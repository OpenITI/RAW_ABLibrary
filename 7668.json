[
  {"content":"\r\n\r\nكامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : على هاشمى حائرى\r\nجلد شانزدهم\r\nعلمى\r\nمؤسسه مطبوعاتى علمى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمؤسسه مطبوعاتى علمى\r\nنام كتاب : تاريخ كامل بزرگ اسلام وايران\r\nتأليف : علامهء شهير عز الدين علي بن الأثير\r\nناشر : مؤسسه مطبوعاتى علمى\r\nمترجم ج 16 و 17 : على هاشمى حائرى\r\nمترجم ج 18 : ابو القاسم حالت\r\nتيراژ جلد 16 : 2000\r\nتيراژ جلد 17 و 18 : 1900\r\nچاپ دوم : ارديبهشت 1368\r\nقطع : وزيرى\r\nليتوگرافى ، چاپ وصحافى : شركت چاپ وانتشارات علمى\r\nكليه حقوق تجديد چاپ براى ناشر محفوظ است\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرّحمن الرّحيم\r\n\r\n[ دنبالهء سال چهار صد و هفت 
  ]\r\n\r\nبيان فرمانروائى هشام اموى در قرطبه\r\nچنان كه پيش از اين ياد كرديم . همين كه دعوت يحيى بن علوى بسال چهار صد و - هفده در قرطبه قطع شد . اهالى آنجا ، بسبب ميل علويان به بربرها جمع شده علويان را خلع كرده ، و اعادهء خلافت را در اندلس به بنى اميه مطمح نظر قرار دادند . در اين امر ابا الحزم جسهور ( با فتح سين و سكون هاء و فتح واو ) بن محمد بن مهور ، پيشتاز بود .\r\nو با مردم مرزنشين و كسانى كه در آنجا مسلط بودند مكاتبه كرد و با آنان اتفاق نمود كه با ابا بكر هشام بن محمد بن عبد الملك بن عبد الرحمن الناصر اموى ، بيعت نمايند هشام از زمانى كه المرتضى برادرش كشته شده بود در « بنت » اقامت داشت ، و در ربيع الاول سال هيجده ( بعد از چهار صد ) با وى بيعت كردند و به « المعتضد باللّه » ملقب گرديد وى از المرتضى ( برادر مقتولش ) بزرگتر بود . و بمرزها رفت و در حدود و ثغور ( كشور ) تردد نمود و ماجراهائى در آنجاها از فتنه و آشوب و نابسامانيهاى بسيار از سركردگان آن نواحى براى او روى داد تا اينكه بر اين امر اتفاق نمودند كه هشام به دار الملك شهر قرطبه برود . وى به قرطبه رفت و در هشتم ذى حجه سال چهار صد و بيست وارد قرطبه شد و در آنجا بود تا اينكه در ذى حجه سال چهار صد و بيست و دو ، براى مرتبه دوم خلع شد .\r\nسبب خلع شدن او اين بود كه وزير او ابا عاصم ، سعيد قزاز ، سابقهء رياست قديم نداشت و با وزيران مقدم مخالفت ميكرد و مسبب بود بگرفتن اموال بازرگانان و غيرهم . و با بربرها رابطه داشت و به آنها نيكى ميكرد و آنها را نزديك به خود ميكرد .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nاهالى قرطبه از اعمال او متنفر شدند . كسى را گماشتند كه وى را كشت . همين كه او را كشتند از هشام وحشت پيدا كردند . پس بدين سبب او را خلع نمودند . چون هشام خلع شد امية بن عبد الرحمن بن هشام بن عبد الجبار بن الناصر بپاخاست و با گروهى از نو پايان كاخ امارت را در برگرفتند ، و مردم را دعوت ( بخلافت ) خويشتن كرد .\r\nبسيارى از عامه مردم با اميه بيعت كردند .\r\nبرخى از مردم قرطبه بوى گفتند : بر تو مىترسيم كه در اين فتنه كشته . بشوى ، زيرا كه بخت نيك از ( خاندان ) شما روى بگردانده است . وى در پاسخ گفت :\r\nامروز با من بيعت كنيد و فردا مرا بكشيد . اهالى قرطبه و اعيان شهر كس نزد او و المعتز باللّه فرستادند و امر به خروج آنها از شهر كردند . المعتز با خانوادهء خويش وداع كرده از شهر بيرون شد و به كوهستان قرطبه به دژ محمد بن الشور رفت و با محمد در آنجا به زيست تا اينكه ساكنان آن دژ بر محمد بن الشور غدر كرده او را كشتند و المعتز را بيرون آورده به دژ ديگر برده زندانيش كردند . وى شبانه و به حيله از آنجا بيرون آمد و نزد سليمان بن عهود جذامى رفت . سليمان وى را گرامى داشت و نزد او به زيست تا اينكه بسال چهار صد و هيجده درگذشت ، و در ناحيت « لارده » به خاك سپرده شد . وى آخرين ملوك بنى اميه در اندلس بود .\r\nو اما اميه ، در قرطبه مخفى گرديد : اهالى قرطبه در بازارها و كوى و برزن شهر اعلام نمودند كه كسى از بنى اميه نبايد باقى بماند و هيچكس نبايد از آنها كسى را به خود راه دهد ، اميه و كسانى كه همراه او بودند از قرطبه بيرون رفتند و مدتى از او خبرى نبود ، پس از آن خواست دوباره به قرطبه برگردد . و طمعش در سكونت در آنجا عود كرد . شيوخ قرطبه كس فرستادند كه وى را منع از بازگشت بدان شهر كرد . و گفته شده كه كشته و غيب شد . و اين واقعه در جمادى الاخره بسال چهار صد و - بيست و چهار رويداد ، پس از آن ، چنان كه ذكر خواهيم كرد . شيرازهء امور مجتمع گسيخته و مردم پاشيده و بلاد پراكنده گرديد .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nبيان پراكندگى ممالك اندلس\r\nاندلس را ، زبر دستان و رؤساى اطراف كشور ، پس از آن رويدادها . ميان خود تقسيم كردند و هر كس بر چيزى ( قسمتى ) از آن چيره شد و جملگى بمانند ملوك الطوائف شدند اين امر زيان بخش‌ترين پيش آمدها براى مسلمانان بود و بسبب آن دشمن كافر كه خدا او را پست بدارد به ملك آنها طمع ورزيد . و آنها جمع‌شان جمع نبود تا اينكه امير مسلمين على بن يوسف بن تاشفين ، چنان كه بخواست خداى بزرگ بيان خواهيم كرد ، آن بلاد را تصرف كرد .\r\nو اما قرطبه ، بر آنجا ، چنان كه بيان آن گذشت . ابو الحزم جهسور بن محمد بن جهور مستولى گرديد . وى از وزراء دولت عامرى و سابقه قديمى رياست داشت و مردى موصوف به خرد و هوشمندى ( دهاء ) بود . و پيش از آن دخيل در آن فتنه‌ها و ماجراجوئيها نشده بود . بلكه در صيانت و حفاظت هم بسر ميبرد . همين كه محيط پاك و مساعد گرديد . و فرصت امكاناتى براى او بوجود آورد . بر قرطبه مسلط شد و امور آن را زير سرپرستى خود قرار داد و بحمايت شهر اقدام كرد .\r\nظاهراً رتبهء امارت به خود انتقال نداد . بلكه تدبيرى انديشيد كه كسى ديگر پيش از او نينديشيده بود ، و آن اين بود كه چنين وانمود كرد كه حامى شهر است تا زمانى كه كسى كه استحقاق زمامدارى آن دارد . بيايد و مردم بر زمامدارى وى اتفاق داشته باشند . آنگاه او شهر را تسليم او خواهد كرد و پاسداران و نگهبانان بر درهاى قصور امارت گماشت و خود از خانهء خويش بدان كاخها نقل مكان نكرد و آنچه از اموال سلطانى دريافت ميشد بدست مردانى كه بر اين امر مرتب داشته بود ميسپرد و خود مشرف بر اعمال و كارهاى آنان بود . از مردم بازار سپاهيان تشكيل داد و ارزاق آنها ( حقوق‌شان ) را ربح دارائى ( سرمايهء ) كه در دست شان و بدهى و دين آنها بود تعيين كرد . نتيجه اين بود كه ربح سرمايه از خودشان ( بابت حقوق - ارزاق ) و سرمايه‌شان هم در تصرف خودشان باقيمانده بود و گاه و بيگاه آنان را متعهد ميكرد كه به‌بينند چگونه دارائى آنان را حفظ كرده است . و سلاح ميان آنها\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nپخش كرد . هيچيك از آن گروه سپاهيانى كه تشكيل داده بود سلاح خود را ترك نميكرد ، تا در صورتى كه نياز بوجود او باشد شتابان سر خدمت حاضر باشد .\r\nجهور شخصاً ، جنازهء اموات را تشييع و از بيماران عيادت ميكرد ، و بروش صلحاء در تفريحات اهالى شهر حضور مييافت ، با وجود همهء اينها او به شيوه پادشاهى تدبير امور ملك و ملت مينمود ، و از همه جانب ايمنى داشت مردم در دوران او امنيت پيدا كردند و همچنان باقى ماند تا اينكه در صفر سال چهار صد و سى و پنج درگذشت ، و پس از او فرزندش ابو الوليد محمد بن جمهور زمام كارها را قبضه كرد و ره چنان رفت كه پدرش رهسپر بود تا اينكه او هم در گذشت ، سپس الامير ملقب به المأمون صاحب طليطله بر قرطبه مستولى گرديد و اداره امور آن را تدبير نمود و در آنجا در گذشت .\r\nو اما اشبيليه بر آنجا قاصى ابو القاسم محمد بن اسماعيل بن عباد لخمى استيلاء يافت وى از زاد ورود نعمان بن منذر بود . و در بيان رويداد حكومت يحيى بن على بن حمود سبب استيلاء قاضى ابو القاسم را ياد كرديم . در اين هنگام المؤيد هشام بن الحاكم كه پنهان و خبرى از وى نبود ، در مالقه ظهور كرد . و از آنجا به « مريه » رفت . و فرماندار آنجا زهير عامرى از وجود او بيمناك شد و او را بيرون راند و المؤيد قصد قلعهء « رباح » كرد اهالى آنجا اطاعتش كردند . صاحب قلعه اسماعيل بن ذى النون بدان صوب روان گرديد و با مردم رباح جنگيد . و مردم در مقاومت با وى ضعيف شدند و المؤيد را بيرون راندند ، پس از آن قاضى ابو القاسم محمد بن اسماعيل بن عباد وى را به اشبيليه دعوت كرد . و خبر او پخش گرديد و ابن عباد به يارى او بپاخاست ، رؤساى اندلس در طاعتش بودند ( مقصود طاعت از ابن عباد است ) و صاحب بلنسيه و نواحى آن . و بدنبال آن صاحب قرطبه ، صاحب دانيه و جزاير ، و صاحب طرطوشه .\r\nدعوتش را براى المؤيد اجابت كردند و اقرار به خلافتش نموده و بنام او خطبه خوانده و در قرطبه تجديد بيعت با وى كردند . اين واقعه در محرم سال چهارصد و بيست و نه رويداد .\r\nديگر اينكه ابن عباد . براى اينكه زهير عامرى بنام المؤيد خطبه نخوانده\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبود . سپاهى بسوى او گسيل داشت و ، زهير از حبوس بن ماكسن صنهاجى صاحب غرناطه استمداد كرد و وى با سپاه خويش روى بدان صوب گذارد ، و سپاهيان ابن عباد آگاه شده بىآنكه جنگى ميان آنها روى دهد بازگشتند . زهير در « بسياسه » بماند و و حبوس به مالقه بازگشت و در رمضان اين سال درگذشت و فرزندش باديس جاى او را گرفت . باديس و زهير با يك ديگر ديدار نمودند . تا همچنانكه زهير و حبوس متفق بودند با هم متفق بوده باشند ، گفتگوى آنان بموافقت نيانجاميد و با همديگر جنگ كردند .\r\nو زهير و گروه بسيارى از يارانش كشته شدند اين واقعه در اواخر سال چهار صد و بيست و نه رويداد .\r\nو ديگر اينكه در سال چهار صد و سى و يك ، سپاه ابن عباد كه سركردگى آن با اسماعيل فرزندش بود ، چنان كه قبلا در طى اخبار علويان ياد كرديم با باديس بن حبوس و سپاه ادريس علوى تلاقى پيدا كرد . و جنگ سختى ميانشان رويداد و اسماعيل كشته شد ، پس از آن پدرش قاضى ابو القاسم بسال سى و سه درگذشت و بعد از آن فرزندش ابو عمرو عباد بن محمد جاى پدر را بگرفت و به المعتضد باللّه ملقب شد و پس از زمامدارى آنچه بود ضبط كرد و مرك المؤيد را اعلام نمود .\r\nاين گفتهء ابن الفياض دربارهء المؤيد است و ديگرى گويد كه المؤيد از زمانى كه خبر نيستى او از قرطبه ، بهنگام ورود على بن حمود به آنجا نشر يافت خبرى از وى بدست نيامد . و المؤيد را سليمان كشت . و اينكه انتشار دادند المؤيد زنده است از فريبكاريهاى ابن عباد بود . و از اختفاء المؤيد ابراز شگفتى ميكرد و سپس تصديق مردم گفتهء ابن عباد را باينكه خبر از حيات و زنده بودن او داد . و يك شهرنشين پس از بيست سال كه از مرگ المؤيد گذشته بود بپاخاست و ادعا كرد كه المؤيد است و با وى بيعت بخلافت كرده ، و بر منابر تمام بلاد اندلس گه‌گاه خطبه خواندند و بسبب او خونها ريخته شد و سپاهيان در اين امر گرد آمدند .\r\nهمين كه ابن عباد مرگ هشام المؤيد را اعلام و در اشبيليه مستقل شد و مضافات آن را نيز تصرف كرد . همچنان بجاى ماند تا اينكه دو شب از جمادى الاخره سال چهار صد و شصت و يك گذشته از درد گلوگاه در گذشت و بعد از او\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nپسرش ابو القاسم محمد بن عباد فرزند قاضى ابو القاسم زمام امور را بدست گرفت و به المعتمد على اللّه ملقب شد . و ملك او توسعه يافت و سلطه او فزونى پيدا كرد و بسيارى از بلاد اندلس را متصرف شد ، و قرطبه را نيز تصرف كرد و فرزند خود الظافر باللّه را بر آنجا فرمانروا نمود . و خبر تصرف او به يحيى بن ذى النون صاحب طليطله رسيد . و بر وى رشك برد . جرير بن عكاشه براى ابن ذى النون تضمين كرد كه قرطبه را به تصرف او درآورد . و وى از طليطله به قرطبه رفت . و در آن ناحيت اقامت گزيد و كوشا در راه مقصود و منتهز فرصت بود .\r\nاتفاق چنين رويداد كه يكى شبها باران تند با باد سخت و رعد و برق باريده هوا منقلب بود . جرير و كسانى كه همراهش بودند شبانه بپاخاسته و به كاخ امارت رسيده در آنجا كسى را نيافتند كه مانع از ورود آنها بشود . دربان كاخ بر الظافر وارد شد و او را از ماجرا آگاه كرد . وى با بندگان و نگهبانان كاخ بيرون آمدند . الظافر كوچك سال ( نوجوان ) بود و به جرير و همراهانش حمله‌ور شد و آنها را از در ورودى كاخ بدور كرد . و در جريان حمله‌هاى كرت به كرت كه ميكرد سكندرى خورد و به زمين افتاد . يكى از آنها كه با وى در جنگ بود روى او افتاده وى را كشت و زمانى سپاهيان پادگان شهر و مردم بلاد آگاه از آن رويداد شدند كه كاخ امارت تصرف شده بود . و ياران و هواخواهان جرير به دو پيوستند و الظافر همچنان برهنه روى زمين افتاده بود يكى از مردم قرطبه بر جنازهء او گذشت . و او را بدان حال ديد رداى ( بالاپوش ) خود از تن بدر آورد و روى او انداخت . پدرش چون اين واقعه به ياد ميآورد به اين شعر تمثيل مىجست :\r\n « و لم ادر من القى عليه ردائه * على انه قد سل عن ماجد محض » \r\nمغادان به فارسى اينست كه : ندانستم چه كس رداى خويش بر وى فكند اما اينكه هر كس بود . زادهء بزرگوارى محض بوده است .\r\nالمعتمد همچنان در باز پس گرفتن قرطبه كوشا بود ، تا اينكه آن را تصرف كرد و مأمون فرزند خود را بحكومت آن منصوب نمود . مأمون در قرطبه به زيست تا اينكه ، جيش امير المسلمين يوسف بن تاشفين آنجا را گرفت و مأمون پس از جنگها كه بيان\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nآن به خواست خداى بزرگ در سال چهار صد و هشتاد و چهار خواهيم كرد . كشته شد .\r\nو در سال مذكور اشبيليه هم از پدرش المعتمد گرفته شد و وى در اغمات همچنان محبوس ماند تا آنكه ، خدايش بيامرزد ، درگذشت . وى و فرزندانش ، همگى رشيد بودند . المأمون ، الراضى ، المعتمد و پدرش و نيايش ، از علماء و فضلاء و شعراء بودند و اما در « طليوس » در آنجا سابور جوان عامرى بپاخاست و ملقب به المنصور گرديد ، سپس آن ناحيت . بعد از وى به ابى بكر محمد بن عبد اللّه بن سلمه معروف به ابن افطس انتقال پيدا كرد . ابن افطس اصلش از بربر از مكناسه بود و لكن پدرش در اندلس به دنيا آمد . و در آنجا نشو و نما كرد ، و متخلق به اخلاق اهالى آن ديار شده و منسوب به تجيب گرديده و متشكل در ملك شدند ، همين كه ابن افطس درگذشت فرزندش ابى - محمد ، عمر بن محمد جاى او را در ملك گرفت و متصرفاتش تا اقصاى مغرب توسعه يافت ، وى بپايمردى و شكيبائى با دو فرزندش بهنگام چيرگى امير المسلمين بر اندلس كشته شدند .\r\nو اما طليطله كارفرمائى در آنجا با اين يعيش بود . مدت حكومتش ديرى نپائيد ، و رياست آن بدست اسماعيل بن عبد الرحمن بن عامر بن مطرف بن ذى النون ، افتاد .\r\nلقب او « الظافر بحول اللّه » و اصل او از بربر و زادگاهش در اندلس و متأدب به آداب اهالى آن ديار بود . مولد اسماعيل بسال سيصد و نود و فوت او سال چهار صد و سى و - پنج بود . وى مردى اديب بود و شعر نيكو دارد و كتابى در آداب و اخبار تصنيف كرده است .\r\nپس از او فرزندش يحيى بحكومت رسيد . وى مردى ولنگار و ميگسار بوده و بيشتر كانون خوشگذرانيش فرنگيان بودند و براى لذت بردن و لهو و لعب با آنان سازشكارى داشت و دست بر اموال رعيت دراز كرد . و فرنگيان حصون و قلاع او را بگذشت زمان از او گرفتند ، تا اينكه بسال چهار صد و هفتاد و هفت طليطله از وى گرفته شد و او به بلنسيه رفت و در آنجا اقامت كرد تا اينكه قاضى ابن جحاف احنف وى را كشت . در اين باره رئيس ابو عبد الرحمن محمد بن طاهر ميگويد :\r\n « ايها الاحنف مهلا * فلقد جئت عويصاً » \r\n\r\n","description":"","footnote":"","page_name":" 9 ","page_number":9},
  {"content":"\r\n\r\n « اذ قتلت الملك يحيى * و تقمصت القميصاً »\r\n« رب يوم فيه تجرى * ان تجد فيه محيصا » \r\nمفاد آن به فارسى چنين باشد : اى احنف آرام رو كه كارى دشوار بياوردى ، چه ، ملك يحيى را بكشتى و به كسوت امارت خود را بياراستى . بسا باشد كه روزى فرا رسد كه در گذران آن حقيقت آشكارا شود .\r\nو اما سرقسطه در مرزا على ، بدست منذر بن يحيى تجيبى بود ، چون وى درگذشت فرزندش يحيى حكومت يافت . سپس فرمانروائى آن ناحيت به سليمان بن احمد بن محمد بن هود جذامى رسيد وى به المستعين باللّه ملقب شده بود ، و از سركردگان مندز در شهر « لارده » بود . وى را با فرنگيان در طليطله ، بسال چهار صد نبرد مشهورى است .\r\nپس از فوت او پسرش المقتدر باللّه ، و بعد از او فرزندش يوسف بن احمد المؤتمن بفرمانروائى رسيدند از پس المؤتمن پسرش احمد كه لقب نياى خود المستعين باللّه داشت بحكومت رسيد و بعد از او فرزندش عبد الملك عماد الدوله . و بعد از او پسرش المستنصر باللّه به فرمانروائى رسيد و به المستنصر دولت اين دودمان ، در رأس سال پانصد ( هجرى ) منقرض گرديد و همهء بلاد آنها ( متصرفات آنها ) را ابن تاشفين بحيطهء تصرف خويش بدر آورد .\r\nيكى از بازماندگان اين خاندان را بسال پانصد و نود ، در دمشق ديدم كه سخت تهيدست و فقير بود و ( زمانى ) وى سرپرست ده هزار نفر مىبود . نيايش خداى بزرگ را كه زوال ناپذير است و گذشت شبان و روزان دگرگونش نسازد .\r\nو اما طرطوشه ، حكومتش بالبيب جوان مرد عامرى بود .\r\nو اما بلنسيه ، در آنجا منصور ابو الحسن عبد العزيز بن عبد الرحمن بن محمد بن منصور بن ابى عمر معافرى حكومت ميكرد و سپس « مريه » و آباديهاى وابسته بدان مضاف بر مستملكات او گرديد و بعد از او فرزندش محمد جايش بگرفت و در آن مقام دوام كرد تا اينكه دامادش مأمون بن اسماعيل بن ذى النون نسبت بوى غدر كرد و در ذى حجه سال چهار صد و پنجاه و هفت بلنسيه را بگرفت و محمد به مريه رفت و در\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nآنجا مقيم بود . تا اينكه چنان كه بخواست خداى بزرگ بيان خواهيم كرد ، خلع شد و اما « سهله » آنجا را عبود بن زرين تصرف نمود ، اصل او از بربر و زادگاهش اندلس بود و چون به هلاكت رسيد ، فرزندش عبد الملك جاى پدر بگرفت وى مردى اديب و شاعر بود و پس از آن پسرش عز الدوله بحكومت رسيد و از وى گروه « ملثمين » [ ( 1 ) 
  ] ملكش را تصرف نمودند .\r\nو اما دانيه و جزاير ، در تصرف الموفق ابى الحسن مجاهد عامرى بود . و فقيه ابو محمد عبد اللّه معيطى با گروه بسيارى بهمراه او از قرطبه به جزاير رفتند ، و مجاهد وى را شبه خليفه در آنجا برقرار داشت و او امر به رأى او صادر ميكرد و در جمادى - الاخره سال چهار صد و پنج با وى بيعت كرد . معيطى با مجاهد و كسانى كه بدانها پيوسته بودند پنج ماه در آن ناحيت اقامت داشته سپس او و مجاهد از راه دريا به قصد جزايرى كه آنجا بود رفتند اين جزاير عبارت بودند از ميورقه با ياء و منورقه با نون و بابسه .\r\nبعد از آن معيطى مجاهد را با يكصد و بيست كشتى بزرگ و كوچك با هزار سوار رزمجو به سردانيه گسيل داشت . مجاهد در ربيع الاول سال چهار صد و چهل و شش آنجا را فتح كرد و گروه بسيارى از نصارى در آن پيكار كشته شدند و همانقدر هم اسير گرفت ( اسير زن ) .\r\nدر آخر اين سال فرنگيان و روميان از راه خشكى رو به مجاهد نهادند و وى را از آن ناحيه بيرون راندند . او به اندلس بازگشت ، در آن موقع معيطى در گذشته بود . و مجاهد غوطه‌ور در فتنه‌ها گرديد تا اينكه درگذشت و فرزندش على بن مجاهد جاى پدر بگرفت آنان همه‌شان اهل دانش و فضل و دوستدار اهالى و احسان نسبت به آنها بودند و از دورترين و نزديكترين نقاط مردم را جلب كرده بودند . پس از فوت على بن مجاهد فرزندش ابو عامر جاى پدر را گرفت و لكن او چون پدر و نيايش نبود و در ماه رمضان سال چهار صد و هفتاد و هشت دانيه و ساير بلاد بنى مجاهد بدست المقتدر باللّه احمد بن سليمان بن هود افتاد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] . ملثم ( با ضم ميم و فتح ثاء ) كسى را گويند كه بينى و دهان را با پارچه‌اى پوشيده ميدارد .\r\n","page_name":" 11 ","page_number":11},
  {"content":"\r\n\r\nو اما مرسيه ، حكومت آن با بنو طاهر بود و رياست آن با وجود عبد الرحمن از همان دودمان استوار گرديد و وى مدعو به رئيس بود و برياست دوام پيدا كرد ، تا اينكه المعتمد بن عباد . بدست وزيرش ( وزير عبد الرحمن ) ابى بكر بن عمار مهرى مرسيه را از عبد الرحمن رئيس گرفت . همين كه ابى بكر بن عمار آنجا را تصرف كرد بر المعتمد عصيان ورزيد ، وى سپاهى كه به سركردگى ابو محمد عبد الرحمن بن رشيق قشيرى بسوى مرسيه گسيل داشت و آنجا را محاصره كردند و بر محصورين سخت گرفته آنها را در تنگنا قرار دادند ، ابن عمار از آنجا بگريخت ، همين كه قشيرى به مرسيه وارد شد . او نيز بر المعتمد عصيان ورزيد تا اينكه وارد به طاعت از گروه ملثمين گرديد . ابو عبد الرحمن بن طاهر در شهر بلنسبيه باقيماند تا بسال پانصد و هفت در گذشت و در مرسيه دفن شد و سنش از نود سال گذشته بود و اما « مريه » خيران عامرى آن را متصرف بود ، و چنان كه گفتيم وى درگذشت و بعد از او زهير عامرى بحكومت آنجا نشست و وسعت ملكش ، و اعمال مجاور طليطله گسترش يافت و دوام كرد تا اينكه ، بطوريكه پيشتر گفتيم كشته شد و مملكت او به منصور ابى الحسن عبد العزيز ابن عبد الرحمن بن منصور بن ابى عامر رسيد ، و پس از منصور فرزندش محمد جاى او را گرفت . همين كه عبد العزيز در بلنسبيه درگذشت ، فرزندش محمد در مريه بجاى وى مستقر شد و از آنجا بلنسيه را نيز اداره ميكرد . در آن موقع المأمون يحيى بن ذى النون فرصت غنيمت دانسته بلنسيه را از محمد گرفت و وى در مريه باقيماند تا اينكه دامادش ذو الوزارتين آن را از او گرفت . ذو الوزارتين ابو احوص المعتصم معن بن صمارح تجيبى بود ، و در زمان حكومتش لورقه و بياسه و جيان و غيرها سر به طاعتش فرود آوردند تا اينكه بسال چهار صد و چهل و سه درگذشت و پس از او فرزندش ابو يحيى محمد بن معن كه چهارده سال از سن او ميگذشت جاى پدر را گرفت و عمش ابو عتبة بن محمد كفالت او نمود تا اينكه بسال چهل و شش در گذشت و ابو يحيى بسبب صغر سن او ضعيف شد و سرزمينهاى دور دست از او گرفته شد و غير از مريه و نواحى مجاور آن چيزى ديگر برايش بجاى نماند .\r\nابو يحيى همين كه بسن رشد رسيد ، خود را به كسب دانش و مكارم اخلاق مشغول كرد و بدانش و اخلاق پرداخت . و بلند آوازه شد و نامش شهرت پيدا كرد و\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nشان پادشاهيش بزرگ شد و به اكابر ملكوك به پيوست و در آن مقام دوام پيدا كرد تا لشكريان ملثمين ( يا نقابداران ) بجنگ و ستيز با وى پرداختند و در اثناء آن ابو يحيى بيمار شد جنگ و جدال زير كاخ او جريان داشت روزى غوغا و فريادها شنيد . گفت همه چيز آرامش ما را بهمزده حتى مرگ ! و از آن بيمارى هشت روز از ربيع الاول سال چهار صد و هشتاد و چهار باقيمانده درگذشت خانواده و فرزندانش سوار بر كشتى شده از راه دريا به « جابه » مركز مملكت بنى حماد در افريقيه رفتند و ملثمون ( نقابداران ) مريه و اعمال آن را تصرف نمودند و اما مالقه ، بنو على بن حمود آنجا را در تصرف داشتند ، و همچنان در متصرفات علويان خطبه بنام آنان خوانده ميشد تا اينكه ادريس بن حبوس صاحب غرناطه بسال چهار صد و چهل و هفت آنجا را از آنها گرفت و با اين رويداد امر علويان هم در اندلس بپايان رسيد .\r\nو اما غرناطه در تصرف حبوس بن ماكسن صنهاجى بود . وى بسال چهار صد و بيست و نه درگذشت و بعد از او فرزندش باديس بحكومت رسيد و همين كه او هم در گذشت برادرزاده‌اش عبد اللّه بن بلكين جاى او را گرفت و در آن مقام باقى بود تا اينكه در رجب سال چهار صد و هشتاد و چهار ملثمون آنجا را متصرف شدند و دولت همهء آنها منقرض گرديد و تمام اندلس از آن ملثمين گرديد و امير المسلمين يوسف بن تاشفين پادشاهى آنها كرد و وسعت كشورش از مغرب اقصى تا آخر بلاد مسلمين در اندلس گسترش و پيوستگى پيدا كرد . اكنون بسال چهار صد و هفت برميگرديم .\r\n\r\nبيان جنگ ميان سلطان الدوله و برادرش ابو الفوارس\r\nگفته بوديم كه پادشاه سلطان الدوله ، همين كه بعد از بهاء الدوله پدرش بپادشاهى رسيد ، برادر خود ابا الفوارس بن بهاء الدوله را والى كرمان نمود . و چون در آنجا والى شد . ديلميان گرد او جمع شدند و جنگ و ستيز او را با برادرش و گرفتن بلاد وى را در نظرش پسنديده جلوه‌گر نمودند ، و او مجهز گرديد و روى به شيراز نهاد\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nسلطان الدوله آگاه نشد مگر زمانى كه ابو الفوارس بشيراز وارد شد . سلطان الدوله سپاه خود گرد آورد و روى به او نهاد و با وى جنگيد و ابو الفوارس شكست خورد و به كرمان بازگشت ، سلطان الدوله او را دنبال كرد ، او به خراسان گريخت ، و نزد يمين الدوله محمود بن سبكتگين كه در بست اقامت داشت رفت . يمين الدوله وى را گرامى و بزرگ داشت . و بسيار چيزها به او داد و او را بالا دست « دارا » بن قابوس بن وشمگير بنشاند . دارا گفت :\r\n« ما جايگاهمان بزرگتر از آنها ( آل بويه ) است زيرا كه پدر و اعمام او خدمت پدران من كرده‌اند » محمود گفت : « لكن آنان كشور به شمشير گرفتند . » مقصودش از اين پاسخ اشارت به پيروزى خودش بود كه خراسان را از سامانيان گرفت . محمود به ابو الفوارس وعده كرد او را يارى خواهد كرد .\r\nابا الفوارس دو قطعه گوهر كه بر پيشانى اسبش آراسته بود بده هزار دينار بفروخت آنها را محمود خريد و سپس به خودش بازگرداند و به او گفت : از كارهاى غلط شما اين است كه چنين گوهرها بر پيشانى اسب مىآرائيد . ارزش آنها شصت هزار دينار است .\r\nسپس محمود لشكرى بهمراه ابى الفوارس به كرمان سوق داد و سر كردهء آن ابو سعد طائى از اعيان فرماندهان ارتش محمود بود . و او بكرمان رفت و آنجا را متصرف گرديد و از آنجا قصد فارس نمود . سلطان الدوله آنجا را قبلا ترك كرده ببغداد رفته بود ، و وارد شيراز شد .\r\nهمين كه سلطان الدوله آن خبر شنيد به فارس برگشت و در آنجا با هم تلاقى نموده جنگيدند . و ابو الفوارس شكست خورد و بسيارى از يارانش كشته شدند و با بدترين حال برگشت و سلطان الدوله فارس را تصرف كرد ، و بسال چهار صد و هشت بود كه ابو الفوارس به كرمان گريخت و سلطان الدوله لشكريان خود را بدنبالش روانه كرد و كرمان را از وى گرفتند و ابو الفوارس به شمس الدوله بن فخر الدوله بن بويه حكمران همدان پيوست . و ديگر امكان بازگشت بسوى يمين الدوله را نداشت زيرا كه با ابى سعد طائى بدرفتارى كرده بود .\r\nپس از آن از شمس الدوله جدا شد و به مهذب الدوله صاحب بطيحه پيوست .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nوى او را گرامى داشت و در خانهء خويش فرودش آورد . و جلال الدوله برادرش از بصره پول و پوشاك برايش فرستاد و بوى پيشنهاد كرد نزد او برود ، نپذيرفت و ميان او و سلطان الدوله رسولان رفت و آمد كردند و سرانجام دوباره كرمان به او واگذار شد و بنابر مرسوم خلعت براى او فرستادند ، و اموال بوى دادند و به كرمان برگشت .\r\n\r\nبيان كشتار شيعيان در افريقيه\r\nدر محرم اين سال در سراسر بلاد افريقيه شيعى مذهبان را كشتند ( ظن غالب اين است كه شيعيان اسماعيلى مذهب و پيرو علويان يا فاطميان بودند نه شيعى مذهبان اثناء عشرى م . )\r\nسبب آن قتل عام اين بود كه روزى المعز بن باديس در قيروان سوار بر مركب ميگذشت و مردم به او سلام و دعا ميكردند . بگروهى رسيد و دربارهء آنها پرسيد ، به او گفتند « اينان رافضى هستند و ابا بكر و عمر را دشنام ( سب ) ميدهند . المعز گفت : خدا از ابى بكر و عمر راضى باد » و از آنجا عبور كرد و گذشت . و مردم عامه بيدرنگ به « درب المقلى » ى قيروان رفتند و آنجا مكانى بود كه شيعيان در آنجا اجتماع ميكردند و جمعى از آنان را كشتند . و اين كار منشأ از شهوت سپاهيان و اتباع آنها ، و بطمع نهب و غارت ميگرفت . و در اثر آن دست عامهء مردم در كشتار شيعيان گشاده گرديد . و عامل قيروان عامه را تحريض و تشويق بدان كشتار مينمود .\r\nانگيزهء عامل قيروان هم در اين امر اين بود كه وى امور شهر را اصلاح كرده بود كه آگاهى يافت باينكه المعز بن باديس ميخواهد او را بر كنار سازد ، پس او خواست فتنه و فسادى بر پا دارد و گروه بسيارى از شيعى مذهبان كشته و به آتش سوزانده شدند و ديار آنها مورد نهب و غارت قرار گرفت و در سراسر افريقيه كشتار شيعيان صورت گرفت ، گروهى از آنان گرد هم جمع آمده و در قصر المنصور نزديك قيروان متحصن شدند . عامه آنها را محاصره كرده در فشار گذاشتند ، گرسنگى بر محصورين چيره گرديد و پذيرفتند كه از آنجا بيرون بيايند . و بيرون آمده و آنها را ميكشتند و تا\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nنفر آخر آنان را كشتند ، جمعى از آنان در المهديه به مسجد پناهنده شدند ، تمام آنها را هم كشتند .\r\nشيعه در مغرب ، مشارقه ناميده ميشدند ، منسوب به ابى عبد اللّه شيعى كه از مشرق بود و بيشتر شعراء اين حادثه را چه روى مسرت و شادى و چه از جهت غم و اندوه و سوك و گريه در آثار خود ياد كرده‌اند .\r\n\r\nبيان پاره‌اى از رويدادها\r\nدر ربيع الاول اين سال قبهء بارگاه مشهد حسين ( بن على ( ع ) و رواقهاى آن به آتش بسوخت و سبب اين بود كه دو شمع بزرگ در حرم روشن كرده بودند ، و شب هنگام بر پرده و پوشش حرم افتاده و آتش گرفت ، و آتش‌سوزى متعدد بود و نيز نهر طابق و دار القطن و قسمت عمده‌اى از باب البصره نيز بسوخت . و مسجد سر من رأى ( سامراء ) هم آتش گرفت .\r\nدر اين سال در ركن يمانى در بيت الحرام شكاف پديد گرديد . و ديوار پيش روى حجرهء پيمبر صلّى اللّه عليه و سلّم فرو ريخت . و قبهء بزرگ در بيت المقدس بر سنگ سخت فرو افتاد .\r\nو هم در اين سال بين سنيان و شيعيان در واسط فتنه بزرگى بر پا شد و سنيان پيروز و وجوه شيعه و علويان گريخته و نزد على بن مزيد رفته از او طلب يارى نمودند .\r\nدر رجب اين سال محمد ابن احمد بن القاسم بن اسماعيل ، ابو الحسن ضبى قاضى معروف به ابن محاملى درگذشت وى از اعيان فقهاء شافعى و بزرگان محدثين و مولد او بسال سيصد و سى و دو بود .\r\nو همچنين محمد بن الحسين بن محمد ابن الهيثم ابو عمر بسطامى ، واعظ ، فقيه شافعى درگذشت او قضاء نيشابور را داشت .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\n( 408 ) سال چهارصد و هشت\r\n\r\nبيان خروج تركها از چين و درگذشت طغان خان\r\nدر اين سال تركها از چين بيرون آمده و شمارهء آنها بيش از سيصد هزار خرگاه از زاد و برزاد تركان و از جمله قبيله خطائيه بودند كه ما وراء النهر را متصرف شدند و بخواست خداى بزرگ گزارش ملك آنها را بيان خواهيم كرد .\r\nانگيزهء بيرون شدن آنها اين بود كه همين كه طغان خان پادشاه تركستان دچار بيمارى سخت شد و بيمارى او بدرازا كشيد ، تركها طمع به تصرف بلاد او كردند و روى به تركستان نهاده بعضى از قلمرو طغان خان را گرفتند ، و غارت كردند و اسير نمودند و بين آنها و بلاساغون هشت روز راه ، بيش باقى نماند . گزارش آن پيش آمد چون به طغان خان رسيد وى بيمار بود و از خداى بزرگ درخواست كرد او را بهبود بخشد تا از كافران كين خواهى كند و كشور را از شر آنها حمايت نمايد . پس از آن هر چه خدا خواهد بكند . نيايش او بدرگاه خدا برآورده شد و بهبود يافت و سپاهيان گرد آورد و بديگر بلاد اسلام نامه نوشت و مردم مسلمان را به يارى خويش برانگيخت و در اثر آن يكصد و بيست هزار داوطلب مجتمع شدند . همين كه خبر بهبود - يافتن او و گرد آوردن سپاه و انبوهى لشكريان به تركان رسيد ، رو به سرزمينهاى خود بازگشتند . طغان خان و سپاهيانش به پيگرد آنها پرداخته و سه ماه بدنبال آنها رفتند تا بدانها دست يافتند . تركان تصور ميكردند بسبب دورى راه ايمن خواهند بود . طغان خان و لشكريانش چون به آنها رسيدند . آنها را در فشار گرفتند و زياده بر دويست هزار نفر از آنها را كشته و نزديك بيكصد هزار اسير گرفته شد و غنايم از ستوران و چارپايان و خيمه و خرگاه و غير ذلك از ظروف زرين و سيمين ساخته شده چينى آنچنان فزونى داشت كه بمانند آن كس به ياد نداشت . طغان خان پس از آن پيروزى به بلاساغون بازگشت و بيمارى او هم برگشت و درگذشت .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nاو مردى دادگر ، خير و ديندار و دوستدار دانش و دانشمندان و متمايل به اهل دين بود . و به آنها ميرسيد و به خود نزديكشان ميكرد و چه اندازه سرگذشت او همانند داستان سعد بن معاذ انصارى است كه بيان آن پيش از اين در غزوهء خندق ياد كرديم و گفته شده است كه اين رويداد براى احمد بن على قراخان برادر طغان خان و بسال چهار صد و سه رخ داد .\r\n\r\nبيان پادشاهى برادرش ارسلان خان\r\nهمين كه طغان خان درگذشت ، برادرش ابو المظفر ارسلان بجاى او بپادشاهى نشست و لقب او شرف الدوله بود . قدرخان ايوسف بن بغراخان ، هارون بن سليمان كه بخارا را در تصرف داشت . و پيش از اين ياد كرده‌ايم به مخالفت با ارسلان خان سر برداشت . او از جانب طغان در سمرقند سمت نيابت او را داشت و به يمين الدوله نامه نوشت و از وى عليه ارسلان‌خان طلب يارى كرد . وى بر جيحون پلى از كشتيها ساخت و كشتيها را با زنجير به يكديگر به پيوست و از روى جيحون عبور كرد . پيش از آن چنين كارى انجام نشده بود و اين امر وى را عليه ارسلان خان يارى داد .\r\nاز آن سوى يمين الدوله وى را بترساند و به بلاد خويش بازگشت و قدرخان و ارسلانخان با همديگر صلح كردند كه قصد قلمرو يمين الدوله و تقسيم آن ميان خودشان كنند و روى به بلخ نهادند . يمين الدوله از قصد آنها آگاه شد . و روى به آنها گذاشت .\r\nو هر دو گروه بجنگيدند و پايمردى نشان دادند ، سرانجام تركها شكست خوردند و از جيحون گذشتند و آنهايى كه در آن غرق شدند بيشتر از افرادى بودند كه نجات يافتند .\r\nپس از اين رويداد . رسولى از سرپرست خوارزم بدربار يمين الدوله رسيد كه حامل تهنيت دربارهء آن پيروزى بود . يمين الدوله پرسيد : از كجا آگاه شديد ؟ آن رسول بپاسخ گفت : از كثرت عمامه‌ها ( در متن قلنسوه كه جمع آن قلانس آمده و آن نوعى از انواع متعدد عمامه و پارچه‌ايست كه برنگهاى گوناگون بر سر مىپيچندم . ) كه آب آنها را آورده بود . يمين الدوله از جيحون گذشت . اهالى آن بلاد از عمليات سپاه يمين الدوله به قدرخان شكايت كردند . گفت : كار ميان ما و دشمن نزديك شده است .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nچنانچه بر او پيروز شديم از او جلو گيريم و مانع دست اندازى او بشما ميشويم و هر گاه دشمن بر ما پيروز گرديد . شما از دست ما راحت ميشويد . سپس قدرخان و يمين الدوله با يك ديگر ديدار كردند و با هم بر سر يك خوان غذا صرف نمودند .\r\nقدرخان مردى دادگر و نيكرفتار و بسيار جهاد كننده بود . از جمله فتوحات او ، فتح ختن بود و آن عبارت از بلاديست كه بين چين و تركستان واقع شده است و دانشمندان و فضلاء در آنجا بسيارند . قدرخان تا بسال چهار صد و بيست و سه به زيست و در آن سال درگذشت و نماز به جماعت گذاشتن را مدام انجام ميداد .\r\nهمين كه درگذشت سه پسر از خود بجاى گذاشت و يكى از آنان ابو شجاع ارسلان خان است كه كاشغر و ختن و بلاساغون از وى بود و بر منابر بنام او خطبه خواندند و لقب او شرف الدوله بود . وى بهيچوجه و مطلقاً مى ( خمر ) ننوشيد و متدين بوده دانشمندان و اهل دين را تكريم كرده بزرگ ميداشت . و اين زمره از علماء و روحانيون از هر ناحيت رو بوى نهادند و به آنها مىرساند و نيكى ميكرد . قدرخان ، فرزند ديگرش بغراخان بود . طراز و استيجاب از آن وى بود ، برادرش ارسلان خواست مملكت او را بگيرد ، با يك ديگر جنگيدند ، ارسلان خان شكست خورد و اسير شد ، بغراخان او را به زندان سپرد و بلادش را تصرف كرد .\r\nپس از آن بغراخان پسر ارشد و بزرگترش كه نام وى حسين چغرى تكين بود به ولى عهدى خود تعيين نمود . بغراخان همسرى داشت كه از وى طفل صغيرى ميداشت و آن زن از كار بغراخان در تعيين وليعهد خشمگين شد ، و تصميم گرفت و بغراخان و عده‌اى از خاندانش را مسموم كرد و برادر وى ارسلان خان بن قدرخان را نيز خفه كرد ، اين حادثه بسال چهارصد و سى و نه رويداد و وجوه اصحاب بغراخان را كشت و فرزندش كه نام او ابراهيم بود بپادشاهى نشاند و او را با لشكرى بشهرى كه « ببرسنحان » ناميده ميشد روانه داشت ، صاحب آنجا « ينالتكين » ناميده ميشد .\r\nينالتكين بر آن سپاه اعزامى پيروزى يافت و ابراهيم را كشت و سپاه او رو به مادرش منهزم شدند . و اختلاف ميان فرزندان بغراخان پديد آمد . و طفغاج خان فرمانرواى سمرقند قصد آنها كرد .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nبيان پادشاهى طفغاج خان و پسرانش\r\nطفغاج خان ابو المظفر ابن ابراهيم بن نصر ايلك . ملقب به عماد الدوله بود .\r\nسمرقند و فرغانه را در دست داشت . پدرش مردى زاهد و عبادت گذار بود و همو بود كه سمرقند را متصرف گرديد و چون درگذشت طفغاج فرزندش ملك پدر بميراث برد و بعد از او پادشاه آنجا شد . طفغاج مرد متدينى بود و از مردم مالى نميگرفت مگر بعد از استفتاء از فقهاء و بر بنياد فتواى آنها ابو شجاع علوى واعظ بر او وارد شد . وى مرد زاهدى بود و طفغاج را موعظه كرد و به او گفت : تو صلاحيت براى ملك ندارى .\r\nطفغاج در به روى خود بست و تصميم به ترك تخت و تاج گرفت . اهل بلد اجتماع كرده گفتند : اين مرد خطا كرده است و قيام بر امور ما بر تو متعين است آنگاه طفغاج در به روى مردم گشود ، او بسال چهار صد و شصت درگذشت .\r\nسلطان الب ارسلان بروزگار عم خود طغرل بيك قصد بلاد طفغاج خان كرده آن را مورد نهيب و غارت قرار داد و طفغاج آن شر را مقابله به مثل نكرد و بسال چهارصد و پنجاه و سه رسولى نزد القائم بامر اللّه فرستاد و او را بخاطر بازگشت او بمقر خودش تهنيت گفته بود و از القائم خواسته بود ، نزد الب ارسلان ميانجى شود كه از تجاوز ببلاد او دست بكشد ، خواست او پذيرفته شد و براى وى خلعت و القاب فرستاده و داده شد . سپس طفغاج بسال شصت ( بعد از چهار صد ) مبتلا به فلج گرديد .\r\nطفغاج در زمان حيات خويش كشور به فرزندش شمس الملك بازگذارده بود . پس از ابتلاء او به فلج طغان خان بن طفغاج برادرش قصد او كرد و در سمرقند او را محاصره نمود اهالى سمرقند نزد شمس الملك رفتند و به او گفتند : برادرت املاك ما را خراب و به تباهى كشاند اگر غير از او بود تو را يارى ميكرديم و لكن او برادر تو است . ما دخالت بين شما دو برادر نميكنيم . شمس الملك به آنان وعده داد با وى مبارزه كند و نيمه شب با پانصد غلام آماده بجنگ از شهر بيرون شد و برادرش را در فشار گذاشت ، و او مرد غير محتاطى بود و شمس الملك بر او پيروز گرديد و\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nمنهزمش نمود . اين واقعه زمانى رويداد كه هنوز پدرشان زنده بود .\r\nپس از آن هارون بغراخان بن يوسف قدرخان و طغرل قراخان ، قصد شمس الملك نمودند . طفغاج بر سرزمينهاى آنها استيلاء يافته بود و نزديك به سمرقند رسيدند ولى بر شمس الملك ظفرياب نشدند و با وى آشتى كرده بازگشتند و آباديهاى همه ، پيرامون جيحون از آن شمس الملك گرديد و آباديهاى « خاهر » در دست آن دو بجاى ماند و مرز ميان آنان خجنده بود .\r\nسلطان الب ارسلان دختر قدرخان به زنى گرفته بود . پيش از آن نزد مسعود ابن محمود بن سبكتكين بود ، و شمس الملك دختر الب ارسلان را تزويج نمود . و دختر عموى خود عيسى خان را به سلطان ملكشاه تزويج كرد و همين بانو است كه خاتون جلاليه مادر ملك محمود است كه بعد از پدرش بپادشاهى نشست . اخبار آن بخواست خداى بزرگ ياد خواهيم كرد .\r\nپس از آن ميان الب ارسلان و شمس الملك اختلاف پديد گرديد . اين را هم در بيان رويدادهاى سال چهار صد و شصت و پنج ياد خواهيم نمود . هنگام كشته شدن الب ارسلان بعد از آن شمس الملك درگذشت . و برادرش خضرخان جاى او را گرفت .\r\nخضرخان هم چون فوت كرد فرزندش احمد خان زمام امور را قبضه كرد و هموست كه ملكشاه دستگيرش نمود و بعد آزادش كرد و به ولايتش بازگرداند . اين واقعه در سال هشتاد و پنج ( بعد از چهار صد ) كه در رويدادهاى همان سال بخواست خداى بزرگ بيان خواهيم كرد ، رخ داد .\r\nپس از آزادى و بازگرداندن احمدخان بملك خودش سپاه او به روى شوريد و او را كشتند و بعد از وى محمودخان فرمانروا گرديد و نياى او از پادشاهان خودشان بود . محمودخان كر بود ، طغان خان بن قراخان ، فرمانرواى « طراز » قصد وى كرد و او را كشت و بر كشورش چيره گرديد ، و ابا المعالى محمد بن زيد علوى بغدادى را در سمرقند به نيابت تعيين كرد وى سه سال در سمرقند بود و سپس عليه طغان خان عصيان ورزيد ، طغان خان وى را محاصره كرد و دستگير نمود و كشت و با او خلق بسيارى كشته شدند .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nسپس طغان خان به قصد ترمذ بيرون شد و ميخواست خراسان داشته باشد ، سلطان سنجر با وى تلاقى كرد و بر او پيروز گرديد وى را كشت و شهرها و آباديهاى ما وراء النهر از آن او شد و محمد خان بن كمشتكين ابن ابراهيم بن طفغاج خان را به نيابت خود تعيين كرد و عمر خان ما وراء النهر را از او گرفت و سمرقند را تصرف كرد پس از آن از سپاه خويش گريخت و قصد خوارزم نمود سلطان سنجر بر او پيروز شد و او را كشت و حكمرانى سمرقند را بمحمد خان و فرمانروائى بخارا را به محمد تكين بن طغانتكين داد .\r\n\r\nبيان كاشغر و تركستان\r\nو اما كاشغر و آن شهريست در تركستان و از آن ارسلان خان بن يوسف قدرخان بود ، چنان كه پيش از اين هم ياد كرديم . پس از آن كاشغر به محمود بغراخان تعلق گرفت كه صاحب طراز و شاش بود . و پانزده ماه حكومت كرد و درگذشت و بعد از وى طغرل خان بن يوسف خان بر ملك استيلاء يافت و بلاساغون را متصرف شد و پادشاهى او شانزده سال بود و درگذشت . پس از او فرزندش طغرل تكين پادشاه شد و دو ماه بر پاى بود ، سپس طغرل خان بن طفغاج بغراخان ، روى به هارون بغراخان برادر يوسف نهاد و از كاشغر گذشت و هارون را دستگير نمود و سپاهش طاعت طغرل - خان گردن نهادند و كاشغر و ختن و آنچه وابسته بدان ناحيت بود تا بلاساغون را متصرف گرديد و نوزده سال پادشاهى كرد و بسال چهار صد و نود و شش درگذشت و بعد از وى فرزندش احمد ابن ارسلان خان [ ( 1 ) 
  ] به فرمانروائى نشست و رسول نزد خليفه\r\n\r\n\r\n\r\n\r\n","description":"","footnote":"\r\n[ ( 1 ) 
  ] مؤلف فاضل احمد ( نور الدوله ) را فرزند ارسلان خان نوشته در حالى كه گفتگو از طغرل بن طفغاج بغراخان رفته كه فوت او را در 496 آورده و تصريح نموده كه بعد از او فرزندش بجاى او نشسته و او را احمد بن ارسلانخان ناميده است . اين امر شايد بسبب روشن نبودن تاريخ صحيح « آل افراسياب » باشد كه بنا بنوشتهء مرحوم علامه على اكبر دهخدا از سال 31 تا 560 در تركستان پادشاهى ميكردند و مركز حكومت آنها كاشغر بوده و دو سلسله آنها در مشرق و مغرب تركستان سلطنت داشتند و مرحوم دهخدا فوت هارون بغراخان را در 496 آورده . ابن اثير اين سال 496 را تاريخ درگذشت طغرل خان ذكر كرده است . م . )\r\n","page_name":" 22 ","page_number":22},
  {"content":"\r\n\r\nالمستظهر باللّه روانه كرد و از وى خلعت‌ها و القاب خواست ، خليفه خواست وى برآورد و آنچه طلب كرده بود براى او فرستاد و او را ملقب به نور الدوله نمود\r\n\r\nبيان درگذشت مهذب الدوله و اوضاع و احوال بطيحه [ ( 1 ) 
  ] بعد از مرگ او\r\nدر جمادى الاولى در اين سال ، مهذب الدوله ابو الحسن على بن نصر در گذشت تولد او بسال سيصد و سى و پنج بود و هموست كه القادر باللّه بخانهء او فرود آمد و پذيراى او شد ، سبب مرگ او اين بود كه فصد ( رگ زد ) كرد و ساعد او متورم و و از آن بيمار شد و بيماريش شدت پيدا كرد ، سه روز پيش از فوتش لشكريان گفتگو داشتند كه بجاى او فرزندش ابى الحسين احمد را ( البته بعد از درگذشت او ) بنشانند خبر اين گفتگو بخواهرزادهء مهذب الدوله ابو محمد عبد اللّه بن ينى رسيد ، ديلميان و تركان را دعوت كرد و آنان را ترغيب نمود و نويد و سوگند داد كه بعد از مهذب الدوله وى را برگزينند ، و با آنان قرار گذاشت كه على ابى الحسين بن - مهذب الدوله را دستگير كرده تسليم او كنند . آنان شبانه نزد پسر مهذب الدوله رفتند و به او گفتند : تو فرزند امير و وارث مقام وى بعد از او هستى ، چنانچه هم اكنون برخيزى و با ما به دار الاماره برويم امر تو آشكارا شود و اتحاد كلمه روى تو خواهد بود و براى تو فرصت نيكى است .\r\n\r\n\r\n\r\n\r\n","description":"","footnote":"\r\n[ ( 1 ) 
  ] بطيحه كه جمع آن بطائح است در موارد عديده در اين تاريخ ذكر آن رفته است . بنا بنوشتهء دايره المعارف اسلاميه تاليف دانشمند اجل آقاى شيخ عبد العزيز جواهر الكلام . بطيحه سيل‌گاه وسيعى در بخش پائين رود دجله و فرات كه در ميان واسط از سمت شمال و بصره از سمت جنوب واقع شده است . خانه‌هاى مردمان بطائح بر تپه‌ها يا جزيره‌هاى بلندى بنا شده است كه جريان آب آنها را نمىگيرد و به جز برنج چيز ديگرى در آنها كاشته نميشود . ماهى زياد هم در آنجا صيد مىشود و بهره فراوانى از فروش آنها اهالى آنجا مىبرند . بطائح از زمان معاويه و استيلاى او بر عراق اهميت پيدا كرد و فرماندار وى تنها از بطائع سالانه پنج ميليون درهم ماليات براى معاويه ميفرستاد . م\r\n","page_name":" 23 ","page_number":23},
  {"content":"\r\n\r\nاو با آنها از خانه‌اش بيرون شد ، همين كه خانه را ترك كرد ، وى را دستگير نموده نزد ابى محمد بردند . مادرش از ماجرا آگاه شد ، يك روز پيش از مرگ مهذب الدوله بر او وارد شد و او را آگاه از آن رويداد كرد . مهذب الدوله گفت : من در اين حال چه كارى ميتوانم بكنم ؟ و روز بعد هم درگذشت ، و ابو محمد زمام كارها بدست گرفت و اموال و شهر را بگرفت و بوى تسليم شد . و امر كرد ابى الحسين بن مهذب - الدوله را كتك بزنند ، و به سختى او را زدند و او هم بعد از سه روز كه از فوت پدرش گذشته بود ، درگذشت .\r\nابو محمد تا نيمهء شعبان امير بطايح بود و به بيمارى خناق درگذشت . قبل از مرگش گفته بود : مهذب الدوله را در خواب ديدم كه از گلوى من گرفته تا خفه‌ام كند و ميگفت : فرزندم احمد را كشتى و نيكى و نعمت مرا نسبت به خود سزا دادى .\r\nوى پس از روزى چند درگذشت و مدت اقامتش سه ماه بود .\r\nهمين كه درگذشت ، جماعت به امارت ابى عبد اللّه الحسين بن بكر شرابى كه از خواص مهذب الدوله بود اتفاق كردند و امير بطيحه شد ، و براى پادشاه سلطان الدوله پيشكشىها تقديم داشت وى او را بر بطيحه مستقر داشت .\r\nشرابى تا بسال چهار صد و ده در مقام امارت بطيحه باقيماند ، پس از آن سلطان - الدوله صدقة بن فارس مازيارى را ، بدان صوب ، گسيل داشت و او بطيحه را متصرف گرديد و ابا عبد اللّه شرابى را اسير كرد . شرابى در اسارت او همچنان بماند تا ابن فارس در گذشت و وى ، چنان كه بخواست خداى بزرگ بيان خواهيم كرد ، آزاد شد .\r\n\r\nبيان درگذشت على بن مزيد و امارت فرزندش دبيس\r\nدر ذى قعدهء اين سال ابو الحسن على بن مزيد اسدى درگذشت و فرزندش نور الدوله ابو الأغر دبيس بجاى پدر قيام كرد ، پدرش در زمان حيات خود او را جانشين خويش تعيين كرده بود و سلطان الدوله براى او خلعت فرستاد و اجازت امارت بوى داد .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nپدر او چون درگذشت عشيرهء او با دبيس اختلاف پيدا كردند . برادر او متقلد بن ابى الحسن على ، طلب امارت كرد و ببغداد رفت و پيشكشىهاى بسيار به تركان داد كه وى را يارى كنند و با گروه زيادى از تركها رو به برادر نهاد و دبيس را در نعمانيه مورد فشار قرار داده ، قرارگاه او را تاراج كردند ، دبيس بنواحى واسط فرار كرد و تركها به بغداد برگشتند ، پس از آن اثير خادم در آن ناحيت بپاخاست تا اينكه جاى پاى خويش در آنجا استوار داشت ، مقلد برادرش به بنى عقيل رفت . باقى اخبار او را بخواست خداى بزرگ در موقع خود بيان خواهيم كرد .\r\n\r\nبيان پاره‌اى از رويدادها\r\nدر اين سال ديلميان در بغداد ضعيف شدند و عوام مردم بر آنها طمع كردند ، ديلميان رو به واسط نهادند و در آن ناحيه عامه و تركها روى در روى آنان ايستاده با آنها جنگيدند ديلميان هم براى دفاع از جان خويش با آنها نبرد كردند و از تركهاى مقيم در واسط و عوام مردم خلق بسيارى كشته شدند . و كار عياران در بغداد بزرگ شد و بنا را به تبهكارى و غارت دارائى مردم نهادند .\r\nدر اين سال الحاجب ابو طاهر سباشى مشطب درگذشت وى بسيار در كار خير ( امر بمعروف ) گام برمىداشت . در اين سال ابو الحسن همانى درگذشت او والى بصره بود و كسى است كه مهيار بگفتهء خويش : « استنجد الصبر فيكم . و هو مغلوب » ( شكيبائى كه در شما هست . طلب يارى نمود و مغلوب گرديد ) وى را ستوده است .\r\nدر اين سال سلطان الدوله وارد بغداد شد ، و كوس نواختن در اوقات نماز پنجگانه رسم شد و پيش از آن عادتاً چنان نبود ، همينقدر هست كه در روزگار عضد الدوله در سه نوبت براى نماز كوس مينواختند .\r\nدر اين سال ابن سهلان از سلطان بگريخت و به « هيت » رفته نزد قرواش اقامت گزيد و سلطان الدوله بجاى او ابا القاسم جعفر بن ابى الفرج بن فسانجس را ( بايد متذكر شويم ابن مهلان مقام وزارت داشت م . ) تعيين كرد و مولد او ببغداد بسال سيصد و و پنجاه و پنج بود .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nهم در اين سال در بغداد فتنه‌اى ميان اهالى كرخ از شيعه و سايرين از سنيان بروز و شدت پيدا كرد .\r\nدر اين سال القار باللّه نيابت داد معتزله و شيعه و غيرهما را از ارباب مقالات مخالف چنان كه اعتقاد او نسبت بمذاهب آنها بود . و از مناظره در چيزى از آن مذاهب نهى كرد و قدغن كرد كه هر كس خلاف آن رفتار كند سركوب و كيفر خواهد ديد .\r\n\r\n409 سال چهار صد و نه\r\n\r\nبيان حكومت ابن سهلان بر عراق\r\nدر اين سال سلطان الدوله حكومت بر عراق را به رخجى پيشنهاد كرد ، وى گفت : حكومت بر عراق نيازمند وجود كسى است كه ستمكار و دروغگو باشد ، و جز ابن سهلان ديگرى را نشايد و من بجانشينى او اينجا خواهم بود ، در محرم سلطان الدوله ابن سهلان را بواليگرى عراق برنشاند . و از نزد سلطان الدوله بيرون رفت در بين راه بار و بنه و دبيران و ياران خود را ترك كرد و با پانصد سوار رزمجو همراه با طراد بن دبيس اسدى . بسراغ مهارش و مضر فرزندان دبيس رفت . در گذشته مضر بامر فخر الملك ابن سهلان را دستگير كرده بود . و به اين سبب مضر مورد بغض وى بود و ميخواست جزيرهء بنى اسد را از او گرفته تسليم طراد كند .\r\nهمين كه مضر و مهارش از قصد او آگاه شدند ، رو به مذار نهادند . ابن سهلان آنان را دنبال كرد هوا بشدت گرم بود و چيزى نمانده بود خود و همراهانش از تشنگى بميرند و از لطف خدا بود كه بنى اسد سرگرم گرد كردن اموال خويش و دور نگاه داشتن آنها از دسترس بودند ، و حسن بن دبيس در آن ناحيت بجاى مانده بود و جنگ سختى كرد و گروهى از ترك و ديلميان كشته شدند ، و سپس ابن دبيس و\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nهمراهانش شكست خورده منهزم شدند و ابن سهلان اموال آنها را غارت كرد ولى اهل حرم و زنانشان را مصون از تعرض نگاه داشت و همين كه به چادر خويش فرود آمد گفت : هم اكنون مادرم مرا بزاد . و بمهارش و مضر و خاندان آنها زينهار داد .\r\nو ميان آنها و طراد جزيره را بمشاركت داد و آنها را شريك يك ديگر نمود و از آنجا كوچيد .\r\nسلطان الدوله كارهاى او را پسنده نكرد . و به واسط رسيد در حالى كه فتنه و آشوب در آنجا برپا بود ، كار آنجا را اصلاح نموده و گروهى از اهالى آن را كشت .\r\nدر اين حال از بغداد خبر تشديد فتنه و آشوب در آنجا بوى رسيد ، پس ببغداد رفت . و در اواخر ماه ربيع الاخر وارد بغداد شد ، عياران از آنجا گريختند ، و گروهى از عباسيان و عيره را نفى بلد كرد ، و ابا عبد إله بن نعمان فقيه شيعه را تبعيد كرد و ديلميان را در كرخ و باب البصره فرود آورد . پيش از اين چنان امرى صورت نگرفته بود ، و آنها از تبهكارى و فساد كارها كردند كه بمانند آن ديده نشده بود .\r\nاز جمله تبهكاريهاى آنان اينكه مردى منزوى از ترس آنها در خانه‌اش به بست همين كه روز اول ماه رمضان فرا رسيد وى براى حاجتى از خانه‌اش بدر آمد ، آنها در حالى بس خراب در ميگسارى و فساد نگريست . خواست بخانه‌اش برگردد ، سر راه بر او گرفتند و او را به اكراه و جبراً بخانه‌اى كه خود در آن ساكن بودند داخل كردند و او را ملزم نمودند خمر بنوشد . امتناع كرد . پس قهراً خمر بحلقش ريختند و به او گفتند برخيز با آن زن زنا كن . وى از اين كار سرپيچى كرد . او را جبراً وادار كردند چنان كند ، او با آن زن به اطاقى كه در آن خانه بود رفت . و درمهائى چند بوى داد و گفت : امروز اول ماه رمضانست و معصيت در اين روز گناهش دو برابر است و دوستدارم به آنها اطلاع بدهى آنچه گفته‌اند انجام داده‌ام . آن زن بوى گفت : بخششى و عزتى در اين امر وجود ندارد تو ميخواهى دين خود را از زنا كارى حفظ كنى و من ميخواهم امانت خويش از دروغگوئى در اين شهر مصون نگاه دارم .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاين حكايت در بغداد بدهانها افتاد .\r\nديگر اينكه ابا محمد بن سهلان ، تركها و عامه را به فساد كشاند ، تركها به واسط رفتند و سلطان الدوله را در آنجا ديدار نمودند و شكايت ابن سهلان بوى كردند . سلطان الدوله آنان را آرام كرد و وعده داد ببغداد رفته اصلاح حال آنها بنمايد .\r\nسلطان الدوله ابن سهلان را احضار كرد و او ترسيد و به بنى خفاجه رفت و از آنجا رو به بالا و بموصل رفت و مدتى در آنجا اقامت نمود . سپس رو به انبار و از آنجا به بطيحه سرازير شد . سلطان الدوله رسولى به بطيحه فرستاد و ابن سهلان را از شرابى خواست . شرابى او را تسليم نكرد . پس سپاهى رو بوى سوق داد ، شرابى گريخت و ابن سهلان به بصره رفت و بپادشاه جلال الدوله پيوست . رخجى تا موصل با ابن سهلان بود و در آنجا از وى جدا شد . و اصلاح حال خود با سلطان الدوله نمود و بسوى او بازگشت .\r\n\r\nبيان غزوهء يمين الدوله با هنديان و افغانيان\r\nدر اين سال يمين الدوله به هنديه غزا رفت . سپاه گرد آورد و بسيج و مجهز و بيشتر از پيشتر آماده كرد .\r\nسبب چنان اهتمام در تجهيزات لشكريان اين بود كه چون قنوج را فتح كرد .\r\nو صاحب آن كه رآى قنوج ملقب بود كه لقب رآى لقب پادشاهى مانند قيصر و كسرى باشد . از پيش روى يمين الدوله گريخت ، همين كه به غزنه بازگشت بيداى لعين كه از بزرگترين پادشاهان هند بوسعت قلمرو پادشاهى و داراى بيشترين لشكريان بود و كشور او را كجوراهه ميناميدند ، رسولانى نزد رآى قنوح فرستاد .\r\nرآى قنوج نامش را جيال بود . و بيدا وى را در فرار از پيش روى سپاه اسلام نكوهش كرد و اسلام آوردن بلادش بوسيله مسلمانان مورد توبيخ و سرزنش قرار داده شد .\r\nو گفتگو ميان آنان بدرازا كشيد و نتيجه كار باختلاف آنها انجاميد .\r\nهر يك از آنها جنگ و ستيز را با ديگرى آماده شد . و بيدا روى براجيان نهاد\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو تلاقى و جنگ كردند و راجيال كشته شد . و بيدا از آن پيش آمد بر شر و دراز دستى او افزوده شد . و در هند شهرتش بدور دستها پيچيد و بلند آوازه گرديد و يكى از پادشاهان هند كه يمين الدوله كشورش را گرفته و او را منهزم و سپاهش را تار و مار كرده بود نزد بيدا رفت و بوى پناهنده گرديد و در جمله خدمتگزاران وى بدر آمد . به او وعده كرد كه ملكش بوى بازگرداند و آنچه از دست داده حفظ كند . و هجوم زمستان توالى خرابى جاده‌ها از گل و لاى را عذر آورد . و اين اخبار به يمين الدوله رسيد و خاطرش بهمخورد و براى غزا مجهز گرديد و قصد بيدا نمود كه ملكش را بگيرد .\r\nاز غزنه بيرون رفت و نخست در راه آغاز بيك سره كردن كار افغانيان نمود كه كافر بودند و ساكن در كوهستانها و تباهكار بر روى دشت هامون و جاده‌هاى ميان مساكن خويش و غزنه را ميزدند . يمين الدوله قصد آنان كرد و كوره راهها را از زير پا در كرد و پناهگاههاى سخت آنها را بگشود و آبادانى آنها را خراب و اموالشان بغنيمت گرفت ، و قتل و اسارت به حد اكثر رسيد و مسلمانان اموال بسيار از آنها بغنيمت گرفتند .\r\nسپس در حركت رو به مقصد باستقلال روان گرديد ، و به جائى رسيد كه پيش از آن در غزوات خويش بدان جاى نرسيده بود و از رود كنگ عبور كرد و پيش از آن نگذشته بود ، همين كه از رود كنگ گذشت . كاروانهائى را به راه خود ديد كه شمارهء بار آنها بهزار محموله ميرسيد . آنها را به غنيمت گرفت و عبارت بودند از عود و كالاهاى ارزشمند و به حركت خود بشتاب دوام داد . و در بين راه خبر پادشاهى از پادشاهان هند به او رسيد كه به او تروجنبال ميگفتند كه از پيش روى او بدر رفته و پناهنده به بيدا شده تا از وى حمايت كند . يمين الدوله مراحل راه را پشت سر نهاده و در چهاردهم شعبان خود را به تروجنبال و همراهانش رساند . بين سپاه يمين الدوله و هنديان رودى ژرف وجود داشت . برخى از همراهان يمين الدوله از رود گذشتند و آنها را سرگرم جنگ با خود نمودند ، آنگاه وى با باقى لشكريان خويش بدانها پيوست و تمام روز را جنگيدند و تروجنبال و همراهانش شكست يافته منهزم شدند و قتل و اسارت در آنها كثرت داشت و سرانجام اموال و اهل بيت خود تسليم نمودند و\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمسلمانان آنها را به غنيمت گرفتند و بسيارى جواهر و زياده بر دويست فيل از آنها گرفتند و پس از آن رد فراريان گرفته پيش رفتند . پادشاه آنها با زخمى كه برداشته بود گريخت و در كار خود متحير ماند . كس نزد يمين الدوله فرستاد و زينهار خواست ، يمين الدوله بوى تأمين نداد مگر آنكه مسلمان بشود و از لشكريانش بيرون از شمار كشت .\r\nتروجنبال رفت كه به بيدا به پيوند . يكى از هندوان تنهايش بديد و او را كشت .\r\nهمين كه پادشاهان هند اوضاع را چنان ديدند . رسولان خود نزد يمين الدوله فرستادند و بذل طاعت و تقبل پرداخت خراج نمودند . يمين الدوله پس از اين رويداد به شهر بارى رفت و آن از محكمترين قلاع در بلاد و نيرومندترين آنها بود ، آنجا را از سكنه خالى و تختگاهها را تهى از مردمان يافت . امر بتخريب آن و ده دژ ديگر كه در حصانت سرآمد بودند كرد و خلق بسيارى از اهالى آنها كشته شدند ، و از آنجا در طلب بيدا شد و به دو رسيد و ديد در كرانه رود فرود آمده و آب پيش روى خود انداخته و زمين را پر از گل و لاى كرده بود ، و در يمين و شمال قرارگاه خود جاده را خشك نگهداشته بود كه از آن راه با كسى كه بخواهد با او جنگ كند پيكار نمايد . شماره سپاهش يكصد و پنجاه و شش هزار سوار رزمجو و يكصد و هشتاد و چهار هزار پياده و چهل و شش فيل بود . يمين الدوله گروهى از لشكريان خود را براى نبرد روانه داشت . بيدا هم متقابلا گروهى گسيل داشت و همچنان هر دو سپاه به آنها مدد ميرسيد تا جمع هر دو حريف كثرت يافت و زد و خورد شدت پيدا كرد ، در اين هنگام شب فرا رسيد و مانع از ادامه نبرد گرديد .\r\nهمين كه فرداى آن روز يمين الدوله صبحگاهان بپاى خاست . آن دشت را از وجود آنها خالى ديد ، هر گروهى از آنها راهى ، مخالف راه ديگرى پيش گرفته رفته بودند ، خزائن اموال و سلاح را دست نخورده بجاى نهاده و همهء آنها را به غنيمت گرفتند و منهزمين را دنبال كردند و در جنگلها و بيشه زارها به آنها رسيده و بيشترشان را كشته و اسير كردند ، و بيدا يكه و تنها نجات يافت و يمين الدوله پيروزمندانه به غزنه بازگشت .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nبيان پاره‌اى از رويدادها\r\nدر اين سال سلطان الدوله وزير خود ابن فسانجس و برادرانش را دستگير كرد و وزارت به ذا السعادتين ابا غالب حسن بن منصور بداد . مولد او به سيراف بسال سيصد و پنجاه و دو بود در رمضان اين سال الغالب باللّه وليعهد پدرش القادر باللّه درگذشت و نيز ابو احمد عبد الله بن ابى علان قاضى اهواز در اين سال درگذشت . مولد او بسال سيصد و بيست و يك بود و تصانيف نيكو دارد و معتزلى بود .\r\nدر اين سال عبد الغنى بن سعيد بن بشر بن بشر بن مروان حافظ مصرى صاحب - المؤتلف و المختلف ، درگذشت مولد او بسال سيصد و سى و دو بود . رجاء بن عيسى بن محمد ابو العباس انصنادى هم در اين سال درگذشت . انصنا از قراى مصر است وى از فقهاى مالكى و بسيار حديث شنيده بود .\r\n\r\n410 سال چهار صد و ده\r\nدر اين سال پادشاه جلال الدوله ، ابو طاهر بن بهاء الدوله را دستگير كرد و اين كار بخاطر وزير خود ابى سعد عبد الواحد بن على بن ماكوند كرد . پسر عم او ابو جعفر محمد بن مسعود نويسنده‌اى فاضل بود . و ديلميان را به عضد الدوله عرضه مىداشت . ابى سعد شعرى هم دارد و از اوست كه گفته است :\r\n « و ان لقائى للشجاع لهين * و لكن حمل الضيم منه شديد »\r\n« اذا كان قلب القرن ينبو عن الوغى * فان جنانى جلمد و حديد » \r\nمفاد آن به فارسى اين است كه : ديدارم با مردى دلير آسان و لكن ستم كشيدن از وى دشوار است هر گاه دل هماوردم از كين خبر دهد . بازوان من سخت و پولادين مىباشد در اين سال وثاب بن سابق نميرى صاحب حران و ابو الحسن بن اسد الكاتب و ابو بكر محمد بن عبد السلام هاشمى قاضى بصره و ابو الفضل عبد الواحد بن عبد العزيز تميمى ، فقيه حنبلى بغدادى عم ابى محمد درگذشتند .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nابو الفضل گفته است :\r\nشنيدم ابا الحسن بن قصاب صوفى گفت : من و جماعتى به بيمارستان بغداد وارد شديم . جوانى ديوزده و پر هوس نگريستيم ، بوى سرگرم و بگفتگو پرداختم به فصاحت بپاسخ گفت : بنگريد بگيسوان چنبرين و تنهاى عطر آگين . . . لهورا صناعتى و بازى را بضاعتى نموده و دانش را رأسا بكنارى نهاده‌اند . بوى گفتم : چيزى از دانش همى دانى تا از تو بپرسم ؟ گفت : آرى . من دانشى فراوان دارم . بپرسيدم يكى از همراهان ما گفت : بخشنده در حقيقت كيست ؟ گفت : كسى كه مانند شما را روزى رساند و شما برابرى با دستهء شمشير سيمين او ننمائيد . ما خنديديم ديگرى از ما پرسيد كه : ناسپاس‌ترين مردم كيست ؟ گفت : كسى كه از بليه‌اى جامهء عافيت بپوشيد ، سپس همان بليه را در ديگرى نگريست و قدر عافيت ندانست . و حال آنكه سپاسگزارى بر او واجب است . او ما را بعد از آنكه بخنداند ، بگرياند پرسيديم :\r\nظرافت در چيست ؟ گفت خلافت آنچه شما بنماييد . سپس گفت : پروردگارا اگر عقل مرا به من بازنميگردانى ، دستهايم آزاد گذار كه بهر يك از اينان سيلى بر رخشان نوازم ! وى را ترك گفته منصرف شديم .\r\nدر اين سال اصيفر منتفقى كه حجاج را در راه مكه ميازرد . و ابو بكر احمد بن موسى بن مردويه حافظ اصفهانى و عبد الصمد بن بابك . ابو القاسم شاعر درگذشتند ابن بابك بر صاحب بن عباد وارد شد صاحب به او گفت : توئى ابن بابك ؟ ( با فتح باء كه نام صحيح او بود . م ) وى در پاسخ گفت : من ابن بابك هستم ( با كسرهء باء دوم يعنى فرزند درگاه تو م . ) صاحب بيان او را نيك دانسته به پسنديد .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\n411 سال چهار صد و يازده\r\n\r\nبيان قتل الحاكم و جانشينى فرزند او الظاهر\r\nشب دوشنبه سه روز مانده به شوال . در اين سال الحاكم بامر اللّه ، ابو على المنصور بن العزيز باللّه نزار بن المعز علوى صاحب مصر ، در مصر گم شد ( مفقود گرديد ) و از وى خبرى بدست نيامد .\r\nسبب فقدان وى چنين بود كه بنابر رسمى كه داشت . شبانه براى گردش بيرون و نزديك به قبر فقاعى شد و از آنجا رو به شرق حلوان رفت . دو سوار با وى همراه بود يكى از آنها با گروهى از اعراب به بيت المال بازگشت و امر بپرداخت جايزه‌اى باعراب كرد . و سپس سوار ديگر از راه رسيد و گفت الحاكم را نزديك العين و مقصبه ترك كرده است .\r\nمردم بنابر مرسوم هر روز بيرون آمده درخواست رجوع به او مينمودند تا سلخ شوال ، همين كه روز سوم ذى قعده شد . مظفر صقلى ، چتر دارد الحاكم و گروهى از خواص او بيرون شدند و قاضى ( مصر ) هم با آنها بود و به « عسفان » رسيدند و داخل بكوه شدند ( مغارهء كوه ) و در آنجا الاغى را كه الحاكم بر آن سوار بود ديدند كه دستهاى آن با شمشير زده شده بود . آن منظره تأثير در آنها كرد ، و زين و لگام آن را بجاى ديدند و رد را دنبال نمودند تا به بركه‌اى در شرق حلوان رسيدند و در آنجا جامهء او را يافتند كه هفت تكه از پشم بود كه به حال خود دكمه‌هاى آن باز نشده بود و در آن آثار ضربات كارد مشاهده كردند . و شكى در كشته شدن او پيدا نكرده برگشتند .\r\nو گفته شده : سبب كشته شدنش اين بود كه بسبب بدكردارى كه داشت اهالى مصر از وى بيزار بودند و او را مكروه ميشمردند و بوى نامه‌ها نوشته كه در آنها ناسزا و دشنام به او و نياكانش گفته نفرينش ميكردند تا جائى كه از كاغذ پيكره\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nو تنديس زنى بساختند كه به دستش نامه‌اى بود . همين كه الحاكم ( در حين عبور ) او را نگريست ، گمان كرد زنى ( بر سر راهش ) ايستاده عريضهء شكايتى دارد . دستور بگرفتن نامه داد . و چون آن را خواند جز لعن و دشنامهاى آبرو بر باد ده و نام بردن از اهل حرمش كه آن را مكروه ميشمرد چيزى ديگر نيافت . امر كرد آن زن را بياورند به او گفتند مجسمه كاغذى است . آنگاه دستور به آتش كشيدن مصر و غارت آن داد و دستور او اجرا شد و مردم سخت‌ترين جنگها را با مأموران او كردند و روز سوم تركها و مشرقيان ( شارقه ) به آنها پيوستند و با شركت آنها نيرو پيدا كرد . و به الحاكم پيام داده از وى درخواست چشم پوشى و طلب معذرت نمودند . الحاكم نپذيرفت .\r\nپس بنا را بتهديد گذاشتند . الحاكم همين كه نيرو و قدرت آنها را در نظر گرفت .\r\nامر بدست كشى از تجاوز به آنها كرد . او قسمتى از مصر را آتش زده و بعضى از آنها را غارت كرده بودند . مصريان از زنان و فرزندان خويش سراغ گرفتند و آنان را بعد از رسوائى و هتك حرمتشان باز خريد كردند . و خشم و كين آنها نسبت بالحاكم افزون گرديد .\r\nديگر اينكه الحاكم خواهر خود را دچار وحشت كرد و نامه‌هاى زشتى بوى نوشت حاكى از اينكه :\r\nشنيده‌ام مردان بر تو وارد ميشوند ، و وى را تهديد بكشتن كرده بود .\r\nخواهرش بيكى از سركردگان بزرگ الحاكم كه نامش ابن دواس بود و او نيز از الحاكم در ترس و هراس ميزيست . پيام داد كه : ميخواهم تو را به‌بينم . وى نزد او رفت و خواهر الحاكم به او گفت : من نزد تو شدم در كارى كه خود و مرا حفظ كنى . تو ميدانى برادرم دربارهء تو و من چه عقيده دارد ، و او زمانى كه امكان دست‌يابى بر تو پيدا كند ، تو را باقى نميگذارد مرا نيز بهمچنين ، علاوه بر اين تظاهرى است كه او نموده و مسلمانان او را مكروه ميشمارند و از وى متنفرند و شكيبائى نتوانند كرد و ميترسم كه مردم به شورند و او و ما كه با او هستيم همگى به هلاكت رسيم و اين دولت ريشه كن بشود . ابن دواس خواست او را اجابت كرد كه از وى چه ميخواهد تا انجام دهد ، خواهر الحاكم به او گفت : او فردا به اين كوه ميرود و با وى جز غلام\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nسوارى و جوانى نخواهد بود ، و در آنجا تنها مىماند . دو مرد را كه مورد اعتماد تو هستند ميگمارى كه او را با غلامى كه همراهش هست ، بكشند و آن جوان بچه را هم بكشند . و بعد فرزندش را بجاى او مىنشانى و تومه‌ير امور و شئون دولت ميشوى و به اقطاع تو يكصد هزار دينار خواهم افزود .\r\nآن دو نفر بپاخاستند و ابن دبوس بهر يك دينار هزار بداد و بكوه رفتند ، و الحاكم به عادت خويش سوار شد و بدانجا رفت و چون تنها ماند ، آن دو تن او را كشتند . سن او سى و شش سال و نه ماه بود و فرمانرواييش بيست و پنج سال و بيست روز و مردى دست و دل باز و بخشنده و سفاك و خونريز بود ، گروه زيادى از برجستگان دولت خود و غيرهم را بكشت و سيرتى شگرف داشت .\r\nاز جمله اينكه : در آغاز خلافتش امر به سب ( بدگوئى ) صحابه رضى اللّه عنهم كرد و اينكه آن سب ( ناسزا و بدگوئيها ) بر ديوار مساجد و بازارها بنويسند و بعمال خود نيز در اين باره امريه صادر كرد . و اين واقعه بسال 395 بود .\r\nپس از آن بمدتى ! امر كرد كه سب ( صحابه ) موقوف گردد و هر كس سب كند يا ببدى از آنها نام برد تأديب شود . سپس بسال سيصد و نود و نه امر به ترك نماز عشاء ( به جماعت ) كرد مردم در جامع عتيق ( مسجد كهنه ) اجتماع نمودند و امام جماعت رمضان نماز گزارد ، الحاكم او را گرفت و كشت و ديگر كسى تا بسال چهارصد و هشت اين نماز ( جماعت ) را اقامه نكرد . سپس از آن امر عدول كرد و امر به اقامهء آن بنابر عادت مرسومه نمود . مسجدى در راشده بنا كرد . و جوامع و مساجد را آنقدر از اسباب و اثاث و قرآن و پرده‌ها و فرشها ( حصير ) برجستگى داد كه بمانند آن ديده نشده بود . و اهل ذمه ( يهود و نصارى ) را وادار بقبول اسلام كرد . با اينكه بمأمن خود روان شوند و يا اينكه جامه‌اى غير از جامهء مسلمانان بپوشند بسيارى از اهل ذمه قبول دين اسلام نمودند ، سپس يكى از آنان بعد از قبول اسلام او را ملاقات ميكرد و ميگفت : من ميخواهم به دين خود برگردم به او اجازه ميداد .\r\nزنان را از بيرون آمدن از خانه منع ميكرد ، و هر زنى كه از خانه بيرون ميشد او را مىكشت زنانى كه سرپرستى نداشتند كارشان را انجام دهد . شكايت كردند\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبمردم امر كرد آنچه در بازارها فروخته مىشود به در خانه زنان برده به آنها بفروشند و دستور داد فروشندگان ( مرد ) بايد با خود ابزارى بمانند چمچمه داشته باشند كه شيئى مطلوب را در آن نهاده و به زن كه در پشت در است دراز كرده بدهند و در آن آنچه دلخواه اوست خريدارى كند ، هر گاه راضى شد و خريد بهاى آن را در همان ظرف گذاشته و شيتى مطلوب را برداشت ، و اين همه بخاطر اين بود كه روى زن را كسى نه‌بيند و مردم از اين كار دچار دشوارى بزرگى شدند .\r\nهمين كه الحاكم مفقود گرديد ، بعد از او فرزندش ابو الحسن جاى او را گرفت و ملقب به الظاهر لاعز از دين اللّه گرديد و براى او بيعت گرفته شد و كارها را زير نظر وزير ابى القاسم على بن احمد جرجرائى قرار داد .\r\n\r\nبيان تصرف عراق بوسيله مشرف الدوله\r\nدر ذى حجه اين سال ، كار ابى على مشرف الدوله بن بهاء الدوله بزرگى يافت و و مخاطب بامير الامراء گرديد و سپس عراق را تصرف كرد و برادرش سلطان الدوله را از آنجا براند .\r\nسبب اين رويداد اين بود كه سپاهيان بر سلطان الدوله سربلند كردند و مانع از حركت وى شدند و خواست ترتيبى به كار مشرف الدوله در ملك دهد . به سلطان - الدوله مشورت داده شد او را دستگير نمايد ، و او اين كار را نتوانست بكند . سلطان الدوله خواست به واسط برود سپاهيان گفتند : فرزند يا برادر خود مشرف الدوله را بايد نزد ما گذارى ، سلطان الدوله با برادرش مكاتبه كرد . او نخست امتناع ورزيد و سپس ، بعد از مراجعهء ديگر پذيرفت و با هم اتفاق نمودند و در بغداد همديگر را ديده و قرار آنها بر اين شد كه ابن سهلان را به خدمت نگيرند ، و با اين قرار سلطان الدوله بغداد را به قصد اهواز ترك كرد . و برادرش مشرف الدوله بجانشينى او در بغداد ماند .\r\nهمين كه سلطان الدوله به « تستر » رسيد ، ابن سهلان را وزير كرد . مشرف الدوله از اين كار متوحش گرديد . سلطان الدوله وزير خود ابن سهلان را مأموريت داد كه برادرش مشرف الدوله را از عراق بيرون كند . مشرف الدوله سپاه بسيار از تركهاى\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nواسط و ابو الأغر دبيس بن على بن مزيد متشكل ساخت و با ابن سهلان نزديك واسط تلاقى كرد . ابن سهلان منهزم و در واسط متحصن گرديد . مشرف الدوله او را محاصره و بر او سخت گرفت ، نرخها گران شد بطوريكه هر كر غلهء مساوى هزار دينار « قاسانيه » بوده است [ ( 1 ) 
  ] و مردم گوشت چارپايان حتى سگ ميخوردند . همين كه ابن سهلان ادبار كار خويش نگريست شهر را تسليم نمود و مشرف الدوله را سوگند داد و از شهر بيرون آمد ، آنگاه مشرف الدوله بخطاب شاهنشاه مخاطب شد و اين روى داد در آخر ذى الحجه بود و ديلميان كه در واسط مقيم بودند به خدمت او در آمدند و با وى روانه شدند و او براى آنها سوگند ياد كرد و اقطاع به آنها داد و با برادرش جلال الدوله ابو طاهر متفق شدند . همين كه سلطان الدوله اين اخبار را شنيد از اهواز به ارجان رفت و خطبه بنام وى در عراق قطع شد و در آخر محرم سال چهار صد و دوازده بنام برادرش در عراق خطبه خوانده شد و على بن سهلان و كحل دستگير شدند .\r\nسلطان الدوله از شنيدن آن اخبار دچار ضعف گرديد و با چهار صد سوار رزمجو بفارس رفت و درآمدهاى دولتى كاهش يافت و آباديهاى بين راه را غارت نمودند .\r\nتركهائى كه در اهواز بودند . گرد هم جمع آمدند و با ياران سلطان الدوله جنگيدند و بنام مشرف الدوله شعار دادند و از هواخواهان او شدند . راه بر كاروان بريدند و اموالشان گرفته پى كار خود شدند .\r\n\r\nبيان فرمانروائى الظاهر لاعزاز دين باللّه\r\nچون الحاكم ، چنان كه گفتيم ، گشته شد ، سپاهيان پنج روز درنگ كردند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] . كر مقياس وزن در عراق بود و كر معدل مساوى با 940 / 824 كيلوگرم و كر عادى 640 / 460 كيلوگرم است و اما دينار قاسانيه ، معلوم نشد چه نوع دينارى بوده است ، دينارهاى قيصريه ، هرقليه ، دمشقيه ، هيبريه ، خالديه ، يوسفيه ، هاشميه ، جعفريه ، احمديه معزيه در كتب ياد شده است ، براى آگاهى بيشتر برسالة ممتع مرحوم سيد محمد على امام شوشترى بعنوان تاريخ مقياسات و نفوذ در حكومت اسلامى كه اين مطالب هم از آن نقل شد طالبان مراجعه كنند م .\r\n","page_name":" 37 ","page_number":37},
  {"content":"\r\n\r\nسپس با خواهرش كه نام وى ست الملك بود ديدار كرده به او گفتند : سرور ما تأخير كرد و او را عادت بر اين جارى نبود . وى به آنها گفت : نامهء او به من رسيده و فردا ميآيد . سپاهيان پراكنده شدند ، و ست الملك بوسيلهء ابن دواس براى فرماندهان اموال فرستاد . چون روز هفتم فرا رسيد ، ابا الحسن على برادرزادهء خويش را كه الحاكم باشد ، فاخرترين جامه‌ها بوى پوشانيد ، سپاهيان هم بميعادگاه حاضر شده بودند . و چيزى كه موجب شگفتى آنها باشد در آنجا به نظر نميرسيد الا اينكه ديدند ابو الحسن كه جوانى نوسال بود بيرون شده وزير هم پيش دست او بوده فرياد برآورد :\r\nاى بندگان دولت بانوى شما ( مقصود ست الملك است ) بشما ميگويد كه سرور شما امير المؤمنين اينست و بر او سلام كنيد . ابن دبوس و فرماندهانى كه آن اموال برايشان فرستاده شده بود ، زمين ببوسيدند و به ابا الحسن على دعا كردند و ديگران هم از آنها پيروى نمودند و با وى به راه افتادند و همچنان تا به نيمروز سوار بود ، آنگاه فرود آمد و از فرداى آن روز مردم را دعوت و با وى بيعت كردند و ملقب به الطاهر لاعزاز دين اللّه گرديد و نامه‌ها به بلاد مصر و شام نوشته شد كه براى او بيعت گرفته شود .\r\nخواهر الحاكم مردم را جمع كرد و نويد به آنها داد و احسان نمود ، و امور را به ترتيبى نيك مرتب داشت و كارها بدست ابن دواس سپرد و به او گفت : ما ميخواهيم همهء احوال و اوضاع كشور به تو ارجاع كنيم و بر اقطاع تو ميافزائيم و به تشريف خلعتها مشرفت سازيم ، روزى برگزين كه از آن تو باشد . ابن دبوس زمين ببوسيد و دعا كرد و خبر ميان مردم پخش شد . پس از آن وى با ساير فرماندهان ( سپاه ) احضار شدند و چون حضور پيدا كردند ، درهاى كاخ ( شاهى ) به بستند و ست الملك بوسيله خادمى به ابن دبوس پيام فرستاد و به او گفت : به فرماندهان بگو كه اين سرور شما را كشت و او را با شمشير به زن . ابن دبوس همان كار كرد و دو نفر هم در اين امر ابراز مخالفت نكردند و شخصا زمام امور را بدست گرفت و هيبت او نزد مردم فزون گرديد و كارها استوارى يافت . ست الملك پس از الحاكم چهار سال بزيست و سپس درگذشت .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nبيان فتنه ميان تركها و كردها در همدان\r\nدر اين سال شرارت تركها در همدان بر سرور خودشان شمس الدوله بن فخر الدوله افزون گرديد . پيش از آن هم چنان شرارتها از آنان سر زده بود و شمس الدوله بردبارى كرده و نه بلكه زبون از جلوگيرى آنها بود ، پس طمع آنان نيرو يافته به شرارت و جست و خيز شرارت بار بيشترى پرداختند و خواستند فرماندهان كوهى ( كوهستانى ) را بيرون راند و شمس الدوله زير بار انجام خواست آنها نرفت . پس تصميم گرفتند كه خود بدون امر شمس الدوله كار كوهستانيان بسازند . كردها با وزير شمس الدوله تاج الملك ابى نصر بن بهرام به دژ برجين رفتند . تركها بدون التفات به شمس الدوله آنها را در آنجا محاصره كردند . وزير به ابى جعفر بن كاكويه حكمران اصفهان نامه نوشت و از وى طلب يارى كرد . و شبى را تعيين نمود كه او با سپاهيان بناگهان فرا رسد و او هم در همانشب از قلعه بدر آيد و تركها را در فشار و تنگنا قرار دهند .\r\nابو جعفر اين خواسته را انجام داد و دو هزار سوار رزمجو گسيل داشت كه جاده‌ها را فرا گيرند تا خبر به تركها نرسد و سحرگاهان غفلتا تركها را تحت فشار و در تنگنا قرار داده از آن سوى هم وزير و كوهستانيان از قلعه به زير آمدند و شمشير ميان آنها به كار انداختند و بسيارى را كشتند و اموالشان گرفتند و هر كه از تركان جان بسلامت بدربرد ، با تهى دستى نجات يافت . شمس الدوله هم در همدان با تركهائى كه آنها نزد او باقى مانده بودند همين كار را كرد و آنها را بيرون راند و سيصد نفر از آنان بكرمان رفتند و به خدمت ابو الفوارس بن بهاء الدوله صاحب كرمان وارد شدند\r\n\r\nبيان دستگيرى ابو القاسم مغربى و ابن فهد\r\nدر اين سال معتمد الدوله قرواش بن مقلد وزير خويش ابى القاسم مغربى و همچنين ابى القاسم سليمان بن فهد را در موصل دستگير كرد . ابن فهد از دبيرانى بود بود كه در جوانى زير دست صابى كتابت ميكرد . و به مقلد بن مسيب هم خدمت كرده بود و بموصل رفت و ملك مزروعى در آنجا بدست آورد و مورد نظر قرواش بود و باهالى\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nستم كرد و دارائيشان مصادره نمود ، سپس قرواش بوى و مغربى خشمگين شد و آنها را دستگير و زندانى كرد و از سليمان مال خواست . سليمان گفت فقير است ، او را كشت . و اما مغربى قرواش را گول زد و بوى نويد داد كه مالى در كوفه و بغداد دارد برايش روانه خواهد داشت او را ترك كرد . شاعر دربارهء قرواش و ابن فهد شعرى از ابن زمكدم هست كه ميگويد :\r\n « و ليل كوجه البرقعيدى ظلمة * و برد أغانيه و طول قرونه »\r\n« سريت ، و نومى فيه نوم مشرد * كعقل سليمان بن فهد و دينه »\r\n« على اولق فيه التفات كانه * ابو جابر فى خطبه و جنونه »\r\n« الى ان بدا ضوء الصباح كانه * سناوجه قرواش وضوء جبينه » \r\nمفاد آن ، خلاصه به فارسى اين است كه : شب بسيار تاريكى بود و هوا بسى سرد و خواب از ديدگانم بمانند خرد و دين ابن فهد گريخته و گوئى ديوانه‌اى بمانند ابو - جابر در گفتار و ديوانگىهايش به من التفات كرده باشد تا آنگاه كه روشنى بامدادان بدميد همانند روى قرواش و فروغ پيشانى او .\r\nاين ابيات باتفاق اهل بيان بسيار نيك سروده شده كه به از آن در اين معنى گفته نشده است .\r\n\r\nبيان جنگ ميان قرواش و غريب بن مقن\r\nدر ربيع الاول اين سال ، غريب بن مقن و نور الدوله رئيس ابن على بن مزيد اسدى با هم گرد آمدند و سپاهى از بغداد به آنها رسيد و با قرواش جنگيدند . رافع بن حسين همراه او بود . و در جنگ نزديك كرخ سرمن‌رأى رويداد ، و سرانجام قرواش شكست خورد و در معركه اسير شد و خزائن و اثقال او بغارت رفت ، رافع به غريب پناهنده شد و آنها به زور تكريت را فتح كردند و پس از ده روز سپاه بغداد بدان صوب بازگشت .\r\nاز آن سوى قرواش آزاد گرديد و قصد سلطان بن الحسين بن ثمال امير خفاجه نمود گروهى از تركان بسوى آنها روانه داشتند ، قرواش برگشته جنگيد و دوباره او و سلطان هر دو منهزم گرديدند و موقع اين معركه بين آنها غربى فرات بود و همين كه\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nقرواش منهزم شد عمال پادشاه دست روى متصرفات او گذاردند ، رسول فرستاده تمناى گذشت و عفو نموده سر به طاعت فرود آورد .\r\n\r\nبيان پاره‌اى از رويدادها\r\nدر اين سال زناته در افريقيه به ستور و دواب المعز بن باديس ، فرمانرواى آنجا دست درازى كردند كه آنها را بگيرند ، فرماندار شهر قابس بيرون شد و با آنها بجنگيد و منهزمشان كرد .\r\nدر ربيع الاخر اين سال ابرى در آسمان افريقيه پديد آمد و با رعد و برق شديد و سنگهاى بسيار از دل آسمان باريدن گرفت كه مردم بزرگتر از آنها نديد . بودند و بهر كس كه چيزى از آن باران سنگ اصابت كرد ، كشته شد .\r\nو در اين سال ابو بكر محمد بن عمر عنبرى شاعر درگذشت ، ديوانش مشهور است و از گفتهء اوست :\r\n « ذنبي الى الدهر أني لم امد يدى * فى الراغبين و لم اطلب و لم اسل »\r\n« و اننى كلما نابت نوائبه * الفيتنى بالرزايا غير محتفل » \r\nدل مفاد آن به فارسى چنين است كه گويد : گناه من بروزگار اين است كه دست رو به دل بستگان آن دراز نكردم و طلب و سؤال از كس نكردم و هر زمان كه دردها و رنجهاى آن بر من روى ميآورد مرا نسبت بدانها وارسته و بىتفاوت ميديدى .\r\n\r\n( 412 ) سال چهار صد و دوازده\r\n\r\nبيان خطبه بنام شرف الدوله در بغداد و قتل وزير او ابى غالب\r\nدر محرم اين سال خطبه بنام سلطان الدوله در عراق قطع شد و بنام شرف الدوله خطبه خوانده شد . ديلميان از شرف الدوله خواستند كه بخوزستان بخانه‌هاى خود\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nبروند و ، به آنها اجازه داده شد و شرف الدوله بوزير خود ابا غالب امر كرد با آنها همراه بشود و او گفت : چنانچه من اين كار را بكنم خويشتن بخطر انداخته‌ام و لكن آن را در راه خدمت به تو ارزانى خواهم داشت .\r\nپس از آن با سپاه بدان صوب روانه شد . همين كه باهواز رسيد ديلميان بنام سلطان الدوله شعار دادند و بر ابى غالب هجوم برده او را كشتند . تركهائى كه با وى بودند به طراد بن دبيس اسدى در جزيرهء كه از بنى اسد بود روى آوردند و نتوانستند از ابى غالب دفاع كند . وزارت او هيجده ماه و سه روز و سن او شصت سال و پنج ماه بود . فرزندش ابو العباس دستگير شد و به سى هزار دينار او را مصادره نمودند .\r\nهمين كه خبر قتل ابى غالب به سلطان الدوله اطمينان و قوت نفس پيدا كرد ، زيرا كه ابى غالب او را ترسانده بود ، و فرزند خود ابا كاليجار را به اهواز گسيل داشت و آنجا را متصرف شد .\r\n\r\nبيان درگذشت صدقه صاحب بطيحه\r\nدر اين سال ، صدقه صاحب بطيحه بيمار شد ، ابو الهيجاء محمد بن عمران بن شاهين در ماه صفر قصد بطيحه نمود كه آنجا را متصرف شود . ابو الهيجاء بعد از مرگ پدرش ، در بلاد سرگردان شد ، زمانى در مصر و زمانى هم نزد بدر بن حسنويه و مدتى هم بين اين دو نقطه رفت و آمد ميكرد ، همين كه ابى غالب وزير شد . بسبب ادبى كه داشت ( مقصود آشنائى بعلوم ادبى است ) در حق وى بخشش و دهش نمود . بعضى از اهالى بطيحه بوى نامه نوشتند كه بدانجا بيايد تا بطيحه را به او تسليم كنند ، ابو الهيجا روى به آنها نهاد . صدقه دو روز پيش از مردنش از آمدن او آگاه شد ، سپاهى بسوى او گسيل داشت و با او جنگيدند . ابو الهيجاء شكست يافته و اسير شد . صدقه خواست او را نگاه دارد شاپور بن مرزبان بن مروان او را منع كرد و بدست خود او را كشت .\r\nدر صفر ، پس از كشته شدن ابو الهيجاء صدقه درگذشت ، اهالى بطيحه اجتماع نمودند و حكومت به شاپور بن مرزبان سپردند و حاكم بر آنها گرديد و به شرف الدوله\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nنامه نوشت و از وى خواست آنچه از محمولات دربارهء صدقه روا ميداشته دربارهء او هم روا دارد و حكومت او را در بطيحه صحة گذارد شرف الدوله خواست او را مزيد بر آنچه مقرر بود انجام داد و در كار خود استقرار يافت .\r\nاز سوى ديگر ابا نصر شيرزاد بن حسن بن مروان مقاطعه را افزايش داد ( حكومت بر بطيحه و نواحى ديگر به اقطاع بود كه هر كس بيشتر بخزانه سلطان نقدينه بپردازد ، حكومت او را خواهد بود م . ) شاپور در اين كار چيزى زياد نكرد و ابو نصر به بطيحه رفت و حاكم آن ناحيت شد . شاپور آنجا را به قصد جزيره بنى دبيس ترك كرد . و ابو نصر در حكومت آنجا مستقر گرديد و با وجود او جاده‌ها امن شد .\r\n\r\nبيان پاره‌اى از رويدادها\r\nدر اين سال على بن هلال معروف به ابن البواب نويسندهء مشهور كه خط ( خوشنويسى ) به او ختم گرديد درگذشت و در جوار احمد بن حنبل به خاك سپرده شد . وى در جامع بغداد داستانسرائى ميكرد و مرتضى در رثاء او سخن سرود و گفته شد مرگ او بسال چهار صد و سيزده بوده است .\r\nدر اين سال مردم از عراق حج گذاردند ، در سالهاى ده و يازده ( مقصود بعد از چهار صد است ) انجام مراسم حج منقطع شده بود . در اين سال گروهى از اعيان خراسان بحضور سلطان محمود بن سبكتكين رسيدند و به او گفتند : تو بزرگترين پادشاهان اسلام هستى و آثار تو در جهاد مشهور است . و چنان كه مىبينى انجام مراسم حج قطع شده و اجراى آن واجب است . بدر بن حسنويه ، كه در اصحاب تو بسيارى چون او وجود دارند با تدبير خويش با مال خود ده بار حاجيان را به مكه روانه داشت . و در اين امر بنا باهتمام خويش بهره و نصيب خود را مقرر دار .\r\nسلطان محمود ، ابى محمد ناصى قاضى القضاة كشور را به پيش راند كه حاجيان را به مكه برد و سرپرستى كند و سى هزار دينار در اختيار او گذاشت كه به اعراب دهد و اين غير از هزينه صدقات بود . و در خراسان منادى براى حج ندا در انداخت و گروه\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nانبوهى مجتمع شدند و رو به مكه نهادند و ابو الحسن اقساسى برايشان حج گذارد . در حين عزيمت همين كه به « فيد » رسيدند اعراب آنها را محاصره نمودند ، ناصحى پنجهزار دينار بانها خواست بدهد قانع نشدند و تصميم بدستگيرى حاجيان نمودند و در مقدمهء اعراب مردى بود كه به او حمار بن عدى با ضم عين . ميگفتند از قبيله بنى نبهان . و سوار بر اسب خود شد و زره و سلاح پوشيده و بر خود آراست و كره و فرى نمود كه ترساننده بود . در ميان حاجيان جوانى از سمرقند بود كه در تير اندازى و خوب نشانه‌گيرى موصوف بود ، تيرى به حمار بن عدى پرتاب كرد و او را كشت و يارانش پراكنده شدند و حاجيان سلامت مانده حج گذاردند و سالم بازگشتند .\r\nدر اين سال ابو جعفر سمنانى در بغداد متصدى امور حسبى و مواريث و متوفيات شد ( كلمهء حسبى اصطلاح فقهى است و مقصود از آن امور وصايت و قيموميت صغار و ما ترك متوفيات و بالجمله سرپرستى بر كار ايتام و بيوه زنان است م . )\r\nدر اين سال ابو سعد احمد بن محمد بن عبد اللّه مالينى صوفى در ماه شوال در مصر درگذشت وى از كسانى بود كه حديث بسيار ميدانست . و همچنين محمد بن احمد بن عمر بن رزق بزاز معروف به ابن رزقويه شيخ الخطيب ابى بكر درگذشت ، مولد او بسال سيصد و بيست و پنج و فقيه شافعى بود و هم در اين سال ابو عبد الرحمان محمد بن حسين سلمى صوفى نيشابورى صاحب طبقات صوفيه ، و نيز ابو على حسن بن على دقاق نيشابورى صوفى ، شيخ ابى القاسم قشيرى و ابو الفتح بن ابى الفوارس درگذشتند\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\n( 413 ) سال چهار صد و سيزده\r\n\r\nبيان صلح ميان سلطان الدوله و مشرف الدوله\r\nدر اين سال سلطان الدوله و مشرف الدوله برادرش با يك ديگر آشتى كردند و هر يك براى ديگرى سوگند ياد كردند . صلح بين آنان در اثر تلاش و كوشش ابى محمد بن مكرم و مؤيد الملك رخجى وزير شرف الدوله انجام گرديد و قرار بر اين شد كه تمامى عراق از شرف الدوله و فارس و كرمان از سلطان الدوله باشد .\r\n\r\nبيان كشتن المعز وزير و فرمانده لشكر خود را\r\nدر اين سال المعز بن باديس فرمانرواى افريقيه وزير و فرمانده لشكر خود ابا عبد اللّه محمد بن الحسن را كشت .\r\nسبب آن اين بود كه وى هفت سال در مقامى كه داشت از اموال چيزى به المعز نداد و مالى برايش نفرستاد ، بلكه آنچه ( از مالياتها ) بازميستاند براى خود نگهميداشت و طمعى بس فزون نمود كه از مانند او كسى شكيباپذير نبود و زيرا كه برادرش عبد اللّه در طرابلس غرب همجوار با زناته بود كه آنها خود دشمن دولت او ( المعز ) بودند . و المعز نامه‌اى بپادشاهى نمينوشت و ارسال و مرسولى نداشت مگر آنكه ابو عبد اللّه با وى باشد و از جانب خود بنويسد . اين امر بر المعز گران آمد و او را كشت .\r\nاز ابى عبد اللّه آورده‌اند كه گفت : شبى از شبها دچار بىخوابى شده بيدار ماندم و در اين انديشه بودم كه چيزى بسازم براى مردم و بوسيله خدمتگزارانى كه به خدمت داشتم از مردم ( مالى ) بدر آوردم . سپس بخواب رفتم و در خواب عبد اللّه بن محمد كاتب را در خواب ديدم . او وزير باديس پدر ابن المعز بود . مردى بسيار بزرگ منزلت و بلند جايگاه بود و به من ( در عالم رؤيا ) ميگفت : ابا عبد اللّه بپرهيز از خداى و از كافه مردم و بويژه از نفس خويش ديدگان به بيدارى رنج دادى و بانديشه و حافظهء\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nخود فشار آوردى . از تو بر من ( آنچه انديشيدى ) آشكار شد و بر تو پنهان ماند از اندك . چنان كه ما رسيديم برسيدى و به پيش رفتى ، چنان كه ما پيشرفتيم . بنويس آنچه را به تو ميگويم و نميگويم مگر گفتار حق را . و اين ابيات را بر من املاء كرد :\r\n « وليت و قد رأيت مصير قوم * هم كانوا السماء و كنت ارضا »\r\n« سموا درج العلى حتى اطمأنوا * و هدبهم . فعاد الرفع خفضا »\r\n« و اعظم اسوة لك بى لانى * ملكت و لم اعش طولا و عرضا »\r\n« فلا تغتر بالدنيا و أقصر * فأن اوان امرك قد تقضى » \r\nمفاد آن به زبان فارسى اينست كه گويد ، بسا سرنوشت قومى بديدم كه به آسمان و من به زمين بودم و ببالاترين درجات عالى رسيدند تا آنجا كه ببلندى جايگاه خويش اطمينان يافتند . آنگاه فرو افتادند و بلندى به پستى بازگرديد ( فواره چون بلند شود سرنگون شود ) و بزرگترين رهرو مر تو را من هستم كه فرمان راندم اما پهنا و درازاى زندگى نه پيموده در گذشتم . غره به دنيا مشو و كوتاه دست دار كه آغاز كارت بفرجام رسيده است .\r\nگفت : ترسناك از خواب بيدار شدم و اين ابيات در حافظه‌ام نقش بست .\r\nاز آن رؤيا دو ماه بيش نگذشته بود تا كشته شد . همين كه خبر كشته شدنش به برادرش عبد اللّه به طرابلس رسيد به زناته كس فرستاد و با آنها عهد و پيمان استوار داشت و وارد شهر طرابلسشان كرد و هر كس از صنهاجه در طرابلس بود و ساير سپاهيان صنهاجى را بكشند و شهر طرابلس را گرفتند ، همين كه خبر به المعز رسيد اولاد عبد اللّه و نفرى چند از خويشان و بستگانش را بگرفت و پس از چند روز آنها را كشت زيرا كه زنان مقتولين در طرابلس به المعز استغاثه نمودند در كشتارى كه در آنجا شده بود ، و المعز دستگيرشدگان را كشت .\r\n\r\nبيان پاره‌اى از رويدادها\r\nدر اين سال گرانى شديدى در افريقيه پديد آمد و مجاعهء بزرگى رويداد و لكن تهيه قوت و خوراك . چون رويدادهاى مشابه آن ، متعذر نبود و كسى بسبب گرسنگى نمرد و مردم مشقت زيادى نديدند .\r\nدر ماه رمضان اين سال مشرف الدوله ابا الحسين بن حسن رخجى را وزير كرد\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nو بمؤيد الملك ملقب گرديد و مهيار و ديگر سخنوران او را مدح گفتند و در واسط مارستانى ( بيمارستان ) بنا كرد و از ادويه و اشربه بسيار در آن فراهم آورد و بر آنها پاسداران و پزشكان مرقب ساخت و موقوفات بسيارى اختصاص بهزينه نگاهدارى آن داد . چندين بار مقام وزارت به او پيشنهاد شد ، نپذيرفت همين كه ابو غالب كشته شد ، مشرف الدوله او را ملزم بقبول آن مقام كرد ، و رخجى نميتوانست سرپيچى كند .\r\nدر اين سال ابو الحسن على بن عيسى السكرى شاعر سنى درگذشت . مولد او در صفر سال سيصد و پنجاه و هفت بود كلام را نزد قاضى ابى بكر بن باقلانى خوانده بود ، و اينكه شاعر سنى ناميده شده بسبب آنست كه در مدح صحابه و نقض سخنوران شيعه بيشتر سخن سروده است . و هم در اين سال ابو على عمر بن محمد بن عمر علوى درگذشت و سلطان همه دارائى او را بگرفت ، و نيز در اين سال ابو عبد اللّه بن معلم فقيه اماميه درگذشت ، و المرتضى در رثاء آن سخن سرود .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\n( 414 ) سال چهار صد و چهارده\r\n\r\nبيان استيلاى علاء الدوله بر همدان\r\nدر اين سال ابو جعفر بن كاكويه بر همدان چيره گرديد و آنجا و توابع و آباديهاى نزديك بدان را تصرف كرد .\r\nسبب اين بود كه فرهاد بن مرداويج كه در بروجرد حكومت داشت ( در تيول او بود ) سماء الدوله ابو الحسن شمس الدوله بن بويه صاحب همدان قصد وى كرد و او را محاصره نمود . فرهاد به علاء الدوله ملتجى شد ، علاء الدوله از وى حمايت كرد و مانع تجاوز به او شد و همگى رو به همدان نهادند و آنجا را محاصره كردند و وصول خواربار را به شهر مانع شدند . سماء الدوله با سپاهى كه در همدان بود بيرون از شهر آمده و جنگيدند . و علاء الدوله به جرباذقان ( گويا گلپايگان مقصود است ) رفت از سپاه وى بسبب شدت سرما سيصد مرد تلف شدند .\r\nتاج الملك كوهى سر كردهء سپاه همدان دنبال علاء الدوله رفت ، علاء الدوله كردهائى كه با تاج الملك بودند با آنها بساخت . و آنها از تاج الملك جدا شده رفتند .\r\nو علاء الدوله از محاصره آزاد شد و شروع بتجهيزات نمود كه بر گردد و همدان را محاصره كند . سپاه انبوهى گرد آورد و رو بهمدان نهاد .\r\nسماء الدوله با سپاه خود و تاج الملك كه بهمراه او بود با وى تلاقى كرده جنگيدند ، سپاه همدان شكست خورد و منهزم شد تاج الملك به قلعه‌اى رفت كه در آنجا در پناه باشد . علاء الدوله رو به سماء الدوله پيشرفت و از اسب فرود آمد مراسم خدمت بجاى آورد و او را در چادر خويش فرود آورد و مال و آنچه بدان نيازمند بود براى او برد و سپس باتفاق يك ديگر رو به قلعه‌اى كه تاج الملك در آنجا بود رفتند و آنجا را محاصره نمودند و آب را بر قلعه بريدند . تاج الملك زينهار خواست . بوى تأمين داده شد و از قلعه فرود آمد و باسماء الدوله وارد همدان شد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nهمين كه علاء الدوله همدان را تصرف كرد ، بدينور رفت و آنجا را هم تصرف كرد و سپس رو به شاپور خواست نهاد آنجا را نيز متصرف شد و آن ولايات را جمع آورد و امراء ديلم را كه در همدان بودند دستگير نمود و در قلعه‌اى در اصفهان زندانيشان كرد و اموال و اقطاع آنها را بگرفت و از ديلم هر كس شرارتى در او بود تبعيد كرد و از آنها كسانى كه ميدانست شرى از وجود آنها برنميخيزد نگاه داشت و در كشتار بيداد كرد و هيبتش نمودار و مردم از وى بترسيدند و كشور را ضبط كرد و قصد حسام الدوله ابا الشوك نمود . شرف الدوله كس نزد او فرستاد از وى شفاعت كرد .\r\nعلاء الدوله پذيرفت و برگشت .\r\n\r\nبيان وزارت ابى القاسم مغربى براى مشرف الدوله\r\nدر اين سال ، در ماه رمضان مشرف الدوله وزير خود مؤيد الملك رخجى را دستگير كرد . مدت وزارت او دو سال و سه روز بود .\r\nسبب عزل او اين بود كه اثير خادم متغير بر او گرديد زيرا مؤيد الملك ابن شعيا يهودى را به صد هزار دينار مصادره كرده بود ، و اين يهودى وابستهء اثير بود و اثير سعايت كرد و عزلش نمود و بعد از او شرف الدوله ابى القاسم حسين بن على بن حسين مغربى را وزير كرد مولد او در مصر بسال سيصد و هفتاد بود پدر او از ياران سيف الدوله بن حمدان بود و بمصر رفت و بحكومت رسيد و سپس الحاكم او را كشت فرزندش ابى القاسم به شام گريخت و نزد حسان بن مفرج بن جراح طائى رفت و او را به مخالفت با الحاكم و خروج بر وى برانگيخت . حسان به مخالفت برخاست و ابى القاسم بيعت با ابا الفتوح حسن بن جعفر علوى امير مكه را كارى پسنده به نظر حسان وانمود كرد ، حسان بوى گرويد و ابا الفتوح علوى را به رمله آورد و بخطاب امير المؤمنين مخاطب ساخت .\r\nالحاكم مال گرانقدرى براى حسان فرستاد و ميانهء او را با ابى الفتوح تباه ساخت حسان ابو الفتوح را بوادى القرى باز گرداند و وى از آنجا به مكه رفت . سپس ابا القاسم قصد عراق كرد و خويشتن را به فخر الملك رساند . القادر باللّه او را متهم كرد زيرا كه از مصر آمده بود . فخر الملك وى را تبعيد نمود و ابا القاسم بموصل نزد مروان رفت و\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nدبيرى او كرد . سپس از آنجا هم برگشت و همچنان در نقل و انتقال بود تا اينكه بعد از رخجى وزير شد . او مرد خبيث ، فريبكار و حسود بود و هر گاه مردى داراى فضل بر او وارد ميشد دربارهء كس ديگر از وى سؤال ميكرد كه تظاهر بجهل خويش كرده باشد .\r\nدر محرم اين سال ، شرف الدوله وارد بغداد شد و القادر باللّه او را با جامهء سياه در طيار ديدار كرد پيش از او هيچيك از پادشاهان آل بويه را چنان ديدارى در آن محل ميسر نشده بود .\r\nدر اين سال ابو محمد بن سهلان كشته شد . او را بنكير بن عياض در ايزج كشت .\r\n\r\nبيان فتنه در مكه\r\nدر اين سال روز « نفر الاول [ ( 1 ) 
  ] » بجمعه تصادف كرده بود . مردى از مصريان بپاخاست به يك دست شمشيرى برهنه و بدست ديگر گرزى گرفته . بعد از آنكه امام از نماز فراغ پيدا كرده بود آن مرد رو بحجر الاسود نهاد . چنان كه گوئى ميخواهد آن را در برگيرد و سه بار با آن گرزى كه بدست داشت بر حجر الاسود كوبيد و گفت : تا به كى بايد اين سنگ سياه و محمد و على را پرستيد ؟ كيست كه مرا مانع از اين كار شود كه من ميخواهم اين خانه را ويران كنم . اكثر حاضرين در آن اجتماع از وى بترسيدند و به عقب وا پس رفتند و نزديك بود بدر رود . مردى از حاضران عليه او بپاخاست و با خنجر او را كشت و مردم او را تكه‌تكه كرده سوزاندند و هر كس هم كه بمصاحبت با او متهم بود كشتند و سوزاندند و فتنه بر پا گرديد . ظاهرا عدهء مقتولين بيشتر از بيست تن بود غير از آنهايى كه مخفى شدند .\r\nمردم در آن روز مغاربه و در نهب و غارت مصريان پافشارى كردند و همچنين بر آنهايى كه در راه منى به شهر بودند كه مورد غارت واقع شدند . فرداى آن مردم بهمريخته و مضطرب بودند و چهار تن از ياران او را گرفتند . و آنها گفتند : ما يكصد\r\n\r\n\r\n\r\n\r\n","description":"","footnote":"\r\n[ ( 1 ) 
  ] « يوم النفر » سه روز بعد از عيد قربان است و نفر الاول نخستين روز از همين روزها بوده كه مصادف با روز جمعه بوده است .\r\n","page_name":" 50 ","page_number":50},
  {"content":"\r\n\r\nنفر بوديم . و گردن آن چهار نفر - زدند . قسمتى از سطح حجر الاسود آسيب ديده بود .\r\nخرده ريزه‌هاى آن را جمع‌آورى كردند و خمير نمودند بموضع خود چسباندند .\r\n\r\nبيان گشودن قلعه‌اى در هند\r\nدر اين سال يمين الدوله محمود بن سبكتكين در اعماق هند پيشروى كرد و و غنيمت گرفت و كشت تا آنگاه كه رسيد به قلعه‌اى كه در قلهء كوهى بلند بنا شده بود و راهى جز يك جاده براى بالا رفتن و رسيدن بدان نداشت ولى آن جاده هم گشاده بود و جمعى ميتوانستند در آن حركت كنند . در قلعه پانصد فيل نگهدارى ميشد و در قله كوه و ارتفاعات آن غلات كشت شده و آب داشته و هر چه مورد نياز ساكنان قلعه بود در آنجا بدست ميآمد . يمين الدوله آنجا را محاصره كرد و حصار دوام يافت و محاصره‌شدگان در تنگنا قرار گرفتند و جنگ استمرار يافت و بسيارى از محصورين كشته شدند .\r\nاهالى آن قلعه چون ديدند چه بروز آنها آمده است . تسليم يمين الدوله شده و زينهار خواستند و به آنها تأمين داده شد و پادشاه آنها قرار گذاشت خراجى از وى گرفته شود و هداياى بسيارى تقديم محمود كرد . از جمله پرنده‌اى بود به شكل قمرى و خاصيت وجود آن پرنده اين بود كه هر گاه خوراكى حاضر ميكردند كه در آن زهر ريخته شده باشد ، چشمان آن پرنده اشك آلود ميگرديد و سرشكى كه از ديدگانش ميباريد . متحجر ميشد . و هر گاه آنچه از آن اشكى كه متحجر شده بود ، ميسائيدند و بر زخمها و جراحات عميق مينهادند آن زخمها و جراحات التيام پيدا ميكرد .\r\n\r\nبيان پاره‌اى رويدادها\r\nدر اين سال قاضى عبد الجبار بن احمد معتزلى رازى . صاحب تصانيف مشهور در كلام و غيره درگذشت . فوت وى در شهر رى و سن او از نود گذشته بود . ابو عبد اللّه كشفلى فقيه شافعى و ابو جعفر محمد بن احمد فقيه حنفى نسفى كه زاهد و مصنف بود و هلال بن محمد بن جعفر . ابو الفتح حفار . در اين سال درگذشتند . شخص اخير الذكر كر مولدش بسال سيصد و بيست و دو بود و عالم به حديث و مستند باسناد عالى بود .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\n( 415 ) سال چهارصد و پانزده\r\n\r\nبيان اختلاف ميان مشرف الدوله و تركها و عزل وزير المغربى\r\nدر اين سال ميان اثير عنبر خادم كه ابن المغربى وزير هم با وى همراه بود .\r\nو تركان وحشتى پديد گرديد . بطوريكه اثير و وزير ابن المغربى از پادشاه مشرف .\r\nالدوله اجازه خواستند بشهرى ديگر بروند كه در آنجا بر جان خود ايمنى داشته باشند .\r\nمشرف الدوله به آنان گفت : منهم با شما خواهم آمد . و همگى با گروهى از پيشروان ديلميها به « سنديه » كه قرواش در آنجا اقامت داشت رفتند . قرواش آنها را در آنجا فرود آورد و سپس همهء آنها به « اوانا » رفتند .\r\nتركها چون آگاه شدند ، بر آنها گران آمد و ناراحت شدند و المرتضى و ابو الحسن زينى و جماعتى از فرماندهان ترك روانه كرده پوزش طلبيدند و گفته بودند : ما همه بندگان هستيم . ابو القاسم المغربى به آنها نامه نوشت كه : من تأمل در اين امر كردم كه از جامه‌گان كه بشما داده مىشود چه سود ميبريد و آن را برابر با ششصد هزار دينار يافتم . درآمد بغداد را هم حساب كردم و آن را چهار صد هزار دينار ديدم چنانچه صد هزار دينار از مقررى خود كاهش بدهيد . بقيه را متحمل ميشوم . آنها بپاسخ گفتند : كاهش ميدهيم . ابو القاسم المغربى احساس خوبى از آنها نكرد و بسوى ترواش گريخت . وزارت او ده ماه و پنج روز بود . همين كه المغربى بدور گرديد ، تركها بيرون شدند و از پادشاه و اثير خواستند كه با آنها ( ببغداد ) سرازير شوند و خواست آنها انجام و همگى ببغداد رفتند .\r\n\r\nبيان فتنه در كوفه و وزارت ابى القاسم مغربى براى ابن مروان\r\nدر اين سال ميان علويان و عباسيان در كوفه فتنه‌اى رويداد .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nانگيزهء بروز آن اين بود كه ميان مختار با على بن عبيد اللّه علوى و الزكى ابى على النهر سائبى و بين ابى الحسن على بن ابى طالب بن على بن عمر اختلافاتى پديد گرديد و مختار جانب عباسيان را گرفته آنها را يارى كرد . عباسيان به شكايت ببغداد رفتند و از النهرسائبى . شكايت كردند . خليفه القادر باللّه براى صلاح ميان آنها ميانجى شد كه رعايت جانب ابى القاسم وزير المغربى كرده باشد زيرا كه النهرسائبى دوست او بوده و اين ابى طالب دامادش عباسيان بازگشتند و گروهى هم طلب يارى از خفاجه نمودند و گروهى هم از كوفيان طايفه‌اى از خفاجه را يارى نموده و ميانشان جنگى رويداد و علويان عرض وجود كرده و از عباسيان شش نفر كشته و مساكن آنها غارت و به آتش كشيده شد و عباسيان ببغداد برگشته و مانع از خطبهء روز جمعه شدند و شورش كردند و ابن ابى العباس علوى را كشتند و گفتند كه برادرش از جمله تبهكاران در كوفه بود .\r\nخليفه به المرتضى دستور داد ابن ابى طالب را از نقابت ( علويان ) كوفه بر كنار سازد و به مختار بر گرداند . المغربى وزير از اين جريان نسبت به دامادش ابن ابى طالب و عزل او از نقابت روى بگرداند . وى در سر من راى نزد قرواش بود و از آسيابهايى كه تعلق بخليفه « درزيجان » داشت جلوگيرى كرد ، خليفه قاضى ابا جعفر سمنانى را با نامه‌اى بسوى قرواش فرستاد و امر كرده بود المغربى كه نزد اوست تبعيد كند .\r\nقرواش امر خليفه را اجراء كرد و المغربى بديدار بكر نزد ابن مروان رفت و خليفه نسبت به النهرسائبى خشمگين شد و همچنان تا بسال چهار صد و هيجده مورد سخط و خشم بود تا اينكه تركها و غيرهم از وى شفاعت كردند و خليفه از او راضى شد و او را سوگند به طاعت داد و سوگند ياد كرد .\r\n\r\nبيان درگذشت سلطان الدوله و پادشاهى فرزندش ابى كاليجار و قتل ابن مكرم\r\nدر شوال اين سال ، پادشاه سلطان الدوله ، ابو شجاع بن بهاء الدوله ابى نصر بن عضد الدوله در شيراز در سن بيست و دو سال و پنج ماه درگذشت . فرزندش\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nابو كاليجار در اهواز بود و وى را اوحد ابو محمد بن مكرم طلبيد كه پس از پدرش پادشاه شود . ابن مكرم دل در هواى او داشت و تركها عموى او ابو الفوارس بن بهاء - الدوله را ميخواستند كه فرمانرواى كرمان بود و به او نوشتند و آنها نيز او را طلبيدند .\r\nابو كاليجار در رسيدن به شيراز تأخير كرد . ابو الفوارس عم او به روى پيشى جست و آنجا را تصرف كرد .\r\nابو المكارم بن ابى محمد بن مكرم . چون آن اختلاف پديد . به پدرش مشورت داد كه بمكانى برود كه بر جان خود ايمنى داشته باشد . گفتهء او را نپذيرفت . ابو المكارم هم شيراز را ترك كرده و قصد بصره نمود . پدرش پشيمان گرديد كه فرزندش با او نيست عادل ابو منصور ابن مافنه به ابن مكرم گفت : مصلحت چنان مىبينم كه به سيراف به روى و اختيار دار خود باشى . و پسرت ابو القاسم در عمان است و پادشاهان بوجودت نيازمند مىشود . ابن مكرم بر كشتى سوار شد كه به سيراف برود . سرماخوردگى پيدا كرد و عزيمت وى به آنجا منتفى گرديد . از آن سوى عادل بن مافنه به كرمان براى احضار ابى الفوارس فرستاده شد . عادل بدان صوب رفت و نامهء ابن مكرم را مبنى بر استدعاى او تقديم داشت . ابى الفوارس بشتاب بهمراه العادل روانه شد و به فارس رسيدند .\r\nابن مكرم براى ديدار ابا الفوارس بيرون شد و ( وجوه ) مردم با وى بودند . و ابى الفوارس در مواجهه با سپاهيان آنها از وى حق بيعت طلب كردند ، وى آنها را به ابن مكرم حواله كرد . ابن مكرم ناراحت شد و عادل به او گفت : عقيده دارم كه تو مال خود و اموال را مبذول دارى تا اينكه امور بجريان خود افتد ، ابن مكرم به او پرخاش كرد عادل سكوت كرد . ابن مكرم در ايصال مال به لشكريان دست بدست ماليد و تعلل ورزيد ، شكايت از او به ابى الفوارس بردند ، وى ابن مكرم و عادل بن مافنه را دستگير كرد ، پس از آن ابن مكرم را كشت و ابن مافنه را نگهداشت .\r\nهمين كه ابو القاسم فرزندش از قتل پدرش آگاه شد به پادشاه ابى كاليجار پيوست و اطاعت او كرد و ابو كاليجار مجهز شد . در كار تجهيز او ابو مزاحم صندل خادم كه مربى او بود به اين كار اقدام كرد و با سپاهيان بفارس رفتند ، ابو الفوارس عم او نيز سپاهى بسركردگى وزير خود ابى منصور حسن بن على فسوى ( فسائى ) را براى جنگ\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nروانه كرد . ابو كاليجار از راه رسيد . وزير بسبب كثرت سپاهيان طرف ، سستى نشان داد . وقتى به او رسيدند كه وى در خواب بود ، و افراد سپاهش در شهر پراكنده و سرگرم خريد ما يحتاج خويش بودند . او در امور جنگى و رزمى جاهل بود . همين كه پرچمهاى لشكريان ابى كاليجار را بديدند ، وزير به خود آمد و بنا را بمرتب داشتن سپاهيان نهاد و او را ترس فرا گرفته بود . و در آن حال اضطرابى كه داشتند ابى كاليجار به آنها حمله‌ور شد ، شكست خورده منهزم شدند و ابو كاليجار و سپاهش اموال و دواب و آنچه كه آنها داشتند به غنيمت گرفتند ، و چون خبر هزيمت به عم او ابو الفوارس رسيد بكرمان رفت و ابو كاليجار فارس را تصرف نمود وارد شيراز شد .\r\n\r\nبازگشت ابى الفوارس به فارس و بيرون راندن او از آنجا\r\nچون ابو كاليجار ملك فارس بگرفت و بشيراز وارد شد . با ديلميان شيراز كه جزء سپاهيانش بودند جريانى پيش آمد كه آنها را از اطاعت وى بيرون گذاشت و آرزو كردند كه ايكاش ( در جنگ ) با عمويش كشته شده بودند . گروهى از ديلميان در شهر فسا و در طاعت ابو الفوارس ميزيستند و ميخواستند اصلاح حال خويش با ابا كاليجار كنند و به او به پيوندند . ديلميانى كه در شيراز بودند به آنها پيام فرستادند و آنان را آگاه كردند كه چه اذيت و آزارى را متحمل ميشوند و به آنها دستور دادند كه در اطاعت ابى الفوارس پايدار بمانند و آنان نيز چنان كردند .\r\nدر آن اثناء سپاهيان ابى كاليجار ، از او طلب مال كردند ، و دست بخرابكارى زدند . ديلميان شيرازى هم كه كينه بدل داشتند ، كينهء خويش را آشكارا نمودند .\r\nابو كاليجار نتوانست در شيراز با آنها بسر برد و از آنجا به نوبندجان ( نوبندگان ) رفت . و در راه دچار سختى شد و و از آنجا هم بسبب شدت گرما و بدى هواى آن ناحيه و بيمارى همراهانش به « شعب بوان » نقل مكان كرد .\r\nهمين كه ابو كاليجار از شيراز عزيمت كرد ديلميان شيرازى به عم او ابو الفوارس نامه نوشته و او را ترغيب به عزيمت بصوب خود ( شيراز ) نمودند . و او را آگاه\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاز دورى ابى كاليجار از آنجا كردند . و او هم بشيراز رفت و شهر را تسليم او كردند .\r\nو ابى الفوارس از آنجا قصد شعب بوان و رو به ابى كاليجار نمود كه با وى بجنگد و از بلاد بيرونش براند و لكن هر دو سپاه صلح را اختيار كردند و از جنگ چشم پوشيدند و قرار بر اين شد كه كرمان و فارس تعلق به ابى الفوارس داشته باشد و خوزستان از آن ابى كاليجار باشد . بدين ترتيب ابو الفوارس به شيراز و ابى كاليجار به ارجان بازگشتند .\r\nاز اين سوى وزير ابى الفوارس مردم را بهم انداخت و دل آنها را به فساد آلوده و مصادره‌شان نمود و به خود اجازه داد مال ابى كاليجار و ديلميانى كه با وى بودند بگيرد و گرفت . در اين هنگام عادل بن مافنه صندل خادم را برانگيخت كه بشيراز برگردد . وى نعمت بزرگى را در شيراز بجاى گذاشته بود و او با ابى كاليجار يكى شد و ديلميان مطيع و همراه او ( ابن مافنه ) بودند . اوضاع و احوال بدتر از آنچه بود ، شد و هر يك از ابى كاليجار و عم او ابى الفوارس ، رو بهم نهاده و تلاقى نموده جنگيدند ابو الفوارس برگشته كردها را گرد آورد و انبوهى از آنها گرد آمدند حدود ده هزار مرد جنگجو ، و فريقين بين بيضاء و استخر تلاقى نمودند ، و نبردى شديدتر از نبرد اول كرد ، و اين بار هم ابو الفوارس هزيمت يافت و بكرمان رفت . و ملك مرابى كاليجار را بسال چهار صد و هفده . مسلم گرديد و مردم شيراز از او متنفر بودند .\r\n\r\nبيان خروج زناته و ظفريابى بر آنها\r\nدر اين سال در افريقيه ، گروه بسيارى از زناته جمع شدند و بنا را به راهزنى نهاده و در قسطيلنيه و نفزاوه تبهكاريها نموده و غارت كرده و غنيمت ربودند و شوكت آنها شدت يافت و بر جمع‌شان افزوده گرديد . المعز بن باديس ، يك ستون از لشكريان سبكبار براى سركوبى آنها روانه داشت و امر كرد در حركت شتاب كنند و بر اخبار از آنها پيشى جسته و خبر خود كتمان نموده پوشيده دارند . آن لشكريان با شتاب طى مراحل نموده تا بدانها رسيدند . آنها بىخبر و به پندار خويش در ايمنى\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nميزيستند كه غافلگير شده و لشكريان شمشير ميانشان به كار انداختند و گروه بسيار از آنها را كشتند و پانصد سر ( بريده ) بر گردن اسبان خود آويختند و نزد المعز بازگشتند و روز ورود آن لشكريان روز مشهود و تماشائى بود .\r\n\r\nبيان برگشت حاجيان به شام و آنچه الظاهر در اين باره كرد\r\nدر اين سال حاجيان از مكه به عراق از راه شام ، به علت دشوارى جادهء مقاد بازگشتند . آنها همين كه بشام رسيدند الظاهر علوى صاحب مصر ، اموالى گرانقدر و خلعتهاى گرانمايه بين آنان پخش كرد و تكلف بسيار روا داشت و بهر مردى كه از ياران بود جمله‌اى مال ببخشود كه آن را بمردم خراسان بنمايانند .\r\nدر امور سرپرستى حجاج شريف ابو الحسن اقساسى و بر حجاج خراسان حسنك نماينده يمين الدوله بن سبكتكين سرپرستى مينمودند . اين كار بر خليفه القادر باللّه بسيار گران آمد . و حسنك در اوانا از دجله گذشت و رهسپار خراسان شد ، القادر باللّه ابن اقساسى را تهديد كرد . و او بيمار شد و در گذشت و المرتضى و غيره در رثاء او سخن سرودند و خليفه در اين باره به يمين الدوله نامه نوشت و يمين الدوله خلعتهائى كه بنمايندهء او حسنك داده شده بود ببغداد فرستاد و آنها را بسوزاندند .\r\n\r\nبيان پاره‌اى از رويدادها\r\nدر اين سال سلطان مشرف الدوله ، دختر علاء الدوله بن كاكويه را به صداق پنجاه هزار دينار به عقد ازدواج خويش بدر آورد ، صيغهء عقد را المرتضى جارى كرد .\r\nدر اين سال قاضى ابو جعفر سمنانى قضاء رصافه و باب الطاق را تصدى نمود .\r\nو در اين سال ابو الحسن طلى بن محمد سمسمى اديب و ابن دقاق نحوى و ابو الحسن - بن بشران محدث در سن هفتاد و هفت سالگى و قاضى ابو محمد بن ابى حامد مروذى قاضى بصره و ابو الفرج احمد بن عمر معروف بابن سلمه الشاهد كه نياى او رئيس الرؤساء بود و احمد بن محمد بن احمد بن القاسم ابو الحسن محاملى ، فقيه شافعى كه فقه را نزد ابى - حامد ديده بود و مصات مشهور تصنيف كرده و عبيد اللّه بن عمر بن على بن محمد بن اشرس ابو القاسم مقرئى شافعى درگذشتند .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\n( 416 ) سال چهار صد و شانزده\r\n\r\nبيان فتح سومنات\r\nدر اين سال يمين الدوله در بلاد هند چندين شهر و باستيان را فتح كرد و بتكدهء معروف به سومنات را گرفت . اين بت در آن بتكده از بزرگترين بتهاى هند بود و هندوان هر شب خسوف ( ناپيدائى ماه ) به زيارت اين بتكده ميرفتند ، و زياده بر يكصد هزار نفر در آن مراسم شركت ميجستند . هندوان را گمان اين است كه هر گاه روان‌ها از تن‌ها جدا گردد .\r\nبنا بمذهب تناسخ ، به سومنات گرد آيند ، و سومنا به كالبد كسى كه خواهد آن را ميدمد و مد و جزر كه به آب دريا پديد مىشود . نزد او ، عبادت دريا به قدر توانائى اوست .\r\nهندوان هر چه گردن‌بند و اشياء نفيس قابل آويختن داشتند نياز او ، سومنات ، ميكردند ، و به پيشگاه او اموالى فراوان تقديم ميداشتند . موقوفات سومنات فزون از ده هزار دهكده بود و در بتكده از گوهرهاى گرانمايه آنقدر جمع شده بود كه ارزش آنها به حساب نميآمد .\r\nهندوان را رود بزرگى است بنام كنگ كه بىنهايت مورد تكريم و احترام آنان مىباشد و استخوان بزرگان اموات خويش در آن مياندازند به اعتقاد اينكه به مينو و بهشت ميرود . ميان اين رود و سومنات دويست فرسنگ راه فاصله است . و از آب آن همه روز براى شستشو حمل ميشده و نزد برهمنان در بتكده هر روز يك هزار مرد براى عبادت و عرضه داشت واردان بدان پرستشگاه به خدمت مشغول بودند ، و سيصد مرد كارشان تراشيدن سر و ريش زائران و سيصد مرد و پانصد زن بر درگاه بت كارشان خواندن و رقصيدن بود و هر يك از آنها هر روز مقررى معلومى داشتند .\r\nيمين الدوله چون نقطه و ناحيه‌اى را در هند فتح ميكرد و بتى را مىشكست\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nهندوان ميگفتند اين بتها مورد خشم و سخط سومنات بودند و چنانچه رضايت از آنها داشت هر كس قصد سوء بيكى از آنها ميكرد او را هلاك ميكرد . همين كه اين اخبار بيمين الدوله رسيد . تصميم گرفت ، به غزوهء سومنات رفته هلاكش كند ، و گمان يمين الد اين بود كه هندوان چون سومنات را از دست بدهند و دروغ دعوى باطل خويش به‌بينند ، بدين اسلام درآيند ، پس استخاره از خداى بزرگ كرد و در دهم شعبان اين سال با سى هزار سوار رزمجو از لشكريان خود ، سواى داوطلبان از غزنه حركت و راه « مولتان » در پيش گرفت و در نيمهء ماه رمضان بدانجا رسيد .\r\nدر راه او در هند دشت بىآب و علفى وجود داشت كه هيچكس در آن بيابان ساكن نبود و آب و خواربار يافته نميشد . يمين الدوله و سپاهيانش به اندازهء لازم مجهز بدان وسائل شدند و سپس مازاد بر نيازى كه بود ، بيست هزار شتر آب و خواربار با خود بهمراه برد و قصد « انهلواره » نمود و همين كه از آن دشت گذشت . در طرفى از راه قلاعى را ديد كه پر از مردان هند ، و چاهى دارند كه پيرامون آن را آب انداخته بودند تا محاصره متعذر گردد . خداوند بزرگ فتح آن را ميسر ساخت و رعبى در دلهايشان پديد گرديد و تسليم شدند و ساكنانش را كشتند و بتهايشان را شكستند و آنچه آب ميخواستند و ديگر نيازمنديهاى خويش را بدست آوردند .\r\nيمين الدوله به « انهلواره » رفت و در ذى قعده به آنجا رسيد و صاحبش « نهيم » را نگريست كه بيمناك شده و با شتاب هر چه تمامتر آنجا را ترك كرده و در گريز خويش توجه داشته و قصد دژى نموده كه جان پناه وى باشد ، يمين الدوله بر شهر استيلاء يافته و رو بسومنات رفت . در راه خود ، تعدادى دژ بديد با بتهاى بسيار و آنها شبه پرده‌داران و نقباء سومنات بودند بنابر آنچه كه شيطان گمراهشان نموده بود ، يمين الدوله با نگهبانان قلاع جنگيد و آنها را بگشود و خراب كرد و بتها را شكست و رو به سومنات رفت . بين اين ناحيه تا وصول به سومنات بيابان خشك و كم آبى وجود داشت و در آن هامون با بيست هزار مرد رزمنده از ساكنان آن روبرو شد كه بپادشاه\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nسر بفرمان نبودند . شبگردانى از سپاه بسوى آنها گسيل داشت و با آنها جنگيدند تا بهزيمت رفتند و مال آنها به غنيمت گرفتند و از محل آنها قمقمه‌هاى خود پر آب كرده روانه شدند تا به « دبولواره » كه با سومنات دو مرحله فاصله داشت رسيدند . اهالى آنجا استوار بجاى مانده بودند به گمان اينكه سومنات جلوگيرى و از آنها دفاع مىكند .\r\nيمين الدوله و سپاهش بر آنها چيره شدند ، و مردانشان را كشتند و اموالشان را بغنيمت گرفتند و رو به سومنات جلو رفتند و روز پنجشنبه نيمه ذى قعده به آنجا رسيدند . يمين الدوله در آنجا حص حصينى را به نظر آورد كه بر كنار دريا بنا شده است و امواج دريا به آن ميرسد و مردم بر باروهاى آن دژ محكم ، تماشاى مسلمانان هميكردند و اطمينان داشتند كه معبودشان ريشه آنها برميكند و هلاكشان مىنمايد . نبردى از مسلمانان ديدند كه بمانند آن نديده بودند . باروها را ترك كرده مسلمانان نردبانها نصب نموده و از آنها بالا رفتند و اعلام كلمه اخلاص كرده ، شعار اسلام آشكارا نمودند ، و در اين هنگام جنگ شدت پيدا كرد ، و كار پيكار بزرگ شد و گروهى از هندوان به سومنات روى نهادند و چهره بر خاك ماليدند و طلب يارى از او نمودند . شب فرا رسيد و فريقين دست از جنگ كشيدند .\r\nفردا همين كه سپيده صبحگاهان پديد گرديد مسلمانان به حركت درآمدند و جنگيدند و بسيارى از هندوان كشتند و آنها را از داخل شهر به بناى بتكدهء خودشان سومنات براندند . و در درگاه بتكده جنگى شديدتر روى داد . دسته‌اى پس از گروهى داخل بتكده شده و سومنات را در آغوش گرفته ميگريستند و تضرع ميكردند و سپس خارج شده ميجنگيدند تا كشته شوند تا اينكه نابودى همه آنها نزديك شد و عدهء كمى از آنها بجاى ماندند . و خود را به دريا انداخته كه خود را به دو كشتى كه در آنجا بود برسانند .\r\nو نجات پيدا كنند مسلمانان آنها را تعقيب كردند بعضى از آن بقيهء السيف كشته و برخى ديگر هم غرق شدند .\r\nو اما بتكده كه در آن سومنات جاى داشت و آن جايگاه بر پنجاه و شش پايه بنا شده از چوب ساج و باروكش سرب ، و سومنات عبارت از سنگى بود به طول پنج ذرع\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nبه شكل سه گوشه به ظاهر مدور با دو دست در بناء و صورتى مصور نبود ، يمين الدوله آن را گرفت و شكست و بعضى از آن را آتش زد و پاره‌اى از آن را هم به غزنه بهمراه برد و در عتبه جامع ( مسجد ) آنجا كار گذاشت .\r\nبناى بتكده تاريك و روشنى بوسيلهء قنديلهائى از گوهرهاى گرانمايه كه باز زنجيرى از زر ناب و زنگى در انتهايش تعبيه شده بود ، آن محوطه را روشن ساخته بود و آن زنجير و زنگى كه داشت دويست من وزن داشته و همين كه گروه معينى شب هنگام از آنجا ميرفتند آن زنجير تكان مىخورد و از تكان آن زنگ بصدا درمىآمد و با پخش طنين آن گروه ديگر از برهمنان بعبادت به پا برميخاستند . در آنجا خزانه‌اى بود كه در آن تعداد بتهاى زرين و سيمين وجود داشت و پرده‌هاى آويخته و مرصع بگوهرها و هر يك از آنها منسوب به بزرگى از بزرگانشان بود و ارزش آنچه در اين خانه‌ها بود فزون از بيست هزار هزار ( بيست ميليون ) دينار بود . يمين الدوله همه را گرفت و عدهء كشته‌شدگان زياده بر پنجاه هزار نفر بود .\r\nديگر اينكه به يمين الدوله خبر رسيد كه « بهيم » فرمانرواى « انهلواره » قصد دژى نموده بنام « كندهه » در دريا و فاصلهء آن از راه خشكى به سومنات چهل فرسنگ است . يمين الدوله از سومنات بدان صوب رفت ، همين كه به محاذى آن دژ رسيد ، دو مرد صياد را ديد از آنها دربارهء ژرفاى آب دريا سؤال كرد ، و آنان او را آگاه كردند كه فروشدن در آن امكان‌پذير است و لكن هر گاه هوا اندكى بجنبش آيد هر كه باشد غرق مىشود ، پس استخاره از خداى بزرگ كرد و خود و همراهانش به آب زده سالم از آن بيرون آمدند و ديدند كه « بهيم » آن دژ را ترك و تخليه كرده ، يمين الدوله از آنجا برگشت و قصد منصوره نمود زيرا كه فرمانرواى آنجا از اسلام برگشته مرتد شده بود . همين كه خبر آمدن يمين الدوله به صاحب منصوره رسيد آنجا را ترك كرد . و بجنگل و بيشه‌زارهاى « اشبه » پناهنده شده بود ، يمين الدوله از دو موضع با همراهانش خويش او را احاطه كرد . بيشترشان كشته شدند و بسيارى هم در آب غرق و جز عدهء قليلى كسى جان بدر نبرد . سپس به « بهاطيه » رفت ، مردم آنجا طاعتش گردن نهاده سر بفرمان فرود آوردند ، پس از اينها به غزنه بازگشت و در دهم صفر سال\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nچهار صد و هفده به آنجا رسيد .\r\n\r\nبيان درگذشت مشرف الدوله و پادشاهى برادرش جلال الدوله\r\nدر ربيع الاول اين سال ، پادشاه مشرف الدوله ابو على بن بهاء الدوله به بيمارى حاد درگذشت . هنگام فوت بيست و سه سال و سه ماه از عمرش گذشته بود و مدت پادشاهى او پنج سال و بيست و پنج روز بود ، خير او بسيار و شرش اندك و پادشاهى دادگستر و داراى حسن سيرت بود . در موقع مرگ او مادرش زنده بود و او هم بسال چهار صد و بيست و پنج درگذشت .\r\nهمين كه مشرف الدوله درگذشت ، بعد از فوتش در بغداد خطبه بنام برادرش جلال الدوله كه در بصره بود خوانده شد و او را ببغداد طلبيدند و جلال الدوله نرفت و به واسط رفت و در آنجا اقامت كرد و دوباره به بصره برگشت ، پس خطبه بنام او قطع گرديد و بنام برادرزاده‌اش ابى كاليجار بن سلطان الدوله بن بهاء الدوله در شوال خطبه خوانده شد و ابى كاليجار در آن هنگام در خوزستان بود و ميان او و عمش ابى الفوارس صاحب كرمان در فارس جنگ بود . همين كه جلال الدوله ابن خبر شنيد ببغداد رفت و سپاه او چون آگاه از عزيمت او ببغداد شد ، افراد آن به حركت در آمدند و دنبالش رفتند كه او را برگردانند . و وى را در « سيب » از اعمال نهروان ديدار نمودند ، خواستند او را برگردانند برنگشت بوى تير اندازى كردند . و قسمتى از خزائن او را غارت نمودند ، لا جرم به بصره بازگشت ، و بپادشاه ابى كاليجار پيام فرستادند ببغداد عزيمت نمايد تا بغداد را تصرف كنند ، ابى كاليجار به آنان وعده داد كه ببغداد آيد و لكن بخاطر صاحب كرمان ( يعنى جنگ و ستيزى كه با عم خود ابو الفوارس داشت ) نتوانست ببغداد رهسپار شود . و چون جلال الدوله ببغداد رفت وزير او ابا سعد بن ماكولا بود .\r\n\r\nبيان تصرف نصر الدوله بن مروان شهر رها را\r\nدر اين سال نصر الدوله بن مروان فرمانرواى ديار بكر شهر رها را تصرف كرد\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nسبب در تصرف رها اين بود كه مردى از بنى نمير كه عطير ناميده ميشد و مردى نابخرد و شرور بود شهر را در تصرف داشت و نماينده‌اى از جانب خود بنام احمد بن محمد در آنجا برقرار داشت و اين مرد با اهالى شهر نيكرفتارى و با رعيت عادلانه سلوك كرد ، مردم متمايل به او شدند .\r\nعطير درابه خود بيرون از شهر مقيم بود و در اوقات پراكنده گهگاه به شهر ميآمد ، ملاحظه نمود كه نمايندهء او در شهر حكم و امر و نهى مىكند ، بوى رشك برد روزى به او گفت : تو مال مرا خورده‌اى و بر شهر من چيره شده‌اى و تو امير و من نايب تو شده‌ام . احمد بن محمد از او پوزش طلبيد نپذيرفت و او را كشت ، مردم كشتن او را صواب ندانسته و بر عطير خشمگين شدند و با نصر الدوله بن مروان مكاتبه كردند كه شهر را به او تسليم كنند . نصر الدوله نماينده‌اى از جانب خود بسوى آنها گسيل داشت وى در « آمد » بود و نامش « زنگ » و رها را تحويل گرفت و در آنجا با گروهى از سپاهيان كه همراهش بودند مقيم شد . عطير نزد صالح بن مرداس رفت و از او خواست نزد نصر الدوله از وى شفاعت كند ، وى شفاعت او كرد . نصر الدوله نيمى از شهر را بوى واگذار كرد ، عطير در ميثا فارقين بر نصر الدوله وارد شد ، اصحاب نصر الدوله اشارت بدستگير كردن او نمودند ولى او اين كار را نكرد و گفت : به او غدر روا ندارم و لو اينكه فساد كرده و اميدوارم شر او را با وفادارى كوتاه سازم .\r\nعطير نيمى از شهر را ظاهرا و باطنا تحويل گرفت و با نمايندهء نصر الدوله در آنجا اقامت گزيد . سپس نايب نصر الدوله ميهمانى ترتيب داد و او را دعوت كرد و خورد و نوشيد . ضمنا پسر احمد كه عطير او را كشته بود ، بخواست و به او گفت : ميخواهى خون پدر خود بازگيرى ؟ گفت : آرى ، گفت : عطير با عده كمى نزد من است چون از اينجا بيرون شود در بازار از دامنش بگير و بگو :\r\nاى ستمكار تو پدرم را كشتى ، او شمشير به روى تو مىكشد ، اگر اين كار را كرد مردم را عليه او برانگيز و او را بكش و من پشت تو هستم . هر چه نماينده نصر الدوله گفته بود . فرزند احمد آن را انجام داد و عطير با سه نفر عرب كه همراهش بودند كشته شدند ، بنى نمير گرد آمده و گفتند : اين كار « زنك » است و لزوما ما نبايد در\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nخونخواهى عطير سكوت اختيار كنيم ، اگر ساكت بنشينيم ما را از بلاد بيرون مىكند نمير اجتماع كردند ، و در بيرون شهر به كمين زنك نماينده نصر الدوله نشستند ، گروهى از آنها قصد شهر كرد ، و نزديكيهاى شهر را غارت كردند ، زنك آگاه شد و با عدهء سپاهيان كه همراه داشت از شهر بيرون شد و غارتگران را دنبال كرد همين كه از كمينگاه گذشت ، كمين كنندگان بيرون آمد ، با آنها بجنگيد و در آن گير و دار سنگى از فلاخنى بوى اصابت كرد و به زمين افتاد و كشته شد ، و قتل او اوائل سال چهار صد و هيجده بود و شهر رها براى نصر الدوله آزاد گرديد .\r\nپس از آن صالح بن مرداس شفاعت ابن عطير و ابن شبل از نميريان نزد نصر - الدوله كرد كه شهر رها را به آنها بازگرداند ، شفاعتش پذيرفته و شهر تسليم آن دو نفر شد . در شهر دو برج وجود داشت و يكى از ديگرى بزرگتر بود ، ابن عطير برج بزرگتر و ابن شبل برج كوچكتر از آن را گرفته و در شهر اقامت كردند تا آنكه ابن عطير ، آنجا را چنان كه بخواست خداى بزرگ ياد خواهيم كرد ، به روميان بفروخت .\r\n\r\nبيان غرق كشتيها در جزيره صقليه\r\nدر اين سال ، روميان با گروه انبوهى به جزيره صقليه روى آوردند و در جزيرهء « قلوريه » آنچه از مسلمانان در آن جزيره بود تصرف كردند ، اين جزيره مجاور جزيرهء صقليه است . روميان دست به كار بناى مساكن و منتظر وصول كشتيها و جمع خود با خواهرزادهء پادشاه روم شدند . خبر اين پيش آمد به المعز بن باديس رسيد ، نيروى دريائى بزرگ مركب از چهار صد فروند كشتى مجهز كرد و آنها را پر از سلاح و نيازهاى ديگر نمود و خلق بسيارى گرد آمدند و بسيارى هم داوطلب جهاد و ميل به اجر آن شدند در كانون ثانى ( ژانويه - ديماه ) اين نيروى دريائى حركت كرد همين كه نزديك جزيره « قوصره » نزديك به افريقيه شد ، طوفانى سخت و سهمگين پديد آمد و بيشتر آن كشتيها غرق شده و تعداد كمى نجات يافتند .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nبيان پاره‌اى از رويدادها\r\nدر اين سال عياران در بغداد بجنبش درآمدند و شر آنها بزرگ و دست بكشتن مردم و غارت اموال گذارده و هر چه دلخواهشان بود انجام داده و كرخ را آتش زدند و نرخها گران شد تا جائى كه يك كر ( پيش از اين درباره كر كه مقياس وزن است توضيح داده شده م . ) به دويست دينار ساقانيه فروخته ميشد .\r\nدر اين سال جلال الدوله وزير خود ابى سعد ابن ماكولا را دستگير و پسر عم او ابا على بن ماكولا را بجاى او وزير كرد .\r\nو در اين سال ، القادر باللّه قاضى ابا جعفر سمنانى را نزد قرواش روانه داشت و فرمان داد وزير ابى القاسم المغربى كه نزد او بود ، تبعيدش كند و كرد و المغربى بميثافارقين نزد نصر الدوله بن مروان رفت علت آن هم قبلا ذكر شد .\r\nو در اين سال وزير ابو منصور محمد بن حسن صالحان وزير مشرف الدوله ابى - الفوارس درگذشت و سن او هفتاد و شش سال بود . هم در اين سال قاضى القضاة ابو الحسن احمد بن محمد بن ابى الشوارب درگذشت . مولدش در ذى قعدهء سال سيصد و نوزده و مردى عفيف و پاكدامن بود درگذشت او را بسال هفده ( بعد از چهار صد ) نيز گفته‌اند .\r\nبسيل پادشاه رم درگذشته و برادرش قسطنطين ( كنستانتين ) به جاى او بپادشاهى نشست .\r\nدر اين سال رسولى از جانب محمود بن سبكتكين نزد القادر باللّه گسيل شد كه با وى خلعتهائى كه الظاهر لاعزاز دين اللّه علوى فرمانرواى مصر داده بود بهمراه داشت و محمود براى القادر پيام داده بود : من خدمتگزارى هستم كه طاعت را فرض ميدانم ، و ارسال خلعتها را ياد كرده بود كه آنها را براى ديوان فرستادم تا آنچه مرسوم است انجام شود . آن خلعتها در دروازه ( نوبى ) سوزانده شد و از سوختن آنها مقدار زيادى زر بدست آمد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n( 417 )\r\n\r\nسال چهار صد و هفده\r\n\r\nبيان جنگ ميان سپاه علاء الدوله و جوزقان\r\nدر اين سال جنگ شديدى ميان سپاهيان علاء الدوله بن كاكويه و كردهاى جوزقان رويداد .\r\nسبب آن اين بود كه علاء الدوله ابى جعفر پسر عم خود را حكومت شاپور خواست و نواحى آن داد كردهاى جوزقان را منضم به دو كرد و ابا الفرج بابونى را كه منسوب به تيره‌اى از كردها بود بهمراه او بر كردها فرماندار كرد . بين ابى جعفر و ابى الفرج مشاجراتى درگير شد كه منتهى به تنافر ميان آنان شد و علاء الدوله بين آنها را اصلاح كرد و هر دو بحوزهء حكومتى خود بازگشتند .\r\nو لكن كينه همچنان در دلها نيرو مييافت و شر تجديد ميشد ، ابا جعفر با عصائى كه بدست داشت ابا الفرج را بزد و او را كشت ، كردهاى جوزقان بالتمام بخشم آمدند و دست بغارت و تبهكارى گشودند ، و علاء الدوله سركوبى آنها را خواست و سپاهى بسوى آنها روانه داشت و ابا منصور پسر عم خود برادر بزرگتر ابى جعفر را بحكومت آن ناحيه برقرار كرد و فرهاد بن مرداويج و على بن عمران را همراه او روانه داشت .\r\nهمين كه كردهاى جوزقان آگاه از اين امر شدند كس نزد على بن عمران فرستادند و از وى خواستند كه ميان آنها و علاء الدوله اصلاح كند و گروهى از آنان نزد او رفتند ، و وى اقدام باصلاح كرد ، ابو جعفر و فرهاد گروهى را كه قصد آنها كرده بودند از آنها خواست كه آنان را تسليم نمايند و ميخواست قهرا آنها را بگيرد ، آن گروه بجوزقان انتقال پيدا كرده و هر يك از كسانى كه دستگيرشان مورد خواست بود\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nدر پناه صاحب ( رئيس ) خود قرار گرفت و ميان دو طائفه جنگ و كشتارى سخت رويداد كه منتهى به پيروزى على بن عمران و جوزقانيان گرديد و فرهاد منهزم شد و ابو منصور و ابو جعفر ، پسر عموهاى علاء الدوله اسير شدند . اما ابو جعفر به قصاص كشتن ابى - الفرج كشته شد و اما ابو منصور زندانى گرديد . همين كه ابا جعفر كشته شد ، على بن عمران دريافت كه كار با علاء الدوله رو به تباهى رفته و ممكن نيست اصلاح شود ، پس احتياط را پيشه كرد .\r\n\r\nبيان جنگ ميان قرواش و بنى اسد و خفاجه\r\nدر اين سال دبيس بن على بن مزيد اسدى و ابو الفتيان منيع بن حسان امير بنى - خفاجه گرد هم آمدند و عشاير خود و غيرهم را متشكل ساختند و سپاه بغداد نيز به آنها پيوست به منظور جنگ با قرواش بن مقلد عقيلى انگيزهء اين كار اين بود كه خفاجه به سواد و متصرفات قرواش تجاوز كرده بودند ، قرواش هم براى رفع آنها از موصل رو بسوى آنها گذاشت ، خفاجه از دبيس يارى خواستند و دبيس به يارى آنها رفت و با هم جمع شدند ، سپاه بغداد هم به آنها پيوست و در بيرون از شهر كوفه با هم روبرو شدند ، ميان مقدمة الجيش قرواش و طلايه‌داران آنها ستيزگى رويداد . قرواش دريافت كه توانائى برابرى با آنها ندارد ، شبانه با عدهء كمى و مجرد . آنجا را ترك كرد ، همراهانش دانستند . و بدنبال او منهزم شدند و به انبار رسيدند و اسد و خفاجه بدنبالشان رفتند ، همين كه نزديك به انبار شدند ، قرواش آنجا را رو به قرارگاه كوچ‌نشين خويش ترك كرد . و نتوانستند اقدامى عليه وى انجام بدهند و بر انبار مستولى شده سپس متفرق شدند\r\n\r\nبيان فتنهء بغداد و مطامع تركها و عياران\r\nدر اين سال تسلط تركها در بغداد افزايش يافت ، و بيش از پيش بمصادرهء مردم و گرفتن دارائى آنها دست گشادند تا جائى كه بر كرخ يكصد هزار دينار قسط بندى نمودند ، و مصيبت بزرگ شد و شر افزون گرديد و خانه‌ها آتش زده شد و دروازه‌ها\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nو بازار دستخوش آتش‌سوزى گرديد و عامه و عياران هم خود را وارد بدين مطامع نمودند و بر هر مردى وارد شده ذخاير ( پس اندازهاى ) او را طلب ميكردند . چنان كه سلطان بهنگام مصادره شخصى ، مردم ، درها بر درهاى خانه‌هايشان افزودند و لكن سودى نبخشيد و جنگ ميان سپاهيان و عامه رويداد ، سپاهيان پيروز شدند و كرخ و غيره را غارت كردند و مالى فراوان بدست آورده و مردم گوشه‌گير و اهل خير ، گشته شدند .\r\nفرماندهان و خردمندان سپاه چون وضع را چنان ديدند و پادشاه ابا كاليجار هم خويشتن به آنها نرساند و بلاد رو به خرابى رفته و اعراب و كردهاى همجوار هم طمع ورزيده‌اند به جلال الدوله نوشتند كه به بغداد بيايد و آمد و اين رويداد را در وقايع سال چهار صد و هيجده ياد خواهيم كرد .\r\n\r\nبيان رفتن اثير به موصل و جنگ با بنى عقيل\r\nدر اين سال اثير عنبر از بغداد به موصل رفت .\r\nسبب اين بود كه اثير در دولت آل بويه حاكم و فرمانروا و اوامرش نافذ بود و مطيعترين مردم نسبت به او سپاهيان بودند و از همه بيشتر گوش بفرمان او داشتند ، و اكنون چون آن قدرت و نفوذ زوال پيدا كرده بود و سپاه مخالف او شده و طاعتش در جمع آنها از ميان رفته بود و التفاتى به او نداشتند . از وجود آنها بر جان خود بترسيد و رو به قرواش نهاد ، سپاهيان ابراز پشيمانى كردند و از او خواستند كه باز گردد ، اثير اين كار را نكرد و بموصل نزد قرواش رفت . ملك و تيولهاى او در عراق گرفته شد .\r\nاز سوى ديگر نجد الدوله بن قراد و رافع بن الحسين گروه انبوهى را از بنى عقيل گرد - آوردند و بدران برادر قرواش هم به آنها پيوست و همه براى جنگ با قرواش رو بسوى او نهادند . قرواش چون آگاه از حركت آنها شد ، وى با غريب بن مقن و اثير عنبر ، اجتماع نمودند و از ابن مروان هم نيروهاى امدادى به آنها رسيد و سيزده هزار مرد جنگجو متشكل ساخته و روى بدانها نهادند و نزديك به شهر تلاقى كرده جنگيدند .\r\nو طرفين در نبرد پايمردى بخرج دادند و كشتار زياد شد ، در آن گير و دار شروان بن\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nقراد كارى نيك و پسنديده كرد به اين ترتيب كه در بحبوحه زد و خورد ، قصد غريب نمود و او را در آغوش گرفت و با وى آتشى كرد ، ابو الفضل بدران بن مقلد هم نسبت به برادرش قرواش همين كار را كرد و در نتيجه همه با هم صلح و آشتى كردند و قرواش شهر نصيبين را به برادرش بازگرداند .\r\n\r\nبيان اينكه خفاجه انبار را آتش زدند و به طاعت ابى كاليجار بدر آمدند\r\nدر اين سال منيع بن حسان امير خفاجه به « جامعين » رفت . آنجا به نور الدوله دبيس تعلق داشت . و ابن حسان آنجا را غارت كرده دبيس بدنبال او بكوفه رفت و منيع بن حسان آنجا را ترك كرده و قصد انبار نمود كه تعلق به قرواش داشت ، و چنان كه پيش از اين ياد كرديم قرواش آنجا به خود بازگردانده بود . همين كه امير خفاجه به آنجا رسيد با اهالى آن جنگيد و آنها را توانائى برابرى با خفاجه نداشتند و خفاجه وارد انبار شده آنجا را غارت كرده و بازارهايش را آتش زدند . قراوش براى جلوگيرى از آنها ، حركت كرد . و مريض بود و غريب و اثير عنبر هم با وى بودند . و به انبار رسيد ، سپس آنجا را ترك كرده و به « قصر » رفت ، طمع خفاجه تشديد پيدا كرده و به انبار برگشتند و دوباره آن را به آتش كشيدند .\r\nقرواش به « جامعين » رفت او با نور الدوله دبيس بن مزيد با ده هزار مرد رزمجو متشكل شدند ، جمع خفاجه هزار نفر بود قرواش با آن سپاه بزرگ پيشقدمى براى برابرى با هزار نفر نكرد و مردم انبار شروع به ساختن حصار و با روى شهر نمودند و قرواش هم به آنها كمك كرد و زمستان را نزد آنها بسر برد . از آن سوى منيع بن حسان نزد پادشاه ابى كاليجار رفت و طاعت از وى كرد و خلعت بوى داد . و منيع بكوفه آمد و خطبه بنام ابى كاليجار خواند ، و حكم بنى عقيل از سرزمينهاى مشروب شده از فرات زايل گرديد .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nبيان صلح ميان كتامه و زناته و المعز بن باديس در افريقيه\r\nدر اين سال ، رسولان زناته و كتامه به خدمت المعز بن باديس فرمانرواى افريقيه رسيده و از وى خواستار صلح شدند كه چنانچه بپذيرد كه به طاعتش درآيند زير حكم او باشند و شرط كردند كه راهها را پاس دارند و حفظ كنند و در اين باره تعهدات و مواثيق خويش سپردند . المعز خواست آنها را پذيرفت و مشايخ زناته و كتامه به خدمت رسيدند ، و آنها را پذيرفت و نزد خود فرود آورد و به آنها رساند و اموالى گرانقدر به آنها ببخشيد .\r\n\r\nبيان درگذشت حماد بن منصور و حكومت فرزندش القائد\r\nدر اين سال حماد بن بلكين ، عم المعز بن باديس فرمانرواى افريقيه ، درگذشت .\r\nوى از قلعهء خود براى گردش بيرون آمده بود ، و مريض شد و مرد و جنازه‌اش را به قلعه برده به خاك سپردند و پس از او فرزندش القائد بحكومت نشست . درگذشت او بر المعز بسيار گرانبار آمد زيرا كار بين آنها به صلح انجاميده بود و بعد از آن كار المعز استقرار و استوارى يافته بود . فرزندان عمش حماد ، بعد از آن واقعه طاعتش را پذيرفتند\r\n\r\nبيان پاره‌اى از رويدادها\r\nدر اين سال سرماى شديدى بعراق هجوم‌آور شد بطوريكه آب دجله و - نهرهاى بزرگ يخ زد و جويبارها به كلى يخبندان شد . و بارندگى تأخير كرد و آب دجله فزونى نيافت و در سواد جز كمى زراعت ميسر نگرديد در اين سال حج از خراسان و عراق صورت نگرفت .\r\nدر اين سال ، در ماه رمضان ستارهء بزرگى كه زمين را نورپاشى كرد . متلاشى شد و صدائى رعد آسا شنيده شد . و هم در اين سال ابو سعد بن ماكولا وزير جلال - الدوله در زندان خود ، و ابو حازم عمر بن احمد بن ابراهيم عبدوى نيشابورى حافظ\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nكه از مشايخ خطباء بغداد بود و ابو الحسن على بن احمد بن عمر حمامى مقرى درگذشتند .\r\nشخص اخير الذكر مولدش بسال سيصد و بيست و هشت بود .\r\n\r\n( 418 ) سال چهار صد و هيجده\r\n\r\nبيان جنگ ميان علاء الدوله و اسپهبد و همراهانش و فتنه‌هائى كه بدنبال داشت\r\nدر ربيع الاول اين سال ، جنگ شديدى ميان علاء الدوله بن كاكويه و اسپهبد و همراهانش رويداد . سبب آن ، چنان كه ذكر كرديم ، خروج على بن عمران از طاعت علاء الدوله بود ، و همين كه علاء الدوله ابن عمران را ترك كرد ترس او از علاء الدوله شدت يافت ، و با اسپهبد صاحب طبرستان كه با ولكين بن وندرين در رى اقامت داشت مكاتبه كرد و او را برانگيخت كه قصد بلاد جبل نمايد و نيز به منوچهر بن قابوس بن وشمگير هم نامه نوشت و استمداد و همگان را متوهم نمود كه بلاد جملگى در دست اوست ، و مدافعى ندارد .\r\nاسپهبد با علاء الدوله دشمنى داشت . وى با ولكين رو بهمدان نهاد آنجا را و تمام آباديهاى پيوسته ببلاد جبل را متصرف شد . و عمال علاء الدوله را از آنها بيرون راند . در آن اثناء سپاه منوچهر و على بن عمران به آنها پيوستند و اسپهبد نيرويش فزونى پيدا كرد و جملگى رو به اصفهان نهادند . علاء الدوله در اصفهان متحصن گرديد . و مال بيرون آورد ، و او را محاصره نمودند و ميانشان جنگ رويداد و علاء الدوله با اموالى كه بيرون ريخته بود . بديد همه نمايان گرديد . و بسيارى از افراد سپاهيان حريفان وى به او گرويدند و هر كه به دو روى ميآورد و مالى گرانقدر\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبوى ميبخشيد و نسبت بگروندگان نيكرفتارى ميكرد . محاصره كنندگانش چهار روز اقامت نموده و از جهت خوار و بار دچار تنگى شده از محاصره دست كشيده بازگشتند .\r\nعلاء الدوله آنها را دنبال كرد . و كردهاى جوزقان را استمالت نمود و بعضى از آنها بوى متمايل شدند ، و رو به او نهادند بدنبال آنها رفت ، و در آنجا تلاقى فريقين دست داد و جنگى شديد كردند كه در گير و دار آن گروهى بسيار كشته - و اسير شدند و علاء الدوله پيروز گرديد . دو تن از فرزندان ولكين در معركه كشته شدند و اسپهبد و دو تن از فرزندان و وزيرش بقيد اسارت درآمدند . ولكين با عدهء قليلى رو به گرگان رفت . على بن عمران قصد دژ كنكور ( كنگاور ) نمود و در آنجا متحصن شد . و علاء - الدوله تعقيبش كرد وى را محاصره نمود اسپهبد نزد علاء الدوله همچنان زندانى بود تا در رجب سال چهار صد و نوزده درگذشت .\r\nاز آن سوى ولكين بن وندرين پس از نجات از آن معركه نزد منوچهر بن قابوس رفت و او را به طمع تصرف رى برانگيخت و اين كار را بنظرش آسان وانمود كرد .\r\nبخصوص كه علاء الدوله در آن هنگام اشتغال به محاصرهء على بن عمران داشت .\r\nفرزند ولكين كه دختر علاء الدوله را داشت و داماد او بود - به پدر پيوست . علاء الدوله شهر قم را به اقطاع وى داده بود و عليه او عصيان ورزيد و به پدر خود پيوست و بوى پيام داده او را برانگيخت و تشجيع نمود كه قصد بلاد كند ، ولكين با سپاه خود و سپاه منوچهر بدان صوب رفته و در رى فرود آمده و با مجد الدوله و همراهانش جنگيدند و ميان آنها جنگى رويداد كه اهالى رى استوارى خود نمايان كردند . همين كه علاء از اين جريان آگاه شد با على بن عمران مصالحه كرد .\r\nچون خبر صلح ميان علاء الدوله و على بن عمران به ولكين رسيد . رى را بىآنكه هدفى داشته باشد ترك كرد . علاء الدوله متوجه رى شد و با منوچهر مكاتبه و او را نكوهش و تهديد كرد و چنين وانمود كرد كه قصد بلاد او دارد و شنيد كه على بن عمران با منوچهر مكاتبه كرده و او را بطمع انداخته و نويد پيروزى به او داده و او را تشجيع نموده كه\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nبه رى برگردد ، علاء الدوله با شنيدن اين خبر از قصد خويش برفتن بلاد منوچهر بازگشت و مجهز گرديد كه قصد على بن عمران كند . ابن عمران بمنوچهر پيام فرستاده از وى طلب يارى كرد و او ششصد سوار جنگجو بسركردگى يكى از فرماندهان خويش به يارى او روانه داشت و ابن عمران متحصن گرديد و ذخائر لازم در كنكور ( كنگاور ) جمع كرد .\r\nعلاء الدوله قصد او نمود و محاصره‌اش كرد و در تنگنايش قرار داد . ذخاير ابن عمران تمام شد . كس فرستاد تقاضاى صلح كرد . علاء الدوله شرط كرد كه دژ كنگاور و كسانى كه ابا جعفر پسر عم او را كشته‌اند و فرمانده سپاهى را كه منوچهر به يارى او فرستاده است تسليم كند . ابن عمران پذيرفت و آنان را تسليم علاء الدوله كرد .\r\nعلاء الدوله قتلهء فرزند عم خود را كشت و كيفر داد . فرمانده سپاه منوچهر را زندانى كرد و دژ را بگرفت و بجاى آن به على بن عمران دينور را داد . منوچهر كس نزد علاء الدوله فرستاد و با وى صلح كرد و علاء الدوله فرمانده او را كه زندانى كرده بود آزاد كرد .\r\n\r\nبيان عصيان بطيحه عليه ابى كاليجار\r\nدر اين سال مردم بطيحه عليه ابى كاليجار عصيان ورزيدند . رهبرى آنها با عبد اللّه الحسين بن بكر شرابى بود كه از دير باز چنان كه پيش از اين ياد كرديم ، صاحب بطيحه بود .\r\nسبب اين خلاف چنين بود كه پادشاه ابا كاليجار ، وزير خود ابا محمد بن بابشاد را به بطيحه فرستاد . وى بر مردم تاخت و اموالشان بگرفت و به شرابى دستور داد بر هر خانه‌اى كه فريادى از خشم بدر آيد قسطى ( عوارضى ) برقرار دارد . شرابى در صحبت او بود و اين دستور را اجراء كرد . مردم پراكندند و اوطان خويش ترك نمودند . آنها كه باقيماندند تصميم گرفتند يكى به رهبرى بخواهند كه عليه ابى كاليجار و كشتن شرابى بپاخيزند . و همهء آن مظالم را منسوب به شرابى مينمودند .\r\nشرابى از انديشهء آنها آگاه شد و نزد آنها رفت و پوزش خواست و از خود آنچه ميخواستند ياريشان كرد . پس از وى راضى شدند و برايش سوگند ياد كردند و شرابى براى\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nآنها سوگند خورد و امر بپوشيده داشتن آن حال كرد .\r\nشرابى نزد وزير برگشت . وى دستور داد ياران خود را به جهاتى كه ذكر كرد براى تحصيل اموال روانه كند . اين دستور را پذيرفت . سپس دستور داد ، كشتيهايش به نقاطى كه ذكر كرد روان سازد تا آنچه تباه شده اصلاح بشود . شرابى اين كار را هم كرد همين كه اين كارها انجام گرديد خود و اهالى بطيحه بر وى تاختند و او را بيرون راندند و گروهى از سپاه جلال الدوله در آنجا زندانى بودند ، آنها را از زندان بيرون آوردند و از كمك آنها برخوردار شدند و بانها اتفاق كرده « سواقى » را تسخير نمودند و به زمان سابق خود كه در روزگار مهذب الدوله داشتند بازگشتند و هر كس قصد آنها كرد با او جنگيدند و جلوى او گرفتند و به آنچه ميخواستند رسيدند . پس از آن ابن معيرانى قصد آنجا كرد و بر بطيحه مستولى گرديد و شرابى آنجا را ترك نمود و نزد دبيس بن مزيد رفت و محترمانه نزد او اقامت كرد .\r\n\r\nبيان صلح ابى كاليجار با عم خود فرمانرواى كرمان\r\nدر اين سال صلح ميان ابى كاليجار و عموى او ابى الفوارس فرمانرواى كرمان برقرار گرديد . ابو كاليجار بكرمان رفته بود كه آنجا را از عم خود بگيرد . ابى الفوارس بكوهستانها پناهنده شد . گرماى هوا بر ابى كاليجار و سپاهش برتابيد و بيماريها افزايش يافت . طرفين براى صلح نامه‌ها رد و بدل كردند و بر اين قرار صلح كردند كه كرمان در تصرف ابى الفوارس و بلاد فارس از آن ابى كاليجار باشد و ابا الفوارس عمويش سالانه بيست هزار دينار براى ابى كاليجار بفرستد .\r\nهمين كه ابو كاليجار باهواز بازگشت زمام امور دولت خود را به عادل بن مافنه سپرد وى بعد از خوددارى از قبول آن را پذيرفت . زادگاه عادل بسال سيصد و شصت در كازرون بود و عادل در پذيرفتن آن مقام شرط كرد كه آنچه انجام ميدهد با وى معارضه نشود . و شرط او پذيرفته شد .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nبيان خطبه بنام جلال الدوله در بغداد و رفتن او بدانجا\r\nدر جمادى الاولى اين سال بنام پادشاه جلال الدوله ابى طاهر بن بهاء الدوله در بغداد خطبه خوانده شد . وى از بصره ببغداد رهسپار گرديد و در سوم ماه رمضان به آنجا وارد شد .\r\nسبب اين امر چنين بود كه چون تركها ديدند بلاد رو به خرابى ميرود . و عامه و اعراب و اكراد طمع بملك ورزيده‌اند و پادشاهى ميان آنها نيست كه جمع كلمه بين آنها كند ( يكپارچگى به آنها بدهد ) قصد دار الخلافه كردند و كس فرستادند و از خليفه بسبب اينكه خطبه در آغاز فقط بنام جلال الدوله و در ثانى برگشته نام خليفه را نيز در خطبه ياد كردند . پوزش طلبيدند و همچنين خطبه‌خوانى بنام ابى كاليجار و سپاس داشتند خليفه را كه در آن جريان مخالفتى با آنها نكرد و گفتند كه : امير - المؤمنين صاحب امر و ما بندگانيم و خطا نموديم و طلب عفو مينمائيم و اكنون در بين خود كسى نداريم كه جمع كلمه ميان ما كند و تقاضا نمودند كه پيام به جلال الدوله فرستاده شود كه ببغداد آيد و زمام امور ملك بدست گيرد و جمع كلمهء آنها نمايد و بنامش خطبه خوانده شود . و از خليفه تمنا كردند رسولى كه روانه مينمايد وى را سوگند دهد و ببغداد بيايد . خليفه تمناى آنها را پذيرفت و به جلال الدوله خود و فرماندهان سپاه نامه نوشتند كه رهسپار بغداد شود و براى خليفه و تركها سوگند ياد كند . جلال الدوله سوگند ياد كرد و ببغداد روى نهاد و تركها رو به آنها نهاده پيشوازش كردند و در راه او را ديدند و خليفه قاضى ابا جعفر سمنانى را به پيشوازش روانه داشت و از وى خواسته شد كه تجديد عهد با خليفه و تركان بنمايد و جلال الدوله چنان كرد .\r\nهمين كه به بغداد رسيد در نجمى فرود آمد . خليفه سوار بر مركوب طيار خود شده ( شايد زورقى تندرو و ممتاز بوده است م . ) و جلال الدوله را پيشواز كرد . همين كه جلال - الدوله او را ديد در پيشگاهش زمين ببوسيد و سوار در ( زورق ) او شد . و در پيشگاه خليفه بايستاد وى او را امر به نشستن كرد . مراسم خدمت بجاى آورد و بنشست و به دار الملك پس از زيارت مشهد ( آرامگاه ) موسى بن جعفر فرود آمد و امر بنواختن طبل در اوقات نماز پنجگانه كرد . خليفه بوى نامه نوشت دربارهء منع اين كار جلال -\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nالدوله خشمگين شد و آن را قطع كرد ، تا اينكه مجددا خليفه اجازه اعاده آن را داد .\r\nجلال الدوله ، مؤيد الملك ابا على رخجى را نزد اثير عنبر خادم كه با قرواش ميزيست ، چنان كه ذكر آن گذشت ، فرستاد ، و كمك او و اعتماد نسبت بوى را باز شناساند و محبت خود را نسبت به او يادآور شد و عذر تركها خواست كه معذورشان بدارد ، اثير عذرشان پذيرفت و گفت : آنها فرزندان و برادران هستند .\r\n\r\nبيان درگذشت ابى القاسم بن المغربى الخطاب\r\nابو القاسم بن المغربى در اين سال در ميثافارقين درگذشت و چهل و شش سال از سن او ميگذشت و همين كه احساس كرد . مرگش نزديك شده كتابهائى دربارهء خود نوشت ( يادداشتهايى ) و آنچه از امراء و روسائى كه بين او و كوفه بودند ، ميدانست بقلم آورد و آنان را ميشناساند و مرگ خود را خوشبختى دانست وصيت كرد جنازه‌اش را به مشهد امير المؤمنين على عليه السلام ببرند و رعايت آنها كه در مصاحبت وى بودند ( در كتاب خود ) كرده بود ، و قصدش اين بود كه كسى متعرض جنازهء او نشود و خبرش پخش نشود و همين كه درگذشت به وصيت او عمل شد ، و چنان كه دستور داده بود ، يارانش آن كتابها ( يادداشتها ) بكسانيكه بايد ميرساندند رساندند و كسى اعتراضى نكرد ، و در مشهد ( امام على عليه السلام ) به خاك سپرده شد و كسى آگاه نشد مگر بعد از دفنش ابى القاسم شعر نيكو ميسرود از جمله آنها اين ابيات است :\r\n « و ما ظبية ادماء تحنو على طلا * ترى الانس وحشا و هى تانس بالوحش »\r\n« غدت فارتعت ثم اثنت لرضاعه * فلم تلف شيئا من قوائمه الحمش »\r\n« فطافت بذاك القاع و لهى فصادفت * سباع الفلا ينهشنه ايما نهش »\r\n« با وجع منى يوم ظلت انامل * تودعنى بالدر من شبك النقش »\r\n« و اجمالهم تحدى و قد خيل الهوى * كأن مطاياهم على ناظرى تمشي »\r\n« و اعجب ما فى الأمر إن عشت بعدهم * على انهم ما خلفوا لي من البطش » \r\nمفاد آن به فارسى چنين است كه : چه شده ماده آهوئى كه خون از وى ميرود\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nبر دشت ميزارد و انس را وحش بيند و به وحش انس گيرد روزى كه از مادر بزاد و وى را شير بداد ، از ساق باريك دست و پاى او چيزى تباه نشد و در اين دشت سرمست مىگرديد كه با درندگانى برخورد كه تكه پاره‌اش كردند دردناكتر از آن احوال من است روزى كه انگشتهايم مرا بدرود گفته با گوهرها كه از آن فرو ميريخت و ديگران بر شتران خود سرود شتاب خوانده و به پندار عشق ميرفتند تو گوئى پيش ديدگانم روان هستند و شگفت‌تر آنكه پس از آنها من چگونه زيستم و حال آنكه چيزى از صولت خود برايم بجاى نگذاشتند .\r\nو اما ابو الخطاب حمزة بن ابراهيم وى در حال مفلوج در كرخ سامراء غريب درگذشت ، و جاه و منزلتش زوال پيدا كرده بود . مولدش بسال سيصد و سى و نه بود و المرتضى در رثاء او سخن سرود ، علت وابستگى او به بهاء الدوله دانش او در نجوم بود و بجايگاهى بلند رسيد كه امثال او نرسيده بودند و وزيران خدمتش ميكردند و فخر الملك يكصد هزار دينار برايش فرستاد و بگرفت و مآل كارش تنگدستى و فقر و غربت بود !\r\n\r\nبيان پاره‌اى از رويدادها\r\nدر اين سال در سراسر عراق تگرگ باريد ، هر دانهء آن يك يا دو رطل [ ( 1 ) 
  ] بود و كوچكترينش به اندازه تخم مرغ و غلات را تباه كرد ، و چيزى جز اندكى از آن سالم نماند .\r\nدر اين سال در تشرين ثانى ( نوامبر - آذر ) بادى سرد در عراق وزيد كه آب و سركه يخ بستند و آسيابها كه از آب دجله مىگشتند از كار افتادند .\r\nدر اين سال حج از خراسان و عراق منقطع گرديد .\r\nدر اين سال ساختمان المعزيه متلاشى گرديد ، اين بنا را معز الدوله بن بويه بنا و بزرگ كرده بود . و هزار هزار دينار ( يك ميليون ) خرج بناى آن كرد و نخستين\r\n\r\n\r\n\r\n\r\n","description":"","footnote":"\r\n[ ( 1 ) 
  ] رطل عراقى معادل تقريبا پانصد و پنجاه گرم و قدرى از نيم كيلو بيشتر است م .\r\n","page_name":" 77 ","page_number":77},
  {"content":"\r\n\r\nكس كه در تخريب آن اقدام كرد ، بهاء الدوله بود و او چون خانهء خود را در سوق الثلاثا ( سه شنبه بازار ) بساخت از مصالح ساختمان المعز استفاده كرد سقف آن را بر داشت و ميخواست آن را بشيراز ببرد اين كار انجام نشد ، و كسانى گماشت كه طلاكاريهاى آن را بتراشند و هشت هزار دينار ارزش آن بود و اكنون متلاشى گرديد و خرابهء آن را فروختند .\r\nعبد اللّه بن حسن بن منصور ابو القاسم لاسكائى رازى كه بسيار حديث شنيده و نزد ابى حامد اسفرايينى فقه آموخته بود . و ابو القاسم طباطبا شريف علوى در اين سال در - گذشتند . طباطبا شعر نيكو ميسرود از جمله دوستى بوى نامه‌اى نوشت و او در پشت آن نامه بپاسخ او اين اشعار را نگاشت :\r\n « و قرات الذى كتبت و مازا * ل نجيى و مؤنسى و سميرى »\r\n« و غدا الفال بامتزاج السطور * حاكما بامتزاج ما فى الضمير »\r\n« و اقران الكلام لفظا و خطا * شاهدا باقتران ود الصدور »\r\n« و تبركت به اجتماع الكلامي * ن رجاء اجتماعنا فى السرور »\r\n« و تفالت بالطهور على الوا * شى فصارت اجابتى فى الصدور » \r\nمفاد آن به فارسى چنين است كه : « خواندم آنچه نوشته بودى و هنوزم آن ( نگاشته ) همنشين و مونس شبهاى من است و نيكو فالى است درآميختگى سطوران كه حكم بدر آميختگى آنچه در دل است مينمايد و نزديك بودن سخن به لفظ و خط گواه بر درستى آنچه در دلها داريم مىباشد و اجتماع هر دو سخن را اميدى براى گرد آمدن يك ديگر بشادى و شادمانى تبرك جستم و بفال نيك گرفتم پديدهء آنچه نگاشتى و پاسخم بدان « حقه مهر بدان نام و نشانى است كه بود »\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\n( 419 ) سال چهارصد و نوزده\r\n\r\nبيان جنگ ميان بدران و سپاه نصر الدوله\r\nدر جمادى الاولى در اين سال بدران بن مقلد عقيلى با گروهى از اعراب به نصيبين رفت و آنجا را محاصره كرد . نصيبين از نصر الدوله بن مروان بود . سپاه نصر الدوله كه در نصيبين بودند . از شهر بيرون آمدند و با آنها جنگيدند ، بدران آنها را شكست و برترى نشان داد و جمعى از مردم نصيبين و سپاهيان كشته شدند .\r\nنصر الدوله سپاه ديگرى بمددكارى آنها به نصيبين گسيل داشت ، بدران هم سپاهى براى مقابلهء با آن روانه داشت و هر دو سپاه تلاقى كرده جنگيدند ، اين سپاه امدادى اعزامى هم شكست يافته و منهزم گرديد و بيشتر افراد آن كشته شدند ، ابن مروان ناراحت و مضطرب گرديد و سپاه ديگرى مركب از سه هزار سوار جنگجو بدان صوب روانه داشت آنها وارد نصيبين شدند و با كسانى كه در آنجا بودند گرد آمدند و رو به بدران از شهر بيرون شده و جنگيدند ، بدران و همراهانش پس از جنگ سختى بهنگام نيمروز گريزان شدند و سپاه ابن مروان آنها را تعقيب نمود ، سپس بدران و يارانش برگشته يورش بردند ، و سپاه ابن مروان پايدارى نتوانست كردن و بدران كشتار زياد كرد و اسير بسيار گرفت و اموال آنها را بغنيمت ربود ، سپاهيان ابن مروان به حال جنگ و گريز برگشته داخل نصيبين شدند در آنجا هم دوباره هر دو حريف با همديگر روبرو شدند جنگ كردند و هر دو برابر بودند ، در اين اثناء بدران شنيد كه برادرش قرواش بموصل رسيده است و از ترس او نصيبين را ترك كرد زيرا كه دو برادر با هم اختلاف داشتند .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nبيان شورش تركها در بغداد عليه جلال الدوله\r\nدر اين سال ، تركها در بغداد ، عليه جلال الدوله سر بشورش و طغيان بلند كردند و از وزير ابا على بن ماكولا علوفه و مستمريهاى خود مطالبه نمودند خانه و دبيرخانه پادشاه و حواشى و وابستگان او را ، پادشاه را ، حتى خنياگران و رامشگران و مخنثين ( دلالان محبت ! ) را بباد نهب و غارت گرفتند و شمشهاى سيم و زر كه جلال الدوله به منظور ضرب درهم و دينار فراهم آورده بود ، غارت كرده ميان خود پراكندند و جلال الدوله را در خانه‌اش محاصره نمودند و منع وصول خوراك و آب براى ساكنان آن كردند تا جائى كه محصورين آب چاه نوشيده و از ثمر درختان ميخوردند ، جلال الدوله از محاصره كنندگان خواست كارى كنند كه بتواند از بغداد بيرون شود ، براى خانواده و بار و بنهء او كشتيهائى كرايه كردند ، بين آن كشتيها و خانهء جلال الدوله پوشهائى نصب شد كه اهل حرمش پوشيده از انظار انتقال بدان كشتيها پيدا كنند ، و عامه و سپاهيان آنها را به‌بينند ، بعضى از تركها قصد آن پوشها نمودند ، جلال الدوله گمان كرد كه آنها قصد دست درازى به حرم او دارند ، فرياد كشيده به آنها گفت : كارتان به جائى رسيده كه رو به حرم آوريد ، و تبرى به دستش بود ، غلام بچگان و عامه فرياد زدند : جلال الدوله يا منصور و يكى از اسب پياده شد و او را سوار كرده و زمين به پيشگاهش ببوسيدند .\r\nهمين كه فرماندهان تركان چنان ديدند رو به چادرهاى خود در رمله گريختند و بر جان خود ترسيدند .\r\nدر خزانه سلاح بسيار يافته ميشد جلال الدوله ، از آن سلاحها به غلامانى كه نزد وى بودند بداد ، سپس كس نزد خليفه فرستاد كه ميان او و سركردگان تركها اصلاح كند . خليفه القادر باللّه كس نزد تركان فرستاد و ميان آنها و جلال الدوله را اصلاح كرد و سوگند ياد كردند و در پيشگاهش زمين بوسيدند و بمنازل خود بازگشتند و چند روزى بيش نگذشت كه دوباره سر بطغيان بلند كردند . جلال الدوله فرش و جامه‌ها و چادر و خيمهء خود بفروخت و پول آن را بين آنها پخش كرد تا آرام گرفتند .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nبيان اختلاف ميان ديلميان و تركها در بصره\r\nدر اين سال ، النفيس ابو الفتح محمد بن اردشير حكومت بصره يافت ، و او را جلال الدوله منصوب كرده بود . همين كه به « سشان » رو ببصره رسيد بين او و ديلميان كه در شسان بودند . ستيزه‌اى رويداد و النفيس برترى خود آشكار ساخته و عدهء از ديلميان كشته شدند .\r\nدر بصره ميان ديلميان و تركها فتنه‌هائى وجود داشت . در آنجا ملك عزير ابو منصور ابن جلال الدوله امارت داشت و تركها بوسيلهء او تقويت شدند و ديلميان را از بصره بيرون راندند و آنها به ابله رفتند و با بختيار بن على همراه شدند ، ملك عزيز به ابله رفت كه ميان آنها و تركها را اصلاح كند ، مراتب را بر وى مكشوف داشته ( مقصود اين است كه بوى فهماندند تركها به پشتيبانى تو از آنها اين كارها كردند . )\r\nو به او حمله كردند و بنام ابى كاليجار شعار دادند . ملك عزيز از راه آبى گريخته به بصره برگشت و بختيار نهر الدير و ابله و غيره از آباديهاى آن ناحيه را غارت كرد و ديلميان بوى يارى نموده ، تركها بنوبهء خود ، مرتكب كارهاى ناروا و ناشايست شدند و خانه دختر اوحد بن مكرم زوجهء جلال الدوله را غارت كردند .\r\n\r\nبيان استيلاى ابى كاليجار بر بصره\r\nهمين كه گزارش اوضاع و احوال بصره به پادشاه ابى كاليجار رسيد .\r\nسپاهى براى بختيار گسيل داشت و بوى امر كرد قصد بصره نمايد و آنجا را بگيرد .\r\nبختيار و سپاهيان او رو به بصره نهادند . ملك عزيز بن جلال الدوله به منظور جلوگيرى با آنها جنگيد ، و لكن نيروئى كه بتواند با آن سپاه برابرى كند نداشت و شكست خورد و بصره را ترك كرد ، در آن گير و دار چيزى نمانده بود كه وى و همراهانش از تشنگى هلاك شوند و خداوند بر آنها منت گذاشت و بارانى كرم فرمود و سيرآب شدند و به واسط رسيدند .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nسپاه ابى كاليجار بصره را تصرف كرد ، و ديلميان بازارهاى شهر را غارت كردند . و بعضى هم بسبب مالى كه بخشيدند تا در امان باشند سالم ماندند و غارتگران به كندوكاو اموال ياران جلال الدوله و تركها و غيرهم كاوشهاى خود را دنبال كردند ، همين كه اين اخبار به جلال الدوله رسيد خواست به واسط برود ، لشكريان موافقت نكردند و از او مالى خواستند كه ميان آنها پخش كند و او چيزى نداشت ، پس دست بمصادره مردم و گرفتن دارائى آنها و بويژه ارباب ثروت و توانگران گذاشت و جماعتى را مصادره كرد .\r\n\r\nبيان درگذشت فرمانرواى كرمان و استيلاى ابى كاليجار بر آن\r\nدر ذى قعده اين سال ، قوام الدين ابو الفوارس بن بهاء الدوله فرمانرواى كرمان درگذشت وى براى عزيمت بفارس تجهيزاتى تدارك ديده و سپاهى انبوه گرد آورده بود و اجل مهلتش نداد و درگذشت . و چون فوت كرد ، يارانش بنام پادشاه ابى كاليجار شعار دادند و كس روانه داشتند و او را خواستند بكرمان آيد . وى با سرعت و شتاب خويشتن بدانجا رساند و ملك را بىجنگ و خونريزى تصرف كرد و مردم امنيت پيدا كردند . كرمانيها عم او ابو الفوارس را بسبب ستمكارى و بد سيرتى مكروه ميداشتند و متنفر از وى بودند . و هر گاه بباده‌نوشى ميپرداخت . يارانش را ميزد روزى وزير خود را دويست تازيانه زد و به طلاق سوگندش داد كه آه نكشيده و به احدى چيزى نگويد . گفته شده او را مسموم كردند و مرد .\r\n\r\nبيان استيلاى منصور بن حسين بر جزيره دبيسيه\r\nمنصور بن حسين اسدى جزيرهء دبيسيه كه مجاور خوزستانست تصرف كرده بود ، و بنام جلال الدوله شعار داده بود ، و طراد بن دبيس اسدى را بسال چهار صد و -\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nهيجده از آنجا بيرون رانده بود . طراد ديرى نپائيد و درگذشت ، همين كه او مرد فرزندش ابو الحسن على ببغداد رفت و از جلال الدوله تمنا كرد ، سپاهى بهمراه وى روانه نمايد كه به شهر خود رفته و منصور را از آن بلاد براند و آنجا را بگيرد . منصور در آن موقع نام جلال الدوله را از خطبه انداخته و بنام پادشاه ابى كاليجار خطبه خوانده بود . جلال الدوله گروهى از تركان را همراه وى كرد . و چون به واسط رسيدند ، على بن طراد ، منتظر اين نشد تا گروهى از سپاهيان كه در واسط بودند با گروه همراه او مجتمع شوند و بشتاب رو به مقصد روانه گرديد .\r\nاتفاق چنين رويداد كه ابا صالح كوركير ، از ( دستگاه ) جلال الدوله گريخته و ميخواست به ابى كاليجار به پيوندد . و اين خبر را شنيد ، به كسانى كه همراهش بودند گفت : مصلحت چنين است كه ما منصور را يارى كنيم كه سپاه جلال الدوله نتواند او را از ( جزيره ) بيرون راند و با اين كار نزد ابى كاليجار دستى پيدا كنيم ، همراهانش با وى موافقت نمودند ، پس نزد منصور رفت و با وى ملاقات كرد . و آنها با سپاه جلال الدوله كه با على بن طراد بودند ، در « بسبرود » تلاقى كرده جنگيدند . سپاه جلال الدوله شكست يافته مهزم گرديد ، و على بن طراد و گروه زيادى از تركها كشته شدند و بسيارى از منهزمين از تشنگى هلاك شدند ، و منصور در ملك خود مستقر گرديد .\r\n\r\nبيان پاره‌اى از رويدادها\r\nدر اين سال « دزبرى » و سپاه مصر و شام به صالح بن مرداس و ابن جراح طائى بتاختند و آنان را منهزم كرده و صالح و فرزند كوچكترش كشته شدند . و دزبرى تمام شام را تصرف كرد . گفته شده اين واقعه در سال چهار صد و بيست رويداد .\r\nدر اين سال مادر مجد الدوله بن فخر الدوله بن بويه كه زمام امور مملكت و ترتيب كارها به دستش بود درگذشت در اين سال ، حسن بن على بن جعفر ابو على بن ماكولا از وزارت جلال الدوله عزل شد و بعد از او ابو طاهر محسن بن طاهر بجايش وزير شد .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nو پس از چهل روز او هم عزل و ابو سعد بن عبد الرحيم جاى او بگرفت .\r\nدر اين سال قسطنطنين ( كنستانتين ) پادشاه روم ( شرقى ) درگذشت و پادشاهى به دخترش رسيد و شوهرش كه دائىزادهء او بود . كارهاى مملكت و لشكريان را تدبير ميكرد .\r\nدر اين سال وزير ابو القاسم جعفر بن محمد بن فسانجس در اربق درگذشت .\r\nدر اين سال خرماهاى رسيده در عراق ، بسبب سرماى سال ما قبل معدوم گرديد ، و مقدار كمى از آن به اماكن دور دست حمل ميشد . در اين سال حج از عراق انجام نشد . بعضى از حجاج خراسان بكرمان رفته و از آنجا از راه دريا به جده رفتند و حج گذاردند .\r\nدر اين سال محمد بن محمد بن ابراهيم بن مخلد ابو الحسن التاجر درگذشت وى آخرين كس بود كه از اسماعيل بن محمد صفارى حديث نقل ميكرد و همچنين محمد بن عمر و الرزاز و عمر بن حسن شيبانى درگذشتند شخص اخير الذكر از دولتمندان و مالى بسيار داشت و از ترس مصادره بمصر رفت و سالى در آنجا بماند . سپس ببغداد بازگشت و دارائى او را در تقسيطى كه در رويدادهاى سال چهار صد و هيجده بيان كرديم .\r\nگرفتند و فقير شد و همين كه درگذشت كفنى براى او بدست نيامد و القادر باللّه كفن او را داد كه تكفين شده به خاك بسپارند !\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\n( 420 ) سال چهار صد و بيست\r\n\r\nبيان تصرف رى و همدان بوسيله يمين الدوله\r\nدر اين سال ، يمين الدوله محمود بن سبكتكين روى به رى رفت . منوچهر بن قابوس صاحب گرگان و طبرستان از پيش روى او منصرف و چهار صد هزار دينار و نزولات بسيار پيشكش كرد .\r\nمجد الدوله بن فخر الدوله بن بويه ، نامه‌اى بيمين الدوله نوشته بود كه شكايت از سپاهيان خود ميكرد . خود سرگرم به زنان و مطالعهء كتب و نسخهء آنها بود . و مادرش امور ملك را تدبير مينمود . و چون وى درگذشت به او طمع ورزيدند . و حال او مختل گرديد ، هنگامى كه نامه به محمود رسيد لشكرى بدان سوى روانه داشت و سركردگى آن به حاجب خود داد . و به او امر كرد مجد الدوله را دستگير نمايد . همين كه سپاه ( محمودى ) به رى رسيد مجد الدوله براى ديدار لشكريان سوار شد ، و در آن حال او و پسرش ابى دلف را دستگير نمودند .\r\nچون خبر دستگيرى مجد الدوله ، به يمين الدوله رسيد ، به رى عزيمت كرد و در ربيع الآخر به آنجا رسيد و وارد شهر شد و هزار هزار دينار و از جواهر برابر ارزش پانصد هزار دينار و از جامه‌ها ششهزار دست جامه و از آلات و غيرها برون از شماره بدست آورده . و مجد الدوله را احضار كرد و به او گفت :\r\nآيا شاهنامه را نخواندى ؟ اين كتاب تاريخ ايران و تاريخ طبرى و همانا تاريخ مسلمانانست ؟\r\nگفت : بلى . گفت : حال تو و حال آن كس كه اين كتاب خوانده چيست ؟ آيا شطرنج بازى كرده‌اى ؟ گفت : بلى ! گفت : ديده‌اى شاهى بر شاهى داخل شود ؟ گفت : نه\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nگفت : پس چه تو را وادار كرد خويشتن تسليم آنكه نيرومندتر از تو است بشوى ؟\r\nسپس او را دربند كرده بخراسان فرستاد ، پس از آن قزوين و قلاع آن و شهر ساوه و آبه و يافت را بگرفت ولكين بن وندرين حاجبش را دستگير و بخراسان فرستاد .\r\nچون ملك محمود رى را تصرف كرد بخليفه القادر باللّه نامه نوشت و در آن ياد كرد از آزاد زنان نزد مجد الدوله زياده بر پنجاه زن يافته كه از آنها سى و چند فرزند برايش زاده‌اند و چون در اين باره از وى سؤال شد ، بپاسخ گفته بود كه : اين عادت سلف من بوده است . محمود از ياران باطنيه ( مقصود هواخواهان خلفاى فاطمى يا علويانست كه مقر آنها در مصر و با عباسيان رقابت و دشمنى داشتند . م . ) مجد - الدوله خلق بسيار بدار آويخت و معتزله را از خراسان نفى بلاد كرد . و كتب فلسفه و مذاهب اعتزالى و نجوم را بسوزاند ( ! ) و سواى آنها صد بار كتاب بدست آورد و گرفت .\r\nمنوچهر بن قابوس بن وشمگير ، از ( شوكت ) محمودى در كوههاى حصين كه راههاى وصول بدانها بس دشوار بود متحصن گرديد و متوجه نشد مگر زمانى كه يمين الدوله بر وى مشرف ( مسلط ) بود . و از مأمن خود گريخته بارتفاعات حصينه ديگر رفت و پانصد هزار دينار تقديم داشت تا با وى صلح كند ، محمود پذيرفت و مال براى او فرستاده شد و يمين الدوله آن نقطه را ترك كرده به نيشابور رفت .\r\nپس از آن منوچهر در اثر آن رويداد درگذشت . و انو شروان فرزندش زمام حكم بدست گرفت و محمود وى را تثبيت كرد و مقرر داشت پانصد هزار دينار ديگر پردازد . در اكثر بلاد جبل تا حدود ارمينيه ( ارمنستان ) خطبه بنام محمود خواندند فرزندش مسعود زنجان و ابهر را فتح كرد و علاء الدوله در اصفهان بنام او ( يمين الدوله ) خطبه خواند و محمود بخراسان بازگشت و پسرش مسعود را بجانشينى خويش در رى گذاشت . مسعود قصد اصفهان كرد و آنجا را از علاء الدوله گرفته و يكى از ياران خود بجانشينى او تعيين نمود و برگشت . اهالى اصفهان بر جانشين مسعود شوريدند و او را كشتند و مسعود برگشته و قتل و كشتارى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nعظيم در آنجا نمود و پنجهزار كشته پشت سر گذاشت و به رى بازگشت و در آنجا اقامت نمود .\r\n\r\nبيان آنچه سالار ابراهيم بن مرزبان بعد از مراجعت يمين الدوله از رى انجام داد\r\nاين سالار همانا ابراهيم بن مرزبان بن اسماعيل بن و هسوذان بن محمد ابن مسافر ديلمى است . بلادى كه داشت . سرجهان . زنجان . ابهر . شهرزور و غيرها بود ، اينها بلادى بودند كه وى بعد از درگذشت فخر الدوله بن بويه بر آنها مستولى شده بود ، همين كه يمين الدوله محمود بن سبكتكين رى را تصرف كرد ، مرزبان بن حسن بن خراميل كه از شاهزادگان ديلم بود و به يمين الدوله پناهنده شده بود ، بصوب ولايات سالار ابراهيم روانه كرد كه آن بلاد را تصرف نمايد . مرزبان بن حسن بفرمان يمين الدوله قصد آن بلاد نمود و از ديلميان استمالت كرد . بعضى از آنها به او متمايل شدند .\r\nاتفاقا يمين الدوله بخراسان بازگشت ، سالار ابراهيم به قزوين رفت ، سپاه يمين الدوله در آنجا بود ، سالار با آنها جنگيد و كشتار بسيارى از آنها كرد . بقيه گريختند و اهالى قزوين به سالار يارى نمودند . سالار از آنجا بمكانى نزديك سرجهان كه رودها و جبال در پيرامونش وجود داشت رفت و در آن مكان متحصن شد . مسعود بن يمين الدوله بشنيد و در رى بود كه از عمليات سالار آگاه شد ، با شتاب رو به سالار نهاد و جنگ و ستيزهائى ميانشان روى داد كه برترى سالار را بود .\r\nمسعود با گروهى از سپاهيان سالار مكاتبه كرده و آنها را جلب و استمالت كرد و اموالى به آنها بخشيد ( رشوه داد م . ) پس به او متمايل شدند و او را به شكاف كوهها كه سالار در آنجا مأمن داشت دلالت كردند و اول رمضان بود كه بمأمن او رسيده تحت فشارش گذاشتند از پيش روى مسعود و از پشت سر سپاهيانش با وى بجنگيدند .\r\nسالار و همراهانش مضطرب شدند و گريختند و هر كس براى خود گريزگاهى ميجست سالار در مكانى پنهان شد ، زنى شهرى وى را به خفاگاهش رهنمون گرديد ، مسعود\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاو را گرفت و به سر جهان برد ، فرزند سالار در آنجا بود و از وى خواست آنجا را تسليم وى كند ، و نكرد و مسعود از سر جهان بازگشت و باقى بلاد و قلاع سالار و اموالش را گرفت ، و بر فرزند سالار كه در سر جهان بود مالى مقرر داشت و همچنين بر كردهاى مجاور و مقدم و به رى بازگشت .\r\n\r\nبيان تصرف شهر واسط بوسيله ابى كاليجار و عزيمت جلال الدوله باهواز و غارت آنجا و بازگرداندن واسط به او\r\nدر اين سال پادشاه ابو كاليجار به شهر واسط رفت و آنجا را تصرف نمود . اين شهر ابتداء تعلق به نور الدوله دبيس بن على بن مزيد . صاحب رمله و نيل داشت . در آن زمان هنوز شهر حله بنا نشده بود . و پس از تصرف آن بنام ابى كاليجار در آنجا و آباديهاى وابستهء بدان خطبه خوانده شد .\r\nانگيزهء اين كار اين بود كه ميان ابا حسان المقلد بن ابى الاغر حسن بن مزيد ، با نور الدوله دشمنى وجود داشت . وى با منيع امير بنى خفاجه ديدار كرد ، و هر دو ببغداد ، مالى فرستادند كه بوسيلهء آن سپاهيانى براى قتال با نور الدوله تجهيز شود . اين امر بر نور الدوله سخت گران آمد و خطبه بنام ابى كاليجار خواند و به او نامه نوشت و طمع او را در تصرف بلاد برانگيخت .\r\nپس از آن چنان كه ياد كرديم . اتفاق چنين رويداد كه ابى كاليجار بصره را تصرف نمود و آزمنديش نيرو گرفت و از اهواز به واسط رفت در واسط ملك عزير بن جلال الدوله با جمعى از تركها مقيم بود ، و ملك عزيز آنجا را ترك كرد ، و قصد نعمانيه نمود ، نور الدوله دهانه آبگيرها را در بلدهء خود منفجر كرد ، بسيارى از بار و بنهء آنها تلف شد و جمعى هم غرق شدند ، و در بطيحه بنام ابى كاليجار خطبه خوانده شد و نور الدوله به آنجا ورود كرد .\r\nابى كاليجار به قرواش صاحب موصل پيام فرستاد ، اثير عنبر هم نزد او بود و از وى خواست كه از شمال رو بعراق سرازير شود كه جلال الدوله ميان فريقين گرفتار\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nآيد ، اثير رو به « الكحيل » سرازير شد ، و در آنجا درگذشت قرواش با وى نبود . از آن سوى جلال الدوله بنوبهء خود سپاهيان گرد آورد و از ابا الشوك و غيره طلب يارى كرد و رو به واسط رفت ، بين دو سپاه جنگى رخ نداد و باران باستمرار باريد تا هلاك شدند .\r\nكار بر جلال الدوله بسبب فقرش سخت گرديد ، قلت اموال و غيره بوى اجازه اقدامى نميداد با يارانش مشورت كرد چه بايد شان كرد ؟ بوى مشورت دادند كه قصد اهواز نموده آنجا را غارت كنند ، و آنچه ابى كاليجار و سپاهيانش در آنجا دارائى دارند بگيرند ، ابو كاليجار از اين رايزنيها آگاه شد ، او نيز با يارانش به مشورت نشست برخى چنين رأى زدند و گفتند : جلال الدوله از جنگ روى نگرداند ، مگر بسبب ناتوانى كه در وى هست ، و رأى بر اين است كه به راه خود در عراق ادامه دهيم و در بغداد چندين برابر آنچه از مادر اهواز گرفته مىشود خواهيم بدست آورد . و بر اين رأى اتفاق نمودند . در اين اثناء جاسوسى از جانب ابى الشوك به آنها ( باردوگاه ابى كاليجار ) رسيد و خبر داد به آمدن سپاهيان محمود بن سبكتكين به « طنخر » و آنها ميخواهند به عراق بيايند ، و مشورت داده بود كه صلح كنند و متفق و متحد براى دفاع از بلاد شوند .\r\nابى كاليجار نامهء در اين باره بجلال الدوله نوشت . وى باهواز رفته بود . و ابى كاليجار متوقف ماند و منتظر جواب نامهء خود بود ، به گمان اينكه جلال الدوله با وصول آن نامه برميگردد ، جلال الدوله اعتنائى نكرد و به اهواز رفت و آنجا را مورد نهب و غارت قرار داد ، و از دار الامار دويست هزار دينار بدست آورد و مالى برون از شمار گرفتند و كردها و اعراب و غيرهم داخل شهر شدند و مردم را با نهب و اسارت هلاك كردند و مادر ابى كاليجار و دخترش و مادر فرزند و همسرش گرفتار شدند ، مادرش در آن واقعه درگذشت و سواى او همه ببغداد حمل شدند .\r\nهمين كه ابو كاليجار آن خبر شنيد بمقابله با جلال الدوله رفت . دبيس ابن مزيد از ترس اينكه مبادا خفاجه به محل كوچ‌نشين او تجاوز و خانواده‌اش دچار مخاصره شود ، دنبال ابو كاليجار نرفت . و ابو كاليجار و جلال الدوله در آخر ربيع الاول سال\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nچهار صد و بيست و يك . تلاقى كرده سه روز جنگيدند و ابو كاليجار منهزم . و دو هزار مرد از يارانش كشته و با بدترين حالى وارد اهواز شد . در آنجا عادل بن مافنه بوى رسيد و مالى به او رساند وضعش بهبود پيدا كرد .\r\nو اما جلال الدوله برگشته و بر واسط چيره گرديد و فرزند خود العزيز را در آنجا برقرار داشت و خود ببغداد رفت . المرتضى و مهيار و غيرهما او را مدح نمودند و پيروزى او را تهنيت گفتند .\r\n\r\nبيان حال دبيس بن مزيد پس از هزيمت\r\nچون دبيس بن مزيد اسدى از ابا كاليجار جدا شد و برگشت ، به شهر خود رسيد بنى اعمامش با او به ستيزگى برخاسته و در جامعين فرود آمده بودند . دبيس خويشتن را به آنها رساند و بجنگيد و بر آنها ظفرياب گرديد و گروهى از آنان را به اسارت گرفت از جمله شبيب و سرايا و وهب ، فرزندان حماد بن مزيد و ابو عبد اللّه حسن بن ابو الغنائم بن مزيد و اسيران را به جوسق برد .\r\nاز سوى ديگر المقلد بن ابى الاغر بن مزيد و غيره مجتمع شدند و سپاهى از جلال - الدوله نيز با آنها بود و رو به دبيس نهادند و با وى جنگيدند . دبيس از آنها شكست خورد و بهزيمت رفت و از بنى اعمام وى پانزده تن اسير شدند و بنديان در جوسق فرودآوردند و بكوچ‌نشينشان برده آنجا را حراست و نگهدارى كردند . و دبيس به حال هزيمت به سنديه و به يارى دولت ابى منصور كامل بن قراد رفت و در مصاحبت وى نزد ابى سنان غريب بن مقن رفتند تا اينكه ميان او و جلال الدوله و سپاه او كارش به صلح انجاميد . و جلال الدوله تكفل او نمود و ده هزار دينار شاپورى . به شرط آنكه به ولايت خود باز گردد براى او تضمين نمود . دبيس پذيرفت . و خلعت به او داده شد .\r\nالمقلد آگاه از اين احوال شد ، او با گروهى از خفاجه ، مطير آباد ، و نيل و سواد را به زشت‌ترين صورتى مورد نهب و غارت قرار دادند ، مواشى آن را بردند\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nو خانه‌ها را آتش زدند . المقلد از دجله عبور كرده و نزد ابى الشوك رفت و در آنجا اقامت كرد تا كارش استوارى يافت .\r\n\r\nبيان عصيان زناته و جنگ آنها در افريقيه\r\nدر اين سال زناته گرد هم آمدند . و خلاف كارى آنها با المعز در افريقيه تجديد شد . خبر به المعز رسيد ، لشكريان خويش گردآورد و شخصا رو به آنها گذارد و در موضعى بنام « حمديس الصابون » با آنها تلاقى كرد و جنگ بين دو گروه درگير شد و شدت پيدا كرد و زناته منهزم شدند و گروه زيادى از آنها كشته و همانقدر هم اسير شد و المعز با پيروز و غنائم بازگشت .\r\n\r\nبيان آنچه يمين الدوله و پس از او پسرش با غزها انجام دادند\r\nدر اين سال يمين الدوله بر تركان غز بتاخت و آنها را در بلادش تار و مار كرد زيرا كه بلاد بتباهى كشانده بودند . تركان غز ياران ارسلان بن سلجوق ترك بودند و در دشت بخارا ميزيستند . همين كه يمين الدوله از نهر عبور كرد ، على تكين كه صاحب بخارا بود ، چنان كه بيان ميكنيم : از آنجا گريخت .\r\nارسلان بن سلجوق نزد يمين الدوله حاضر شد ، او را دستگير و در بلاد هند زندانيش كرد و بر خرگاههاى او شبانه بتاخت . بسيارى از ياران ارسلان كشته شدند و بسيارى از آنها هم تسليم شدند و سپس گريختند و به خراسان رفتند . و در اين سال آنجا را مورد نهب و غارت قرار داده بتباهى كشاندند . يمين الدوله سپاهى به سركوبى آنها روانه داشت و آنان را كوبيده از خراسان بيرون راندند . گروهى از آنان برابر دو هزار خرگاه به اصفهان پيوستند . يمين الدوله نامه به علاء الدوله نوشت و فرمان داد . آنها را نزد او بفرستد يا اينكه رؤساى آنان را بفرستد . علاء الدوله بنمايندهء خويش دستور داد ضيافتى ترتيب داده آنان را بعنوان اينكه ميخواهد نامشان را در دفاتر ثبت كرده\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nترتيب استخدام آنها را بدهد ، دعوت به صرف غذا كند . ديلميان در باغها بكمين نشستند . گروه بسيارى از آنان بدان ميهمانى آمدند . غلام تركى كه در خدمت علاء الدوله بود خود را به آنها رساند و آنان را آگاه ( از دامى كه برايشان گسترده بودند ) كرد و برگشتند . نايب علاء الدوله كوشيد آنان را از بازگشتن نگهدارد ، نپذيرفتند . يكى از سركردگان ديلمى بيك نفر از آنها حمله‌ور شد ، تركى او را با تيرى كه پرتاب كرد كشت .\r\nصدا بلند شد ، ديلميان از كمينگاه بيرون آمدند و اهل بلد نيز منضم بدانها گرديده و جنگ و ستيز ميانشان رويداد و تركان منهزم شدند . تركها چادرهاى خود را از آن ناحيه بركندند و رفتند و بهر آبادى كه رسيدند آن را مورد نهب و عارت قرار دادند تا به « وهسودان » در آذربايجان برسيدند . وى به رعايت حال آنها قيام كرد و مورد تفقدشان قرار داد .\r\nگروهى از تركان كه در خراسان باقيمانده بودند ( يادآور ميشويم كلمهء خراسان هر جا آورده مىشود مقصود خراسان بزرگ است كه مرزهاى آن تا جيحون ممتد بود . م . ) بيشتر از آنهايى بودند كه قصد اصفهان كردند و اين گروه به كوه « بلجان » آمدند . اينجا همان نقطه‌ايستكه نزديك به خوارزم قديم واقع شده است .\r\nبسيارى از آنان از كوه فرود آمده و شهرها و آباديها را غارت و خراب كرده . مردمش را ميكشتند . محمود بن سبكتكين ارسلان جاذب امير طوس را در رأس سپاهى به سركوبى و تعقيب آنها مأمور كرد و او حدود دو سال با سپاهى انبوه آنها را مورد پى گرد قرار داد . محمود ناگزير شد ، به منظور قلع و قمع آنان خود قصد خراسان نمايد و شخصا بتعقيب آنها پرداخت و از نيشابور تا دهستان همه جا آنها را دنبال كرد ، تركها بگرگان رفتند . سپس محمود برگشته پسرش مسعود را . چنان كه ذكر كرديم .\r\nمأمور تعقيب آنها كرد . مسعود بعضى از آنها را به خدمت خود وارد كرد كه « يغمر » مقدم آنها بود .\r\nهمين كه محمود بن سبكتكين درگذشت . پسرش مسعود بخراسان رفت .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nو تركانى كه در استخدام وى بودند همراهش بودند . مسعود چون غزنه را تصرف كرد ، تركان مذكور از وى تقاضا كردند . تركانى كه در كوه بلجان باقيمانده‌اند ببخشد و نزد آنها روند ، به آنها اجازت داد برگردند . به شرط طاعت و استقامت .\r\nسپس مسعود ، در اثر عصيان احمد ينالتكين به هند عزيمت كرد ( رفع آن عصيان كند ) تركان غز تبهكاريهاى خويش اعاده كردند . تاش فراش با سپاهى گران به رى گسيل شده بود كه آنجا را از علاء الدوله بگيرد . وقتى به نيشابور رسيد و تبهكارىهاى آنان را بديد ، سركردگانشان را بخواست و پنجاه و چند تن از آنان كه « يغمر » هم از جملهء آنها بود ، بكشت . كار بانجام نرسيد و به رى عزيمت كردند .\r\nگزارش كار تركان از شر و فساد و تبهكارى به مسعود رسيد . ابه‌هاى آنها را گرفت و بهند فرستاد و دست و پاى بسيارى از آنها را بريد و بدارشان آويخت .\r\nاين اخبار عشيرهء ارسلان بن سلجوق بود و اما اخبار طغرل‌بيك و داود و برادرشان بيغو ، آنها در ما وراء النهر ميزيستند . و كار آنها چنان كه بخواست خداى بزرگ ياد خواهيم كرد ، بزرگ شد زيرا پادشاهانى شدند كه اخبار آنها در سال‌هاى ( بعد ) خواهد آمد .\r\nتاش فراش حاجب سلطان مسعود ، پس از ماجرائى كه با تركان غز داشته و بر آنها تاخت ، تركان رو به رى نهادند با گمان باينكه ميخواهند بآذربايجان بروند و به گروههاى خود از تركان كه پيش از آن به آن نقطه رفته و به عراقيان ناميده شده‌اند بروند . نام امراى اين طايفه كوكتاش و بوقا و قزل و يغمر و ناصغلى بود ، چون به دامغان رسيدند ، سپاهيان و اهل بلد بيرون شدند كه از ورود آنان به شهر جلوگيرى نمايند . ياراى برابرى با تركان نداشتند و بكوه و ارتفاعات آن رفته و متحصن شدند . غزها وارد شهر شده آنجا را غارت كردند و به سمنان رفته و همان كردند كه در دامغان كرده بودند و از آنجا وارد « خوار » رى شدند . همان كردند و اسحاق آباد و دهكده‌هاى مجاور آن را تاراج نمودند و از آنجا به مشكويه از اعمال رى رفته و غارتش كردند .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nابو سهل حمدونى و تاش فراش مجهز شدند و بپادشاه مسعود ، و همچنين صاحب گرگان و طبرستان مكاتبه كردند و طلب يارى نمودند ، تاش سه هزار سوار رزمجو و آنچه از فيل و سلاح در اختيار داشت با خود گرفته رو به تركان غز نهاد تا بر آنها بتازد ، خبر آن به تركان رسيد ، زنان خود و آنچه از اموال از خراسان به غنيمت بدست آورده بودند و بلاد مذكوره ، همه را ترك كرده ، و سبكبار و مجرد رو به تاش نهادند و با او و سپاهيانش تلاقى كرده تاش بر فيل سوار بود و جنگ ميان فريقين رويداد ، نخست برترى با تاش ، سپس غزها سر كردهء كردهائى كه با تاش بودند اسير كردند و ميخواستند او را بكشند ، به آنها گفت : مرا نكشيد تا اينكه به كردها كه در سپاه تاش هستند امر كنم دست از جنگ بدارند ، عهد و پيمان به آزادى او كرد .\r\nآزادش گذاشتند وى به كردها پيام فرستاد و به آنها گفت : اگر جنگ كنيد ، كشته ميشوم آنها در جنگيدن سست شدند .\r\nغزها كه پنجهزار نفر بودند ، بر تاش و سپاه او حمله‌ور شدند ، كردهاى سپاه تاش رو بهزيمت نهاده تاش و يارانش پايمردى كردند ، غزها فيلى كه مركوب تاش بود ، كشته وى بر زمين افتاد ، و غزها او را كشتند و به كينخواهى كسانى كه از آنها كشته بود تكه پاره‌اش نمودند و گروه زيادى از خراسانيان همراه او و بزرگان فرماندهان كشته شدند و بقيهء فيلها و بار و بنهء سپاه را بغنيمت گرفتند و به رى رفتند و با ابو سهل حمدونى و سپاهيانى كه با خود داشت و اهل بلد جنگيدند ، ابو سهل و همراهانش به قلعه « طبرك » رفتند و غزها وارد شهر ( رى ) شده و تعدادى از اماكن را غارت نموده اموال آنها را ربودند ، سپس با ابو سهل پيكار داشتند ، از غزها خواهرزاده‌اى از يغمر امير غز و فرمانده بزرگى از فرماندهانشان به اسارت درآمد ، براى آزادى آنها كسانى را كه از سپاه تاش گرفته و رها ساختن اسيران و تقديم سى هزار دينار ، پيشنهاد كردند كه اسراى آنها كه نام برديم مسترد شود ، ابو سهل گفت اين كار را نميكنم مگر به فرمان سلطان .\r\nغزها از شهر بيرون رفتند ، سپاه گرگان نيز رسيد همين كه نزديك به رى شدند ، غزها پيشوازشان كرده در تنگناشان قرار دادند . و سر كرده سپاه و دو هزار مرد را\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nاسير كردند و بقيه منهزم شده برگشتند . اين واقعه بسال چهار صد و بيست و هفت رويداد .\r\n\r\nبيان رسيدن علاء الدوله به رى و انفاق او با تركان غزو اعادهء اختلاف ميان آنها\r\nهمين كه غزها رى را به قصد آذربايجان ترك كردند و علاء الدوله آگاه از رفتن آنها شد ، رو به سوى رى نهاد وارد آنجا شد و چنين وانمود ساخت كه در طاعت سلطان مسعود بن سبكتكين است و كس نزد ابى سهل حمدونى فرستاد و از وى مقررى كه پرداخت ميكرد بخواست ، ابو سهل از مخاضت كار به علاء الدوله پاسخ رد داد .\r\nعلاء الدوله ، كس نزد غزها روانه داشت و آنها را دعوت كرد بيايند تا به آنان اقطاع ( تيول ) بخشد و در برابر حمدونى با كمك آنها نيرو يابد ، يك هزار و پانصد تن از سركردگان قزل برگشتند و بقيه به آذربايجان رهسپار شدند .\r\nهمين كه غزها به علاء الدوله رسيدند وى با آنها نيكرفتارى كرد متمسك به آنها گرديد و نزد او اقامت كردند ، سپس يكى از فرماندهان خراسانى كه نزد علاء الدوله بود گفت او غزها را بموافقت خويش دمساز كرده تا سربلند كرده و عصيان بورزد .\r\nعلاء الدوله او را احضار و دستگيرش كرد و در قلعه طبرك زندانى نمود ، غزها از عمل او متوحش شدند و ابراز تنفر كردند ، علاء الدوله در آرامش خاطر آنها كوشيد و لكن آرام ننشستند و دوباره دست به نهب و غارت و تبهكارى و راهزنى گذشتند .\r\nعلاء الدوله برگشته با ابا سهل حمدونى كه در طبرستان بود مكاتبه كرد و با وى قرار گذاشت كه كار رى و امور آن در طاعت مسعود باشد . ابا سهل با وى موافقت كرده به نيشابور رفت و علاء الدوله در رى بجاى ماند .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nبيان آنچه كه غزها در آذربايجان كردند و ترك كردن آنجا\r\nگفته بوديم كه گروهى از غزها خود را بآذربايجان رساندند و « هسودان » آنها را گرامى داشت و با آنها پيوند خويشاوندى برقرار كرد باميد اينكه او را يارى كرده و از شر آنها ايمن باشد ، نام سركردگان آنها عبارت بود از : بوقا ، كوكتاش ، منصور و دانا ، و از وى « هسودان » در ايمن بودن از فساد و شر آنها ، دور و دراز بود چه ، آنها ترك شر و فساد و قتل و غارت نكردند ، و بمراغه رفتند و بسال چهار صد و بيست و نه وارد آنجا شده و مسجد آنجا را سوزاندند و از عامهء مردم كشتارى بزرگ نمودند و همچنين از كردهاى هذبانيه ، كار بزرگ و بلاء شدت پيدا كرد .\r\nكردها ، همين كه احوال را چنان ديدند و ديدند كه چه به روزگار اهل بلد آورده‌اند ، براى صلح و اتفاق و دفع شر آنها گام برداشتند و ابو الهيجاء بن ربيب الدوله با هسودان صاحب آذربايجان صلح و اتفاق كلمه پيدا كردند و اهالى آذربايجان نيز مجتمع شدند و غزها اجتماع مردم را بجنگ و پيكار نگريستند توقف در آن منطقه را بصلاح خود ندانستند ، و زيستن در آنجا براى آنها سخت و متعذر گرديد و از آذربايجان منصرف شدند و آنجا را ترك كردند و سپس به دو گروه پخش گرديدند گروهى از آنها به غزهائى كه در رى بودند پيوستند و رهبرى آنها با بوقا بود و گروه ديگر كه رهبرىشان با منصور و كوكتاش بود رو بهمدان نهادند ، در همدان ابو كاليجار بن علاء الدوله بن كاكويه حكومت ميكرد . او با اهل بلاد در جنگ با تركان غز و دفاع از خود و شهرهاشان اتفاق كرد . گروه زيادى در پيكار ميان فريقين كشته شدند و توقف غزها در محاصرهء همدان به درازا كشيد و همين كه ابو كاليجار بن علاء الدوله چنان بديد و ضعف خويش را در مقاومت با آنها دريافت ، با كوكتاش مكاتبه نمود با وى صلح كرده پيوند خويشاوندى پيدا كرد .\r\nو اما آنهايى كه قصد رى نمودند ، شهر رى را كه علاء الدوله بن كاكويه در\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nآنجا ميزيست محاصره نمودند .\r\nفنا خسرو بن مجد الدوله ، و كامروى ديلمى صاحب ساوه هم به تركان منضم گرديدند و جمع آنها فزونى يافت و شوكت شان زياده شد و شدت يافت . همين كه علاء الدوله چنان ديد كه هر چه پيشروى ميكنند جمع آنها افزونتر و نيروىشان بيش از پيش ميگردد و خود زبون مىشود بر جان خود بيمناك شد و شهر را شبانه در رجب ترك كرده و به اصفهان گريخت . اهل بلد از آن پيش آمد سخت بترسيدند و جمع شان بپاشيد ، و از جنگ عدول كرده و به گريختن به مكر و فريبكارى دست زدند ، غزها فرداى آن شب ( كه علاء الدوله باصفهان گريخت ) آنها را بجنگ خواستند ، پايدارى در برابرشان نكردند و غزها وارد شهر شدند و غارت و تاراجگرى پردامنه‌اى نمودند و زنان را باسارت به بند كشيدند . و همچنان پنج روز بماندند تا اينكه زنان همگى به مسجد پناهنده شدند و مردم بهر راه و گريزگاهى كه مييافتند بپاشيدند و گريختند ، و نيك بخت كسى بود كه جان بسلامت بدر برده بود و اين رويداد پس از واقعه‌اى كه پيش از آن رخ داد ، مستاصل كننده بود ، حتى اينكه گفته شد گروهى هم كه به مسجد پناهنده شده بودند ، بيش از پنجاه نفر نبودند ! چون علاء الدوله به ترك رى گفت گروهى از غزها او را دنبال كردند لكن به او نرسيدند ، برگشتند و به « كرج » كه رسيدند آنجا را غارت نمودند و مرتكب افعال و اعمال زشت شدند .\r\nطايفه‌اى از آنها بسركردگى ناصغلى به قزوين رهسپار شدند ، اهالى قزوين با آنان جنگيدند و سپس به هفتهزار دينار با آنها صلح نموده در طاعت ناصغلى بدر آمدند .\r\nگروهى از غزها در اروميه ( رضائيه كنونى ) بودند ، از آنجا به ارمنستان رفته و بر مردم بتاختند و در كشتار بيداد كرده و بسيارى را كشتند و غنيمت و اسير گرفته ( زنان را ) و به اروميه بازگشتند و در متصرفات ابى الهيجاء هذبانى پخش شدند ، كردها از سوء مجاورت آنها با آنها جنگيدند و مردم بسيارى كشته شدند و غزها شهر ها غارت نمودند و بسيارى از كردها را كشتند .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nبيان تصرف همدان بوسيلهء غزها\r\nمحاصرهء همدان را بوسيلهء غزها و صلح آنان را با ابى كاليجار بن علاء الدوله بن كاكويه ، قبلا ياد كرده بوديم و اينك گوئيم چون غزها رى را تصرف نمودند .\r\nمحاصرهء همدان تجديد كردند و از رى بهمدان عزيمت نمودند . باستثناى قزل و همراهانش غزها در آن محاصره اجتماع نمودند و همين كه ابو كاليجار شنيد دانست كه ياراى جوابگوئى آنها را ندارد . از همدان بيرون رفت و وجوه بازرگانان و اعيان شهر نيز با او بيرون شدند و در كنگاور تحصن اختيار نمودند .\r\nغزها در سال چهار صد و سى وارد همدان شدند . در مقدمهء آنها كوكتاش و بوقا و قزل قرار داشتند و فنا خسرو بن مجد الدوله بن بويه با گروه بسيارى از ديلميان همراه با آنها بودند و چون وارد بهمدان شدند شهر را بباد نهب و غارت گرفتند و عمل زشتى نبود كه مرتكب نشدند ، و از جهت اينكه مردم همدان با آنها جنگ و ستيزه‌جوئى كرده بودند . خشم و كين خود را بر مردم فرود آوردند و آزاد زنان بگرفتند ، و در اسدآباد و قراء دينور چادرهاى خود زده و آن نواحى را در ارتكاب شنايع اعمال خويش مباح نموده ، ديلميان بدتر از آنها كردند . ابو الفتح بن ابى الشوك ، صاحب دينور ، عليه آنها بپاخاست و بر آنها بتاخت و برترى خويش بر آنها آشكارا نمود و گروهى از آنها را اسير كرد ، امراى آنها با وى دربارهء آزادى اسيران مذكور مكاتبه كردند ، موافقت با تقاضاى آنها نكرد مگر بر بنياد عهد و پيمان و امراى غز خواست وى را اجابت كردند و صلح نمودند و او هم اسيرانشان را آزاد كرد .\r\nغزها از همدان باب مكاتبه با ابا كاليجار بن علاء الدوله گشودند و با وى صلح كردند و از او خواستند بهمدان بيايد و تدبير كار آنها كند و رأى او را مجرى دارند و همسرش كه يكى از آنها او را ترويج كرده بود ، برايش باز پس فرستادند ، ابو كاليجار بهمدان فرود آمد و همين كه با آنها همراه شد بر سرش ريختند و ليكن او فرار كرد . و دارائى و هر چه كه از ستور و چارپا همراه داشت غارت كردند ، پدرش علاء الدوله آن اخبار بشنيد و از اصفهان بيرون شد و به بلاد جبل رفت كه از نزديك آنها را ببيند و بر گروه زيادى از\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nغزها بتاخت و بر آنها پيروزى يافت ، و بسيارى از آنها را كشت و به همان اندازه هم از افرادشان را باسارت گرفت و پيروزمندانه وارد اصفهان شد .\r\n\r\nبيان كشتار غزها در تبريز و ترك كردن آذربايجان و عزيمتشان به هكاريه\r\nدر سال چهار صد و سى و دو « وهسودان » بن مهلان جمع بسيارى از غزها را در شهر تبريز بكشت .\r\nسبب آن رويداد چنين بود كه گروه بسيارى از آنها را به ضيافتى كه برپا داشته بود ، به صرف غذا بخواند . همين كه بدعوتش خوردند و آشاميدند ، سى تن از مردان آنها را دستگير كرد كه از سركردگان غزها بودند ، بقيه‌شان ضعيف شدند و بسيارى از آنها را كشت . غزهائى كه در اروميه بودند ، گرد هم جمع آمدند و رو به بلاد هكاريه از اعمال موصل نهادند ، كردها با آنها بجنگ و ستيز برخاستند و جنگى بزرگ و شديد كردند ، كردها شكست يافته منهزم شدند ، غزها محال كوچ‌نشين و اموال و زنان و فرزندان آنها را تصرف كرده گرفتند ، كردها بارتفاعات جبال و تنگه‌هاى آن دست انداخته و غزها به تعقيب آنها پرداختند كردها بر آنها تاختند و پيروز شدند و يك هزار و پانصد مرد را كشتند و اسيرانى گرفتند كه جمعا هفت نفر از امراى آنها جزء آنان بود و يكصد تن از وجوه افراد آنها به اسارت درآمدند و سلاح و ستور و چارپايان و هر چه با خود از غنائم داشتند مسترد داشته و بغنيمت از آنها گرفتند ، غزها در راهها كوهستانى پخش و پراكنده شدند .\r\nابن ربيب الدوله ، از ماجرا آگاه شد و سپاه بدنبالشان فرستاد كه بقية السيف آنها را هم نابود كنند .\r\nدر آن اثناء قزل امير غزها كه در رى مقيم بود درگذشت ، و ابراهيم ينال برادر سلطان طغرل‌بيك بپاخاسته رو به رى نهاد ، همين كه غزهاى مقيم در آنجا شنيدند ، هراسناك شده و از ترس از پيش روى او دور و ببلاد جبل رفتند و در سال چهار صد سى و سه\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nاز آنجا به قصد موصل و ديار بكر نمودند .\r\n\r\nبيان ورود غزها به ديار بكر\r\nدر سال چهار صد و سى و سه غزها آذربايجان را ترك كردند .\r\nسبب اين بود كه ابراهيم ينال كه برادر طغرل‌بيك بود ، به رى رفت و غزها مقيم در آنجا خبر عزيمت او را به رى شنيدند و هراسناك از پيش روى او دور شده آنجا را ترك و از ترس او ببلاد جبل رفتند و از آنجا قصد آذربايجان نمودند ، در آنجا هم بسبب اعمالى را كه نسبت باهالى آذربايجان روا داشته بودند ، امكان توقف نداشتند و زيرا كه ابراهيم ينال پشت سر آنها بوده و از وى ميترسيدند چونكه آنها رعاياى او و دو برادرش طغرل‌بيك و داود بودند . و در آنجا يكى از كردها را راهنما گرفتند ، وى آنها را از راههاى كوهستانى بسيار دشوار به « زوزان » برد ، و از جزيره ابن عمر بيرون شدند ، بوقا و ناصغلى و غيرهما بديار بكر روى نهادند و فردى و باز بدى و حسنيه و نيشابور را مورد نهب و غارت قرار دادند و منصور بن غزغلى در سمت شرقى در جزيره بماند .\r\nسليمان بن نصر الدوله بن مروان با وى مكاتبه كرد . سليمان در جزيره اقامت داشت . و پيشنهاد مصالحه نمود كه در اعمال جزيره مقيم باشند تا اينكه موسم زمستان در گذرد ، آنگاه با بقيه غز به شام برود . منصور پذيرفت و صلح كرده دست بدست هم دادند . سليمان در نهان در انديشه غدر نسبت بوى بود ، و ضيافتى ترتيب داد و او را دعوت كرد ، چون وارد جزيره شد او را دستگير و زندانى كرد و همراهان او در هر جهتى پخش و پراكنده شدند .\r\nهمين كه قرواش آگاه از آن رويداد شد . سپاهى انبوه رو بسوى آنها سوق داد كردهاى بشنويه نيز در آن سپاه گرد آمدند ، ياران فنك و سپاه نصر الدوله ، غزها را تعقيب نمودند و به آنها پيوستند و جنگيدند . غزها آنچه غنيمت گرفته بودند ، تقديم داشتند كه به آنها زينهار داده شود ، حريفانشان نپذيرفتند ، پس غزها چون كسى كه\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nدست از جان كشيده باشد ، بدون ترس از مرگ جنگيدند ، بسيار از عربها زخمى و از هم جدا شدند .\r\nبعضى از غزها قصد نصيبين و سنجار به منظور نهب و غارت كرده بودند ، به جزيره برگشته آنجا را محاصره نمودند اعراب نيز براى گذراندن زمستان ( قشلاق ) به عراق رفتند ، غزها ديار بكر را كوبيدند و قتل و غارت كردند ، نصر الدوله منصور امير غزها را از فرزندش سليمان بگرفت و با غزها مكاتبه كرد و مالى هم به آنها داد و منصور را آزاد كرد مشروط بر اينكه دست از اعمال خود بردارند ، پيشنهاد او را پذيرفتند و منصور آزاد و مالى هم براى آنها فرستاده شد ، پس از آن باز هم غزها غدر كردند و بر شرارت خود افزودند . پاره‌اى از آنها رو به نصيبين و سنجار و خابور نهاده آن نقاط را بباد غارت گرفته بازگشتند ، برخى از آنها به جهينه و آباديهاى الفرج رفته آنجاها را غارت نمودند ، قرواش از ترس آنها وارد موصل شد .\r\n\r\nبيان تصرف موصل بوسيله غزها\r\nهمين كه غزها از آذربايجان بيرون و به جزيرهء ابن عمر رفتند كه ، از متصرفات نصر الدوله بن مروان بود . بعضى از آنها با امرايشان كه نام برده بوديم بديار بكر و بقيهء آنان به البقعاء رفته در برقعيد فرود آمدند .\r\nقرواش حكمران موصل گروهى بسوى آنها گسيل داشت كه آنها را زير نظر گرفته تار و مارشان كنند غزها چون اين بديدند رو بموصل پيشرفتند ، قرواش بنا را به ملاطفت و نرمش و جلب آنها گذارد و سه هزار دينار حاضر شد بدهد . آنها پذيرفتند دوباره برگشته پيام فرستاد ، غزها پانزده هزار دينار ( باج ) طلب كردند ، قرواش ملتزم شد آن مبلغ را بدهد ، و اهالى شهر را احضار كرد و آنها را آگاه از آن حال نمود .\r\nدر اثناء اينكه او و مردم شهر سرگرم جمع‌آورى آن مال بودند ، غزها بموصل رسيده و در « حصباء » فرود آمدند . قرواش و سپاهيان او و عامه از شهر بيرون آمدند و تمام روز را با غزها جنگيدند . چون شب فرا رسيد از يك ديگر جدا شدند و فرداى آن\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nروز بجنگ ادامه دادند ، اعراب و اهل بلد شكست خورده منهزم شدند . قرواش از منزل خود بكشتى كه آماده كرده بود با تمام دارائى خود مگر مقدارى كمى كه بجاى ماند ، بدان كشتى فرود آمده و بگريخت .\r\nغزها وارد شهر شدند و قسمت عمدهء آن را مورد نهب و غارت قرار دادند و تمام آنچه كه از نقدينه و گوهر و جامه‌هاى گرانبها و اثاث ، از قرواش بود غارت نموده ، خود قرواش هم ، ( چنان كه گفتيم ) با كشتى همراه عدهء قليلى فرار كرده و به « الحسن » رسيد و در آنجا رحل اقامت افكند ، و به جلال الدوله گزارش داد و او را آگاه از آن احوال كرد و طلب يارى نمود و به دبيس بن مزيد و ديگر امراى عرب و كرد نامه نوشته از آنان يارى خواست و شكايت حال خود به آنها كرد .\r\nغزها پس از آنكه در موصل مسلط بر اوضاع شدند از ارتكاب كارهاى شنيع و زشت . از كشتن و هتك نواميس و غارت اموال فرو گذار نكردند . اماكنى كه از تجاوزات آنها سالم مانده راه ابى نجيع و جصاصه و جارسوك ( چارسوق ) و كرانهء نهر و « باب القصابين » بود كه سكنهء آنها مالى را تضمين نمودند به آنها بدهند و آنها هم دست از آنها كشيدند .\r\n\r\nبيان شوريدن اهالى موصل بر غزها و ماجراى آنها\r\nتسلط غزها را بر موصل ياد كرديم و همين كه در آنجا مستقر شدند ، بيست هزار دينار بر اهالى شهر قسط بندى كردند و از آنها گرفتند ، سپس مردم را مورد تعقيب قرار داده و بسيارى از اموال آنها را باستناد اينكه مال اعراب است باز ستاندند و پس از آن باز هم چهار هزار دينار ديگر بر مردم قسط بستند . گروهى از غزها نزد ابن فرغان موصلى رفتند و كسى را خواستند در آنجا حاضر كند ، و بنا را به بدرفتارى و بدگوئى گذاشتند ، ميان دو تن ، يك غز و يك موصلى مشاجره‌اى درگرفت ، غزى او را مجروح و مويش ببريد . آن موصلى مادر سليطه‌اى داشت ، صورت خود به خون آلوده كرد ،\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nو آن موهاى بريده بدست گرفت ، و بانگ و فرياد برآورد ، و از خدا و مسلمانان يارى خواست و استغاثه كرد ، كه فرزندى داشتم كشتند و اين خون اوست كه چهره‌ام خونين كرده و دخترى كه او را هم كشتند و اين هم موى گيسوى اوست ، و در كوى و برزن و بازار به راه افتاد و مردم بشوريدند و نزد ابن فرغان رفتند ، و غزهائى كه نزد او بودند كشتند و بهر غزى كه دست يافتند او را كشتند و منازل مسكونى غزها را محاصره نموده و كسانى كه در سطح بامها بودند با آنها جنگيدند ، مردم بخانه‌هايشان نقب زدند و هر كه در آن بود كشتند ، بجز هفت نفر را از جمله ابو على و منصور به حصباء رفت و هر كس از غزها سلامت مانده بود به او پيوست .\r\nدر آن هنگام كوكتاش با گروه زيادى موصل را ترك گفته بود ، پيكى بسوى او روانه كردند و او را آگاه از آن پيش آمدها نمودند ، و كوكتاش بسوى آنها بازگشت و در بيست و پنجم رجب بسال چهار صد و سى به زور و جبر وارد شهر شد ، و تيغ را بيدريغ در ميان مردم شهر به كار انداخت ، و بسيارى را اسير كردند و اموال را مورد چپاول و غارت قرار دادند و دوازده روز قتل و نهب در شهر دوام داشت و تنها نقطه‌اى كه سالم ماند ناحيهء ابى نجيح بود ، كه مردم آن نسبت به امير منصور نيكرفتارى كرده بودند و به رعايت آن نيكرفتارى مصون ماند و هر كس بدانجا پناهنده شد سالم ماند .\r\nكشتگان در جاده افتاده و بسبب اينكه كسى به دفن كردن آنها نرسيد . اجسادشان بگنديد . سپس دسته دسته آن اجساد را در گودالهائى كه حفر كردند ريختند و با خاك پوشانيدند . و خطبه بنام خليفه و طغرل‌بيك خواندند .\r\nهمين كه اقامتشان در آن بلاد بدرازا كشيد و از رفتار و كردارشان آنچه بيان كرديم رويداد ، پادشاه جلال الدوله بن بويه نامه‌اى به طغرل‌بيك نوشت و او را آگاه از جريان احوال كرد و همچنين نصر الدوله بن مروان نامه نوشت و به طغرل‌بيك شكايت از غزها كرد . طغرل‌بيك بپاسخ نصر الدوله نامه نوشت و در آن گفته بود به من خبر رسيده است كه بندگان ما قصد بلاد تو كرده‌اند ، و تو با مالى كه به آنها بخشودى خوب عمل كردى ، و تو مرزبان هستى و بايد آنچه كه يارى بر قتال با كفار مينمايد ، بدهى ، و بوى وعده داد كه كس خواهد فرستاد تا بندگانش ( غزها ) را از بلدهء\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاو كوچ بدهد .\r\nغزها به ارمنستان يورش برده و بلاد آنجا را غارت و زنان را باسارت ميبردند ، تا جائى كه كنيزى زيباروى بهايش به پنج دينار رسيد و اما غلامان ( برده‌هاى سفيد و نوجوان ) پسندهء آنها نبود و نميخواستند . و اما نامهء طغرل‌بيك در پاسخ جلال الدوله چنين بود كه ، اين تركمانان ، بندگان و خدمتگزاران و رعايا و اتباع ما بودند ، و امتثال اوامر ما نمودند و در استان ما خدمت ميكردند ، و همين كه ما براى بليات خاندان محمود بن سبكتكين و تدبيران به پا خاستيم و ( خدمتگزاران ) خويش را به منظور تسويه كار خوارزم بنمايندگى گماشتيم . آنها را از آنجا روى به رى سرازير شده ، بنا را به تبهكارى و فساد گذاشتند ، و ما با لشكريان خود از خراسان بسوى آنها روانه شديم . و پندار و گمان ما اين بود كه بخواستن زينهار و امان پناهندگى بما پيدا ميكنند . و التماس گذشت از گناهان خويش و بخشش همى كنند . اما اينكه هيبت ما آنها را بگرفت ، و شكوه و صولت ما آنها را متزلزل كرد . ناگزير بايدمان آنها را زير پرچمهاى خود به زانو و طاعت بدر آوريم و از شوكت و قدرت خود كيفر متمردين را به آنان بچشانيم خواه اينكه نزديك و يا دور باشند و بغارت ادامه دهند و يا آنكه يارى بجويند .\r\n\r\nبيان پيروزى قرواش حكمران موصل بر غزها\r\nپيش از اين بيان كرديم كه قرواش به « السن » رفت و مكاتبات وى را هم با حكمرانان اطراف مبنى بر طلب يارى از آنها ياد كرديم ، اما پادشاه جلال الدوله ، بسبب اينكه سپاهيان ترك ديگر اطاعت از او نميكردند ، به قراوش يارى نكرد ( يعنى نتوانست يارى كند ) و اما دبيس بن مزيد به يارى او شتافت و همهء مردم عقيل گرد او جمع آمدند ، نيروهاى امدادى ابى الشوك و ابن ورام و غيرهما نيز رسيدند و لكن اين گروهها بمعركهء جنگ نرسيدند زيرا كه قرواش همينقدر كه عقيل و دبيس گرد او جمع آمده متشكل شدند روى بموصل نهاد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nغزها چون اين خبر شنيدند . به تلعفر و « بو ماريه » عقب‌نشينى كردند . و در آن نواحى اطراق نموده و با غزهائى كه در دياربكر بودند و سركردگى آنها با ناصغلى و بوقا بود ، مكاتبه كرده و از آنان خواستند كه عليه اعراب ياريشان كنند . و غزهاى دياربكر به يارى آنها رفتند .\r\nقرواش از ورود آنها آگاه شد و لكن بيارانش در اين باره آگهى نداد كه نكند شكست يافته و بترسند ، و همچنان به پيشروى خود ادامه داد تا اينكه به « عجاج » رسيد ، غزها نيز پيش آمده از « الفرج » در رأس الابل فرود آمدند . فاصله بين فريقين حدود دو فرسنگ بود . غزها طمع به چيره شدن بر اعراب ورزيدند و پيش آمدند تا اينكه بر چادرهاى اعراب مشرف گرديدند و در بيستم رمضان در اول روز جنگ ميان آنها درگير شد ، غزها برترى نشان دادند و اعراب منهزم شدند تا اينكه عرصهء جنگ نزديك به چادرها و كوچ‌نشين اعراب گرديد و زنان عرب شاهد معركهء قتال بودند ، تا ظهر پيروزى با غزها بود . سپس خداوند ، اعراب را يارى كرد و غزها رو بهزيمت نهادند . و اعراب شمشير در گروه آنها به كار انداخته و پراكنده شدند ، غزها كشته بسيار بجاى گذاشتند و سه تن از سركردگانشان كشته شدند و عربها چادرها و خرگاههاى آنها را گرفته و اموالشان را به غنيمت ربودند . گرد آوردن غنائم آنها را سرگرم كرد و شب فرا رسيد ، و سياهى آن پردهء استتار بين آنها و غزها كشيد .\r\nقرواش سرهاى بسيارى از كشته‌شدگان را در سفينه‌اى ببغداد روانه داشت ، و همين كه نزديك ببغداد رسيد تركها آن كشتى را گرفته و سرها را . بنا به غيرتمندى نژادى اجازه ندادند كسى به آنها دسترس پيدا كند ، و خدا شر آنها را از سر مردم موصل دفع كرد . قرواش تا نصيبين غزها را تعقيب كرد . و سپس بازگشت ، غزها قصد دياربكر نمودند و آنجا را بباد غارت گرفتند و سپس بارمنستان و اراضى روم رفته آن نواحى مورد نهب و غارت قرار دادند و از آنجا قصد بلاد آذربايجان كردند . قرواش نامه به اطراف نوشت ( مژدهء پيروزى بر غزها را خبر داد و نامه‌اى به ابن ربيب الدوله حكمران اروميه نوشت و يادآور شده بود كه سه هزار مرد از آنها را كشته است .\r\nابن ربيب الدوله به پيكى كه نامه را آورده بود گفت : اين شگفت است ، اين\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nقوم چون از بلاد من عبور كردند . بر پلى بايستادم كه ناگزير بودند از روى آن بگذرند و كس گماشتم آنها را بشمارد و تعدادشان زياده بر سى هزار با اطرافيانشان بودند ، و همين كه پس از هزيمت‌شان بازگشتند عده‌شان به پنجهزار نفر هم نميرسيد و اينها يا كشته شده‌اند و يا به هلاكت رسيده‌اند . شعراء قرواش را بخاطر اين پيروزى ستايش كردند و از جمله كسانى كه او را مدح گفته ابن شبل در قصيده‌ايست ( يك بيت از آن قصيده را مؤلف فاضل آورده كه در ترجمهء آن فايده‌اى مقصور نبود ) و اين قصيده‌اى طولانى است . اين بود اخبار غزهاى عراق و اينكه اخبار آنها را بدنبال هم آورديم ، بسبب آنست كه دولت آنها بدرازا نكشيد تا رويدادها را در سالها حدوث وقايع ياد كنيم ، بلكه ابر بهارى بود كه زود متلاشى گرديد ، و اما سلجوقيان . بخواست خداى بزرگ رويدادهاى ( دولت ) آنها را در تلو سالهاى واقعه ياد خواهيم كرد و آغاز كار آنها سال چهار صد و سى و دو بود .\r\n\r\nبيان پاره‌اى از رويدادها\r\nدر اين سال الظاهر سپاهى از مصر ، بسركردگى انوشتكين بريدى سوق داد و صالح بن مرداس كشته شد و نصر بن صالح شهر حلب را در سال چهار صد و دو ، چنان كه قبلا ياد كرديم متصرف شد .\r\nدر اين سال سرماى شديدى بر بلاد هجوم آورد و بيشتر شدت آن در عراق بود و پس از آن بادى تند و سياه وزيد و درختان بسيارى را در عراق ريشه كن نمود ، و درخت تناورى از زيتون را در شرقى نهروان ريشه كن ساخته و آن را در غربى آن ناحيه افكند و درخت خرمائى را از بن بركنده و آن را بخانه‌اى كه با محل درخت سه خانه فاصله داشت پرتاب كرد و در يكى از دهكده‌ها سقف مسجد جامع را از جاى بكند .\r\nدر ذى حجه اين سال ابو عبد اللّه بن ماكولا متصدى امر قضاء القضاة گرديد .\r\nدر اين سال ابو الحسن على بن عيسى الربعى نحوى در سن بيش از نود سالگى در - گذشت . وى نحو را از ابى على فارسى و ابى سعيد سيرافى آموخته بود ، و مردى بذله‌گو\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nو بسيار شوخ طبع بود ، از جمله اينكه روزى بر كرانه دجله بود ، پادشاه جلال الدوله و المرتضى و الرضى هر دوى آنها در زورقى نشسته و عثمان بن جنى نحوى هم به آنها بود و تفرج ميكردند . ربعى پادشاه جلال الدوله را مخاطب ساخته ندا در داد :\r\nپادشاها ، تو در تشيع خود نسبت به على بن ابى طالب راستگو نيستى ، عثمان نزد تو و على ( اشاره به خودش است ) در اينجا نشسته است . پادشاه جلال الدوله امر كرد زورق نزديك به كرانه شد و او را هم با خود سوار بر آن كرد ، و گفته شده كه اين گفته از شريف رضى و برادرش المرتضى بوده كه عثمان ابن جنى همراهشان بود كه گفت چه شگفت است احوال شريفين كه عثمان با آنهاست و على كنار شط راه ميرود .\r\nو نيز در اين سال ابو المسك عنبر ، ملقب به اثير درگذشت . وى خشمگين از جلال الدوله به موصل رفته بود .\r\nقرواش و خانواده‌اش ، در پيشگاهش زمين ببوسيدند و نزد آنها مقيم گرديد ، و از اخصاء بهاء الدوله بن بويه بود ، بجايگاه بلندى ارتقاء يافت و امير و وزيرى در دولت بنى بويه نبود كه در پيشگاه او زمين نبوسند ، ميان او و قرواش و ابى كاليجار قرار بر اين گذارده شد كه ابى كاليجار از واسط رو ببغداد عزيمت نمايد و اثير و قرواش هم از موصل به قصد جلال الدوله ، اثير از موصل حركت كرد و همين كه به مشهد الكحيل رسيد در آنجا درگذشت .\r\nدر رجب اين سال ستارهء بزرگى كه از نور آن زمين روشن شد . متلاشى گرديد و صدائى چون رعد از تلاشى آن برخاست و به چهار پاره گرديد ، و دو شب بعد از آن ستارهء خردتر از آن متلاشى شد و بعد از آنها ستاره‌اى بزرگتر از آنها با نورى بيشتر متلاشى شد .\r\nدر اين سال در بغداد از جانب عياران و دزدان فتنه‌اى نيرومند بر پا شد كه ظاهرا پولها ميگرفتند .\r\nو در اين سال نماز جمعه در جامع براثا موقوف گرديد . سبب آن اين بود كه شخصى در آنجا سخنرانى ميكرد و در سخنرانى ( خطبهء ) خود ميگفت : پس از صلوات\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nبر پيمبر و برادرش امير المؤمنين على بن ابى طالب ، كه با جمجمه سخن گفته ، و زنده كننده بشر الهى و سخنگو با اصحاب كهف بوده و چيزهاى ديگر از غلو و گزافه گوئى و بدعت . خليفه خطيبى در آنجا گمارد كه مردم سنگبارانش كردند و نماز موقوف گرديد ، گروهى از اعيان كرخ با المرتضى اجتماع كردند و از خليفه پوزش خواستند و گفتند كه آن شخص از سفهاء است و نميدانند كه چنين كرده باشد و تقاضاى اعاده خطبه نمودند ، تقاضاى آنها پذيرفته شد و نمازگذاردن و خطبه اعاده شد .\r\nدر اين سال ابن ابى هبيش زاهد مقيم كوفه درگذشت . وى از ارباب طبقات غلو كننده در زهد بود و آرامگاهش زيارتگاه است و تاكنون مزارش را زيارت ميكنند و خود از زائرين مزار او بودم و در اين سال منوچهر بن قابوس بن وشمگير درگذشت و انوشروان فرزندش پادشاه شد .\r\n\r\n( 421 ) سال چهار صد و بيست و يك\r\n\r\nبيان تصرف همدان بوسيله مسعود بن محمود بن سبكتكين\r\nدر اين سال مسعود بن يمين الدوله محمود سپاهى به همدان گسيل داشت و آنجا را تصرف كرد . و نمايندگان علاء الدوله بن كاكويه را از همدان بيرون رانده و مسعود خود رو به اصفهان رفت و چون به نزديكيهاى اصفهان رسيد ، علاء الدوله اصفهان را ترك كرد و آنچه از دواب و سلاح و ذخائر داشت ، مسعود به غنيمت گرفت زيرا كه علاء الدوله بسبب شتابزدگى كه داشت نتوانسته بود ، همهء ذخائر خويش را\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nبهمراه ببرد و بخوزستان رفت و به تستر رسيد تا از آنجا از پادشاه ابى كاليجار و پادشاه جلال الدوله كمك گرفته و به بلاد خود ( اصفهان ) بازگردد و آنجا را پس بگيرد .\r\nعلاء الدوله مدتى نزد ابى كاليجار بماند . ابى كاليجار پس از هزيمتى كه از جلال الدوله يافت . ضعيف شده بود ، با وجود اين به علاء الدوله نويد ميداد كه هر گاه با جلال - الدوله آشتى كند . وى را يارى مينمايد و سپاهى با او همراه خواهد كرد .\r\nدر آن احوال خبر درگذشت يمين الدوله محمود و عزيمت مسعود به خراسان بعلاء الدوله رسيد ، و او چنان كه بخواست خداى بزرگ ياد خواهيم كرد . به بلاد خود ( اصفهان ) بازگشت .\r\n\r\nبيان جهاد مسلمانان در هند\r\nدر اين سال احمد بن ينالتكين . نماينده از جانب محمود بن سبكتكين ، بجهاد ( غزا ) به هند رفت .\r\nشهرى از بزرگترين شهر هندوان كه نرسى ناميده ميشد ، هدف او بود . احمد يكصد هزار سوار رزمجو و پياده بهمراه داشت ، و بر آن بلاد تاخت آورد و در آن تاخت تاز كشتار بسيار شد ، و اسيران گرفتند . و غارت و خراب كرده و زنان به اسارت در آمدند ، و همين كه بدان شهر رسيدند ، مسلمانان از يك سمت آن وارد شهر شدند و يك روز تمام از پگاه تا شامگاه مشغول غارت همان بخش از شهر بودند ، و فراغ پيدا نكردند كه بازار عطاران و گوهرفروشان را تاراج كنند ، چه رسد ببقيه شهر و مردم بقيهء شهر آگاه از آن پيش آمد نشدند زيرا كه طول منزلى از منازل هندوان ، بمانند پهناى آن بود ، همين كه شب فرا رسيد هيچيك از سپاهيان جرئت خوابيدن ، بسبب كثرت نفوس شهر نكرد و احمد از اردوگاه بخاطر ايمن بودن بر جان و سپاه خويش از شهر بيرون رفت . اموال غارت شده آنقدر افزون بود كه سيم و زرد را به پيمانه ميان خود پخش كردند و پيش از اينها سپاهى از مسلمانان به اين شهر نرسيده بود و بعدا هم نرسيد و همين كه احمد خواست دوباره بدان شهر برگردد . اهالى از ورود مجدد او جلوگيرى كردند .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nبيان تصرف نصيبين بوسيله بدران بن مقلد\r\nمحاصرهء نصيبين را بوسيله بدران ياد كرده بوديم و اينكه از ترس قرواش آنجا را ترك كرد . و همين كه ترك آنجا را نمود با قرواش اصلاح احوال خود كرده آشتى نمودند . سپس ميان قرواش و نصر الدوله بن مروان تنافرى پديد آمد و سبب آن اين بود كه نصر الدوله دختر قرواش به زنى و همسرى خويش گرفته بود ، و لكن پس از مزاوجت . ديگرى را بر وى برترى داد . دختر قرواش ، شكايت حال خود به پدر كرد . قرواش كس نزد نصر الدوله فرستاد دختر خود را نزد خويش بخواست . ابن - مروان او را نزد پدرش روانه موصل كرد .\r\nپس از آن فرزند مستحفظ جزيرهء ابن عمر كه از متصرفات ابن مروان بود ، بگريخت و نزد قرواش رفت و او را به طمع جزيره انداخت و قرواش به نصر الدوله پيام فرستاد و شيربهاى دخترش را كه بيست هزار دينار بود طلب كرد و جزيره را هم بابت نفقهء او بخواست و نصيبين را براى برادرش . باستناد آنچه كه در سال اول بسبب آن از آنجا بيرون شد مطالبه كرد . دربارهء اين مسائل مكاتباتى ميان آنها رد و بدل شد و لكن به جائى نرسيد و كارها استوار نگرديد ، و قرواش سپاهى براى محاصره جزيره و سپاهى همراه برادرش بدران به نصيبين سوق داد . بدران نصيبين را محاصره كرد ، قرواش نيز به او پيوست ، و هيچيك از آن دو شهر به تصرف آنها درنيامد و اعراب و كردها كه همراه با آنها بودند پراكندند و همين كه بدران آن پراكندگى را از پيرامون برادرش قرواش بديد ، به ميثافارقين نزد نصر الدوله بن مروان رفت و نصيبين را از وى بخواست و ابن مروان . آنجا را تسليم او كرد و پانزده هزار دينار هم بابت شيربهاى دختر قرواش براى او فرستاد و آشتى كردند .\r\n\r\nبيان تصرف دقوقا بوسيله ابى الشوك\r\nو در اين سال ابو الشوك دقوقا را محاصره كرد . حكومت آن با مالك بن بدران\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nبن مقلد عقيلى بود . و محاصرهء آن بدرازا كشيد . ابى الشوك به مالك بن بدران پيام فرستاد و گفته بود : اين شهر مال پدر من بود . و ناگزير بايدم آنجا را متصرف شوم . و پسنده چنانست كه تو خود از آنجا به روى ، مالك از تسليم شهر به او خوددارى كرد و ابى الشوك آنجا را محاصره كرد و برترى خود آشكارا ساخت و شهر را تصرف كرد .\r\nمالك از وى زينهار خواست كه خود و ياران و دارائيش در امان باشند ، ابى الشوك به شخص او فقط تأمين داد ، همين كه مالك بر او بيرون شد ابى الشوك بوى گفت : من از تو خواستم كه به اختيار شهر را تسليم كنى تا از ريخته شدن خون مسلمانان جلوگيرى شده باشد ، و تو نپذيرفتى . مالك بپاسخ او گفت : چنان كه اين كار ميكردم نزد اعراب ننگين ميشدم و لكن اكنون بر من ننگى روا ندارند . ابا الشوك به او گفت : اتمام مردانگى چنين اقتضاء مىكند كه دارائى و يارانت را تسليم تو نمايم . پس تمام آنچه كه تعلق به مالك داشت بوى داد و مالك آنها را گرفته و بسلامت بازگشت .\r\n\r\nبيان درگذشت يمين الدوله محمود بن سبكتكين و جانشينى فرزندش محمد\r\nدر ربيع الاخر اين سال ، يمين الدوله ، ابو القاسم محمود بن سبكتكين درگذشت .\r\nمولد او روز عاشورا بسال سيصد و شصت بود ، و گفته شده كه در يازدهم صفر درگذشت . بيمارى او بدى مزاج و اسهال بود و دو سال با اين بيمارى به زيست و مردى با روحيهء قوى بود ، و در مدت بيمارى خويشتن هم آغوش بستر نكرد ، و تكيه به پشتى ميداد ، پزشكان توصيه كردند استراحت كند . وى روز و شب به كار مردم مىنشست و به پزشكان گفت : آيا ميخواهيد از امارت كناره‌گيرى كنم ؟ همچنان بدان احوال بود تا آنكه نشسته درگذشت . همين كه مرگ را نزديك بديد بجانشينى فرزندش محمد وصيت كرد ، كه در بلخ بود . وى از مسعود كوچكتر بود ، و از مسعود اعراض و دورى ميكرد زيرا امر او نزد مسعود نافذ نبود و در اين ميان اربابان غرض هم در افزايش تنافر ميان آن دو از كوشش چيزى فرو گذار نكردند . محمود چون وصيت دربارهء پادشاهى\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمحمد فرزندش كرد . درگذشت و در اثر آن از سرزمينهاى دور دست هند تا به نيشابور بنام او خطبه خوانده شد ، لقب او جلال الدوله بود ، و اعيان دولت پدرش براى او پيام فرستادند و از مرگ پدر و وصيت او بپادشاهى وى آگاهش نمودند ، و او را دعوت نموده و برانگيختند هر چه زودتر خود را ( به غزنه ) برساند و از برادرش مسعود او را بترساندند . محمد چون آن خبر بشنيد به غزنه رفت و چهل روز پس از مرگ پدرش به آنجا رسيد ، و لشكريان به طاعتش گردن نهادند ، و وى اموال و خلعتهاى گرانمايه ميان آنها پخش كرد و در اين باره اسراف روا داشت .\r\n\r\nبيان پادشاهى مسعود و خلع محمد\r\nهمين كه يمين الدوله درگذشت فرزندش مسعود در اصفهان بود و چون اين خبر شنيد بعضى از يارانش با گروهى از سپاهيان را در اصفهان از جانب خود بگمارد و رو به خراسان نهاد . از اصفهان چون بيرون رفت مردم بر والى خود كه مسعود گماشته بود ، شوريدند و او را با سپاهيانى كه داشت كشتند .\r\nمسعود چون از آن ماجرا با خبر شد ، به اصفهان برگشت و آنجا را به زور گشود ، و كشتارى بسيار كرد و اموال زيادى بغارت گرفت و مردى با كفايت از جانب خود در آنجا گمارد و به برادرش محمد نامه نوشت و او را آگاه از آن رويداد كرد و در نامهء خود گوشزد كرده بود كه او از بلادى كه پدرش براى وى وصيت كرده است چيزى نميخواهد ، و اكتفاء مينمايد به آنچه را كه در طبرستان و ناحيهء جبل و غيرها گشوده است مينمايد . و موافقت او را طلب مىكند و ميخواهد كه در خطبه نام وى مقدم بر او باشد . محمد پاسخى مغالطه آميز بوى داد .\r\nدر آن هنگام مسعود به رى رسيده بود و با مردم نيكرفتارى كرد و از آنجا به نيشابور رفت و همان حسن سلوك كه در رى كرده بود ، در نيشابور هم كرد و اما محمد از سپاهيانش عهد و پيمان بر پند و مناصحت آنها نسبت به خود گرفت ، و آن را استوار داشت و با سپاهيان به قصد جنگ با برادرش مسعود عزيمت كرد . بعضى از لشكريانش\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nميل به مسعود داشتند زيرا وى بزرگتر و شهامتش از محمد بيشتر بود و زيرا كه عادت كرده بود كه پيشاپيش سپاه در گشودن بلاد حركت كند و بعضيها نيز بسبب قوت نفسى كه داشت از او ميترسيدند .\r\nمحمد عم خود يوسف بن سبكتكين را بفرماندهى سپاه تعيين نمود ، و همين كه او خواست ، در سراى خود در غزنه سوار شود ، عمامه‌اش از سر بيفتاد ، و مردم آن را به فال بد گرفتند . التونتاش فرمانرواى خوارزم كه از اعيان ياران پدرش محمود بود ، بوى پيام فرستاد و به او مشورت داد كه با برادرش موافقت و ترك مخالفت نمايد . محمد به او گوش نداد ، و رو به راه نهاد و روز اول رمضان به تكناباد رسيد ، و تا روز عيد در آنجا اقامت داشت و عيد را در آنجا برگزار كرد . و شب سه‌شنبه سوم شوال ، سپاه بر وى بشوريد و او را گرفته به بند كشيده زندانى كردند ، در آن هنگام او سرگرم ميگسارى و بازى و فارغ از تدبير امور و شئون مملكت و رسيدگى باحوال سپاه و رعايا بود .\r\nآن كس كه در اين باره ، يعنى شكست او ، كوشا بود ، على خويشاوند ، يار پدرش بود . عم او يوسف بن سبكتكين هم بوى در آن ( توطئه ) يارى كرد . همين كه محمد دستگير شد ، بنام مسعود برادرش شعار دادند و محمد را به قلعه تكناباد بردند ، و مراتب را بمسعود نوشتند . چون مسعود به هرات رسيد ، لشكريان با حاجب على خويشاوند پيشوازش نمودند ، مسعود در ديدار با حاجب على او را دستگير كرد و كشت و نيز عم خود يوسف را نيز پس از آن دستگير كرد ، فرجام غدر و خيانت چنين است . و حال آنكه آنان كوشيده بودند ملك بوى برگردد ، و نيز گروهى از اعيان سران سپاه را در اوقات متفرقه دستگير كرد ، اتفاق كلمه و يكپارچگى بر پادشاهى او ، در ذى قعده مروى را حاصل گرديد ، احمد بن حسن ميمندى كه وزير پدرش بود از كار بر كنار و زندانيش كرد . و لكن دوباره وزارت بوى داده و كارها به او برگرداند . پدرش نيز در سال چهار صد و دوازده او را دستگير كرد . و اتهاماتى بوى وارد كرده بودند كه گفته شد حرص در مال بود و احمد آنها را انكار كرد و بهنگام دستگيرى مال و عوارض بارزش پنجهزار هزار دينار ( پنج ميليون ) از وى گرفتند .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمسعود در هشتم جمادى الاخره بسال چهار صد و بيست و دو به غزنه رسيد ، و پادشاهى او استوار شد ، فرستادگان پادشاهان از ديگر اقطار ، بدرگاهش روى نهادند .\r\nملك خراسان و غزنه و بلاد هندوسند ، و سجستان و كرمان و مكران و رى و اصفهان و بلاد جبل و غير ذلك ( زير چتر پادشاهى ) او را بودند و سلطه‌اش عظيم و ترس‌آور بود .\r\n\r\nبيان پاره از احوال يمين الدوله\r\nيمين الدوله محمود بن سبكتكين مردى خردمند ، ديندار و خير بود . از دانش و معرفت برخوردارى داشت و بنام وى كتابهاى بسيار در فنون دانشها تصنيف شد ، و دانشمندان از اقطار بلاد قصد او نمودند و او آنان را گرامى ميداشت و از ديدارشان استقبال كرده و احترام‌شان مينمود و به آنها احسان ميكرد . محمود مردى دادگستر و بسيار با دهش و بخشنده و با ارفاق نسبت به رعاياى خويش بود ، جهاد بسيار كرده و فتوحات او مذكور و مشهور است و آنچه از روزگاران گذشته و دور بما رسيده بود بيان كرديم و آن رويدادها خود دليل بذل جان در راه خداى بزرگ و اهتمام او در امر جهاد مىباشد . چيزى كه در او عيب گرفته شود نبود مگر اينكه از هر راهى كه بود اموال را ميگرفت . از جمله اينكه شنيد شخصى در نيشابور هست كه بسيار دولتمند و توانگر است ، او را به غزنه احضار كرد و به او گفت : ما شنيده‌ايم تو قرمطى هستى .\r\nآن مرد گفت : من قرمطى نيستم . هر چه دارائى دارم بگيريد و مرا از اين نام ( تهمت ) معاف داريد . محمود مالى از وى بگرفت . و نامه‌اى در صحت اعتقادش نوشته بر آن صحه گذاشت .\r\nبناى مشهد طوس را تجديد كرد كه در آنجا آرامگاه على بن موسى الرضا ، و الرشيد ( مقصود هارون الرشيد است ) قرار دارد و به نيكوترين وجهى تجديد ساختمان كرد . پدرش سبكتكين آنجا را خراب كرده بود و مردم طوس كسانى را كه به زيارت به آنجا ميرفتند اذيت ميكردند ، و محمود از كار آنها در آزار زائرين\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nجلوگيرى كرد .\r\nسبب كار محمود در تجديد بناى آرامگاه و مشهد على بن موسى الرضا اين بود كه در خواب امير المؤمنين على بن ابى طالب عليه السلام را بديد كه به او گفت : اين كار تا كى ادامه خواهد داشت ؟ محمود دريافت كه مقصود امر مشهد است ، پس فرمان به بناى آن داد . وى از جهت قيافه چهره‌اى با نمك ، و حسن صورت با چشمانى ريز و موى سرخ بود ، محمد پسرش شبيه او بود ، فرزند ديگرش مسعود فربه اندام و بلند قامت بود .\r\n\r\nبيان بازگشت علاء الدوله باصفهان و ماجراهاى او\r\nچون محمود بن سبكتكين درگذشت فناخسرو بن مجد الدوله بن بويه ، طمع بملك رى كرد . او هنگامى كه سپاه يمين الدوله محمود آنجا را تصرف كرد ، از رى بگريخت و به قصران رفت كه پناهگاهى حصين بود و در آنجا بدور از گزند ميزيست ، همين كه يمين الدوله درگذشت و فرزندش مسعود بخراسان برگشت ، فناخسرو جمعى از ديلميان و كردها و غيرهم را گرد آورد و قصد رى كردند ، نمايندهء مسعود در رى با سپاهى كه داشت بمقابلهء آنها رفت و جنگيدند ، و فناخسرو شكست خورد و منهزم گرديد و به بلدهء خود بازگشت و گروهى از سپاهيانش كشته شدند .\r\nديگر اينكه علاء الدوله بن كاكويه ، چون از درگذشت يمين الدوله آگاه شد .\r\nدر آن موقع در خوزستان نزد پادشاه ابى كاليجار ، چنان كه بيان كرديم . اقامت داشت و از يارى او مأيوس شده بود و پاره‌اى از سپاهيان و يارانش كه با وى همراه بودند پراكندند ، و بقيهء آنها نيز تصميم بجدائى از وى گرفتند و بيمناك بود كه مسعود از اصفهان بدان سوى روى نهد و او و ابو كاليجار ياراى برابرى با او نداشتند و خبر فوت يمين الدوله ، براى او فرج ( بعد از شدت ) بود . و اين امر از آن امورى بود كه حسابش را نكرده بود و همين كه آن خبر را بشنيد باصفهان رفت و آنجا را متصرف\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nگرديد و همدان و غيرهما از بلاد را هم تصرف كرد و رو به رى نهاد و رى را هم گرفت . و دامنهء پيشروى خود را در جهت متصرفات انوشروان بن منوچهر بن قابوس گسترش داد و خوار از اعمال رى و دماوند را گرفت .\r\nانوشروان به مسعود نامه نوشت و پادشاهى او را تهنيت گفت و دربارهء مقررى مالى كه بايد ارسال نمايد پرسيد تكليف چيست ؟ وى دستور ارسال آن داد و سپاهى از خراسان برايش روانه داشت آن سپاه رو به دماوند رفتند و آنجا را پس گرفتند و از آنجا رو به رى نهادند و نيروهاى امدادى نيز به آنها رسيد ، از جمله على بن عمران بود ، و جمع آنها كثرت پيدا كرد و رى را محاصره نمودند ، و علاء الدوله در رى بود جنگ در بعضى روزها شدت مييافت ، سپاهيان قهرا وارد شهر رى شدند و فيل جنگى نيز همراه داشتند ، گروهى از مردم رى و ديلميان كشته شدند و شهر مورد غارت قرار گرفت و علاء الدوله منهزم گرديد ، پاره‌اى از سپاهيان دنبالش كردند ، از ناحيه سر و شانه مجروح گرديد مبلغى دينار كه همراه داشت ، بسوى آنها انداخت ، سپاهيان سرگرم جمع كردن آنها شده علاء الدوله نجات يافته و به دژ « فردجان » كه در پانزده فرسخى همدان واقع بود رفت و در آنجا اقامت كرد تا آنكه از جراحات خود بهبود يافت ، و كار او را بخواست خداى بزرگ ياد خواهيم كرد كه چگونه در رى و متصرفات انوشروان بنام مسعود خطبه خواند و كارش بزرگى يافت .\r\n\r\nبيان جنگ ميان سپاه جلال الدوله و ابى كاليجار\r\nدر شوال اين سال ، جلال الدوله سپاهى به « مذار » گسيل داشت كه در آنجا سپاه ابى كاليجار قرار داشت ، فريقين تلاقى كرده جنگيدند ، سپاهيان ابى كاليجار بهزيمت رفته و ياران جلال الدوله بر « مذار » چيره گرديده ، و هر بد كردارى كه داشتند نسبت به اهالى اعمال كردند .\r\nهمين كه ابى كاليجار آگاه از آن حال شد ، سپاه انبوهى بدان صوب روانه كرد و در بيرون شهر با سپاهيان جلال الدوله جنگيدند . و سپاه جلال الدوله شكست خورده منهزم و اكثر آنها كشته شدند و مردم شهر بر غلامان آنها شوريده آنها را كشتند و\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nبسبب كارهاى زشتى كه انجام داده بودند اموال آنها را غارت كرده و آنهايى هم كه جان سالم از معركه بدر برده بودند ، به واسط رفتند .\r\n\r\nبيان جنگ ميان قرواش و غريب بن مقن\r\nدر جمادى الاولى اين سال ، قرواش و غريب بن مقن با يك ديگر اختلاف پيدا كردند ، سبب آن اين بود كه غريب گروه زيادى از اعراب و كردها را گرد آورد و از جلال الدوله طلب يارى كرد و او با فوجى زبده از سپاهيان بوى مدد رساند و غريب به تكريت رفت و آنجا را محاصره كرد . تكريت متعلق به ابى المسيب رافع بن الحسين بود و بموصل روى آورده و از قرواش تقاضاى يارى كرد و سپاهيان گرد آوردند و متشكل نمودند و باتفاق يك ديگر با همراهانشان از موصل سرازير شدند .\r\nو به « دكه » رسيدند ، در آن هنگام بود كه غريب تكريت را در محاصره داشت و مردم آنجا را در تنگنا و تحت فشار قرار داده بود و مردم از وى زينهار ميخواستند و او به آنها زينهار نميداد ، پس اهالى شهر پايدارى نموده سخت‌ترين جنگها را با محاصره كنندگان نمودند .\r\nدر آن اثناء چون خبر وصول قرواش به غريب رسيد ، عنان بجانب آنها برگرداند و بسوى آنها رفت و در « دكه » تلاقى كرده جنگيدند ، و بعضى از كسانى كه با غريب همراه بودند ، نسبت بوى خيانت كردند و چادرهاى او و چادرهاى سپاه جلال الدوله را غارت كردند ، غريب منهزم شد ، قرواش و رافع او را تعقيب كردند و بعد دست از وى و يارانش كشيدند و متعرض چادرها و كوچ‌نشين او و آنچه در آنها داشت نشدند و همهء آنها را حفظ كردند ، سپس با هم مكاتبه نموده آشتى كردند و بدوستى سابق با يك ديگر بازگشتند .\r\n\r\nبيان خروج پادشاه روم بر شام و انهزام او\r\nدر اين سال پادشاه روم از قسطنطنيه با سيصد هزار رزمنده رو بشام نهاد و\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nهمچنان پيشروى ميكرد تا نزديك به حلب رسيد . در حلب شبل الدوله نصر بن صالح بن مرداس حكمران بود .\r\nروميان يك روز در آن نقطه اطراق نمودند ، فصل گرما بود ، و دچار تشنگى شديدى شدند ، ياران پادشاه روم با وى اختلاف نظر داشتند ، پاره‌اى بوى رشك ميبردند و برخى هم از وى متنفر بودند ، و از جمله كسانى كه با وى بودند ابن « دوقس » بود . وى از بزرگان سران روم بود و هلاك پادشاه را ميخواست كه پس از او خود پادشاه بشود . پادشاه در آن موقع كم آبى و تشنگى گفت : عقيده دارم كه همينجا اقامت كنيم تا اينكه باران ببارد و آب زياد شود . ابن « دوقس » اين رأى را تقبيح كرد و بنا به قصد بدى كه داشت و توطئه‌اى كه عليه او انديشيده بود مشورت داد بشتاب آن ناحيه را ترك كنند پادشاه روم از آنجا رفت ، ابن دوقس و ابن لؤلؤ با ده هزار سوار رزمجو از او جدا شده راه ديگرى در پيش گرفتند . پادشاه با يكى از يارانش خلوت كرد و او پادشاه را آگاه كرد كه ابن دوقس و ابن لؤلؤ با چهل مرد ديگر هم سوگند شده‌اند كه خود يكى از آن مردانست ، وى را از ميان ببرند ، پادشاه احساس چنان دسيسه كرد و بترسيد و همان روز به جائى كه ترك كرده بود برگشت .\r\nابن دوقس به او پيوست و علت بازگشت او را جويا شد ، پادشاه به او گفت : اعراب عليه ما گرد هم آمدند و بما نزديك شده‌اند . و فى الحال ابن دوقس و ابن لؤلؤ و گروهى كه بهمراهشان بود دستگير نمود و سپاهيان مضطرب شده اختلاف پيدا كردند ، و پادشاه از آن ناحيه حركت كرد و اعراب و اهالى شهر و حتى ارامنه ، به پيگرد آنها برخاستند ، و روميان را كشته و غارت ميكردند و از بار و بنهء پادشاه چهار صد استر كه بار آنها مال و جامه بود گرفتند و بسيارى از روميان از تشنگى هلاك شدند و تنها پادشاه خود نجات يافت و از اموال و خزائن او هيچ چيز سالم بجاى نماند و خداوند مؤمنين را از كشتار در پناه خود گرفت ، و گرامى و نيرومند است آفريدگار جهان دربارهء بازگشت پادشاه روم روايت ديگرى هم نقل شده است باينكه گروهى نه خيلى زياد از اعراب بر لشكرگاه او گذر كردند و روميان گمان بردند كه اعراب آنها را در تنگنا گذاشته ندانستند چه بايستى بكنند ، تا آنجا كه پادشاه آنها جامهء سياه\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nبپوشيد ، و حال آنكه عادت پادشاهان آنها پوشيدن جامه سرخ است ( مقصود شنل ارغوانى رنگ بايد باشد م . ) و پوشيدن جامهء سرخ را ترك كرد كه كسى كه او را ميخواهد از ديدگاه وى بدور باشد و منهزم شدند و مسلمانان آنچه را كه آنها با خود داشتند به غنيمت بگرفتند .\r\n\r\nبيان عزيمت ابى على بن ماكولا به بصره و كشته شدن او\r\nچون پادشاه جلال الدوله بر واسط چيره گرديد و فرزند خود را در آنجا برقرار داشت ، وزير خويش ابا على بن ماكولا را به بطايح و بصره فرستاد كه آنجاها را متصرف شود . وى بطائح را تصرف كرد و از راه آب با كشتيها و مردان بسيار روى ببصره نهاد .\r\nدر بصره ابو منصور بختيار بن على از جانب ابى كاليجار حكومت داشت ، وى لشكرى در چهار صد كشتى مجهز كرد و ابا عبد اللّه شرابى را كه حكمران بطيحه و در رأس آن لشكر قرار و آنها را سوق بسوى ابن ماكولا داد . وى با وزير ابا على با هم روبرو شدند و بهنگام تلاقى و قتال باد شمال بكمك و يارى وزير بر بصريان بوزيد و بصريان منهزم گشته و به بصره برگشتند . بختيار تصميم گرفت به عبادان ( آبادان ) بگريزد ، سپاهيانى كه سالم مانده بودند ، از رفتنش جلوگيرى كردند و به حال ترس و احتياط در بصره بماند .\r\nگروهى از ياران وزير ابى على بوى مشورت دادند كه در عزيمت ببصره شتاب كند و فرصت غنيمت شمارد . پيش از آنكه بختيار مجال پيدا كند كه بسوى آنها بازگردد . وزير ابى على با يك هزار و سيصد سفينه . همين كه نزديك ببصره رسيد بختيار آنچه كشتى در اختيار داشت و حدود سى فروند بود كه رزمندگان در آنها سوار بودند بمقابلهء با او سوق داد ، سپاهى ديگر هم از سمت خشكى روانه داشت . در دهانهء رود ابى خصيب پانصد قطعه كشتى بود كه دارائى او و تمام سپاه از مال و اثاث و خانواده در آنها بود ، همين كه سفاين او پيشرفتند ، كسانى كه در آنها سوار بودند فرياد زده و كشتيهاى مقابل هم كه خانواده و اموال آنها محمولهء آنها را تشكيل ميداد جواب\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nآنها را دادند و از سوى ديگر سپاهى هم كه از راه خشكى گسيل داشته بود ، به آنها رسيد وزير ابى على بكسانيكه بوى مشورت داده بودند به شتاب خود را به بختيار برساند گفت : آيا شما نبوديد كه گمان ميكرديد كه او را ( يعنى بختيار را ) سپاهى سبك و اندك است ، و شتابان بسوى او رفتن اولى خواهد بود ، من اكنون دنيا را پر از سپاه مىبينم كار به روى آسان وانمود كرده ، خشمگين شد ، دستور داد كشتيها بكرانه بازگردند تا فردا بجنگ بپردازند همين كه كشتيهاى او رو بكرانه نهادند يارانش گمان كردند كه رو بهزيمت نهاده است فرياد زدند : هزيمت ! براستى هزيمت هم بود . و گفته شد همين كه كشتيهاى او رو بكرانه نهادند ، كشتيهاى بختيار آنها را دنبال نمودند و فرياد كشيدند : هزيمت ، هزيمت : سپاهيانى هم كه از بختيار از راه خشكى رسيده بودند با سرنشينان كشتى هم آواز شدند ، كسانى هم كه در كشتيهائى كه اموال آنها ( بختيار و يارانش ) در آنها بار بود همصدائى با ديگران نموده ، و ابو على براستى روى بهزيمت نهاد و ياران بختيار او را تعقيب كردند و بدنبال آنها مردم شهرى و بختيار خود بر آب فرود آمد و مردم برانگيخت و دنبال آنها برفت و همى كشت و اسير ميگرفت و سپاهيان خود را غرق ميكردند ، و از آن همه سفاين بيشتر از پنجاه فروند سلامت نماند .\r\nابو على در حال انهزام گرفتار بند اسارت گرديد و نزد بختيار حاضرش كردند ، وى او را گرامى داشت و نزد خود بنشاند و به او گفت : ميل دارى با تو چه رفتار كنم ؟\r\nگفت : مرا نزد پادشاه ابى كاليجار روانه نمائى . بختيار آزادش كرد . اتفاقا ابو على غلامى و كنيزى داشت كه هر دو در خفا با هم به فساد جمع شده بودند ، ابو على آگاه از تباهكارى آنها شده بود ، و آن دو نفر دريافتند كه وزير از احوال آنها آگاه شده است و او را پس از اسارتش حدود يك ماه نگذشته بود كه كشتند .\r\nوى در مدت وزارتش رسوم ستمكارانه‌اى برقرار داشت و سنتهاى ناپسند و بد مقرر داشت از جمله عوارض و ماليات سوق الدقيق و داد و ستد بادنجان ، و تفريحات شبانه كوى و برزن و ماليات دلالى آنچه از كالاهاى فروخته مىشود ، و دستمزد بار بران كه محموله‌هاى خرما را بكشتيها بار ميكردند ، و آنچه را كه سلاخ خان به يهود ميدادند ، بر همه اينها عوارض و ماليات مقرر كرده و ميان سپاهيان و عامهء مردم\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nگفتگوهاى شرانگيز جريان يافت .\r\n\r\nبيان استيلاى سپاه جلال الدوله بر بصره و گرفتن آنجا را از بصريان\r\nهمين كه وزير ابو على بن ماكولا ، چنان كه بيان كرديم ، ببصره عزيمت نمود ، سپاهيان اهل بصره را كه با جلال الدوله بودند . بهمراه نبرد ، بخاطر اينكه ديلميانى كه در بصره بودند با او مأنوس بشوند ، و همين كه ، بنا به آنچه ذكر كرديم ، چنان رويدادى رخ داد بصريانى كه جزء سپاه جلال الدوله بودند و ابن ماكولا آنها را بهمراه خود نبرده بودند ، تجهيز شده و ببصره روانه شدند ، اين سپاه ببصره رسيد و با سپاه ابى كاليجار كه در بصره قرارگاه داشت جنگيدند ، سپاه ابى كاليجار شكست خورد و منهزم گرديد و سپاه جلال الدوله در شعبان وارد بصره شد .\r\nسپاهيان ابى كاليجار با بختيار در ابله اجتماع كردند و در آنجا اقامت نموده خود را آماده مينمودند كه ببصره بر گردند و به ابى كاليجار نامه نوشتند و از وى طلب يارى نمودند . ابى كاليجار سپاه انبوهى باتفاق وزير خود ذى السعادات ابى الفرج بن فسانجس بدان صوب گسيل داشت و تا ابله پيشرفتند و در آنجا با بختيار اجتماع نمودند . جنگ از جانب بصريان از ياران جلال الدوله آغاز گرديد ، بختيار گروه زيادى را با مقدارى كشتى رو بجبههء آنان سوق داد و با بصريان جنگيدند ، ياران جلال الدوله پيروز شدند و آنها را هزيمت دادند . بختيار فراريان را نكوهش كرد و فى الحال با گروهى بسيار و كشتيهاى زياد رو بجبهه نهاد و جنگيدند ، و جنگ شدت پيدا كرد ، و بختيار منهزم گرديد و عدهء زيادى از يارانش كشته شدند و او را گرفته بىآنكه قصد كشتن او داشته باشند ، وى را كشتند و بسيارى از سفاين او را گرفتند و هر دو فريق بمواضع خود بازگشتند .\r\nتركان از ياران جلال الدوله تصميم گرفتند در پگاه پيش از طلوع آفتاب ، محض اتمام هزيمت جنگ را ادامه دهند ، و از عامل بصره پول خواستند و اختلاف\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nپيدا كردند و دربارهء اقطاعات منازعه كردند . ابن معبرانى حكمران بطيحه روى ببصره نهاد ، گروهى از تركها كه در واسط اقامت داشتند رفتند كه او را بازگردانند ابن معبرانى برنگشت ، پس متابعت او كردند ، و بعضى از بعضى ديگر ترسيدند كه با هم يكى نباشند و بهنگام جنگ آنها را تسليم كنند . از اين روى پراكنده شدند ، و برخى هم از ذى السعادات زينهار و تأمين خواستند . ذى السعادات از جانب آنها بيمناك بود ، و پيروزى از جائى كه حسابش را نكرده بود بوى چهره نمود و آنها كه در بصره باقيمانده بودند بنام ابى كاليجار شعار دادند و سپاهش وارد شهر شد ميخواستند آنجا را غارت كنند ، ذى السعادات از آنها جلوگيرى كرد .\r\n\r\nبيان غزوهء فضلون كردى خزر را و ماجراى او\r\nفضلون كردى بخشى از آذربايجان را بر آن مستولى شده آن را تصرف كرده بود و اتفاق چنين رويداد كه در اين سال به غزا ( جهاد ) بخزر تاخته ، عدهء از مردم خزر را كشت و زنانشان باسارت گرفت و غنيمتى بسيار بدست آورد ، همين كه به بلدهء خود بازگرديد ، در حركت كندى روا داشت باميد اينكه در اين امر برترى خويش آشكارا ساخته باشد و گمان ميكرد كه خزريان را سركوب و بيچاره كرده و بكارى كه در حق‌شان كرده سرگرم نموده است . مردم خزر هم با شتاب و مجدانه بتعقيب وى پرداخته و او را در تنگنا گذاشته زياده بر ده هزار نفر از ياران او و داوطلبانى كه بهمراه او بودند كشتند و غنائمى را كه گرفته بودند مسترد داشته و بازپس گرفتند و اموال سپاهيان اسلامى را بغنيمت گرفته بازگشتند .\r\n\r\nبيان بيعت براى وليعهد\r\nدر اين سال القادر باللّه مريض شد ، و از مرگ بر خود بلرزيد ، پس ببار عارم نشست و بخاصه و عامه اجازت داد حضور پيدا كنند ، و حاضر شدند ، همين كه اجتماع انجام گرديد ، الصاحب ابو الغنائم . بپاخاست و گفت : خدمتگزاران مولانا امير المؤمنين دعا بدرازاى بقاى او مينمايند و سپاس دارند از اينكه ايشان توجه به آنها و مسلمانان\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nدارند ، و امير ابى جعفر به سمت ولايت‌عهد برگزيده‌اند .\r\nخليفه بحاضران گفت : ما اجازت داديم در ولايت‌عهدى بوى او ميخواست پيش از اين مردم با او بيعت كرده باشند ، پس از بيان خليفه ، ابو الحسن بن حاجب النعمان ، خليفه را به ستود . همين كه امر ولايت‌عهدى بدان ترتيب اعلام گرديد ، پرده بيفتاد و ابو جعفر بر سريرى كه القادر باللّه بر آن جلوس كرده بود نشست ، حاضران در آن اجتماع مراسم خدمت بجاى آورده و شادباش گفتند و ابو الحسن بن حاجب النعمان پيش رفت و دست او را بوسيد و تهنيت گفت ، و چنين اظهار داشت :  « وَ رَدَّ اللَّهُ الَّذِينَ كَفَرُوا بِغَيْظِهِمْ لَمْ يَنالُوا خَيْراً وَ كَفَى اللَّهُ الْمُؤْمِنِينَ الْقِتالَ »  [ ( 1 ) 
  ] ( ترجمهء آيهء شريفه از سورهء احزاب چنين است : خدا كافران را ( مقصود مشركين در جنگ احزاب يا جنگ خندق است ) با همان خشم و غضبى كه بمؤمنان داشتند بىآنكه هيچ خير و غنيمتى بدست آورند نااميد برگردانيد و خدا خود امر جنگ از مؤمنان كفايت فرمود .\r\nبيان او اشارتى بتعريض در اخلال عقيدت خليفه در مورد ولايت‌عهدى ابى جعفر بود ، و به پايش افتاد و ببوسيد و گونه‌هايش ميان دو دست نهاده روى او ببوسيد پوزش طلبيد ، پوزش وى پذيرفته شد و روز جمعه نه روز باقيمانده از جمادى الاولى بر منابر بنام وى دعوت به عمل آمد .\r\n\r\nبيان پاره‌اى از رويدادها\r\nدر اين سال جلال الدوله ابا سعد بن عبد الرحيم را بعد از ابن ماكولا منصب وزارت داد و او را ملقب به عميد الدوله كرد .\r\nدر اين سال ابو الحسن بن حاجب النعمان درگذشت مولد او بسال سيصد و چهل بود و از اخصاء القادر باللّه و در كل دولت او حاكم بوده و براى او و الطائع چهل\r\n\r\n\r\n\r\n\r\n","description":"","footnote":"\r\n[ ( 1 ) 
  ] . قرآن مجيد سورهء 33 آيه 24\r\n","page_name":" 123 ","page_number":123},
  {"content":"\r\n\r\nسال دبيرى نمود .\r\nدر اين سال دزدانى از كردها در بغداد پيدا شدند كه چارپايان تركان را ميدزديدند و تركها مركوبهاى خود را بمنازل مسكونى خويش برده و جلال الدوله چارپايان خود را به خانه‌اى در دار المملكه انتقال داد .\r\nدر اين سال ابو الحسن بن عبد الوارث فسوى نحوى در فسا درگذشت و او با ابى على فارسى خويشاوندى داشت .\r\nدر اين سال ابو محمد حسن بن يحيى علوى النهر سابسى ملقب به اسكافى درگذشت درگذشت وى در كوفه بود .\r\nدر رجب اين سال در غزنه سيل عظيمى آمد و كشت و زرع را نابود كرد و گروهى بىشمار از مردم را غرق و پلى را كه عمرو بن الليث ساخته بود خراب كرد و اين رويدادى بزرگ بود .\r\nدر رمضان اين سال مسعود بن سبكتكين ، در غزنه هزار هزار ( يك ميليون ) درهم صدقه داد و بر فقراء و علماء و رعايا بخششهاى بسيار كرد .\r\n\r\n( 422 ) سال چهار صد و بيست و دو\r\n\r\nبيان تصرف تيز و مكران بوسيله مسعود بن محمود بن سبكتكين\r\nدر اين سال ، سلطان مسعود بن محمود بن سبكتكين سپاهى به تيز گسيل داشت و آنجا و نواحى مجاور آن را تصرف كرد .\r\nانگيزهء او در اين امر اين بود كه معدان صاحب آن درگذشته بود و دو فرزند\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nبنامهاى ابا العساكر و عيسى بجاى گذاشته بود . عيسى بناى استبداد در ولايت و اموال گذارد . ابا العساكر بخراسان رفت و از مسعود يارى خواست ، وى سپاهى همراه او روانه كرد و امر كرد آن بلاد را از عيسى بگيرند يا اينكه با برادر خود اتفاق بر طاعت او كنند . ابا العساكر و آن سپاه به مقصد رسيدند و عيسى را دعوت به طاعت و موافقت نمودند ، او نپذيرفت و گروه زيادى بالغ بر هيجده هزار تن گرد آورد ، و رو به آنها رفت و تلاقى كردند . بسيارى از همراهان عيسى به برادرش ابى العساكر روى آورده زينهار خواسته تأمين يافتند ، عيسى منهزم شد ، و سپس برگشته با عدهء از يارانش حمله كرد و در ميان معركه جنگ كشته شد و ابو العساكر بر بلاد چيره گرديد و بر اهالى احجاف روا داشت .\r\n\r\nبيان تصرف رها بوسيله پادشاه روم\r\nدر اين سال پادشاه روم شهر رها را تصرف كرد . و سبب اين بود كه رها در دست نصر الدوله بن مروان چنان كه بيان كرديم بود ، و همين كه عطير كه رها را در تصرف داشت كشته شد ، صالح بن مرداس حكمران حلب نزد نصر الدوله شفاعت كرد كه رها را به فرزند عطير و ابن شبل داده آنجا را ميان آن دو نفر تقسيم كند . شفاعت او پذيرفته شد و رها را تسليم آنها كرد .\r\nدر رها دو برج حصين و استوار وجود داشت و يكى از ديگرى بزرگتر بود ، اين عطير برج بزرگتر را به نصيب برد و ابن شبل برج كوچكتر را ، شهر تا اين سال ميان آنها به همان ترتيب قسمت شده باقيماند ، در اين سال ابن عطير با ارمانوس پادشاه روم مكاتبه كرد و حصهء خود را به او بفروخت و در ازاء آن بيست هزار دينار و چند دهكده كه اكنون بنام بسن ابن عطير ناميده مىشود بگرفت و آن برج را تسليم روميان كرد و روميان وارد شهر رها شده و آنجا را تصرف نمودند و ياران ابن شبل از آنجا گريختند و روميان مسلمانان را كشتند مساجد را خراب كردند .\r\nنصر الدوله اين خبر را شنيد ، و سپاهى به رها گسيل داشت و سپاهيان او رها را محاصره كرده آنجا را به زور گشودند و روميان در آن دو برج پناهنده شدند ، نصارى\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nدر محدودهء كه از خود داشتند پناه برده و آن از بزرگترين و بهترين نقاط از حيث ساختمانى كه داشت بود و مسلمانان آنجا را محاصره كردند و نصارى را از آن محدوده‌شان بيرون رانده و اكثر آنها را كشتند و شهر را غارت كردند و روميان در آن دو برج بماندند تا اينكه از روم ده هزار مردم رزمنده به يارى آنها رسيد ، ياران ابن مروان جاى درنگ نديده از پيش روى آنها منهزم شدند و روميان داخل شهر و آباديهاى مجاور از بلاد مسلمانان شدند . ابن وثاب نميرى در مورد حران و سروج به آنها صلح كرده خراجى برايشان فرستاد .\r\n\r\nبيان تصرف كرمان بوسيله مسعود بن محمود و بازگشت سپاه او از آنجا\r\nدر اين سال ، سپاهيان خراسان به كرمان رفته و آنجا را تصرف كردند . كرمان از ابى كاليجار بود ، و سپاه او در آنجا در شهر بردسير پناه گرفت و خراسانيان محاصره شان كردند و وقائع چندى ميان آنها رويداد . و به ابى كاليجار پيام فرستادند و يارى خواستند و او ، عادل بهرام بن مافنه را با سپاهى انبوه بدان صوب گسيل داشت ، از آن سوى سپاهيانى كه در بردسير بودند از شهر بيرون شدند ، و بمقابله با خراسانيان رفته و جنگ ميان آنها شدت پيدا كرد ، و سپاه ابى كاليجار در برابر حريف بردبارى نمودند و جنگ منتهى بهزيمت خراسانيان گرديد و ديلميان آنها را آنقدر تعقيب كردند تا از آن ناحيت بدور شدند ، سپس به بردسير برگشتند .\r\nبدنبالهء اين رويداد ، عادل به جيرفت رسيد و سپاه خود را به تعقيب خراسانيها كه در اطراف بلاد بودند سوق داد و به آنها نبرد كرد و خراسانيان منهزم شده وارد كوير گرديده و از آنجا بخراسان بازگشتند و عادل در كرمان بماند تا امور و شئون اصلاح كرده بفارس برگشت .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nبيان درگذشت القادر بالله و پاره‌اى از سيرت او و خلافت القادر بامر اللّه\r\nدر ذى حجه اين سال ، امام القادر باللّه امير المؤمنين درگذشت . سن او هشتاد و شش سال و ده ماه بود و مدت خلافتش چهل و يك سال و سه ماه و بيست روز بود . پيش از او ديلميان و تركها طمع بمقام خلافت كرده بودند ، و همين كه القادر باللّه بخلافت رسيد ، شوكت آن اعاده و شرافت مقام را تجديد كرد و خداوند هيبت او را در دلهاى مردم افكند و از او اطاعت كردند ، بهترين طاعتها و اتم آن .\r\nالقادر باللّه مردى شكيبا بخشنده ، خير و دوستدار نيكوكارى و مردان نيك‌انديش بود و امر به خير و نهى از شر مينمود ، و از مردم شرير تنفر داشت . وى مردى با حسن اعتقاد بود و كتابى بر مذهب سنت تصنيف كرد .\r\nهمين كه درگذشت ، فرزندش القائم بامر اللّه بر وى نماز گذارد ، القادر سپيد گونه و خوش اندام و با ريش پر پشت و بلند بود كه خضابش ميكرد ( مخلوط حنا و رنگ ) و با لباس عامه از خانه بيرون ميآمد و مزار نيكمردان را چون مزار معروف و غيره را زيارت ميكرد . چنانچه شرح حال شكايتى به دستش ميرسيد امر به حق ميكرد .\r\nقاضى حسين بن هارون گويد : در كرخ ملكى مال يتيمى بود . و ارزش خوبى داشت ابن حاجب النعمان را نزد من فرستاد ، وى حاجب القادر بود ، و به من دستور داد كه « حجر » ( يعنى مانع شرعى در حفظ اموال بىكسان كه محجور ناميده ميشوند ) از آن ملك بگشايم تا بعضى از اصحابش آن ملك را بخرند .\r\nمن اين كار را نكردم ، كس فرستاد كه بحضورش بروم ، به غلام او گفتم تو از پيش برو كه من بدنبال به تو خواهم پيوست ، و از وى بترسيدم و بر سر مزار معروف ( مقصود معروف كرخى از ائمه مشايخ عرفاست م ) رفتم و از خدا خواستم شر او را از سر من رو كند . در آنجا شيخى بود . به من گفت : براى كى دعا ميكنى ؟ ماجرا را براى او گفتم ، و خود را به ابن حاجب النعمان رساندم ، در گفتار به من پرخاش كرد و بدرشتى\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nسخن گفت و پوزش مرا نپذيرفت ، در آن اثناء خادمى با نامه‌اى فرا رسيد ، ابن حاجب نامه را بگشود و خواند و رنگ چهره‌اش تغيير كرد ، و از آن شدت حال و رفتارى كه نسبت به من روا داشته بود ، فرود آمد و از من پوزش خواست ، سپس گفت : آيا بخليفه قصه‌اى نوشته‌اى ؟ گفتم : نه ، دريافتم كه آن شيخ كه بر مزار معروف ديدم خليفه بود .\r\nگفته شده : افطار خود را هر شب به سه بخش قسمت ميكرد ، بخشى را پيش روى خود نگهميداشت ، بخش ( دوم ) را به مسجد « رصافه » و بخش سوم را به مسجد « المدينه » ميفرستاد ، كه بر مقيمين در مسجد پخش ميكردند . اتفاق چنين رويداد كه شبى غذا به مسجد المدينه برده ميان گروهى كه در مسجد بودند پخش كردند ، همه گرفتند ، مگر جوانى كه آن را رد كرد .\r\nهمين كه نماز مغرب برگزار شد ، آن جوان از مسجد بيرون آمد ، فراشى كه مأمور بخش طعام بود ، وى را دنبال كرد . و ديد آن جوان در خانه‌اى ايستاد و در خواست غذا نمود اهل آن خانه با پاره‌هاى ( وامانده‌اى از غذا ) وى را اطعام نمودند آن پاره‌ها بگرفت و به مسجد برگشت ، آن فراش به او گفت : واى بر تو ، شرم نميكنى ؟\r\nخليفه خدا براى تو طعامى حلال بفرستاد و رد كردى و بيرون رفته و بدر خانه رفته غذا گرفتى ( تكدى كردى ) آن جوان گفت : به خدا آن را رد نكردم مگر بسبب اينكه پيش از مغرب آن را به من عرضه داشتى و من در آن هنگام نيازى بدان نداشتم و اكنون نياز به طعام پيدا كردم در طلب آن شدم ، فراش برگشته ، خليفه را آگاه از آن ماجرا كرد . و القادر بگريست و به آن فراش گفت : رعايت زمان را بكن و چون فرا رسيد مغتنم شمار و تا وقت افطار به خدمت باش .\r\nابو الحسن ابهرى گويد : « بهاء الدوله مرا با نامه‌اى نزد القادر باللّه فرستاد چون بر او وارد شدم ، شنيدم اين ابيات را ميخواند :\r\n سبق القصاء بكل ما هو كائن * و اللّه يا هذا لرزتك ضامن\r\nتعنى بما يغنى و تترك ما به * تغنى كانك للحوادث امن\r\nاو ما ترى الدنيا و مصرع اهلها ف * اعمل ليوم فراقها يا خائن \r\n\r\n","description":"","footnote":"","page_name":" 128 ","page_number":128},
  {"content":"\r\n\r\n و اعلم بانك لا أبا لك فى الذى * اصبحت تجمعه لغيرك خازن\r\nيا عامر الدنيا ا تعمر منزلا * لم يبق فيه مع المنيه ساكن\r\nالموت شيء انت تعلم انه * حق و انت بذكره متهاون\r\nان المنية لا تؤامر من اتت * فى نفسه يوما و لا تستاذن \r\nمفاد آن به فارسى چنين است :\r\nهان اى ( انسان ) سرنوشت بر آنچه وجود دارد پيشى جسته و به خدا ضامن روزى تو نباشد تو به آنچه نيست مىشود دلبسته‌اى و ترك آنچه بىنيازى آورد گفته‌اى تو گوئى ايمن از حوادث هستى مگر دنيا و آوردگاه مردم آن را نمىبينى ؟ پس امروز براى روزى كه از آن جدا ميشوى اى نوحه‌گر ( دنيا ) كار ميكن و بدان به آنچه كه دل بسته دارى تو همى گردآورى و ( سرانجام ) براى ديگرى خازنى بيش نيستى . هان ؟ اى كسى كه سازندهء دنيا هستى سرائى را بنا همى كنى كه مرگ در آن ساكنى را بجاى نخواهد گذاشت و تو نيك ميدانى كه مرگ حق است و در ياد آن سستى روا همى دارى و چون فرا برسد ، دربارهء روزى كه بر تو تازد نينديشد و اجازت از تو نگيرد .\r\nگفتم : سپاس خداى را كه امير المؤمنين را توفيق سرودن چنين ابياتى داده است ، گفت : بلكه منت خداى راست كه ما را ملزم به ياد خود و موفق به سپاس خويش نموده است .\r\nآيا نشنيده‌اى سخن حسن بصرى دربارهء اهل معاصى كه گويد : آسان بر آنها كرد ، بر او عصيان ورزيدند . و چنانچه دچار سختى شدند ، در پناهشان گرفت .\r\nستودنيهاى پروردگار بسيار است .\r\n\r\nبيان خلافت القائم بامر اللّه\r\nهمين كه القادر باللّه درگذشت ، فرزند او القائم بامر اللّه ابو جعفر عبد اللّه بر مسند خلافت بنشست و تجديد بيعت با او كردند ، پدرش بسال چهار صد و بيست و يك چنان كه پيش از اين ياد كرده بوديم ، به ولايت عهدى براى او بيعت گرفته بود ، و خلافت\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبر وى استقرار يافت و نخستين كس كه با او بيعت كرد شريف ابو القاسم المرتضى بود ( مؤلف فاضل چهار بيت از قصيده‌اى كه المرتضى در مدح القائم سروده آورده كه در ترجمهء آن فايده‌اى متصور نبود . م ) القائم بامر اللّه قاضى القضاة ابا الحسن ماوردى را به رسالت نزد ابى كاليجار روانه داشت كه از او بيعت گرفته و در بلادش بنام وى خطبه خوانده شود . ابى كاليجار پذيرفته و بيعت كرد و در بلادش بنام او خطبه خواند ، و هداياى گرانقدر و اموالى بسيار براى القائم فرستاد ،\r\n\r\nبيان فتنهء بغداد\r\nدر ربيع الاول اين سال ، فتنه ميان سنى و شيعه تجديد شد . سبب بروز آن اين بود كه شخصى ملقب به مذكور عزم غزا ( جهاد ) آشكارا كرد و در اين باره از خليفه طلب اجازت نمود ، خليفه بوى اجازه داد و منشورى از دار الخلافه در اين باره صاده و پرچمى هم بوى داده شد ، گرد او گروه بسيارى جمع شد و از باب الشعر و طاق - الحرانى عبور كرد و پيشاپيش او مردانى با سلاح در حركت بودند و فرياد به ياد ابى بكر و عمر رضى اللّه عنها برآورده بودند و گفتند : اين روز ، روز معاويه است ، مرد كرخ ابراز تنفر از آنها كردند ، و تيربارانشان نمودند ، فتنه بپاخاست و كوى يهوديان مورد غارت واقع شد زيرا گفته شده بود كه به اهالى كرخ يارى كرده بودند .\r\nهمين كه فرداى آن روز فرا رسيد ، اهل سنت از دو جانب اجتماع كردند ، تركان هم با آنها بودند و قصد كرخ نمودند ، و آنجا را به آتش كشيدند و بازارها منهدم نمودند و اهالى كرخ مشرف بر مشكلى بزرگ شدند و خليفه انكار اين امر كرد . و سوزانيدن علامت خود را كه با غزاة همراه كرده بود ( مقصود همان پرچم است م . )\r\nبه آنها نسبت داد . وزير سوار شده روى به آنها نهاد ، پاره آجرى به سينه‌اش خورد ، عمامه از سرش بيفتاد و از مردم كرخ گروهى كشته شدند و در اين فتنه « سوق العروس » و بازار مسگران و سوق الانماط و دقاقين و غيرها سوزانده و خراب شدند ، و كار شدت پيدا كرد ، و عامه كلالكى را كه در انتظار يارى بود كشته و سوزاندند !\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nجنگ و ستيز در نواحى شهر از دو جانب درگير شد ، اهالى كرخ و نهر طابق و قلاتين و باب البصره از جانبى ، و در جانب شرقى اهالى سوق الثلاثاء ( سه‌شنبه بازار ) و سوق يحيى و باب الطابق و اساكفه و رها دره و درب سليمان پيكار داشتند ، پل بين فريقين بريده شد عياران وارد شهر شدند و پيگيرى و ردگيرى مردم و سرقت و خيانت روز و شب و افزايش يافت و سپاهيان اظهار تنفر از پادشاه جلال الدوله كرده ميخواستند نامش را از خطبه بيندازند ، مالى ميانشان پخش كرد آرام گرفتند ، پس از آن برگشته شكايت از او بخليفه كردند و خواستند كه او امر كند نامش را از خطبه قطع كنند ، خليفه خواستهء آنها را نپذيرفت . در آن هنگام جلال الدوله از جلوس خوددارى كرد .\r\nو كوبيدن طبل و كوس در اوقات نماز موقوف گرديد ، و طبالان بسبب انقطاع مقررى جارى دنبال كار خود رفتند و اين وضع تا عيد فطر دوام پيدا كرد ، و در اين مدت ، نه سرنائى نواخته و نه طبلى زده شد ، و چيزى از آرايش و پيرايش آشكار نشد ، و بهمريختگى و در آميختگى فزونى يافت .\r\nدر شوال فتنه ميان اصحاب اكسيى ( يك حرف اين كلمه در متن افتاده است و به همان صورت متن نقل گرديدم . ) و خلفان كه هر دو شيعى بودند پديد گرديد و شر فزونى يافت و تا ذى حجه دوام پيدا كرد .\r\nدر كرخ با خراج عياران ندا در داده شد و عياران را بيرون راندند و ساكنان باب البصره گروهى را كه ميخواستند به زيارت مشهد على و الحسين عليهما سلام ( بكربلا و نجف ) بروند مانع شدند و سه تن از آنان را كشتند و از زيارت مشهد موسى بن جعفر جلوگيرى به عمل آمد .\r\n\r\nبيان تصرف قلعهء اقاميه بوسيله روميان\r\nدر اين سال پادشاه روم قلعه افاميه را در شام تصرف كرد .\r\nسبب آن تصرف اين بود كه الظاهر خليفهء مصر ذزبرى وزير خويش را بشام گسيل داشت و آنجا را تصرف نمود و از آنجا قصد حسان بن مفرج طائى كرد و در جستجو و دستگيرى او پافشارى كرد ، حسان بگريخت و وارد بلاد روم شد ، و خلعت پادشاه\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nروميان پوشيد و از نزد او چون بيرون شد بر سر پرچمى افراشته داشت كه نقش صليب بر آن ديده ميشد و با انبوهى سپاه كه همراه داشت ، و به افاميه رفت مردم آنجا را در تنگنا قرار داد و آنچه بود بغنيمت ربود و مرد و زن آن ناحيه را اسير كرد ، دزبرى رو به آن بلاد نهاده و مردم از غزو بيزار شده بودند .\r\n\r\nبيان وحشت ميان بارسطغان و جلال الدوله\r\nدر اين سال غلام بچگان نزد جلال الدوله اجتماع كردند و به او گفتند : ما از فقر و گرسنگى هلاك شديم ، فرماندهان سپاه نسبت باموال بر تو و بر ما استبداد روا داشته‌اند و اين « بار سطغان و يلدرك » ما را و تو را نيز فقير كرده است .\r\nفرماندهان چون اين خبر بشنيدند ، از سوار شدن و رفتن به خدمت جلال الدوله خوددارى كردند ، و متوحش شدند . و غلامان براى آنان پيام فرستادند و مقررى معلوم خود را طلب نمودند و آنها تنگدستى خويش را در انجام اين خواسته عذر آوردند و بمدائن رفتند ، تركان از اين كار پشيمان شدند ، و جلال الدوله مؤيد الملك رخجى و المرتضى و غيرهما را بدنبال آن فرماندهان فرستاد و بازگشتند ، تيره‌گى بين غلامان و جلال الدوله فزونى يافت تا جائى كه غلامان بنا را به غارت فرشهاى خانهء جلال الدوله و آلات و چارپايان او گذاشتند ، جلال الدوله نيمروز بدار الخلافه رفت ، در حالى كه مست بود ، خليفه از حضورش درهم شد و چون آگاه از حال او گرديد ، برايش پيام فرستاد كه بخانه‌اش برگردد و دل خود را پاك سازد ، وى قرپوس زين ببوسيد ، و بدست بر ديوار بماليد و گرد و غبار آن به صورت كشيد و بخانه‌اش بازگشت و عامه نيز با او بودند .\r\n\r\nبيان پاره‌اى از رويدادها\r\nدر اين سال قاضى القضاة ابو عبد اللّه بن ماكولا ، شهادت ابى الفضل محمد بن عبد العزيز بن الهادى ، و قاضى ابى طيب طبرى و ابى الحسين ابن المقدى را پذيرفت و ابو القاسم بن بشران هم كه پيش از آن ترك شهادت كرده بود ، در محضر قاضى القضاة\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nگواهى داد .\r\nدر اين سال مسعود بن محمود بن سبكتكين ، امارت رى و همدان و جبال را بتاش فراش تفويض كرد و به عامل نيشابور نوشت كه انفاق اموال بر حشم وى بنمايد و او اين دستور انجام داد و تاش‌فراش بحوزه فرمانروائى خود رفت ، و بدرفتارى را پيشه ساخت .\r\nدر رجب اين سال ، پادشاه جلال الدوله چارپايان خود را از اصطبل بيرون ريخت . تعداد آنها پانزده رأس بود و آنها را در ميدان بدون نگهبان و مهتر و علوفه رها كرد . و اين كار را به دو علت كرد : يكى نداشتن علوفه و ديگر اينكه تركها چار - پايان وى را ميخواستند و خواستهء آنها روزافزون بود ، وى از اين كار تنفر پيدا كرد آنها را بيرون راند و گفت : چارپايان من همين است كه پنج رأس آنها مركوب اختصاصى خودم است و بقيه از يارانم ، سپس درباريان و فراشان و پيروان خويش را از خانه‌اش بيرون راند و در خانه‌اش را بست زيرا مقررى جارى آنها بريده شده بود ، و به اين جهت فتنه‌اى ميان سپاهيان و عامه بروز كرد و عياران ظاهر شدند .\r\nدر اين سال عميد الدوله وزير جلال الدوله عزل شد ، و پس از وى ابو الفتح محمد بن الفضل بن اردشير وزير شد چند روزى بپائيد و كارش استوار نگرديد ، پس عزل شد و بعد از او ابو اسحاق ابراهيم بن ابى الحسن وزير شد او برادرزادهء ابى الحسين سهلى وزير مأمون صاحب خوارزم بود ، وى پنجاه و پنج روز در مقام وزارت بپائيد و سپس بگريخت .\r\nو هم در اين سال عبد الوهاب بن على بن نصر ابو النصر فقيه مالكى در مصر درگذشت . او در بغداد ميزيست و بسبب تنگدستى بمصر رفت . و مغاربه او را بىنياز كردند .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\n( 423 ) سال چهار صد و بيست و سه\r\n\r\nبيان برانگيختگى سپاهيان عليه جلال الدوله و بيرون راندن او از بغداد\r\nدر ربيع الاول اين سال ، ميان جلال الدوله و تركها فتنه تجديد شد و جلال - الدوله در خانهء خود بر روىشان بست . تركان خانه‌اش را بباد نهب و غارت گرفتند ، دبيران و ارباب ديوان را لخت كردند . و از وزير ابا اسحاق سهلى جويا شده و او گريخت و به حله نزد كمال الدوله غريب بن محمد رفت .\r\nدر ماه ربيع الاخر جلال الدوله به عكبرا رفت و در بغداد بنام پادشاه ابى كاليجار خطبه خوانده شد . او در اهواز بود ، كس فرستادند و او را دعوت به آمدن به بغداد كردند ، عادل بن مافنه از رفتن او جلوگيرى كرد تا اينكه بعضى فرماندهان ترك در اهواز حضور پيدا كنند ، تركها چون امتناع ابى كاليجار را ديدند ، دوباره اعادهء خطبه بنام جلال - الدوله كردند ، و نزد او رفتند و تقاضا كردند ببغداد بازگردد و پوزش خواستند . جلال الدوله بعد از چهل و سه روز برگشت . و ابو القاسم بن ماكولا وزارت او داشت ، سپس عزل شد و بجايش عميد الدوله ابو سعد ابن عبد الرحيم وزير شد . و روزى چند بپائيد و سپس پنهان گرديد .\r\nسبب استتار او اين بود كه جلال الدوله دستور داده بود ابى العمر ابراهيم ابن الحسين سامى را بطمع دارائى او دستگير كند ، عميد الدوله او را دستگير كرد و در منزل خود نگهداشت . تركها شوريدند و ميخواستند جلوگيرى كنند و قصد خانه\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nوزير كردند و او را گرفتند و زدند و پاى برهنه از خانه‌اش بيرون كشيدند و لباسش را پاره پاره كردند ، و عمامه‌اش را گرفتند و از هم دريدند و انگشتريها از انگشتانش بيرون آوردند و انگشتانش مجروح شد ، در آن موقع جلال الدوله در حمام بود و ترسان و لرزان بيرون آمد و سوار شد تا ببيند چه خبر شده است ، وزير زمين ببوسيد و ماجرا را بازگو كرد ، جلال الدوله گفت : من فرزند بهاء الدوله هستم با من بدتر از اينها كرده‌اند ، سپس هزار دينار از ساسى گرفته آزادش كرد و وزير پنهان شد .\r\n\r\nبيان انهزام علاء الدوله بن كاكويه از سپاه مسعود بن محمود بن سبكتكين\r\nپيش از اين انهزام علاء الدوله ابى جعفر را از رى و رفتن او را از آنجا ياد كرده بوديم همين كه به قلعهء « فردجان » رسيد در آنجا اقامت نمود تا جراحتش بهبود يافت فرهاد بن مرداويج كه به يارى وى آمده بود با او همراه بود ، پس از بهبود علاء الدوله باتفاق يك ديگر به بروجرد رفتند ، تاش فراش سركردهء سپاه خراسان لشكرى بسوى علاء الدوله سوق داد ، و در رأس آن على بن عمران را قرار داد . وى رد علاء الدوله را گرفته دنبال كرد ، همين كه نزديك به بروجرد رسيد ، فرهاد به قلعهء سليموه بالا رفت و ابو جعفر به سابور خواست روانه شد و نزد كردهاى جوزقان فرود آمد سپاه خراسان بروجرد را تصرف كرد . فرهاد با كردهائى كه با على بن عمران همراه بودند باب مراوده و مراسله را بگشود از آنان استمالت و بجلب خاطر آنها كوشيد ، كردها با او همراه شدند و ميخواستند به على بن عمران نارو بزنند ، وى خبر دار شد ، و شبانه با خواص ياران خود سوار شده و رو بهمدان رفت و در ميان راه به دهكده‌اى كه « كسب » ناميده ميشد رسيد . دهكدهء محكمى بود ، در آنجا باستراحت پرداخت ، فرهاد و سپاهيان كرد به او رسيدند و دهكده را محاصره كردند ، تسليم شده و يقين به هلاكت خود نمود ، خداوند بزرگ در آن روز باران و برفى در آن ناحيه نازل كرد ، سپاهيان نتوانستند در آنجا قرار گيرند زيرا كه زبده و بدون چادر و اثاث آمده\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nبودند و لاجرم از آنجا كوچيدند ، على بن عمران به امير تاش فراش جريان احوال را گزارش كرد و طلب يارى نمود كه سپاه بهمدان گسيل دارد . سپس فرهاد و علاء الدوله در بروجرد با يك ديگر اجتماع كردند و اتفاق نمودند كه قصد همدان كنند . علاء الدوله باصفهان كه برادرزاده‌اش در آنجا بود پيام فرستاد و وى را طلبيد با سلاح و مال احضارش نمود ، وى دستور را انجام داد و حركت كرد . على بن عمران از اين كار آگاه شد ، و از همدان بطور زبده و مجرد پيش از آنكه برادرزادهء علاء الدوله به او برسد رو به او نهاد و در جرباذقان ( گلپايگان ) او را تحت فشار قرار داده و بسيارى از سپاهيانش را كشت و او را اسير كرد و هر چه از سلاح و مال و غير ذلك بهمراه داشت بغنيمت ربود .\r\nچون على از همدان بيرون رفت . علاء الدوله وارد همدان شد ، و به گمان اينكه على منهزم گرديده آنجا را تصرف نمود . پس از آن علاء الدوله به كرج رفت و در آنجا خبر برادرش شنيد و اين خبر بازوانش سست كرد .\r\nپس از آن رويداد على بن عمران رو به اصفهان نهاد بطمع اينكه بر آنجا چيره گردد و دست روى دارائى علاء الدوله و خانوادهء او گذارد . اهالى اصفهان و سپاهى كه پادگان شهر بود ، از ورود او به شهر جلوگيرى كردند . از آنجا برگشت . و در مراجعت علاء الدوله و فرهاد با او تلاقى كرده جنگيدند . على از آن دو شكست خورد و منهزم شد ، و آنچه از اسيران دربند او بودند گرفتند مگر ابا منصور برادرزادهء علاء الدوله را كه على بن عمران او را نزد تاش فراش فرستاده بود . على از آن معركه به حال گريزان رو به تاش فراش رفت و او را در كرج ديدار كرد و تاش فراش بسبب تأخيرى كه روا داشته بود وى را نكوهش نمود ، و مستفقا رو به علاء الدوله و فرهاد نهادند . آنها در كوهى نزديك بروجرد متحصن شده بودند ، تاش و على از يك ديگر جدا شدند و از دو جهت قصد آنها كردند . يكى از پشت سر و ديگرى از روبروى بطور مستقيم ، و آنان متوجه نشدند مگر زمانى كه از دو جهت سپاهيان احاطه‌شان كرده بودند ، علاء الدوله و فرهاد گريختند و گروه زيادى از مردان آنها كشته شد ، علاء الدوله باصفهان رفت و فرهاد در دژ سليموه تحصن اختيار كرد\r\n.\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nبيان پاره‌اى از رويدادها\r\nدر اين سال قدرخان پادشاه ترك در ما وراء النهر درگذشت .\r\nو در اين سال احمد بن محمد سنكدرى فقيه شافعى به رسالت از جانب مسعود بن سبكتكين بر القائم بامر اللّه وارد شد و او را از فوت القادر باللّه تسليت گفت .\r\nدر اين سال تابوت القادر باللّه به مقبرهء رصافه برده شد و خلقتى انبوه و حجاج خراسان گواه بر آن بودند و روزى قابل ديدن بود .\r\nدر اين سال گرانى شديد در بلاد پديد گرديد . و مردم خواستار آب بودند . و بدنبال آن وباى بزرگى پيدا شد كه تمام بلاد عراق و موصل و شام و بلاد الجبل ( همدان و توابع ) و خراسان و غزنه و هند و غير ذلك را فراگيرنده بود و مرگ و مير كثرت يافت ، تنها در اصفهان بفاصله چند روز چهل هزار ميت به خاك سپرده شد و آبله در مردم شيوع پيدا كرد و در موصل شمارش تلفات آن نمودند و چهار هزار طفل از آبله تلف شده بود ، و خانه‌اى نبود كه مبدل بماتمكدهء نشده باشد از كثرت مرگ و مير و از جمله كسانى كه مبتلا به بيمارى آبله شدند القائم بامر اللّه بود ، و بهبود يافته سلامت ماند .\r\nو هم در اين سال نمايندهء نصر الدوله بن مروان در جزيره گروهى بالغ بر ده هزار مرد گرد آورد و متشكل ساخت ، و به غزا بارمنستان تاخت ، و مردم آن ديار را سخت بفشار گذارد و غنيمت و اسيران زن بسيار گرفته مظفر و منصور بازگشت .\r\nدر اين سال ميان اهالى تونس در افريقيه اختلاف پديد گرديد ، معز بن باديس شخصا بدان صوب رفته و ميان آنها صلح و آشتى برقرار داشته و فتنه آرام يافته و برگشت .\r\nدر اين سال گروه زيادى از شيعه در افريقيه مجتمع شدند و رو به آباديهاى « نقطه » نهادند و شهرى را در آن ناحيه تصرف كردند و در آنجا ساكن شدند . معز -\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبن باديس سپاهى رو به آنها سوق داد و افراد آن سپاه وارد شهر شده و با شيعه‌ها جنگيدند و همهء آنها را كشتند .\r\nدر اين سال اعراب بر حاجيان بصره بيرون شده آنها را غارت كردند ، و مردم از ساير بلاد حج گذاردند الا از عراق .\r\nو در اين سال در ماه رجب ، ابو الحسن بن رضوان مصرى نحوى درگذشت .\r\nدر اين سال پادشاه ابى كاليجار صندل را كه مردى خواجه ( بىخايه ! ) بود كشت . اين خواجه صندل بر امور مملكت چيره شده بود و هيچ چيز از ابى كاليجار نداشت جز انتساب بنام وى .\r\nدر اين سال على بن احمد بن الحسن بن محمد بن نعيم ابو الحسن نعيمى بصرى درگذشت وى از جماعتى حديث روايت همى كرد و حافظ ( قرآن ) و شاعر و فقيهى بر بنيادند مذهب شافعى بود .\r\n\r\n( 424 ) سال چهار صد و بيست و چهار\r\n\r\nبيان بازگشت مسعود به غزنه و فتنه‌ها در رى و بلاد جبل\r\nدر رجب اين سال ، پادشاه مسعود بن محمود بن سبكتكين از نيشابور به غزنه و بلاد هند بازگشت .\r\nسبب آن اين بود كه همين كه بعد از پدرش پادشاهى او استقرار يافت ، نماينده‌اى را كه پدرش در بلاد مفتوحه در هند برقرار داشته و نام او احمد ينالتكين\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nبود . كار پدر خود را در برقرار داشتن ينالتكين صحه گذاشت . پدرش محمود بسبب چستى و چالاكى كه ينالتكين داشت ، مورد اعتماد وى بود . ينالتكين چون پايش در آنجا استوار گرديد ، كفايت خويش بمنصهء ظهور رساند .\r\nمسعود پس از فراغ از استقرار قواعد كشور ، و دستگير كردن عم خود و مخالفان خويش بخراسان و به عزم رفتن به عراق روى نهاد . همين كه از غزنه دور شد آن نماينده ( ينالتكين ) در هند سر بعصيان برداشت ، و مسعود ناگزير شد برگردد و به علاء الدوله بن كاكويه پيام فرستاد و او را در حكمرانى بر اصفهان با مقررى كه هر سال بپردازد . تثبيت كرد . علاء الدوله خود نيز همين امر را از مسعود طلب كرده بود و مسعود پاسخ ثبت بخواستهء وى بداد ابن قابوس بن وشمگير را هم بر اساس مالى كه بپردازد بر گرگان و طبرستان برقرار داشت و ، ابا سهل حمدونى را به رى گسيل داشت كه در امور و شئون آنجا و بلاد جبل و قيام بحفظ و نگهداشت آنها نظر داشته و تدبير آن نمايد و خود رو بهند نهاد ، و فساد را بصلاح آورد و مخالف را به طاعت برگرداند و دژى استوار كه « سرسى » ناميده ميشد ، چنان كه بيان خواهيم كرد . بگشود ، پدرش يك بار آن دژ را محاصره كرده بود و لكن فتح آن او را ميسر نگرديد .\r\nچون ابو سهل به رى رسيد با مردم نيكرفتارى پيشه ساخت ، و عدل و داد آشكار كرد ، و اقساط و مصادرات را زائل نمود . تاش‌فراش بلاد را پر از جور و ستم كرده بود تا جائى كه مردم آرزومند بودند كه از وى و دولت او نجات پيدا كنند ، و خرابى در بلاد راه يافت و بلاد را خراب كرد . و اهالى پراكندند ، همين كه حمدونى سرپرست آنجا شد و نيكرفتارى پيشه نمود و عدل و داد گسترده داشت بلاد مخروبه اعاده آبادانى نمود و رعيت امنيت پيدا كرد ، گزارشهاى بد و شديد از عراق بسيار ميرسيد ، زمانى كه ملك مسعود در نيشابور بود و چون بازگشت مردم اطمينان يافتند ( مقصود از عراق گويا عراق عجم باشد م . )\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nبيان پيروزى مسعود بر حكمران ساوه و كشته شدن او\r\nدر اين سال سپاه سلطان مسعود بن محمود ، شهريوش بن ولكين را دستگير نمودند و بامر مسعود كشته شد و بر حصار ساوه بدارش زدند .\r\nسبب آن اين بود كه شهر يوش كه حكمران ساوه و قم و آن نواحى بود ، همين كه مسعود سرگرم تسويه كار خود با برادرش محمد ، پس از مرگ پدر ميبود ، گروهى را گرد آورد و به رى رفت كه آنجا را محاصره كنند آنچه ميخواست انجام نشد . و سپاهيان فرا رسيدند و از آنجا برگشت .\r\nپس از آن در اين سال جلوى حاجيان وارد از خراسان را بگرفت و آزار و اذيت او همهء حاجيان را فرا گرفت و از آنها مالى كه عادتا جارى نبود ، گرفت و با آنها بد رفتارى كرد ، خبر اين كارها به مسعود رسيد ، وى به تاش فراش و ابى طيب طاهر بن عبد اللّه جانشين خود بهمراه تاش ، امر كرد كه شهريوش را هر كجاست بخواهند و از توسعهء قتال استفاده كنند ، سپاهيان در طلبش حركت كردند . شهريوش در دژى نزديك به قم كه « فستق » ناميده ميشد و محكم و در ارتفاعات بنا شده و بنايش قابل اطمينان بود متحصن گرديد ، او را در آنجا احاطه كرده دستگيرش نمودند و مراتب را بمسعود گزارش دادند امر به كشتن و دار زدن او بر باروى شهر ساوه نمود .\r\n\r\nبيان استيلاى جلال الدوله بر بصره و خروج آن از طاعت او\r\nدر اين سال سپاه جلال الدوله با فرزندش ملك عزيز روى ببصره نهاده و در جمادى الاولى وارد آنجا شدند .\r\nانگيزهء اين كار درگذشت بختيار سرپرست امور بصره بود و پس از فوت او\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nظهير الدين ابو القاسم دائى فرزند بختيار كه چستى و چالاكى داشت و مردى با كفايت بود . امور شهر را قبضه كرد و او در طاعت ابى كاليجار بود . و در مقام خود دوام كرد به ابى كاليجار گفته شد : ابو القاسم جز باسم طاعتى از تو ندارد و چنانچه بخواهى ( روزى ) او را عزل كنى بر تو دشوار خواهد بود .\r\nاين خبر به ابا القاسم رسيد ، و آماده خوددارى گرديد . ابو كاليجار كس فرستاد او را عزل كند امتناع ورزيد و طاعت از جلال الدوله آشكار كرد و بنام او خطبه خواند و به فرزند او كه در واسط بود پيام فرستاد و او را خواست كه ببصره بيايد ، سپاهيان جلال الدوله كه با فرزندش در واسط اقامت داشتند وارد بصره شدند و در آنجا رحل اقامت افكنده و سپاهيان ابى كاليجار را از آنجا بيرون راندند . ملك عزيز با ابا القاسم در بصره بجاى ماندند تا اينكه سال چهار صد و بيست و پنج فرا رسيد ، و ملك عزيز كاره‌اى نبود و حكم با ابا القاسم بود .\r\nسپس خواست يكى از ديلميان را دستگير كند ، وى فرار كرد و داخل خانهء ملك عزيز شد و بوى پناه برد . ديلميان اجتماع كرده و از ابو القاسم شكايت كردند و شكايت آنها با كين و خشمى كه از سوء سلوك وى در دل ملك عزيز جوش ميزد هماهنگى داشت و از اين رو خواست آنان را در بيرون راندن او از بصره مورد قبول قرار داد و مجتمع شدند ، ابو القاسم آگاه از آن احوال گرديد و به ابله رفت و امتناع از كنارگيرى نمود و ياران خود را گرد آورد و ميان هر دو گروه جنگهاى بسيار رويداد كه انجامش خروج العزيز از بصره و بازگشت او به واسط و مراجعت ابو القاسم به طاعت از ابى كاليجار بود .\r\n\r\nبيان بيرون راندن جلال الدوله از دار الملك خود و باز گرداندن او بدانجا\r\nدر رمضان اين سال ، لشكريان جلال الدوله بر وى شوريدند . و دستگيرش كرده و سپس از خانه‌اش بيرون رانده و پس از آن تقاضا كردند برگردد\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nو برگشت .\r\nسبب آن اين بود ، وزير ابو القاسم را بدون اطلاع سپاهيان فرا خواسته بود و همين كه وارد شد . سپاهيان گمان كردند او وارد شده است كه متعرض اموال و نعمتهاى آنها گردد ، و وحشت آنها را فرا گرفت و در برابر خانه‌اش اجتماع كردهء و بدان هجوم بردند و وى را از خانه‌اش بيرون كشيده به مسجدى كه در آنجا بود باز - داشت كردند و نگهبانى بر او بگماردند و آنچه شنيدش را مكروه ميشمرد به گوش او فرو خواندند ( يعنى ناسزا گوئى ) و پاره‌اى از آنچه در خانه‌اش يافته شد ، غارت كردند ، همين كه نگهبانى بر او گماردند يكى از فرماندهان با گروهى از لشكريان باضافه آنچه از عياران و عامه به آن گروه پيوسته بودند ، ببازداشتگاه او به مسجد رفته او را از مسجد بدر آورده بخانه‌اش برگرداندند . جلال الدوله فرزند و حرم خويش و آنچه برايش بجاى مانده بود ، در جهت غربى ( بغداد ) منتقل كرد و شبانه خود به كرخ از ( نهر ) عبور نمود ، اهالى كرخ ثناگويان او را پذيرا شدند و در منزل المرتضى فرود آمد و وزير ابو القاسم هم با وى عبور كرده بود .\r\nسپس لشكريان ميانشان اختلاف پديد گرديد يكى از آنها گفت : از كشور بيرونش رانده ديگرى را بپادشاهى بگيريم و ديگرى گفت : از دودمان بويه جز وى و ابى كاليجار كسى بجاى نمانده است . ابى كاليجار به بلاد خود بازگشته است و ناگزيريم كه با اين يكى مدارا كنيم و سازش داشته باشيم . پيام بوى فرستادند و گفتند : خواست ما اين است كه از ما دور شده به واسط به روى ، تو پادشاه ما هستى يكى از فرزندان كوچك خود را نزد ما بازگذارى . جلال الدوله خواست آنها را پذيرفت ، جلال الدوله به پنهانى پيام به غلام بچگان فرستاد و از آنان استمالت كرد و بهر يك از اكابر گفت : من به تو اطمينان دارم و نزد تو ساكن ميشوم ، و يكايك آنها را استمالت و جلب كرد ، آنان از ( نهر ) گذشتند و نزد او رفتند و زمين ببوسيدند و التماس بازگشت او بدار الملك نمودند جلال الدوله بدار الملك بازگشت ، و به حسن نيت بر ايشان سوگند ياد و احسان به آنها كرد و آنان نيز سوگند به مناصحت وى ياد كرده و در دار الملك خويش مستقر گرديد\r\n.\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nبيان پاره‌اى از رويدادها\r\nدر اين سال وزير احمد بن حسن ميمندى ، وزير مسعود بن سبكتكين درگذشت ، پس از او ابو نصر احمد بن على بن عبد الصمد بجايش بوزارت گزين شد . وى پيش از آن وزير هارون التونتاش فرمانرواى خوارزم بود . و بعد از او هارون عبد الجبار فرزند او را بوزارت برگزيد .\r\nدر اين سال عياران در بغداد ، شورش كردند . و دارائى مردم آشكارا بگرفتند و امر بر اهل بلد بزرگ و گران آمد و مفسدين طمع ورزيدند تا جائى كه يكى از فرماندهان بزرگ چهار تن از عياران را بگرفت ، سردستهء آنها نيز چهار تن از ياران آن فرمانده را دستگير كرد و بدر خانهء آن فرمانده رفته و در زد ، آن كس كه داخل خانه بود با وى بگفتگو پرداخت ، سردستهء عياران گفت : من چهار تن از ياران تو را به بند كشيدم ، اگر آنهايى را كه تو گرفته‌اى آزاد كنى من اينها را آزاد خواهم كرد و گر نه آنها را ميكشم و خانه‌ات را هم آتش ميزنم ! فرمانده آنها را آزاد كرد .\r\nدر اين سال حاجيان از خراسان تأخير كردند . و هم در اين سال حاجيان بصره به خفير رفته به آنها خيانت كرده غارت شدند .\r\nدر جمادى الاولاى اين سال ابو عبد اللّه محمد بن عبد اللّه بن بيضاوى فقيه شافعى در سن متجاوز از هشتاد سالگى درگذشت .\r\nدر شوال اين سال ابو الحسن بن سماك قاضى در سن نود و پنج سالگى درگذشت\r\n.\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\n( 425 ) سال چهارصد و بيست و پنج\r\n\r\nبيان فتح قلعهء سرسى و غيرها در سرزمين هند\r\nدر اين سال سلطان مسعود بن محمود بن سبكتكين قلعه سرسى و نواحى مجاور آن را در هند بگشود .\r\nسبب آن ، چنان كه ياد كرديم عصيان احمد ينالتكين نمايندهء او در هندوستان بود ، همين كه احمد به طاعت خويش بازگرديد ، مسعود مدتى دراز در هند اقامت كرد تا اينكه آن بلاد برخوردار از امنيت شد و امور بنصاب خود استقرار يافت و سپس قصد قلعه سرسى كرد و آن يكى از منيعترين قلاع هند و محكمترين آنها بشمار ميرفت و سرسى را محاصره نمود . پيش از آن پدرش ( محمود ) هم يك بار آنجا را محاصره كرده بود و لكن فتح آن براى او ميسر نشد ، همين كه مسعود آنجا را محاصره كرد صاحبش پيام فرستاد و مالى تقديم نمود كه صلح كند ، مسعود خواست او بپذيرفت .\r\nدر قلعه سرسى قومى از بازرگانان مسلمان وجود داشتند ، صاحب قلعه تصميم گرفت اموال آنها را بگيرد و براى مسعود در جملهء قرارى كه با وى نهاده بود بفرستد بازرگانان مسلمان نامه‌اى نوشتند و آن را بوسيله چوبه تيرى به اردوگاه مسعود پرتاب كردند و در آن بازرگانان ضعف و زبونى هندوان را بازشناسانده بودند و گفته بودند چنانچه شكيبائى پيشه كنيد ، قلعه را تسخير خواهيد كرد ، پس مسعود از قرار صلح روى بگرداند و دست بجنگ زد و خندقى را كه در پيرامون قلعه بود با شاخ و برگ درختان و نيهاى نيشكر و غيره پر كرد و خداوند يارى كرد و قلعه گشوده شد و هر كه در آن بود ( البته از كفار ) بكشت زنان و بچه‌هاى آنان را اسير كرد و بلاد مجاور آن را هم بگرفت . و تصميم او بر اين بود كه براى جهاد بر طول اقامت\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nخود بيفزايد كه از خراسان خبر غزها رسيد كه بخواست خداى بزرگ ياد آن خواهيم كرد .\r\n\r\nبيان ايضا محاصرهء قلعه‌اى در هند\r\nچون ملك مسعود قلعه سرستى را بگرفت از آنجا به قلعه « نفسى » روى آورد ، و در دهم صفر بدان ناحيه رسيد ، و آن را محاصره كرد . وى قلعه‌اى را ديد ، بسيار بلند كه ديده از ديدار بلندى آن برميگشت و خستگى ميآورد ، با وجود اين محاصره‌اش كرد . در اين اثناء پيرزنى جادوگر از آن قلعه بيرون آمد ، و گفتگوئى درازا به زبان هندى كرد و سپس جاروبى بدست گرفته به آب تر كرد و رو باردوگاه سپاه مسلمانان ترشحات آن را بپاشيد ، مسعود مريض شد چنان كه نميتوانست سربلند كند و نيروى او دچار ضعف شديدى گرديد ، از شدت بيمارى از پيرامون قلعه بدور شد ، و همين كه آنجا را ترك كرد بيمارى بر طرف شد و تندرستى و عافيت به او بازگشت و به غزنه رفت .\r\n\r\nبيان فتنه نيشابور\r\nچون كار تركان چنان كه بيان خواهيم كرد ، در خراسان شدت پيدا كرد ، گروه زيادى از مفسدين و اجامر و اوباش و افراد شرير گرد هم آمدند ، و نخستين گروهى كه شر را بر پا كرد مردم ابيورد و طوس بودند ، و خلق بسيارى دور و بر آنها را گرفتند و رو به نيشابور نهادند كه آنجا را غارت كنند . حكمران نيشابور از آنجا براى رفتن نزد مسعود بيرون شده در مركز حكمرانى خويش نبود ، مردم نيشابور سخت بيمناك شده و بهلاك خود يقين پيدا كردند .\r\nدر اثناى اينكه آنها مترقب دمار و هلاك و استيصال خويش بودند و جان و مال را رفته از دست ميدانستند . بناگاه امير كرمان به آنها رسيد با سه هزار سوار رزمجو ، وى قصد رفتن نزد مسعود داشت و به نيشابور رسيده بود ، مسلمانان بوى متوسل شده استغاثه كردند و تمنى كردند در نيشابور بماند كه دفع شر از آنها كند ، وى نزد آنها بماند و با اشرار و مفسدين باتفاق آنها بجنگيد و كار بزرگ شد و جنگ شدت\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nيافت ، پيروزى او و مردم نيشابور را بود ، و اهل طوس و ابيورد و كسانى كه بدنبال آنها به راه افتاده بودند . منهزم شدند ، و امير كرمان و سواران او و مردم نيشابور شمشير بدست بجان آنها افتادند و از هر طرف شمشير ميانشان به كار انداختند ، امير كرمان سخت كار بزرگى در حق آنها اعمال كرد و سركوب‌شان كرد و بسيارى از آنها را اسير گرفت و بر درختان در راه بدارشان آويخت و گفته شد كه در آن رويداد و بيست هزار مردم از مردم طوس معدوم شدند .\r\nپس از آن امير كرمان زعماى قراء طوس را حاضر كرد و فرزندان و برادران و غيرهم از اهالى طوس را بگروگان بگرفت و زندانى كرد و گفت : هر گاه يكى از شما بمردم نيشابور و يا نقاط ديگر تجاوز كند و يا راهزنى كند ، فرزندان و برادران شما و گروگانها ، بجنايات متجاوز و متجاوزين كيفر خواهند ديد . و بدين ترتيب مردم آرامش پيدا كردند و خداوند براى مردم نيشابور فرجى بعد از شدت عطا نمود كه بحسابشان نميآمد .\r\n\r\nبيان جنگ ميان علاء الدوله و سپاه خراسان\r\nدر اين سال علاء الدوله بن كاكويه و فرهاد بن مرداويج اجتماع كرده و متفق بر جنگ با سپاه مسعود بن محمود بن سبكتكين شدند ، سپاهيان از خراسان با ابى سهل حمدونى بيرون شده بودند ، و هر دو گروه با يك ديگر تلاقى كردند ، و جنگى شديد نمودند و هر دو طرف پافشارى كرده و فرجام كار انهزام علاء الدوله و كشته شدن فرهاد بود و علاء الدوله در جبال بين اصفهان و جرباذقان ( گلپايگان ) پناهنده شد و سپاه مسعود در كرج فرود آمد .\r\nابو سهل به علاء الدوله پيام فرستاد و پيشنهاد كرد مالى كه مقرر بود بپردازد و به طاعت بازگردد . تا وى را بر باقيمانده بلاد مستقر ساخته و كار او را با مسعود اصلاح كند . رسولان بين آنها رفت و آمد كردند و توافقى حاصل نشد ، ابو سهل باصفهان رفت و آنجا را تصرف نمود و علاء الدوله چون از تعقيب كردن خويش بيمناك بود ، به ايذج رفت كه از پادشاه ابى كاليجار بود .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nهمين كه ابو سهل بر اصفهان چيره گرديد ، خزائن علاء الدوله و دارائى او را غارت كرد . ابو على بن سينا در خدمت علاء الدوله بود ، كتب او را گرفته به غزنه فرستاد و در كتابخانه غزنه نگهدارى شد تا اينكه سپاهيان حسين بن الحسين غورى ، چنان كه بخواست خداى بزرگ بيان خواهيم كرد . آنها را بسوزاند .\r\n\r\nبيان جنگ ميان نور الدوله دبيس و برادرش ثابت\r\nدر اين سال جنگ شديدى بين دبيس بن على بن مزيد و برادرش ابى قوام ثابت بن على بن مزيد روى داد .\r\nسبب آن اين بود كه ثابت به بساسيرى ياورى كرده به او نزديك ميشد و همين كه سال چهار صد و بيست و چهار فرا رسيد بساسيرى با ثابت بجنگ با برادرش دبيس روان شدند و وارد نيل گرديد و بر آن و متصرفات ديگر نور الدوله چيره شدند و همين كه دبيس هزيمت ياران خويش بديد از شهر خود بيرون رفت و ثابت تاكنون در آنجا باقيمانده بود . دبيس و ابو المفرا عناز بن المغرا و بنو اسد و خفاجه با هم جمع شدند و ابو كامل منصور بن قراد هم با او يارى كرد و همگى سبكبار براى بازگرداندن به شهر و متصرفات رو به شهر دبيس نهادند و چادرها و بنهء خود را بين خصا و حربى ترك كردند .\r\nهمين كه ثابت در جرجرايا با آنها تلاقى كرد ، جنگى بين آنها روى داد و گروهى از فريقين كشته شدند سپس مكاتبه نمودند و آشتى كردند باينكه دبيس بمتصرفات خويش بازگردد و در عوض به برادرش ثابت تيولى بدهد . و بر اين قرار هم سوگند شدند بساسيرى به منظور يارى كردن به ثابت بدان صوب رهسپار گرديد و چون به نعمانيه رسيد ، شنيد آنها با هم آشتى كرده‌اند ، پس ببغداد بازگشت .\r\n\r\nبيان تصرف قلعه بر كوى بوسيله روميان\r\nاين قلعه ، در دست ابى الهيجاء بن ربيب الدوله خواهرزادهء و هسودان بن مهلان و در دهنهء مرز ارمنستان واقع شده بود . ابى الهيجاء با دائى خود تنافر و اختلاف پيدا\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nكردند ، دائى او به روميان پيام فرستاد و آنها را برانگيخت آنجا را بگيرند ، پادشاه روم گروه زيادى بدان صوب گسيل داشت و قلعه را تصرف كرد ، خبر بخليفه رسيد ، كس نزد ابن الهيجاء و دائى او روانه داشت كه با هم اصلاح كنند و متفقا قلعه را باز پس گيرند ، آنها اصلاح نمودند ولى نتوانستند قلعه را پس بگيرند و گروه زيادى داوطلب هم گرد آمدند زورشان به روميان نرسيد زيرا كه ثبات قدم نشان دادند .\r\n\r\nبيان پاره‌اى از رويدادها\r\nدر اين سال جلال الدوله عميد الدوله ابا سعد بن عبد الرحيم را براى پنجمين بار بوزارت برگزيد ، پيش از او وزارت با ابن ماكولا بود ، وى آنجا را ترك و به عكبرا رفت ، جلال الدوله ابا سعد را عزل و دوباره او را وزير كرد و روزى چند در آن مقام باقى بود ، سپس ترك آن گفته و به « اوانا » رفت .\r\nدر اين سال بساسيرى ، به سرپرستى و حمايت از جانب غربى بغداد گمارده شد زيرا كار عياران در آن ناحيه شدت يافته و فساد آنها گسترش يافته بود و نمايندگان سلطان زبون از جلوگيرى آنها بودند و بساسيرى را بسبب كفايت و شايستگى كه در قيام باينگونه امور داشت ، بنمايندگى و سرپرستى تعيين نمودند .\r\nدر اين سال در ماه ربيع الاخر ابو سنان غريب بن محمد بن مقن در كرخ سامراء درگذشت لقب او سيف الدوله بود ، و درهمهايى سكه زد و نامش را سيفيه نهاد ، و بعد از او فرزندش ابو الريان به امارت نشست ، و پانصد هزار دينار بجاى نهاد كه ما ترك او بود و پيش از فوت امر كرد . منادى اعلام نمايد : كه هر كس كه چيزى از او ميخواهم حلالش كردم ، و متقابلا مرا هم حلال كنند ، و حلالش كردند ، سن او هفتاد سال بود .\r\nدر اين سال بدران بن مقلد درگذشت . فرزندش نزد عموى خود قرواش رفت قرواش بر امارت او در نصيبين و دارائى او صحه گذاشت . بنو نمير طمع به او ورزيده و محاصره‌اش كرده بودند و ابن بدران روى به آنها گذارده دفع‌شان كرد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nدر اين سال ارمانوس پادشاه رم درگذشت ، و بعد از او مردى صيرفى پادشاه شد و او از خاندان پادشاهى نبود ، بلكه دختر قسطنطين ( كنستانتين ) او را برگزيده بود .\r\nدر اين سال در مصر و شام زلزله رويداد و بيشتر آن در رمله بود ، و اهالى چند روز منازل خود را ترك كردند و يك سوم بناهاى آن در اثر آن زلزله خراب شد و گروه بسيارى از مردم زير آوار خرابه‌ها هلاك شدند .\r\nو در اين سال در افريقيه گرسنگى و قحط و غلاى شديدى پديد آمد .\r\nدر اين سال قرواش برجمى عيار را دستگير و عرق كرد و سبب اين بود كه قرواش ابن القلعى عامل عكبرا را دستگير كرد ، و از جهت دوستى كه بين عامل عكبرا و برجمى عيار بود برجمى نزد قرواش رفت و دربارهء آزادى او بنا به همان دوستى كه بين شان بود گفتگو كند ، قرواش او را هم دستگير كرد . مالى پيشنهاد كرد تقديم نمايد تا او را آزاد كند قرواش نپذيرفت و او را غرق كرد . اين برجمى كارش بالا گرفته و شرارتش افزون گرديده بود و تعدادى از مخازن را در جانب شرقى تحت فشار گذاشت ، همچنان خانهء المرتضى و خانهء ابن عدليه كه مجاور خانهء وزير بود ، عامه روز جمعه بر خطيب خود شوريدند و گفتند تا بنام برجمى خطبه خواند و يا اينكه نه براى سلطان و نه ديگرى خطبه خوانده نشود . مردم را در بغداد به هلاكت رساند .\r\nو داستانهاى بسيار دارد ، با اين همه او را فتوت و مروتى بود و متعرض زنى نميشد و كسى هم كه تسليم او ميگرديد در امان بود .\r\nدر اين سال گردباد سياهى در نصيبين وزيد و بسيارى از درختان باغستانهاى آنجا را ريشه كن ساخت در يكى از باغستانها كاخى با گج و آجر و ساروج بنا شده بود و آن بنا را از بن بركند .\r\nدر اين سال مرگ و مير از بيمارى خناق در بسيارى از بلاد عراق و شام و موصل و خوزستان و غيره آنچنان گسترش يافت كه در خانه‌ها را بسبب مرگ تمام ساكنان مىبستند ! در ذى قعدهء اين سال ستاره بزرگى متلاشى گرديد كه مردم از منظرهء آن دچار هراس شدند و همچنين در بليلتسين ، شهابى بزرگتر از آن كه گوئى برقش چسبيده به زمين\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبود و روشنى آن غلبه بر روشنى مشعلها داشت متلاشى شد و مدت زمانى بپاى بود ( يعنى نوران ) تا اينكه اثرش ناپديد گرديد .\r\nدر اين سال ابو العباس ابيوردى ، فقيه شافعى . قاضى بصره و ابو بكر محمد بن احمد بن غالب برقانى ، محدث و امام مشهور ، در ماه رجب و حسين بن عبد اللّه بن يحيى ابو على بندنيجى ، فقيه شافعى كه از ياران ابى حامد الفرايينى بود و عبد الوهاب بن عبد العزيز بن الحارث بن اسد ابو الفرج تميمى فقيه حنبلى درگذشتند .\r\n\r\n( 426 ) سال چهار صد و بيست و شش\r\n\r\nبيان حال خلافت و سلطنت در بغداد\r\nدر اين سال شيرازه امور خلافت و سلطنت در بغداد بگسيخت تا آنجا كه برخى از سپاهيان به دهكدهء يحيى بيرون شدند و كردها با آنها برخوردند و چارپايان را بگرفتند و آن سپاهيان به اراضى خليفه القائم بامر اللّه باز گرديدند و پاره‌اى از ثمرات آن را غارت كردند و به كارگران كه در آنجا بودند گفتند : شما حال كردها ميدانستيد و ما را آگاه نكرديد .\r\nخليفه از آن پيش آمد آگاه شد و به روى گران آمد و ، جلال الدوله بسبب زبونى و سستى كه داشت نتوانست آن كردها را بگيرد ، و در تسليم كردن سپاهيان به نمايندهء خليفه تلاش نمود و نتوانست كارى انجام دهد .\r\nخليفه به قضاة ، دستور داد كه از كار قضاوت خوددارى كنند . و به شهود امر به ترك گواهى و به فقهاء دستور ترك فتوى داد .\r\nهمين كه جلال الدوله وضع را چنان ديد از آن سپاهيان خواست درخواستش\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nرا پذيرفتند ، همين كه به دار الخلافه رسيدند آزادشان گذاشتند و كار عياران بزرگى يافت ، و دارائى مردم را روزها و شبها مير بودند زيرا مانعى براى اعمال آنها نبود و سپاهيان حمايت آنها ميكردند و سلطان عاجز از مقهور كردن آنها بود ، و اعراب در بلاد و نواحى پخش شده بنا را به نهب و غارت و راهزنى گذاشتند و به پيرامون بغداد رسيده تا جائى كه نزديك به جامع المنصور شده و زنان را در گورستانها لخت ميكردند و جامهء آنها را ميگرفتند .\r\n\r\nبيان اظهار عصيان احمد ينالتكين و كشته شدن او\r\nچنان كه بيان كرديم در سال چهار صد و بيست و پنج ، مسعود بن محمود ، براى جنگ با غزها از هند برگشت . در اثر بازگشتن او احمد ينالتكين در بلاد اظهار عصيان كرد و گروهاگروه افراد را گرد آورد و قصد آزار بلاد كرد . مسعود سپاهى انبوه بسوى او سوق داد . پادشاهان هند از دخول ينالتكين به بلاد خودشان جلوگيرى كردند و گريزگاههاى او از هر سو بسته شد .\r\nهمين كه لشكريان اعزامى فرا رسيدند با آنها بجنگيد و شكست خورد و به ملتان گريخت و قصد يكى از ملوك هند در شهر بهاطيه نمود و گروه زيادى از سپاهيانش كه سلامت مانده بودند ، همراهش بودند ، آن پادشاه هندى قدرت جلوگيرى از او نداشت و ينالتكين از وى خواست كشتيهائى در اختيارش گذارد كه از رود سند بگذرد وى آن كشتيها آماده كرد و به او داد .\r\nدر ميان رود سند جزيره‌اى بود كه احمد و همراهانش گمان كردند كه از سمت ديگر متصل به خشكى است و نميدانستند كه آب از همه طرف آن را در بر گرفته است . پادشاه هندى به كشتيبانان دستور داد آنها را در آن جزيره فرود آورده و خود بازگردند و آنها اين دستور را انجام دادند و احمد و همراهانش در آن جزيره ماندند از خواربار آنچه با خود داشتند ، همراه برده بيشتر از آن نداشتند و نه روز در آن جزيره مانده زاد و توشهء آنها تمام شد . بنا را به خوردن گوشت چارپايان خويش گذاردند و نيروى آنها به كاهيد و خواستند در آب روند ، بسبب ژرفاى آن نتوانستند ، بعلاوه\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nگل و لاى بسيار كه داشت . لشكريان اعزامى با كشتيهاى خود از هند گذشته ، و بر آنها در آن حال كه داشتند بتاختند و بسيارى از آنها را كشتند و فرزندان احمد را اسير كردند . و احمد چون چنان بديد خود را كشت و يارانش مستوجب قتل و اسارت و غرق شدند .\r\n\r\nبيان تصرف گرگان و طبرستان بوسيله ملك مسعود\r\nملك مسعود ، دارا بن منوچهر بن قابوس را بر گرگان و طبرستان ، مستقر داشته بود و دختر ابى كاليجار كوهى را كه سرفرمانده سپاه دارا و سرپرست كارهاى او بود . محض استمالت تزويج نمود .\r\nهمين كه ملك مسعود به هند رفت ، از مالى كه قرار بود پرداخت شود خوددارى كردند و با علاء الدوله بن كاكويه و فرهاد مكاتبه كرده و بر عصيان و مخالفت گرد هم آمدند و چون از خروج غزها در خراسان آگاه شدند ، تصميم آنها بر مخالفت و عصيان نيرو يافت .\r\nهمين كه مسعود از هند برگشت و غزها را سركوب و منهزم كرد ، رو به گرگان نهاد و بر آن چيره و آنجا را تصرف كرد . و از آنجا به آمل طبرستان رفت ، صاحبانش آنجا را ترك كرده و در جنگلها و بيشه‌زارهاى انبوه و تنگ راه و دشوار گرد آمدند . و مسعود رو بسوى آنها نهاد و آنجا را بهم كوبيد و هزيمت‌شان داد و اسير از آنان گرفت و مخالفان را بكشت ، پس از آن دارا و ابو كاليجار به او نامه نوشتند و طلب بخشايش و استقرار بلاد نمودند ، تقاضايشان را پذيرفت و اموالى كه مقرر بود بپردازند براى او فرستادند و بخراسان بازگشت .\r\n\r\nبيان عزيمت ابن وثاب و روميان به شهر ابن مروان\r\nدر اين سال ابن وثاب نميرى گروه زيادى از اعراب و غيره را گرد آورد و از روميان هم كه در رها بودند يارى خواست ، و با آنها با سپاهى انبوه به قصد شهر نصر الدوله بن مروان رفته و در پيشروى خرابى و غارت كرد و از آن سوى ابن مروان\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nرزمندگان و سپاهيان خود را گرد آورد و از قرواش و غيره استمداد نمود ، سپاهيان از هر ناحيه به يارى او فرا رسيدند و همين كه ابن وثاب چنان بديد و دريافت كه نميتواند به مقصود خويش دست يابد ، از بلاد ابن مروان بازگشت .\r\nابن مروان پيام به پادشاه روم فرستاد و او را به نقض متاركه معاتب ساخته اعتراض كرد و قرار صلح راسخ كرد و بامراى اطراف نامه نوشت و از آنها براى جهاد يارى خواست ، جمع او از سپاهيان و داوطلبان افزون گرديد و تصميم گرفت ، قصد رها و محاصرهء آن كند ، در اين اثناء رسولان پادشاه روم رسيدند و پادشاه روم پوزش خواسته بود و سوگند ياد كرده بود كه آگاه از آن رويداد نبوده است و كس به رها نزد سپاه و سركردهء آنها كه در آنجا بودند فرستاده و عمل آنها را نكوهيده دانسته است . و براى نصر الدوله هديه‌اى گرانقدر فرستاد . ابن مروان از تصميم خويش به غزوه بازگشت و سپاهيانى هم كه گرد آمده بودند پراكندند .\r\n\r\nبيان پاره‌اى از رويدادها\r\nدر اين سال ابو سعد وزير جلال الدوله ، ترك مقام وزارت كرده و نزد ابى الشوك رفت و بعد از او ابو القاسم وزير شد ، مطالبات سپاهيان فزونى گرفت ، پس گريخت ، او را بيرون كشيده با سر برهنه در پيراهنى نازك به دار المملكه كشاندند . و وزارتش دو ماه و هشت روز بود ، و سپس ابو سعد بن عبد الرحيم بمقام وزارت بازگشت .\r\nدر ذى حجه اين سال حسن بن ابى البركات بن ثمال خفاجى بر عم خود على بن ثمال خفاجى امير خفاجه به تاخت و او را كشت و خود به امارت بنى خفاجه نشست .\r\nدر اين سال روميان گرد آمدند و رو به سوى حلب نهادند . شبل الدوله بن صالح بن مرداس بر آنها بيرون شد و فريقين با همديگر مصاف داده جنگيدند و روميان بهزيمت رفتند و شبل الدوله آنها را تعقيب كرد تا به غراز و غنائم بسيار بدست آورد و سالم برگشت .\r\nدر اين سال خفاجه قصد كوفه كردند . رهبرى آنها با حسن بن ابى البركات بن ثمال بود و كوفه را مورد نهب و غارت قرار داده ميخواستند آنجا را خراب كنند\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nو از آبيارى نخلستانها جلوگيرى كردند و بيشتر آنها نابود شد .\r\nو در اين سال زكى ابو على النهر سابسى از زندانش فرار كرد ، قرواش او را در موصل زندانى كرده بود ، و تاكنون در زندان بسر برده بود . در اين سال از عراق كسى حج نگذارد .\r\nدر اين سال احمد بن كليب ، اديب و شاعر اندلسى درگذشت . داستان او با اسلم بن احمد بن سعيد مشهور است ، و دلباختهء وى بود ، دربارهء او سروده است :\r\n « اسلمنى فى هواه * اسلم هذا الرشا »\r\n« غزال له مقلة * يصيب بها من يشا »\r\n« وشى بيننا حاسد * سينال عما وشى »\r\n« و لو شاء آن يرتشى * على اوصل روحى ارشا » \r\nمفاد آن به فارسى چنين است كه گويد : اسلم مرا تسليم عشق خويش كرد ، غزالى است داراى مژگان كه تيرش بهر جا كه خواهد به نشانه زند ، حسودى ميان ما سخن‌چينى كرد . بپرسيدمش سعايت از چه كرده است ؟ چنانچه رشوه‌اى براى وصل خود خواهد روان خويش نياز مينمايم .\r\nوى از غصهء عشق خود درگذشت .\r\nدر جمادى الاولاى اين سال احمد بن عبد الملك بن احمد بن شهيد اديب اندلسى درگذشت ، از سروده‌هاى اوست :\r\n « ان الكريم اذا نالته مخمصة * ابدى الى الناس شبعا و هو طيان »\r\n« يحنى الضلوع على مثل اللظى حرتا * و الوجه غمر بماء البشر ملان » \r\nو نيز از اوست :\r\n « كتبت لها اننى عاشق * على مهرق اللثم بالناظر »\r\n« فودت على جواب الهوى * با حور عن مابهء حاير »\r\n« منعمة نطقت بالجنون * فدلت على دقة الخاطر »\r\n« كان فوادى اذا اعرضت * تعلق فى مخلبى طائر » \r\nمفاد اين ابيات به فارسى چنين است : بخشنده مردى چون گرفتار شود بمردم\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nچنان مينماياند كه شكم سير دارد و حال آنكه خود به گل كارى كه دو بر او ( پهلوها ) گوئى بر آتش نهاده ميسوزد و او چهره به آب ( ابرومندى ) مملو داشته خندان مىنمايد .\r\nو ابيات دوم مفاد آنها چنين است : « نامه‌اى به او نوشتم كه بوى دلباخته‌ام و در سوزوگذار ديده بر روى نيم بسته‌اش دوخته‌ام ، پاسخ دلباختگى من اين بود كه ديده از پيرامونش بگردانم و برخوردار از مژگان وى باشم و بر دقت خاطرش دليل دانم و گوئى دل من هر گاه از وى بگردد شهبازى بچنگال من بسته گردد .\r\nدر اين سال ابو المعالى بن سخطه علوى نقيب بصره و ابو محمد بن معية علوى نيز در بصره و ابو على حسين بن احمد بن شاذان محدث اشعرى مذهب كه مولدش در بغداد بسال سيصد و سى و هفت بود و حمزة بن يوسف گرگانى كه اهل حديث بود درگذشتند .\r\n\r\n( 427 ) سال چهار صد و بيست هفت\r\n\r\nبيان شوريدن سپاهيان بر جلال الدوله\r\nدر اين سال سپاهيان در بغداد ، بر جلال الدوله شوريدند و ميخواستند او را بيرون برانند . سه روز از آنها مهلت خواست و مهلت ندادند و آجر بسوى او پرتاب كردند و به بعضيها اصابت كرد ، غلامان اجتماع كرده آنها را بازگرداندند ، جلال - الدوله بطور ناشناخته از « باب لطيف » در سميريه بيرون شد ، و پياده رو به خانه المرتضى در كرخ رفت ، و از خانهء المرتضى به تكريت نزد رافع بن مقن روان شد .\r\nتركها در خانه‌اش را در بغداد شكستند و وارد آن شدند و خانه را غارت كردند و\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nبسيار از چوبهاى ساج و درهاى آن را بشكستند . خليفه كس نزد جلال الدوله فرستاد و كار او را با سپاهيان برقرار داشت و ببغداد و بازگشت .\r\n\r\nبيان جنگ ميان ابى سهل حمدونى و علاء الدوله\r\nدر اين سال گروهى از سپاهيان خراسان كه با وزير ابى سهل حمدونى بودند .\r\nباصفهان رفتند كه ماليات آنجا را بگيرند . علاء الدوله كسانى را بر آنها گماشت كه به طمعشان انداخته امتياز نواحى نزديك بدانجا را بگيرند ، سپاهيان بدان صوب رفتند و آگاه از نزديكى علاء الدوله بخودشان نبودند ، همين كه خبر ورود آنها به علاء الدوله رسيد بر آنها تاخت آورد و تار و مارشان كرده آنچه همراه داشتند بغنيمت برد .\r\nاز اين كار آزمندى او نيرو يافت ، و گروهى از ديلميان و غيرهم گرد آورد و باصفهان رفت . ابو سهل با سپاهيان مسعود بن سبكتكين در آنجا بودند و بجنگ با او بيرون شدند و با وى جنگيدند . تركان نسبت به علاء الدوله خيانت روا داشتند و شكست خورد و چادرهاى او غارت شد ، و او به بروجرد رفت و از آنجا به « طرم » رهسپار گرديد . ابن سلار او را نپذيرفت و گفت : مرا توانائى مخالفت با خراسانيان نباشد . علاء الدوله او را ترك كرد و رفت .\r\n\r\nبيان درگذشت الظاهر و جانشينى فرزندش المستنصر\r\nدر نيمه شعبان الظاهر لاعزاز دين اللّه ، ابو الحسن على بن ابى على المنصور الحاكم خليفه علوى در مصر درگذشت . عمر او بهنگام فوت سى و سه سال بود . مدت خلافتش پانزده سال و نه ماه و هفده روز مصر و شام زير چتر او قرار داشت و در افريقيه بنام او خطبه خوانده ميشد و مردى نيك سيرت و با حسن سياست و نسبت به رعيت با انصاف بود ، الا اينكه خود سرگرم لذات خويش و دوستدار عيش و راحتى بود . امور ملك و ملت را وزير او ابى القاسم على بن احمد جرجرائى بنا بمعرفت و كفايت و امانتى كه داشت\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nتدبير و اداره ميكرد .\r\nچون درگذشت فرزندش ابو تميم معد بجاى او نشست و ملقب به المستنصر باللّه گرديد . مولد او در قاهره بسال چهار صد و ده بود . در روزگار او داستان بساسيرى و خطبه خواندنش در بغداد بسال چهار صد و پنجاه رويداد .\r\nحاكم در دولت او بدر بن عبد اللّه الجمال ملقب بافضل ، فرمانده لشكريان و او مردى دادگر و با حسن سيرت بود .\r\nدر سال چهار صد و هفتاد و نه حسن بن صباح اسماعيلى ، در لباس بازرگانى به المستنصر باللّه رسيد و با وى دربارهء برپاداشتن دعوت بنام او در خراسان و بلاد عجم ( ايران ) بگفتگو پرداخت و اجازت خواست و او بوى اجازت داد ، و حسن بن صباح بازگشت و به پنهانى بنام وى دعوت كرد و به المستنصر گفت : آيا پيشواى من بعد از تو چه كس خواهد بود ؟ بوى گفت : فرزندم نزار و اسماعيليه به امامت نزار معتقدند و بخواست خداى بزرگ چگونگى انصراف اين امر از وى بسال چهار صد و هشتاد و هفت بيان خواهيم كرد .\r\n\r\nبيان فتح سويداء و آباديهاى پيرامون رها\r\nدر رجب اين سال ، ابن وثاب و ابن عطير با هم گرد آمده ، پيوند خويشاوندى پيدا كردند و متشكل گرديدند نصر الدوله بن مروان نيز با سپاهى انبوه به آنان يارى كرد و مجتمعا رو به سويداء نهادند . روميان در آن زمان در آنجا بناهاى آن را ساختمان كرده و مردم دهكده‌هاى مجاور در آنجا گرد آمده بودند ، مسلمانان سويداء را محاصره و آنجا را با زور فتح كردند ، و سه هزار و پانصد مرد را كشتند و آنچه در آنجا بود به غنيمت گرفته و بسيارى از زنان را اسير كرده و قصد رها نمودند و آنجا را محاصره نموده و مانع از ورود خواربار به شهر شدند ، تا جائى كه بهاى يك « مكوك » گندم يك دينار بود ( مكوك چنانچه بصرى يعنى مكوك بصره باشد معادل است با 137 / 8 كيلوگرم م . ) و كار شدت پيدا كرد . بطريق ( همان پاتريك و هم طراز اسقف است م . ) آنجا مخفيانه از شهر بيرون شد و خويشتن بپادشاه روم رساند\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nو او را آگاه از آن احوال كرد ، پادشاه روم پنجهزار سوار رزمنده با او همراه كرد و برگشت .\r\nابن وثاب و پيشتازان سپاه نصر الدوله آگاه از آن حال شد . و بكمين آنها نشستند و همين كه نزديك رسيدند از كمينگاه خويش بيرون آمدند و بر آنها بتاختند و گروهى باسارت درآمدند از جمله « بطريق » و او را بدروازه شهر بردند ، و به محصورين گفتند : يا دروازه شهر را بگشاييد و يا اينكه « بطريق » را با اسيران ديگر مىكشيم ، محصورين بسبب زبونى در نگهداشتن شهر درها را گشودند ، سپاهيان رومى در قلعه متحصن شدند و مسلمانان وارد شهر شدند و آنچه در شهر بود غنيمت گرفتند و دستهاى آنها پر از غنائم و اسيران زن گرديد ، و در كشتار بيداد كردند . ابن وثاب يكصد و شصت محموله كه سرهاى مقتولين محتوى آنها بود به آمد فرستاد و قلعه را محاصره كرد .\r\nاز آن سوى حسان بن جراح طائى با پنجهزار سوار رزمجو از اعراب و روميها به يارى اهالى رها بدان صوب رهسپار گرديد ، ابن وثاب از نزديك شدن وى آگاه شد با شتاب به مقابله با او روانه شد كه پيش از رسيدن او به شهر با او مقابله كند ، روميانى كه در رها بودند بيرون آمده و به حرا رفتند ، اهالى حرا با آنها جنگيدند ، ابن وثاب اين خبر بشنيد و به شتاب برگشته بر روميان بتاخت و بسيارى از آنان را بكشت و منهزمين به رها بازگشتند .\r\n\r\nبيان خيانت سناسنه و گرفتن حاجيان و بازگرداندن آنچه گرفته بودند\r\nدر اين سال گروه بسيارى از مردم آذربايجان و خراسان و طبرستان و ديگر بلاد به قصد گزاردن حج بيرون شدند و راه ارمنستان و خلاط را برگزيدند چون به آنى دوسطان رسيدند . ارمنيان آن بلاد بر آنان شوريدند و سناسنه به آنان يارى كردند كه آنها نيز از ارامنه بودند . الا اينكه آنها در دژهاى منيع و محكمى در جوار خلاط\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nداشتند و با صاحب خلاط در صلح ميزيستند .\r\nسناسنه آن دژها را منحصرا در اختيار داشتند ، و تا بسال پانصد و هشتاد متعاهد بوده و پس از آن مسلمانان آن دژها را از آنها بگرفتند و چنان كه بخواست خداى بزرگ ياد خواهيم كرد ، آنان را در آنجا تصفيه نمودند .\r\nسناسنه چون با ارامنه از رعاياى بلاد اتفاق كردند . حاجيان را دستگير و بسيارى را كشته و مرد و زن را اسير كردند و دارائى آنها را غارت نمودند و همگى را به روم فرستادند ، ارامنه نسبت به آن بلاد طمع ورزيدند و نصر الدوله بن مروان اين خبر بشنيد پس سپاهيان گرد آورد و تصميم بجهاد با آنها گرفت همين كه ارامنه از تصميم ابن مروان آگاه شدند و تصميم او را جدى ديدند ، پادشاه سناسنه با او مكاتبه كرد و تمام آنچه را كه يارانش تاراج كرده بودند و آزادى اسراى مرد و زن را ، مسترد و تعهد به برگرداندن آنها كرد و ابن مروان پيشنهاد صلح او را پذيرفت و بسبب استوارى دژهاى آنها و كثرت راههاى دشوار و تنگ آن بلاد و اينكه آنها نزديك به روم ميزيستند و هم آنكه روميان به يارى آنها بشتابند ، با آنان صلح كرد .\r\n\r\nبيان جنگ ميان المعز و زناته\r\nدر اين سال زناته در افريقيه مجتمع و متشكل شدند . و سواره و پيادهء آنها به مقصد تصرف شهر المنصوره يورش بردند .\r\nلشكريان معز بن باديس با سر كرده و پيشتاز آنها در موضعى كه جفنه ناميده ميشد و نزديك به قيروان بود ، تلاقى كرد و نبردى سخت كردند . سپاهيان المعز شكست خوردند و از معركه دور شدند و به پادگانى كه در آنجا بود رسيده سپس برگشته جنگ را ادامه دادند . و بعضى بعض ديگر را تحريض به قتال كرده صنهاجه پافشارى نموده و در نتيجه زناته به زشت‌ترين وجه منهزم و گروه بسيارى از آنها كشته و خلق زيادى به بند اسارت گرفتار شدند .\r\nاين رويداد بنام واقعهء « جفنه » شناخته شده و بسبب بزرگى نزد خود آنها\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمشهور است .\r\n\r\nبيان پاره‌اى از رويدادها\r\nدر رجب اين سال ستاره بزرگى كه نور آن غلبه بر نور خورشيد ميكرد متلاشى گرديد و بدنبالهء آن چيزى همچو ماهى كه سياهى ميزد ديده شد و سپس از ميان رفت .\r\nو هم در اين رويداد تاريكى شديدى پديد آمد ، چنان كه آدمى ، كسى را كه با وى نشسته بود نميديد ، و گوئى نفسها را از آدميان ببريد و هر گاه رفع آن دير بپائيد بسيارى هلاك شده بودند .\r\nدر اين سال وزير ابى سعد بن عبد الرحيم وزير جلال الدوله دستگير شد ، و اين ششمين بار بود كه وزير شده بود .\r\nدر رمضان اين سال رافع بن حسن بن مقن درگذشت . وى مردى دورانديش و دلير بود و در تكريت زياده بر پانصد هزار دينار ما ترك بجاى گذاشت كه برادرزاده‌اش خميس بن ثعلب كه در روزگار عم خود مطرود بود آن را تصرف كرد و هشتاد هزار دينار براى جلال الدوله فرستاد كه صرف بهبود وضع سپاه خود كرد .\r\nيك دست او بريده شده بود ، زيرا يكى از بندگان بنى عمش كه با وى مشغول باده‌نوشى بود ، ستيزگى ميانشان رويداد ، و هر دو به روى همديگر شمشير كشيدند ، رافع برخاست كه ميان آنها اصلاح كند ، آن بنده دست او را به غلط قطع كرد .\r\nرافع را در اين باره شعرى هست و بريدگى دست مانع از جنگ آورى او نگرديد و دستى ( مصنوعى ) براى او ساختند ، كه زمام مركوب بدان ميگرفت و جنگ ميكرد و او را شعر نيكو است ، و از آن جمله است گفتهء او :\r\n « لهاريقة استغفر اللّه آنها * ألذ و أشهى فى النفوس من الخمر »\r\n« و صارم طرف لا يزايل جنه * و لم ار ميضا قط فى جفنه يغرى »\r\n« فقلت لها ، و العيس تحدج بالضحى * اعدى لفقدى ما استطعت من الصبر »\r\n« سانفق ريعان الشبيبة آنفا * على طلب العلياء او طلب الاجر »\r\n« أ ليس من الخسران ان لياليا * تمر بلا نفع و تحسب من عمرى » \r\n\r\n","description":"","footnote":"","page_name":" 160 ","page_number":160},
  {"content":"\r\n\r\nمفاد اين ابيات به فارسى چنين است : « دلبر را ، پناه بر خدا ، آب لبى است كه از شراب در روانها لذت بيشتر و اشتها آورتر است ، تيغ نگاهش بازدارندهء تير مژگانش نبود و هيچگاه تيغ نگاهى كه گريزگاه از تير مژگانش باشد . بوى گفتم شتر در سپيده دم ديدگان بازگشايد ، برگرد و مرا درياب كه آنچه در توان داشتم شكيبائى نمودم ، من دوباره خواهم روزگاران جوانى را در طلب بلندى يا پاداش براهت نثار كنم آيا زيان‌بار نخواهد بود كه شبهائى تهى از سود ، بپاى گذران زندگى من حساب شود ؟ » در صفر اين سال ، القائم بامر اللّه دستور داد كه داد و ستد با دينارهاى مغربى ترك بشود و امر كرد بكسانيكه صلاحيت دادن گواهى دارند ، نوشته‌ها و اسنادى را مبنى بر خريد و فروش و غيره كه اين نوع ( پول ) طلا در آنها ذكر شده است . گواهى نكنند ، و در اثر آن مردم با دينارهاى قادريه و سابوريه و قاسانيه روى آوردند .\r\n\r\n( 428 ) سال چهار صد و بيست و هشت\r\n\r\nبيان فتنه ميان جلال الدوله و بار سطغان\r\nدر اين سال ميان جلال الدوله و بار سطغان ستيزگى پديد آمد . بار سطغان از بزرگان امراء و ملقب به صاحب الحجاب بود .\r\nسبب آن اين بود كه جلال الدوله فساد تركان بوى منسوب داشت و تركان نسبت گرفتن اموال به او دادند و بار سطغان بر جان خويش بترسيد و در رجب اين سال\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبدار الخلافه پناهنده شد .\r\nميان جلال الدوله و القائم بامر اللّه دربارهء او رسولانى رفت و آمد كردند و خليفه از بار سطغان دفاع ميكرد و او با پادشاه ابى كاليجار نامه نويسى مينمود ، ابى كاليجار سپاهى بدان سوى گسيل داشت كه پس از رسيدن به واسط سپاهى كه در واسط قرارگاه داشت با سپاه اعزامى ابى كاليجار پيوست و ملك عزيز بن جلال الدوله را از واسط بيرون راندند و او رو به پدر ببغداد رفت . بار سطغان نقاب از چهره برگرفت و اصاغر بندگان و بردگان را بدنبال خود كشاند ، و بنام ابى كاليجار شعار دادند و جلال - الدوله را از بغداد بيرون راندند ، جلال الدوله به اوانا رفت ، بساسيرى نيز همراه وى بود . بارسطغان وزير ابا الفضل عباس بن حسن فسانجس را هم بيرون راند و بنمايندگى از جانب پادشاه ابى كاليجار به رتق و فتق و تمشيت امور پرداخت و براى خليفه پيام فرستاد و خواست بنام ابى كاليجار خطبه خوانده شود ، خليفه استدلال بعهد و پيمانى كه با جلال الدوله داشت كرد و بارسطغان خطباء را مجبور كرد بنام ابى كاليجار خطبه بخوانند و آنان اجبارا اين كار را كردند .\r\nميان فريقين گفتگوهاى پرخاشگرانه جريان پيدا كرد ، سپاهيان واسط كه با بارسطغان همراه بودند ببغداد رسيدند . اوضاع و احوال ميان جلال الدوله و بارسطغان دگرگونى پيدا كرد و جلال الدوله ببغداد بازگشت و در جهت غربى آن فرود آمد و لكن تنها نبود ، قرواش بن مقلد عقيلى و دبيس بن على بن مزيد اسدى همراه وى بودند و در جهت غربى بنام جلال الدوله خطبه خوانده شد ، و در جهت شرقى بنام ابى كاليجار ، ابو الشوك و ابو الفوارس منصور بن حسين بنا به اينكه در طاعت ابى كاليجار بودند ، به بارسطغان يارى نمودند .\r\nسپس جلال الدوله به انبار رفت و قرواش بموصل ، بارسطغان على بن فسانجس را دستگير كرد . منصور بن حسين به بلدهء خود بازگشت . خبر به بارسطغان رسيد ، مبنى بر اينكه پادشاه ابى كاليجار به فارس بازگشته است و ديلميانى كه به يارى او آمد بودند او را ترك كرده و كارش به ضعف گرائيده است . بارسطغان دارائى و اهل بيت خود را بدار الخلافه سپرد و خود به واسط رهسپار گرديد ، جلال الدوله ببغداد\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nبرگشت ، و بساسيرى و بنى خفاجه را در اثر بارسطغان به واسط روانه داشت ، و بدنبال آنها جلال الدوله و دبيس بن على بن مزيد رهسپار بدان صوب شدند . و در خيزرانيه به او پيوستند ، بارسطغان با آنها بجنگ پرداخت . در گير و دار جنگ از اسب بر زمين خورد و باسارت دستگيرش كرد نزد جلال الدوله بردند ، او را كشت و سرش را بريده با خود حمل كرد . سن بارسطغان هفتاد سال بود .\r\nجلال الدوله به واسط رفت و آنجا را تصرف كرد و ببغداد برگشت . تركها ضعيف شدند و اعراب به آنها طمع ورزيدند و بر اقطاعات آنها چيره شده و تركان نتوانستند دست آنها را از اقطاعات خويش كوتاه سازند . مدت ستيزه‌جوئى بارسطغان از زمانى كه آن را آشكارا كرد با جلال الدوله تا وقتى كه كشته شد شش ماه و ده روز بود .\r\n\r\nبيان صلح ميان ابى كاليجار و جلال الدوله و پيوند دامادى بين آنها\r\nدر اين سال رسولان ميان جلال الدوله و برادرزاده‌اش ابى كاليجار سلطان الدوله درباره صلح و اتفاق و بر طرف ساختن اختلافات رفت و آمد كردند .\r\nرسولان عبارت بودند از اقضى القضاة ابى الحسن مارودى و ابا عبد اللّه مردوستى و غيرهما و اتفاق بر صلح نموده و هر دو پادشاه براى يك ديگر سوگند ياد كردند ، و خليفه القائم بامر اللّه خلعتهاى نفيس براى ابى كاليجار بفرستاد و دختر جلال الدوله را براى ابى منصور بن ابى كاليجار به عقد نكاح با صداق پنجاه هزار دينار قاسانيه ترويج نمودند .\r\n\r\nبيان پاره‌اى از رويدادها\r\nدر اين سال ابو القاسم على بن حسين بن مكرم و صاحب عمان درگذشت . وى مردى با دهش و بخشنده و ممدوح سخن سرايان بود ، و پس از فوتش فرزندش جاى\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nپدر بگرفت .\r\nهم در اين سال امير ابو عبد اللّه الحسين بن سلامه امير تهامه در يمن درگذشت و فرزندش بجاى وى نشست ، و نوكر پدرش بر او عصيان ورزيد و ميخواست ملك را تصرف كند . بين آنها جنگهاى بسيار بدرازاى زمان رويداد ، و مردم تهامه از شر ستيزه‌جوئيها و دشوارى كار ( زندگى ) ترك اوطان خود نموده بسرزمين غير از مملكت فرزند حسين رفتند .\r\nدر اين سال مهيار شاعر درگذشت . وى در آغاز مجوسى بود و بسال سيصد و نود و چهار اسلام اختيار كرد ، و با شريف رضى همنشينى داشت . ابو القاسم بن برهان به او گفت : مهيار تو با برگزيدن اسلام براى خود از زاويه آتش ( جهنم ) به زاويهء ديگر آن نقل مكان كردى ، مهيار گفت : چگونه ؟ گفت : تو مجوسى بودى سپس مسلمان شدى و اصحاب پيغمبر صلّى اللّه عليه و آله را در شعر خود ناسزا همى گوئى .\r\nدر اين سال ابو الحسن قدورى فقيه حنفى ، و حاجب ابو الحسين هبة اللّه بن الحسين ، معروف بخواهرزادهء الفاضل كه مرد ادب و شعر نيكو ميسرود و ابو على بن ابى الريان كه در سطيرآباد بود ، درگذشتند . شخص اخير الذكر مولدش بسال سيصد و پنجاه و چهار بود و الرضى و ابن نباته و غيرهما او را مدح كرده بودند .\r\nدر اين سال المعز بن باديس ، بجنگ با زناته در افريقيه بازگشت و آنها را منهزم كرد و بسيارى از آنها را كشت و مساكن و كاخهاى آنها را خراب كرد .\r\nدر شعبان اين سال ابو على بن سينا حكيم و فيلسوف مشهور ، و صاحب تصانيف بر مذاهب فلاسفه درگذشت فوت او در اصفهان و در خدمت علاء الدوله ابا جعفر بن كاكويه بود . شك ندارد كه ابا جعفر مرد فاسد الاعتقادى بود ، و از اين روى ابن سينا اقدام به تصانيف خود در الحاد ورد بر شرايع در بلدهء او كرد ( قاطعيت عقيدهء ابا جعفر معلوم نيست از كجا بر مؤلف فاضل كامل التواريخ بثبوت رسيد . و تصانيف حكيم و فيلسوف مشهور را دليل الحاد ورد بر شرايع دانسته است\r\n.\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\n( 429 ) سال چهار صد و بيست و نه\r\n\r\nبيان محاصرهء تفليس بوسيله آنجازها و بازگشت آنها از آنجا\r\nدر اين سال پادشاه آنجاز شهر تفليس را محاصره كرد ، اهالى شهر مانع از ورود او و سپاهيانش به شهر شدند .\r\nوى شهر را محاصره كرد و سختگيرى نمود . قوت و غذاى مردم شهر تمام شد و ورود خواربار از خارج قطع گرديد مردم تفليس از اهالى آذربايجان استمداد و مسلمانان را برانگيختند و از آنان طلب يارى كردند . همين كه غزها باذربايجان رسيدند ، و انجازها خبر نزديكى آنها را شنيدند و دانستند كه چه به روزگار ارمنستان آوردند . پس با حال ترس و بيم تفليس را ترك كردند . چون « هسودان » حكمران آذربايجان نيروى غزها را بديد و دريافت كه او را ياراى برابرى با آنها نيست .\r\nبملاطفت رفتار كرده و پيوند خويشاوندى با آنها بسته و از يارى آنها سود برد كه بيان آن كرديم .\r\n\r\nبيان آنچه طغرل‌بيك در خراسان كرد\r\nدر اين سال ركن الدين ابو طالب طغرل‌بيك محمد بن ميكائيل بن سلجوق به نيشابور متصرفانه وارد آنجا شد .\r\nسبب آن اين بود كه غزهاى سلجوقى چون در خراسان پديد آمدند ، بنا را به فساد و تبهكارى و غارت و تخريب بلاد نهادند ، و زنان باسارت بردند ، چنان كه ياد اعمال آنها كرديم ، و ملك مسعود بن محمود بن سبكتكين گزارش كار آنها شنيد\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nو حاجب خود « سباشى » را با سى هزار مرد جنگى بسوى آنها گسيل داشت . سباشى از غزنه حركت كرد و همين كه به خراسان رسيد ، آنچه از بلاد در اقامت آنها سالم مانده بود ، گرانبار بر او آمد و آنچه از خرابيهاى غزها سالم مانده بود ، آنها را هم خراب كرد . در مدت يك سال كارش دفاع و بدرازا كشاندن كار بود لكن هر گاه دور ميشدند رد آنها را دنبال ميكرد و چنانچه نزديك ميرسيدند ، بازميگشت كه مانع پيشروى و نرمش در جنگ و ستيز با آنها باشد . تا اينكه اين سال فرا رسيد ، و سباشى در دهكده‌اى بيرون از سرخس اقامت داشت ، غزها در بيرون مرو با طغرل‌بيك بودند . و خبر حضور سباشى در آن نقطه به آنها رسيد شبانه بسوى او رفته و روزى كه به او رسيدند با وى بجنگيدند و همين كه شب فرا رسيد ، سباشى اموال سبك وزن با خود برداشت و با خواص خويش بگريخت و خيمه و آتشى كه در آن روشن بود ، به حال خود ترك كرد . و گفته شده كه وى اين كار را مقدمهء هزيمت براى غزها انجام داد ، همين كه صبح و هوا روشن شد باقى سپاهيان خبر شدند و رو بهزيمت نهادند و غزها بر آنچه در اردوگاه و چادرهاى آنها يافته ميشد مستولى شدند و از هنديانى كه تأخير در گريز از آن كشتارگاه نمودند ، بودند ، كشتارى عظيم نمودند .\r\nداود برادر طغرل‌بيك ، و هموست كه پدر سلطان الب ارسلانست ، شبانه رو به نيشابور نهاد ابو سهل حمدونى و همراهانش بشنيدند و نيشابور را ترك كردند ، داود و همراهانش بدون جنگ و ستيز وارد شهر شده و چيزى از امور شهر را تغيير ندادند ، و پس از آنها طغرل‌بيك به آنها پيوست و سپس رسولان خليفه ، در آن هنگام به آنجا رسيد . پيش از آن هم از جانب او رسولانى نزد كسانى كه در رى و همدان و بلد جبل بودند گسيل داشته و آنها را از قتل و غارت و تخريب منع و موعظه‌شان كرده بود .\r\nرسولان خليفه را در نيشابور گرامى و بزرگ داشتند و به آنان خدمت كردند .\r\nداود با طغرل‌بيك درباره غارت شهر گفتگو كرد ، طغرل او را بدليل اينكه ماه رمضانست از اين كار منع نمود . همين كه ماه رمضان تمام شد ، داود تصميم بغارت نيشابور گرفت . باز هم طغرل‌بيك او را بدليل اينكه رسولان خليفه و نامهء او رسيده‌اند\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nاز اين كار منع كرد و لكن داود ، التفاتى بمنع او نكرد و عزم جزم نمود شهر را غارت كند آنگاه طغرل‌بيك چاقوئى بيرون آورد و به او گفت : به خدا سوگند اگر دست بغارت فرا برى خود را خواهم كشت ، پس داود از غارت شهر خوددارى كرد و در عوض بامر تقسيط ( سرانه پول گرفتن از مردم ) پرداخت و حدود سى هزار دينار از اين رهگذر از مردم نيشابور پول گرفت و ميان ياران خود پخش كرد .\r\nطغرل‌بيك در دار الامارهء نيشابور فرود آمد و بر سرير ملك مسعود جلوس كرد و بنابر قاعدهء فرمانروايان خراسان در هفته دو روز بمظالم مىنشست . برادر خود داود را به سرخس فرستاد وى آنجا را تصرف كرد و سپس بر ساير بلاد خراسان استيلاء يافتند ، مگر بلخ ، و بر سبيل مغالطه بنام ملك مسعود خطبه همىخواندند . آنها سه برادر بودند . طغرل‌بيك و داود و بيغو . ينال كه نامش ابراهيم بود ، برادر مادرى طغرل‌بيك و داود بودند ، پس از آن ، چنان كه بخواست خداى بزرگ ياد خواهيم كرد ، مسعود از غزنه بيرون شد كه ماجراى او گفته خواهد شد .\r\n\r\nبيان اينكه جلال الدوله مخاطب به شاه شاهان گرديد\r\nدر اين سال ، جلال الدوله از خليفه القائم بامر اللّه درخواست نمود كه وى را به خطاب شاه شاهان مخاطب سازد ، در وهله نخست خليفه از اجابت درخواستش خوددارى كرد و سپس آن را پذيرفت ، با شرط اينكه فقهاء آن را جايز شمارند جلال الدوله فتوائى در اين باره براى فقهاء نوشت كه آن را صحه گذارند . قاضى ابو الطيب طبرى ، و قاضى ابو عبد اللّه صيمرى و قاضى ابن البيضاوى و ابو القاسم كرخى فتوى بجايز بودن آن دادند و قاضى القضاة ابو الحسن ماوردى از اين كار خوددارى كرد و ميان او قضاتى كه فتوى داده بودند ، مراجعاتى صورت گرفت و در خطبه‌خوانى جلال الدوله به ملك الملوك مخاطب گرديد .\r\nمارود از اخص كسان نزد جلال الدوله بود و همه روز بدار الملك رفت و آمد ميكرد همين كه آن فتاوى داده شد ، رفت و آمد را قطع و از ترس جان خانه‌نشين\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nگرديد . اين كناره‌گيرى از ماه رمضان تا روز عيد قربان ادامه داشت . سپس جلال الدوله او را خواست و بيمناك نزد او رفت .\r\nجلال الدوله تنها با او خلوت كرد و به او گفت : همه كس ميداند كه تو از حيث مال و جاه و نزديكى بما از اكثر فقهاء برتر هستى ، با آنها مخالفت كردى در آنچه كه ميل من بود ، و اين كار نكردى مگر بسبب اينكه گناهى از تو سر نزده باشد و پيروى از حق كرده باشى ، جايگاهت در امر دين بر من آشكار شد و مقام دانش تو معلوم ما گرديد ، و پاداش آن در اين دانستم كه تو را گرامى داشته و تنها تو را نزد خويش خوانم ، و اجازت ديگران را براى بار يافتن به تو واگذاردم كه بر آنها بازگشت من به آنچه كه دوستدارى محقق گردد . مارودى او را سپاس . گفت و دعا كرد . و اجازت بهر كس كه حاضر به خدمت و انصراف بود بداد .\r\n\r\nبيان پاره‌اى از رويدادها\r\nدر اين سال شبل الدوله نصر بن صالح بن مرداس ، حكمران حلب كشته شد .\r\nدزبرى و سپاه مصر او را كشتند و حلب را تصرف كردند .\r\nدر اين سال علماء انكار عقيدهء ابى يعلى بن القراء حنبلى را كه محتوى كتاب او كه دربارهء خداوند سبحانه و تعالى و مشعر بر عقيده تجسم بود نمودند . و ابو الحسن قزوينى زاهد در مسجد منصور ( در بغداد ) حاضر شد و بمنبر رفت و در ايناره سخن راند و گفت بزرگ است خدا از آنچه ستمكاران همى گويند ، و بلندى جايگاهش بس بزرگ است .\r\nدر اين سال ابن وثاب نميرى ، حكمران حران بسبب عجز خود با روميانى كه در رها بودند آشتى كرد و آباديهاى اطراف رها را چنان كه اولا ذكر كرديم تسليم آنها كرد و روميان كه در دژ شهر متحصن بودند ، از آن بآستيان فرود آمدند . و روميان در آن ناحيت عده‌شان فزونى پيدا كرد و مسلمانان از وجود آنها بر حران بترسيدند .\r\nروميان رها را با ساختمانهاى خوب و استحكامات آباد كردند .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nدر اين سال المستنصر باللّه خليفه علوى فرمانرواى مصر ، با پادشاه روم قرار متاركه ( جنگ ) گذارد مشروط با اينكه پنجاه اسيرى كه در بند روميان گرفتار بودند آزاد شوند و بر روميان شرط كرد كه « بيعه قمامه » را آبادان كنند . پادشاه روم مأموران گماشت آنجا را آبادان نموده و هزينهء گرانقدرى صرف آن كار كرد .\r\nدر اين سال ، سپاهيان المعز بن بادبيس در افريقيه به شهر زاب گسيل شدند و شهرى را بنام بورس فتح كردند و گروه زيادى از بربرها را كشته و از متصرفات زناته قلعه‌اى بنام كردم را گشودند .\r\nو در ربيع الاخر اين سال اسحق بن ابراهيم بن مخلد ابو الفضل معروف به ابن الباقر حى درگذشت .\r\n\r\n( 430 ) سال چهار صد و سى\r\n\r\nبيان رسيدن ملك مسعود از غزنه بخراسان و رفتن سلجوقيان از آنجا\r\nدر صفر اين سال ملك مسعود از غزنه به بلخ آمد . و دختر يكى از ملوك خانيه كه از جانب او پرهيز داشت براى پسر خود تزويج كرد و خوارزم را به شاه ملك سپاهى داد و او بدان صوب رفت . در خوارزم شاه اسماعيل بن التونتاش حكمران بود ، و ياران خود را گردآورد و با شاه ملك تلاقى كرد و جنگيدند جنگ ميان آنها يك ماه دوام پيدا كرد ، در نتيجه اسماعيل منهزم گرديد و پناه به طغرل‌بيك و داود سلجوقى برد و ملك شاه خوارزم را بگرفت .\r\nمسعود در آغاز سال چهار صد و بيست و هشت از غزنه حركت كرد و انگيزهء او\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nدر بيرون شدن وصول گزارش كار غزها بود و خرابيهاى آنها در بلاد و تجاوز بمردم و كشتار و اسارت زنان و چيره‌گى كه يافته بودند . وى در بلخ اقامت كرد و استراحت نمود و از كار خوارزم و خانيه فراغ بال يافته ، سپس سباشى حاجب را با نيروهاى امدادى تقويت كرد كه به كار غزها و استيصال آنها اقدام كند . سباشى شايستگى اينكه غزها را مقهور كند نداشت ، بلكه بنا به عادتى كه داشت مماطله مينمود .\r\nمسعود بن سبكتكين شخصا از بلخ حركت كرد و قصد سرخس نمود . غزها از روبرو شدن با او اجتناب كردند و بنا را بمكر و فريبكارى نهادند و چنان وانمود كردند كه تصميم دارند ، بدشت واقع بين مرو و خوارزم بروند ، در همانحال كه سپاهيان مسعود آنها را دنبال ميكردند و جوياى آنها بودند ، با گروهى از آنها روبرو شده جنگيدند و بر آنان پيروز شده گروهى را كشتند .\r\nپس از آن مسعود ، در شعبان اين سال شخصا بر آنها بتاخت و در اين امر برترى خود آشكار كرد از پيش روى او دور شدند ، سپس برگشته نزديك بنواحى مرو آمدند مسعود تاختن ديگرى بر آنها كرد و در آن گير و دار يك هزار و پانصد نفرشان كشته شد و بقيه فرار كرده و به دشت كه پناهگاهشان بود گريختند .\r\nاهالى نيشابور نيز بر آنهايى كه در آنجا بودند شوريدند و بعضى از آنها كشته شدند و بقيه بياران خود به همان بيابان منهزم شدند . مسعود عطف عنان بجانب هرات كرد كه در آنجا سپاهيان بسيج و آماده كند و بدنبال آنها بهر كجا كه رفته‌اند برود و دنبالشان كند . طغرل‌بيك برگشته آباديهاى پيرامون مسعود را مورد نهب و غارت قرار داد و بر او سخت گرفت . مردم همراه او بازگشته و دستهايشان پر از غنائم بود ، در آن هنگام مسعود بدنبال طغرل رفته ، در طلب او بود و همين كه بوى نزديك شد ، طغرل‌بيك از پيش روى او دور شده به استوا رفته و در آنجا رحل اقامت افكند فصل زمستان بود ، وى گمان كرد كه برف و سرماى هوا مانع مسعود از تعقيب او خواهد شد ، مسعود در طلب او از پاى ننشست و بدان صوب رفت طغرل‌بيك آنجا را ترك كرده راه طوس را در پيش گرفت . و كوههاى بلند و ارتفاعات آنها و\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nراههاى تنگ و دشوار را پناهگاه خويش قرار داد . مسعود وزير خود احمد بن محمد بن عبد الصمد را با سپاهى گران بسوى او سوق داد ، وى با سپاهى زبده ( بىبار و بنه ) طى مراحل كرد ، همين كه طغرل‌بيك ملاحظه نمود بوى نزديك شده‌اند ، مكان خود را ترك كرده بنواحى ابيورد رفت .\r\nاز آن سوى مسعود به سمت ابيورد رفت كه از آن جهت راه به روى به‌بندد ، طغرل‌بيك با مقدمهء سپاه او تلاقى كرد و بر آنها بتاخت . سپاه مسعود بر او پيروز شدند و بسيارى از ياران طغرل زينهار خواستند و تامين گرفتند ، و او از هر طرف كه روى ميكرد خود را مورد تعقيب ميديد كه او را طلب ميكنند ، پس رو به دشت نهاده ، بسوى خوارزم رفت و در آنجا بماند .\r\nهمين كه غزها خراسان را ترك كردند ، مسعود قصد كوهى از جبال منيع طوس كرد كه مردمان آن با غزها يارى كرده در تباهكارى با آنها همگام بودند ، همين كه غزها به ترك آن بلاد گفتند مردمان آن ناحيت ، بنا به اعتمادى كه باستحكام و استوارى كوهستان خود داشتند ، در آنجا متحصن شدند ، مسعود بطور مجرد و زبده رو بسوى آنها نهاد ، و آن مردمان متوجه نشدند مگر زمانى كه مسعود و همراهانش با آنها درآميخته بودند ، خانواده و اموال خود را بجاى نهاده و به قلعه بلند كوه و رفته و در ارتفاعات آن پناه گرفتند ، و سپاه مسعود اموال و ذخاير آنها را به غنيمت گرفتند .\r\nسپس مسعود بهمراهان خويش دستور داد كه رو به قلعه پيشروى كنند ، و جنگ را شخصا اداره كرد ، و سپاهيان دستورش را اجراء نموده ، مردم آن ناحيه با سپاهيان مسعود به سختى و شدت هر چه تمام كه بمانند آن ديده نشده بود جنگيدند ، فصل زمستان و برف بر كوه انباشته و بسيار بود ، از سپاهيان مسعود بسيار در شكافهاى كوهستان كشته شدند و سرانجام بر اهالى آنجا پيروز گرديده و كشتار زياد نموده اسير بسيار گرفتند و كار را تمام و مسلمانان را از شر آنها راحت كردند .\r\nدر جمادى الاولى بسال چهار صد و سى و يك مسعود به منظور استراحت به نيشابور\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nرفت و منتظر وصول موسم بهار گرديد كه مجددا دنبال غزها برود ، و در دشت كه بدانجا پناه گرفته بودند ، آنها را طلب كند اين رويداد ، و بيرون رفتن غزها از خراسان چنان كه بخواست خداى بزرگ ياد خواهيم كرد . بسال سى و يك ( بعد از چهار صد ) رخ داد .\r\n\r\nبيان تصرف شهر خولنجان بوسيله ابى الشوك\r\nحسام الدوله ابو الشوك قرميسين از اعمال جبل را پيش از اينها گشوده و مسخر كرده و حكمران آنجا را دستگير كرده بود . وى از اكراد قوهيه ( كوهستانى ) بود .\r\nبرادر حكمران به دژ اربنه رفته و از پيگرد ابى الشوك پناه بدان دژ برد ، و ياران خويش در شهر خولنجان گذاشت كه شهر را محافظت كنند همين كه اين زمان فرا رسيد .\r\nابى الشوك سپاه خود را به خولنجان سوق داده آنجا را محاصره كردند و لكن چيزى از پيروزى در اين امر نيافتند ، پس دستور داد سپاه برگردد و مردم شهر از بازگشت سپاه او امنيت خاطر پيدا كردند .\r\nسپس سپاه ديگر مجهز كرد و بىآنكه احدى آگاه شود مجرد و زبده همان روز آنها را بنقطه مقصود سوق داد و دستور داد آباديهاى پيرامون دژ اربنه را غارت كنند و بهر كس هم كه دست يافتند براى پايان دادن به زمان پيكار بكشند كه مردم شهر خولنجان آگاه از حركت آنها نشوند . سپاه ابى الشوك آنچه دستور داده شده بود انجام دادند ، و به آباديهاى پيرامون دژ رسيدند و مردم آنها بهيچوجه آمادگى نداشته با اين همه جنگ شديدى كردند و سرانجام آنهايى كه در شهر بودند تسليم شدند و از سپاهيان كه در شهر بودند در قلعه وسط شهر متحصن شدند و ياران ابى الشوك آنها را محاصره كردند و در ذى قعدهء اين سال آنجا را تصرف نمودند .\r\n\r\nبيان خطبه خواندن براى عباسيان در حران ورقه\r\nدر اين سال شبيب بن وثاب نميرى حكمران حران ورقه ، بنام القائم بامر اللّه خطبه خواند و خطبه خواندن بنام المستنصر باللّه علوى را قطع كرد .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nانگيزهء او در اين كار اين بود كه نصر الدوله بن مروان از كارها دزيرى نماينده علويان در شام آگاه شده و اطلاع پيدا كرد كه دزبرى او را تهديد مىكند ، و قصد بلاد او دارد . پس با قرواش حكمران موصل مكاتبه كرد و از او سپاه خواست و به شبيب نميرى هم نامه نوشت و موافقت او را طلب كرد و وى را از مغاربه بر حذر داشت شبيب هم خواست او را اجابت كرد ، و خطبه بنام علويان را در حوزه حكمرانى خويش قطع نمود و بنام عباسيان خطبه خواند ، دزبرى كس فرستاد و او را تهديد كرد ، پس در ذى حجهء اين سال خطبه بنام علويان را در حران اعاده كرد .\r\n\r\nبيان پاره‌اى از رويدادها\r\nدر اين سال مؤيد الملك ابو على الحسين بن الحسن رخجى درگذشت . او وزير پادشاهان خاندان بويه بود . سپس ترك مقام وزارت كرد . در ايام بىكارى ( در مراسم رسمى ) مقدم بر وزراء بود .\r\nو نيز در اين سال ابو الفتح حسن بن علوى امير مكه بدرود زندگى گفت .\r\nو در اين سال وزير ابو القاسم بن ماكولا كه در هيت زندانى بود . درگذشت .\r\nمدت زندانى بودن او دو سال و پنج ماه به طول انجاميد . مولد او بسال سيصد و شصت و پنج بود . او وزير جلال الدوله و پدر امير ابى نصر و مصنف كتاب « الاكمال فى المؤتلف و المختلف » بود . جلال الدوله او را تسليم قرواش و وى در هيت زندانيش كرد .\r\nدر اين سال شش روز مانده به ماه ربيع الاول در بغداد برف باريد و به اندازه يك وجب بر زمين نشست و مردم برفها از پشت بامها بخيابانها ميريختند ، و آب شش روز متوالى يخ بسته بود و اولين روز آن روز بيست و سوم كانون ثانى ( 23 ژانويه برابر 4 بهمن ماه م ) بود .\r\nدر اين سال ابو نعيم احمد بن عبد اللّه بن احمد بن اسحاق اصفهانى حافظ و ابو الرضا بن منصور بن الظريف فارقى امير شاعر درگذشتند . ابن الظريف را ديوان شعرى نيكو هست و از جمله گفته‌هاى اوست :\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n « مخطف الخصر مطبوع على صلف * عشقته و دواعى البين تعشقه »\r\n« و كيف اطمع منه فى مواصلة * و كل يوم لنا شمل يفرقه »\r\n« و قد تسامح قلبى فى مواصلتى * على السلو و لكن من يصدقه »\r\n« اهابه و هو طلق الوجه متبسم * و كيف يطمعنى فى السيف رونقه » \r\nمفاد اين ابيات به فارسى چنين است : به دلبرى ميان موى كه مطبوع بر كبر و نخوت است دلبستم و تفاوت جاه فيما بين از دواعى آن دلبستگى بود . و با چنان تفاوت چگونه به رسيدن به او طمع ورزم كه هر روز جمع ما را پراكنده سازد . دلم مرا به تسامح در رسيدن به او تسليتى بود و لكن كيست كه آن را تصديق كند ، ديدارش با روى گشاده و خندان مرا بهراس اندازد كه چنان ( رخ مينمايد و پرهيز و آتش آرزوى ما تيزتر همى كند ) .\r\n\r\n( 431 ) سال چهار صد و سى و يك\r\nدر اين سال ملك مسعود بن محمود بن سبكتكين ، قلعه‌اى را در خراسان كه در دست غزها بود بگشود و گروهى از آنها را كه در قلعه بودند بكشت ، چنان كه پيش از اين ياد كرده بوديم در سال چهار صد و سى بين او و غزها جنگ و ستيزهائى بود كه منتهى به بيرون شدن غزها و رفتن آنها بدشت و هامون گرديد .\r\n\r\nبيان تصرف بصره بوسيله پادشاه ابى كاليجار\r\nدر اين سال پادشاه ابى كاليجار سپاه خود را همراه با عادل ابو منصور بن مافنه به بصره گسيل داشت و در ماه صفر آنجا را متصرف گرديد . بصره چنان كه پيش از اين گفته بوديم ، بعد از بختيار در دست الظهير ابى القاسم بود و يك بار هم بر ابى كاليجار\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nعصيان ورزيد و در طاعت جلال الدوله بدر آمد و سپس طاعت از جلال الدوله را ترك كرد و دوباره به طاعت ابى كاليجار گردن نهاد و ابى كاليجار هم از آنچه در مخالفت و معارضت ميكرد ، ناديده ميانگاشت و الظهير سالانه هفتاد هزار دينار براى ابى كاليجار تضمين نموده ميفرستاد و ثروتى افزون بهمرساند و دوران حكومتش دوام و در كارش استوار گرديد و نامش بلند گرديد .\r\nاتفاق چنين رويداد كه متعرض املاك ابى الحسن بن ابى القاسم بن مكرم حكمران عمان و اموال او گرديد . ابو الحسن مراتب را به پادشاه ابى كاليجار نوشت و زياده بر سى هزار دينار فزونتر از آنچه از بصره براى ابى كاليجار تضمين شده بود ، در عهده گرفت و گفتگو درباره قصد بصره نمودن جريان پيدا كرد و اين گفتگوها با آن دل‌پريها و عقده‌ها كه از الظهير در دل بود هماهنگ شد . و پيشنهاد ابو الحسن حكمران عمان پذيرفته شد . و پادشاه سپاهيان مجهز كرد و همراه با عادل ابى منصور روانه بصره كرد و او بدان صوب رهسپار شد و بصره را محاصره كرد .\r\nسپاهيان ديگرى نيز از راه دريا از عمان به سمت بصره رفت و بصره از خشكى و دريا محاصره و تصرف شد و الظهير ابى القاسم دستگير و تمام دارائى موجود او گرفته شد و مقرر گرديد يكصد و ده هزار دينار پس از نود هزار دينارى كه از او گرفته شد ، در ظرف مدت يازده روز بپردازد . پادشاه ابى كاليجار وارد بصره شد و آنجا مقيم گرديد سپس فرزند خود عز الملك را در آنجا گمارد و خود باهواز بازگشت وزير ابو الفرج فسانجس همراه او بود ، و بهنگام عزيمت باهواز الظهير را نيز با خود از بصره باهواز برد .\r\n\r\nبيان آنچه پس از درگذشت ابى القاسم بن مكرم در عمان گذشت\r\nهمين كه ابو القاسم بن مكرم درگذشت از خود چهار پسر بجاى نهاد : ابو الجيش و المهذب و ابو محمد و آخرين آنها صغير بود . بعد از فوت او فرزندش ابو الجيش جاى\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nپدر را گرفت و على بن هطال منوجانى ، فرمانده لشكر پدرش خويش را در مقامى كه داشت برقرار و وى را بسيار گرامى داشته و در احترام نسبت به او مبالغه كرد ، به نحوى كه چون بر وى وارد ميشد ، پيش پاى او برميخاست برادرش المهذب اين كار را از وى پسنديده ندانسته و زبان بدگوئى نسبت به ابن هطال گشود . اين بدگوئى خبرش به گوش ابن هطال رسيد ، و بدل گرفت و از ابا الجيش اجازت طلبيد كه المهذب برادرش را هم به ضيافتى كه ترتيب داده بود ، دعوت كند . ابا الجيش اجازت داد . همين كه المهذب در آن ميهمانى حضور پيدا كرد . ابن هطال كمر به خدمت او بست و در خدمتگزارى و پذيرائى از وى مبالغه نمود و چون المهذب بخورد و بنوشيد و سرمست شد ، مستى كار خود را كرد و ابن هطال به او گفت : برادر تو ابا الجيش مرد ضعيف و زبونى است و عاجز از اين كار ( حكمرانى ) است ، عقيدهء من بر اين است كه ما دو نفر با يك ديگر متفق شوم و تو امير بشوى . و او را فريب داد و المهذب متمايل به او گرديد ، ابن هطال دستخط او را درباره آنچه بايد بوى تفريض گردد ، بگرفت كه پس از آنكه با هم در اين امر قيام و اقدام كردند چه كارهائى به او داده خواهد شد همين كه فرداى آن روز فرا رسيد ابن هطال نزد ابى الجيش رفت و به او گفت : برادرت بسيارى از ياران تو را از تو روى گردان كرده است و با من گفتگو داشته و ميخواسته مرا با خود همداستان كند و من با او موافقت نكردم و به همين سبب از من بدگوئى ميكرد و اينست دستخط او كه دوش به نوشته و قرار و مدار با من نهاده است . ابى الجيش همين كه خط برادرش بديد امر بدستگيرى او صادر كرد ، ابن هطال دستور او را انجام داده و او را زندانى و در بند كشيد و پس از آن كس گمارد كه وى را خفه كند و كرد و جثهء او را در گودالى انداخته و چنين وانمود كرد كه از بلندى افتاده و مرده است .\r\nپس از آن واقعه ابى الجيش ديرى نپائيد و درگذشت . ابن هطال خواست برادرش ابا محمد را گرفته بفرمانروائى عمان بنشاند و سپس او را بكشد . مادرش او را بدست ابن هطال نسپرد و به او گفت : خود سرپرستى امور را عهده‌دار باش . و اين صغير است و صلاحيت اين كار را ندارد . ابن هطال پذيرفت و بنا را به بدرفتارى نهاد و بازرگان را مصادره و اموال آنها را بگرفت .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nگزارش اعمال او و رفتارش با خاندان مكرم به پادشاه ابى كاليجار و عادل ابن منصور بن ماننه رسيد ، كار را بزرگ دريافتند ، و عادل در اين باره شدت عمل نشان داد . و بنمايندهء ابى القاسم بن مكرم كه المرتضى ناميده ميشد و در جبال عمان بود نامه نوشت و بوى امر كرد كه قصد ابن هطال كند ، و سپاهيان از بصره مجهز كرد كه بمساعدت المرتضى گسيل بشوند . المرتضى مردم را ، در ناحيت خويش گرد آورد . همگى رو بسوى او آوردند و از طاعت ابن هطال روى بتافتند و كار ابن هطال سستى گرفت و المرتضى بر اكثر بلاد چيره گرديد . سپس خادمى كه وابسته به ابن مكرم بود به ابن هطال پيوست تا او را بكشد و فراشى كه ابن هطال داشت وى را در اين امر او را يارى كرد . و عادل ابن مافنه چون از كشته شدن ابن هطال آگاه شد . مأموران به عمان گسيل داشت كه ابا محمد را بيرون آوردند و در كار امارت آنجا استوار داشتند . و استوارى كار ابا محمد و استقرار او در اين سال انجام‌پذير گرديد .\r\n\r\nبيان جنگ ميان ابى الفتح ابن ابى الشوك و عموى او مهلهل\r\nدر اين سال ميان ابى الفتح بن ابى الشوك و عم او مهلهل جنگ شديدى رويداد .\r\nانگيزه اين جنگ و ستيز اين بود كه ابا الفتح از جانب پدر خود در دينور نيابت داشت و مقامش بزرگى يافت ، و تعدادى از قلاع را بگشود ، و متصرفات خود را از تجاوزات غزها نگهداشت و از آنها كه قصد تجاوز داشتند بكشت ، و خود بزرگ بينى سر از گريبان زندگيش برآورد و ديگر زير بار پدرش هم نميرفت .\r\nدر شعبان اين سال به قلعه بلواره رفت كه آنجا را فتح كند . همسر صاحب آن قلعه كه از اكراد بود در آنجا اقامت داشت و بدانست كه او از حفظ قلعه درمانده است . پس به مهلهل بن عناز كه در كوچ‌نشين و چادرهاى خود در نواحى « صامغان »\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nميزيست ، بنوشت و او را دعوت كرد كه قلعه را تسليم او كند رسول او چون به مهلهل رسيد ، مهلهل از او پرسيد كه آيا ابو الفتح خود شخصا به قلعه رسيده يا سپاه او ؟\r\nآن پيك بپاسخ گفت كه ابى الفتح برگشته و سپاهش باقيمانده است . مهلهل بدان سوى روى نهاد همين كه بدانجا رسيد ديد كه ابى الفتح بدان ناحيت بازگشته است ، پس قصد موضعى نمود كه ابى الفتح را متوهم سازد باينكه او قصد آنجا را نداشته و قلعه را نميخواهد ، و از آنجا بازگشت ، ابو الفتح او را دنبال كرد و به او رسيد دو گروه همديگر را بديدند ، مهلهل برگشته و جنگيدند ، ابو الفتح در ياران خويش دگرگونى احوال بديد ، و از آنان بترسيد و گريزان بازگشت . همراهانش نيز در هزيمت از او پيروى نمودند و سپاهيان مهلهل پياده‌هاى سپاه ابى الفتح را بكشتند و در اثر منهزمين بتاختند . اسب ابى الفتح از رفتار باز ايستاد و به بند اسارت درآمد و او را نزد مهلهل بردند ، چند ضرب تازيانه بوى زد و به بندش كشيد و نزد خود زندانيش كرد و برگشت . از آن سوى ابا الشوك سپاهيان خود گرد آورد و به شهر زور رفت و آنجا را محاصره كرد و قصد بلاد برادرش كرد تا فرزندش ابى الفتح را آزاد سازد و كار بدرازا كشيد و فرزندش را آزاد نتوانست كرد و لجاجت مهلهل وى را وادار كرد كه علاء الدوله بن كاكويه را به بلد ابى الفتح بخواند ، و به دينور و قرميسين وارد شد و نسبت به اهالى بدرفتارى و ستمكارى روا داشت و آن بلاد را تصرف نمود اين رويداد بسال چهار صد و سى و دو رخ داد .\r\n\r\nبيان ماجراجوئى تركان عليه جلال الدوله در بغداد\r\nدر اين سال تركها در بغداد بر جلال الدوله شوريدند ، و چادرهاى خود به بيرون شهر بر پا داشتند و سپس به چندين موضع بتاختند و آنجاها را غارت كردند ، جلال الدوله از آنها بيمناك شد ، و چادرهاى خود را در جهت غربى شهر انتقال داد ، و رسولانى براى صلح ميانشان رفت و آمد كرد و جلال الدوله ميخواست بغداد را ترك كند ، يارانش مانع شدند . پس بادبيس بن مزيد و قرواش حكمران موصل\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nو غيرهها مكاتبه كرد و سپاهيان گرد او جمع آمدند ، و قواعد امر ميانشان استقرار يافت و بخانهء خود بازگشت . با اين همه تركها طمع ورزيدند و به آزار مردم پرداخته و دست بقتل و غارت گشودند و كارها به تباهى كشيد ، و آنچنان فساد شمول كلى پيدا كرد كه هيچكس اميدوار باصلاح آن نبود .\r\n\r\nبيان پاره‌اى از رويدادها\r\nدر جمادى الاخره اين سال خليفه القائم بامر اللّه ، داراى فرزندى پسر شد ابو العباس كه ذخيرهء دين است و در اين سال شبيب بن وثاب نميرى حكمران رقه و سروج و حران درگذشت .\r\nدر اين سال ابو نصر بن مشكان دبير دار الانشاء محمود بن سبكتكين و فرزندش مسعود درگذشت وى از نويسندگان چيره دست و نامى بود و نوشته‌اى از او ديدم در نهايت خوبى\r\n.\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\n( 432 ) سال چهار صد و سى و دو\r\n\r\nبيان آغاز دولت سلجوقيان و ثبت اخبار آنها بدنبال هم\r\nدر اين سال پادشاهى ، سلطان طغرل‌بيك محمد و برادرش چغربيك داود فرزندان ميكائيل بن سلجوق بن تقاق استوار گرديد . نخست گزارش احوال پدرانشان را ياد مينمائيم و سپس احوالى را كه چگونه دگرگونى يافت تا اينكه بپادشاهى رسيد .\r\nبا اينكه من بيشتر اخبار آنها را با گذشت سالها مقدمتا ياد كرده‌ام . با اين همه در اينجا مجموع رويدادها را ياد ميكنم كه سياق واحدى داشته باشد و اين بهتر است و گويم ، اما تقاق ، معنايش تير تازه است و مردى با شهامت . و صاحب رأى و تدبير و مقدم بر تركان غز بود . و مرجع آنان بشمار ميرفت و از هيچ گفتهء او سر برنميتافتند ، و از اوامرش تجاوز نميكردند . روزى از روزها چنين اتفاق افتاد كه پادشاه تركان كه بيغو ناميده ميشد سپاهيان خود گرد آورد و قصد رفتن به بلاد اسلام كرد . تقاق او را از اين كار نهى كرد و گفتگو در اين باره ميان آنها بدرازا كشيد ، پادشاه ترك ، بدرشتى سخن گفت ، تقاق بر سرش كوبيد و سرش جراحت يافت ، خدمتگزاران پادشاه ترك ، تقاق را احاطه كرده و ميخواستند او را بگيرند ، جلويشان را گرفت و با آنها بجنگيد ، و يارانش كه با وى بودند گرد آمدند و او را مانع از جنگ و ستيز شدند ، و سپس از هم جدا شده و بين آنها صلح شد و تقاق نزد بيغو بماند و فرزندش سلجوق به دنيا آمد .\r\nو اما سلجوق همين كه بزرگ شد آثار و امارات نجابت . و علامات تقدم در او آشكار گرديد ، پادشاه تركستان او را نزديك به خود و بر سايرين پيشى داد و لقب « سباشى » بوى ببخشيد كه معنايش فرماندهى ارتش است . همسر پادشاه شوى خود\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nرا ، بسبب تقدم سلجوق و طاعت و انقيادى كه مردم از وى داشتند ، بترساند و او را برانگيخت كه سلجوق را بكشد و در اين باره پافشارى كرد .\r\nسلجوق چون اين خبر را شنيد ، با همه گروهها كه از وى اطاعت ميكردند از دار الحرب بديار اسلام رفت و به سعادت ايمان و مجاورت با مسلمانان نائل گرديد و و احوال او از جهت بلندى جايگاه فزون گرديده اوامرش اجراء و طاعتش لازم مينمود و در نواحى جند رحل اقامت افكند و با كفار ترك بجهاد پرداخت پادشاه تركان از مسلمانانى كه در آن ديار بودند خراج ميگرفت سلجوق عمال او را طرد كرد و آن ديار از وجود آنها براى مسلمانان تصفيه شد .\r\nيكى از پادشاهان سامانى كه پاره‌اى از اطراف بلاد او مورد تجاوزات هارون بن ايلك خان قرار گرفته بود ، به سلجوق پيام فرستاد و از وى طلب يارى كرد .\r\nاو فرزند خويش ارسلان را با گروهى از يارانش به يارى پادشاه سامانى گسيل داشت .\r\nشهريار سامانى با وجود آنها بر هارون برترى يافته و نيرو گرفت و آنچه هارون گرفته بود از وى بازستاند ، و ارسلان نزد پدر بازگشت .\r\nفرزندان سلجوق عبارت بودند از : ارسلان . و ميكائيل . و موسى . سلجوق در جند درگذشت بهنگام فوت شصت و هفت سال داشت و در همانجا به خاك سپرده شد و فرزندانش باقيماندند . ميكائيل به بعضى از بلاد كفار ترك به جهاد رفت و جنگيد و در آن نبرد در راه دين حق ، در راه خدا شهيد شد و فرزندانى كه از خود بجاى گذاشت . بيغو و طغرل‌بيك محمد و جغرى بيك داود بود عشايرشان طاعت از آنان كردند ايلغار خويش موفق بودند و در بيست فرسنگى نزديك به بخارا فرود آمدند . امير بخارا از آنها بيمناك شد و بناى بد همسايگى را با آنها گذاشت و هلاك آنها را ميخواست و آنها به بغراخان پادشاه تركستان ملتجى شدند و در بلاد او اقامت گزيدند و در پناه او بزيستند و گزند ديگران را نسبت به خود مانع شدند . ميان طغرل‌بيك و برادرش داود قرار كار بر اين گرديد ، كه چون بغراخان آنان را بخواهد يكى از آنها نزد او رفته و ديگرى در بين مردم خودشان بماند . از ترس اينكه مبادا فريب و مكرى در كارشان روا دارند . و به اين قرار باقيماندند\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nبغراخان كوشيد آنان را نزد خود حاضر يابد . حاضر نشدند ، پس طغرل‌بيك را گرفته و اسير كرد داود و عشايرش و كسانى كه پيرو آنها بودند شوريدند . بغراخان قصد كرد از برادرش هم نجات يابد و سپاهى بسوى داود و عشايرش گسيل داشت ، و جنگيدند و سپاه بغراخان منهزم گرديد و كشتار بسيارى از آنها شد و داود برادرش طغرل‌بيك را آزاد كرد و از آنجا به جند رفتند كه نزديك به بخاراست و در آنجا اقامت نمودند .\r\nهمين كه دولت سامانيان منقرض شد و ايلك خان بخارا را تصرف نمود . جايگاه ارسلان بن سلجوق عم داود و طغرل‌بيك در ما وراء النهر بزرگ شد . على تكين در زندان ارسلان خان بود و از آنجا بگريخت و او برادر يلك خان بود و خود را به بخارا رساند و بر آنجا مستولى گرديد و با ارسلان بن سلجوق متفق گرديد و نيرو يافتند و كارشان مهم و بزرگ شد ، ايلك خان برادر ارسلان خان قصد آنها كرد و با آنها جنگيد ، او را منهزم نموده در بخارا باقيماندند على تكين نسبت به بلادى كه در جوار بخارا واقع شده بود . با محمود بن سبكتكين در معارضه و مخالفت زياده‌رويها ميكرد .\r\nو راه بر رسولانى كه محمود بپادشاهان ترك روانه ميداشت ميبريد ، و همين كه بنا به آنچه كه بيان كرديم ، محمود از جيحون گذشت على تكين از بخارا بگريخت . و با ارسلان بن سلجوق و جماعت او بدشت و بيابان شن‌زار كوچ كردند . و در آنجا از آسيب‌پذيرى از جانب محمود در پناه بودند . محمود نيروى سلجوقيان را بديد و شوكت و كثرت عدهء آنها را خوار مايه ندانست . پس با ارسلان بر وى ورود كرده يمين الدوله بيدرنگ وى را دستگير و در قلعه‌اى زندانى نمود و چادرها و ابه‌هاى آنها را غارت كرده . آنگاه با رأى زنان از خواص دستگاه خود مشورت خواست كه بخاندان و عشيرهء او چه بايد كردن ، ارسلان جاذب كه بزرگترين اخصاء او بود بوى مشورت داد كه آنان را عقيم سازد تا نكند تير اندازانى ببار آرند و يا آنان را در جيحون غرق و بامواج آب سپارد . محمود به او گفت : تو چه اندازه سنگدلى ! سپس امر كرد از جيحون بگذرند . و آنان را در نواحى خراسان پخش و پراكنده ساخت\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nو بر آنها خراج وضع نمود . عمال و مأموران دولت محمود ستم به آنها روا داشتند و دست باموال و اولاد آنان دراز كردند . پس در اثر چنان سلوكى بيشتر از دو هزار نفر از مردانشان از آنها جدا شدند و بكرمان و از آنجا به اصفهان رفتند و ميان آنها علاء - الدوله بن كاكويه . چنان كه بيان كرديم ، جنگى رويداد و سپس از اصفهان بآذربايجان كوچيدند و اينها گروه ارسلان بودند .\r\nو اما فرزندان برادرانش ، على تكين حكمران بخارا با اعمال فريبكارى و مكر به منظور پيروزى بر آنها عمل كرد . پيكى نزد يوسف بن موسى بن سلجوق ، پسر عم طغرل‌بيك محمد و چغرى بيك داود ، روانه كرد و او را بدهش و بخشش خويش نويد داد و در استمالت و جلب خاطرش بس بكوشيد و از وى خواست نزد او برود . يوسف خواست او را پذيرفت . و على تكين تقدم و پيشوائى را بر تركان مقيم در ولايت خود را بوى تفويض كرد ، و اقطاعات بسيار بوى بخشيد و او را ملقب به امير اينانج بيغو كرد .\r\nانگيزهء على تكين در كارى كه دربارهء يوسف بن موسى كرد اين بود كه به استعانت او و عشيره و اصحاب او بر طغرل‌بيك و داود فرزندان عم يوسف ، چيره گردد . و وحدت و اتفاق آنها را بهم ريخته و متشتت كرده ، بعضى را بدست بعضى ديگر بكوبد . آنها مقصودش را دريافته و يوسف به آنچه كه على تكين ميخواست گردن ننهاد و چون وى ملاحظه نمود كه فريبكارى او در يوسف كارگر نيفتاده و به مقصود نرسيده است امر بكشتن او كرد . يوسف كشته شد و كسى كه مباشر كشتن او بود اميرى از امراى على تكين بود كه نامش آلب قرا بود .\r\nهمين كه او كشته شد اين كار را از نظر طغرل‌بيك و برادرش داود بزرگ و گران آمد ، و تمام عشاير خويش را گرد آوردند و لباس ماتم در بر كردند و از تركان آنقدر جمع آوردند كه گرد آوردنشان امكان‌پذير بود و بكين خواهى يوسف شوريدند . على تكين نيز لشكريان خود را گرد آورد و رو به آنها سوق داد . سپاه على تكين منهزم گرديد سلطان آلب ارسلان بن داود اول محرم سال چهار صد و بيست پيش از اين جنگ به دنيا آمد ، قدمش را متبرك و چهره‌اش را خجسته و ميمون دانستند . درباره مولد او روايت\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nديگر هم گفته شده است .\r\nهمين كه سال چهار صد و بيست و يك فرا رسيد ، طغرل‌بيك و داود ، قصد الب قراكه يوسف پسر عمشان را كشته بود كردند و او را كشته و تاخت و تازى بر سپاه على تكين كرد دو هزار تن از افراد آن سپاه را كشتند على تكين سپاه خود گرد آورد و هر كس را كه از يارانش قادر بحمل سلاح بود با خود برداشته و گروه زيادى از اهل بلد نيز همراه او شده و از همه طرف بر آنها تاخت كردند و اموال و فرزندانشان گرفتند و زنان را به بند اسارت كشيدند و ذرارى آنان را اسير كردند ، و ضرورت آنها را به عبور از خراسان ناگزير ساخت .\r\nهمين كه از جيحون عبور كردند ، خوارزمشاه هارون بن آلتونتاش به آنها نامه نوشت و از آنان دعوت كرد كه بيايند و با هم متفق و دست واحدى بشوند . طغرل‌بيك و داود و بيغو بدان صوب رهسپار شدند و بسال چهار صد و بيست و شش در بيرون خوارزم چادرهاى خود را برپاداشتند و آنها بخوارزمشاه هارون اعتماد و اطمينان پيدا كرده بودند و او نسبت به آنها خيانت و غدر روا داشت و امير شاهملك را بر آنها گمارد و وى با سپاه هارون آنها را سخت در تنگنا قرار داد و بسيارى از آنها را كشت و غارت كرد و زنان باسارت گرفت و روشى شنيع در غدر و خيانت نسبت به آنها در پيش گرفت پس جمع آنها از خوارزم بدشت نسا كوچيده و در اين سال نيز قصد مرو كردند و به احدى از ابناء بشر متعرض نشدند و فرزندان و ذرارى آنها در اسارت باقيماندند .\r\nدر اين سال ملك مسعود بن محمود بن سبكتكين در طبرستان و چنان كه ياد كرديم آنجا را تصرف كرده بود ، پس طغرل‌بيك و برادرانش بوى رسولان فرستادند و زينهار خواستند و ضامن شدند باينكه قصد گروهى را كه در بلاد به فساد و تباهكارى سرگرم اند مينمايند و آنها را دور ساخته با آنها مىجنگند و از جمله بزرگترين ياران او عليه آنها و ديگران خواهند بود . ملك مسعود رسولان را دستگير و سپاهى جرار مجهز نمود و بسركردگى ايلتغدى حاجب خويش و ساير بزرگان امراء سپاه بسوى آنها گسيل داشت ، و اين سپاه با سركردگانش در شعبان آن سال درنسا با آنها تلاقى كرده\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nجنگيدند و كار بزرگ شد و سلجوقيان منهزم شدند و اموالشان به غنيمت گرفته شد در چادر اردوگاه ميان سپاه مسعود بر سر غنائم بدست آمده اختلافى رويداد كه منتهى بجنگ و ستيز آنها گرديد .\r\nدر آن احوال اتفاق چنين رخ داد كه سلجوقيان كه در حال فرار بودند . داود به آنها گفت : سپاه ( مسعود ) اكنون فرود آمده و اطمينان پيدا كرده و خاطرى امن و آسوده دارند . راى من اين است كه قصد آنها كنيم ، شايد به مقصود خويش برسيم ، پس سلجوقيان برگشتند و به سپاه ( مسعود ) رسيدند ، موقعى كه آنها در آن حال جنگ و ستيز بودند ، و بر آنها تاختى سخت نمودند و از آنان كشتند و اسير گرفتند و آنچه از اموال آنها و مردانشان گرفته بودند ، مسترد داشتند .\r\nمنهزمين سپاه نزد ملك مسعود بازگشتند ، در آن هنگام او در نيشابور بود ، و از رد پيشنهاد طاعت كه سلجوقيان كرده بودند پشيمان گرديد و دانست كه هيبت آنها در دلهاى سپاهيانش نفوذ و رسوخ پيدا كرده است و سلجوقيان با اين شكست و هزيمتى كه بسپاه او دادند ، طمع ورزيده‌اند و بعد از آنكه ترس شديدى از سپاه سلطان داشتند ، جرئت پيدا كرده‌اند و از بروز حوادثى بمانند آنچه روى داده بود بترسيد و نامه به آنها نوشت مبنى بر تهديد و وعيد ، طغرل‌بيك به پيشنماز خود گفت :\r\nبه سلطان بنويس :  ( قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ  [ ( 1 ) 
  ] و چيزى بر آن ميافزا » معناى آيهء شريفه به فارسى چنين است : « بگو اى پيمبر ، بار خدايا پادشاه ملك تو هستى و هر كه را خواهى ملك و پادشاهى بخشى و از هر كس خواهى بگيرى و بهر كه خواهى عزت ارزانى فرمائى و هر كه را خوار گردانى و هر نيكوئى و خير بدست تو است و تنها تو هستى كه بر هر چيز توانا هستى » اين پاسخ چون به مسعود رسيد امر كرد نامه‌اى بوى نوشتند پر از نويدهاى نيكو و خلعتهاى نفيسى بهمراه آن نامه روانه داشت و در آن دستور داده بود كه از آنجا به آمل شط شهرى در كنار جيحون كوچ كنند ، و نهى از شر و فساد كرده و دهستانى\r\n\r\n\r\n\r\n\r\n","description":"","footnote":"\r\n[ ( 1 ) 
  ] قرآن كريم سورهء مباركه آل عمران آيه 26\r\n","page_name":" 185 ","page_number":185},
  {"content":"\r\n\r\nبه داود باقطاع و نسا را به طغرل‌بيك و فراوه را به بيغو بخشيده و بهر كدام لقب « دهقان » داده بود ، برادران سلجوقى رسول و خلعتهاى مسعود را بديدهء تخفيف نگريسته و به رسول او گفتند : هر گاه ميدانستيم كه سلطان بر ما چنانچه توانسته باشد . ابقاء كند اطاعتش ميكرديم و لكن ميدانيم آنگاه كه بر ما ظفر ياب گردد هلاك مان خواهد كرد و اين دانستن از تجربه‌اى كه درگذشته كرديم پيدا شده است . ما او را اطاعت نميكنيم و بوى اعتماد نداريم ، پس بنا را بر فساد گذاشتند و سپس از آن خوددارى كرده دست كشيدند و گفتند : اگر ما را توانائى باشد ميبايستى انصاف خود از سلطان بخواهيم و گر نه چه نيازى داريم كه مردم جهان هلاك سازيم و اموال آنها را غارت كنيم . و به مسعود نامه نوشتند و به اظهار طاعت از وى و خوددارى از شر به مخادعه و مكر پرداختند و از او خواستند كه ارسلان بن سلجوق عمشان را آزاد كند . مسعود خواست آنها را پذيرفت و ارسلان را در بلخ نزد خويش فرا خواند و بوى دستور داد به برادرزاده‌هاى خويش بيغو و طغرل‌بيك و داود نامه بنويسد كه در آنجا كه هستند پايدار بمانند و از ارتكاب شر خوددارى كنند . ارسلان پيكى بسوى آنها روانه داشت كه دستور سلطان را به آنان رساند و داروى شفابخشى بهمراه او فرستاد و امر به تسليم آن به آنان كرد همين كه پيك بدانجا رسيد و رسالت خود را انجام داد و آن دارو به آنان تسليم كرد ، تنفر پيدا كرده متوحش شدند و در كار خود به غارت و شر بازگشتند ، مسعود ارسلان را بزندان خودش بازگرداند و به غزنه رفت . سلجوقيان چنان كه بيان كرديم قصد بلخ و نيشابور و طوس و جوزجان كردند .\r\nداود در شهر مرو اقامت گزيد . سپاهيان مسعود ، يكى پس از ديگرى شكست خورده منهزم شدند و ترس و بيم بر ياران مسعود چيره گرديد بخصوص با دورى او از غزنه نامه‌هاى نمايندگان و عمال وى كه در آنها استغاثه كرده شكايت مينمودند تواتر پيدا كرد . و عمليات سلجوقيان را در بلاد ، براى او شرح داده بودند ، و مسعود جوابى به آنها نداده و توجهى نكرد و از امر خراسان و سلجوقيان روى گردانده و به كارهاى هند مشغول گرديد :\r\nهمين كه اوضاع و احوال بحرانى در خراسان شدت يافت و كار سلجوقيان بزرگ\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nشد وزراى مسعود و ارباب رأى در دولت او اجتماع نموده و گفتند : كم توجهى نسبت بامر خراسان از بزرگترين نيكبختيهاى سلجوقيان است و از اين رهگذر است كه بلاد را مالك خواهند شد و ملك بر آنها استوار گردد . ما ميدانيم و هر خردمندى هم ميداند . و هر گاه ما را بر اين حال ترك گويند ، سريعا بر خراسان چيره ميشوند ، سپس روى به غزنه ميگذارند و در آن هنگام . حركات ما سودى نخواهد داشت و نتوانيم كه از بطالت و سرگرم بودن به لهو و لعب و عيش و طرب طرفى از اين كار به بنديم .\r\nآنگاه بود كه مسعود از خواب بيدار شد ، و پس از غفلت رشد خود بديد ، و سپاهيان بسيار مجهز كرد و بزرگترين اميرانى كه نزدش بودند و « سباشى » ناميده ميشد و حاجب وى بود ، و پيش از آن هم او را رو به غزهاى عراقى گسيل داشته بود بر آن سپاه فرماندهى داد و با وى امير بزرگ ديگرى بنام مرداويج بن بشو همراه و گسيل داشت .\r\nسباشى مرد جبانى بود و در هرات و نيشابور رحل اقامت افكند ، سپس بناگهان بر مرو كه داود در آنجا مقيم بود بتاخت و به شتاب خود را در مدت سه روز بمرو رسانده لشكريان و چارپايانش خسته و وامانده شده بودند ، داود از پيش روى او منهزم گرديد سپاهيان دنبالش كردند . حكمران جوزجان بر وى حمله كرد داود با وى جنگيد و حكمران جوزجان كشته شد و سپاهش شكست خورد . كشته شدن او بر سباشى و تمام همراهان سخت گران آمد ، و دچار ذلت و زبونى شده و سلجوقيان نيرو يافته و طمع آنها افزون گرديد .\r\nداود به مرو برگشت و با اهالى آنجا بنا را بر نيكرفتارى گذشت و نخستين جمعه از ماه رجب سال چهار صد و بيست و هشت بنامش خطبه خوانده شد و در خطبه بلقب ملك الملوك ملقب گرديد . و سباشى در آن حال وقت گذرانى ميكرد و از منزلى بمنزلگاه ديگر ميرفت و سلجوقيان همچو روباه با وى حركت كرده او را زير نظر داشتند گفته شده كه سباشى اين كار را از روى جبن و تن‌آسانى ميكرد و گفته شده كه سلجوقيان با وى مكاتبه داشته و در جلب خاطر و استمالتش ميكوشيدند ، عرصه بر آنها گشاده داشت و در دنبال كردشان سستى بخرج داد و خدا داناتر از هر كس است .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nهمين كه سباشى و سپاهيانش اقامتشان در خراسان بدرازا كشيد و سلجوقيان در خراسان بودند . بلاد غارت و خونها ريخته ميشد ، خواربار كاهش يافت و بخصوص براى تغذيه سپاهيان و ، اما سلجوقيان اعتناء به اين امر نداشتند زيرا كه قانع به مقدار قليلى از خواربار بودند . سباشى ناگزيرند ترك خوددارى از روبرو شدن با آنها نمايد . و مستقيما با سلجوقيان بجنگد . پس رو به داود رفت . داود هم رو به او پيشروى كرد و در شعبان سال چهار صد و بيست و هشت . فريقين بر دروازهء سرخس با يك ديگر تلاقى كردند .\r\nداود را منجمى بود صومعى نام و بوى مشورت داد كه اقدام بجنگ كند و پيروزى وى را تضمين نمود كه چنانچه در پيشگوئى خود براى پيروزى خطا كرده باشد خونش مباح باشد . هر دو سپاه به نبرد پرداختند سپاه سباشى پايدارى نتوانست كردن و به زشت‌ترين وجه منهزم شده و با سرافكندگى رو بهرات گريختند ، داود و سپاهيانش آنها را تا طوس دنبال كرده و با دست ميگرفتند و از كشتن خوددارى كردند و اموالشان را به غنيمت گرفتند . اين معركه‌اى بود كه بعدها موجب تصرف خراسان بدست سلجوقيان گرديد و وارد به قصبات و آباديهاى بلاد شدند . و طغرل‌بيك وارد نيشابور شد و در شادياخ ساكن گرديد و در شعبان بعنوان سلطان المعظم بنامش خطبه خوانده شد و نمايندگان از جانب خود بنواحى ( كشور ) فرستادند .\r\nداود بهرات رفت ، سباشى آنجا را ترك كرده به غزنه عزيمت نمود ، مسعود او را مورد عتاب قرار داد و از چشم او بيفتاد و به او گفت : تباه را ستاه كردى و روزها بدرازا كشاندى تا اينكه دشمن نيرو پيدا كرد و آبشخور آنها صفا پيدا كرد .\r\nو آنچه از بلاد خواستند تصرف آنها بر ايشان امكان‌پذير گرديد . سباشى متعذر شد باينكه اين قوم به سه گروه پخش شده بودند ، هر زمان كه گروهى را تعقيب ميكردم كه پيش روى من بودند . دو گروه ديگرشان در پشت سر من آنچه ميخواستند در بلاد ميكردند .\r\nمسعود ناگزير شد كه روى بخراسان آورد . سپاهيان گرد آورد و اموال بسيار\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nميانشان پخش كرد و از غزنه با ارتشى حركت كرد كه فضا براى جاى دادن آنها تنگ بود . و تعداد بسيارى فيل بهمراه داشت و به بلخ رسيد . داود نيز قصد او كرد و نزديك باردوگاه مسعود فرود آمد . روزى با عده كمى از رزمندگان زبده و بطور مجرد و سبكبار . ناگهانى بر سپاهيان مسعود يورش برد و فيل بزرگى كه بر در خانهء ملك مسعود بود با تعدادى از دربانان را بگرفت . اين حركت قدر و منزلت داود را در نفوس بزرگ كرد و سپاه مسعود بيش از پيش هيبت او بدل گرفتند .\r\nمسعود در اول ماه رمضان سال چهار صد و بيست و نه از بلخ حركت كرد و يكصد هزار سوار رزمجو بهمراه داشت و به جوزجان رفت و حكمران آنجا را كه از جانب سلجوقيان گمارده شده بود بگرفت و بدارش آويخت و از آنجا عزيمت كرده به مرو شاهجهان رفت . داود به سرخس رهسپار شد وى با برادرانش طغرل‌بيك و بيغو اجتماع نموده ، گرد هم آمدند ، مسعود رسولانى درباره صلح بسوى آنها گسيل داشت ، در جواب بيغو نزد مسعود رفت . و مسعود او را كرمى داشته و خلعتش بخشيد . مضمون رسالت بيغو اين بود كه : ما را اعتمادى بمصالحهء با تو نيست .\r\nچونكه آنچه ما كرديم خشم و سخط تو را برانگيخته و هر كارى كه كرديم مهلك بوده است . و او را از صلح با خودشان مأيوس كردند . مسعود از مرو به هرات رفت و داود قصد مرو نمود و اهالى آنجا مانع از ورود او به شهر شدند . او هفت ماه شهر را محاصره كرد و بر اهالى سخت گرفت و در تنگناشان قرار داد و در جنگ پافشارى نمود آنجا را متصرف گرديد .\r\nهمين كه مسعود اين خبر شنيد ، درنگ جايز ندانست و از هرات به نيشابور و از آنجا رو به سرخس نهاد در هر جا كه سلجوقيان را تعقيب ميكرد . آنها به محل ديگرى ميرفتند و همچنان در جنگ و گريز با وى بودند ، تا اينكه زمستان فرا رسيد ، مسعود و همراهانش در نيشابور اقامت كرده منتظر رسيدن فصل بهار شدند . بهار فرا رسيد و ملك مسعود سرگرم ميگسارى و لهب و لعب خود بود . بهار گذشت و چون تابستان برسيد وزيران و خواص او بنا را به سرزنش او گذاشتند كه كار دشمن را رها كرده و به عيش و نوش سرگرم شده است . پس از نيشابور در طلب سلجوقيان\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nشد . سلجوقيان از آنجا به دشت و هامون رفتند ، مسعود وارد آنجا شد و دو مرحله دنبالشان كرد . سپاهيانى كه همراهش بودند . از طول سفر و نقل از مكانى به مكان ديگر و باز و بسته كردن بار و بنهء خود خسته و درمانده شده بودند . چه ، آنكه سه سال بود كارشان همين بود كه بعضى از آن مدت را با سباشى و بعضى ديگر را با ملك مسعود بودند . همين كه مسعود وارد دشت گرديد ، در جايگاهى فرود آمد كه كمبود آب و گرمى هوا شدت داشت .\r\nداود با بخش بزرگى از سلجوقيان در برابر او بود . وى با سلجوقيان و غيره از عشيرهء خود برابر ستون سپاه مسعود قرار گرفته افرادى كه تأخير در ورود باردوگاه ميكردند ربوده ميشدند ، از آنجايى كه خدا ميخواهد چنين اتفاق افتاد كه اطرافيان مسعود كه جمعى از سپاهيانش بردند . براى آب با يك ديگر بناى مخاصمت گذاشتند و ازدحام نمودند و فتنه‌اى بر پا شد تا جائى كه بعضى از آنها با بعضى ديگر بجنگ و ستيز پرداختند و پاره‌اى ديگر بناى غارت برخى ديگر را گذاشتند . پادشاه از اين كار سپاهيان متوحش گرديد . و بعضى از برخى ديگر در تنها گذاردن مسعود راه خود در پيش گرفتند . داود از وجود اختلاف ميان آنها آگاه شد ، پس رو به آنها پيشروى كرد . در حالى كه آنها در منازعه و جنگ و غارت يك ديگر بودند . به آنها حمله‌ور شد .\r\nسپاهيان مسعود رو بهزيمت نهاده . چنان كه يكى به ديگرى اعتنائى نداشت . و كشتار از آنها تفزون گرديد . سلطان مسعود و وزيرانش منهزمين را بانگ ميزدند و امر به بازگشتن مينمودند . بر نمىگشتند و هزيمت سپاهيان تمام شد و مسعود بجاى ماند و پافشارى كرد . به او گفته شد : منتظر چه هستى ؟ همراهانت از تو جدا شدند و تو در دشت و هامونى مهلك بر جاى مانده‌اى ، پيش رويت دشمن و پشت سرت دشمن توجيهى براى بجا ماندن تو در اينجا يافته نميشود ، پس مسعود هم با يكصد سوار رزمجو روى بهزيمت نهاد سوارى از سلجوقيان وى را دنبال كرد . مسعود رو به او برگشته او را بكشت و بىآنكه در جائى توقف نمايد رفت تا به غرشستان رسيد .\r\nو اما سلجوقيان از اردوگاه مسعودى چندان غنيمت بدست آوردند كه بشمار نميايد . و داود آنها را بين ياران خود تقسيم كرد و آنان را بر خود ترجيح داد و\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nدر سرادُق مسعود فرود آمد و بر سرير او به نشست سپاهش سه روز از پشت چارپايان خود فرود نيامده و ترك مركوبهاى خود نمينمودند مگر براى خوردن و نوشيدن و ساير حاجات و اين از ترس آن بود كه مبادا سپاه مسعود برگردد . اسرا را آزاد كردند . و از خراج يك سال گذشتند و بخشيدند . و طغرل‌بيك رو به نيشابور رفت و آنجا را متصرف شد و در آخر سال چهار صد و سى و يك و آغاز سال سى و دو وارد نيشابور شد . يارانش مردم را غارت كردند . و از او نقل شده است كه لوزينجى ( نوعى شيرينى مانند آنچه كه به راحت الحلقوم شهرت دارد و از نشاسته و شكر و گلاب و هل تهيه مىنمود . م . ) بديد و بخورد و گفت : قطماج خوبى است الا اينكه سير ندارد . غزها كافور را بديدند . گمان كردند نمك است و گفتند : نمك تلخى است .\r\nچيزهاى ديگر هم از آنها نقل شده است .\r\nزيان وجود عياران فزونى يافته و كارهايشان شدت پيدا كرده و مزيد بر بليه بر اهالى نيشابور شده بودند . آنها اموال مردم غارت ميكردند و مردم را ميكشتند و مرتكب زناكارى و فحشاء مىشدند و چون مانع و رادعى در جلوگيرى از افعال آنها نبود ، هر چه ميخواستند ميكردند ، همين كه طغرل‌بيك به نيشابور وارد شد عياران از وى بترسيدند و دست از كارهاى خود كشيدند و مردم اطمينان يافته آرامشى پيدا كردند .\r\nدر آن هنگام سلجوقيان بر تمام بلاد چيره شده بودند . بيغو به هرات رفته و وارد هرات شد ، داود ببلخ رفت . در بلخ التونتاق حاجب استاندار مسعود در آنجا بود .\r\nداود براى او پيام فرستاد كه شهر را تسليم كند و ضمنا عجز و زبونى مصاحبش ( مسعود ) را از يارى كردن به او خاطرنشان وى ساخت . التونتاق پيكى را كه پيام داود به او رسانده بود زندانى كرد . داود بجنگ با او اقدام كرد و شهر را محاصره نمود التونتاق پيكى نزد مسعود فرستاد كه در غزنه بود و او را آگاه از وضع خود و تنگناى محاصره كرد .\r\nمسعود سپاهى انبوه مجهز نمود و بدان صوب گسيل داشت . گروهى از آن سپاهيان به رخج آمده در آنجا جمعى از سلجوقيان وجود داشتند و با آنها جنگيدند و سلجوقيان رو بهزيمت نهاده و هشتصد تن از آنها كشته و بسيارى هم اسير شدند و آن ناحيه از وجودشان تصفيه\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nگرديد .\r\nگروهى از همين سپاه رو بهرات رفتند . بيغو در هرات بود ، با وى جنگيده او را از هرات بيرون راندند . از سوى ديگر مسعود ، پسر خود مودود را با سپاهى گران و انبوه به يارى آن سپاهيان گسيل داشت . مسعود چنان كه بخواست خداى بزرگ بيان خواهيم نمود در خراسان كشته شد . آن سپاه بسال چهار صد و سى و دو از غزنه حركت كرد . همين كه نزديك به بلخ رسيد . داود گروهى از سپاهيان خود را بسوى سپاهيان مودود از غزنه حركت كرد . همين كه نزديك به بلخ رسيد . داود گروهى از سپاهيان خود را بسوى سپاهيان مودود فرستاد . و اين گروه بر طلايع سپاه مودود بتاختند . طلايه‌داران منهزم شده و سپاهيان داود آنها را دنبال كردند . سپاه مودود چون احساس وجود آنها نمود . عقب‌نشينى كرده و متوقف گرديدند . همين كه التونثاق صاحب بلخ اين خبر شنيد ، طاعت داود را گردن نهاد و شهر را تسليم او كرد و بساط خود لگدمال كرد .\r\n\r\nبيان دستگير كردن سلطان مسعود و كشتن او و پادشاهى برادرش محمد\r\nبازگشتن مسعود بن سبكتكين را از خراسان به غزنه ياد كرده بوديم . او در شوال سال چهار صد و سى و يك به غزنه رسيد . و چنان كه بيان كرديم سباشى و غيره از امراء را دستگير كرد و سايرين را بجاى آنان برقرار داشت و فرزند خود مودود را با سپاهى گران براى جلوگيرى از سلجوقيان بخراسان گسيل داشت . مودود به بلخ رفت تا آنجا را از داود برادر طغرل‌بيك باز پس گيرد . وزير مسعود ابا نصر احمد بن عبد الصمد نيز همراه مودود بود كه تدبير امور شئون او كند . عزيمت آنها از غزنه در ربيع الاول سى و دو بود .\r\nپس از آنها به هفت روز مسعود ، بنا به عادت پدرش ، رو بهند نهاد كه بلاد آنجا را مورد تاخت و تاز و تاراج خويش قرار دهد . مسعود برادر كور شدهء خود محمد\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nرا بعلاوه خزائن خويش بهمراه برد ، او تصميم گرفته بود براى جنگ با سلجوقيان از هند باعتماد پيمانهائى كه با هندوان داشت طلب يارى كند و چون از سيحون كه رود بزرگى چون دجله است گذشت و پاره‌اى از خزائن خود را از آن عبور داد ، انوشتكين بلخى با گروهى از همراهان و جمعى از غلامان آنچه از خزائن وى در اين سمت رود سيحون بجاى مانده بود . تاراج كردند و در سيزدهم ربيع الاخر برادرش محمد را بجاى او برقرار داشتند و امارت تسليم او نمودند . محمد از قبول آن خوددارى كرد .\r\nاو را تهديد نموده ناگزيرش كردند كه بپذيرد محمد هم اجبارا پذيرفت . مسعود در آن سوى رود با سپاهى كه همراه داشت باقيماند و خود را حفظ كرد . در نيمهء ربيع الاخر طرفين تلاقى كرده بجنگ پرداختند و مصيبت بزرگ شد ، سپاه مسعود شكست خورد و منهزم گرديد ، خود او را در رباط ماريكله متحصن شد ، برادرش محاصره‌اش كرد و از هر طرف راه بر وى بست مادر مسعود به او گفت : اينجا كه هستى تو را ايمنى نبخشد ، و چنانچه با عهد و پيمانى بر آنها بيرون شوى بهتر از آنست كه قهرا تو را بگيرند . مسعود از پناهگاهش بيرون آمد و او را دستگير كردند . برادرش محمد به او گفت : به خدا سوگند با تو رفتارى چنان كه با من كردى نميكنم ، و جز به نيكى با تو رفتارى نخواهم كرد ، و اكنون به بين كجا خواهى مقيم باشى تا اينكه تو را بهمانجا روانه نمايم و فرزندان و خانواده‌ات را با تو همراه كنم ، مسعود قلعه كيكى را برگزيد و بدانجا روانه‌اش كرد و دستور به پاسدارى و گرامى داشتن او داد .\r\nمسعود به برادرش پيام داد و از او مالى خواست كه صرف خود كند ، پانصد درهم برايش فرستاد . مسعود بگريست و گفت : ديروز حكم من بر سه هزار محموله از خزائن روان بود و امروز مالك يك درهم هم نيستم . رسولى كه آن پانصد درهم آورده بود از خود يكصد هزار دينار بداد و همين امر اسباب نيك بختى آن رسول گرديد زيرا همين كه ملك مودود بن مسعود پادشاه شد بيدريغ نسبت بوى احسان كرد .\r\nمحمد امور دولت خويش تفويض فرزند خود احمد كرد . احمد مرد مخبط و نابخردى بود وى با پسر عم خود يوسف بن سبكتكين و ابن على خويشاوند بر قتل مسعود اتفاق كردند كه ملك براى او و پدرش از وجود مسعود تصفيه شود . احمد بر پدر\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nخود وارد شد و خاتم او را بعنوان اينكه ميخواهد بعضى خزائن را مهر كند بخواست و پدرش انگشترى خويش بوى داد ، و به قلعه ( محل اقامت مسعود ) رفت و خاتم را به مستحفظ دژ بداد و گفتند : ما را رسالتى است كه بايد بمسعود برسانيم ، و بر مسعود وارد شده او را كشتند ، همين كه محمد از آن رويداد آگاه شد . بدش آمد و براى او گرانبار بود و آنكار آن كرد .\r\nو گفته شده كه چون مسعود زندانى شد ، فرزندان برادرش محمد بر او وارد شدند . نام يكى از آنها عبد الرحمن و ديگرى عبد الرحيم بود عبد الرحمن دست فرا برد و عمامه از سر مسعود برگرفت . عبد الرحيم دست دراز كرد و عمامه را از برادرش بگرفت و كار او را ناروا و قابل پذيرش ندانست و به او دشنام داد و عمامه را ببوسيد و بر سر عم خود نهاد . با اين كار عبد الرحيم هنگامى كه مودود بن مسعود پادشاه شد ، چنان كه بخواست خداى بزرگ ياد خواهيم كرد ، از قتل و اسارت نجات يافت .\r\nآورده‌اند كه محمد را فرزندش احمد به قتل عمش مسعود اغرا كرد و بر - انگيخت و او امر بدان نمود و كس فرستاد كه وى را كشت و نعش او را در چاهى افكند و سر آن چاه را به بست و گفته شده كه او را زنده در چاه انداخته و سر چاه را بستند و در آنجا مرد خدا داناست .\r\nهمين كه مسعود درگذشت محمد به برادرزادهء خود مودود كه در خراسان بود نوشت كه : پدرت بكين خواهى كشته شد . و فرزندان احمد ينالتكين بدون رضايت من او را كشتند . مودود بپاسخ چنين نوشت كه : « خدا بقاى امير عم ما را دراز كند و به فرزند ديوانه و نابخردش عقلى عطا نمايد كه بدان زندگى تواند كرد كه اقدام به ريختن خون پادشاهى چون پدر من كرد كه امير المؤمنين او را آقاى پادشاهان و سلاطين ملقب نموده بود و خواهيد دانست در چه مرگى افتاده و در چه شرى غرق شديد  ( وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ )  [ ( 1 ) 
  ] در معنى آيه شريفه : « و خواهند دانست ستمكاران كه چه سان دگرگونى ( انتقامى دوزخى ) خواهند يافت »\r\n\r\n\r\n\r\n\r\n","description":"","footnote":"\r\n[ ( 1 ) 
  ] قرآن مجيد سورهء شريفه شعراء آيه 277\r\n","page_name":" 194 ","page_number":194},
  {"content":"\r\n\r\n نعلق هاما من رجال اعزة * علينا و هم كانوا اعق و اظلما \r\nمفاد اين بيت به فارسى چنين است : شگفتا مردانى كه گراميشان ميداشتيم آشكارا گرديد كه نابكارتر و ستمكارتر از همه بودند ! سپاه محمد بوى طمع ورزيدند و هيبت وى از دلها به زدود و بنا را بدراز دستى به دارائى رعايا گذاردند و تاراج‌شان كردند و بلاد روى به ويرانى نهاد بويژه شهر برشاوور كه مردمش نابود و اموالشان تاراج شد ، و بهاى مملوكى ( برده‌اى ) بدينارى برسيد و يكمن شراب بدينارى فروخته ميشد . دو شب مانده به رجب محمد چنان كه بيان آن بخواست خداى بزرگ خواهيم كرد . از آنجا برفت .\r\nسلطان مسعود مردى شجاع و با دهش و داراى فضايل بسيار و دوستدار علماء بود . و به آنان بسى احسان و بجود نزديكشان مينمود . تصانيف بسيار بنام وى در دانشها و فنون تصنيف كردند . و به نيازمندان و مستحقان صدقه و احسان بسيار ميكرد يك بار در ماه رمضان هزار هزار درهم ( يك ميليون ) صدقه داد . ادرارات ( مستمريات ) و صلات را بيفزود . و بسيارى از مساجد را در قلمرو كشور خود بنا كرد . كارهاى نيك او آشكار و مشهور است . و سوارانش با چشم پاكى و چشم پوشى از اموال رعايا بدنبالش حركت ميكردند . و به سخنوران جوايز بزرگ عطا ميكرد .\r\nو به شاعرى بخاطر قصيده‌اى هزار دينار و به ديگرى براى هر بيت شعرى يك هزار درهم صله داد . خط نيكو مينوشت . كشورش بزرگ و وسيع بود . اصفهان و رى و همدان و بلاد ديگر از توابع آنها را بگرفت طبرستان و گرگان و خوارزم و بلاد راون و كرمان و سيستان و سند و رخج و غزنه و بلاد غور و هند را در تصرف داشت و بسيارى از آنها زير چتر او بودند و مردم خشكى و دريا در طاعتش بودند ، مناقبتش بسيار است و تصانيف بسيار بنام وى تصنيف گرديده كه نيازى بدرازا كشاندن بيان آنها نداريم .\r\n\r\nبيان پادشاهى مودود بن مسعود و كشتن عم خود محمد را\r\nچون ملك مسعود كشته شد و خبر به فرزند او مودود كه در خراسان بود رسيد\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nبشتاب هر چه تمامتر با سپاهيان خود روى به غزنه نهاد و در سوم شعبان او و عمش محمد با يك ديگر مصاف دادند محمد و سپاهيانش شكست خورده و منهزم گرديدند محمد و احمد پسرش و همچنين انوشتكين خواجه بلخى و ابن على خويشاوند دستگير شدند و آنها را بكشت و تمام فرزندان عم خود را كشت مگر عبد الرحيم را كه كار برادرش عبد الرحمن را نسبت بعم خود مسعود ناپسند و مردود دانست . مودود در موضعى كه آن رويداد در آن نقطه رخ داده بود قريه و رباطى بنا كرد و آن را فتح آباد ناميد و هر كس كه در دستگيرى پدرش و ماجراى او دستى در كار داشت بكشت و به غزنه برگشت و در بيست و سوم شعبان سال چهار صد و سى و دو وارد آنجا شد و ابا نصر وزير پدرش را بوزارت منصوب و عدل و داد و نيكرفتارى آشكار ساخت و روش نياى خود محمود در پيش گرفت .\r\nداود برادر طغرل‌بيك چنان كه بيان كرديم شهر بلخ را تصرف كرد و بدست تاراج داد مودود هم در برابرش بود ، قتل مسعود كار را بگرداند ، و تدبير با تقدر دمساز نگرديد ، و سرنوشت كار خود را كرد .\r\nهمين كه اين پيروزى مودود را دوباره بدست آمد ، مردم هرات بر غزهاى سلجوقى كه در آنجا بودند ، شوريدند و آنها را از هرات بيرون رانده ، شهر را براى مودود حفظ كردند . كار مودود در غزنه استقرار يافته و استوار گرديد ، و جز كار برادرش مجدود امرى باقى نمانده بود پدرش مجدود را بسال چهار صد و بيست و شش به هند گسيل داشته بود ، مودود از مخالفت او بر خود بترسيد ، چه آنكه به او خبر رسيد مجدود قصد لهاوور ( لاهور ) و ملتان كرده آنجاها را تصرف نموده است ، و اموال بگرفته و بوسيله اموال بدست آمده سپاهيان گرد آورده و عليه برادرش سرپيچى آشكار كرده است مودود ارتشى را بسوى او روانه داشت كه جلوى او بگيرند . مجدود سپاهش را براى حركت سان ديد . عيد قربان فرا رسيده در مراسم آن شركت كرد ، پس از آن سه روز به زيست و در لهاوور ( لاهور ) مرده‌اش يافتند ، و دانسته نشد چگونه مرد ، و سراسر بلاد اطاعت از مودود نمودند ، و پايگاهش استوار و ملكش تثبيت شد ، و چون غزهاى سلجوقى آنچه گذشته بود شنيدند ، از وى بترسيدند و احساس بيم از جانب او\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nكردند . پادشاه ترك در ما وراء النهر بوى نامه نوشت و اظهار انقياد و پيروى از او كرد .\r\n\r\nبيان اختلاف ميان جلال الدوله و قرواش حكمران موصل\r\nدر اين سال ميان جلال الدوله پادشاه عراق و قرواش بن مقلد عقيلى حكمران موصل اختلاف پديد گرديد .\r\nسبب آن اين بود كه قرواش در سال چهار صد و سى و يك سپاهى گسيل داشته و خميس بن ثعلب را در تكريت محاصره كردند . و ميان دو گروه در ذى قعده آن سال ، جنگ شديدى رويداد . خميس فرزندش را نزد پادشاه جلال الدوله روانه داشت و پيشكشيهاى بسيار تقديم داشت كه دست قرواش را كوتاه سازد .\r\nجلال الدوله پذيرفت و كس نزد قرواش فرستاد و به او امر كرد دست از خميس بدارد . قرواش مغالطه كرد و خواستهء جلال الدوله را انجام نداد و خود شخصا رو به تكريت نهاد ، در پيرامون آنجا فرود آمد . تكريت را محاصره كرد . جلال الدوله از او متأثر گرديد .\r\nقرواش نامه‌هائى به تركان بغداد فرستاد و آنان را اغوا به فساد و تحريك به شورش عليه پادشاه و برافروختن آتش فتنه كرد . خبر اين عمل قرواش به جلال الدوله رسيد ، چيزهائى ديگرى هم در ميان بود و لكن اصل قضيه همين بود جلال الدوله در صفر سال چهار صد و سى و دو پيكى نزد ابا الحارث ارسلان بساسيرى فرستاد كه نمايندهء قرواش را در سنديهء دستگير كند ، او با جمعى از تركان به راه افتاد گروهى از اعراب هم با او به راه افتادند .\r\nدر بين راه به شترهائى از بنى عيسى برخوردند ، تركها و عربها رو بدانها گذاشته و چند شتر گرفتند ، و تركها در طلب بقيه برآمدند . خبر به اعراب رسيد ، سوار شده سر در پى تركها گذاشتند و ميان دو گروه جنگ و ستيزى درگير شد كه تركها در\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nآن معركه منهزم شده ، جماعتى هم از آنها اسير شدند . منهزمين در بازگشت به بساسيرى خبر از كثرت نفرات اعراب دادند . او برگشت و به مقصد نرسيد .\r\nاز آن سوى طايفه‌اى از بنى عيسى ، بين صرصر و بغداد بكمين نشسته كه در سواد شهر بناى فساد گذارند ، اتفاقا يكى از بزرگان فرماندهان ترك به آن نقطه رسيد ، آنها از كمينگاه بيرون آمدند او و گروهى از يارانش را كشتند ، و ببغداد حمله‌ور شدند .\r\nشهر از حملهء آنها تكان خورد . و با وجود معتمد الدوله قرواش ( در محاصره تكريت ) وحشت همه را دربر گرفت . جلال الدوله سپاهيان گرد آورد و به انبار رفت ، كه تعلق به قرواش داشت . قصدش گرفتن انبار از قرواش بود . و ميخواست متصرفات ديگر هم كه قرواش در عراق دارد بگيرد . همين كه جلال الدوله و سپاهيانش به انبار رسيدند ، اهالى آنجا درها به روى آنها بستند و ياران قرواش با آنان جنگيدند ، قرواش هم با زبده‌اى از همراهان به عزم قتال از تكريت بدان صوب روى نهاد . جلال الدوله همين كه در انبار فرود آمد دچار كمبود علوفه گرديد ، گروهى از سپاهيان و اعراب به حديثه رفتند كه آنچه كمبود دارند از آنجا جلب كند ، در آن ناحيه گروه بسيارى از اعراب بر آنها تاختند ، بعضىشان منهزم شدند و باردوگاه برگشتند و عربها آنچه از چارپايان حامل سيورسات براى اردوگاه بود غارت نمودند . راهنماى محمولات المرشد ابو الوفاء بود .\r\nوى سركردگى فوجى از سپاهيان را داشت كه براى آوردن سيورسات رفته بودند .\r\nدر ايلفار عربها او پايدارى كرد و گروهى كه همراهش بودند پافشارى نمودند .\r\nخبر به جلال الدوله رسيد كه المرشد ابو الوفاء در جنگ و ستيز است وى سلامتى خود و پايدارى در برابر اعراب را بوى اطلاع داد ، و پيام داده بود كه با او در جنگ هستند و طلب يارى كرد . پادشاه با سپاهى خود را بوى رساند . اعراب از رسيدن به او زبون گرديدند و پس از حملاتى چند كه كردند و پايدارى كه وى با كمى همراهان در برابر حملات آنها نمود . برگشتند . در آن اثناء ميان عقيل و قرواش اختلاف پديد آمد . و قرواش به جلال الدوله نامه نوشت و طلب رضايت خاطر او كرد و پيشكشهائى تقديم داشت و اصلاح احوال نمود و به طاعت خود بازگشت و هم سوگند شدند و هر كدام به محل خود بازگشت\r\n.\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nبيان تصرف دقوقا بوسيله ابى الشوك\r\nدقوقا تعلق به ابى الماجد مهلهل بن محمد بن عناز داشت . برادرش حسام الدوله ابو الشوك ، فرزند خود سعدى را روانهء دقوقا كرد وى آنجا را محاصره نمود و با كسانى كه در آنجا بودند جنگ كردند .\r\nسپس ابى الشوك خود بدان صوب عزيمت كرد و در محاصرهء آنجا پافشارى نمود . و به باروى شهر نقب زد و به زور وارد آنجا شد و ياران مهلهل و بعضى از شهر را غارت كرد و سلاح كردها و جامه‌هاى آنها را بگرفت . حسام الدوله يك شب بيشتر در شهر نماند . و از جهت بند پنجين و حلوان بيمناك بود و برگشت زيرا كه برادرش سرخاب ابن محمد بن عناز بر مواضعى از ولايت او تاخت آورده بود و با ابا الفتح بن ورام و جاوانيه عليه او هم سوگند شده و ترس از آنها داشت و نامه بجلال الدوله نوشت و از او طلب يارى كرد سپاهى به يارى او روانه داشت و از تجاوز به او جلوگيرى شد .\r\n\r\nبيان جنگ ميان سپاهيان مصر و روم\r\nدر اين سال ميان سپاه مصر كه دزبرى گسيل داشته بود و روميان جنگى رويداد كه پيروزى نصيب مسلمانان شد . سبب آن اين بود : پادشاه روم كه المستنصر باللّه صاحب مصر ، چنان كه ياد كرديم با وى قرار متاركه گذارده بود . در اين هنگام بنا را بمكاتبه با ابن صالح بن مرداس و جلب و استمالت او گذارده بود ، پيش از آن هم صالح با پادشاه روم ، از ترس اينكه مباد دزبرى رقه را از او بگيرد نامه نوشته بود كه عليه دزبرى پادشاه روم او را تقويت كند . دزبرى از اين مكاتبات آگاهى پيدا كرد . ابن - صالح را تهديد كرد و او پوزش خواست .\r\nسپس گروهى از بنى جعفر بن كلاب وارد ولايت افاميه شده . بنا را به خرابكارى و غارت چند دهكده گذاردند . جمعى از روميان با آنها بمقابله برخاسته و جنگيدند و تار و مار و سركوبشان كرده ، از بلاد خود بيرونشان راندند .\r\nاين خبر به الناظر در حلب رسيد . سوداگران فرنگى كه در آنجا بودند .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nبيرونشان كرد و به سرپرست انطاكيه پيام فرستاد و دستور داد تجار مسلمان را از انطاكيه بيرون براند . وى نسبت به پيك اعزامى خشونت بخرج داد و ميخواست او را بكشد ، سپس او را ترك كرد . الناظر در حلب جريان امر را براى دزبرى گزارش و او را آگاه از آن احوال كرد و خبر داد كه روميان تجهيزات ميكنند به قصد ( هجوم ) بر بلاد . دزبرى لشكرى مجهز نمود و خود بسركردگى آنها حركت كرد و اتفاق چنين رويداد كه لشكرى هم از روميان به همان قصد بيرون شده بودند و فريقين بين شهر حماة و افاميه با يك ديگر تلاقى كردند و جنگ ميان آنها شدت پيدا كرد و خداوند پيروزى نصيب مسلمانان نمود و كافران دچار مذلت شدند و منهزم گرديدند و گروه بسيارى از آنان كشته شد و پسر عم پادشاه ( روم ) اسير شد . مالى فراوان بعنوان فديه و آزادى گروه بسيارى از اسراى مسلمان و تعهد از تجاوز و آزار از آن ببعد نمودند و آزادى پسر عم پادشاه بازخريدند .\r\n\r\nبيان اختلاف ميان المعز و بنى حماد\r\nدر اين سال فرزندان حماد با معز بن باديس ، فرمانرواى آفريقيه بمخالفت برخاستند ، و به عصيان و اختلافى كه درگذشته داشتند بازگشتند . المعز با گرد آوردن سپاهيان و تداركات لازم روى به آنها نهاد و قلعهء معروف به قلعهء حماد را كه از آن ايشان بود محاصره كرده و آنان را در تنگنا قرار داد و دو سال آنها را در محاصره داشت\r\n\r\nبيان صلح ابى الشوك و علاء الدوله\r\nدر اين سال مهلهل برادر ابى الشوك ، نزد علاء الدوله بن كاكويه رفته و از برادر خود ابى الشوك بوى متوسل گشته و يارى خواست . علاء الدوله . روى به ابى - الشوك نهاد ، و همين كه به قرميسين رسيد . ابى الشوك به حلوان رفت . علاء الدوله بازگشت او را به حلوان بدانست . و او را دنبال كرد تا اينكه به بيشه‌زار و مرتع چارپايان رسيد و نزديك به ابى الشوك گرديد . ابى الشوك تصميم گرفت قصد دژ « سيروان » نمايد و در آنجا پناهنده شود . سپس از اجراى تصميم و قصد خويش\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nخوددارى كرد و به علاء الدوله نامه نوشت و خاطر نشان وى كرد كه : من جز به قصد مراقبت از تو ، از پيش روى تو روگردان نميشوم و قدر تو را بزرگ شمارم و عطف توجه به تو دارم . چنانچه مرا ناگزير سازى كه گريزى از آن نداشته باشم در اين صورت .\r\nغدر من پذيرفته است و هر گاه من بر تو پيروز شوم دشمنانت بر تو طمع ورزند ، و اگر تو بر من چيره شوى ، قلاع و بلاد خويش تسليم پادشاه جلال الدوله ، مينمايم . علاء الدوله به صلح و دوستى بوى پاسخ داد بدين قرار كه دينور از وى بوده باشد . علاء الدوله چنان كه بخواست خداى بزرگ ياد خواهيم كرد ، برگشت و در بين راه مريض شد و درگذشت .\r\n\r\nبيان پاره‌اى از رويدادها\r\nدر اين سال بسبب نيامدن باران ، گرانى شديدى در آفريقيه پديد گرديد ، كه آن را سال غبار ناميدند و تا بسال چهار صد و سى و چهار دوام پيدا كرد و مردم به استسقاء ( بمصلى ) رفتند .\r\nدر اين سال قزل امير غزهاى عراق در رى درگذشت و در نواحى آن به خاك سپرده شد .\r\nدر اين سال صاعد بن محمد ابو العلاء نيشابورى ، استوائى قاضى نيشابور درگذشت : او مردى دانشمند و فقيه و حنفى بود . با درگذشت او رياست حنفيه در خراسان بپايان رسيد\r\n.\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\n( 433 ) سال چهار صد و سى و سه\r\n\r\nبيان درگذشت علاء الدوله بن كاكويه\r\nدر محرم اين سال علاء الدوله ابو جعفر بن دشمنزيار ، معروف به ابن كاكويه ، پس از بازگشت از بلدهء ابى الشوك ، درگذشت . كاكويه بدين سبب به او گفته شده كه پسر دائى مجد الدوله بن بويه بود و دائى به زبان آنها « كاكويه » است . پس از درگذشت .\r\nاو ، فرزندش ظهير الدين ابو منصور فرامرز كه ارشد فرزندانش بود بجاى او نشست و سپاه از او اطاعت كرد . فرزند ديگرش ابو كاليجار گرشاسف ( گرشاسب ) به نهاوند رفت و در آنجا اقامت گزيد و حفظش كرد و اعمال جبل را ضبط كرد و براى خود گرفت و برادرش ابو منصور فرامرز دست از او كشيد .\r\nعلاء الدوله مستحفظى داشت در قلعه نطنز ، ابو منصور كس فرستاد تا آنچه از اموال و ذخاير نزد او هست بوى بفرستد ، آن مستحفظ از تحويل آنها خوددارى و عصيان ورزيد . ابو منصور باتفاق برادرش ابو حرب بدان صوب رفتند كه بهر كيفيتى كه ممكن است قلعه را از وى بگيرند . ابو حرب رو به قلعه بالا رفت و با آن مستحفظ در عصيان ورزى موافقت كرد و ابو منصور باصفهان برگشت . ابو حرب به غزهاى سلجوقى كه در رى بودند ، پيام فرستاد و از آنها يارى طلبيد . گروهى به قاجان ( كاشان بايد باشد ) رفته وارد آنجا شده ، شهر را غارت و تسليم ابى حرب نمودند و به رى برگشتند . ابو منصور سپاهى بدان سوى گسيل داشت كه آنجا را از برادرش بگيرد . ابو حرب اكراد و غيرهم را گرد آورد . و سركرده‌اى بر آنها گمارد و باصفهان فرستاد كه به گمان خود آنجا را بگيرد . ابو منصور هم سپاهى بمقابلهء آنها فرستاد . و هر دو گروه با هم تلاقى كردند و جنگيدند ، سپاه ابى حرب منهزم و گروهى از افراد\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nآن اسير شدند .\r\nياران ابو منصور پيشروى نمودند و ابا حرب را محاصره كردند ، او چون اوضاع و احوال را چنان ديد . بترسيد . و مخفيانه از قلعه به زير آمد و راه شيراز در پيش گرفته نزد پادشاه ابى كاليجار صاحب فارس و عراق رفت و تسخير اصفهان و گرفتن آن را از برادرش در نظر ابى كاليجار مستحسن وانمود ساخت . پادشاه ابى - كاليجار باصفهان رفت و آنجا را محاصره كرد . امير ابو منصور از وى جلوگيرى و پايمردى نمود . نبردى چند ميان فريقين رويداد و سرانجام كار به صلح انجاميد كه ابو منصور در اصفهان باقى بماند و مقرر شد مالى هم بدهد . ابو حرب به قلعه نطنز بازگشت . محاصره قلعه تشديد گرديد ، كس نزد برادرش فرستاد . و درخواست آشتى كرد . پس با هم بدين قرار صلح كردند كه قسمتى از آنچه در قلعه هست به ابو منصور بدهد ، و در آنجا به حال خود باقيماند .\r\nاز آن سوى ، چنان كه ياد خواهيم كرد . ابراهيم ينال كس نزد ابى منصور فرستاد .\r\nطلب دوستى با او كرد او پاسخى بوى نداد . فرامرز بهمدان و بروجرد روى نهاد و آنجاها را تصرف كرد ، سپس او و برادرش گرشاسب صلح كرده ، ابو منصور همدان را بوى واگذار كرد و در بلاد متصرفى گرشاسب بنام ابى منصور خطبه خواندند و اتفاق كلمه پيدا كردند . آن كس كه در كار اين دو برادر تدبير كرد . كيا ابو الفتح حسن بن عبد اللّه بود كه كوشش در جمع كلمهء و اتفاق آنها كرد .\r\n\r\nبيان تصرف گرگان و طبرستان بوسيلهء طغرل‌بيك\r\nدر اين سال طغرل‌بيك گرگان و طبرستان را تصرف كرد . و سبب آن بود كه انو شروان بن منوچهر بن قابوس بن وشمگير ابى كاليجار بن وسيان قوهى ( كوهى ) فرمانده لشكر خود را دستگير كرد و مادرش را به يارى مادر خود تزويج كرد . در اين هنگام طغرل‌بيك آگاه شد كه مانعى در بلاد وجود ندارد و بدان صوب رهسپار گرديد و قصد گرگان كرد . مرداويج بن بسو همراه وى بود . همين كه در گرگان به - پيكار پرداخت ، آن كس كه مقيم آنجا بود . درهاى شهر به روى او بگشود و طغرل‌بيك\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nوارد شهر شد و يكصد هزار دينار جهت صلح بر اهالى مقرر داشت بپردازند و شهر را تسليم مرداويج بن بسو كرد و مقرر داشت ، سالانه پنجاه هزار دينار از همه اعمال آن ناحيت بپردازد و به نيشابور برگشت .\r\n\r\nبيان احوال پادشاهان روم\r\nاينك در اينجا احوال روم را تا زمان بسيل تاكنون بيان ميكنم و گوئيم : از عادات پادشاهان روم اين بود كه روزهاى عيد به منظور بيعت ويژهء همان عيد سوار ميشدند .\r\nچنان كه پادشاه از بازارها ميگذشت مردم را مينگريست كه آتشدانها در دست دارند و بخور در آنها ريخته دود مىكند ( فى المثل اسفند دود ميكردند م . ) در يكى از اعياد پدر بسيل و قسطنطين سوار شدند . و يكى از بزرگان روم دخترى زيبا روى داشت .\r\nبيرون شد كه پادشاه را ببيند ، پادشاه چون از كنارش گذشت . او را تحسين كرد و امر كرد جوياى احوال آن زيباروى شوند ، و همين كه دانست كيست او را بهمسرى برگزيد و دوستش داشت و از وى دو پسر متولد شد : بسيل و قسطنطنين و هر دو در كودكى درگذشتند . پس از مدتى دراز . نقفور را بزنى گرفت ، و لكن هر يك از ديگرى بدش ميآمد . نقفور براى كشتن او طرح نقشه ريخت . و به شمقيق در اين باره پيام داد .\r\nوى مخفيانه قصد قسطنطنيه كرد و به خانه پادشاه درآمد و متفقا شبانه او را كشتند پتريكها ( روحانيون بلند پايه ) حضور يافتند و اختلاف نظر و آراء پراكنده داشتند نقفور اموالى به آنان اعطاء كرد و دعوتشان به برگزيدن شمقيق نمود ، پذيرفتند و او را بپادشاهى برگزيدند . هنوز صبح نشده نقفور از كارى كه خواسته بود انجام بدهد فارغ و آسوده خاطر شد و اختلافى پديد نگرديد .\r\nشمشقيق او را تزويج كرد و يك سال با او بود . سپس از نقفور بترسيد و با مكر و فريب او را بيرون كرده و به صومعه‌اى دور دست روانه داشت ، و دو فرزندش را بهمراه او كرد او سالى در آن صومعه به‌زيست ، پس از آن راهبى را بديد و بوى مالى بخشيد و دستور داد . به قسطنطنيه برود و در كليساى پادشاه جاى بگيرد و مقيم شود\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nو در خورد و خوراك باندازهء قوت لا يموت اكتفاء كند . و چون مورد اعتماد پادشاه قرار گرفت . و در مراسم قربان در شب عيد حضور پيدا كرد ، زهرى بوى بنوشاند .\r\nراهب اين كار را كرد . همين كه شب عيد فرا رسيد نقفور با فرزندانش حركت كرده به قسطنطنيه رسيدند ، در همان روز كه شمشقيق ( بنا به آنچه كه گفته شد ) درگذشت .\r\nپس از او فرزند نقفور بسيل بپادشاهى رسيد ، و چون صغير بود ، نقفور خود تدبير امور مملكت ميكرد . بسيل همين كه بزرگ شد قصد بلغارستان كرد در بلغارستان بود كه نقفور درگذشت خبر فوت او به بسيل رسيد بيكى از خادمان خود دستور داد كه در غياب او كار ملك را تمشيت دهد .\r\nجنگ او در بلغار چهل سال دوام پيدا كرد . بلغاريها بر او پيروز شدند . و به حال انهزام بازگشت و در قسطنطنيه اقامت كرد و شروع به تجهيزات براى بازگشت به بلغار نمود و دوباره به آنجا رفت و بر بلغارها پيروز گرديد و پادشاه آنها را كشت و خانواده و فرزندانش را اسير كرد و اهالى آنجا را به روم كوچاند و گروهى از روميان را در بلغارستان اسكان نمود . اين بلغارها غير از گروهى از آنهاست كه مسلمان شدند زيرا اينها به كشور روم نزديكتر و از مسلمانان حدود دو ماه ( راه ) دور هستند و هر دوى آنها را بلغارى مينامند .\r\nبسيل مردى دادگر و نيكرفتار بود پادشاهى او هفتاد و اندى سال دوام كرد ، و سپس درگذشت و پسرى از خود بجاى نگذاشت و پس از او برادرش قسطنطين پادشاه شد و بماند تا اينكه او هم درگذشت و غير از سه دختر ، فرزند پسرى پشت سر نگذاشت خواهر بزرگتر پادشاه ( ملكه ) شد و با ارمانوس ازدواج كرد كه از اقارب پادشاه بود ، و مدتى هم او پادشاهى كرد و همو بود كه رها را از مسلمين گرفت و متصرف شد .\r\nارمانوس پيش از پادشاهى مصاحبى داشت كه بوى خدمت ميكرد و فرزند يكى از صرافان و نامش ميخائيل بود ، همين كه بپادشاهى رسيد ، او را در داخلهء خانه خود همه كاره كرد . همسر قسطنطين متمايل به او شد و هر دوى آنها براى كشتن قسطنطين دسيسه كردند ارمانوس مريض شد ، او را بگرمابه برده آن هم با اكراه و در آنجا خفه‌اش كردند و سپس چنين وانمود ساختند كه در گرمابه مرد . همسر قسطنطين با نارضايتى روميان با\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nميخائيل ازدواج كرد .\r\nميخائيل مبتلا به عارضه صرع بود و اين بيمارى ملازم زندگى او شد و چهره‌اش را بهمريخته و زشت گرديد ، بعد از خودش خواهرزادهء خويش كه او نيز نامش ميخائيل بود بجانشينى خود تعيين كرد و همين كه درگذشت ، خواهرزادهء او زمام امور كشور را بدست گرفت و نيكرفتارى كرد ، و خانوادهء دائى و برادرانش را كه دائى او بودند دستگير كرد و در اين سال ( سال سى و سه ، بعد از چهار صد هجرى ) سكه بنام خود زد ، سپس زن خود را كه دختر پادشاه بود احضار كرد و از او خواست راهبه بشود و خويشتن از پادشاهى خلع نمايد . وى حاضر نشد اين كار را بكند ، او را به زد و بجزيرهء در دريا تبعيدش كرد سپس تصميم بدستگير پتريك ( روحانى بزرگ ) گرفت تا از تحكمات و مداخلات او راحت شود ، زيرا قادر به مخالفت با وى نبود . از او خواست ضيافتى در كليسائى در خارج از شهر قسطنطنيه براى پادشاه برپادارد . پتريك خواست او را پذيرفت و به آن كليسا رفت كه آنچه پادشاه خواسته تدارك بيند ، پادشاه گروهى از روسها و بلغارها را به آن محل فرستاد و به پنهانى با قتل پتريك با آنها موافقت كرد . آنها شبانه قصد او كردند و در كليسا محاصره‌اش كردند . مال بسيارى به آنها بخشيد و مخفيانه از آنجا بيرون آمد و قصد كليساى ويژه‌اى كه ساكن آن بود نمود ، و ناقوس را بصدا درآورد ، روميان بر وى گرد آمدند . وى آنان را دعوت به عزل پادشاه نمود ، روميان دعوتش اجابت كردند ، و پادشاه را در خانه‌اش محاصره نمودند پادشاه كس فرستاد و همسر خويش را از جزيره‌اى كه به آنجا تبعيدش كرده بود بخواست و او را تشويق و ترغيب كرد كه آن مخالفان را رد كند ، او اين كار را نكرد . پس او را روانه بكليساى بزرگ كرد كه راهبه باشد .\r\nاز آن سوى پتريك و روميان زن وى را از پادشاهى خلع نمودند و خواهر صغيرهء او را كه نامش « تذوره » بود بپادشاهى نشاندند و خدمتگزاران پدرش به خدمت او گماردند كه تدبير امور كنند و ميخائيل را دستگير و چشمان او را ميل كشيدند و جنگ ميان مردم قسطنطنيه بين كسانى كه نسبت به ميخائيل تعصب ميورزيدند و متعصبين تذوره و پتريك رويداد ، و هواخواهان تذوره پيروز شدند و اموال طرف\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nديگر را غارت كردند .\r\nاز آن سوى روميان نياز بوجود پادشاهى داشتند كه امور و شئون كشور را تدبير و اداره كند . نام گروهى را كه شايستگى براى پادشاهى داشتند ، روى تكه كاغذهائى بنوشتند ، و هر تكه كاغذى را در گلوله‌اى از گل نهادند ، و بوسيله آن گلوله‌هاى گلينى كه كسى نميدانست در كاغذى كه جوف آنست نام چه كسى نوشته شده ( استقراع ) نمودند و نام قسطنطين درآمد پس او را پادشاه كردند ، و ملكه بزرگ با او ازدواج و خواهر كوچكش « تذوره » با مالى كه به او دادند . خود از تخت به زير آمد ( از حقوق پادشاهى چشم پوشيد ) و قسطنطين در سال چهار صد و سى و چهار در ملك مستقر گرديد يك نفر رومى بنام ارميناس عليه او خروج كرد و مردم را دعوت به خود نمود هواخواهانش افزون شدند و به بيست هزار نفر رسيدند . قسطنطين كار وى را با اهميت تلقى كرد و سپاهى انبوه بسوى او گسيل داشت و آن سپاه بر ارميناس خارجى ظفر ياب گرديد و او را كشتند و سرش بريده به قسطنطنيه فرستادند و از اعيان هواخواهان او يكصد تن اسير شدند و آنها را در بلد بگرداندند و سپس آزادشان كرده و هزينه راهى به آنها داده و امر كردند بهرجا كه خواهند بروند .\r\n\r\nبيان فساد حال دزبرى در شام و نابسامانى كارها در بلاد\r\nدر اين سال كار انوشتكين دزبرى نمايندهء المستنصر باللّه فرمانرواى مصر در شام به فساد و تباهى كشيد ، و احترام پادشاهان را نسبت به خود و هيبت او در نظر روميان باعث شده بود كه بر مخدوم خود ( المستنصر باللّه ) بزرگى فروشد .\r\nوزير ابو القاسم جرجرائى بر وى رشك برده قصد او داشت و لكن راهى براى اينكه بلائى بر او وارد آورد پيدا نميكرد . سپس چنين اتفاق افتاد كه نسبت بدبيرى از دبيران دزبرى كه نامش ابو سعد بود ، سعايت كرد و دربارهء او گفته شد كه دزبرى را متمايل به جهتى غير از مصريان مينمايد . به دزبرى نوشته شد او را تبعيد كند او اين\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nامريه را اجراء نكرد و از او دچار وحشت شدند ، جرجرائى حاجب دزبرى و غيره را گمارد كه عليه او بمخالفت اقدام كنند .\r\nديگر اينكه گروهى از لشكريان بمصر رفتند و از دزبرى به جرجرائى شكايت كردند ، وزير آنها را از سوء نيت او نسبت به خودش آگاه كرد و آنان را بدمشق باز - گرداند و دستور داد كه سپاهيان را بر وى بشورانند و آنها در بازگشتن از مصر بدمشق همين كار را كردند .\r\nدزبرى جريان امر را احساس كرد . و آنچه در دل داشت آشكارا كرد و نمايندهء جرجرائى را نزد خود خواند و دستور داد به او توهين كرده او را بزنند ، سپس به گروهى از سپاهيان كه ملازم خدمت او بودند ارزاق‌شان بداد و از دادن معاش بقيه جلوگيرى كرد ، و اين عمل او اسباب برانگيخته شدن محرومان از معاش گرديد و با آنچه كه از مصر به آنها نوشته شده بود ، آزمندىشان نيرو يافت . و بر وى شوريدند ، و قصد كاخ دزبرى كردند دزبرى خود در خارج از شهر بود . مردم عامه هم دنبال آن سپاهيان شورشى راه افتادند كه تاراج كنند ، و سپاهيان شورشى جنگيدند ، دزبرى ضعف و زبونى خود را بدانست و مكان خود را ترك نمود ، و چهل تن از غلامان و آنچه ميتوانست از چهار پايان و اثاث برداشت و با خود برد ، بقيه تاراج شد . وى از آنجا به بعلبك رفت پاسداران آنجا از ورود او جلوگيرى كردند و آنچه هم كه توانستند از اموال او بربايند ربودند ، گروهى از افراد سپاهى بدنبال دزدى و همراهانش به راه افتاده و آنچه ميتوانستند از مال او تاراج ميكردند .\r\nدزبرى از بعلبك به شهر حماة رفت ، در آنجا هم مردم از ورودش به شهر جلوگيرى كردند و جنگيدند ، وى به مقلد بن منقذ كنانى الكفر طائى نامه نوشت و او را بخواست .\r\nمقلد پذيرفت و با دو هزار مرد از كفر طاب و غيرها نزد او رفت و دزبرى در حمايت انجمع به حلب رفت و وارد آنجا شد و مدتى اقامت كرد و در نيمهء جمادى الاولى در اين سال درگذشت .\r\nهمين كه وى درگذشت ، امور در بلاد شام به تباهى كشيد و شيرازهء كارها گسيخته شد ، و اعراب طمع كردند و از نواحى سر برآوردند . حسان بن مفرج طائى در فلسطين و\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمعز الدوله بن صالح كلابى در حلب بيرون شده خروج كردند . معز الدوله قصد حلب كرد و شهر را محاصره و تصرف كرد . همراهان دزبرى در قلعهء شهر مانده تسليم نشده جلوگيرى كردند و بمصر نامه نوشته طلب يارى نمودند كسى آنها را يارى نكرد .\r\nسپاهيانى كه در دمشق بودند و سركردهء آنها حسين بن احمد بود كه بعد از دزبرى توليت امور را عهده گرفت سرگرم جنگ با حسان شدند . مرگ و مير ميان آنهايى كه در قلعه مانده بودند شيوع پيدا كرد ، با گرفتن زينهار و تأمين آنجا را تسليم معز الدوله نمودند .\r\n\r\nبيان پاره‌اى از رويدادها\r\nدر اين سال پادشاه ابو كاليجار از فارس سپاهى از راه دريا به عمان گسيل داشت . در آنجا ساكنان عصيان ورزيده بودند . آن سپاه اعزامى به صحار شهر عمان رسيدند و آنجا را متصرف شدند و كسانى كه از طاعت سرپيچى كرده بودند . به طاعت بازگرداند . و امور در نصاب خود استقرار يافته و سپاهيان بفارس برگشتند .\r\nدر اين سال ابو نصر بن هيثم حليق قصد بطايح كرد و آنجا را تصرف و غارت نمود . سپس كار او در آنجا بر اين پايه استوار گرديد كه مالى به جلال الدوله بپردازد .\r\nدر اين سال ابو منصور بهرام بن مافنه درگذشت . او ملقب به العادل و وزير پادشاه ابى كاليجار و مولدش بسال سيصد و شصت و شش و مردى با حسن سيرت بود . وى در فيروز آباد كتابخانه‌اى تأسيس كرد كه در آن هفت هزار جلد كتاب گرد آورد و چون درگذشت بعد از او مهذب الدوله ابو منصور هبة اللّه بن احمد فسوى ( فسائى ) بوزارت رسيد .\r\nدر اين سال گروهى از بلغاريان ببغداد رسيدند و ميخواستند به حج بروند . از جانب ديوان اقامتگاههاى وافرى برايشان ترتيب داده شد . از يكى از آنان پرسيده شد كه :\r\nاز كدام ملل بلغارى هستيد ؟ بپاسخ گفت : قومى هستند كه بين تركها و صقالبه ( سيسيلها ) به دنيا آمدند و شهر آنها در اقصاى ترك ست و كافر بودند و دير زمانى نميگذرد كه مسلمان شداند . آنها بر مذهب ابى حنيفه رضى اللّه عنه بودند .\r\nدر اين سال ميخائيل پادشاه روم درگذشت و بعدا ازار برادرزاده‌اش كه او نيز\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nميخائيل ناميده ميشد پادشاه شد . و در جمادى الاخره اين سال ابو الحسن محمد بن جعفر جهرمى شاعر درگذشت هموست كه گفته است :\r\n « يا ويح تلبى من تقلبه * ابدا يحن الى معذبه »\r\n« قالوا : كتمت هواه عن جلد * لو ان بى رمقا يحت به »\r\n« بأبى حبيبا غير مكترث * عنى و يكثر من تعتبيه »\r\n« حسبى رضاه من الحياة و ما * قلقى و موتى من تغضه » \r\nمفاد اين ابيات به فارسى چنين است : اى داد بر دل من كه همواره از جفاى دلدار مينالد . به من گفتند : با خويشتن دارى عشق او پوشيده بدار . هر گاه مرا توانى بود به زبان ميآوردم ، فدايش شوم كه دلبندم در بند من نيست و بدرشت گوئى ميفزايد ، من در زندگانى رضاى او خواهم و چه پريشانى مرا بايد چون مرگ من از خشم او باشد .\r\nميان او و مطرز هجوياتى بوده است\r\n.\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\n( 434 ) سال چهار صد و سى و چهار\r\n\r\nبيان تصرف شهر خوارزم بوسيلهء طغرل‌بيك\r\nچنان كه پيشتر گفتيم ، خوارزم از جمله متصرفات قلمرو پادشاهى محمود بن سبكتكين بود و چون او درگذشت ، به فرزند وى مسعود رسيد و حاجب پدرش محمود التونتاش كه از بزرگان امراى دستگاه محمودى بود . حكمران كل آنجا بود .\r\nو خوارزم را براى محمود و بعد هم فرزندش مسعود سرپرستى مينمود . چون مسعود سرگرم به كار برادر خود محمد به قصد گرفتن ملك از او گرديد ، امير على تكين حكمران ما وراء النهر قصد خوارزم كرد و پيرامون بلاد را به خرابى و تاخت و تاز كشيد .\r\nهمين كه مسعود از كار برادرش فراغ بال پيدا كرد . و پادشاهى مر او را مسلم و مستقر گرديد ، در سال چهار صد و بيست و چهار به التونتاش نامه نوشت و او را مأموريت داد كه قصد متصرفات على تكين نموده و بخارا و سمرقند را بگيرد .\r\nو در ضمن سپاهى انبوه به يارى او روانه كرد و التونتاش از جيحون گذشت و آنچه از بلاد على تكين ميخواست بگرفت و على تكين از پيش روى او دور شد .\r\nالتونتاش در بلادى كه فتح كرده بود اقامت گزيد . و ملاحظه نمود كه درآمد آن وافى براى سپاهيانش نيست زيرا كه او ميخواست همواره سپاهى بزرگ و انبوه زير فرمان داشته باشد كه از ايلغار تركان جلوگيرى كند . پس به مسعود . در اين باره نامه نوشت و اجازت خواست كه به خوارزم بازگردد و مسعود اجازه داد . همين كه بازگشت . على تكين غافلگيرانه خود را به دو رساند . التونتاش وى را سخت در فشار گذاشت و او بدژ دبوسيه رفته پناهنده شد و التونتاش محاصره‌اش كرد و نزديك بود دژ را مسخر كند ، على تكين بوى نامهء تضرع آميز نوشت طلب عطوفت او كرد .\r\nالتونتاش از آنجا حركت كرد و بخوارزم بازگشت .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nدر آن گير و دار ، التونتاش زخمى شده بود و چون بخوارزم بازگشت بيمار شد و درگذشت و سه پسر از خود بجاى گذاشت : هارون ، رشيد و اسماعيل ، و همين كه درگذشت وزير او ابو نصر احمد بن محمد بن عبد الصمد ، زمام كارها قبضه و ضبط بلد و حفظ خزائن و غيرها نمود و مسعود را آگاه ساخت . مسعود ، فرزند ارشد التونتاش هارون را كه نزد مسعود ميزيست . بحكمرانى خوارزم منصوب كرد و او را روانه آنجا كرد .\r\nاتفاق چنين رويداد كه در آن اثناء ميمندى وزير مسعود درگذشت . مسعود ابا نصر بن محمد بن عبد الصمد را از خوارزم بخواست و او را وزير خويش كرد . ابو نصر فرزند خود عبد الجبار را نزد هارون گذاشت و او را وزير كرد و نزد مسعود رفت .\r\nميان هارون و عبد الجبار تنافرى بوجود آمد كه در دل هارون ريشه پيدا كرد و ياران هارون دستگيرى عبد الجبار و عصيان ورزيدن بر مسعود را بنظرش مستحسن وانمود كردند و هارون در رمضان سال چهار صد و بيست و پنج ، عصيان آشكارا كرد و ميخواست عبد الجبار را بكشد ، وى خود را از نظر او پنهان ساخت . دشمنان پدر عبد الجبار بملك مسعود گفتند كه ابا نصر با هارون دربارهء عصيان بر او توطئه كرد .\r\nو پنهان شدن فرزندش ( عبد الجبار ) هم نيرنگى بيش نيست . مسعود متوحش گرديد ولى ابراز آن نكرد .\r\nمسعود تصميم گرفت از غزنه به خوارزم برود و از غزنه عزيمت نمود و آن موقع فصل زمستان بود . و نتوانست قصد خوارزم كند ، پس به گرگان در طلب انوشروان بن منوچهر شد تا در ازاء آنچه بهنگام اشتغال او در جنگ با ينالتكين در هند كرده با وى مقابله كند . موقعى كه مسعود در گرگان بود نامهء عبد الجبار بن ابى نصر دربارهء كشته شدن هارون به دستش رسيد و خبر داده بود كه بلاد به طاعت او بازگشته‌اند .\r\nعبد الجبار در ابتداى مخفى شدن و استتار خويش براى قتل هارون فعاليت ميكرد و گروهى بر وى گمارد كه او را بكشند . و هارون را بهنگام بيرون شدن براى شكار همان گماشتگان نامبرده شده كشتند . و عبد الجبار بيدرنگ بحفظ شهر اقدام كرد .\r\nهمين كه مسعود از محتواى نامه عبد الجبار آگاه شد ، بدانست كسانى كه\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nحرفهائى دربارهء پدرش ( ابن عبد الصمد ) ميزدند باطل و پوچ بود و اعتماد نسبت به او اعاده شد . عبد الجبار روزى چند به‌پائيد و پس از آن غلامان هارون بر او ريخته وى را كشتند ، و شهر را تسليم اسماعيل بن التونتاش نمودند . « شكر » خادم پدرش ( التونتاش ) به كارهاى او اقدام كرد و بر مسعود عصيان ورزيدند . مسعود به شاه ملك بن على يكى از اصحاب خود در اطراف نواحى خوارزم نوشت كه قصد خوارزم كند و آنجا را بگيرد . شاه ملك بدان صوب روان شد شكر و اسماعيل با وى جنگيدند و از ورود او به شهر جلوگيرى كردند ، شاه ملك آنها را هزيمت داد و شهر را بگرفت .\r\nشكر و اسماعيل نزد طغرل‌بيك و داود سلجوقى رفتند و پناهنده به آنها شده و طلب يارى كردند . داود ( سلجوقى ) با آنان رو بخوارزم عزيمت كرد . شاه ملك با آنان تلاقى كرده و جنگيد و منهزمشان كرد . همين كه ماجراى قتل مسعود و آن رويدادها رخ داد .\r\nو مودود بپادشاهى رسيد ، شاه ملك به طاعت مودود درآمد و با وى به صفا رفتار نمود ، و هر يك بدرستى ديگرى متمسك شدند .\r\nپس از آن طغرل‌بيك بخوارزم رفت و آنجا را محاصره و تصرف نمود و شاه ملك از پيش روى او بهزيمت رفت . و اموال و ذخايرى كه داشت بهمراه برد .\r\nو در دشت . بدهستان رفته و از آنجا به طبس نقل مكان كرد ، سپس از طبس به اطراف كرمان و از آنجا به آباديهاى تيز و مكران رفت . چون بدان ناحيت رسيد ، چنين دانست كه بسبب دورى مسافت ، كس را دسترس به او نخواهد بود و خود را ايمن دانست . ارتاش برادر ابراهيم ينال و پسر عم طغرل‌بيك ، از جايگاه او خبردار شد و با چهار هزار سوار رزمجو قصد او كرد . و بر وى بتاخت و اسيرش كرد و آنچه هم با خود بهمراه داشت گرفت ، سپس برگشته و او را تسليم داود نمود . و داود از غنيمت اموال او بهره‌مند گرديد ، بعد از آن داود ببادغيس نزديك به هرات رفته و هرات را محاصره كرد . زيرا كه هراتيان تا اين زمان از ورود آنها جلوگيرى و از شهر خود دست نكشيده و بر طاعت مودود بن مسعود ثبات قدم نشان داده بودند و اهالى هرات با آنكه تركان سواد اطراف شهر آنها را به خرابى و دمار كشيده بودند ، شهر را حفظ كردند و آنچه آنها را وادار بچنان پايدارى كرده بود ترس از جنگ با\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nغزها بود .\r\n\r\nبيان قصد ابراهيم ينال برفتن بهمدان و ماجراى او\r\nخروج ابراهيم ينال را از خراسان و رفتن او به رى و چيره شدن وى بر آنجا را بيان كرده بوديم و اينك گوئيم همين كه كار او در رى استقرار يافت و بلاد مجاور آن ناحيت را گرفت ، پس از آن انتقال به بروجرد پيدا كرد ، سپس قصد همدان نمود .\r\nدر همدان ابو كاليجار گرشاسب بن علاء الدوله حكومت داشت . چون آگاه از عزيمت ينال گرديد به شابور خواست رفت ، و ابراهيم ينال در همدان فرود آمد . و خواست وارد به شهر بشود . اهالى همدان به او پيام فرستادند و گفتند : اگر خواهان طاعت ما هستى و آنچه سلطانى از رعيت طلب مىكند . ما آمادهء بذل آن ميباشيم وزير طاعت او وارد ميشويم و لكن نخست بايد مخالف خود را كه نزد ما بود طلب كنى ( مقصودشان گرشاسب بود ) زيرا كه ما از بازگشت او ايمنى نداريم ، چنانچه او را گرفتى يا دفع ( شر ) او كردى . ما با تو خواهيم بود .\r\nينال از مردم همدان دست برداشت و پس از گرفتن مالى از اهل بلد رو به گرشاسب نهاد ، و همين كه به شابور خواست نزديك شد . گرشاسب به « دژى » در ارتفاعات بالا رفت و در آنجا پناهنده شد .\r\nابراهيم شاپور خواست را محاصره كرد ، مردمش از بيم غزها با آنها جنگيدند و توانائى بر دفع آنها از خود نداشتند . و ينال شهر را به زور تصرف كرد و غزها مردم آنجا را غارت كردند و اعمال زشت مرتكب شدند ، و از آنجا با غنائمى كه بدست آورده بودند به رى بازگشتند و در بازگشت بدانجا ديدند طغرل‌بيك وارد رى شده است . چون ابراهيم و غزها همدان را ترك كردند ، گرشاسب به همدان برگشته در آنجا فرود آمد و در همدان بود تا اينكه طغرل‌بيك به رى آمد ، و چنان كه بخواست خداى بزرگ بيان خواهيم كرد ، ابراهيم دوباره رو بهمدان نهاد\r\n.\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nبيان خروج طغرل‌بيك و عزيمت او به رى و تصرف بلاد جبل\r\nدر اين سال طغرل‌بيك ، پس از فراغ از كار خوارزم و گرگان و طبرستان ، از خراسان به رى عزيمت كرد همين كه برادرش ابراهيم ينال آگاه از ورود به قلمرو رى شد ، نزد او رفت و او را ديدار كرد . و طغرل‌بيك رى را از وى تحويل گرفت و بلاد جبل و غيرها را نيز گرفت و ابراهيم به سجستان ( سيستان ) عزيمت نمود .\r\nطغرل‌بيك قلعه طبرك را نيز از مجد الدوله بن بويه گرفت و او را با احترام نزد خود نگهداشت . طغرل‌بيك دستور تجديد بناى رى را كه خراب شده بود داد ، و در دار الاماره رى مركبها ( مجسمه‌هائى ) از طلا و گوهرنشان و ظروفى چينى پر از جواهر و مالى بسيار و غير ذلك يافت .\r\nهنگامى كه طغرل‌بيك در خراسان بود . « كامرو » وى را هدايت و به طغرل خدمت ميكرد به برادر طغرل ، ابراهيم نيز موقعى كه در رى بود خدمت كرده بود همين كه طغرل‌بيك به رى فرود آمد كامرو هدايائى گوناگون بوى تقديم داشت به گمان اينكه طغرل‌بيك بر اقطاع او خواهد افزود ، و آنچه از خدمات تقديم داشته رعايت خواهد كرد . ولى گمان او مبدل بيأس گرديد و طغرل‌بيك مقرر داشت سالانه بيست و هفتهزار دينار از متصرفاتى كه دارد ، بپردازد .\r\nسپس طغرل‌بيك به قزوين رفت . اهالى آنجا مانع از ورود او شدند ، طغرل و سپاهيانش يورش بردند و مدافعان را برگبار تير و سنگهاى ( فلاخن ) بستند ، و مدافعان نميتوانستند بر باروى شهر در برابر او مقاومت كنند و از اهل بلد جمعى كشته و سيصد و پنجاه تن هم دستگير شدند ، همين كه كامرو و مرداويج بن بسو وضع را چنان ديدند ترسيدند كه طغرل‌بيك شهر را با زور بگيرد و مورد نهب و غارت واقع شود پس مردم را از قتال بازداشتند و از در صلح و آشتى با وى درآمده و بر اين وجه صلح كردند كه هشتاد هزار دينار بپردازند و حكومت قزوين در طاعت او باشد .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nطغرل‌بيك رسولى نزد كوكتاش و بوقا و غيرهما از امراى غز گسيل داشت كه خروج آنها را پيش از اين گفته بوديم و به آنها نويد داد و دعوتشان نمود كه به خدمت او بروند پيك طغرل چون به آنها رسيد و رسالت خود انجام داد ، آنان رو بوى نهادند و بر كرانه رودخانه‌اى از نواحى زنجان فرود آمدند ، در آنجا پيك طغرل را بازگرداندند و به طغرل‌بيك پيام فرستادند و به او گفتند ، به طغرل‌بيك : بگو كه ما مقصود تو را دانستيم و تو ميخواهى ما را جمع كنى و يك جا دستگير نمائى ، ترس از تو ما را از تو دور كرد و ما در اينجا فرود آمده‌ايم و اگر در طلب ما برخاستى قصد خراسان و يا روم خواهيم و ابدا با تو در يك جا جمع نميشويم .\r\nطغرل‌بيك به پادشاه ديلم پيكى روانه داشت و او را دعوت به طاعت خويش نمود و مالى از او خواست ، پادشاه ديلم خواست او را اجابت كرد و مال و هدايائى براى او فرستاد و نيز پيكى بسوى سالار طرم فرستاد و وى را دعوت به خدمت خود كرد و از وى خواست كه دويست هزار دينار براى او بفرستند . سرانجام قرار بر طاعت سالار و پرداخت مالى از جانب او گرديد . طغرل گروهى از چابك سواران شبگرد باصفهان روانه داشت ، در اصفهان ابو منصور فرامرز بن علاء الدوله حكومت داشت . چابك سواران اعزامى آباديهاى اصفهان را مورد تاخت و تاز قرار داده و سالم بازگشتند .\r\nطغرل‌بيك از رى به قصد اصفهان بيرون شد و چنين وانمود كرد كه ميخواهد اصفهان را بگيرد . فرامرز با او مكاتبه كرد ، و با پرداخت مالى سازش كردند ، و طغرل از آنجا بازگشته رو به همدان نهاد و آنجا را از صاحبش گرشاسب بن علاء الدوله بگرفت . گرشاسب زمانى كه طغرل در رى بود ، بهمدان برگشته بود و يك بار هم طغرل با وى مكاتبه كرده بود ، و باتفاق يك ديگر از رى به ابهر و زنجان رفتند ، و همدان را از او گرفت و ياران گرشاسب پراكندند . طغرل‌بيك از گرشاسب تسليم در كنگاور را بخواست . وى پيكى نزد دژبانان آنجا فرستاد و امر به تسليم آن به طغرل‌بيك نمود و آنها اين كار را نكردند و به رسولان طغرل‌بيك گفتند : به سرور خود بگو ، به خدا سوگند كه هر گاه اينجا را تكه تكه كنى ما آن را تسليم تو نخواهيم كرد .\r\nطغرل‌بيك به گرشاسب گفت : امتناع آنها از تسليم جز بامر و رأى تو نبوده است\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nو نزد آنها بدژ بالا برو و با آنان مقيم آنجا باش و تا من اجازه نداده‌ام موضع خود را ترك مكن .\r\nسپس از آنجا به رى برگشت و ناصر علوى را به نيابت خود در همدان برقرار داشت . گرشاسب كه در بند طغرل گرفتار بود ، آزادش كرد و بواليگرى رى منصوبش نمود و دستور داد دستيارى نيز براى تمشيت امور شهر برگزيند .\r\nمرداويج بن بسو نمايندهء طغرل در طبرستان و گرگان كه با او بود ، درگذشت فرزند مرداويج جستان بجاى پدر بحكومت نشست . طغرل‌بيك رو به گرگان رفت ، جستان را از آنجا عزل كرد و اسفار را بحكومت گرگان منصوب كرد . اسفار از خواص منوچهر بن قابوس بود .\r\nطغرل‌بيك چون از كار گرگان و طبرستان فراغت پيدا كرد رو به دهستان رفت . در دهستان كاميار حكمران بود و نظر باستحكامانى كه داشت در آنجا پناه گرفته بود . طغرل دهستان را محاصره كرد .\r\n\r\nبيان عزيمت سپاهيان طغرل‌بيك به كرمان\r\nطغرل‌بيك گروهى از ياران خود را با برادرش ابراهيم ينال بكرمان گسيل داشت . اين رويداد بعد از ورود او به رى بود . گفته شده است كه ابراهيم قصد كرمان نكرد ، و قصد سيستان نمود ، و سركردگى سپاهى كه به كرمان گسيل گرديد با غير از او بود . اين سپاهيان چون به اطراف كرمان رسيدند آنجا را بباد نهب و غارت گرفتند و اقدامى به پيشروى در عمق خاك كرمان نكردند ، و از سپاهيان كسى را نديدند جلوى آنها را بگيرد و همچنان رو بجلو پيشرفته و مواضعى چند تصرف نموده غارت كردند .\r\nخبر اين رويداد به پادشاه ابى كاليجار صاحب كرمان رسيد ، او وزير خود مهذب الدوله را با سپاهى انبوه بدان صوب گسيل داشت و دستور داد با شتاب عزيمت كند آنچنان كه پيش از آنكه آنها جيرفت را تصرف كنند ، خود را به آنها برساند .\r\nسپاهيان اعزامى طغرل نزديك بدان شده بودند كه جيرفت را محاصره نمايند . سپاه\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nابى كاليجار بشتاب طى مراحل نمودند ، تا اينكه نزديك به آنها رسيدند . سپاه طغرل از ناحيهء جيرفت حركت كرده و در شش فرسنگى آنجا فرود آمدند .\r\nمهذب الدوله به ناحيهء جيرفت رسيد و در آنجا فرود آمد ، و گروهى روانه داشت كه سيورسات براى اردو و سپاه حمل كنند ، غزها بر شتران و استرانى كه حامل خواربار بودند حمله‌ور شدند كه آنها را بگيرند مهذب الدوله از حركت آنها آگاه شد ، و گروهى از سپاهيان روانه داشت كه جلوگيرى از تجاوزات آنها كنند . آنها با غزها روبرو شده بجنگ و ستيز پرداختند ، بر نفرات غزها افزوده شد . مهذب الدوله اين خبر بشنيد خود با سپاه رو بمعركه نبرد نهاد و زمانى رسيد كه هر دو گروه سرگرم نبرد بودند ، و هر گروه در برابر حريف جنگ‌آور خود پايدارى نشان داده بودند ، و پيكار شدت پيدا كرد تا جائى كه يكى از غزها با تير اسب يكى از سپاهيان ابى كاليجار را هدف كرد ، سوار رزمنده با نيزه اسب آن تيرانداز غزى را از پاى درآورد ، غزى بآنسوار حمله‌ور شد و با ضربتى دست او را بريد ، صاحب اسب با آن حالت با شمشير خود او را دوباره نمود و هر دوى آنها كشته بر زمين غلطيدند اسبهاى هر دوى آن جنگ آوران نيز از پاى درآمده بود . بهتر از اين شجاعت از پيشتازان لشكرى مدون نگرديده است .\r\nهمين كه مهذب الدوله به عرصهء نبرد رسيد ، غزها منهزم شدند و آنچه هم كه بغارت ربوده بودند بر جاى نهادند ، و وارد بدشت گرديده ديلميان به پيگرد آنها پرداخته و تا مرز كرمان آنها را بدور كرده و از كرمان راندند . و برگشته آنچه را كه آنها تباه كرده بودند آباد سازند .\r\n\r\nبيان وحشت ميان القائم بامر اللّه امير المؤمنين و جلال الدوله\r\nدر محرم اين سال اسب تازى در بغداد گشايش يافت ، پادشاه جلال الدوله مأمورانى گماشت و آنچه از درآمد بدست آمده بود بگرفت مرسوم اين بود آنچه از اين رهگذر بدست ميآيد تعلق بخلفاء داشت و پادشاهان متعرض آن نميشدند .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nهمين كه جلال الدوله چنان كرد ، اين كار بر القائم بامر اللّه سخت گران آمد و نامه به اقضى القضاة ابى الحسن مارودى در اين باره نوشت و مكاتبات تكرار شد ، و جلال الدوله گوش شنوائى براى اجراى آنچه مرسوم بود نداشت و هر چه بود گرفت . خليفه گروه هاشميان و رجاله را در دار الخلافه گرد آورد و اقدام باصلاح مركوب آبى و تدارك بار و بنهء خود بديد و بياران اطراف و قضاة پيام فرستاد و آنان را از تصميم خود آگاه كرد و چنان وانمود ساخت كه تصميم گرفته است ترك بغداد كند . اين كار باتمام نرسيد و از دو جهت وحشت ميانشان حكمفرما گرديد . اقتضاى حال چنان شد كه پادشاه معارضه با نواب اماميه را تا بسال آينده ترك گويد .\r\n\r\nبيان محاصرهء شهر زور و غيرها\r\nدر اين سال ابى الشوك به شهر زور رفت و آنجا را محاصره و تصرف كرد و غارت نمود و سوزاند و آباديها و سواد شهر را خراب كرد و قلعهء بترانشاه را محاصره نمود ، و ابو القاسم بن عياض او را دفع و بوى وعده كرد . فرزند او ابا الفتح را از برادر ابا الشوك ، مهلهل آزاد سازد و ميانشان صلح برقرار خواهد كرد .\r\nهنگامى كه ابا الشوك به شهر زور تاخت ، مهلهل آنجا نبود و چون آگاه شد برادرش ابى الشوك ميخواهد قصد آن كند او هم قصد نواحى سنده و غيرها از ولايات ابا الشوك كرد و آنجا را مورد نهب و غارت قرار داد و سوزاند و از دو جهت رعايا به هلاكت رسيدند .\r\nسپس ابا الشوك به ابا القاسم بن عياض نامه نوشت و انجام مواعيدى را كه بوى درباره آزادى فرزندش و شرايطى كه ميانشان مقرر شده بود ، خاطرنشان ساخت ابن عياض در پاسخ او نوشت كه مهلهل بوى جواب نميدهد ، آنگاه ابا الشوك از حلوان به صامغان رفت و آنجا را غارت نمود و تمام متصرفى مهلهل را مورد نهب و غارت قرار داد . مهلهل از پيش روى او دورى جست و رسولان بين آنها تردد كردند و سرانجام بر دغل و فريبكارى صلح نموده و ابا الشوك بازگشت\r\n.\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nبيان خروج سكين در مصر\r\nدر اين سال در ماه رجب ، شخصى بنام « سكين » در مصر خروج كرد . و شباهت به الحاكم ( بامر اللّه خليفه علوى ) مصر داشت و ادعا كرد كه وى الحاكم است و پس از مرگش بازگشته و زنده شده است . گروهى از كسانى كه اعتقاد به رجعت الحاكم داشتند به او پيوستند و خالى بودن خانهء خليفه را در مصر از سپاه مغتنم شمرده و در نيمهء روز باسكين بدانجا روى آوردند ، و وارد سرسراى خانه شدند ، معدودى از افراد سپاهى كه آنجا پاسدارى ميكردند بر آن گروه ريختند آنها گفتند كه : وى الحاكم است پس يكه خورده بيمناك شدند و سپس ترديد پيدا كرده و سكين را دستگير نمودند ، و هياهو و فرياد بر پا شده همراهان سكين بجنگيدند ، سپاهيان بكاخ مقر خليفه برگشتند در حالى كه جنگ همچنان تنورش گرم بود ، گروهى از پيروان سكين كشته شدند و بقيه به بند كشيده شدند و زنده بر دارشان آويخته و سپاهيان آنها را برگبار تير بستند تا اينكه بمردند .\r\n\r\nبيان پاره‌اى از رويدادها\r\nدر اين سال زلزله بزرگى در شهر تبريز رويداد . به نحوى كه قلعه و با روى شهر و كوى و برزن و بازارها و اكثر ساختمانهاى دار الاماره را روى هم كوبيد . امير شهر چون در يكى از باغستانها بود سلامت ماند و تلفات اهالى شهر را شمارش نمودند .\r\nنزديك به پنجاه هزار نفر هلاك شده بودند و بسبب بزرگى و عظمت آن مصيبت و بليه امير شهر سياه پوشيد و اعلام ماتم عموى شد ، و امير شهر تصميم گرفت كه از بيم آنكه مبادا غزهاى سلجوقى بدانجا روى آورند ، بيكى از قلاع خود برود و به ابو جعفر بن - الرقى علوى نقيب موصل مراتب را اطلاع داد .\r\nدر اين سال قرواش دبير خود ابا الفتح بن مفرج صبرا را بكشت .\r\nدر اين سال عبد اللّه بن احمد ، ابو ذر هروى حافظ درگذشت وى در مكه اقامت\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nگزيد و از عرب زن اختيار كرد ، و بين سادات قوم اقامت نمود و هر سال حج ميگذارد و در موسم حج بگفتگوى حديث مىنشست و وعظ ميكرد و سپس بخانوادهء خويش باز مىگشت ، وى با قاضى ابا بكر باقلانى مصاحبت داشت .\r\nدر اين سال عمر بن ابراهيم بن سعيد زهرى از زاد و رود سعد بن ابى وقاص درگذشت وى فقيه شافعى بود .\r\n\r\n( 435 ) سال چهار صد و سى و پنج\r\n\r\nبيان بيرون راندن مسلمانان و مسيحيان بيگانه از قسطنطنيه\r\nدر اين سال پادشاه روم بيگانگان از مسلمانان و مسيحيان و ساير غرباء را از قسطنطنيه بيرون راند .\r\nسبب آن اين بود كه در قسطنطنيه خبرى پخش شد كه قسطنطين دو دختر پادشاه پيشين را كه ملك به آنها رسيده بود كشته است اهل شهر گرد آمدند و آتش فتنه را روشن نمودند ، طمع بغارت شهر كردند ، قسطنطين مشرف بر آنها گرديد و از آنها پرسيد كه سبب اين فتنه انگيزى چيست ؟ بوى گفتند : دو ملكه را كشته‌اى و ملك به فساد كشانده‌اى قسطنطين به آنها گفت : من آنها را نكشته‌ام سپس هر دوى آنها را بيرون آورد تا اينكه مردم آنان را ديدند و آرام گرفتند . پس از آن ، پادشاه سبب اين كار را پرسيد به او گفته شد : اين كار بيگانگان بود . آنگاه دستور به راندن آنها داد و منادى در شهر ندا در داد كه احدى از مردمى كه از سى سال پيش وارد قسطنطنيه شده‌اند ، حق اقامت در شهر ندارند ، و هر كدام از آنها كه بعد از سه روز از اين ( اخطار ) در شهر مقيم باشد . چشم او را ميل ميكشند و كورش ميكنند . در اثر آن اخطار بيشتر از يكصد هزار نفر از قسطنطنيه بيرون شدند و از آن زمره غرباء بيشتر\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاز دوازده نفر در آنجا باقى نماندند كه روميان ضمانت آنها كردند و پادشاه ترك آنها كرد ( يعنى آنها را بمجازات كورى كيفر نداد ) .\r\n\r\nبيان درگذشت جلال الدوله و پادشاهى ابى كاليجار\r\nدر ششم شعبان اين سال پادشاه جلال الدوله ابو طاهر بن بهاء الدوله بن - عضد الدوله بن بويه در بغداد درگذشت . بيمارى او ورم كبد بود و چند روزى بيمار بود و درگذشت .\r\nتولدش بسال سيصد و هشتاد و سه و مدت پادشاهى او در بغداد شانزده سال و يازده ماه بود ، و در خانه‌اش به خاك سپرده شد . و هر كس كه از سيرت و ضعف او و چيرگى سپاهيان و نمايندگان او به روى آگاه باشد و دوام پادشاهى او را تا بدان مدت ببيند ، خواهد دانست كه خداوند بر هر كارى و چيزى تواناست و ملك به آن كس كه خواهد ميدهد و از هر كس كه خواهد باز پس ميگيرد .\r\nجلال الدوله صلحاء را زيارت ميكرد و نزديك بايشان ميشد . يك بار آرامگاه على و حسين عليهما سلام را زيارت كرد . و پيش از آنكه بآرامگاه هر يك از آن دو ( بزرگوار ) برسد ، نزديك بيك فرسنگ با پاى برهنه رو بمشهد آنان ميرفت ، و اين كار را از جهت ديندارى ميكرد .\r\nچون درگذشت وزير او كمال الملك بن عبد الرحيم و ياران پادشاه و بزرگان دربار او به باب المراتب و حريم دار الخلافه نقل مكان نمودند . چون بيمناك از نهب و غارت تركان و عامه بودند كه كوى مسكونى آنها را بباد نهب و غارت بگيرند .\r\nفرماندهان سپاه در دار الملك گرد آمدند و از تاراج مردم جلوگيرى نمودند .\r\nهمين كه جلال الدوله درگذشت ، فرزند ارشد او ملك عزيز ابو منصور ، بنابر عادت در واسط اقامت داشت لشكريان مبنى بر طاعت از وى نوشتند و با او شرط كردند بشتابد كه بنابر عادت جاريه ، از گرفتن بيعت و حق آن تأخير روا ندارد .\r\nمكاتبات بين آنها و او در مقدار و تأخير زمانى و از دست دادن ( فرصت ) تردد پيدا كرد ( مراوده بدرازا كشيد ) .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nخبر درگذشت جلال الدوله بپادشاه ابى كاليجار بن سلطان الدوله بن بهاء الدوله رسيد با فرماندهان و سپاهيان مكاتبه كرد و آنان را بمال و وفور آن و بشتاب رساندن خويش بدانها ترغيب كرد ، پس آنها متمايل به او شدند و از ملك عزيز عدول كردند .\r\nو اما ملك عزيز ، چون ابى كاليجار نزديك ببغداد رسيد ، او روى ببغداد نهاد كه بيان آن در وقايع سال چهار صد و شش ياد خواهيم كرد . ملك عزيز با سپاهيانى كه بهمراه داشت قصد بغداد كرد ، و همين كه به نعمانيه رسيد ، سپاهش نسبت بوى خيانت كردند و به واسط برگشتند و بنام ابى كاليجار خطبه خواندند .\r\nو ملك چون وضع را چنان بديد ، نزد نور الدوله دبيس بن مزيد شد ، زيرا آگاه شده بود كه سپاهيان در بغداد ميل به ابى كاليجار دارند ، و از نزد دبيس هم به نزد قرواش بن مقلد رفت و با وى در قريهء مخصوص از اعمال بغداد ديدار كرد و با همديگر بموصل رفتند ، سپس قرواش را نيز ترك كرد و قصد ابا الشوك كرد زيرا كه پدر زنش بود .\r\nو همين كه به ابا الشوك رسيد وى او را ملزم نمود كه دخترش را طلاق بدهد و طلاق داد و از نزد او به نزد ابراهيم ينال برادر طغرل‌بيك رفت ، و همچنان از اينجا به آنجا در دگرگونى احوال بسر ميبرد تا اينكه با عده قليلى ببغداد وارد شد و تصميم او بر اين بود كه در استمالت و جلب سپاهيان براى گرفتن ملك اقدام كند . هواخواهان پادشاه ابى كاليجار بر وى شوريدند بعضى از كسان كه همراهش بودند كشته شدند و خود او مخفيانه از بغداد بيرون شد و نزد نصر الدوله بن مروان رفت و در ميثافارقين درگذشت . و جنازه‌اش را ببغداد حمل كردند و نزد پدرش در گورستان قريش در مشهد باب التين بسال چهار صد و چهل و يك به خاك سپرده شد .\r\nشيخ فرج بن جوزى او را آخرين پادشاه دودمان بويه ذكر كرده و اين درست نيست زيرا كه پس از وى ( يعنى پس از جلال الدوله ) ابو كاليجار و پس از او ملك رحيم بن ابى كاليجار پادشاهى كردند و او آخرين آنها بشمار ميرود ، چنان كه خواهيم ديد .\r\nو اما پادشاه ابى كاليجار همچنان ( بعد از درگذشت جلال الدوله ) رسولان\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nبين او و سپاهيان در بغداد رفت و آمد داشتند ، تا اينكه امر به روى مستقر گرديد و سوگند ياد كردند و در صفر سال چهار صد و سى و شش چنان كه بخواست خداى بزرگ بيان خواهيم كرد ، بنام او در بغداد خطبه خوانده شد .\r\n\r\nبيان حال ابى الفتح مودود بن مسعود بن محمد بن سبكتكين\r\nدر اين سال پادشاه ابو الفتح مودود بن مسعود بن سبكتكين سپاهى به سركردگى حاجب خويش بخراسان گسيل داشت داود برادر طغرل‌بيك كه صاحب خراسان بود ، فرزند خود الب ارسلان را با سپاهى بمقابلهء سپاه مودود روانه كرد و اين دو سپاه با هم تلاقى و جنگ كردند ، پيروزى از پادشاه الب ارسلان بود ، و سپاه غزنه شكست خورده بازگشت .\r\nدر صفر اين سال نيز جمعى از غزها بنواحى بست رفتند ، و آنچه از اعمال آنها از غارت و شرارت شناخته شده بود در آن نواحى مرتكب شدند . ابو الفتح مودود سپاهى بدان صوب گسيل داشت . و در ولايت بست با غزها تلاقى نمودند و جنگ شديدى بين آنها روى داد و غزها شكست خورده منهزم شدند و سپاه مودود پيروز گرديد و كشتار بسيار از آنها كرده اسير زيادى گرفتند .\r\n\r\nبيان تصرف عده‌اى از استحكامات هند بوسيله ملك مودود\r\nدر اين سال سه پادشاه از پادشاهان هند با يك ديگر مجتمع شده و قصد لاهور نمودند و آنجا را محاصره كردند . سركردهء سپاهيان اسلامى در آنجا آنچه امكان داشت از نفرات سپاهى اسلامى را گرد آورد ، و به سرور خود مودود پيام فرستاد طلب يارى از او كرد ، مودود سپاهى بدان صوب به يارى او گسيل داشت .\r\nاتفاق چنين رويداد كه يكى از سه پادشاه كه لاهور را محاصره كرده بودند ، ترك دو تن ديگر را نمود و به طاعت مودود بازگشت و آن دو تن هم به بلاد خود بازگشتند . سپاهيان اسلامى بدنبال يكى از آنها رفت كه نامش « دوبال هرباته » بود دوبال از اسلاميان شكست خورد . و خود و سپاهيانى كه بهمراه داشت به دژ منيعى در\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nارتفاعات بالا رفته در آنجا پناهنده شدند . عدهء آنها پنجهزار سوار و هفتاد هزار پياده بود .\r\nمسلمانان آنها را محاصره كرده در تنگنا گذاشتند و بسيارى از آنها كشته شدند . هندوان زينهار خواستند تا اينكه دژ را تسليم كند مسلمانان اجابت تقاضاى آنها نكردند مگر با قبول اين شرط از جانب آنها كه باقى استحكاماتى كه در آن قلمرو وجود دارد ، مزيد بر تسليم اين دژ كنند و آنها را هم تسليم نمايند هندوان از بيم مسلمانان و عدم قوت و غذا ، خواستهء مسلمانان را پذيرفته تمام آنچه را كه مسلمانان ميخواستند تسليم نمودند ، و مسلمانان اموال به غنيمت گرفته و اسيران مسلمانان را كه عدهء آنها پنجهزار نفر بود آزاد كردند .\r\nهمين كه از كار اين يكى فراغت پيدا كردند . قصد ولايت پادشاه دوم را نمودند كه نامش « تابت بالرى » بود . وى با سپاهيان اسلام بمقابله پرداخته با هم روبرو شدند و نبردى شديد كردند و هندوان شكست خورده منهزم شدند . و پس از روشن شدن وضع معركهء جنگ ، معلوم شد پادشاه آنها كشته شده و پنجهزار كشته و مجروح و دو برابر آن هم اسير ، منهزمين پشت سر گذاشته‌اند . مسلمانان اموال آنها را به غنيمت گرفتند ، چنان كه سلاحها و چارپايان آنها را ، باقى پادشاهان هند چون ديدند چه بر سر همطرازان آنان گذشته است ، سر به طاعت فرود آورده اذعان بواقعيت امر كردند و اموال حمل نموده فرستادند ، و زينهار خواستند با شرط اينكه در مقامات خود در بلادشان باقيمانند . خواست آنها پذيرفته شد .\r\n\r\nبيان اختلاف ميان پادشاه ابى كاليجار و فرامرز بن علاء الدوله\r\nدر اين سال امير ابو منصور فرامرز بن علاء الدوله بن كاكويه صاحب اصفهان پيمانى كه بين او و پادشاه ابى كاليجار بسته شده بود ، شكست و سپاهى بكرمان گسيل داشت و دو قلعه از قلاع كرمان را آن سپاه تصرف كرد و هر چه در آنها يافته ميشد به غنيمت گرفت .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nپادشاه ابى كاليجار براى او پيام فرستاد آنچه تصرف كرده باز پس گرداند و رفع تجاوز از آن ناحيت كند . فرامرز اين كار را نكرد و ابى كاليجار سپاهى مجهز نمود و به ابرقو روانه داشت و آنجا را محاصره و تصرف كرد ، فرامرز از آن پيش آمد ناآرام شد و سپاهى انبوه مجهز نمود و بدان سوى گسيل داشت . ابو كاليجار اين خبر بشنيد و او هم سپاه دومى براى يارى به سپاه اول بدان سوى روانه كرد ، و هر دو سپاه با هم روبرو شدند و جنگيدند و در جنگ بردبارى كردند و سرانجام سپاه اصفهان شكست خورد و سركردهء آن امير اسحاق بن ينال اسير شد . آنگاه نمايندگان ابى كاليجار آنچه فرامرز از كرمان گرفته بود مسترد داشتند .\r\n\r\nبيان اخبار تركان ما وراء النهر\r\nدر صفر اين سال تركان كافر كه بلاد اسلام را در نواحى بلاساغون و كاشغر مورد تاخت و تاز قرار ميدادند و خرابى و تباهى را سبب بودند . ده هزار خرگاه‌نشينان آنها اسلام اختيار كردند و روز عيد قربان بيست هزار گوسفند قربانى نمودند و خداوند شر آنها را از سر مسلمانان بر طرف ساخت .\r\nآنها پيش از آنكه اسلام آوردند ، بنواحى بلغار به قشلاق رفته و ييلاق آنها نواحى بلاساغون بود و چون مسلمان شدند . در بلاد پراكنده شدند . در هر ناحيه هزار خرگاه ( چادر ) وجود داشت يا كمتر يا بيشتر كه با نزديكى بهمديگر ، ايمنى داشته و از تعرض مسلمانان در پناه يك ديگر بودند ، پس از آنكه اسلام آوردند ، بقيهء آنها از تركان كه مسلمان نشدند در تاتارستان و خطا كه در نواحى چين واقع شده است باقيماندند .\r\nصاحب بلاساغون و بلاد ترك ، شرف الدوله و ديندار بود . برادران و نزديكان خويش را قانع كرد كه اطاعت كنند و بلاد را ميانشان بخش كرد و به برادرش « اصلان تكين » بسيارى از بلاد تركستان را بداد و به برادر ديگرش بغراخان طراز و اسبيجاب را اعطاء كرد و به عم خود طغاخان تمام فرغانه را بداد . و به ابن على تكين بخارا و سمرقند و غيرهما را اعطاء نمود و خود به بلاساغون و كاشغر\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nقناعت ورزيد .\r\n\r\nبيان اخبار روم و قسطنطنيه\r\nو نيز در صفر اين سال ، گروه زيادى از روسها از راه دريا وارد به قسطنطنيه شدند و بخلاف عادت جاريه كه داشتند به قسطنطين پادشاه روم نامه نوشتند . روميان براى نبرد با آنها گرد آمدند . بعضى از روسها كشتيهاى خود وا ترك كرده به خشكى پياده شده بودند و بعضى ديگر هم در كشتيهاى خود مانده بودند . روميها آتش بكشتيهاى انداختند . روسها ندانستند چگونه آن را خاموش سازند و بسيارى از آنها كه در كشتيها مانده بودند ، سوختند و غرق شده به هلاكت رسيدند . و اما آنهايى كه به خشكى پياده شده بودند ، جنگيدند و شجاعت و بردبارى نشان دادند سپس شكست خوردند ولى پناهگاهى نداشتند ، كسانى كه تسليم شدند . نخست چيزى ربودند و سپس تسليم شدند . و كسانى كه امتناع از تسليم شدن نمودند آنها را به زور دستگير كردند و روميان دستهايشان بريدند و آنها را در شهر گرداندند و كسى تسليم نشد مگر عدهء قليلى كه فرزند پادشاه روسيه با آنها بود و روميان شر آنها را دفع كردند .\r\n\r\nبيان طاعت المعز در افريقيه نسبت به القائم بامر اللّه\r\nدر اين سال المعز در بلاد افريقيه براى دولت عباسيان به نيايش پرداخت و به امامت القائم بامر اللّه امير المؤمنين خطبه خواند و براى او ( از طرف القائم ) خلعتها فرستاده شد . و فرمانروائى بر تمام افريقيه و آنچه را كه المعز فتح كند داده شد و در ديباچه نامه‌اى كه با رسولان فرستاده شده بود ، چنين آمده بود : از بندهء خدا و ولى او ابى جعفر القائم بامر اللّه امير المؤمنين به پادشاه يگانه ثقة الاسلام ، شرف الامام و عمدة الانام ناصر دين اللّه و قاهر اعداء اللّه و مؤيد سنة رسول خدا صلى اللّه عليه و سلم .\r\nابى تميم المعز بن باديس بن منصور ولى امير المؤمنين به فرمانروائى تمام مغرب و آنچه\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nرا كه با شمشير امير المؤمنين كه بس بلند است ، ميگشايد .\r\nبراى المعز شمشير و اسبى و پرچمهائى از راه قسطنطنيه ، فرستاد . اينها روز جمعه رسيدند و وارد مسجد جامع نمودند هنگامى كه خطيب ابن « فاكاة » بر منبر بود .\r\nو خطبه دوم را آغاز كرده بود . پرچمهاى ارسالى را به مسجد آوردند . ابن فاكاة خطيب گفت : اين پرچمهاى شكرگذارى است كه شما را گرد هم آورد ، و اين معز الدين است كه شما را ميشنواند . و براى خود و شما از خدا آمرزش همى خواهم . و خطبه بنام علويان ، از آن هنگام قطع و پرچمهاى آنها سوزانده شد .\r\n\r\nبيان پاره‌اى از رويدادها\r\nدر اين سال ميان ابن هيثم ، صاحب بطيحه . و سپاهيان غز و ديلم ، جنگ و ستيزى رويداد و جامده و غيرها به آتش كشانده شد و سپاه بنام پادشاه ابى كاليجار خطبه خواند .\r\nدر اين سال ، خليفه القائم بامر اللّه ، اقضى القضاة ابا الحسن على بن محمد بن حبيب مارودى ، فقيه شافعى را به رسالت نزد ، سلطان طغرل‌بيك ، پيش از درگذشت جلال الدوله ، روانه داشت و از سلطان طغرل‌بيك خواست كه ميان پادشاه جلال الدوله و ابى كاليجار صلح برقرار سازد . مارودى بدان صوب روانه شد و طغرل‌بيك در گرگان بود . طغرل‌بيك در چهار فرسخى باحترام رسالت خليفه از وى پيشواز و او را ديدار كرد . مارودى بسال چهار صد و سى و شش بازگشت و به القائم طاعت طغرل‌بيك را نسبت بخليفه و تعظيم به او امر و ايستادن در پيشگاه او را اطلاع داد .\r\nو هم در اين سال عبد اللّه بن احمد بن عثمان بن فرج بن ازهرى . ابو القاسم « ابن ابى الفتح ازهرى » صيرفى معروف به ابن السوارى درگذشت و شيخ الخطباء ابى بكر كه در حديث سمت پيشوائى داشت و از شاگردان خطيب بغدادى بود ، درگذشت\r\n.\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\n( 436 ) سال چهار صد و سى و شش\r\n\r\nبيان كشتن اسماعيليه در ما وراء النهر\r\nدر اين سال بغراخان صاحب ما وراء النهر گروه بسيارى از اسماعيليه را بكشت .\r\nسبب آن اين بود كه نفرى چند از اين فرقه قصد ما وراء النهر نمودند و مردم آن ديار را دعوت به ( امامت ) المستنصر باللّه علوى صاحب مصر كردند . گروه بسيارى به آنان گرويدند و مذاهبى آشكارا كردند كه مورد پذيرش مردم نبود .\r\nبغراخان پادشاه ما وراء النهر خبر كارهاى ايشان بشنيد و خواست كارشان را بسازد اما اينكه انديشناك شد مبادا پاره‌اى از كسانى كه دعوت آنان را پذيرفته‌اند ، بسلامت جان در ببرند ، پس ابراز تمايل ببعض از ايشان نمود كه ميخواهد ، مذهب آنها را بپذيرد ، و آنان را از تمايل خويش آگاه كرد . و در مجالس خود آنها را بحضور پذيرفت تا اينكه تمام كسانى كه پذيراى دعوت آنان شده بودند بشناخت و آنگاه امر بكشتن همهء آنهايى كه در حضرتش بودند بداد و بساير بلاد هم نوشت هر كس از آنها آنجا هست بكشند و دستور اجراء شد و بلاد از وجودشان بسلامت ماند .\r\n\r\nبيان خطبه خواندن بنام پادشاه ابى كاليجار و ورود او ببغداد\r\nپيش از اين گفتيم كه چون پادشاه جلال الدوله درگذشت ، به چه سان ميان سپاهيان ( بغداد ) و پادشاه ابى كاليجار و خطبه‌خوانى بنام وى نامه‌ها رد و بدل شد .\r\nو همين كه بنيان كار ميان‌شان استوار گرديد . پادشاه ابى كاليجار اموالى بدانجا فرستاد كه ميان افراد سپاهى و فرزندانشان پخش شد . ده هزار دينار با هداياى بسيار براى خليفه فرستاد . در صفر ، در بغداد بنام او خطبه خوانده شد و نيز ابى الشوك در بلاد خود\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nو دبيس بن مزيد در بلاد خويش و نصر الدوله بن مروان در ديار بكر بنام او خطبه خواندند و خليفه او را بلقب محيى الدين ملقب ساخت و ابى كاليجار با يكصد سوار از ياران خويش به جهت اينكه تركان از وى نترسند روانهء بغداد شد . همين كه به نعمانيه رسيد . دبيس بن مزيد ، ديدارش نمود و ابو كاليجار مشهدين را در كوفه و كربلا زيارت كرد و در ماه رمضان وارد بغداد شد . وزيرش ذو السعادات ابو الفرج محمد بن جعفر بن محمد بن فسانجس همراهش بود . خليفه القائم بامر اللّه به او وعده كرده بود ، پيشوازش كند ولى از اين كار مستعفى گرديد و عميد الدوله ابا سعد بن عبد الرحيم و برادرش كمال الملك دو وزير جلال الدوله را از بغداد بيرون راند . ابو سعد به تكريت رفت .\r\nهنگام ورود ابى كاليجار شهر بغداد را به پيراستند ( چراغانى كردند ) و فرمان داد به سركردگان لشكريان خلعت داده شود و آنان عبارت بودند از : بساسيرى و تشاوورى و همام ابو اللقاء و از جانب گماشتگان در عرض تقديم مرسوم به بعضى از سپاه تأخير گرديد . پاره‌اى از آنها - ( سپاهيان ) - سر بتمرد برداشته و يكى از آن گماشتگان را پيش روى پادشاه ابى كاليجار بكشتند . ابى كاليجار در سميريه در كنكور فرود آمد .\r\nو از بيم آنكه مبادا در هيبت و هيمنه پادشاهى شكافى بوجود آيد ، بازگشته و در « فم الصلح » آمد .\r\nدر رمضان اين سال ابو القاسم على بن احمد جرجرائى وزير دو خليفه الظاهر و المستنصر ( علوى ) درگذشت . وى مردى با كفايت و شهامت و امانت بود و پس از فوتش المستنصر باللّه بر وى نماز گذارد .\r\n\r\nبيان پاره‌اى از رويدادها\r\nدر اين سال امير ابو كاليجار گرشاسب بن علاء الدوله از دژ كنگاور فرود آمده و قصد همدان نمود و آنجا را تصرف كرد و نمايندگان سلطان طغرل‌بيك را از همدان راند و بنام پادشاه ابى كاليجار خطبه خواند .\r\nدر اين سال پادشاه ابى كاليجار فرمان به بناى باروى شهر شيراز صادر كرد\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nو باروى شهر بكمال استحكام ساخته شد و گرداگرد آن ده هزار ذراع و عرض آن هشت ذراع [ ( 1 ) 
  ] و داراى دوازده دروازه بود و ساختمان آن بسال چهار صد و چهل پايان پذيرفت .\r\nدر اين سال تابوت پادشاه جلال الدوله از خانه‌اش به مشهد باب التين كه مزارى براى او در آنجا بود نقل مكان داده شد .\r\nدر اين سال سلطان طغرل‌بيك ابا القاسم على بن عبد اللّه جوينى را بوزارت خويش منصوب كرد . او نخستين وزير او بشمار ميرود كه براى طغرل‌بيك وزارت كرد ، سپس رئيس الرؤساء ابو عبد اللّه حسين بن على بن ميكائيل بعد از جوينى وزارت او كرد و پس از آن نظام الملك ابو محمد الحسن بن محمد دهستانى وزارت كرد . و وى نخستين كس است كه به لقب نظام الملك ملقب گرديد ، و سپس بعد از نظام الملك عميد الملك كندرى وزارت او كرد كه مشهورترين آنهاست . و شهرتش باينجهت بود كه طغرل‌بيك در روزگار وى ، دولتش عظمت يافت و وارد بغداد شد و بعنوان سلطنت بنام او خطبه خوانده شد و اخبار او ( عميد الملك ) با كفايتى كه داشت خواهيم بيان كرد و در اينجا نيازى به بازگو كردن آن نيست .\r\nدر اين سال در آخر ربيع الاول شريف المرتضى ابو القاسم على برادر الرضى درگذشت . تولدش بسال سيصد و پنجاه و پنج بود و بعد از او ، ابو احمد عدنان برادرزاده الرضى متولى نقابت علويان گرديد .\r\nو هم در اين سال قاضى ابو عبد اللّه ، حسين بن على بن محمد صيمرى درگذشت وى در زمان خود شيخ اصحاب ابى حنيفه و از جمله شاگردان قاضى ابو عبد اللّه دامغانى و تولدش بسال سيصد و پنجاه و يك بود و بعد از او قضاء كرخ را قاضى ابو طيب طبرى مضافا بمقام قضاء كه در باب الطاق داشت . بوى محول گرديد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - هر ذراع چنانچه ذراع شرعى يا ذراع بازار باشد مساوى با پنجاه سانتيمتر است و با اين مقياس 12 هزار ذراع برابر با ششهزار متر با عرض چهار متر ، با روى شهر شيراز بوده كه ابى كاليجار بنا كرده بود - م .\r\n","page_name":" 231 ","page_number":231},
  {"content":"\r\n\r\nدر اين سال قاضى ابو الحسن عبد الوهاب بن منصور بن المشترى قاضى خوزستان و فارس درگذشت و شافعى مذهب بود . و نيز در اين سال ابو الحسين محمد بن على بصرى متكلم معتزلى او صاحب تصنيفات مشهوره درگذشت .\r\n\r\n( 437 ) سال چهار صد و سى و هفت\r\n\r\nبيان رسيدن ابراهيم ينال به همدان و بلد جبل\r\nدر اين سال سلطان طغرل‌بيك به برادرش ابراهيم ينال فرمان داد به بلد جبل برود و آنجا را تصرف كند . و او از كرمان به قصد همدان عزيمت كرد . در همدان گرشاسب بن علاء الدوله اقامت داشت و چون آگاه از حركت ينال شد ، از ترس او همدان را ترك كرد و ينال وارد همدان شد و آنجا را تصرف كرد و گرشاسب به كردهاى جوزقان پيوست .\r\nدر آن هنگام ابو الشوك در دينور بود ، از آنجا از بيم ينال به قرميسين رفت ، آنگاه بود كه طمع ينال در گرفتن بلاد نيرو يافت و به دينور رفت و آنجا را متصرف گرديد و پس از تمشيت آنجا روى به قرميسين نهاد و آنجا را ميخواست . همين كه ابو الشوك آگاه از عزيمت او شد ، قرميسين را ترك كرده و به حلوان رفت . و در قرميسين پادگانى از سپاهيان ديلم و كردهاى شاذنجان برقرار داشت كه جلوگيرى از تجاوز بدان كرده آنجا را حفظ كنند . ينال سبكبار و زبده خويشتن به آنجا رساند و پادگان قرميسين از وى جلوگيرى و او را دفع كردند ، وى از قرميسين منصرف گرديد و به چادرها و كوچ‌نشين خود بازگشت ، باز هم سپاهيان با وى بجنگيدند . و لكن توان خود از دست بدادند و از جلوگيرى او زبون شدند ، و ينال در رجب آنجا را با زور گرفت و گروه بسيارى از سپاهيان كه در\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nآنجا بودند كشته شدند ، و دارائى كسانى كه از كشتن جان سالم بدر برده بودند ، و سلاح آنها را بگرفت و بيرونشان راند و بقية السيف آنها به ابى الشوك پيوستند . ينال شهر را تاراج كرد و بسيارى از اهالى آنجا را كشت و زنان را باسارت گرفت .\r\nچون ابى الشوك آن اخبار را شنيد خانواده و اموال و سلاح خود را از حلوان به قلعه سيروان برد و يك ستون سپاهى در حلوان مستقر نمود . پس از آن ينال در ماه شعبان به صيمره رفت و آنجا را تصرف و تاراج كرد . و بر كردهاى مجاور در آن ناحيت از كردان جوزقانى بتاخت و كردها منهزم شدند و گرشاسب بن علاء الدوله كه بر آنها فرود آمده بود ، او هم با منهزمين به شهر شهاب الدوله ابى الفوارس منصور بن الحسين رفتند .\r\nسپس ابراهيم ينال به حلوان عزيمت كرد ، ابو الشوك آنجا را ترك كرده و به قلعه سيروان رفته بود . ابراهيم در آخر شعبان به آنجا رسيد ، مردم حلوان شهر را تخليه كرده در بلاد پراكنده شده بودند و ينال آنجا را تاراج كرد و به آتش كشاند و خانهء ابى الشوك را بسوزاند و پس از آنكه آنجا را خراب وزير و زبر كرد برفت .\r\nگروهى از غزها در اثر جماعتى از اهالى حلوان كه با خانواده‌ها و فرزندان و اموال خود به خانقين رفته بودند ، روانه شده و به آنها رسيدند و بر آن جماعت پيروزى يافته و آنچه بهمراه داشتند به غنيمت ربودند و غزها در آن نواحى پخش شدند و به مايدشت ( ماهيدشت ) و توابع آن رسيده و بر آباديها تاخته و آن نواحى را تاراج كردند .\r\nهمين كه پادشاه ابى كاليجار آگاه از اين اخبار شد ، سخت ناآرام و نگران شد .\r\nوى در خوزستان بود و تصميم به حركت گرفت تا ينال و غزهائى كه با وى هستند از كشور براند و فرمان تجهيز سپاهيان براى سفر صادر كرد و لكن سپاهيان بسبب كثرت مرگ و مير در بين چارپايانشان عاجز از حركت بودند ، و چون مسلم گرديد نميتوانند حركت كنند بفارس عزيمت كرد و سپاهيان بار و بنهء خود را با الاغ حمل كرده به راه افتادند\r\n.\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\nپاره‌اى از رويدادها\r\nدر محرم اين سال در اصفهان و توابع آن بنام ابى كاليجار خطبه خوانده شد و ابو منصور بن علاء الدوله به طاعت ابى كاليجار بازگشت .\r\nسبب بازگشت او به طاعت ابى كاليجار اين بود كه چون بر ابى كاليجار عصيان ورزيد و چنان كه گفتيم قصد كرمان كرد ، متوسل به طغرل‌بيك شد ولى - اميدهائى كه به طغرل‌بيك داشت تحقق پيدا نكرد و همين كه طغرل‌بيك بخراسان برگشت ابو منصور از پادشاه ابى كاليجار بيمناك شد و نامه نوشت مبنى بر بازگشت به طاعت او خواستهء او پذيرفته شد و صلح كردند .\r\nو در اين سال ابو الشوك و برادرش مهلهل با يك ديگر آشتى كردند . از زمان سارت ابا الفتح بن ابى الشوك بدست مهلهل و درگذشت ابى الفتح در زندان روابط بين دو برادر بريده شده بود و اكنون و از بيم ايلغار غزها نامه آشتى كنان به يكديگر نوشتند و مهلهل پوزش خواست و فرزند خود ابا الغنائم را نزد ابا الشوك روانه و سوگند ياد كرد كه ابا الفتح بمرگ طبيعى درگذشته بىآنكه كسى او را كشته باشد و در پيام خود به ابى الشوك گفته بود : اين فرزند منست كه نزد تو روانه داشتم ، او را در عوض ( ابى الفتح ) بكش ابو الشوك راضى شد و پوزش برادر را بپذيرفت و نسبت به ابو الغنائم ( فرزند مهلهل ) نيكرفتارى كرد و او را نزد پدرش بازگرداند و متفق شده صلح كردند .\r\nدر جمادى الاولاى اين سال ، خليفه ابى القاسم على بن حسن بن مسلمه را خلعت عطاء كرد و وزيرش نمود و لقب رئيس الرؤساء بوى داد ، و اين آغاز كار وى بود .\r\nانگيزهء اين امر اين بود كه ذا السعادات بن فسانجس ، وزير پادشاه ابى كاليجار نسبت به عميد الرؤساء وزير خليفه خوشبين نبود و از خليفه خواست كه او را عزل كند ، خليفه او را عزل و رئيس الرؤساء را نيابتا بجاى او وزير كرد ، سپس بوى خلعت بخشود و در مقام وزارت استوار گرديد .\r\nدر شعبان اين سال سرخاب بن محمد بن عناز برادر ابى الشوك به بند نيجين رفت\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nرفت ، در آنجا سعدى بن ابى الشوك مقيم بود ، و سعدى آنجا را ترك كرد و به پدر خود ابى الشوك پيوست ، سرخاب بعضى از آن ناحيت را تاراج كرد . ابا الشوك هم پيش از آن بلاد سرخاب را باستثناى « دزد يلوبه » بگرفته بود و اين دو محل با هم مباين بودند .\r\nدر آخر رمضان اين سال ابو الشوك فارس بن محمد بن عناز در قلعه سيروان درگذشت . از موقعى كه از حلوان به سيروان آمده بود بيمار شده بود و چون درگذشت كردها نسبت به سعدى فرزندش غدر كردند ، و با عم او مهلهل سازش نمودند ، در اين هنگام بود كه سعدى رو به ابراهيم ينال آورد و غزها را چنان كه بخواست خداى بزرگ بيان خواهيم كرد ، به آن ناحيت آورد .\r\nو در اين سال عيسى بن موسى هذبانى صاحب اربل كشته شد . وى براى شكار بيرون رفته بود و او را فرزندان برادرش بكشتند . و به قلعه اربل رفتند و آنجا را تصرف نمودند .\r\nسلار ( سالار ) بن موسى برادر مقتول بر قرواش بن مقلد صاحب موصل فرود آمده بود .\r\nبين او و برادرش تنافر وجود داشت ، و همين كه عيسى كشته شد قرواش با سلار به اربل رفتند و قرواش اربل را تصرف كرده تسليم سالار نموده و خود بموصل برگشت .\r\nدر اين سال در بغداد فتنه‌اى ميان اهالى كرخ و باب البصره رويداد و قتال شدت يافت و گروهى كشته شدند .\r\nدر اين سال و با ميان اسبان بروز كرد و از سپاه پادشاه ابى كاليجار دوازده هزار رأس اسب تلف شد و اين بيمارى در بلاد شيوع پيدا كرد .\r\nو در اين سال على بن محمد بن نصر ابو الحسن دبير و نويسنده در واسط صاحب رسائل مشهوره درگذشت\r\n.\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\n( 438 ) سال چهار صد و سى و هشت\r\n\r\nبيان تصرف قرميسين و دينور بوسيله مهلهل\r\nدر اين سال مهلهل بن محمد بن عناز شهرهاى قرميسين و دينور را تصرف كرد .\r\nسبب آن اين بود كه ابراهيم ينال هنگام بازگشت از حلوان به قرميسين بدر بن طاهر بن هلال را بحكومت آنجا گمارده بود . همين كه مهلهل بعد از مرگ برادرش ابى الشوك جاى او را گرفت . بسوى ماهيدشت روانه شد و در آنجا فرود آمد . سپس متوجه قرميسين گرديد و بدر از آنجا بيرون رفت و مهلهل قرميسين را تصرف كرد و آنگاه فرزندش محمد را با سپاهى به دينور گسيل داشت . در دينور سپاهيان ينال قرارگاه داشتند و هر دو سپاه با يك ديگر جنگيدند و گروهى از دو طرف كشته شدند و سرانجام سپاهيان ينال منهزم شده و دينور را تصرف نمود .\r\n\r\nبيان پيوستن سعدى بن ابى الشوك به ابراهيم ينال و ماجراى او\r\nدر ماه ربيع الاول اين سال سعدى بن ابى الشوك از عم خود مهلهل جدا شده و به ابراهيم ينال پيوست و با وى همراه شد . سبب آن اين بود كه عم او مهلهل مادر سعدى را به زنى اختيار كرد . و رعايت خاطر برادرزادهء خود سعدى را نكرد و او را تحقير نمود و نيز رعايت حال كردهاى شاذنجان را هم نكرد و دربارهء آنها كوتاهى كرد . پس سعدى به ابراهيم ينال نامه نوشت و تمايل خود را به پيوستن به او در ميان نهاد . ينال بوى اجازت داد كه به دو ملحق گردد . و به او وعده داد كه آنچه از ما يملك پدرش بوده به او باز خواهد گرداند . سعدى با گروهى از كردهاى شاذنجان به ابراهيم\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nينال پيوستند و با وجود آنها نيرو يافت و ينال سعدى را گرامى داشت و گروهى از غزها بگروه سعدى منضم شدند و رو به حلوان نهادند و سعدى آنجا را تصرف كرد و در ماه ربيع الاول در آنجا بنام ينال خطبه خواند و روزى چند در آنجا اقامت گزيد و سپس به ماهيدشت برگشت . از آن سوى عموى او مهلهل به حلوان رفت و آنجا را تصرف كرد و خطبه بنام ينال را قطع نمود .\r\nهمين كه سعدى آگاه از آن رويداد شد رو به حلوان نهاد . عموى او مهلهل حلوان را ترك كرده و بناحيه بلوطه رفت و سعدى حلوان را دوباره گرفت و از آنجا رو به عموى ديگر خويش سرخاب نهاده او را سخت تحت فشار قرار داد و آنچه سرخاب داشت غارت كرد و گروهى از همراهان خويش را به « بند - ينجين » روانه كرد و آنها آنجا را گرفتند و نمايندهء سرخاب را دستگير كردند و پاره‌اى از آن ناحيه را تاراج نمودند و سرخاب از آنجا فرار كرد . و به قلعه « دزديلويه » رفت و در آن دژ پناهنده شد . پس از آن سعدى به قرميسين رفت . عم او مهلهل فرزند خود بدر را به حلوان گسيل داشت و آنجا را بگرفت . سعدى گروه بيشترى را گرد آورد و به حلوان برگشت . همه كسانى كه از هواخواهان مهلهل عم او بودند ، حلوان را ترك كردند . مگر كسانى كه در دژ آنجا قرار داشتند . سعدى حلوان را تصرف نمود و بسيارى از غزها با او همراه شدند . و باتفاق آنها رو به مهلهل عموى خود نهاد .\r\nو در حلوان پادگانى گذاشت كه شهر را حفظ كنند . همين كه مهلهل از نزديك شدن او آگاه شد . از پيش روى او گريخته و به دژ تيران شاه نزديك به شهر زور رفت و در آنجا پناهنده شد . غزها بسيارى از آن نواحى و مواشى را تصرف نموده و مقدار زيادى اموال و چارپايان را به غنيمت گرفتند .\r\nهمين كه سعدى تحصن عم خود را در آن دژ بديد . از كسانى كه در دژ حلوان قرار داشتند بترسيد و به قصد محاصرهء آن دژ به حلوان برگشت . و آنجا را محاصره كرد كسانى كه در قلعه قرارگاه داشتند و از هواخواهان عم او مهلهل بودند به سختى با او بجنگيدند . غزها حلوان را تاراج كردند . و دست بكشتار و هتك نواميس و اعراض مردم دراز نمودند . و مساكن مردم را به آتش كشيدند ، و مردم حلوان پراكنده شدند\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nو در آن نواحى زشت‌ترين كارها را انجام دادند .\r\nچون ياران پادشاه ابى كاليجار از اين رويدادها آگاه شدند . سپاهيان را گفتند و دعوت كردند كه براى كمك به مهلهل بيرون شوند و او را عليه برادرزاده‌اش يارى كنند و دفع اعمال او نمايند و لكن سپاهيان از جاى خود نه جنبيدند .\r\nسپس سعدى « بند - ينجين » را واگذار به ابا الفتح بن ورام كرد و با يك ديگر اتفاق نموده با هم جمع آمدند و قصد عم سعدى سرخاب بن محمد بن عناز و محاصرهء قلعه « دزديلويه » كه در آنجا پناهنده شده بود نمودند و با سپاهيان خود رو به مقصد نامبرده تنگه شده نهادند و همين كه نزديك بدان قلعه رسيدند ، وارد تنگه‌اى شدند كه در آنجا بود و بىآنكه پيشتازانى از نظر طمعى كه داشتند و اتكاء به نيروى خود بدان تنگه بفرستند وارد شدند . سرخاب در قلعهء كوه و مشرف بر دهانهء تنگه حركات آنها را بوسيلهء گروهى از كردها زير نظر داشت ، همين كه وارد تنگه شدند سرخاب به آنها روبرو شد ، او از دژ خود به زير آمده بود و جنگى سخت درگير شد ، خواستند از تنگه بيرون بيايند ، حيلهء آنها در اين امر به كار نيامد و سقوط كرده و كردهائى كه در قلعه كوه بودند آنها را برگبار تيرهاى خود بستند و سستى در كارشان رويداد . و سعدى و ابا الفتح بن ورام و ديگران از سركردگان و رؤساء اسير و غزها و كردهائى كه با آنها بودند پراكنده شدند ، در حالى كه آنان پيش از اين نواحى را تصرف داشته و متوطن در آنجا بودند .\r\n\r\nبيان محاصرهء اصفهان بوسيله طغرل‌بيك\r\nدر اين سال طغرل‌بيك شهر اصفهان را محاصره كرد . در اصفهان ابو منصور فرامرز بن علاء الدوله حكومت ميكرد . طغرل‌بيك او را در تنگنا قرار داد ولى از اين كار طرفى نه بست و سپس با مالى كه فرامرز بن علاء الدوله براى طغرل‌بيك فرستاد ، صلح كردند و بنام طغرل در اصفهان و توابع آن خطبه خواندند\r\n.\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nبيان پاره‌اى رويدادها\r\nدر اين سال تركان از تبت بيرون شدند و عده‌شان آنقدر زياد بود كه بشمارش نميآمد . و به ارسلان خان حكمران بلاساغون نامه نوشتند و از وى بخاطر نيكرفتارى كه با رعاياى خود داشت سپاسگزارى كردند . از جانب آنها تجاوزى نسبت بمتصرفات حوزهء حكمرانى ارسلانخان نشد و لكن در سرزمينهاى بلاساغون اقامت گزيدند و ارسلانخان به آنها نامه نوشت و دعوت‌شان كرد كه دين اسلام را بپذيرند ، جوابى به او نداد ، و از او هم تنفرى پيدا نكردند .\r\nدر اين سال ابو الحسن خيشى نحوى در ذى حجه درگذشت و بيش از نود سال از عمرش گذشته بود .\r\nدر اين سال علاء الدين ابو الغنائم فرزند وزير ذى السعادات رو به بطايح نهاد و آنجا را محاصره كرد . و در بطايح حكومت با ابو نصر بن هيثم بود و او را در تنگنا قرار داد و گروه زيادى گرد او جمع آمدند .\r\nو در ذى قعدهء اين سال عبد اللّه بن يوسف ، ابو محمد جوينى پدر امام الحرمين ابى المعالى بدرود زندگى گفت وى پيشواى مذهب شافعى بود . و فقه را نزد ابى الطيب سهل بن محمد صعلوكى فرا گرفته بود . و مردى عالم به ادب و ديگر دانشها بود . و او از زاد و رود سنبس ، بطنى از بطون قبيلهء طى بود\r\n.\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\n( 439 ) سال چهار صد و سى و نه\r\n\r\nبيان صلح پادشاه ابى كاليجار با سلطان طغرل‌بيك\r\nدر اين سال ، پادشاه ابى كاليجار به سلطان ركن الدين طغرل‌بيك نامه نوشت و پيشنهاد صلح كرد و پيشنهاد او پذيرفته شد و صلح كردند . طغرل‌بيك به برادر خود ينال نامه نوشت و بوى دستور داد كه دست تجاوز كوتاه سازد . و روابط ميان هر دو پادشاه به خوبى استقرار يافت ، و طرفين موافقت نمودند كه طغرل‌بيك دختر ابى كاليجار را به عقد مزاوجت خود بدرآورد و امير منصور بن ابى كاليجار دختر ملك داود برادر طغرل‌بيك را به زنى بگيرد . و در ذى قعدهء اين سال عقد مزاوجت بسته شد .\r\n\r\nبيان دستگيرى سرخاب برادر ابى الشوك\r\nدر اين سال كردهاى لريه و گروهى از سپاهيان سرخاب عليه او بپاخاستند .\r\nزيرا كه بناى بد رفتارى با آنها و بستگان‌شان گذاشته بود و او را دستگير كردند و نزد ابراهيم ينال بردند و يك چشم او را از كاسه‌اش بدر آورد و آزادى سعدى بن ابى الشوك را خواست و او نپذيرفت .\r\nابو العسكر بن سرخاب ، چون پدرش سعدى را به بند كشيد ، ابو العسكر از عمل او در خشم شد ، و پدر بسبب تنفر از عمل او ، عزلش كرد ، و اكنون همين كه پدرش سرخاب اسير شد . ابو العسكر به قلعه رفت و سعدى پسر عم خود را بيرون آورد و قيد و بند او را بگشود و نسبت بوى نيكى كرد و آزادش ساخت و از او قول گرفت آنچه گذشته است . بدور افكند و سعى در آزادى پدرش سرخاب\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nنمايد . سعدى از نزد او بيرون رفت و گروه بسيارى از كردها گرد او جمع آمدند .\r\nو به ابراهيم ينال رسيد اما آنچه را كه در طلبش بود ( آزادى سرخاب ) نزد او نيافت .\r\nپس از ينال جدا شد و به « دسكره » بازگشت و نامه بخليفه و نواب پادشاه ابى كاليجار نوشت و به طاعت خود بازگشت و در « دسكره » اقامت گزيد .\r\n\r\nبيان تصرف قلعهء كنگاور بوسيلهء ابراهيم ينال\r\nدر اين سال ابراهيم ينال به قلعه كنگاور رفت . در آنجا عكبر بن فارس دوست كرشاسب بن علاء الدوله قلعه را محافظت ميكرد و عكبر مانع از ورود ينال به قلعه شد . و در قلعه ماند تا ذخايرش كه اندك بود تمام شد . همين كه ذخايرش ته كشيد ، به انبارهاى اغذيه كه در قلعه بود روى آورد و آنها را پر از خاك و سنگ نمود و درهاى آنها را بست و از داخل درهاى بسته اندك خواربارى روى خاك و سنگ ميپراكند و به ابراهيم ينال كه او را محاصره كرده بود نامه‌اى دربارهء تسليم خود نوشت به شرط اينكه به او و مردانى كه در قلعه هستند زينهار بخشد و تضمين امنيت اموالى كه در قلعه هست بكند ، ابراهيم ينال نامه‌اى در پاسخ او با پيكى فرستاد و شرايط او را پذيرفت جز در مورد اموال عكبر پيك ابراهيم را بهمراه گرفت و او را بانبارهاى خواربار برد و گردش داد و مواضع در بسته را پيش چشم او گشود و پيك ينال آنها را مملو از خواربار بديد و گمان كرد همهء آنها ذخاير غذائى است و عكبر به او گفت : من از ترس بدراز كشانده شدن نبرد ، با سرور تو مكاتبه نكردم و بسبب تمام شدن خواربار هم نامه ننوشتم كه جلب شفقت او كرده باشم . و لكن دوست داشتم كه به طاعت او درآيم . هر گاه به من و آنچه خواستم و بامير كرشاسب و اموال او و كسانى كه در قلعه هستند تضمين امنيت نمايد و زينهار بخشد ، قلعه را به او تسليم خواهم كرد و هم او از ماندن در پيرامون قلعه بستوه نخواهد آمد .\r\nهمين كه رسول ابراهيم بازگشت و او را آگاه از ما وقع نمود ، ينال - خواسته‌هاى او را پذيرفت و عكبر از قلعه به زير آمد و قلعه را تسليم ينال كرد ، و او همين كه\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبه قلعه بالا رفت . فريبكارى عكبر آشكارا شد و عكبر و همراهانش به قلعه سرماج رفته و بدان صعود كردند .\r\nينال پس از تصرف كنگاور به همدان بازگشت ، و سپاهى براى گرفتن يكى از قلاع سرخاب گسيل داشت و يكى از خويشاوندان خود را بنام احمد بسركردگى آن سپاه تعيين كرد و سرخاب را هم بوى سپرد كه قلاع او را بگشايد . احمد با آن سپاه به دژ كلكان رفتند از ورود او جلوگيرى شد ، از آنجا به دژ دزديلويه رفتند و آنجا را محاصره كردند ، گروهى از غزها تا بند نيجين گسترش يافته ، و در جمادى - الاخره آنجا را تاراج كردند و بسى كارهاى زشت از غارت و قتل و همخوابگى با زنان و شكنجه دادن براى تحصيل مال مرتكب شدند كه گروهى از شدت ضرب و شكنجه جان سپردند .\r\nگروهى ديگر قصد ابى الفتح بن ورام نمودند ، وى از ترس آنها محل كوچ‌نشين و چادرهاى خود را از ترس ترك كرده و گريخت ، مقصودش اين بود كه آنها سرگرم نهب و غارت چادرها شده و او رو به آنها برگردد .\r\nغزها اين كار را نكردند و دنبال او رفتند و ابى الفتح از شدت ترس اينكه مبادا بوى دست يافته او را بگيرند . بجنگ با آنها دل نهاد و دست از جان شست ، بر عزها پيروز شد و از آنها كشت و گروهى را اسير كرد و هر چه داشتند بغنيمت گرفت و بقيه‌شان برگشتند . ابن ورام از ترس اينكه مبادا برگردند ببغداد نامه نوشت و طلب يارى كرد ، و لكن بسبب عدم هيبت و قلت همت و امساك در اين امر ياريش نكردند . و بنو ورام از دجله گذشته رو به جهت غربى بغداد نهادند .\r\nپس از آن غزها ، در رجب شبانه رو به سعدى بن ابى الشوك نهادند ، وى در دو فرسنگى « باجسرى » فرود آمده و در تنگنا گذاشتند ، وى و همراهانش رو بهزيمت گذاشتند به نحوى كه برادر در بند برادر و پدر در بند فرزندش نبود ، و گروه بسيارى از آنها كشته شدند و غزها اموالشان را به غنيمت ربودند و آن ناحيه و آباديهاى آن را مورد تاراج قرار دادند . سعدى مالى از قلعه سيروان خواسته بود كه همان شب رسيد ، غزها آن را بغنيمت ربودند ، مگر اندكى را كه از تاراج آنها سالم ماند\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nو سعدى از آن گير و دار ، با جان بلب رسيدن نجات يافت ، و غزها « دسكره » و « باجسرى » و هارونيه و قصر شاپور و تمام آباديهاى آن ناحيه را بباد غارت گرفتند .\r\nخبر به بغداد رسيد كه ابراهيم ينال به قصد بغداد حركت كرده است مردم از بيم به خود لرزيدند . امراء و فرماندهان نزد امير ابى منصور بن ابى كاليجار گرد آمدند ، كه همه با هم جمع آمده و رو به ينال رفته از وى جلو بگيرند و در اين امر متفق شدند ، و لكن جز چادرهاى امير ابى منصور و وزير و عدهء كمى كه بيرون زده شده بقيه تأخير كردند و تخلف نمودند ، از مردم نواحى غارت شده گروه زيادى به هلاكت رسيدند گروهى كشته شدند و گروهى هم غرق و جمعى را هم سرماى هوا كشت .\r\nسعدى ( به حال انهزام ) به ديالى رسيد ، سپس از آنجا نزد ابى الاغر دبيس بن مزيد رفته و نزد او اقامت گزيد . از آن سوى ابراهيم ينال به سيروان روى نهاد ، و قلعهء آن را محاصره كرد و محصورين در قلعه را در تنگنا قرار داد ، و شبانه گروهى را اعزام كرد كه بلاد را تاراج نمودند و به ناحيتى رسيدند كه ميان آنجا با تكريت ده فرسنگ فاصله مسافت بود ، و از راه خراسان گروه زيادى از مردم وارد بغداد شدند و بيان احوال خود نمودند آنچنان كه اشك از ديدگان جارى شد ، محصورين در قلعه سيروان ، پس از آنكه مستحفظ آن براى خود و مال خود تضمين امنيت تحصيل كرد آن را تسليم ينال نمود ، و بنال از بقاياى آنچه سعدى در آنجا بجاى گذاشته و چيز بسيارى بود ، از مستحفظ قلعه بگرفت ، همين كه آنجا را گشود ، سركردهء بزرگى از ياران خود كه « سخت كمان » ناميده ميشد ، بحكومت آنجا گمارد و خود به حلوان و از آنجا بهمدان رفت در حالى كه بدر و مالك مهلهل بهمراهش بوده و ينال آنها را گرامى داشته بود .\r\nديگر اينكه صاحب قلعهء سرماج كه از فرزندان بدر بن حسنويه بود درگذشت و پس از درگذشت او قلعه تسليم ابراهيم ينال شد ابراهيم ينال وزير خود را به شهرزور گسيل داشت و مهلهل از آنجا بدور دستها گريخت ، سپس احمد ( سركردهء سپاهى كه قبلا نام برديم و از منسوبين ينال بود ) در دامنهء قلعهء تيران شاه فرود آمد و آنجا را محاصره كرد ، و چندين نقب به درون آن دژ حفر كرد ، از آن سوى مهلهل\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nبمردم شهرزور پيام فرستاد و به آنها نويد داد كه با گروه بسيارى رو به آنها خواهد آمد و دستور داد بر سر غزها ريخته و آنها نيز بموجب دستور بر غزهائى كه نزد آنان اقامت داشتند تاختند و جمعى از آنها را كشتند . احمد بن طاهر ( همان سركردهء سابق الذكر است ) اين خبر را بشنيد ، و بشهرزور برگشته و دمار از روزگار آنها بدر آورد و غارتشان كرد و بسيارى از آنها را هم كشت .\r\nپس از آن غزها مقيم دربند نيجين و همراهانشان به براز الروز عزيمت نمودند و رو به رودخانه سليل پيشروى كردند و با ابو دلف قاسم بن محمد حلوانى پيكارى سخت نمودند ابو دلف بر آنها پيروز گرديد و آنچه داشتند از آنها گرفته شد و منهزم گرديدند .\r\nدر ذى حجه گروهى از غزها به شهر على بن قاسم كردى رفته و بنا را به ايلغار و خرابى گذاشتند ، على بن قاسم آنها را در تنگه‌اى گرفتار كرده بر آنها بتاخت و بسيارى از آنها را كشت و آنچه هم از بلدهء او بغنيمت ربوده بودند مسترد داشت .\r\n\r\nبيان چيره شدن ابى كاليجار بر بطيحه\r\nدر اين سال محاصرهء سپاه پادشاه ابى كاليجار بر ابى نصر بن هيثم در بطيحه شدت پيدا كرد او گرايش به صلح نشان داد . ابو الغنائم بن وزير ذى السعادات اين امر را تجاوز از حدود منزلت وى تلقى كرد ، و در آن اثنا نفرى چند از ياران ابى نصر و ناو گروه او از ابى الغنائم تأمين گرفتند و او را آگاه از ضعف ابى نصر و تصميم او به انتقال از آن محل به نقطهء ديگر نمودند ، ابو الغنائم راهها را به روى او بست و در پنجم ماه صفر نبرد بزرگى ميان فريقين روى داد و جنگ شدت پيدا كرد و ابو الغنائم پيروزى يافت و از اهالى بطايح گروه زيادى كشته و كشتيهاى بسيارى غرق شد .\r\nو در بيشه‌زارها پراكنده شدند ، و ابن هيثم شخصا به « زبزب » رفت خانهء او تصرف و آنچه در آن بود غارت شد\r\n.\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nبيان ظهور اصفر و اسير شدن او\r\nدر اين سال در رأس العين اصفر تغلبى ظهور كرد و مدعى شد كه وى از ( رسولانى است كه ) در كتب ذكر آنها رفته است و مردمى را با به كار بردن فشفشه اسباب بازى بچه‌ها اغوا كرد ، و گروهى را گرد خود جمع آورد و نواحى روم را مورد تاخت و تاز قرار داد ، و پيروزى يافت و غنائمى بدست آورد و بازگشت ، نامش بر زبانها افتاد ، و موقعيت او نيرو يافت و دوباره با عده‌اى بيشتر از بار اول بعنوان غزا ( جهاد ) وارد خاك روم شده و در عمق آن پيشرفته و چندين برابر آنچه در بار اول به غنيمت گرفته بودند ، بدان دست يافته تا جائى كه جاريه ( كنيز ) زيبا به ثمن بخس فروخته شد مردم اين گزارش‌ها را شنيدند و قصد او نمودند ، جمعش كثرت و شوكتش شدت پيدا كرد . وجودش براى روم بارى سنگين شد ، پادشاه روم به نصر الدوله - بن مروان نامه نوشت و گفته بود : تو آگاه هستى كه ميان ما چه عوالمى از مودت موجود است . و اين مردم چنين كارهائى كرده است ، چنانچه از قرار و پيمان متاركه فيما بين بازگشته‌اى ما را آگاه كن تا خود تدبير كار خويش كنيم . »\r\nدر آن هنگام چنين اتفاق افتاد كه رسولى هم از اصفر به نصر الدوله رسيد ، كه با ترك غزو ( جهاد ) و ميل بمدارا موافقت نداشت . پيام اصفر نيز او را انديشناك ساخت و گروهى از بنى نمير را بخواست و به آنها گفت : اين مرد رم را عليه ما بشورانيده و ما را توانائى چندان نيست كه عليه وى اقدام كنيم پس بخششها و عطايائى به آنها به بخشود كه كار اصفر را بسازند . و آن گروه نزد اصفر رفته به ظاهر در شمار پيروانش قرار گرفتند . اصفر آنها را نزديك به خود ساخت و ملازم او شدند و روزى بىپروا سوار و از محل خود دور شد و آن گروه از بنى نمير همراه و ملازم وى بودند ، پس عليه او برگشته او را دستگير كرده نزد نصر الدوله بردند و او را زندانى كرد و امر روم را تلافى نمود\r\n.\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nبيان پاره‌اى از رويدادها\r\nدر اين سال متاركه بين صاحب مصر و روم تجديد شد و هر يك از فرمانروايان دو كشور هداياى بزرگى براى يك ديگر فرستادند .\r\nدر اين سال در بغداد و موصل و ساير بلاد عراق و جزيره قحط و غلاى عظيمى رويداد تا جائى كه به اكل ميته مبادرت كردند ( مرده خوارى ) و بدنبال آن وباى سخت و همه‌گير پديد آمد كه بسيارى از مردم مردند ، تا جائى كه بازارها خالى شد و بهاى نيازمنديهاى بيماران بالا رفت تا آنجا كه يكمن شراب به نيم دينار و يكمن بادام به پانزده قيراط و انار به دو قيراط و خيار بيك قيراط و بمانند اين كالاها ترقى كرد .\r\nدر اين سال امير ابو كاليجار فنا خسرو بن مجد الدوله گروهى را گرد آورد و به آمد رفت و وارد آنجا شد و اهالى آمد نيز به او يارى كردند ، و بر ياران طغرل‌بيك كه آنجا بودند ، بتاخت و كشت و اسير كرد ، و طغرل‌بيك از آن رويداد آگاه شد و از رى به قصد نبرد با او متوجه آن صوب گرديد .\r\nو در اين سال عميد الدوله ابو سعد محمد بن حسن بن عبد الرحيم در ذى قعده در جزيرهء ابن عمر بدرود زندگى گفت وى داراى شعرى نيك بود و چند بار بوزارت جلال الدوله منصوب شد .\r\nو در اين سال معز بن باديس حكمران افريقيه گروهى از ناوگان به جزاير قسطنطنيه روانه داشت و ظفرياب شد و با غنيمت بازگشتند . و هم در اين سال طوايفى از تلكاتة ، بعضى با برخى ديگر بجنگ و ستيز پرداختند . و هر دو گروه پافشارى كرده و گروه بسيارى از آنها كشته شدند .\r\nدر اين سال پادشاه ابو كاليجار وزير خود محمد بن جعفر بن ابى الفرج ملقب به ذى السعادات بن فسانجس را دستگير و زندانى كرد ، فرزند او ابو الغنائم بگريخت و وزير در زندان همچنان محبوس بماند تا اينكه در ماه رمضان سال چهار\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nصد و چهل درگذشت و گفته شد كه ابو كاليجار كسى را گماشت كه او را بكشد ، سن او پنجاه و يك سال بود . وزير ذى السعادات را نامه‌هائى نيكو و شعرى خوب هست از جمله سروده‌هاى اوست كه گويد :\r\n اودعكم و اننى ذو التئاب * و ارحل عنكم و القلب آبى\r\nو ان فراقكم فى كل حال * لاوجع من مفارقت الشباب\r\nاسير و ما ذممت لكم جوارا * و لا ملت منازلكم ركابى\r\nو اشكر كلما اوطنت دارا * لياليئا القصار بلا اجتناب\r\nو اذكركم اذا هبت جنوب * فتذكرنى غرارات التصابى\r\nلكم منى المودة فى اغتراب * و انتم الف نفسى فى اقترابى \r\nو اما مفاد اين ابيات به فارسى چنين است : بدرود كنم شما را در حالى كه دل گرفته‌ام و از شما بدور ميشوم و دلم مشتاق بشماست . و دورى از شما در هر حال دردناكتر از گذشت دوران جوانى است . من رفتم و همسايگى شما را نكوهش نكردم و ركاب من زاد و بوم شما را به زير نگرفت و بهر سرائى كه فرود آمده ، متوطن شدم سپاس داشتم ، شبهاى ما بطور اجتناب ناپذير كوتاهست و هر گاه كه نسيمى از سوى جنوب بوزد ياد از شما ميكنم و مرا متذكر روزگاران خوش دوران صباوت مينمايد ، در دورى از شما مهر و مودتى در دل دارم و شما مرا به نزديكى به خود الفت بخشيديد .\r\nچون ذو السعادات دستگير شد ، ابو كاليجار ، كمال الملك ابى المعالى بن عبد الرحيم را بوزارت منصوب كرد .\r\nدر اين سال ابو القاسم عبد الواحد بن محمد بن يحيى بن ايوب معروف به المطرز شاعر درگذشت و او را شعرى نيكوست و از گفته‌هاى او در زهد اين ابيات است :\r\n يا عبد كم لك من ذنب و معصية * ان كنت ناسيها فاللّه احصاها\r\nلابد يا عبد من يوم تقوم به * و وقفة لك يدمى القلب ذكراها\r\nاذا عرضت على قلبى تذكرها * و ساء ظنى فقلت استغفر اللّها \r\n\r\n","description":"","footnote":"","page_name":" 247 ","page_number":247},
  {"content":"\r\n\r\nو مفاد اين ابيات به فارسى چنين است : « اى بنده ، چه اندازه گناه و معصيت دارى ، چنانچه فراموششان كرده باشى خداوند شمارش آن نموده است . اى بنده ناگزير روزى بپاسخ گوئى بپاخيزى ، آنچنان به پا خواستنى كه ياد آن دل را ميگرياند .\r\nهر گاه كه من تذكر آن بدل خويش عرضه داشتم و بدگمانى پيدا كردم گويم خداوندا آمرزش تو را خواهانم .\r\nو در اين سال ابو الخطاب جبلى شاعر درگذشت . وى بشام رفت و معرى را ديدار و نابينا از آنجا بازگشت و او را شعرى است ( دو بيت شعر از وى نقل شده كه در ترجمهء آن فايدتى متصور نبود م . )\r\nو هم در اين سال ابو محمد حسن بن محمد بن حسن خلال حافظ درگذشت . مولد او بسال سيصد و پنجاه و دو بود و از ابا بكر قطيعى و غيره ( حديث ) شنيده بود و از اصحاب او خطيب ابو بكر حافظ است .\r\nو در اين سال فقيه احمد الولوالجى كشته شد ، او از اعيان فقهاى حنفيه بود .\r\nالا اينكه دربارهء ائمه و علماء در بد زبانى افراط ميكرد . و به راه رياضت افتاد و دماغش فاسد شد و در ذى حجه بين مرو و سرخس كشته شد\r\n.\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\n( 440 ) سال چهار صد و چهل\r\n\r\nبيان برگشتن سپاه ينال از تيران شاه و بازگشت مهلهل به شهر زور\r\nدر بيان رويدادهاى سال پيش چيره شدن احمد بن طاهر وزير ينال را بر شهر زور و محاصرهء قلعهء تيران شاه را ياد كرديم و اكنون گوئيم محاصره همچنان بدرازا كشيد و در سپاه او بيمارى وباء پديد گرديد . وى پيامى به ينال سرور خود فرستاد و يارى خواست و او را آگاه از شدت شيوع وباء و بسيارى مرگ و مير افراد سپاهى خويش نمود . ينال بوى دستور داد كه از آنجا بازگردد . و او از آن محل به ماهيدشت رفت . چون مهلهل بازگشت وى را شنيد يكى از فرزندان خود را به شهر زور فرستاد وى آنجا را متصرف شد و غزهائى كه در سيروان اقامت داشتند بيمناك و نا آرام شدند .\r\nسپس گروهى از سپاه بغداد به حلوان رفته قلعهء آنجا را محاصره نمودند و بر آن پيروز شدند و آباديهاى آن ناحيه را تاراج كرده و آنچه را كه از تجاوز غزها آباد مانده بود ، تباه نمودند و آن آباديهاى همه‌اش خراب شد . مهلهل خانواده و دارائيش را ببغداد آورد . و آنها را در باب المراتب در دار الخلافه فرود آورد از ترس غزها كه مبادا مورد تجاوزانشان قرار گيرد و خود بچادرهاى كوچ‌نشين خويش كه با بغداد شش فرسنگ فاصله داشت بازگشت . در آن احوال گروهى از سپاه بغداد به بندينجين رفت . در آن نقطه جمعى از غزها با عكبر بن احمد بن عياض وجود داشتند .\r\nپس با سپاه بغداد درگيرى پيدا كرده و جنگيدند و سپاه بغداد منهزم شد و گروهى از آنها كشته و جمعى نيز با شكنجه كشته شدند\r\n.\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nبيان غزوه ( جهاد ) ينال در روم\r\nدر اين سال ابراهيم ينال به قصد غزا ( جهاد ) به روم تاخت و پيروز شده و غنيمت بدست آورد . سبب آن اين بود كه گروه بسيارى از غزها از ما وراء النهر بر ينال وارد شدند . ينال به آنها گفت : بلاد من براى جاى دادن شما و رفع نيازمنديهايتان تنگ است و رأى من اين است كه به غزايه روم برويد و در راه خدا جهاد كنيد و غنيمت بياييد ، من هم در اثر شما خواهم آمد و بشما يارى خواهم كرد ، آنها هم همين كار را كردند ، و از پيش روى او به قصد روم رفتند . و ينال هم بدنبالشان حركت كرد .\r\nآنها به ملازگرد و ارزن‌الروم و قاليقلد رسيده و به طرابوزان و تمام آن نواحى گسترده شدند . سپاهى عظيم از روميان و ابخاز كه بالغ بر پنجاه هزار نفر بودند با آنها روبرو شدند و نبرد ميان آنها درگير شد و جنگ شدت پيدا كرد . پاره‌اى رويدادها در آن گير و دارها كه داشتند ميانشان رخ داد كه گاه پيروزى با اين گروه و گاه با آن بود و سرانجام پيروزى مسلمانان را بود و كشتار بسيار از روميان كردند و هزيمت - شان دادند و گروه زيادى از پتريكهاى ( مردان روحانى ) آنان را اسير نمودند . از جمله اسراى آنها « قاريط » پادشاه بخارا بود ، سيصد هزار دينار نقد و هدايائى به ارزش يكصد هزار دينار فديه براى نجات شخص خود ، بداد و لكن خواست او پذيرفته نشد و ينال همچنان در آن بلاد پيشروى كرده تاراج مينمود تا اينكه بين او و قسطنطنيه پانزده روز مسافت بيش باقى نماند و مسلمانان بر آن نواحى چيره شدند و تاراج كرده و هر چه يافته ميشد به غنيمت گرفتند و بيشتر از يكصد هزار اسير به بند كشيدند و از چارپايان و استران و غنائم و اموال آنقدر بدست آوردند كه بيرون از شمارش بود و گفته شده كه غنائم بدست آمده بوسيلهء ده هزار گردونه بار شد و در جملهء اين غنائم نوزده هزار زره وجود داشت .\r\nپيش از اين رويداد گروهى از غزها به سركردگى يكى از منسوبين طغرل‌بيك به روم وارد شده بودند ولى تأثير زيادى در آنجا نكردند و جمعى هم از آنان كشته شدند و برگشتند ، پس از آن ابراهيم ينال وارد روم شد و آنچه بيان كرديم\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nانجام داد .\r\n\r\nبيان درگذشت پادشاه ابى كاليجار و پادشاهى ملك رحيم فرزندش\r\nدر اين سال پادشاه ابو كاليجار مرزبان بن سلطان الدوله بن بهاء الدوله بن عضد الدوله بن بويه در چهارم جمادى الاولى در شهر « جناب » از شهرهاى كرمان درگذشت .\r\nسبب رفتن او به كرمان اين بود كه جنگ و ستيز و خرابى را در استان كرمان عليه بهرام بن لشكرستان ديلمى برانگيخته بود . و مالى مقرر داشت كه بدهد و بهرام در اجراى اين امر سستى روا داشت و كار را به مغالطه و دفع الوقت ميگذراند ، آنگاه بود كه ابو كاليجار روش فريبكارى نسبت بوى در پيش گرفت كه قلعهء بردسير را از دستش بدر آورد . قلعه بردسير پناهگاه محكمى بود كه بهرام در آنجا پناهنده و اتكاء باستحكامات آن داشت . ابو كاليجار بناى نامه نويسى با بعضى از لشكريان وى گذارد و آنها را به فساد گرايش داد ، بهرام از آن ماجرا آگاه شد و آنان را كشت اين امر بر خشم و تنفر بهرام بيفزود و آن را آشكارا ساخت . پادشاه ابو كاليجار در ربيع الاخر رو بسوى او نهاد و به قصر مجاشع رسيد در آنجا احساس زبرى و ناهموارى در حلق خويش كرد . اهميتى بدان نداد ، و نوشيد و شكار كرد و از كبد سرخ كرده آهو كباب خورد ، بيمار شد و بيمارى شدت يافت و در پى آن تب آمد و ضعف در سوارى پديد شد . در آن محل به سبب كمبود خواربار و سيورسات نتوانست اقامت كند و او را در محفه ( برانكاد ) نهاد . و بر دوش مردان حمل كرده به شهر « جناب » بردند و در آنجا درگذشت و سن او چهل سال و چند ماه بود و پادشاهى او در عراق پس از فوت جلال الدوله چهار سال و دو ماه و بيست و چند روز بود .\r\nهمين كه درگذشت ، سپاهيان ترك در اردوى او خزائن و سلاح و چارپايان را تاراج كردند و فرزندش ابو منصور فلاستون به چادرهاى وزير ابى منصور كه جدا از\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nپوشهاى پادشاهى و اردوگاه سپاهيان بود رفت و نزد او اقامت كرد . تركها خواستند وزير و امير را نيز تاراج كنند . ديلميان از آنها جلوگيرى كردند . و هر دوى آنان وزير و امير به شيراز برگشتند . امير منصور شيراز را تصرف كرد ، وزير احساس ناخوشايندى نموده به قلعهء خرمت رفته ، و در آنجا پناه گرفت .\r\nخبر درگذشت ابو كاليجار چون ببغداد رسيد فرزندش ملك رحيم ابو نصر - خره فيروز سران سپاه را احضار كرد و سوگندشان داد و با خليفه القائم بامر اللّه دربارهء خطبه‌خوانى بنام وى و ملقب ساختنش به « الملك الرحيم » مكاتبه كرد .\r\nرسولان ميان‌شان رفت و آمد كردند . تا اينكه تقاضايش پذيرفته شد جز درباره لقب « الملك الرحيم » زيرا كه خليفه از اين كار خوددارى نمود و گفت : جايز نباشد كه ملقب به اخص صفات خداى تعالى گردد . پادشاهى او در عراق و خوزستان و بصره مستقر گرديد . در بصره برادرش على بن ابى كاليجار حكومت داشت . ابى كاليجار فرزندانى كه از خود بجاى گذاشت عبارت بودند از : ملك رحيم و امير ابا منصور - فلاستون و ابا طالب كامرو . و ابا المظفر بهرام و ابا على كيخسرو و ابا سعد خسرو شاه و سه پسر صغير . فرزند او ابو منصور بر شيراز چيره گرديد ملك رحيم برادر خود ابا سعد را با سپاهى بدان صوب گسيل داشته ، شيراز را بگرفتند و خطبه بنام ملك رحيم خواندند و امير ابى منصور و مادرش را دستگير كردند . و اين رويداد در شوال رخ داد .\r\n\r\nبيان محاصرهء شهر حلب بوسيلهء سپاهيان مصرى\r\nدر جمادى الاخره اين سال سپاه انبوهى از مصر بحلب رسيدند و شهر حلب را محاصره كردند . حكمرانى در حلب با معز الدوله ابو علوان ثمال بن صالح كلابى بود .\r\nاو گروه زيادى را جمع آورده متشكل ساخت ، عده‌شان پنجهزار سوار و پياده بود .\r\nهمين كه سپاهيان مصرى به خاك حلب فرود آمدند ، ثمال به برابرى با آنها از شهر بيرون شد ، و نبردى سخت با آنها كرد كه تا شب هنگام دوام داشت سپس به شهر\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nرفت ، فرداى آن روز نيز تا شامگاه جنگيدند و ثمال باز هم پايدارى كرد و همچنين روز سوم و همين كه مصريان پايدارى ثمال را بديدند در شگفت شدند . چون گمان ميكردند هيچكس را ياراى ايستادگى در برابر آنها نيست و از اين رو از آن شهر بازگشتند ، و در آن شب اتفاق چنين افتاد كه بارانى شديد كه چنو بارانى ديده نشده بود بباريد ، آب بالا آمد و باردوگاه مصريان سيل آسا نفوذ كرد ، و نزديك به دو قامت آب بالا آمده بود كه هر گاه از آنجا نرفته بودند غرق ميشدند ، و سپس از حلب بارتفاعات شام كوچيدند .\r\n\r\nبيان اختلاف ميان قرواش و كردهاى حميديه و هذبانيه\r\nدر اين سال ميان قرواش و كردهاى حميديه و هذبانيه اختلاف پيدا شد .\r\nكردهاى حميديه تعدادى قلاع داشتند كه در جوار موصل واقع شده بود از جمله عقر و آنچه نزديك بدان بود و كردهاى هذبانيه قلعهء اربل و توابع آن را داشتند . در آن زمان صاحب عقر ابا الحسن بن عيسكان حميدى و صاحب اربل ابا الحسن بن موسك هذبانى بودند . ابن موسك را برادرى بنام ابو على بن موسك بود كردهاى حميدى او را يارى كردند كه اربل را از برادرش ابى الحسن بگيرد ، و او اربل را گرفت و متصرف شد و صاحبش ابا الحسن را اسير كرد .\r\nدر آن موقع قرواش و برادرش زعيم الدوله ابو كامل در بغداد مشغول بودند و همين كه بموصل بازگشتند از آن پيش آمد خشمگين شدند و لكن خشم خود آشكارا نساختند و قرواش پيام فرستاد و از كردهاى حميدى و هذبانى يارى خواست كه عليه نصر الدوله بن مروان به او مدد رسانند . ابو الحسن حميدى شخصا به يارى قرواش رفت و اما ابو على هذبانى برادرش را روانه كرد . قرواش و نصر الدوله با يك ديگر آشتى كردند آنگاه قرواش ابى الحسن حميدى را دستگير كرد ، سپس با وى سازش كرد كه آزادش كند با شرط اينكه ابى الحسن هذبانى كه صاحب اربل بوده آزاد نمايد و اربل را از برادر او ابى على بگيرد و تسليم او كند و چنانچه ابو على امتناع ورزيد پس قرواش او را يارى خواهد كرد . ابى الحسن حميدى موافقت كرد و خانواده و فرزندان خويش\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nو سه قلعه از قلاع خويش را تا تسليم اربل بگروگان به قرواش سپرد ، و از زندان بيرون آمد .\r\nابى الحسن حميدى را برادرى بود كه بر قلاع وى چيره شده بود ، پس نخست به كار برادر خويش پرداخت و آنها را از وى بگرفت ، و نزد قرواش و زعيم - الدوله برادرش بازگشت ، ايشان بوى اعتماد كردند و خانواده‌اش كه در گروگان آنان بود آزاد كردند . سپس ابى الحسن حميدى با ابا على صاحب اربل مكاتبه كرد دربارهء تسليم اربل وى خواستهء او را پذيرفت و بموصل آمد كه اربل را به برادرش ابى الحسن تسليم نمايد .\r\nحميدى به قرواش گفت : من به عهده خود وفا كردم قلاع مرا به من تسليم كنيد قلاع او را تسليم او نمودند ، پس از آن او و ابو الحسن و ابو على هذبانى رو بموصل نهادند كه آنجا را تسليم ابى الحسن كنند ، در بين راه بنا را به غدر و خيانت گذاشتند و خيانت روا داشتند ، حميدى احساس شر از جانب هذبانى كرد ، و خود را شخصا عقب كشيد و ياران خود را با آنها روانه داشت كه اربل را تسليم كنند ، ياران حميدى را هم دستگير نموده و دنبال حميدى رفتند كه او را هم بگيرند و او بموصل گريخت و در آن هنگام اختلاف و وحشت ميان كردها از يك سو و قرواش و برادرش از سوى ديگر بروز كرد . و قطع رابطه كردند و هر طرف براى طرف ديگر شرى در نهان داشت .\r\n\r\nبيان پاره‌اى از رويدادها\r\nدر اين سال ملك رحيم از بغداد به خوزستان رفت . سپاهى كه در آنجا بود از او ديدار و اطاعتش كردند ، از جمله كسانى كه در آنجا بودند يكى هم گرشاسب - بن علاء الدوله حكمران همدان و كنگاور بود كه پس از آنكه ينال بر متصرفات او مستولى گرديد به پادشاه ابو كاليجار پيوست چون ابو كاليجار درگذشت ملك عزيز ابن ملك جلال الدوله به طمع تصرف بصره به آنجا رفت ، سپاهى كه در بصره بود با وى روبرو شده جنگيدند و او را منهزم نمودند و از آنجا برگشت . پيش از آن\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nنزد قرواش ميزيست و از نزد او به ابراهيم ينال پيوست و چون شنيد ، امور ملك بر ملك رحيم مستقر و استوار گرديده اميدش قطع شد و چون ملك رحيم از بغداد بيرون رفت فتنه و فساد افزون گرديد و ميان مردم ساكن باب الازج و اساكفه كه سنى بودند درگيرى و ستيزگى رويداد و بسيارى از ساختمانها را سوزاندند .\r\nدر اين سال سعدى بن ابى الشوك از چادرهاى كوچ‌نشين دبيس بن مزيد نزد ابراهيم ينال رفت . قبلا با وى مكاتبه كرده از ينال اطمينان پيدا كرده بود كه نزد او رفت و قرار ميان آنها بر اين شد كه آنچه سعدى از نواحى كه در تصرف ينال و نواب او نيست ، متصرف گردد ، تعلق به او داشته باشد . سعدى به دسكره رفت و ميان او و سپاهيان بغداد كه در آنجا قرارگاه داشتند جنگى روى داد و سپاه بغداد از او شكست خوردند و منهزم شدند و سعدى دسكره و توابع آن را تصرف كرد .\r\nدوباره از بغداد سپاهى به قصد بيرون راندن او بدان صوب گسيل داشتند ، در اين برخورد با سعدى سركردهء سپاه بغداد را سعدى كشت و سپاهيان بغداد را منهزم كرد و از دسكره رو به آباديهاى ديگر نزديك به بعقوبا نهاد و همراهانش آن بلاد را تاراج كردند و بنام ابراهيم ينال خطبه خواندند .\r\nدر اين سال آغاز اختلاف و وحشت ميان معتمد الدوله قرواش بن مقلد با برادرش زعيم الدوله ابى كامل بن مقلد بود ، قريش بن بدران بن مقلد به عم خود قرواش پيوست ، و گروهى را گرد آورد و با عم خود ابا كامل جنگيد و پيروز گرديد و ابو كامل منهزم شد ، و قريش همچنان قرواش را عليه برادرش اغراء و تحريك ميكرد . تا جائى كه اختلاف ميان آنان شدت پيدا كرد و شر فيما بين انباشتگى يافت در اين سال بنام امير ابى العباس محمد بن القائم بامر اللّه خطبهء ولايت‌عهدى خوانده شد و ملقب به ذخيرة الدين و ولى عهد مسلمين گرديد .\r\nدر رمضان اين سال امير آق سنقر در همدان كشته شد . او را ( فرقه ) باطنيه كشتند زيرا كه آق سنقر بسيار با آنها ستيزه‌جوئى و غزا ( جهاد ! ) كرده و بسيارى را كشته و اموالشان را غارت كرده بود و در تخريب بلادشان كوشا بود ، و سرانجام يكى در كسوت زاهدان پديدارش رفت ، در آن هنگام گروهى از اسماعيليه بر سرش\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nريخته او را كشتند .\r\nدر اين سال ابو الحسن محمد بن حسن بن عيسى بن المقتدر باللّه كه از صلحاء و راويان حديث بود ، بدرود زندگى گفت و وصيت كرد او را در جوار احمد بن حنبل به خاك سپارند ، مولد و بسال سيصد و چهل و سه بود .\r\nو همچنين ابو طالب محمد بن محمد بن غيلان البزاز درگذشت و مولد او بسال سيصد و چهل و هفت بود ، و در شوال درگذشت و از ابى بكر شافعى و غيره حديث روايت ميكرد و اوست راوى احاديث معروف به غيلانيات كه كتابخانه قطنى برايش استخراج كرده بود و از عاليترين و بهترين احاديث است و همچنين عبيد اللّه بن عمر بن احمد ابن - عثمان ابو القاسم واعظ معروف به ابن شاهين درگذشت و مولد او سال سيصد و پنجاه - و يك بود .\r\nدر اين سال گرانى دوباره تمام بلاد را بطور كلى فرا گرفت ، مكه ، عراق ، موصل جزيره ، شام و مصر و بلاد ديگر به اين بليهء گرانى و وباء دچار شدند .\r\nدر اين سال در مصر ، وزير فخر الملك صدقة بن يوسف دستگير و كشته شد ، وى در آغاز امر يهودى بود و مسلمان شد و به دزبرى وابسته گرديد و در شام بوى خدمت كرد ، سپس از دزبرى ترسيد و بمصر برگشت و به خدمت وزير جرجرائى درآمد و وزير بوى اشفاق كرد ، همين كه جرجرائى درگذشت المستنصر او را بوزارت منصوب كرد تا اين تاريخ كه دستگير و كشته شد و بعد از او المستنصر قاضى ابا محمد حسن بن - عبد الرحمن بازورى را در ذى قعده بوزارت منصوب نمود\r\n.\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\n( 441 ) سال چهار صد و چهل و يك\r\n\r\nبيان ظهور اختلاف ميان قرواش و برادرش ابى كامل و صلح آنها\r\nدر اين سال اختلاف ميان معتمد الدوله قرواش و برادرش زعيم الدوله ابى كامل چنان كه پيش از ياد كرديم ، منتهى بجنگ و ستيز بين آنان گرديد و همين كه اختلاف شدت يافت . و فساد امر به جائى كشيده شد كه اصلاحش امكان‌پذير نمىنمود .\r\nهر يك براى جنگ با ديگرى گروهى گرد آوردند . در محرم قرواش حركت كرد و از دجله رو به نواحى « بمد » گذشت . سليمان بن نصر الدوله بن مروان و ابو الحسن بن عيسكان حميدى و غيرهما از كردها به او پيوستند و رو به « معلشايا » نهادند شهر را خراب و غارت كرده و در مغيثه فرود آمدند . از آن سوى ابو كامل با همراهانش از اعراب و خاندان مسيب در دشت سرسبز باينشا فرود آمدند و ميان دو گروه حدود يك فرسنگ فاصله بود و روز شنبهء دوازدهم محرم جنگ را آغاز كردند و بىآنكه پيروزى نصيب يكى از دو گروه شود ، از يك ديگر جدا شدند . و بهمچنين روز يكشنبه را بجنگ پرداختند . سليمان بن مروان خود را با افرادى كه بهمراه داشت آلوده بجنگ نكرد و در جناح خود قرار داشت ، ابو الحسن حميدى هم با وى موافقت كرد و از قرواش كناره گرفتند و رفتند و گروهى از اعراب هم قرواش را ترك كردند و رو به برادرش آوردند . كار قرواش به ضعف گرائيد و در چادر خود بماند و جز عدهء كمى كسى با وى نبود . اعراب از همراهان ابى كامل سوار شدند كه قصد او كنند . وى از آنها جلوگيرى كرد . بامداد روز دوشنبه بعضيها شتاب‌زدگى كردند ، و برخى از اعراب همراهان قرواش را غارت نمودند . ابو كامل نزد قرواش رفت و با وى جمع شد و او را بچادر\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nخود انتقال داد و ببهترين وجه با برادر خود رفتار كرد ، سپس او را در كنف حمايت خويش بموصل با يكى از زوجاتش ، بخانه‌اش فرستاد .\r\nآنچه بازوان قرواش را در اين درگيرى سست كرد و روحيهء او را بناتوانى كشاند اين بود كه وى گروهى از صيادان را در انبار بسبب بدكردارى و تباهكارى - شان دستگير كرده بود و بقيه گريخته بودند و بعضى از آنها در سنديه باقى مانده و همين كه در اين هنگام گروهى از آنها به انبار رفته و از باروى شهر بالا رفتند ، شب پنجم محرم همين سال بود كه اين كار را كردند و نگهبانى را كشتند و دروازهء شهر را گشودند و براى ابى كامل شعار دادند بقيه بستگان و هواداران ابى كامل و دوستانشان نيز به آنها افزوده شدند . و كثرت يافتند . هواخواهان قرواش عليه آنها بپاخاستند و جنگيدند ، آشوبگران بر هواخواهان قرواش پيروز شدند و گروهى از آنها كشتند و بقيه گريختند ، پس خبر استيلاى برادرش به او رسيد و خبر بازگشتن يارانش بوى نرسيد .\r\nديگر اينكه مسيب و امراى عرب ابو كامل را مكلف بانجام امورى كردند كه عاجز از انجام آنها بود و بر وى سخت گرفتند . ابو كامل از آن ترسيد كه امر به طاعت از قرواش و برگرداندن او به مملكتش منتهى گردد ، پس بر آنها پيشدستى كرد و دست قرواش را ببوسيد و به او گفت : من گو اينكه برادرت هستم ولى بندهء توام و آنچه كه گذشت بسبب آن بود كه رأى تو را نسبت به من فاسد كرده برگرداندند .\r\nو تو احساس وحشت از من كردى ، و اكنون امير تو هستى و من مطيع اوامر و پيرو تو هستم . قرواش به او گفت : « نه ، بلكه برادر من هستى و امر مر تو را مسلم است و از من تواناترى . » و ميان آنها آشتى و صلح برقرار شد و قرواش به تصرف در حكم آزادانه بازگشت .\r\nابو كامل نواحى حربى و اوانا را به بلال بن غريب بن مقن به اقطاع داده بود همين كه ابو كامل و قرواش صلح كردند . باهالى حربى پيام فرستادند كه از بلال جلوگيرى كنند ، بلال تظاهر بر خلاف و عليه آنان كرد و گروهى براى خود جمع آورد با اصحاب قرواش جنگيد و حربى و اوانا را . بدون اجازت و اختيار آنها گرفت قرواش\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nهم از موصل بدان صوب رفت و آن دو ناحيه را محاصره كرد و هر دو را گرفت .\r\n\r\nبيان عزيمت ملك رحيم به شيراز و بازگشت او از آنجا\r\nدر محرم اين سال ، ملك رحيم از اهواز به فارس عزيمت كرد و بدانجا رسيد ، سپاه شيراز بخدمتش بيرون شدند وى نزديك به شهر فرود آمد كه از آنجا وارد شيراز بشود .\r\nاز آن سوى تركها و بغداديان كه در شيراز بودند ، بين خودشان اختلاف پيدا كردند و مشاجره و بگو مگو داشته و بغداديان ، حركت كرده ، به عراق برگشتند ملك رحيم ناگزير شد با آنها برگردد زيرا اطمينانى به تركهائى كه در شيراز بودند نداشت . ديلميان كه در استان فارس بودند تمايل به برادر ملك رحيم فلاستون داشتند كه در دژ استخر بود و او نيز از ملك رحيم و بغداديان منحرف بود و ملك رحيم ناگزير شد بهمراه بغداديان برگردد و تا اهواز با آنها بود و در اهواز اقامت كرد .\r\nو برادران خود ابا سعد و ابا طالب را در ارجان به نيابت خويش برگمارد . در فارس هم اختلاف پديد گرديد زيرا امير ابا منصور ، فلاستون كه در دژ استخر بود نجات يافت و گروهى از اعيان سپاه فارسى گرد او جمع آمدند ، همين كه ملك رحيم باهواز برگشت ابا منصور فلاستون در فارس نفوذش گسترش پيدا كرد و بسيارى از سپاهيان رو به او نهادند و او بر بلاد فارس چيره گرديد ، سپس به ارجان رفت و تصميم گرفته بود قصد اهواز نموده آنجا را بگيرد .\r\n\r\nبيان جنگ ميان بساسيرى و عقيل\r\nدر اين سال گروهى از بنى عقيل به بلد العجم از اعمال عراق و بادوريا رفته و آنجاها را غارت كرده و اموال بسيارى گرفتند و اين هر دو ناحيه در اقطاع بساسيرى بود . وى بعد از بازگشت از فارس از بغداد رو بدان صوب نهاد و با آنها و زعيم الدوله ابو كامل بن مقلد تلاقى كرده جنگ سختى ميان آنها رويداد كه هم گروه بساسيرى و هم بنى عقيل و ابو كامل سخت در برابر هم پايدارى كردند و از\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nهر دو گروه جمعى كشته شدند .\r\n\r\nبيان وحشت ميان طغرل‌بيك و برادرش ابراهيم ينال\r\nدر اين سال ابراهيم ينال از برادرش سلطان طغرل‌بيك دستخوش وحشت و ناآرامى شد .\r\nسبب آن اين بود كه طغرل‌بيك از ابراهيم ينال خواست كه شهر همدان و قلاعى كه در بلد جبل در دست دارد تسليم او كند . و ينال امتناع ورزيد ، و وزير خود ابا على را متهم به سعى در افساد بين او و برادرش كرد ، پس او را دستگير نمود و امر كرد پيش روى وى او را به زنند و يكى از چشمهايش را كور كرد و لبانش را ببريد و رو به طغرل‌بيك نهاد و گروهى از سپاهيانش را گرد آورد و تلاقى پيدا كرد پيكار سختى ميانشان رويداد كه منتهى به شكست ينال گرديد و به حال انهزام بازگشت و طغرل‌بيك به پىگرد او پرداخت و قلاع و تمام بلادش را متصرف شد .\r\nابراهيم ينال در دژ سرماج پناهنده شد و خوددارى از طاعت برادرش كرد .\r\nطغرل‌بيك در آن نقطه حضور پيدا كرد ، سپاهيانش در انواع گوناگون به سيصد هزار نفر بالغ شده بود و با ينال جنگيد و چهار روزه آن دژ را كه از محكمترين قلاع و منيعترين آنها بود بگرفت و ينال را مقهور كرده از آن دژ فرودش آورد و به نصر الدوله بن مروان پيام فرستاد و از وى خواست كه در بلاد خودش خطبه بنام او خوانند ، ابن مروان اطاعت كرد و در ساير بلاد دياربكر بنام طغرل‌بيك خطبه خوانده شد . طغرل‌بيك به پادشاه روم نامه نوشت و هديهء بزرگى براى او فرستاد و از او خواست با وى پيمانى به بند و پادشاه روم خواست او را پذيرفت .\r\nپادشاه روم به ابن مروان نامه نوشت و از وى تقاضا كرد كه سعى كند با اعطاى فديه پادشاه ابخاز كه ذكرش گذشت ، آزادش كند . نصر الدوله شيخ الاسلام ابا عبد اللّه بن مروان را دربارهء اين امر نزد سلطان طغرل‌بيك روانه كرد . و طغرل‌بيك بدون فديه او را آزاد كرد . اين امر به چشم نصر الدوله و پادشاه روم بزرگ جلوه كرد و در عوض پادشاه روم هداياى بسيارى براى سلطان طغرل‌بيك فرستاد و مسجد قسطنطنيه را بنا كرده و در آن ( مسلمانان ) نماز گذارده و خطبه بنام طغرل‌بيك خواند\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nو در اين هنگام بود كه شأن او بزرگى يافت و همگان سر به طاعتش فرود آوردند و ملك او استوار گرديد .\r\nچون ينال از دژ فرود آمد طغرل‌بيك او را گرامى داشت و نيكرفتارى كرد و بسيارى از آنچه از وى گرفته شده بود به او مسترد داشت و او را مخير كرد كه ببلادى كه به او واگذار مىشود برود و يا اينكه در التزام او باشد . ينال ترجيح داد كه با سلطان طغرل‌بيك همراه باشد .\r\n\r\nبيان جنگ ميان دبيس بن مزيد و سپاه واسط\r\nدر اين سال جنگ ميان نور الدوله دبيس بن مزيد و تركهائى كه در واسط ميزيستند رويداد .\r\nسبب آن اين بود كه ملك رحيم رود الصله و رود الفضل تحت الحمايه نور الدوله قرار و باقطاع بوى داد . و هر دو ناحيه جزء اقطاع واسطيها بود .\r\nنور الدوله به آن دو ناحيه رفت و سرپرستى آنها را عهده‌دار شد . سپاهى كه در واسط بود از كار او در خشم شدند . و گرد هم جمع آمدند و روى به نور الدوله نهادند تا با او بجنگند و از او جلو بگيرند و براى او پيام فرستادند و تهديدش كردند .\r\nنور الدوله بپاسخ آنها گفته بود : پادشاه اينجا را به اقطاع به من داده است . من و شما هر دو نزد او . رسولان ميفرستيم هر چه اوامر كرد . راضى بدان باشيم . سپاه واسط او را ناسزا گفتند و با جد و جهد رو به او رفتند . نور الدوله گروهى از سپاهيان خويش به راه آنها گسيل داشت . و بهمديگر رسيدند . نور الدوله در كمين آنها نشست و همين كه هر دو گروه با هم روبرو شدند . اعراب سپاهيان واسط را بدنبال خود كشاندند تا از كمينگاه تجاوز نمودند . آنگاه آنها كه در كمينگاه بودند . بيرون شدند و بر آنها تاختند و گروه بسيارى كشتند و همانطور هم اسير گرفته و زخمىشان كردند و سرانجام واسطيها روى به هزيمت نهادند و نور الدوله اموال و چارپايانشان را به غنيمت گرفت . و به واسط رفته و نزديك آنجا فرود آمدند .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nواسطيها كس به بغداد فرستادند و از سپاه آنجا يارى خواستند و بساسيرى را بخشش نمودند كه نور الدوله را از آنها دفع كند و رود الصله ورود الفضل را براى خويشتن بگيرد .\r\n\r\nبيان درگذشت مودون بن مسعود و پادشاهى عم او عبد الرشيد\r\nدر بيستم رجب اين سال ، ابو الفتح مودود بن مسعود بن محمود بن سبكتكين فرمانرواى غزنه درگذشت . سن او بيست و نه سال و مدت پادشاهيش نه سال و ده ماه بود ، درگذشت او در غزنه رويداد ، پيش از فوتش به فرمانروايان اطراف در ساير بلاد نامه نوشته بود و آنان را با لشكريانشان دعوت به يارى خود كرده و اموال بسيار به آنها بخشوده بود و حكومات اعمال خراسان و نواحى آن را ، على قدر مراتبهم به آنان تفويض كرده بود . آنان دعوت او را پذيرفتند . از جمله ابو كاليجار حكمران اصفهان بود كه سپاهيان خويش گرد آورد و رو بدشت رفت ، بسيارى از افراد لشكريانش به هلاكت رسيدند و خود او هم بيمار شد و بازگشت . و ديگر خاقان پادشاه ترك بود كه به ترمذ رفت و آنجا را بباد تاراج و خرابى گرفت و مردم آن بخش را مصادره كرد . و گروه ديگرى از ما وراء النهر بخوارزم رفتند . مودود خود از غزنه عزيمت كرد . يك مرحله بيش از غزنه دور نشده بود كه به عارضه قولنج مبتلا شد و بيمارى او شدت يافت . و بيمار به غزنه بازگشت و وزير خود ابا الفتح عبد الرزاق ابن احمد ميمندى را با سپاهى انبوه به سجستان ( سيستان ) گسيل داشت كه آنجا را از غزها بگيرد . بيمارى مودود شدت پيدا كرد و درگذشت . بعد از او فرزندش بجايش نشست و پنج روز در مسند پدر جاى داشت ، سپس مردم از وى روگردان شدند و به عم او على بن مسعود گرويدند . مودود چون بپادشاهى رسيد عم خود عبد الرشيد بن محمود را دستگير و در قلعه « ميدين » در راه « بست » زندانى كرده بود .\r\nهمين كه مودود درگذشت وزير مودود با سپاه نزديك بدان قلعه رسيده بود .\r\nعبد الرشيد از فراز در فرود آمد و آن سپاه را دعوت به طاعت از خود كرد دعوتش را\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nسپاهيان پذيرفتند و بهمراه وى به غزنه بازگشتند و چون بدانجا نزديك رسيدند على بن مسعود بگريخت و عبد الرشيد به پادشاهى رسيد و اين امر بر وى استوار شد و ملقب به شمس دين اللّه سيف الدوله و گفته شده جمال الدوله گرديد و خداوند شر مودود از داود بگرداند اينست مر كسانى كه دشمنان را بىسلاح و لشكريان بكشد .\r\n\r\nبيان استيلاى بساسيرى بر انبار\r\nدر ذى قعده اين سال نيز ، بساسيرى انبار را تصرف كرد و هواخواهانش به آنجا وارد شدند .\r\nسبب تصرف انبار اين بود كه قرواش با مردم آنجا بنا را به بدكردارى نهاد .\r\nو دراز دستى به دارائى آنها كرد . گروهى از مردم انبار به بغداد نزد بساسيرى رفتند و از وى درخواست كردند كه سپاهى با آنان روانه دارد تا انبار را تسليم او كنند .\r\nبساسيرى درخواست آنها را پذيرفت و لشكرى با آنها روانه داشت و انبار را تسليم آن لشكر نمودند و بساسيرى به آنها پيوست و با مردم نيكرفتارى كرد . و عدالت را بر ايشان اجراء نمود . آنچنان كه احدى از هواخواهانش يك رطل [ ( 1 ) 
  ] نان را نميتوانست بدون پرداخت بهايش از كسى بگيرد . بساسيرى مدتى در انبار بماند تا اينكه اصلاح امور آنجا نمود و كارها به نصاب و قواعد خود استوار گرديد و به بغداد بازگشت .\r\n\r\nبيان شكست خوردن ملك رحيم از سپاه فارس\r\nدر ذى قعده اين سال ، ملك رحيم از اهواز به رامهرمز برگشت و همين كه به وادى الملح رسيد ، سپاه فارس با وى روبرو شد و جنگيدند و جنگ سختى كردند .\r\nبعض از سپاه ملك رحيم بوى خيانت روا داشته ، او و تمامى لشكريانش شكست خورده\r\n\r\n\r\n\r\n\r\n","description":"","footnote":"\r\n[ ( 1 ) 
  ] - هر رطل عراقى مساوى بوده با نيم كيلو و 50 گرم م .\r\n","page_name":" 263 ","page_number":263},
  {"content":"\r\n\r\nمنهزم شدند و با برادرانش ابو سعد و ابو طالب به « بصنى » رسيدند و از آنجا به واسط رفت ، و سپاه فارس روى به اهواز نهاده و آنجا را متصرف شده و چادرهاى خود در بيرون شهر برپاداشتند .\r\n\r\nبيان پاره‌اى از رويدادها\r\nدر اين سال سپاهى از مصر به حلب رسيد . در حلب حكمران آن ثمال بن صالح بن مرداس حكومت ميكرد . از كثرت سپاهيان مصرى بيمناك شد و از آنجا رفت و مصريان حلب را متصرف شدند .\r\nدر ذى قعده اين سال ابرى سياه بسياهى شبى تاريك بر فراز آمد و تاريكى آن بر ظلمت شب فزونى يافت و در جوانب آسمان چون آتشى افروخته . نمايان گرديد و در همانجا بادى سخت و تند وزيدن گرفت و جدولهاى آب خانهء خليفه را از جاى بكند و مردم از آنچه ديدند ناآرام شدند و ترسيدند و به نيايش و تضرع پرداختند . و اين پديده در بقيه شب بر طرف شد .\r\nدر شعبان اين سال بساسيرى از راه خراسان قصد ناحيت « دزدار » نمود و آنجا را تصرف كرد و آنچه در آنجا بود بغنيمت برد . پيش از آن سعدى بن ابى الشوك آنجا را در تصرف داشت و باروئى براى آن ساخته و مستحكمش كرده و پناهگاهى از آن درست كرده بود كه خود در آن پناهنده ميشد و آنچه به غنيمت ميربود ، در آنجا ذخيره ميكرد و بساسيرى همهء آنها را گرفت .\r\nدر اين سال اهالى كرخ از برپاداشتن مراسم عزادارى بنا به عادت جارى كه روز عاشورا داشتند ممنوع شدند و لكن مردم كرخ زير بار نرفتند و آن مراسم را انجام دادند و در نتيجه ميان آنها و سنيان فتنهء بزرگى برپا شد و در آن گير و دار عدهء زيادى از مردم كشته و مجروح شدند ، و شر از بين آنها بر طرف نشد تا اينكه تركها از دجله گذشتند . و چادرهاى خود را در جوار آنها بر پا داشتند ، آنگاه دست از شرارت كشيدند . سپس اهالى كرخ بنا كردند كه باروئى بر بازار « قلائين » بسازند\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nو هر دو گروه مالى گزاف در اين بنا به كار انداختند و فتنه‌هاى بسيار ميانشان رويداد .\r\nبازارها از كار ايستاد ، و شر فزونى يافت تا جائى كه بسيارى از جانب غربى به سمت شرقى نقل مكان كرده در آنجا مقيم شدند . خليفه به ابى محمد بن نسوى دستور داد كه از دجله بگذرد و اصلاح حال و شر را كوتاه كند . اهالى جانب غربى اين خبر بشنيدند . سينها و شيعيان گرد هم آمدند كه از ورود او جلو بگيرند و به « قلائين » اجازت داده شد كه در گفتن « حى على خير العمل » ( در اذان ) آزاد باشند و ( متقابلا ) در كرخ اجازت داده شد كه در گفتن « الصلاة خير من النوم » ( نماز گزاردن بهتر از خوابيدنست ) آزاد باشند . و ترحم بر صحابه آشكارا كردند و عبور اين نسوى باطل شد .\r\nدر اين سال ابو عبد اللّه محمد بن على بن عبد اللّه صورى حافظ درگذشت وى پيشوا بود و با عبد الغنى بن سعيد مصاحبت داشت و از ( مكتب ) وى بيرون شده بود . از شاگردان او خطيب ابو بكر بود .\r\nدر اين سال ملك عزيز ابو بكر بن منصور بن جلال الدوله درگذشت . پيش از اين دربارهء نقل و انتقال احوال او گفتگو داشتيم . وى را شعرى نيكو هست .\r\nدر اين سال احمد بن محمد بن احمد ابو الحسن عتيقى درگذشت . و به نياى خود كه عتيقى ناميده ميشد منسوب و مولد او بسال سيصد و شصت و هفت بود .\r\nدر اين سال ابو القاسم عبد الوهاب ابن اقضى القضاة ابى الحسن مارودى درگذشت . شهادتش بسال چهار صد و سى و يك بود و قاضى در بيت التوبه پذيرا شد و با ديگرى اين كار نميكرد . و اين كار را دربارهء وى باحترام پدرش كرد\r\n.\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\n( 442 ) سال چهار صد و چهل دو\r\n\r\nبيان تصرف اصفهان بوسيلهء طغرل‌بيك\r\nابو منصور علاء الدوله حكمران اصفهان روش پا برجائى با سلطان طغرل‌بيك نداشت . و رفتارش گونه بگونه بود . گاه اوقات از طغرل اطاعت كرد . و در صف او قرار ميگرفت و گاه طاعت از ملك رحيم مينمود . طغرل در نهان كيفر دادن او را بدل گرفت و همين كه اين مرتبه از خراسان برگشت كه بلاد جبل را از برادرش ابراهيم - ينال بگيرد و چنان كه بيان كرديم بر وى چيره گرديد . عنان عزيمت بسوى اصفهان بگرداند كه آنجا را از ابى منصور بگيرد . ابى منصور اين خبر بشنيد و در شهر خود پشت باروهاى شهر پناهنده و متحصن شد . در محرم طغرل‌بيك با وى از در جنگ و ستيز برآمد و حدود يك سال اصفهان را در محاصره داشت و جنگهائى ميان آنها رويداد .\r\nو در اين مدت طغرل‌بيك بر آباديهاى پيرامون شهر چيره شد . و شبگردانى از سپاه خويش را به فارس گسيل داشت و آنها به بيضاء رسيدند و آباديهاى آنجا را تاراج كرده و با دستهاى پر از غنيمت بازگشتند .\r\nچون محاصرهء اصفهان بدرازا كشيد . و آباديهاى آن روى به خرابى نهاد .\r\nكار بر حكمران آن و مردم سخت گرديد و در تنگنا افتادند و براى طغرل پيام مبنى بر طاعت و بذل مال فرستادند و او پاسخى به آنها نداد و قانع نشد مگر اينكه شهر را تسليم كنند . آنها باز هم پايدارى نمودند تا اينكه خواربار تمام شد . و شكيبائى ممتنع و مواد منقطع گرديد . آنچنان كه مردم ناگزير شدند ، مسجد را بكوبند و چوبهاى بناى آن را از شدت نياز بدان گرفته مصرف كنند . و كار تنگى و سختى احوالشان به جائى كشيده شد كه سر فرود آورند و تسليم شوند و شهر بوى تسليم گرديد و طغرل وارد آنجا شد .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nو سپاهيانى كه در آنجا قرارگاه داشتند . با دادن اقطاع در بلاد جبل بدان سوى روانه‌شان كرد . و نسبت به رعيت نيكرفتارى نمود و به ابا منصور حكمران اصفهان دو ناحيه يزد و ابرقو را به اقطاع بداد . و در محرم سال چهار صد و سه . در اصفهان اقامت گزيد و آنجا خوشايند وى گرديد و آنچه از مال و ذخاير و سلاح در رى داشت به اصفهان انتقال داد و آنجا را مقر و مقام خويش برگزيد . و قسمتى از بارو و حصار شهر را خراب كرد و گفت : كسى نيازمند به حصار و بارو است كه نيرويش را سستى باشد و لكن آن كس كه آن را با لشكريان و شمشير خود استحكام به بخشد نيازى بدان نخواهد داشت .\r\n\r\nبيان بازگشتن سپاهيان فارس از اهواز و برگشتن ملك رحيم بدانجا\r\nو در محرم اين سال سپاهيان فارس كه با امير ابى منصور ، حكمران فارس همراه بودند از اهواز به فارس برگشتند . انگيزهء اين بازگشت آنها اين بود كه سپاهيان با يك ديگر اختلاف پيدا كردند . و بنا را به سرپيچى گذاشتند و دراز دستى نموده بعضى به فارس بىآنكه دستور صاحبشان باشد برگشتند و برخى با او ماندند . و گروهى نيز به ملك رحيم گرويدند . و در حالى كه ابى منصور در اهواز بود از ملك رحيم دعوت كردند كه به اهواز بيايد و او با سپاهيانى كه با خود داشت به اهواز برگشت و پيكى روانهء بغداد كرد و دستور داد لشكريانى كه در آنجا هستند . نزد او حضور پيدا كنند تا باتفاق همگان رو به فارس بروند . ملك رحيم چون باهواز رسيد سپاهيان مقيم در آنجا ديدارش نموده طاعتش را پذيرفتند و بوى آگاهى دادند كه سپاهيانى هم كه در فارس هستند طاعت از وى ميكنند و در انتظار قدوم او هستند . ملك رحيم در ماه ربيع الاخر وارد اهواز و در آنجا منتظر رسيدن سپاهيان بغداد شد ، سپس از اهواز به عسكر مكرم عزيمت كرد و آنجا را متصرف گرديد\r\n.\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nبيان چيره شدن زعيم الدوله بر كشور برادرش قرواش\r\nدر جمادى الاولاى اين سال ، زعيم الدوله ابو كامل بركت بن مقلد بر برادر خود قرواش چيره گرديد و وى را زير سرپرستى خويش قرار داد و او را از مداخله در اختياراتى كه داشت منع كرد .\r\nسبب آن اين بود كه قرواش از تحكم برادرش در بلاد سخت ناخشنود بود و ديد كه او را ديگر حكمى و حكومتى بر بلاد نيست . پس به اين انديشه شد كه به بغداد برود و از برادرش مفارقت نمايد و از موصل بدر آمد و بيرون رفت . اقدام او بر بركت گران آمد و آن را بزرگ شمرد . پس نفرى چند از اعيان اصحاب خود را نزد وى روانه كرد كه او را بمراجعت و وحدت كلمه مشورت دهند و از تفرقه و اختلاف بر حذرش نمايند . و آن فرستادگان چون به قرواش رسيدند ، ايشان را به خود راه نداد . آنان بوى گفتند كه : تو ممنوع خويش هستى و اكنون راى در قبول و بازگشت مادامى كه نسبت به تو ميل دارند با خودت است . در آن هنگام بود كه قرواش بدانست كه قهرا او را منع از مداخله در امور و شئون ملك مينمايند و پذيرفت كه باز گردد به شرط اينكه در دار الاماره در موصل سكونت گزيند . و با آن فرستادگان رو به موصل برگشت و همين كه نزديك به چادر و پوش برادرش زعيم الدوله رسيد با وى ملاقات كرد و زعيم الدوله او را نزد خود فرود آورد . ياران و خانوادهء قرواش از ترس گريختند .\r\nزعيم الدوله به آنها تأمين داد و نزد قرواش برادر خود حاضر شد و بوى خدمت كرد و اظهار خدمتگزارى نمود و كسانى هم بر وى گماشت و از مداخله او در اختياراتى كه دارد جلوگيرى كنند .\r\n\r\nبيان چيره شدن غزها بر شهر فسا\r\nدر جمادى الاولاى اين سال ، ملك الب ارسلان بن داود برادر طغرل‌بيك از شهر مرو در خراسان قصد بلاد فارس نمود . كسى كه از تصميم او آگاه نشد . عم خود\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nطغرل‌بيك را هم آگاه از تصميم خود نكرد . و به شهر فسا رسيد . نايب ( الحكومه‌اى ) كه در آنجا بود شهر را ترك كرد و الب ارسلان وارد شهر شد و هزار تن از ديلميان كه در آنجا بودند و گروه بسيارى از عامهء مردم را كشت و به اندازهء هزار هزار دينار تاراج كردند و به سه هزار نفر را اسير نمودند . و كارى بزرگ بود ، و چون فراغت پيدا كردند به خراسان برگشتند و از ترس طغرل‌بيك كه مبادا كسانى بفرستد و آنچه به غنيمت ربوده‌اند از آنها بگيرد درنگ نكرده بازگشتند .\r\n\r\nبيان استيلاى خوارج بر عمان\r\nدر اين سال خوارجى كه در جبال عمان اقامت داشتند ، بر شهر آن شهرستان چيره شدند .\r\nسبب آن اين بود كه حكمران آن امير ابا المظفر ابن پادشاه ابى كاليجار مقيم آنجا بود و او را خادمى بود كه بر امور و شئون آن ناحيت مستولى شده و حكم بر بلاد ميراند و نسبت به اهالى بد كردارى پيشهء خود ساخته ، اموال آنها را گرفته و مردم از وى متنفر شده او را مبعوض داشتند .\r\nيكى از خوارج كه ابن راشد ناميده ميشد ، از آن احوال آگاه شد ، افرادى كه با وى بودند گرد آورد و قصد شهر كردند . امير ابو المظفر بمقابله با آنها از شهر بيرون شد و سپاهيانش با آن گروه خوارج تلاقى پيدا كرده و جنگيدند و خوارج منهزم گرديده بمواضع خود برگشتند .\r\nابن راشد مدت زمانى مشغول گرد آوردن و متشكل ساختن گروهى ديگر بود و چون مجهز گرديد دوباره قصد شهر نمود ديلميان با وى و سپاه او جنگيدند .\r\nمردم شهر بسبب سوء سلوك ديلميان نسبت به آنها به ابن راشد كمك كردند ، و ديلميان منهزم شدند ، و ابن راشد شهر را تصرف كرد و آن خادم بسيارى از ديلميان را كشت ، و امير ابو المظفر را دستگير و روانه جبال خود كرد و مسلط بر اوضاع عليه او شد و هر كس از ديلميان كه بقلم آمدند زندانى شدند . و همچنين كاركنان دستگاه حكمرانى و دار الاماره را خراب كرد و گفت :\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nاين ساختمان و بنا احق به خرابى است ! و داد و دادگسترى آشكارا كرد ، و عوارض و ماليات بندرى ( گمرك ) را ملغى نمود و اكتفاء بدريافت ده يك از واردات وارد كنندگان كرد و بنام خود خطبه خواند و به لقب الراشد باللّه خويشتن ملقب ساخت و جامه پشمين بپوشيد و موضعى را به شكل مسجد بنا كرد . اين شخص در روزگار ابى القاسم بن مكرم جنبشى كرده بود ابو القاسم گروه سپاهى بسوى او روانه داشته از حركات او جلوگيرى و محاصره‌اش كرد و آزمندى او را بر طرف كرده بود .\r\n\r\nبيان دخول اعراب به افريقيه\r\nدر اين سال اعراب به افريقيه داخل شدند .\r\nسبب اين امر چنين بود كه در سال چهار صد و چهل ، معز بن باديس خطبه بنام المستنصر علوى فرمانرواى مصر را قطع كرد و بنام القائم بامر اللّه خليفهء عباسى خطبه خواند و چون اين كار را كرد المستنصر بوى نامه نوشت و او را تهديد كرد و المعز به خشونت پاسخ به او نوشت .\r\nديگر اينكه المستنصر ، حسن بن على بازورى را به وزارت نشاند ، بازورى اهل وزارت نبود و مرد كشت و كار و زراعت بود . المعز در مكاتبهء با وى ، او را بمانند وزيران ما قبل او مخاطب نميداشت و بوى همچو اسلاف او اظهار بندگى در مكاتبات خود نميكرد . با روزى از روش او در اين باره خرده‌گيرى كرد و خرده‌گيرى او بر المعز گران آمد . با روزى نكوهشش كرد و المعز به آنچه با روزى دوستدار آن بود باز نگشت ، پس با روزى دربارهء المعز بد گوئى كرد و المستنصر را عليه او اغراء كرده و برانگيخت و بنا را بر اين گذاردند كه اعراب را به غرب گسيل دارند و داشتند و ميان بنى زغبه و رياح كه جنگها و كينه‌توزيها بين آنها بود اصلاح نمودند و مالى به آنها بخشودند و امر كردند كه قصد بلاد قيروان كنند ، و قرار گذاشتند آنچه را كه تصرف ميكنند ، در تصرف خود داشته باشند و بايشان نويد يارى و دادن سلاح دادند . اعراب با اين تمهيدات وارد افريقيه شدند و با روزى به المعز چنين نوشت كه : اما بعد ، ما براى شما اسبهائى با روز كه بر آنها مردانى سالمند سوارند ، فرستاديم\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nتا اينكه خداوند كارى كه بايد انجام بشود ، انجام دهد . . . اعراب همين كه بسرزمين برقه و بالاتر از آنجا گام نهادند ، بلادى ديدند كه با مراتع بسيار پوشيده شده و خالى از سكنه است . زيرا كه پيش از آن زناته در آن سرزمين سكنى داشتند و المعز آنان را تار و مار كرده بود . و اعراب در آنجا اقامت گزيدند و متوطن شدند و به تباهى در اطراف بلاد پرداختند .\r\nخبر اين رويداد به المعز رسيد . آنها را حقير و خرد شمرد . المعز چون بديد كه صنهاجيان از پيكار با زناته بازنشستند ، بردگان خريدارى كرد و در دهش و بخشش دربارهء آنها گشاده‌دستى نشان داد و در اثر آن سىهزار مملوك ( برده ) گرد او جمع آمدند اعراب زغبه شهر طرابلس را در سال چهار صد و چهل و شش تصرف كردند و به پيروى آنها اعراب رياح و اثبج و بنو عدى رو به افريقيه نهادند و راه بر رهگذران بريدند و به تباهكارى در آن سرزمين بتاختند و ميخواستند خود را به قيروان برسانند . مونس بن يحيى المرداسى به آنها گفت : به عقيدهء من مبادرت به اين كار درست نيست . به او گفتند :\r\nتو دوست دارى چگونه عمل كنيم ؟ او فرشى روى زمين بگستراند و سپس گفت :\r\nكيست كه ميتواند بميان اين فرش وارد شود بىآنكه روى فرش گام گذارد و راه برود ؟ گفتند : ما اين كار نتوانيم كرد . گفت : حال قيروان چنين است . پس خرده خرده چيزى و چيزهائى از آن بگيريد تا اينكه جز قيروان چيزى بجاى نماند ، آنگاه همهء آن را بگيريد . به او گفتند : تو شيخ اعراب و امير آنها هستى و بر ما سرورى دارى و بدون امر تو كارى نخواهيم كرد .\r\nاز آن سوى امراى عرب بر المعز وارد شدند . المعز مقدم‌شان را گرامى داشت و بخششهاى بسيار به آنها نمود . و همين كه از نزد او بيرون آمدند پاداش نيكيهاى او را به بدى دادند ، و آباديها را بباد تاراج گرفتند ، راهها بر رهگذران بريدند و تباهى در مزارع نموده ، درختان بارور را قطع و شهرها را محاصره كردند و مردم دچار تنگى و بدى احوال شدند و مسافرتها قطع شد و بلائى به افريقيه فرود آمده بود كه چنان بليه‌اى هرگز بر آن نازل نشده بود . در آن هنگام بود كه المعز به تدارك رفع آن پرداخت او سپاهيان خويش را گرد آورد ، سى هزار سوار رزمجو و همانند آن عده پياده\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمتشكل و مجهز كرد و حركت كرد تا اينكه به جندران آمد و آنجا كوهستانى بود ميان او و قيروان در فاصله سه روز راه عدهء اعراب سه هزار سوار بود و همين كه اعراب لشكريان صنهاجه و بردگان را با المعز بديدند درشگفت شدند و بر آنها بزرگ بجلوه درآمد ، مونس بن يحيى به آنها گفت : امروز روز فرار نيست . به او گفتند : ما كجاى آنها را ميتوانيم هدف قرار دهيم و اينها همه پوست پوشيده ( مانند برگستوانهاى زمان باستانى ) و كلاه خود بر سر نهاده‌اند . به آنها گفت : چشمهايشان را نشانه كنيد .\r\nپس آن روز را « يوم العين » ناميدند .\r\nجنگ درگير شد و شدت يافت . صنهاجه اتفاق بر هزيمت و تنها گذاردن المعز با بردگانش نمودند تا به‌بينند چه ميكنند و بيشترشان كشته شوند و آنگاه عليه اعراب برگردند . صنهاجه بنابر آن اتفاقى كه كردند رو به هزيمت نهادند و بردگان با المعز پايدارى كردند . كشتار ميانشان افزون گرديد و گروهى بسيار از آنها كشته شدند صنهاجه خواستند عليه اعراب بازگردند ، نتوانستند و هزيمت‌شان استمرار پيدا كرد و گروهى بسيار از صنهاجه كشته شدند و المعز به حال انهزام وارد قيروان و با كثرت عده‌اى كه بهمراه داشت شكست خورد و اعراب اسبها و چادرها و آنچه در آنها بود و غيره را گرفتند . و در اين باره شاعر گفته است :\r\n « و ان ابن باديس لافضل مالك * و لكن لعمرى ما لديه رجال »\r\n« ثلاثون الفا منهم غلبتهم * ثلاثة الف ان ذو المحال » \r\nمفاد اين دو بيت به فارسى چنين است كه : ابن باديس بهترين فرمانرواست و لكن بجانم سوگند كه مردانى گرد خود ندارد و سى هزار نفرشان مغلوب سه هزار نفر شدند و اين از محالات مينمود .\r\nهمين كه در اين سال روز قربان فرا رسيد المعز بيست و هفتهزار سوار كرد آورد و رو به اعراب نهاد . المعز با آن عده مجرد و سبكبار عزيمت كرد و پيش از آنكه خبر به اعراب برسد پيشى جست و بر اعراب نماز عيد ميگذاردند هجوم آورد .\r\nاعراب بر اسبان خود سوار شده حمله كردند ، صنهاجيان منهزم شده و جمع فراوانى از آنها كشته شد .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nپس از آن المعز باز هم مردان خويش گرد آورد و شخصا با گروه بسيارى از صنهاجه و زناته بيرون شد و چون مشرف بر مساكن اعراب شدند كه در نقطه رو به قبله كوهستان جندران واقع بود . جنگ ميانشان درگير شد و آتش پيكار زبانه كشيد عدهء اعراب هفت هزار سوار بود . صنهاجه منهزم شدند . و هر مردى روى بمنزلگاه خود نهاد . و زناته هم بهزيمت رفتند . المعز با بردگانى كه بهمراه داشت ايستادگى كردند و پايدارى كه بمانند آن شنيده نشده است نمودند ، سرانجام شكست يافته و به منصوريه بازگشت . و آمارى از كشته‌شدگان صنهاجه در آن روز شمارش كرده گرفتند . سه هزار و سيصد نفرشان كشته شده بودند .\r\nسپس اعراب به پيشروى به سويش ادامه دادند تا اينكه به مصلاى قيروان فرود آمدند ، و جنگ درگير شد . و گروه بسيارى از مردم منصوريه و رقاده كشته شدند . همين كه المعز چنان بديد به اعراب آزادى داد كه به شهر قيروان وارد شوند و آنچه بدان نيازمندند داد و ستد و خريد و فروش كنند ، همين كه وارد شدند ، عامهء مردم دست بر آنها دراز كردند و ميانشان جنگ و ستيز رويداد و سبب آن اين بود كه ميان يك عرب و يك مرد عامى فتنه‌اى پديد گرديد و غلبه با اعراب بود .\r\nدر سال چهار صد و چهل و چهار با روى زويله و قيروان بنا شد و در سال چهل و شش اعراب قيروان را محاصره كردند و مونس بن يحيى شهر باجه را متصرف شد ، المعز به رعايا دستور داد به مهديه انتقال پيدا كنند زيرا كه عاجز از حمايت آنها از تجاوزات اعراب بود .\r\nاعراب شروع به خرابى استحكامات و دژها و كاخها كردند ، درختان بارور را بريدند . جويبارها را خراب كردند . المعز و مردم بناى انتقال را به مهديه نهادند و اين كار تا سال چهل و نه دوام داشت . آنگاه المعز در شعبان به مهديه منتقل شد . فرزندش تميم پيشوازش كرد و ملازم ركابش بود . پدرش المعز بدانجا رسيد و در رمضان سال چهل و نه اعراب قيروان را غارت كردند .\r\nو در سال پنجاه بلكين بجنگ با زناته بيرون شد ، اعراب هم با وى بودند و با زناته بجنگيد . زناته منهزم و گروه بسيارى از آنها كشته شدند .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nو در سال پنجاه و سه جنگ ميان اعراب و هواره رويداد . در آن جنگ هواره منهزم و عده بسيارى از آنها كشته شدند .\r\nو در سال پنجاه و سه اهالى تقيوس دويست و پنجاه تن از اعراب را كشتند و سبب آن اين بود كه اعراب وارد شهر به منظور بازگردى و تماشا شدند . يكى از اعراب مردى از پيشروان اهل بلد را كشت زيرا كه شنيد او از المعز ستايش كرده و به او دعا مىكند . همين كه آن مرد كشته شد ، اهالى شهر شوريدند و بجان اعراب افتاده و آن تعداد از آنها را كه در بالا ذكر كرديم ، كشتند .\r\nلازم مينمود كه هر رويدادى را كه در همان سال رخ داده است ، بيان كنيم .\r\nو اينكه وقايع را پشت سر هم بيان كرديم به اين جهت بود كه سياق بهترى داشته باشد زيرا هر گاه بريده بريده ذكر و در خلال آنها رويدادهاى ديگر در سالها آورده ميشد .\r\nمفهوم نميگرديد .\r\n\r\nبيان پاره‌اى از رويدادها\r\nدر اين سال مهلهل بن محمد بن عناز برادر ابى الشوك بحضور سلطان طغرل‌بيك رفت و به او نيكى شد و او را بر اقطاعى كه داشت برقرار نمود و از جملهء آنها سيروان و دقوقا و شهرزور و صامغان بود و شفاعت برادرش سرخاب بن محمد بن عناز كه نزد طغرل‌بيك زندانى بود نمود . و سرخاب به قلعه ماهكى كه مال خودش بود رفت و راوندى را به سعدى بن ابى الشوك به اقطاع داد .\r\nدر اين سال المستنصر در مصر ، ابى البركات عم ابى القاسم جرجرائى را دستگير كرد و قاضى ابا محمد حسن بن عبد الرحمن يازورى را بوزارت منصوب نمود .\r\nيازور از اعمال رمله است .\r\nدر اين سال محمد بن احمد بن محمد بن عبد اللّه بن عبد الصمد بن المهتدى باللّه ابو الحسين درگذشت مولد او بسال سيصد و هشتاد و چهار بود و در شعبان اين سال ابو الحسن على بن عمر قزوينى الزاهد بدرود زندگى گفت . او از صلحاء بود ، حديث و داستانها و اشعار روايت و نقل كرد و از ابن نسابه و چيزى از شعر او روايت نمود .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nاز جمله گفته‌هاى ابن نسا به اين اشعار است :\r\n « و اذا عجزت عن العدو فداره * و امزج له ان المزاج وفاق »\r\n« فالنار بالماء الذى هو ضدها * تعطى النضاج و طبعها الاحراق » \r\nمفاد اين اشعار به فارسى چنين است كه : « چنانچه از دشمن زبون شدى با او مدارا و با وى درآميز كه درآميختگى ( معاشرت ) موجب سازگارى است . آتش با آب كه ضد آنست ، قوامى بدان بخشد و حال آنكه نهادش سوزاندنست » .\r\nدر ذى قعدهء اين سال ، ابو القاسم عمر بن ثابت نحوى نابينا معروف به ثمانينى درگذشت\r\n.\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\n( 443 ) سال چهار صد و چهل و سه\r\n\r\nبيان غارت سرق و جنگ در آنجا و بودن ملك رحيم در رامهرمز\r\nدر محرم اين سال گروه بسيارى از اعراب و كردها گرد هم جمع شدند و قصد « سرق » را در خوزستان نمودند و آنجا و « دورق » را بباد نهب و غارت گرفتند ، سركردگان آنها مطارد بن منصور و مذكور بن نزار بودند . ملك رحيم سپاهى بدان ناحيت گسيل داشت و سپاهيان غارتگران را بين سرق و دورق بديدند و به جنگ با آنها پرداختند . در آن گير و دار مطارد كشته و پسرش اسير شد و كشتار بسيارى از آنها شد و تاراجگران آنچه را كه غارت كرده بودند از دست بدادند و بقيه‌شان با زشت‌ترين صورت از زخميها و غارتى كه فاتحان نمودند ، جان سالم بدر بردند .\r\nهمين كه اين پيروزى ، ملك رحيم را مسلم گرديد از عسكر مكرم حركت كرده و به پل اربق پيشروى كرد . و بساسيرى و دبيس بن مزيد و غيرهما با وى بودند .\r\nاز آن سوى امير ابا منصور ، فرمانرواى فارس و هزار اسب بن بنكير و منصور بن حسين اسدى و ديلميان و تركهائى كه با آنها همراه بودند از بهبهان به قصد گرفتن « تستر » ( شوشتر ) عزيمت نمودند ، ملك رحيم بر آنها پيشى جست ، و حائل بين خود و آنها شد ، و طلايع سپاهشان بهمرسيدند ، پيروزى سپاه رحيم را بود .\r\nپس از آن رويداد ، در اثر رفتن امير ابى منصور ابن ملك ابى كاليجار از شهر شيراز ، تب و لرز در سپاه هزار اسب افتاد و از پاى درآمدند و برگشتند و بسيارى از آنان رو به ملك رحيم نهادند و به دو پيوستند . او فوجى از لشكريان خود را به رامهرمز فرستاد . و در آنجا هواخواهان هزار اسب قرارگاه داشتند و آبادانيهاى آن ناحيت\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nرا به تباهى كشانده بودند . همين كه سپاه ملك رحيم به آنجا رسيد ، آنها براى جنگ بيرون شدند و جنگى سخت رويداد كه كشته و مجروح بسيار بهمراه داشت و سرانجام هواخواهان هزار اسب بهزيمت رفتند و داخل شهر شده در آنجا پناه گرفتند و لكن شهر با زور تصرف شد و سپاهيانى كه در آنجا بودند ، اسير و غارت شدند و بسيارى از آنها هم نزد هزار اسب كه در ايزج اقامت داشت رفتند و ملك رحيم در ربيع الاول اين سال شهر را تصرف كرد\r\n\r\nبيان تصرف استخر و شيراز بوسيلهء ملك رحيم\r\nدر اين سال ، ملك رحيم برادر خود امير ابا سعد را با لشكرى به استان فارس گسيل داشت .\r\nسبب آن اين بود كه ابو نصر بن خسرو كه در دژ استخر مقيم بود . دو برادر داشت كه هزار اسب بن بنكير آنان را بدستور امير ابى منصور دستگير كرده بود .\r\nپس به ملك رحيم نامه نوشت . و بذل طاعت و يارى نسبت بملك رحيم نمود و درخواست كرد كه برادرش بدان صوب گسيل دارد تا بلاد فارس را به تصرف او بدر آورد .\r\nملك رحيم در اثر وصول آن نامه برادر خود امير ابا سعد را با لشكرى بدان سوى روانه كرد و چون به « دولت آباد » رسيد ، بسيارى از سپاه فارس از ديلميان و تركان و اعراب و كردها به دو پيوسته و از آنجا به قلعه استخر رهسپار گرديد ، صاحب آن ابو نصر از قلعه فرود آمد و امير ابا سعد را پيشواز و با هم ديدار كردند . و او را به قلعه به بالا برد . و براى سپاه خيمه و خرگاه و خلعتها و غيره فرستاد سپس از قلعه استخر به قلعه بهند رفتند و آنجا را محاصره كردند . در آن اثناء نامه‌هائى از بعضى مستحفظان بلاد فارس بوى رسيد مبنى بر طاعت ، از جمله از مستحفظ دار بگرد و غيرها ، پس از آن رو بشيراز نهادند و امير ابا سعد در رمضان شيراز را تصرف كرد ، همين كه برادرش امير ابو منصور و هزار اسب و منصور بن حسين اسدى اين اخبار را شنيدند ، با سپاهيان خود رو به ملك رحيم نهاده و او را ،\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nچنان كه بخواست خداى بزرگ بيان خواهيم كرد ، منهزم نموده و ملك رحيم اهواز را ترك كرد و بواسط رفت . سپس آنها عطف عنان رو بشيراز نمودند كه امير ابى سعد را از آنجا بيرون برانند و همين كه نزديك به آنجا شدند . ابو سعد با آنها تلاقى كرد و با آنها جنگيد و هزيمت‌شان داد . آنها به كوهستان قلعه بهندر پناهنده شدند و جنگ و پيكار بين دو گروه تا نيمه شوال بتناوب تكرار شد . گروهى از سپاه ابى سعد پيشتازى كرده و تمام روز را جنگيدند سپس بازگشتند . فرداى آن روز هر دو سپاه جملگى بجنگ پرداختند ، سپاه امير ابى منصور منهزم گرديد و ابا سعد پيروزى يافت ، و گروه بسيارى از سپاهيان حريف كشته شدند و بسيار از آنها زينهار خواسته تسليم شدند و ابو منصور به دژ بهندر رفت و در آنجا پناهنده شد تا دوباره ملك او بوى .\r\nچنان كه بخواست خداى بزرگ ياد خواهيم كرد ، بازگشت .\r\nو همين كه امير ابى منصور اهواز را ترك كرد خطبه بنام ملك رحيم اعاده شد و سپاهيانى كه در آنجا اقامت داشتند پيام فرستاده او را نزد خود خواستند و دعوت كردند .\r\n\r\nبيان هزيمت ملك رحيم در اهواز\r\nچون امير ابى منصور و هزار اسب و همراهانش از منزلگاه خود نزديك تستر ، چنان كه بيان كرديم ، منصرف شدند و به ايذج رهسپار شده و در آنجا اقامت گزيدند . آنان از ملك رحيم بيمناك و خويشتن را در ايستادگى در برابر او ضعيف ديدند ، پس در اين باره اتفاق رأى پيدا كردند كه به سلطان طغرل‌بيك نامه بنويسند ، و نوشتند و اظهار اطاعت از وى كردند و درخواست يارى از او نمودند ، طغرل‌بيك كه در آن هنگام از كار تصرف اصفهان فراغ بال پيدا كرده بود ، درخواست آنان پذيرفت و سپاهى انبوه بمدد كارى آنها گسيل داشت .\r\nملك رحيم از اين امر آگاه شد . در آن موقع بسيارى از لشكريانش از وى جدا شده بودند از جمله : بساسيرى و نور الدوله دبيس بن مزيد و عربها و كردها بودند\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nو باقيمانده بودند ديلميانى كه در اهواز اقامت داشتند و گروه كمى از تركهاى مقيم در بغداد كه اخيرا بوى رسيدند پس بر اين عقيده شد كه از عسكر مكرم به اهواز نقل مكان كند زيرا كه اهواز را مستحكمتر از عسكر مكرم دانسته و در آنجا در انتظار رسيدن سپاهيان بوده باشد . و بنظرش چنين رسيد كه برادرش امير ابا سعد را ، چنان كه گفتيم از استخر او را خواسته بودند ، بفارس بفرستد ، و با اين نظر برادر خود را با گروهى از لشكريان صالح بدان صوب گسيل داشت به گمان اينكه او هر گاه به فارس برسد و قلعهء استخر را متصرف بشود ، امير ابو منصور ناآرام خواهد شد و همچنين هزار اسب و همراهانشان و سر گرم كار در آن نواحى مىشود و اضطراب و ضعفشان افزوده گردد . و لكن اينها التفاتى به عزيمت امير ابا سعد نكردند و با جد و شتاب رو به اهواز نهادند و در اواخر ربيع الاخر به آنجا رسيدند .\r\nجنگ ميان فريقين دو روز متوالى دوام داشت . و كشتار ميان هر دو گروه شدت پيدا كرد و سرانجام منتهى بشكست ملك رحيم و انهزام او گرديد و با عدهء قليلى به واسط رفت و در بين راه دچار دشواريها شد ، و از مشقات آن بسلامت رفت و در واسط قرار يافت تا ملتزمين در آنجا بوى ملحق شوند و شهر اهواز مورد غارت قرار گرفت و چند محله از محلات شهر سوزانده شد و در آن گير و دار وزير كمال الملك ابو المعالى بن عبد الرحيم وزير ملك رحيم گمشد و از او خبرى بدست نيامد .\r\n\r\nبيان فتنهء عامه در بغداد و سوزاندن مشهد [ ( 1 ) 
  ] كه درود بر ساكنان آن باد\r\nدر صفر اين سال ، فتنه ميان سنيان و شيعيان در بغداد تجديد شد و از فتنه‌هاى مشابه گذشته به چند برابر عظيم‌تر بود . موافقتى را كه در سال گذشته بيان كرديم ميان هر دو فرقه حاصل شده بود ، آسيب‌پذير بود و بسبب كينه‌جوئيها در دل ايمنى از آن حاصل نبود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - مقصود آرامگاه حضرتين امام موسى بن جعفر و امام محمد بن على التقى عليهما سلام است كه معروف به كاظمين مىباشد . م .\r\n","page_name":" 279 ","page_number":279},
  {"content":"\r\n\r\nسبب اين فتنه چنين بود كه مردم كرخ در بناى باب السماكين و مردم قلائين در تكميل ساختمان باب مسعود به كار خود ادامه دادند . مردم كرخ چون از كار ساختمان فراغت پيدا كردند و برجهائى بنا كردند با طلا بر آن برجها نوشتند :\r\n« محمد و على خير البشر » و سنيان انكار آن كردند و ادعا كردند آنچه نوشته شده « محمد و على خير البشر » بنويسند : « فمن رضى فقد شكر و من ابى فقد كفر » ( يعنى هر كس رضا به داده داد سپاسگزار است و هر كس ابا كرد كفران كرده است ) مردم كرخ حاضر نشدند چيزى بر آن نبشته ( با طلا ) بيفزايند و گفتند : ما از آنچه كه بدان عادت داشتيم تجاوز روا نداشتيم و همان نوشتيم كه بر مساجد خود مينويسيم . خليفه القائم بامر اللّه ابا تمام نقيب عباسيان و عدنان بن الرضى نقيب علويان را براى معلوم داشتن آن وضع و اصلاح و پايان بخشيدن بدان فرستاد و هر دو نقيبين تصديق گفته كرخيان نموده بر آن گواهى نوشتند . در اين هنگام بود كه خليفه و نواب الرحيم ( ملك رحيم ) دستور دادند كه طرفين دست از قتال بازدارند و لكن نپذيرفتند . ابن المذهب قاضى و زهيرى و غيرهما از حنبليان اصحاب عبد الصمد مأمور شدند عامه را بر توسعه و گسترش فتنه برانگيزانند . نواب ملك رحيم ، بخاطر خشمى كه نسبت به رئيس الرؤساء و تمايلى كه او به حنبلىها داشت ، در جلوگيرى از آنان خوددارى كردند ، و آنها سنيان را از حمل آب از چاه به كرخ منع كردند . نهر عيسى دريچه‌هاى سد آن گشوده شده بود ، كار بر مردم كرخ بزرگ آمد ، گروهى از آنها برگزيده شد و قصد دجله نمودند و آب از دجله بار كرده آن را در ظرفهائى ريخته و گلاب بر آن افشانده و ندا در دادند كه آب سبيل ( رايگان ) است ، و با اين كار سنيان اغرا شدند .\r\nرئيس الرؤساء بر شيعيان با شدت عمل رفتار كرد ، پس آنها جملهء « خير البشر » را پاك ساخته بجاى آن جمله : « عليهما سلام » نوشتند . سنيان گفتند : ما با اين كار رضا نميدهيم مگر اينكه آجرى كه روى آن محمد و على ( نبشته‌اند ) از جاى بكنند و اجازت داده نشود « حى على خير العمل » ( در گفتن اذان ) بگويند . گروه شيعى خوددارى از انجام خواستهء آنها كرد و جنگ و ستيز تا سوم ربيع الاول ميانشان دوام يافت .\r\nو در گير و دار آن مردى هاشمى از سنيان كشته شد . خانواده‌اش جنازهء او را حمل\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nكرده و در الحربيه و باب البصره و ساير محلات سنيان گرداندند و مردم را بخونخواهى وى بشوراندند و سپس آن را نزد مدفن احمد بن حنبل دفن كردند و گروه بسيارى چند برابر گذشته گرد آنها جمع آمده بودند همين كه از مراسم تدفين بازگشتند قصد مشهد باب الستين نمودند ، درهاى به روى آنها بسته شد ، پس بر حصار آن نقب زدند و دربان را تهديد كردند .\r\nدربان از آنها بترسيد و در را باز كرد و وارد شدند و بناى غارت آنچه در مشهد ( ضريح مطهر امامين كاظمين عليهما سلام . م ) از قنديلها و سلاحهاى طلا و نقره و پرده‌ها و غير ذالك بود ربودند ، و آنچه هم در خاك و پيرامون حريم مشهد بود غارت نمودند و شب فرا رسيد و برگشتند . و چون فرداى آن شب و روز فرا رسيد ، همهء آنها گرد هم جمع آمدند و قصد مشهد نمودند و تمام تربتها و رواقها را به آتش كشاندند و ضريح ( حضرت امام ) موسى و ضريح فرزند فرزندش محمد بن على و و پيرامون آنها و دو قبهء ساج كه بر آنها بود بسوزاندند و مدافن پادشاهان بنى بويه معز الدوله و جلال الدوله و قبور وزيران و رؤساء و قبر جعفر بن ابى جعفر منصور و قبر امير محمد بن الرشيد و قبر مادرش ربيده كه در برابر ضريح بودند سوزانده شدند .\r\nو آنچنان كار ننگين و زشت انجام دادند كه در جهان مانند نداشت ! همين كه فرداى آن روز و پنجم ماه فرا رسيد . آشوبگران بازگشتند و به حفر آرامگاه موسى بن جعفر و محمد بن على پرداختند كه آنها را از آنجا درآوردند و به مقبرهء احمد بن حنبل نقل كنند . خرابيها و انهدامى كه ببار آورده بودند مانع از آن شد كه قبر را بشناسند ، و حفرى كه نمودند در جانبى از آن صورت گرفته بود ابو تمام نقيب عباسيان و ديگر هاشميان از سنيان اين خبر شنيدند و به آنجا آمدند و مانع از آن كار شدند . از آن سوى مردم كرخ به « خان الفقهاء » حنفيان روى نهادند و آنجا را بباد . نهب و غارت گرفتند و ابا سعد سرخسى مدرس حنفيه را كشتند و خان و كوى فقهاء را آتش زدند . فتنه در جهت شرقى تعدد و گسترش پيدا كرد ، و مردم باب الطاق و سوق بج و اساكفه همه با هم جنگيدند .\r\nهمين كه خبر آتش زدن مشهد به نور الدوله دبيس بن مزيد رسيد ، سخت بر\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nوى گران آمد و بشدت او را ناآرام كرد زيرا كه خود و خانواده و مردم ساير قلمرو حكمرانى او از نيل و آن ولايت همگى شيعى مذهب بودند ، و در حوزهء قلمرو او خطبه بنام القائم بامر اللّه را قطع كرد ، در اين باره بوى پيام فرستاده و نكوهش شد ، و او پوزش خواست باينكه مردم ولايتش شيعى مذهب‌اند و آنها بر اين امر اتفاق نمودند و او نميتوانست بخلاف‌شان عملى انجام دهد ، كما اينكه خليفه نتوانست از سفيهانى كه نسبت به مشهد آنچنان كارها كردند جلو بگيرد و خطبه را به حال اول اعاده نمود .\r\n\r\nبيان عصيان بنى قره بر المستنصر باللّه در مصر\r\nدر اين سال ، در ماه شعبان بنى قره در مصر بر المستنصر باللّه خليفه علوى در مصر عصيان ورزيدند .\r\nسبب آن اين بود كه المستنصر مردى را بنام المقرب بر آنها امير و حاكم كرد و به پيش انداخت بنو قره از وى ابراز تنفر نمودند و مكروهش دانستند ، و استعفاى او خواستند ، و المستنصر معزولش نكرد ، پس خلاف و عصيان آشكار ساختند و در جيزه برابر مصر اقامت گزيدند و تظاهر به فساد و تباهكارى كردند . المستنصر لشكرى بسوى آنها فرستاد كه بجنگند و دفع شر آنها كنند ، بنو قره با افراد آن لشكر جنگيدند و منهزم شدند و كشتار بسيار از آنها شد . بنو قره به سمت صحرا نقل مكان كردند .\r\nشكست آن لشكريان بر المستنصر بسى گران آمد ، و اعراب را از قبايل طى و كلب و غيرهما از سپاهيان گرد آورد ، و به دنبال بنى قره گسيل داشت آن سپاهيان در جيزه به آنها رسيدند و در ذى قعده بجنگ پرداختند و جنگ ميانشان شدت پيدا كرد ، و بسيارى از بنى قره كشته شدند و منهزم گشتند ، و سپاهيان گروهى از خود را در برابر بنى قره مستقر نمودند كه در صورتى كه بخواهند تجاوز به بلاد كنند از تعرض آنها جلوگيرى كنند و بقيه بمصر بازگشتند و خداوند شر آنها را كفايت كرد\r\n.\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nبيان درگذشت زعيم الدوله و امارت قريش بن بدران\r\nدر ماه رمضان اين سال ، زعيم الدوله ابو كامل بركت بن مقلد در تكريت درگذشت . وى به تكريت سرازير شده بود و قصد داشت رو به عراق برود و با نواب ملك رحيم منازعه نمايد و بلاد را تاراج كند ، همين كه به تكريت رسيد جراحتى كه از غزها زمانى كه موصل را تصرف كرده بودند بوى وارد شده بود ، سرباز كرده از پاى درآوردش و درگذشت و در « مشهد خضر » در تكريت به خاك سپرده شد .\r\nپس از درگذشت او اعراب از هواخاهان وى اتفاق بر امير ساختن علم الدين ابى المعالى قريش بن بدران بن مقلد نمودند . چادرها برگرداندند و اعراب بموصل برگشتند و قريش به عم خود قرواش كه در بند گرفتار بود پيام فرستاد و او را از وفات زعيم الدوله و قيام خود به امارت و اينكه با اختيار خويش در امور و شئون ملك عمل مينمايد ، آگاه كرد . چون قريش به موصل رسيد ميان او و عمويش قرواش نزاعى رويداد كه نتيجهء آن زبونى قرواش و نيرو يافتن برادرزاده‌اش بود و اعراب بوى متمايل شدند و امارت بر او استوار گرديد و عم او قرواش به حال سابق از دربند - بودن مقرون به احترام و اقتصار به قلت داشتن خدمتگزاران از مرد و زن و محدوديت هزينهء معاش ، بازگشت ، و سپس او را به دژ جراحيه از توابع موصل نقل مكان داده در آنجا دربند نگاهدارى از او شد .\r\n\r\nبيان پاره‌اى از رويدادها\r\nروز چهارشنبه هفتم ماه صفر ، هنگام عصر ، ستاره‌اى در بغداد پديد گرديد كه نورش برترى بر نور خورشيد داشت و گيسوانى باندازهء دو ذراع داشت و به آهستگى سير كرده سپس در حالى كه مردم سرگرم تماشاى آن بودند ، متلاشى شد .\r\nدر رمضان اين سال رسولان طغرل‌بيك وارد ( بغداد ) شدند و حامل پاسخ نامهء خليفه از جانب سلطان طغرل‌بيك و سپاس او از انعام خليفه بوى در فرستادن خلعت‌ها و القاب بودند . طغرل‌بيك با فرستادگان خود ده هزار دينار عينا و گردن\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nبندهاى نفيسى از جواهر و جامگان و عطريات و غيره ارسال داشته بود ، و پنجهزار دينار براى كسانى كه در پيرامون سرير خليفه و دو هزار دينار براى رئيس الرؤساء فرستاده بود . خليفه فرستادگان سلطان طغرل‌بيك را در باب المراتب فرود آورد و دستور پذيرائى و تكريم نسبت به آنها داد و همين كه روز عيد ( مقصود عيد فطر است م . )\r\nفرا رسيد ، لشكريان بغداد با آرامش چشمگير و اسبهاى گرانبها و پوششهاى پر زرق و برق خويشتن ارائه نمودند و ميخواستند نزد رسولان اظهار قدرتى كرده باشند .\r\nدر اين سال غزها ياران ملك داود برادر طغرل‌بيك از كرمان بازگشتند .\r\nسبب مراجعت آنها اين بود كه عبد الرشيد بن محمود بن سبكتكين فرمانرواى غزنه از خراسان رو به ملك داود نهاد . و با وى تلاقى كرد ، و جنگ شديدى طرفين كردند كه منتهى به هزيمت داود گرديد ، و اقتضاى احوال چنين بود كه ياران وى از كرمان برگردند . در اين سال نيز سلطان طغرل‌بيك از اصفهان به رى برگشت .\r\nدر اين سال ابو كاليجار گرشاسب بن علاء الدوله بن كاكويه در اهواز درگذشت امير ابو منصور بهنگام مراجعت از آنجا به شيراز او را در آنجا بجانشينى خود برقرار داشته بود . و همين كه درگذشت در اهواز بنام ملك رحيم خطبه خوانده شد .\r\nدر اين سال ابو عبد اللّه حسين بن مرتضى الموسوى درگذشت .\r\nدر ربيع الاول اين سال ، ابو الحسن محمد بن محمد بصروى شاعر درگذشت او منسوب به قريه‌ايست بنام بصرى نزديك به عكبرا و صاحب نوا در سخن است . مردى به او گفت : من ديروز آب بسيارى نوشيدم و نياز پيدا كردم كه هر ساعتى بپاخيزم تو گوئى بزغاله‌ام ، بوى گفت : براى چه خود را كوچك ميكنى ؟ از گفته‌هاى اوست :\r\n « ترى الدنيا و زينتها فتصبوا * و ما يخلوا من الشهوات قلب »\r\n« فضول العيش اكثرها هموم * و اكثر ما يضرك ما تحب »\r\n« فلا يعزرك زخرف ما تراه * و عيش لين الاعطاف رطب »\r\n« اذا ما بلغة جاءتك عفوا * فخذها ، فالغنى مرعى و شرب »\r\n« اذا اتفق القليل و فيه سلم * فلا ترد الكثير و فيه حرب » \r\nمفاد اين ابيات به فارسى چنين است كه گويد : دنيا و آرامشهاى آن را مينگرى\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nو بدان ميگروى و ولى تهى از شهوت يافته نشود ، فزونى بيش از نياز زندگى اندوه بار است و بسيار است آنچه را كه دوستدارى و زيان بار خواهد بود ، پيرايشهاى ( دنيا ) و آنچه مىبينى نبايستى تو را غرور بخشد و زندگى با داشتن نرمش خوشايند است .\r\nهر گاه به چيزى باد آورده دست يافتى ، بگير و از دست مده كه توانگرى عرصهء چهره و نوش است و چنانچه اتفاق افتاد كه به اندكى دست و سلامت در آن يافتى زيادتى كه در آن جنگ است مخواه .\r\n\r\n( 444 ) سال چهار صد و چهل و چهار\r\n\r\nبيان كشته شدن عبد الرشيد فرمانرواى غزنه و پادشاهى فرخ زاد\r\nدر اين سال عبد الرشيد بن محمود بن سبكتكين فرمانرواى غزنه كشته شد .\r\nسبب كشته شدنش اين بود كه مودود ، برادرزاده‌اش فرزند مسعود حاجبى داشت بنام طغرل و مودود او را پيش انداخته و نامش بلند نموده و خواهر خويش بهمسرى بوى داده بود . چون مودود درگذشت و عبد الرشيد پادشاه شد . طغرل را بنابر آنچه جارى بود پيشقدمى داد و مقدم بر سايرين داشت و او را حاجب حاجبهاى خود كرد . طغرل او را برانگيخت كه عليه غزها و بيرون راندن آنها از خراسان اقدام كند . او براى بدور ماندن از چنان ماجرائى خوددارى كرد ، طغرل در انجام اين كار پافشارى نمود ، عبد الرشيد او را با يك هزار سوار رزمجو رو به سجستان روانه داشت . در سجستان ( سيستان ) ابو الفضل بنمايندگى بيغو حكومت ميكرد . طغرل قلعهء طاق را محاصره كرد و به ابو الفضل پيام فرستاد و او را دعوت به طاعت از عبد الرشيد كرد . وى در پاسخ طغرل گفته بود : من بنمايندگى بيغو در اينجا هستم و\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nخيانت به او از دين و جوانمردى بدور است . تو قصد بيغو كن چنانچه كار او ساختى من قلعه را تسليم تو ميكنم . طغرل چهل روز قلعهء طاق را در محاصره داشت ، و گشودن آن براى او ميسر نگرديد و در آن اثناء ابو الفضل نامه به بيغو نوشت ، و او را از حال طغرل آگاه كرد و بيغو رو به سجستان نهاد كه از طغرل جلوگيرى كند .\r\nاز آن سوى طغرل از محاصرهء قلعهء طاق خسته و كسل شد و رو به شهر سجستان نهاد و همين كه بيك فرسنگى شهر رسيد ، در نقطه‌اى كه هيچكس او را نه‌بيند به كمين نشست تا مگر به مقصود برسد و فرصتى كه خواهانست بدست آورد . در آن احوال صداهاى طبل و كرنا بشنيد از كمينگاه خود بيرون شد و از رهگذرى پرسيد چه رويداده است ؟ او آگاهش كرد كه بيغو از راه فرا رسيده است . طغرل برگشته ياران خود را در كمينگاه آگاه از ماجرا كرد و به آنها گفت : ما گزيرى نداريم جز اينكه با اين گروه روبرو بشويم و زير شمشيرها با عزت و سربلندى جان سپاريم زيرا كه راهى براى گريز بسبب كثرت عدهء آنها و كمى نفرات ما بر وى ما گشاده نباشد پس از كمينگاه خود بيرون آمدند ، همين كه بيغو آنها را بديد ، از ابو الفضل جوياى حال آنان شد ، و او بيغو را آگاه كرد ، كه وى طغرل و يارانش هستند . بيغو از كسانى كه همراهش بودند جدا شد و گروهى از ياران خويش را براى جنگ روانه داشت . چون طغرل آنها را بديد . رو به آنها نرفت بلكه اسب خود را كه سوار بود ، برگردانده و از رودخانه‌اى كه در آن محل بود بگذشت و قصد بيغو و همراهانش كرد و با آنها جنگيد ، طغرل آنها را منهزم نموده و هر چه بهمراه داشتند به غنيمت گرفت ، و سپس رو به گروه ديگر نهاد ، و همان كار كرد كه نسبت به گروه نخستين كرده بود ، بيغو و ابو الفضل درنگ جايز نديدند و رو به هرات گريختند و طغرل تا دو فرسنگ آنها را دنبال كرد ، و بعد برگشتند شهر را تصرف نمود و نامه به عبد الرشيد نوشت و گزارش كارها بوى داد و از او طلب نيروهاى امدادى نمود كه به خراسان عزيمت كند ، عبد الرشيد عدهء بسيارى از سواران رزمنده براى او گسيل داشت و بوى پيوستند ، با وصول نيروهاى امدادى قوتى بيش از پيش پيدا كرد و مدتى در آنجا زيست\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nپس از آن با خود چنين انديشيد كه به غزنه برگردد و بر آنجا چيره شود ، و ياران خويش را از نيت خود آگاه كرد و به آنها نيكى نمود و از آنان اطمينان پيدا كرد و از سيستان رو به غزنه نهاد و نيت خويش پنهان داشت و طى مراحل و منازل كرد و چون به پنج فرسنگى غزنه رسيد به عبد الرشيد ، به نيرنگ پيام فرستاد كه لشكريان با قصد او مخالفت نمودند ، و طلب فزونى در عطاياى خويش كردند و اكنون با دلهائى متغير و بيمناك بازگشته‌اند . عبد الرشيد ، چون از پيام طغرل آگاه شد ، ياران و معتمدين خود را گرد آورد ، و آنان را از پيام طغرل آگاه كرد ، و ايشان او را بر حذر داشتند و گفتند : اين كار شتابندگى بيشتر از آمادگى بجلوگيرى از آن كرده است ، و گزيرى جز بالا رفتن به قلعه و تحصن در آن نيست پس همگان به در غزنه بالا رفتند و در آنجا پناهنده شدند .\r\nفرداى آن روز طغرل وارد شهر شد و در دار الاماره فرود آمد ، و به مقيمين در قلعه نامه نوشت مبنى بر تسليم عبد الرشيد ، و به آنان نويد داد و ترغيب‌شان كرد ، هر گاه چنان كنند به آنچه نويد داده عمل خواهد كرد ، و تهديدشان كرد هر گاه بخلاف آن عمل كنند . پس همراهان عبد الرشيد تسليم شدند و او را به طغرل تسليم نمودند ، و طغرل هم او را كشت و بر شهر چيره گرديد و دختر مسعود را به زور به عقد ازدواج خود بدرآورد .\r\nدر ايالات هند اميرى بود كه « خرخيز » ناميده ميشد . و سپاهى بسيار و انبوه با خود داشت ، همين كه طغرل عبد الرشيد را كشت و بر امور و شئون ملك چيره گرديد نامه‌اى به آن امير نوشت و او را دعوت بموافقت و مساعدت با خويشتن كرد كه باتفاق ولايات را كه در تصرف غزهاست بازگردانند ، و به او نويد واگذارى آنها بوى داد ، و بذل و بخشش بسيار كرد . و لكن امير خرخيز ، به كار او رضايت نداد . و ابراز تنفر از كردارش كرد . و پاسخ خشونت به طغرل داد . و به دختر مسعود بن محمود همسر طغرل نامه نوشت و همچنين به وجوه سركردگان و آنها را از چشم پوشى و اغماض و شكيبائى دربارهء اعمال طغرل سخت نكوهش نمود كه اجازه دادند طغرل پادشاه و پادشاه‌زادهء آنها را بكشد و همه را بخونخواهى بر طغرل برانگيخت همين كه\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nسركردگان از كار غلط خويش آگاه شدند ، گروهى از ايشان بر طغرل وارد شده و پيش روى او ايستادند ، و يكى از آنها با شمشير او را بزد و ديگران از او پيروى كردند و طغرل را كشتند .\r\nپس از پنج روز « خرخيز » صاحب وارد شد ، و غمخوارى و اندوه بر ( قتل ) عبد الرشيد و سرزنش و نكوهش از كردار طغرل آشكار ساخت ، و وجوه فرماندهان را گرد آورد و اعيان بلاد را با آنان جمع كرد و بايشان گفت : بدانستيد كه فرجام آنچه را كه خلاف دين و امانت بود ، چه بود و اينك من تابع هستم و ناگزير بايد سياستمدارى در رأس امور باشد بگوييد ، در اين باره چه داريد ؟ آنان مشورت به فرمانروائى فرخ زاد بن مسعود بوى دادند كه در يكى از قلاع زندانى بود ، او را آوردند و در دار الاماره جلوس كرد ، و خرخيز در پيشگاه او به تدبير امور ملك بپاخاست ، و كسانى كه در كشتن عبد الرشيد يارى كرده بودند ، دستگير كرد و بكشت . همين كه داود برادر طغرل‌بيك فرمانرواى خراسان از كشته شدن عبد الرشيد آگاه شد ، سپاهيان خود گرد آورد و رو به بغزنه نهاد . خرخيز براى جلوگيرى از او بيرون شد و با او جنگ كرد و داود را منهزم كرده و آنچه داشت بغنيمت بستاند .\r\nچون ملك فرخ زاد در مقام خويش مستقر و پايگاهش استوار گرديد . لشكرى جرار مجهز كرد و به خراسان گسيل داشت . در آنجا امير « گل سارغ » كه از بزرگترين امراء بود ، به استقبال آن لشكر برفت و بجنگيد و در برابر آنها پايدارى كرد ، سرانجام لشكريان ملك فرخ زاد پيروزى يافتند ، و گل سارغ و يارانش شكست خوردند ، او اسير شد و با وى گروه زيادى از لشكريان خراسان و وجوه امراى آنها باسارت درآمدند . الب ارسلان سپاهى انبوه گرد آورد و پدر خويش داود را براى مقابله با لشكرى كه گل سارغ را اسير كرده بود ، روانه داشت . و داود و لشكريانش بجنگيدند و آن لشكر را شكست دادند و گروهى از اعيان لشكريان اسير شدند .\r\nفرخ زاد اسيرانى كه گرفته بود آزاد كرد و گل سارغ را خلعت پوشانده آزادش نمود\r\n.\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nبيان رسيدن غزها به فارس و انهزام آنها از آنجا\r\nدر اين سال ياران سلطان طغرل‌بيك به فارس رسيدند ، و رو به شيراز نهادند و در بيضاء فرود آمدند عادل ابو منصور كه وزير امير ابى منصور بن ملك ابى كاليجار بود ، با آنها ديدار و تدبير كار آنان كرد ، غزها وى را دستگير كرده سه قلعه را از او گرفتند كه عبارت بودند از : قلعهء « كبزه » و قلعه « جويم » و قلعه « بهندر » و در آنجا رحل اقامت افكندند ، دويست تن از غزها نزد امير ابى سعد ، برادر ملك رحيم رفتند و بهمراهى او ابو سعد به ساكنان قلاع مذكور پيام فرستاد و از آنان استمالت كرد . آنها از وى اطاعت نمودند و قلاع را بوى تسليم كرده به خدمت او درآمدند .\r\nافراد سپاه شيراز كه در رأس آنها ظهير ابو نصر قرار داشت گرد آمده متشكل شدند و در دروازهء شيراز با غزها پيكار كردند . غزها شكست خورده منهزم شدند و تاج الدين نصر بن هبة اللّه بن احمد كه نزد غزها از پيشروان بشمار ميآمد اسير شد .\r\nهمين كه غزها گريختند ، سپاه شيراز به فسا رفت . در فسا يكى از مردان دون مسلط بر آنجا شده بود و بسبب اشتغال سپاهيان شيراز به كار غزها ، كارش مهم و نيرو يافته بود سپاهيان شيراز فسا را از وجود او تصفيه نمودند و فسا را بازگرداندند .\r\n\r\nبيان جنگ ميان قريش و برادرش مقلد\r\nدر اين سال ميان علم الدين قريش بن بدران و برادرش مقلد اختلافى پديد گرديد قريش عم خود قرواش را به قلعه « جراحيه » از توابع موصل فرستاده در آنجا او را زندانى كرد و از موصل براى گرفتن عراق حركت ، در آن اثناء ميان او و برادرش مقلد نزاعى رويداد كه منتهى به اختلاف ميانشان گرديد ، مقلد به نور الدوله دبيس بن مزيد ملتجى شد و نزد او رفت . اين امر برادرش قريش را خشمگين ساخت آنچنان كه كوچ‌نشين او را تاراج كرده بموصل بازگشت و احوالش مختل گرديد . و اعراب عليه او به مخالفت برخاستند . نمايندگان ملك رحيم در بغداد آنچه از عراق در جهت شرقى از عكبر او « علث » و غيرها در تصرف قريش بود . از دستش بيرون آوردند\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nو جهت غربى از « اوانا » و « نهر بيطر » را به ابى المهدى بلال بن غريب تسليم نمودند پس از آن قريش بدلجوئى و استمالت از اعراب همت گماشت و كار آنها را اصلاح كرد . و پس از درگذشت عم او قرواش كه در همين روزها بدرود زندگى گفته بود . به امارت او اذعان نمودند . سپس قريش رو به عراق سرازير شد تا آنچه را كه از وى گرفته بودند پس بگيرد . و به « صالحيه » رسيد . و گروهى از ياران خويش را به ناحيه « خطيره » و توابع آن گسيل داشت . و آن گروه آن ناحيه را غارت كرده بازگشتند . در حين مراجعت با كامل بن محمد بن مسيب صاحب خطيره برخوردند و كامل بر آنها بتاخت و بجنگيد ، آنها به قريش پيام فرستادند و گزارش حال خود به او دادند ، قريش با عدهء بسيارى از اعراب و كردها . رو به كامل نهاد . و كامل منهزم گرديد و قريش او را دنبال كرد و لكن بوى دست نيافت . پس قصد چادرهاى بلال بن غريب كرد . آنها را خالى از مردان ديد ، و تاراج كرد . بلال با قريش و همراهانش سخت پيكار كرد و جنگ آوريها نمود . و زخمى شد و منهزم گرديد . قريش با نمايندگان ملك رحيم مكاتبه كرده و بذل طاعت نمود و خواست آنچه كه در تصرف داشته مورد تأييد قرار دهند . و ايشان هم بسبب قدرتمندى او و ضعف خود و اشتغال ملك رحيم در خوزستان ، ناگزير بپذيرفتن خواستهء او شدند .\r\n\r\nبيان درگذشت قرواش\r\nدر آغاز رجب اين سال معتمد الدوله ابو المنيع قرواش بن مقلد عقيلى درگذشت .\r\nاو فرمانرواى موصل و چنان كه پيش از آن گفتيم در قلعهء « جراحيه » از توابع موصل زندانى شده بود . جنازهء او را بموصل حمل كرده و در تل توبه از شهر نينوى در شرق موصل به خاك سپرده شد .\r\nاو از مردان عرب و خردمندان آنها بود و شعر نيكو ميگفت . از آن جمله است آنچه را كه ابو الحسن على بن باخرزى در « دمية القصر » از وى نقل كرده است .\r\n للّه در النائبات فانها * صدأ النفوس و صيقل الاحرار\r\nما كنت الازبرة فطيعنى * سيفا و اطلق شفرتى و غرارى \r\n\r\n","description":"","footnote":"","page_name":" 290 ","page_number":290},
  {"content":"\r\n\r\nمفاد اين دو بيت به فارسى چنين است : وه ! چه خوش است غمها كه موجب زنگ‌زدگى نفوس و صيقل بخشيدن آزاد مردان است . من چيزى جز پاره آهنى سنگين نبودم كه مبدل به شمشير شدم و از دم آن خويشتن آزاد و سيراب كردم و نيز او راست :\r\n من كان يحمد او يذم مؤرثا * للمال من آبائه و چدوده\r\nانى امرؤ للّه شكر وحده * شكرا كثيرا جالبا لمزيده\r\nلى اشقر سمح العنان مغاور * يعطيك ما يرضيك من مجهوده\r\nو مهند عصب اذا جردته * خلت البروق فى تجريده\r\nو مثقف لدن السنان كانما * ام المنايا ركبت فى عوده\r\nو بذا حويت المال الا اننى * سلطت جود يدى على تبديده \r\nمفاد اشعار بالا به فارسى چنين است : آن كس كه ستايش يا نكوهش مىشود براى مالى است كه از پدران و نياكانش بوى رسيد است . من مردى هستم كه تنها خدا را سپاس دارم . سپاسى بسيار كه مزيد ( نعمتش ) را جالب است . مرا كميتى به زير ران هست كه بس خوش لگام است و آنچه كه تو را راضى كند از تلاش خود به تو ارزانى همى دارد . و شمشيرى است بران كه هر گاه از نيامش بدرآورم از برق آن برقهاى ديگر جا تهى نمايند . و تيرى چون دم نيزه دارم كه مادر مرگ در خدنگ او تعبيه شده است . و به اينها مال گرد آوردم . الا اينكه دهش و بخشندگى خويش را در پراكندگى بر آنچه گرد آوردم چيره ساختم .\r\nگفته شده است كه وى - قرواش - نكاح دو خواهر با هم جمع كرد . به او گفتند :\r\nشريعت اين را تحريم كرده است . او گفت : چه چيز ( در زندگى ) ما هست كه شريعت آن را جايز دانسته باشد ؟ ! و يك بار هم گفته بود : بر گردن من ( گناهى ) بار نيست جز كشتن پنج يا شش تن از باديه‌نشينان و اما بقيه را خدا به آنها اهميتى نميدهد !\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\nبيان استيلاى ملك رحيم بر بصره\r\nدر شعبان اين سال ، ملك رحيم لشكرى با وزير خود و بساسيرى به بصره روانه كرد . در بصره برادرش ابو على بن ابى كاليجار حكومت ميكرد . و آنجا را محاصره كردند . ابو على سپاه خويش را بر كشتيها نشاند . با آنها پيكار كرد ، چند روزى جنگيدند ، سپس بصريان از راه آب منهزم شده ببصره رفتند . و لشكريان رحيم بر دجله و تمام رودهاى ( اطراف ) چيره شدند و سپاهيان از راه خشكى از منزل به مطار رو ببصره نهادند ، همين كه نزديك به آنجا شدند پيكهاى ربيعه و مضر به آنها رسيده ، زينهار ميخواستند . خواستهء آنها پذيرفته شد و همچنين به ساير مردم بصره امان داده شد و ملك رحيم وارد بصره شد و مردم از ورود او شادمان شدند و به آنها احسان و دهش نمود .\r\nهمين كه وارد بصره شد ، رسولان ديلميان مقيم خوزستان به آنجا رسيده ، بذل طاعت خويش عرضه داشتند و يادآور شدند كه آنان همچنان با وى هستند . ملك رحيم سپاس آنها را داشت و در بصره اقامت گزيد كه اصلاح امور آنجا بنمايد .\r\nو اما برادرش ابو على ، فرمانرواى بصره به « شط عثمان » رفت و در آنجا متحصن گرديد . و خندقى حفر كرد . ملك رحيم بدان صوب روى نهاد و با ابو على و همراهانش جنگ كرد و آن موضع را متصرف شد . و ابو على با مادرش به عبادان ( آبادان ) رفتند و از آنجا از راه آب به مهروبان رفته و از آب به خشكى پياده شدند و چارپايانى كرايه كرده و به ارجان عزيمت نمودند ، به قصد اينكه از آنجا نزد سلطان طغرل‌بيك بروند . ملك رحيم ديلميان و لشكريان برادرش را كه در بصره بودند از آنجا بيرون رانده و ديگران را بجاى آنها برقرار كرد .\r\nاز آن سوى امير ابا على خود را به سلطان طغرل‌بيك كه در اصفهان اقامت داشت رساند . طغرل‌بيك مقدمش را گرامى شمرد و بوى نيكى كرد و مالى برايش فرستاد و همسرى از خاندان خود به زواج او درآورد . و اقطاعى از جرباذقان ( گلپايگان ) بوى داد و نيز دو قلعه از توابع آن ناحيت را به او واگذار كرد . ملك رحيم بصره را به\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nسپرد و خود باهواز رفت . رسولانى بين او و منصور بن الحسين و هزار سب رفت و آمد نمودند تا سرانجام با همديگر صلح كرده و ارجان و تستر از آن ملك رحيم شد .\r\n\r\nبيان ورود سعدى به عراق\r\nدر ذى قعدهء اين سال سعدى بن ابى الشوك در رأس سپاهى از جانب سلطان طغرل‌بيك بنواحى عراق رسيدند و در ماهيدشت فرود آمدند . از آنجا با غزهائى كه همراهش بودند سبكبار قصد ابى دلف جاوانى كرده . ابو دلف از وى حذر كرده ، از پيش روى او بدور شد . سعدى خود را بوى رساند و غارتش كرد و مال او را گرفت و ابو دلف به زحمت جان خود را از آن گير و دار بدر برد . همراهان سعدى بلاد را تاراج كرده تا به نعمانيه رسيدند و در قتل و غارت و تاراج در شهرها افراط روا داشتند . بكارت از دوشيزگان برداشته ، اموال و اثاث چنان بتاراج ربودند كه چيزى بجاى نگذاشتند و قصد بندينجين كردند .\r\nگزارش كارهاى سعدى به دائى او خالد بن عمر رسيد ، او نزد زرير و مطر فرزندان على بن مقن عقيلى فرود آمده بود . وى فرزند خود را با فرزندان زرير و مطر نزد سعدى فرستاد و از آنچه كه عم سعدى مهلهل به آنها كرده بود شكايت به او كردند و همچنين شكايت از قريش بن بدران داشتند . اين فرستادگان در حلوان سعدى را ملاقات نمودند و شكايت حال خود بيان داشتند ، او وعده كرد رو به آنها خواهد رفت و آنچه كه به آنها تجاوز شده باز پس خواهد گرفت . فرستادگان نامبرده برگشتند در بين راه چند تن از ياران مهلهل با آنها برخوردند ، عقيليان به آنان تاختند و بر آنها پيروزى يافته اسيرشان كردند .\r\nمهلهل از آن پيش آمد آگاه شد و با پانصد سوار رو بچادرنشينى آنها گذارد .\r\nو در تل عكبرا بر آنها تاخت و غارت‌شان كرد و مردان قبيله منهزم شدند . خالد و مطر وزير سعدى بن ابى الشوك را در « تامرا » ملاقات نمودند و او را از ماجرا آگاه ساختند و وادار به جنگ با عم خودش مهلهل نمودند ، سعدى سر راه بر عم خود مهلهل گرفت و هر دو گروه با هم روبرو شدند . سعدى گروهى انبوه با خود همراه داشت و بر عم خود\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nپيروز گرديد و اسيرش نمود و ياران مهلهل در همه جهات منهزم شدند و نيز مالك بن مهلهل پسر عمويش اسير شد ، و غنائمى كه مهلهل بدست آورده بود به ياران خويش بازگرداند و به حلوان برگشت .\r\nخبر اين رويداد به بغداد رسيد . و مردم به خود لرزيدند و ترسيدند . سپاه ملك رحيم ، به قصد رفتن بحلوان و پيكار با سعدى بيرون شده ، ابو الاغر دبيس بن مزيد اسدى هم به آن سپاه پيوست و لكن كارى از پيش نبردند .\r\n\r\nبيان پاره‌اى از رويدادها\r\nدر اين سال عيسى بن خميس بن مقن برادر خود ابى غشام حكمران تكريت را دستگير و در زير زمين قلعه زندانى كرد و بر تكريت چيره گرديد .\r\nدر اين سال زمين لرزه‌هائى در خوزستان و ارجان و ايذج روى داد كه پر دامنه و بسيار بود ، بيشتر آن در ارجان ( بهبهان ) رخ داد . و بسيارى از شهرها و آباديها را خراب كرد . كوه بزرگى نزديك به ارجان شكاف برداشت و از ميان آن پلكانى پديد گرديد كه با آجر و گچ بنا شده بود كه در دل آن كوه پنهان بود و مردم از ديدن آن در شگفت شدند . در خراسان نيز زمين لرزه بزرگى رويداد و بسيار خرابى ببار آورد .\r\nو گروه زيادى هلاك شدند و شديدترين مركز آن شهر بيهق ( سبزوار ) بود كه خرابى زياد بدان وارد و باروى شهر و مساجد آن روى هم كوبيده شد . باروى شهر تا سال چهار صد و شصت همچنان خراب ماند سپس نظام الملك دستور بناى آن را داد و تجديد بنا شد . و بعد از درگذشت سلطان ملكشاه ارسلان ارغو آن را خراب كرد و مجددا مجد الملك بلاسانى آن را تجديد بنا كرد .\r\nدر اين سال در بغداد صورت مجلسى تنظيم و نوشته شد كه متضمن قدح در نسب علويان اصحاب مصر بود ، مبنى بر اينكه ايشان در ادعاى نسب خود به على ( ع ) دروغگو هستند و آنها را منسوب به ديصانيه از مجوسان و قداحيه از يهود نمودند .\r\nعلويان و عباسيان و فقهاء و قضاة و شهود بر آن صورت مجلس صحه گذاشتند و چندين نسخه از آن تهيه كرده و بشهرها فرستادند و ميان مردم پخش كردند\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nدر اين سال شيخ ابو نصر عبد السيد بن محمد بن عبد الواحد بن صباغ ، مصنف الشامل نزد قاضى القضاة ابى عبد اللّه الحسين بن على بن ماكولا ، شهادت داد .\r\nدر اين سال فتنه ميان سنيان و شيعيان در بغداد رويداد و از ضبط و نظم و نسق شهر جلو گرفتند . و عياران در شهر پراكنده شدند او بر اوضاع مسلط شده و بازارها را آنچه كه ارباب اعمال ( مأموران ماليات ) وصول ميگردند آنها گرفتند و پيشرو آنها طقطقى و زيبق بودند . و شيعىها در اذان نماز حى على خير العمل را بازگرداندند و بر مساجد خويش « محمد و على خير البشر » نوشتند و جنگ ميان آنها و سنيان جارى شد و شر بزرگى به پا شد .\r\nدر اين سال نور الدوله دبيس بن مزيد فرزند خود بهاء الدوله منصور را با دختر ابى البركات بن بساسيرى عقد زواج به بست .\r\nدر ربيع الاول اين سال ، قاضى ابو جعفر سمنانى در موصل درگذشت . او پيشواى فقه بر مذهب ابى حنيفه و اصول مذهب اشعرى و راوى حديث از دارقطنى و غيره بود .\r\nو نيز در اين ماه ابو على حسن بن على بن المذهب واعظ درگذشت ، او راوى مسند احمد بن حنبل بود\r\n.\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\n( 445 ) سال چهار صد و چهل و هفت\r\n\r\nبيان فتنه بين سنى و شيعه در بغداد\r\nدر محرم اين سال فتنه ميان مردم كرخ و غيرهم از سنيان بيش از پيش گسترش يافت . ابتداى اين پيش آمد از اواخر سال 444 آغاز شده بود .\r\nاكنون با گسترش ، شر فزونى پيدا كرد . و مراقبت سلطان بدور افكنده شد و گروهى از تركها با هر دو دسته درآميختند . همين كه فتنه شدت يافت . سركردگان سپاهى گرد آمدند و اتفاق كردند همه با هم سوار بشوند و به محلات شهر بروند و اشرار و تبهكاران را كيفر بدهند . و بنا به اين تصميم حركت كردند و در كرخ مردى علوى را گرفتند و كشتند . زنان‌شان بشوريدند و گيسوان پريشان كردند . و شيون به استغاثه كشيدند . عامهء مردم بدنبال‌شان افتادند و ميان آنها ، يعنى زنان و مردم عامه از اهالى كرخ قتال شديدى رويداد . تركها بازارهاى كرخ را به آتش كشاندند و بسيارى از ساختمانها بسوخت و به خاك پيوست و بسيارى از اهالى كرخ از آنجا منتقل به محلات ديگر شهر شدند .\r\nفرماندهان سپاهى از اعمالى كه انجام داده بودند ، پشيمان شدند . و اما القائم بامر اللّه كار آنها پسنده ندانست و به اصلاح حال اقدام كرد . و مردم پس از آنكه فواعد و ضوابط امر در ديوان استوار گرديد و دست تركها از تجاوز به آنها كوتاه شد به كرخ برگشتند .\r\n\r\nبيان پيروزى ملك رحيم بر ارجان و نواحى آن\r\nدر جمادى الاولاى اين سال ، ملك رحيم بر شهر ارجان چيره گرديد و سپاهيانى\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nكه در آنجا بودند . به طاعتش گردن نهادند ، و در رأس آنها فولاد بن خسرو قرار داشت .\r\nآباديهاى مجاور ارجان را شخصى زورگو ، كه « خشنام » ( همان خوشنام است كه به زبان تازى « خشنام » شده است م . ) ناميده ميشد ، متصرف و بر آنها چيره شده بود . فولاد سپاهى بدان صوب فرستاد ، او را منكوب كرده از آن نواحى به راندند و آن نواحى به طاعت ملك رحيم درآمد و مزيد بر متصرفات او شد .\r\nدر اين احوال هزار سب بن بنكير از اين پيش آمد بيمناك شد ، زيرا چنان كه پيش از اين بيان كرديم ، با ملك رحيم سازگار نبود ، پس پيامى تضرع آميز فرستاد و نزديكى با ملك رحيم را ميخواست و از فولاد تقاضا كرد بنا به حسن همجوارى كه با هم داشتند پيشقدمى نمايد و خواستهء او انجام و تقاضايش پذيرفته شد .\r\n\r\nبيان بيمارى سلطان طغرل‌بيك\r\nدر اين سال طغرل‌بيك ناخوش احوال و بيمار به اصفهان رسيد ، تب و لرز شديد او را تا بدم مرگ برد . و لكن بهبود يافت . در آن موقع بود كه امير ابو على بن ملك ابى كاليجار كه حكمران بصره بود و همچنين هزار اسب بن بنكير بن عياض حكمران ايذج كه پس از استيلاى ملك رحيم بر بصره و ارجان از وى بيمناك شده بود ، باصفهان رسيده نزد سلطان طغرل‌بيك فرود آمدند و او آنها را گرامى داشت و حسن پذيرائى از مهمانان خويش كرد و نويد يارى و ياورى به آنان داد .\r\n\r\nبيان بازگشتن سعدى بن ابى الشوك به طاعت ملك رحيم\r\nدر بيان رويدادهاى سال چهار صد و چهل و چهار ، وصول سعدى را به عراق و اسير كردن عم خود ( مهلهل ) را شرح داديم ، و اينك گوئيم چون عم خود را اسير كرد .\r\nفرزند او بدر بن مهلهل نزد سلطان طغرل‌بيك رفت و با وى گفتگو كرد كه نامه‌اى به سعدى بفرستد كه پدرش را آزاد كند ، طغرل‌بيك فرزندى از سعدى را كه گروگان نزد او ميزيست به بدر بن مهلهل سپرد و رسولى نيز با وى همراه كرد و به سعدى پيام فرستاد و گفته بود : هر گاه فديه براى آزاد ساختن اسير خود طلب ميكنى . ما فرزندت را\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nبه تو ( بدان عنوان ) رد ميكنيم . و چنانچه مخالفت و سرپيچى كرده و از مفارقت جماعت دل برافكندى ، با تو مقابلهء به مثل خواهيم كرد .\r\nهمين كه بدر و رسولى كه بهمراه او بود بهمدان رسيدند . بدر در آنجا بماند و رسول اعزامى نزد سعدى رفت و پيام خود را كه از سلطان طغرل‌بيك داشت انجام داد .\r\nسعدى از گفتار او در هم شد و با طغرل‌بيك مخالفت كرد و رو به حلوان نهاد و خواست آنجا را بگيرد و نتوانست و برگشت و بين « روشن قباد » و « بردان » رفت و آمد داشتند و نامه‌اى به ملك رحيم نوشت و به طاعت وى درآمد . از آن سوى ابراهيم بن اسحاق و سخت كمان كه هر دو از اعيان فرماندهان طغرل‌بيك بودند باتفاق بدر بن مهلهل رو به سعدى نهاده و بر وى بتاختند . سعدى و يارانش منهزم شدند . و غزها از آنها جدا شده و به حلوان برگشتند و بدر با گروهى از غزها به شهرزور رفتند و سعدى به قلعه روشن قباد رفت .\r\n\r\nبيان بازگشت امير ابى منصور به شيراز\r\nدر شوال اين سال امير ابو منصور فلاستون فرزند ملك ابى كاليجار بشيراز برگشته و بر آنجا چيره گرديد و برادرش امير ابو سعد از وى جدا شد .\r\nسبب آن اين بود كه امير ابا سعد ، شخصى را در دولت خود پيش انداخت كه عميد الدين ابى نصر بن ظهير ناميده ميشد . و در حكومت با او سهيم شد . و سپاهيان را كنار نهاد و آنها را سبك و حقير شمرد . و موجب وحشت ابا نصر بن خسرو صاحب قلعه استخر گرديد و همو بود كه امير ابا سعد را بخواند و بر سرير حكم و ملك نشاند . امير ابا سعد چون آن كارها كرد . اتفاق بر مخالفت با وى نمودند و ابو نصر بن خسرو امير ابى منصور بن ابى كاليجار را بسوى خود بخواند و كوشش در وحدت كلمه عليه امير ابا سعد نمود .\r\nو بسيارى از سپاهيان بسبب تنفرى كه از عميد الدين داشتند . دعوتش را پذيرفتند .\r\nو عميد الدين را دستگير كردند و بنام امير ابا منصور شعار دادند و طاعت نسبت به او آشكارا نمودند و امير ابا سعد را بيرون راندند و او با عدهء كمى به اهواز بازگشت و امير ابا منصور وارد شيراز و آنجا را مالك و متصرف شد و بنام طغرل‌بيك و ملك رحيم\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nو شخص خود خطبه خواند .\r\n\r\nبيان سركوبى اعراب و كردها بوسيلهء بساسيرى\r\nدر شوال اين سال خبر به بغداد رسيد كه گروهى از كردها و جمعى از اعراب بنا را به فساد و تباهكارى در بلاد گذارده و راهزنيها كرده و آباديها را بباد تاراج و غارت گرفته‌اند به طمع اينكه سلطنت به غزها برسد . بساسيرى با سپاهى زبده و سبكبار روى به آنها نهاد تا « بوازيج » آنان را دنبال كرد و گروههاى بسيارى از آنها را منكوب و كشت و اموالشان به غنيمت برد . و بعضىشان از رودخانه زاب نزديك بوازيج بدان سوى گذشتند و بساسيرى به آنها نرسيد و خواست از رودخانه عبور كند و بدان سمت برود . آب زياد بود و نتوانست از آنجا بگذرد و آن بقيه جان سالم بدر برده ، نجات پيدا كردند .\r\n\r\nبيان پاره‌اى از رويدادها\r\nدر اين سال شريف ابو تمام محمد بن محمد بن على زينى ، نقيب النقباء درگذشت و پس از او فرزندش ابو على به نقابت جاى او گرفت .\r\nدر اين سال ابو اسحاق ابراهيم بن محمد بن احمد برمكى درگذشت وى مردى بسيار حديث دان بود . و حديث از ابن مالك قطيعى و غيره شنيده بود . و اينكه او را برمكى ناميده‌اند بسبب اين بود كه در محله‌اى در بغداد ساكن بود كه معروف به محله برمكيان بود و گفته شده است كه از دهكده‌اى نزديك به بصره كه برمكيه ناميده ميشد بود\r\n.\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n\r\n( 446 ) سال چهار صد و چهل و شش\r\n\r\nبيان فتنه تركان در بغداد\r\nدر محرم اين سال فتنهء تركان در بغداد رويداد .\r\nسبب آن اين بود كه وزير ملك رحيم مبلغ بسيارى از رسوم ( حقوق ) آنها را پس انداخته و نپرداخته بود . مطالبه و در مطالبهء خود اصرار و پافشارى كردند . وزير در دار الخلافه پنهان شد . تركها در ديوان حاضر شده و مطالبه طلب خود كردند . و از تأخير در پرداخت كه بدرازا كشيده شده بود شكايت نمودند . پاسخى به اظهارات آنها داده نشد و از شكايت در آنجا منصرف شدند و از كل ديوانيان شكايت كرده گفتند :\r\nارباب معاملات در حريم ( دار الخلافه ) سكنا گزيده‌اند و اموال باز ميستانند و هر گاه مطالبه كنيم ، بسبب سكنا گزيدن در حريم از ما جلوگيرى ميكنند . و وزير و خليفه جلوى ما را گرفته‌اند ، ما هلاك شديم .\r\nگفتگوى آنها و پاسخگوئى به آنان نتيجه بخش نگرديد . پس با ابراز تنفر از آنجا برخاستند ، فرداى آن روز اين خبر آشكار شد كه آنان تصميم به محاصره كردن دار الخلافه گرفته‌اند . مردم از اين خبر ناآرام شدند و اموال خود را مخفى كردند و بساسيرى بدار الخلافه حاضر شد و كوشيد از وزير خبرى بدست آورد خبرى از او نشد .\r\nاو را در خانه شخصى و كسانى كه متهم بوابستگى به او بودند گرديدند ، و از وى خبرى بدست نيامد .\r\nگروهى از تركها به « دار الروم » روى نهاده آنجا را غارت كردند . و انبارها و كالاها را بسوزاندند و خانه ابى الحسن بن عبيد وزير بساسيرى كه در آن ناحيه واقع شده بود غارت كردند .\r\nمردم « نهر المعلى و « باب الزوج » و غيرهما از محلات ، پشت دريچه منازل خود بپاخاستند براى جلوگيرى از تركها در آن آشوب رشته امور گسسته گرديد و هر كس\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nوارد بغداد ميشد ، تركها او را غارت ميكردند . نرخها بالا رفت . خواربار و مواد غذائى ديگر يافته نميشد . خليفه پيام فرستاد و آنان را نهى از آن اعمال كرد ، گوششان به پيام خليفه بدهكار نبود ، خليفه تظاهر كرد كه ميخواهد از بغداد بيرون شود .\r\nناراحت نشدند و بىتفاوتى نشان دادند .\r\nاينها همه جريان داشت و بساسيرى از كار آنها ناراضى بود و در دار الخلافه مقيم بود . تا اينكه وزير خود را نماياند آنچه از بستانكارى آنها باقى مانده بود از دارائى خود و ارزيابى چارپايان كه داشت و اموال ديگر بپرداخت . و تركها همچنان در خشم و انحراف بودند . در اين گير و دار آزمندى كردها و اعراب شديدتر از بار اول به حركت درآمد ، و به غارت و قتل بازگشتند و آباديها ويران گرديد و مردمانشان پراكندند .\r\nياران قريش بن بدران از موصل با طمع كارى رو به بغداد سرازير شدند ، چادرنشينى كامل بن محمد بن مسيب را كه خود در « بردان » ميزيست ، زير فشار قرار داده غارت كردند . در آنجا چارپايان و شتران بخانى متعلق به بساسيرى ميچريدند همه را گرفتند و خبر به بغداد رسيد و ترس مردم از عامه و تركها افزون گشت و انحلال كار سلطنت كليه مهم و بزرگ شد . و اين همه زيان خلافكارى است .\r\n\r\nبيان چيره شدن طغرل‌بيك بر آذربايجان و غزوه روم\r\nدر اين سال طغرل‌بيك بآذربايجان رفت و قصد تبريز كرد . در تبريز امير ابو منصور و هسودان بن محمد روادى حكومت ميكرد . وى از طغرل‌بيك اطاعت نمود و بنامش خطبه خواند و مالى براى او فرستاد كه او را راضى كرد و فرزند خويش را بعنوان گروگان به دو سپرد . طغرل‌بيك از آنجا رو به امير ابى الاسوار حكمران « جنزه » نهاد . او نيز طاعتش گردن نهاد و خطبه بنامش خواند و همچنين ساير نواحى كه پيامها فرستادند و بذل طاعت نمودند و خطبه بنام او خواندند .\r\nسپاهيان كه ( در خدمت حكمرانان آذربايجان بودند ) انقياد از او را پذيرفتند بلادشان در اختيار آنها بجاى ماند و گروگانها از آنان بگرفت و رو به ارمنيه\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n( ارمنستان ) نهاد و قصد « ملازگرد » نمود و آن جزء قلمرو روم بود . و آنجا را محاصره كرد و محصورين را در تنگنا و فشار گذاشت . و آباديهاى مجاور آن را بباد تاراج و ويرانى گرفت . و آن شهر مستحكمى بود . نصر الدوله بن مروان حكمران ديار بكر هدايا بسيار با سپاهيان براى طغرل‌بيك فرستاد . پيش از آن هم نصر الدوله بنام او خطبه خوانده طاعتش را پذيرفته بود ، و اين در سلطان طغرل‌بيك در غزوه ( جهاد ) با روميان تأثير گذاشت . تأثيرى عظيم و بسيار چيزها در اين غزوه از قتل و غارت و اسارت به نصيب برد .\r\nدامنهء اين غزا تا به ارزن الروم توسعه و گسترش يافت . و چون با هجوم سرماى زمستان روبرو شد . بىآنكه ملازگرد را تصرف كند ، به آذربايجان بازگشت و چنين وانمود ساخت كه در آنجا مقيم خواهد بود تا زمستان سپرى گردد و برگشته و غزوهء خود را باتمام رساند .\r\nسپس متوجه رى گرديد و در رى اقامت گزيد تا اينكه سال چهار صد و چهل و هفت فرا رسيد و به عراق برگشت چنان كه بخواست خداى بزرگ خواهيم بيان كرد\r\n\r\nبيان جنگ بنى خفاجه و هزيمت آنها\r\nدر رجب اين سال بنى خفاجه قصد « جامعيين » ( مقصود كوفه است ) نمودند ، و دست تجاوز بمتصرفات نور الدوله دبيس گشادند ، و از قتل و غارت از مردم آن آباديها چيزى فروگذار نكردند . در آن هنگام نور الدوله در سمت شرقى فرات بود و خفاجه در جهت غربى آن نور الدوله به بساسيرى پيام فرستاد و از وى طلب يارى كرد . بساسيرى رو بدان صوب نهاد ، همين كه به آنجا رسيد بيدرنگ از فرات عبور كرده و با خفاجه پيكار كرد و آنها را از « جامعيين » بيرون براند خفاجه منهزم و وارد بيابان شدند . بساسيرى آنها را دنبال نكرد و برگشت ، دوباره بنو خفاجه برگشته بناى فساد و تبهكارى گذاشتند اين مرتبه بساسيرى تصميم گرفت قصد هر نقطه كنند آنها را تعقيب كند ، عطف عنان بسوى آنها بازگرداند و به قصد جنگ با آنان و آنها نيز دوباره رو به بيابان نهادند . و بساسيرى آنها را دنبال كرد . و در « خفان » كه « دژى » در بر بيابان بود به آنها رسيد و بر آنها\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nبتاخت و از آنها گروهى كشته شدند ، و اموالشان را غارت كرد . و شتران و بردگان و زنان را گرفت و اسير نمود ، و بشديدترين متوارى وجه‌شان نمود و دژ خفان را محاصره كرد و آن را بگشود و ويران كرد . و خواست منار داخل دژ را كه ساختمانى از آجر و آهك بود ، و بنيانگزارش ربيعة بن مطاع بود كه از دارائى خود آن را بنا كرده بود ، خراب كند از خراب كردن آن خوددارى نمود و ببلاد خويش برگشت .\r\nو گفته شده كه اين منار ، علامتى بود كه كشتيها هنگامى كه دريا تا نجف طغيان كرده آب آن بالا ميآمد بوسيلهء آن هدايت ميشدند . بساسيرى وارد بغداد شد و با خود بيست و پنج تن از خفاجه بهمراه داشت كه بر آنها برنس پوشانده بودند ( برنس لباس گشاد و بلندى بود با كلاهك سر خود كه سر را هم با تن ميپوشاند . م . ) و با طناب بر شتران بسته بودند ، جماعتى از آنان را كشت و گروهى را هم بدار زد ، و از آنجا متوجه « حربى » شد و محاصره‌اش كرد و بر اهالى آنجا نيز هزار دينار ( خراج ) مقرر داشت و به آنان تأمين داد و امنيت بخشيد .\r\n\r\nبيان چيره شدن قريش بن بدران بر انبار و خطبه خواندن بنام طغرل‌بيك در متصرفات خود\r\nدر شعبان اين سال امير ابو المعالى قريش بن بدران حكمران موصل شهر انبار را محاصره نمود و آنجا را بگشود و در آنجا و در ساير متصرفات خود بنام طغرل‌بيك خطبه خواند و آنچه را كه بساسيرى در آن جا داشت و همچنين مال ديگران را تاراج كرد و يارانش چادرنشينى خالص را غارت كردند و دريچه‌هاى آب را گشودند بساسيرى از اين كار درهم شد ، و جمع بسيارى گرد آورد و قصد حربى و انبار كرد و آنها را چنان كه بخواست خداى بزرگ ياد خواهيم كرد . بازگرداند .\r\n\r\nبيان درگذشت القائد بن حماد و ماجراى خاندانش پس از او\r\nدر رجب اين سال ، القائد بن حماد درگذشت ، پيش از مرگش به محسن\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n( با تشديد سين ) وصيت كرد نسبت به عموهاى خود نيكرفتارى و احسان كند همين كه درگذشت محسن آنچه را كه بوى وصيت و امر شده بود ، عمل نكرد و بخلاف آن رفتار نمود و عزل همهء آنها را خواست يوسف بن حماد عموى او چون از تصميم وى آگاه شد بمخالفت او بپاخاست و گروهى بسيار گرد خويش جمع آورد و در كوهى بلند دژى منيع بساخت كه نامش را « الطياره » گذاشت .\r\nمحسن چهار تن از عموهاى خود را بكشت . تنفر يوسف از وى بيش از پيش گرديد پسر عمش بلكين بن محمد در شهر « افريون » ميزيست و محسن بوى نامه نوشت او را دعوت كرد نزد او برود . بلكين بسوى او روانه شد ، همين كه نزديك ( به مقصد ) رسيد ، محسن مردانى از اعراب را گماشت كه او را بكشند ، و آنها همين كه بيرون شدند ، امير آنها خليفة بن مكن به آنان گفت : بلكين مردى است كه همواره نسبت بما بخشندگى داشته است و چگونه او را به كشيم ؟ همراهانش بوى خاطر نشان ساختند دستورى را كه محسن به آنها داده است . اجراء ميكنند بلكين بيمناك شد ، خليفه به او گفت : نترس اگر تو قتل محسن را خواهى من او را بخاطر تو ميكشم ، پس بلكين براى قتال آماده شد و رو به محسن نهاد . محسن كه قلعه را ترك كرده و بيرون آمده بود چون از آمادگى بلكين آگاه شد از پيش روى او گريخت ، بلكين خود را به او رساند و او را كشت و قلعه را متصرف و زمام امور را بدست گرفت ، تصرف قلعه بدست وى در سال چهار صد و چهل و هفت انجام گرديد .\r\n\r\nبيان آغاز وحشت ميان بساسيرى و خليفه\r\nدر ماه رمضان اين سال ، وحشت و احتراز از يك ديگر ميان خليفه و بساسيرى آغاز گرديد .\r\nسبب آن اين بود كه ابا الغنائم و ابا سعد ، دو فرزند محلبان ياران قريش بن - بدران به پنهانى ببغداد وارد شده بودند بساسيرى از اين پيش آمد درهم شد و گفت :\r\nاينان همانهائى بودند كه چادرنشينى ياران مرا در فشار گذاشته و غارت كردند ، و دريچه‌ها بگشودند ، و در دمار و هلاك مردم افراط داشتند خواست آنها را بگيرد\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nبراى او ممكن نشد ، پس به حربى رفت و برگشت و بخلاف عادت بدار الخلافه نرفت و اين امر به رئيس الرؤساء نسبت داده شد .\r\nكشتى متعلق به يكى از نزديكان رئيس الرؤساء خواست ( از دجله ) بگذرد ، بساسيرى جلوى آن بگرفت و مالياتى كه بر عبور كشتيها مقرر بود بدهند مطالبه كرد . و ماهانهء خليفه را از دار الضرب از قلم انداخت و همچنين ماهانهء رئيس الرؤساء و وابستگان دار الخلافه را و ميخواست كوى بنى محلبان را منهدم نمايد ، از آن اقدام منعش كردند پس گفت : من شكايتى ندارم جز از رئيس الرؤساء كه در ويرانى بلاد كوشيده و غزها را به طمع انداخته و با آنها مكاتبه كرده است .\r\nاين ( كدورت و نقار ) تا ذى حجه دوام كرد ، سپس بساسيرى به انبار عزيمت نمود و دو ناحيه « دماء » و « فلوجه » را به آتش كشيد و سوزاند . ابو الغنائم بن محلبان از بغداد رسيده و در انبار بود ، نور الدوله دبيس بر بساسيرى وارد شد ، و در محاصرهء انبار بمعاونت او قيام كرد . بساسيرى بر انبار منجنيقها به پا داشت و يك برج را منهدم كرد . و نفت اندازى بر محصورين نمود و چيزهائى را كه اهالى بلد براى جنگ با او تدارك ديده بودند بسوزاند و با زور و قهرا وارد شهر شد . و از بنى خفاجه يكصد تن اسير گرفت و ابا الغنائم كه خود را در فرات انداخته بود از آب بگرفته و اسيرش كرد .\r\nو انبار را غارت نمود و پانصد تن از اهالى آنجا را اسير كرده و ببغداد بازگشت در حالى كه ابا الغنائم پيش روى او بر شتر سوار و پيراهنى سرخ بر تن و بر سر برنسى پوشيده و پاهايش دربند بود ، حركت ميكرد . بساسيرى ميخواست او و ساير اسيرانى كه همراه داشت بدار بزند . نور الدوله از او تقاضا كرد اين تصميم را بتاخير اندازد تا او بازگردد و بساسيرى تا مقابل التاج رسيد و زمين ببوسيد و به منزل خويش بازگشت . ابا الغنائم را ترك كرده بدارش نزد و لكن گروهى از اسيران را بدار آويخت و اين آغاز وحشت بود\r\n.\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n\r\nبيان رسيدن غزها به دسكره و غيرها\r\nدر شوال اين سال ابراهيم بن اسحاق كه از امراى غزهاى سلجوقى بود به دسكره رسيد . او در حلوان اقامت داشت و همين كه به دسكره رسيد ، مردم آنجا با او جنگيدند و سپس زبون شده و بطور پراكنده گريختند . و غزها وارد شهر شده آنجا را به زشت - ترين وجه غارت كرده زنان و فرزندانشان را بزدند ، و از اين راه اموالى بسيار استخراج نمودند ( ! ) و از آنجا به سوى « روشن قباد » كه در دست سعدى بود و اموالش در آنجا و در قلعه « بردان » ميبود ، رفتند .\r\nسعدى از طاعت طغرل‌بيك ، چنان كه ياد كرديم ، جدا شده بود . ابراهيم آن دژ را نتوانست بگشايد و مردم آن بلاد جلاى وطن كردند ، و آباديها ويران گرديد و اموال ساكنان آن آباديها غارت شد .\r\nگروهى ديگر از غزها بنواحى اهواز و توابع آن روى آوردند . و آنجاها را غارت كرده و مردمش را زير ستم ستوران گرفتند ، و آزمندى غزها در بلاد نيرو يافت و ديلميان و تركانى كه با آنها بودند سرافكنده و دچار ضعف نفس شدند .\r\nپس از آن طغرل‌بيك امير ابا على فرزند ملك ابى كاليجار كه حكمران بصره بود . با لشكرى از غزها به خوزستان گسيل داشت كه آنجا را تصرف كنند . ابا على به شاپور خواست رسيد و از آنجا با ديلميانى كه در اهواز بودند نامه نوشت و آنان را به طاعت خود دعوت نمود . و به آنان در صورتى كه اجابت دعوتش كنند ، نويد احسان و بخشش داد و چنانچه نكنند و سرپيچى نمايند وعيد كيفر داد . برخى دعوتش را پذيرفتند و بعضى هم بمخالفت برخاستند ، امير ابا على باهواز رفته و آنجا را تصرف كرد و چيره شد و متعرض احدى از مال و غيره نشد . غزها موافقت با رفتار او نكردند ، و دست به نهب و غارت و مصادرهء مردم دراز كردند ، و مردم سختى بسيار از اعمال آنها ديدند\r\n.\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nبيان پاره‌اى از رويدادها\r\nدر اين سال جيرجيرك در بغداد بس افزون گرديد ، تا آنجا كه شبها صدائى از آنها برميخاست كه گوئى صداى رعدآساى پرواز دسته جمعى ملخ باشد .\r\nدر ذى حجه اين سال ، ابو حسان مقلد بن بدران برادر قريش بن بدران حكمران موصل درگذشت .\r\nدر شوال اين سال قسطنطين پادشاه روم شوى تذروه دختر قسطنطين كه « ملكه » ناميده ميشد درگذشت . قسطنطين متوفى چون تذروه را به زواج خويش بدرآورد ، پادشاه شد .\r\nدر اين سال عبد اللّه بن محمد بن عبد الرحمن ابو عبد اللّه اصفهانى معروف به ابن اللبان درگذشت . وى فقيه شافعى بود و از اصحاب ابى حامد اسفرايينى و از ابن مقرى و المخلص و غيرهما حديث روايت ميكرد .\r\nدر اين سال احمد بن عمر بن روح ابو الحسن نهروانى درگذشت . او را شعرى نيكو است . از جمله شنيد مردى مترنم بدين بيت شعر است كه ميگويد :\r\n « و ما طلبوا سوى قتلى * فهان على ما طلبوا » \r\n( مفادش به فارسى اينست كه : جز كشتن من چيزى نخواسته و آنچه خواستند بر من گوارا ميبود ) . نهروانى او را متوقف ساخت و به او گفت بر اين شعر بيفزا كه :\r\n « على قلبى الأحبة با * لتمادى فى الهوى غلبوا »\r\n« و بالبحران من عينى * طيب النوم قد سلبوا »\r\n« و ما طلبوا سوى فتلى * فهان على ما طلبوا » \r\nمفاد دو بيت كه بر بيت شعر بالا افزوده شد به فارسى چنين است : ( دوستان با دوام يافتن عشق بر دل من چيره شدند ، و از دورى از ديدگانم ، خوشى و لذت خواب از ديدگانم سلب كردند ) بيت آخر را بالا ترجمه كرديم . م\r\n.\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\n447 سال چهار صد و چهل و هفت\r\n\r\nبيان چيره شدن ملك رحيم بر شيراز و قطع خطبه بنام طغرل‌بيك در آنجا\r\nدر محرم اين سال يكى از فرماندهان بزرگ ديلمى بنام فولاد كه قلعه استخر را در تصرف داشت به شيراز رفت و وارد به آنجا شد و امير ابا منصور فلاستون فرزند ملك ابى كاليجار را از شيراز براند و از آنجا به فيروز آباد شد . و در آن محل اقامت گزيد .\r\nفولاد خطبه بنام سلطان طغرل‌بيك را در شيراز قطع كرد و بنام ملك رحيم و برادرش ابى سعد خطبه بخواند . و بايشان نامه نوشت و وانمود كرد كه در اطاعت آنهاست .\r\nملك رحيم و ابى سعد دانستند كه فولاد فريبكارى و خدعه مينمايد . ابو سعد در ارجان بود . و باتفاق برادر خود امير ابو منصور پس از آنكه ميان خود قرار بر اين نهادند كه در طاعت برادر خويش ملك رحيم باشند با سپاهى انبوه قصد شيراز و محاصرهء آنجا را نمودند و با سپاهى كه داشتند رو به فولاد نهادند و او را محاصره كردند . مدت محاصره بدرازا كشيد تا جائى كه قحط و غلاء پديد گرديد و نرخ هفت رطل گند بيك دينار بالا رفت و مردم از گرسنگى مردند و يك هزار نفر بيش انسان در آنجا زنده بجاى مانده بود و سكونت در شهر براى فولاد متعذر و دشوار گرديد . و از آنجا با عده‌اى از ديلميان كه همراهش بودند بگريخت و به نواحى بيضاء و قلعهء استخر رفت .\r\nامير ابو سعد و امير ابو منصور و سپاهيانشان وارد شهر شده آنجا را متصرف شدند .\r\n\r\nبيان كشته شدن ابى حرب بن مروان حكمران جزيره\r\nدر اين سال امير ابو حرب سليمان بن نصر الدوله بن مروان كشته شد . پدرش\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nجزيره و نواحى تابعهء آن را به او داده بود كه در آن نقطه اقامت گزيده آنجا را محافظت كند . ابو حرب مردى شجاع و پيشتاز بود و با خشونت عمل كرده ، بر آن ناحيت چيره گرديد . سپس بين او و امير موسك بن مجلى فرزند رهبر كردهاى « بختى » برخوردى رويداد . امير موسك داراى قلاع مستحكم و منيعى در سمت شرقى جزيره بود .\r\nبا تنافر و كدورتى كه ميانشان رخ داد . ابو حرب بوى نامه نوشت و به استمالت او پرداخت و كوشيد كه دختر امير ابى طاهر بثنوى صاحب قلعهء « فنك » و قلاع ديگر كه داشت به عقد زواج امير موسك بدرآورد . ابو طاهر خواهر زاده نصر الدوله بن مروان بود . و با زواج دختر خويش به امير موسك مخالفتى نكرد . و بر پيشنهاد ابا حرب كه مشورت به تزويج دخترش به امير موسك داده بود صحه گذاشت و دختر خويش به امير موسك تزويج نمود و او را بخانهء شوى انتقال داد ، در اين هنگام بود كه موسك اطمينان يافت و نزد سليمان رفت و سليمان به او خيانت كرد و دستگير و زندانيش كرد .\r\nدر آن اثناء سلطان طغرل‌بيك كه بسوى غزوهء روم عزيمت نموده و بدان نواحى رسيده بود . و پيش از اين هم ياد كرده بوديم . كس نزد نصر الدوله فرستاد و شفاعت موسك كرد . نصر الدوله وانمود ساخت كه موسك در گذشته است . اين امر بر پدر زن او ابى طاهر بثنوى سخت گران آمد و كس نزد نصر الدوله و پسرش سليمان روانه داشت و پيام داد : شما كه ميخواستيد او را بكشيد براى چه دختر مرا وسيلهء انجام اين مقصود قرار داديد و مرا ننگين ساختيد ؟ و از هر دوى آنها پدر و پسر ابراز تنفر كرده و انكار عمل ( زشت ) آنها كرد . ابو حرب از او بيمناك شد ، و كسى را بر وى گمارد كه به او زهر خوراند و ابى طاهر را كشت .\r\nپس از آن فرزندش عبيد اللّه ، جاى پدر خود ابى طاهر را گرفت . ابو حرب محض صلح و آشتى اظهار مودت و دوستى نسبت به او كرد . و از آنچه گذشته بود خويشتن مبرا دانسته خود را تبرئه كرد . قرار بر اين شد با هم ديدار كنند و تجديد عهد و سوگند نمايند و از قلعه فنك به زير آمدند ، ابو حرب هم با عدهء قليلى از جزيره نزد آنان رفت ، و او را كشتند .\r\nپدرش ( نصر الدوله ) از واقعه خبر دار شد ، و ناآرام گرديد ، فرزند خويش\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nنصر را به جزيره فرستاد كه آن نواحى را حفظ كند و خونخواهى برادر كند . و سپاهى انبوه همراه او روانه داشت .\r\nاز آن سوى قريش بن بدران حكمران موصل ، چون خبر كشته شدن ابى حرب بشنيد ، فرصت غنيمت شمرد و رو به جزيره نهاد كه آنجا را تصرف كند و با كردهاى « بختى » و « بثنوى » مكاتبه كرد و از آنان استمالت نمود ، آنان نزد او فرود آمدند و با وى جمع شدند كه با نصر بن مروان بجنگند . هر دو گروه با هم تلاقى كردند و نبردى سخت ميانشان رويداد كه كشتگان بسيار داشت . هر دو گروه در جنگ پافشارى و شكيبائى بخرج دادند و سرانجام غلبه با ابن مروان بود . و قريش با زوبينى كه بوى پرتاب كردند ، قويا زخمى شد و از آن نقطه برگشت و ابن مروان در جزيره تثبيت شد و با طوايف « بختى » و « بثنوى » مكاتبه و از در استمالت از آنها درآمد تا مگر طمع آنها را برانگيزاند و لكن آنها اطاعتش را گردن ننهادند .\r\n\r\nبيان هجوم تركان در بغداد بر خانوادهء بساسيرى و دستگيرى او و غارت خانه و املاك او و فزونى وحشت بين او و رئيس الرؤساء\r\nدر اين سال در جهت شرقى بغداد فتنه‌اى بين عامه پديد گرديد و گروهى از اهل سنت بشوريدند و اظهار امر بمعروف و نهى از منكر نمودند و در ديوان حاضر شدند در ديوان حاضر شد و خواستند كه در انجام اين كار به آنان اجازت داده شود و از ديوانيان كسانى به يارى آنها پيشرو باشند . خواستهء آنها پذيرفته شد و شر بزرگ و بسيار از آن بوجود آمد .\r\nابا سعد نصرانى مصاحب بساسيرى در يك كشتى ششصد قرابه شراب به قصد رساندن آن به بساسيرى كه در واسط بود ، حمل كرد . اين كار در ربيع الاخر رويداد .\r\nابن سكرة هاشمى و ديگر اعيان در اين باره حاضر و مجتمع شدند . و خلق بسيارى بدنبال آنها افتادند و صاحب باب المراتب از جانب ديوان نيز به آنها به پيوست و قصد كشتى مذكور و محمولهء آن نمودند و قرابه‌هاى شراب را شكستند و محتوى آنها را هدر دادند .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nاين خبر به بساسيرى رسيد و سخت بر وى گران آمد و اين كار را منسوب به رئيس الرؤساء نمود و وحشت تجديد گرديد ، بساسيرى استفتايى تهيه نمود و فتواى فقهاء حنفى را به خط آنها بگرفت مبنى بر اينكه عمل شكستن قرابه‌ها ( و جارى كردن شراب ) واجب شمرده نميشود و اين ملك و دارائى مردى نصرانى بوده و جايز نميباشد .\r\nو در اين معنى گفتگوها رفت و وحشت از دو جانب بيشتر و مؤكدتر گرديد . رئيس الرؤساء تركهاى بغدادى را دستور به ناسزاگوئى از بساسيرى و نكوهش او داد ، و هر كار شكنى را بوى نسبت داد . تركها نسبت به بساسيرى طمع ورزيدند . و در اين باره زياده بر آنچه رئيس الرؤساء ميخواست ، كار بدرازا كشيد ، تا به روزهاى ماه رمضان كشانده شد ، تركان بدار الخلافه حاضر شدند و از خليفه اجازت خواستند كه بخانهء بساسيرى بروند و خانه‌اش را غارت كنند . به آنها اجارت داده شد ، و قصد همانجا نمودند و غارت كردند و آتش زدند و زنانش و خاندانش و نوابش را سركوبيدند ، و چارپايانش و تمام ما يملك او را در بغداد غارت و تاراج كردند .\r\nرئيس الرؤساء در بدگوئى و ذم بساسيرى زبان بگشود و بدگوئى كرد و او را متهم بمكاتبه با المستنصر فرمانرواى مصر نمود و آنچنان به فساد احوال او با خليفه كوشيد و پيشرفت كه ديگر اميدى به اصلاح آن نميرفت . و خليفه پيام به ملك رحيم فرستاد كه بساسيرى را تبعيد كند . و تبعيدش كرد ، و اين اوضاع و احوال از بزرگترين علل تصرف عراق بوسيلهء سلطان طغرل‌بيك و دستگيرى ملك رحيم بود كه بخواست خداى بزرگ بيان آن خواهيم كرد\r\n.\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n\r\nبيان رسيدن طغرل‌بيك به بغداد و خطبه خواندن بنام او\r\nپيش از اين عزيمت طغرل‌بيك را به رى ، پس از بازگشت از غزو روم به منظور رسيدگى اوضاع آن منطقه ( رى ) بيان كرديم . همين كه در رى از كارهاى خود فراغت پيدا كرد ، در محرم اين سال به همدان برگشت ، و چنين آشكارا كرد كه ميخواهد حج گذارد و راه مكه را اصلاح كند و به شام و مصر برود و المستنصر علوى فرمانرواى مصر را از ميان بردارد .\r\nطغرل‌بيك با اصحاب خود كه در دينور و قرميسين و غيرها بودند نامه نوشت و به آنها دستور داد سيورسات و خواربار و علوفه تدارك و فراهم آورند . اين امر بغداد را به لرزه درآورد . و نيروهاى انسانى را سست و بازوانشان از كار بينداخت .\r\nو تركها در بغداد به آشوبگرى برخاستند و قصد ديوان خلافت كردند .\r\nدر اين اثناء طغرل‌بيك به حلوان رسيد ، و يارانش در راه خراسان پخش شدند و مردم به جهت غربى بغداد هجوم آوردند ، و تركها چادرهاى خويش را در بيرون شهر بغداد برپاداشتند .\r\nملك رحيم نزديك شدن طغرل‌بيك را ببغداد شنيد و از واسط بدان صوب عزيمت كرد . بساسيرى در بين راه از وى جدا شد زيرا در همانموقع نامه‌اى از القائم ( مقصود خليفه است ) بملك رحيم رسيد مبنى بر اينكه بساسيرى خلع طاعت كرده و با دشمنان يعنى مصريان مكاتبه كرده است و خليفه را بر پادشاه عهد و پيمانها هست و او را نيز بر خليفه بهمچنين عهود متقابل هست ، چنانچه بساسيرى را ترجيح ميدهد .\r\nروابط بين پادشاه و خليفه قطع شده محسوب مىشود و هر گاه او را بدور سازد ( تبعيد كند ) و ببغداد آيد ، تدبير امور ديوان با وى خواهد بود . ملك رحيم با آن كس كه بهمراهش بود گفت : ما متابعت از اوامر ديوان مينمائيم و از ديوان جدا هستيم .\r\nسبب جدائى بساسيرى از ملك رحيم چنان بود كه گفتيم و بساسيرى به شهر نور الدوله دبيس بن مزيد كه ميان آنها وابستگى سببى بود برفت . و ملك رحيم رو ببغداد\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nروانه شد . طغرل‌بيك رسولى نزد خليفه فرستاد و در اظهار طاعت و بندگى مبالغه كرد . و به تركهاى بغداد پيام فرستاد و آنان را نويدهاى خوشايند و بخشش داد .\r\nتركها زير بار نرفتند و انكار آن كردند و به خليفه در اين معنى چنين نوشتند و گفتند كه :\r\nما با بساسيرى آنچه كرديم . او سرور ما و بزرگ و پيشرو ما با پيشوائى امير المؤمنين بود و امير المؤمنين بما وعده بدور نگاه داشتن اين دشمن ( مقصود طغرل‌بيك است ) بداد و اكنون مىبينيم كه او نزديك بما رسيده و از آمدنش جلوگيرى نشده است و از خليفه تقاضا نمودند كه در باز گرداندن او ( طغرل‌بيك ) پيش قدم بشود . خليفه در پاسخ آنها بنا را بمغالطه گذاشت و رئيس الرؤساء آمدن طغرل‌بيك را خواهان بود و انقراض دولت ديلميان را ميخواست .\r\nدر نيمهء رمضان ملك رحيم به بغداد رسيد و رسولى نزد خليفه فرستاد و اظهار بندگى كرد و اينكه كار خود را تسليم خليفه نموده كه آنچه عواطف او مقتضى ميداند نسبت به او در تقرير قواعد امور با سلطان طغرل‌بيك انجام دهد و همچنين امرائى كه با ملك رحيم بودند ، پذيرفتند و گفتند مصلحت چنين اقتضاء مينمايد كه سپاهيانيكه چادرهاى خويش در بيرون شهر بغداد بر پا داشته‌اند ، از آنجا انتقال به حريم ( شهر ) پيدا كنند و رسولى به نزد طغرل‌بيك بفرستند و بذل طاعت و خطبه خواندن بنام او بنمايند . اين صلاح انديشى پذيرفته شد و انجام دادند و رسولانى نزد طغرل‌بيك روانه داشتند و طغرل خواسته‌هاى آنان را پذيرفت و نويد بخشش بايشان داد .\r\nخليفه در خطبه خواندن بنام طغرل‌بيك در مساجد بغداد پيشقدمى نمود و هشت روز مانده از رمضان اين سال بروز جمعه بنام طغرل‌بيك در جوامع بغداد خطبه خوانده شد . طغرل‌بيك رسولى نزد خليفه ببغداد فرستاد و اجازت ورود به شهر را گرفت و اجازت داده شد . وزير ( خليفه ) رئيس الرؤساء با موكبى عظيم مركب از قضاة و نقباء و اشراف و شهود و مستخدمان و اعيان دولت كه اعيان امراء سپاه ملك رحيم هم جزء آنها بودند به پيشواز طغرل‌بيك رفتند . طغرل به نهروان رسيده بود و وزير خود ابا نصر كند رى را با گروهى از امراى خويش باستقبال آن موكب روانه داشت . و همين كه رئيس الرؤساء بحضور سلطان طغرل‌بيك رسيد رسالت خليفه را بوى ابلاغ كرد و از\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاو خواست كه در مورد خليفه ملك رحيم و امراء لشكر سوگند ياد كند و كرد و طغرل‌بيك روز دوشنبه پنج روز مانده به ماه ( رمضان ) وارد بغداد شد و در « باب الشماسيه » فرود آمد . و قريش بن بدران حكمران موصل كه پيش از اين گفته بوديم به طاعت طغرل بدر آمده بود . در اينجا به طغرل‌بيك رسيد .\r\n\r\nبيان هجوم عامه در بغداد به سپاهيان سلطان طغرل‌بيك و دستگيرى ملك رحيم\r\nچون سلطان طغرل‌بيك وارد بغداد شد . افراد سپاهى براى خريد آنچه خواهان بودند از مردم شهر و تفرج ببغداد آمدند . اهالى شهر با آنها حسن سلوك و نيكرفتارى كردند ، فرداى آن روز كه روز سه‌شنبه بود . بعضى از افراد سپاهى به « باب الدزج » آمدند كه از مردم آن كوى « كاه » بخواهند و اهالى نمىفهميدند آنها چه ميخواهند و كمك خواستند . عامهء مردم بناى قال مقال گذارده به آنها سنگ پراندند و عليه آنان جنجال كردند .\r\nمردم قال و قيل و فرياد آنها را شنيدند و گمان كردند ملك رحيم و سپاهيانش مصمم به جنگ با طغرل‌بيك شده‌اند ، شهر سراسر تكان خورد و از هر گوشهء آن سيل مردم سرازير شده و غزها را هر جا در محلات شهر مييافتند ، ميكشتند . مگر سكنه كرخ كه آنها متعرض عزها نشدند ، بلكه آنان را در كوى خويش گرد آورده حفظ كردند .\r\nسلطان طغرل‌بيك از عمل اهالى كرخ و حمايت ايشان از ياران خود ، آگاه شد ، دستور داد با اهالى كرخ نيكرفتارى بشود ، و عميد الملك وزير ، كس نزد عدنان - بن الرضى نقيب علويان فرستاد امر باحضار او كرد ، و حاضر شد و عميد الملك از جانب سلطان از او سپاسگزارى كرد و بفرمان سلطان يك گروه سوار در اختيار او قرار داد كه محله ( كرخ ) را پاسدارى و حراست كنند .\r\nو اما عامهء مردم بغداد ، به آنچه انجام داده بودند قانع نشدند و از شهر بيرون شدند\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nو جمعى از سپاهيان نيز با آنها همراه بودند و قصد اردوگاه سلطانى نمودند ، چنانچه ملك رحيم و سپاهيانش بدنبال آنها ميرفتند ، به آنچه ميخواستند بكنند ، دسترسى پيدا ميكردند . و لكن ملك رحيم و سپاهيانش تخلف نمودند و نرفتند و اعيان اصحاب ملك رحيم به دار الخلافه داخل شدند و در آنجا اقامت نمودند تا هر گونه تهمتى از خود را رد كرده باشند به گمان اينكه اين كار به حال آنان سودمند خواهد بود .\r\nو اما سپاهيان در اردوگاه طغرل‌بيك چون عمل مردم عامه را نگريستند و خروج آنها را از شهر ديدند با آنها جنگيدند و گروه زيادى از طرفين كشته شدند و عامه رو بهزيمت نهادند و عده‌اى از آنان زخمى و اسير شدند و غزها بخش « درب يحيى » و « درب سليم » كه خانهء شخصى رئيس الرؤساء و خانوادهء او در آن بخش واقع شده بود ، غارت كردند و همه را مورد تاراج قرار داده و « رصافه » و تربت خلفاء را غارت و بيغما بردند و اموالى برون از شمار بدستشان افتاد زيرا كه اهالى آن بخشها به اعتقاد اينكه محلى مورد احترام است . اموال و دارائى خويش به آن محل انتقال داده بودند و دامنهء نهب و غارت گسترده شد و تا به اطراف « نهر المعلى » برسيد و بليه تشديد شد و ترس مردم را فرا گرفت و مردم دارائى و اموال خود به « باب النوبى » و « باب العامه » و « جمع القصر » نقل نمودند و از كثرت ازدحام و مزاحمت همه كارها موقوف گرديد .\r\nفرداى آن روز طغرل‌بيك ، كس نزد خليفه فرستاد و نكوهش كرد . و جريان اين رويداد را منسوب به ملك رحيم و سپاهيان او كرد و پيام داد : هر گاه حاضر شدند . ساحت آنها برى خواهد شد و اگر تأخير در حضور روا داشتند ، يقين پيدا ميكنم آنچه كه رخ داده از انديشه و ترتيبى بوده كه آنها در اين كار دادند .\r\nبراى ملك رحيم و اعيان اصحابش امان فرستاد ، و خليفه پيش افتاد و قصد حضور نزد سلطان طغرل‌بيك كردند . و همگى سوار شدند ، و خليفه رسولى با آنها فرستاد و آنها را مبرا از آنچه بخاطر سلطان خطور كرده است بدانست . آن گروه چون به چادرهاى سلطان طغرل‌بيك رسيدند . غزها غارتشان كردند . رسولان و گماشتگان خليفه را كه با آنها بودند تاراج نموده ، چارپايان و پوشاك آنها\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nرا ربودند .\r\nهمين كه ملك رحيم وارد چادر سلطان شد . امر به دستگيرى او همراهانش كرد و همهء آنها را دستگير كردند . اين رويداد در آخر ماه رمضان رخ داد و دستگيرشدگان زندانى شدند سپس ملك رحيم را به قلعه « سيروان » انتقال دادند . سلطنت ملك رحيم بر بغداد شش سال و ده روز بود . و نيز قريش بن بدران ، فرمانرواى موصل و اعرابى كه با او همراه بودند ، مورد نهب و غارت غزها قرار گرفتند . و خود قريش يغما شده ، نجات پيدا كرد . و به چادر بدر بن مهلهل پناه برد و در آنجا او را زير پوششها مخفى از ديد غزها نگهداشتند .\r\nپس از آن سلطان از اين ماجرا آگاه شد و كس نزد او فرستاد و بوى خلعت بخشود محض تسكين خاطرش امر كرد نزد ياران و بكوچ‌نشين خويش باز گردد .\r\nخليفه براى سلطان پيام فرستاد ، و دستگيرى ملك رحيم و ياران او و غارت بغداد را محكوم دانست و رد كرد و گفته بود : آنها ( ملك رحيم و يارانش ) بدستور من و زينهارى كه بايشان داده بودم رو به سوى تو نهادند . آنها را بايد آزاد كنى و گر نه من بغداد را ترك خواهم كرد . زيرا من كه تو را برگزيدم و دعوتت كردم به اين اعتقاد بودم كه تو بر تعظيم اوامر شريفه ميافزائى و حرمت حريم را بزرگ ميشمارى و اكنون كار را وارونه و بر ضد آنچه اعتقاد داشتم مىبينم . با ارسال اين پيام طغرل بعضى را آزاد كرد . و تمام اقطاعات سپاهيان الرحيم ( ملك رحيم ) را تصرف كرد و به آنها دستور داد ، براى رزق و روزى خويش بروند كوشش و تحصيل آن براى خويش كنند . بسيارى از آنها رو به بساسيرى نهادند . و ملازم او گرديدند و جمع او انبوه گرديد .\r\nطغرل‌بيك دستور داد اموال تركهاى بغداد را تصرف نموده بگيرند و به نور الدوله دبيس پيام فرستاد كه بساسيرى را از نزد خود تبعيد كند و كرد و بساسيرى چنان كه ياد خواهيم كرد . به قلمرو مالك در شام رفت . طغرل‌بيك به المستنصر صاحب مصر نامه نوشت و او را دعوت به طاعت خود كرد . و نور الدوله در قلمرو خويش\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nبنام طغرل خطبه خواند . و غزهاى سلجوقى در سواد بغداد پخش شدند و جهت غربى بغداد را از تكريت تا نيل و در جهت شرقى تا نهروان و نواحى پائين دست را بباد يغما و تاراج گرفتند و در غارتگرى آنچنان اسراف روا داشتند كه بهاى گاو در بغداد از پنج به ده . و الاغ از دو به پنج « قيراط » بالا رفت و آباديهاى سواد بغداد مبدل به ويرانه شد و اهالى آنها از آنجاها رفتند .\r\nسلطان طغرل بصره و اهواز را براى هزار سب بن بنكير بن عياض در قبال سيصد و شصت هزار دينار تضمين كرد . و ارجان را به اقطاع بوى داد . و امر كرد در اهواز بدون نواحى كه تضمين آنها كرده است بنام خود خطبه بخواند . و قرميسين و توابع آن را به امير ابا على بن ابى كاليجار به اقطاع داد . و به اهالى كرخ دستور داد كه سحرگاهان در اذان صبحگاهى بگوييد : « الصلاة خير من النوم » ( نماز به از خوابيدن است ) و امر به تعمير و مرمت دار الملك كرد و تعمير شد و مزيد بر گذشته تزيين گرديد و در شوال بدانجا نقل مكان كرد .\r\n\r\nبيان پاره‌اى از رويدادها\r\nدر اين سال ميان فقهاى شافعى و حنبلى در بغداد فتنه‌اى بر پا شد . پيشرو حنبلىها ابو على بن فراء و ابن تميمى بودند و گروه بسيارى از عامه ( مردم عوام ) بدنبال آنها افتادند و انكار ذكر بسم اللّه الرحمن الرحيم به آشكارا نمودند ( جهد به بسم اللّه ) و منع از ترجيع در اذان ( گويا مقصود تكرار جملهء مثلا « حى على الصلاة » باشد ) و « قنوت » در فجر ( نماز صبح ) نمودند . و به ديوان خليفه رسيدند و در آنجا اختلاف تسويه نگرديد . حنبليها به مسجد « باب الشعير » رفته و امام جماعت آنجا را بسبب جهر به بسم اللّه غارت كردند . او بيرون آمد و قرآن بدست گرفت و گفت : از مصحف ( قرآن ) آن را ( بسم اللّه را ) بزدائيد تا نخوانم و نگويم ! در اين سال در مكه گرانى فزون از حد رويداد . و بهاى ده رطل نان به يك دينار مغربى رسيد ، سپس يافتن نان دشوار شد . و مردم و حجاج مشرف به هلاكت شدند\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n. خداوند بزرگ آنقدر ملخ برايشان فرو فرستاد كه زمين را پر كردند و مردم بجاى نان از آن برخوردار شدند . و چون حاجيان بازگشتند زندگى بر اهل مكه آسان گرديد . علت آن گرانى عدم فيضان نيل بنابر معمول همه ساله بود ، و طعامى از آنجا ( مصر ) حمل به مكه نشده بود .\r\nدر اين سال در يمن شخصى بنام ابى كامل على بن محمد صليحى پيدا شد و بر يمن چيره گرديد . قبلا او معلم بود و گروهى گرد خود جمع آورد و خود را منتسب به صاحب مصر ( المستنصر ، علويان ) نمود و تظاهر به طاعت از او كرد . جمع او كثرت پيدا كرد و بر بلاد چيره شد و بر ابن سادل و ابن كريدى مقيمين در آنجا كه در طاعت القائم بامر اللّه بودند ، برترى يافت و تظاهر بمذهب باطنيه ميكرد .\r\nدر اين سال محمود خفاجى بنام المستنصر علوى صاحب مصر در « شفاثا » و « العين » خطبه خواند و بطاعت او درآمد .\r\nدر شوال اين سال قاضى القضاة ابو عبد اللّه بن على بن ماكولا درگذشت . مولد او بسال سيصد و شصت و هشت بود و بيست و هفت سال در مقام قضا جاى داشت و شافعى مذهب و مردى با ورع و پاك و امين بود و بعد از او ابو عبد اللّه محمد بن على بن دامغانى حنفى بجاى او به قضا نشست .\r\nدر ذى قعده اين سال ذخيرة الدين ابو العباس محمد ابن امير المؤمنين درگذشت مولد او در جمادى الاخره بسال چهار صد و سى و يك بود .\r\nدر اين سال ملك رحيم ، پيش از رسيدن طغرل‌بيك ببغداد وزير على ابى عبد اللّه عبد الرحمن بن الحسين بن عبد الرحيم را دستگير كرد و او را در چاه دار الملك افكند و سر چاه را بپوشاند ، او و وزيرى بود كه در دولت ملك رحيم مسلط بر حكم بود .\r\nدر محرم اين سال ، قاضى ابو القاسم على بن محسن بن على تنوخى درگذشت مولد او در بصره بسال سيصد و پنجاه و شش بود و فرزند صغيرى از وى بجاى ماند كه ابو الحسن محمد بن على باشد كه او هم در شوال سال چهار صد و نود و چهار درگذشت و با فوت او خاندان ( تنوخى ) منقرض شد . قاضى ابو عبد اللّه بن دامغانى گويد :\r\nبر ابى القاسم پيش از مرگش باندك زمانى وارد شدم اين فرزند را كه از جاريه‌اى داشت\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nبر من نمود و گريست . گفتم : بخواست خدا زندگى خواهد كرد و تو او را تربيت كنى .\r\nگفت : هيهات . به خدا پرورش نيابد مگر در يتيمى و اين دو بيتى را خواند :\r\n ارى ولد الفتى كلا عليه * لقد سعد الذى امسى عقيما\r\nفاما ان تربيه عدوا * و اما ان تخلفه يتيما \r\nمفاد اين دو بيت به فارسى چنين است : فرزند آزاد مرد را مىبينم كه گرانبار بر اوست . و نيك بخت آن كس كه سترون ( عقيم ) به زيست و چنان فرزندى را با دشمنى پرورش دهد و يا آنكه او را يتيم پشت سر گذارد و چنان كه گفته بود يتيم بزرگ شد .\r\nدر جمادى الاولاى اين سال ابو محمد حسن بن رجاء الدهان لغوى درگذشت .\r\nدر جمادى الاخره همين سال ابو القاسم منصور بن حمزه ابراهيم كرخى ، از كرخ جدان درگذشت و فقيه شافعى بود .\r\nدر رجب ابو نصر احمد بن محمد ثابتى فقيه شافعى درگذشت . او از جمله شيوخ اصحاب ابى حامد اسفرايينى بود .\r\nدر شعبان ، ابو البركات حسين بن على عيسى الربعى نحوى درگذشت او از جانب وزيران بغداد نيابت ميكرد\r\n.\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\n448 سال چهار صد و چهل و هشت\r\n\r\nبيان زناشوئى خليفه با دختر داود برادر طغرل‌بيك\r\nدر محرم اين سال امير القائم بامر اللّه جلوس عام نمود . عميد الملك كندرى وزير طغرل‌بيك و گروهى از امراء حضور يافتند . از جملهء آنان : ابو على ابن ملك ابى كاليجار و هزار سب بن بنكير بن عياض كردى و ابن الشوك و غيرهم از اميران تركان از سپاه طغرل‌بيك بودند .\r\nعميد الملك وزير طغرل‌بيك بر پاى خاست و در دست گرزى داشت . آنگاه رئيس الرؤساء خطبه خواند و عقد زناشوئى ارسلان خاتون كه نامش خديجه دختر داود برادر سلطان طغرل‌بيك بود . با خليفه به بست و خليفه بنفسه آن نكاح را پذيرفت در مجلس عقد نقيب النقباء ابو على بن ابى تمام و عدنان ابن شريف الرضى نقيب علويان و قاضى القضاة مارودى و غيرهم حضور داشتند و نيز در شعبان اين سال خاتون بخليفه اهداء شد و مادر خليفه شبانه رفت و او را بوى سپرده . او ( عروس ) خويش را بخانهء فرزندش ( خليفه ) برد .\r\n\r\nبيان جنگ ميان بردگان معز بن باديس و بردگان فرزندش تميم\r\nدر اين سال ميان بردگان المعز كه در مهديه اقامت داشتند . و بردگان پسرش تميم منازعه‌اى كه داشتند و منتهى بجنگ و ستيز گرديد . پيكارى رويداد و مردم عام و زويله و ساير كسان از افراد ناوبانان با بردگان تميم بپاخاستند و بردگان المعز\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nرا بيرون راندند و بسيارى از آنها را كشتند و اين نو بيان ( منسوب به نوبه ) بسبب قتل تميم از كشتار بردگان پدرش موقعى كه ملك به او رسيد به او گرويدند .\r\n\r\nبيان آغاز دولت ملثمين ( نقابداران )\r\nدر اين سال ابتداى كار ملثمين ( نقابداران ) آغاز گرديد [ ( 1 ) 
  ] و آنان قبائلى بودند منسوب به حمير و مشهورترين‌شان « متولذ » بود و از او بود امير المسلمين على بن يوسف بن تاشفين و قبائل مشهور ديگر ولمته بودند .\r\nنخستين حركت آنها از يمن در ايام ابى بكر صديق رضى اللّه عنه بود كه آنان را به شام روانه داشت و از آنجا بمصر نقل مكان كردند و با موسى بن نصير به مغرب ( شمال افريقا مقصود است ) داخل شدند و با طارق ( طارق بن زياد كه از تنگه غربى مديترانه عبور كرد و وارد اسپانيا شد و آن تنگه مشهور به جبل طارق گرديد . م . )\r\nبه طنجه رفتند . و در آنجا دوست داشتند كه جدا زندگانى كنند و وارد صحرا شده و تا اين زمان در صحرا متوطن بودند .\r\nهمين كه اين سال فرا رسيد ، مردى از آنها بنام جوهر از قبيله جداله به قصد گزاردن حج عزيمت كرد . او مردى دوستدار دين و اهل آن بود ، در قيروان به فقيهى گذشت كه گروهى نزد او فقه ميآموختند و گفته شده كه او به ظن غالب ابو عمران نامى بوده است . جوهر بدرس او گوش فرا داد و از حال ايشان درشگفت شد .\r\nچون حج گذارد و بازگشت به آن فقيه گفت : ما در صحرا چيزى جز « شهادتين » و نمازگزاردن بعضى خواص نداريم . يكى را با من همراه كن كه شرايع اسلام به آنان بياموزاند . آن فقيه مردى بنام عبد اللّه بن ياسين كزولى را ، همراه او كرد . اين شخص فقيهى صالح و با شهامت بود و با جوهر برفت تا اينكه هر دوى آنها به قبيله لمتونه رسيدند جوهر از شتر خود به زير آمد و زمام شترى را كه عبد اللّه بن ياسين بر آن سوار بود محض تكريم و تعظيم شريعت اسلام بگرفت و به راه افتاد . مردم قبيله جوهر را پيشواز\r\n\r\n\r\n\r\n\r\n","description":"","footnote":"\r\n[ ( 1 ) 
  ] ( با ضم لام ) گردن و اطراف و چانه تا زير بينى را از پائين و از بالا سر را تا روى پيشانى ميپوشانده است . م .\r\n","page_name":" 321 ","page_number":321},
  {"content":"\r\n\r\nكرده سلامتش را تهنيت گفتند و دربارهء آن فقيه از او پرسيدند او كيست ؟ گفت : اين مرد حامل سنت رسول خدا صلى عليه و سلم است و با من آمده است كه آنچه دربارهء دين لازم است به شما بياموزاند ، پس او را گرامى داشته خوش آمد گفتند و جوهر و او را نزد خويش فرود آوردند و گفتند : شريعت اسلام را براى ما ياد كن . و عقايد و فرايض اسلام را برايشان بازگو كرد . آنها گفتند : آنچه از نماز و زكات بيان كردى بدانها نزديك هستيم و اما اينكه گفتى : هر كس بكشد ، كشته مىشود . و هر كس به دزد دستش بريده مىشود و هر كس زنا كند تازيانه مىخورد يا سنگسار مىشود ، كارهائى است كه ملزم نتوانيم شد . و از اينجا رو به ديگران روان شو .\r\nهر دوى آنها از آن نقطه كوچ كردند ، شيخ بزرگى از آن قبيله به آنان نگريست و گفت : ناگزير اين شتر در اين صحراء شأنى خواهد يافت كه در گيتى از آن ياد خواهند كرد .\r\nجوهر و فقيهى كه بهمراه او بود به قبيله جداله كه قبيلهء جوهر بود رسيدند . عبد اللّه بن ياسين از آنها و قبايلى كه مجاور آن قبيله بود دعوت به احكام شريعت و آنها را تبليغ كرد برخى اطاعت كردند . بعضى هم سرپيچى كرده زير بار نرفتند .\r\nسپس مخالفان گرد آمدند و متشكل شدند . ابن ياسين به كسانى كه اطاعت كرده احكام دين را گردن نهاده بودند گفت : بر شما واجب شد كه با اين گروه كه مخالفت با حق كردند . و انكار شرايع اسلام نمودند و آماده براى پيكار با شما شدند ، جنگ كنيد . من پرچمى براى شما افراشته دارم و اميرى را بر خود گزين كنيد . جوهر به او گفت : تو امير باش گفت : نه ، زيرا كه من حامل امانت شريعت هستم و لكن تو امير باش . جوهر گفت : هر گاه من اين كار را بپذيرم قبيلهء من بر مردم چيره مىشود و گناهش بار گردن من خواهد بود . ابن ياسين به او گفت : عقيدهء من بر اين است كه ابا بكر بن عمر رئيس لمتونه و بزرگ آن قبيله كه مردى آقاست و سرورى دارد و راه و روش سياسى دارد و مطاع قوم خود مىباشد بدين امر برگزينيم و او بسبب حب رياست دعوت ما خواهد پذيرفت و قبيله‌اش از وى پيروى خواهد كرد و ما نيرو خواهيم يافت .\r\nپس نزد ابا بكر بن عمر رفتند و اين امر بر او عرضه داشتند و پذيرفت و عقد بيعت بنام او بستند و ابن ياسين او را امير المسلمين ناميد و به جداله بازگشتند و كسانى كه\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nاسلامشان پسنديده بود براى او گرد آوردند و ابن ياسين آنان را به جهاد در راه خدا برانگيخت و تشويق كرد و آنان را « مرابطين » ناميد ، مخالفان عليه آنها گرد آمدند و لكن مرابطين ( كه ميتوانيم آنها را وابستگان هم بناميم ) با آنها جنگ نكردند بلكه ابن ياسين و ابو بكر بن عمر از مصلحين و از قبايل آنها عليه اشرار يارى خواستند و به استمالت آنها كوشيد و به خود نزديكشان كردند ، تا جائى كه دو هزار نفر از افراد تباهكار و اهل فساد را جذب نمودند و آنها را در نقطهء ترك كرد ، گرداگردشان خندق كشيد و حفظ كردند . پس از آن قومى را بعد از قوم ديگر بيرون آورده كشتند .\r\nدر اين هنگام بود كه اكثر قبايل صحرانشين طاعت آنان را گردن نهادند و از آنها بترسيدند و شوكت « مرابطين » قوت گرفت .\r\nاز سوى ديگر عبد اللّه بن ياسين سرگرم با مردانش بود . و گروهى گرد او جمع آمدند كه در محضر او فقه ميآموختند . همين كه او و ابو بكر بن عمر نسبت به جوهر جدالى استبداد روا داشتند و ديگر او را در حكم دخالتى نبود . دچار رشك و حسد شد و پنهانى بناى فساد در كار را گذاشت . از كارهاى او آگاهى حاصل شد و مجلسى تشكيل گرديد . و آنچه درباره‌اش گفته شده بود به ثبوت رسيد ، حكم به قتل او صادر شد زيرا كه بيعت را شكسته و عصيان ورزيده و خواسته با اهل حق جنگ كند . او را بعد از آنكه دو ركعت نماز گذارد و ابراز مسرت از كشته شدن خود بخاطر ديدار خداى بزرگ كرد . كشتند آنگاه تمام قبائل بر طاعت آنها اجتماع كردند و هر كس مخالفت آنها ميكرد او را مىكشتند .\r\nچون در سال چهار صد و پنجاه بلادشان دچار قحطى شد . ابن ياسين ضعفاى آنها را امر كرد به سوس براى گرفتن زكات بروند . نود مرد از آنها بيرون شدند و به سجلماسه وارد شده و طلب زكات كردند . مقدار با ارزشى برايشان جمع‌آورى شد و بازگشتند .\r\nپس از آن محيط صحراء بر آنها تنگنا گرديد ، خواستند اظهار كلمهء حق نمايند و خواستند از دريا گذشته به اندلس بروند و با كفار جهاد كنند و به قصد سوس اقصى بيرون شدند ، مردم سوس با آنها جنگيدند و مرابطون منهزم شده\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nو عبد اللّه بن ياسين فقيه در آن گير و دار كشته شد . ابو بكر بن عمر برگشته و سپاهى گرد آورده و با دو هزار سوار رو به سوس نهاد . از بلاد سوس و زناته دوازده هزار سوار براى نبرد با آنها گرد آمدند . ابو بكر بن عمر براى آنها پيام فرستاد و گفت :\r\nراه بگشاييد تا ما به اندلس برويم و با دشمنان اسلام جنگ كنيم . آنها خواست او را نپذيرفتند . ابو بكر نماز گذارد و نيايش خداى بزرگ كرد و گفت : خداوندا اگر ما بر حق هستيم ياريمان كن و گر نه ما را از اين دار دنيا راحت كن . سپس دست بجنگ گشود و خود و يارانش با صدق نيت پيكار نمودند و خداى بزرگ آنها را يارى كرد و اهل سوس و همراهانشان رو بهزيمت گذاشتند و كشتار بسيار از آنها شد و مرابطون اموال و اثاث آنها را به غنيمت گرفتند و ابو بكر و يارانش روحيه‌شان قوت پيدا كرد و به سجلماسه رفتند و از اهالى سجلماسه مطالبه زكات كردند و به آنها ندادند و حكمران سجلماسه رو به آنها نهاد و با آنان جنگ كرد .\r\nمرابطون او را شكست داده و كشتند و به سجلماسه وارد شده و بر آنجا چيره شدند اين واقعه در سال چهار صد و پنجاه و سه رويداد\r\n.\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nبيان فرمانروائى يوسف بن تاشفين\r\nچون ابو بكر بن عمر سجلماسه را تصرف كرد . حكومت آنجا را به يوسف بن تاشفين لمونى كه از بنى اعمام نزديك به او بود واگذار كرد و خود به صحرا برگشت . روش يوسف نسبت به رعيت نيك بود و با آنها نيكرفتارى كرد و از آنها زكات چيزى نگرفت و مدتى در صحرا اقامت كرد . سپس ابو بكر بن عمر به سجلماسه بازگشت و يك سال در آنجا اقامت گزيد . خطبه و امر و نهى مر او را بود و برادرزادهء خويش ابا بكر بن ابراهيم بن عمر را بجانشينى خود گمارد و سپاهى از مرابطين مجهز نمود و به فرماندهى يوسف ابن تاشفين به سوس گسيل داشت و سوس بدست ابن تاشفين گشوده شد .\r\nيوسف مردى متدين ، خير ، با حزم ، و درايت و كياست و مجرب بود و تا سال چهار صد و شصت و دو باقيماندند . و ابو بكر بن عمر در صحراء درگذشت .\r\nطوايف مرابطين اجتماع نمودند و يوسف بن تاشفين را بحكومت بر خودشان گزين نمودند و به امير المسلمين ملقبش ساختند . حكومت در بلاد مغرب با زناته بود و در روزگاران فتنه و آشوب شورش كرده بودند و حكومتى به دو مذموم و بد كردار و بىسياست و بيدين بود . امير المسلمين و طايفهء او بر نهج سنت و پيروى از شريعت عمل ميكردند و مردم مغرب از او يارى خواستند ، و او به يارى آنها شتافت و قلعه به قلعه و شهر به شهر را با سهلترين مساعى بگشود و رعايا دوستدار او شدند و احوال آنها بهبود يافت .\r\nپس از آن يوسف قصد موضع شهر مراكش كرد ، كه زيروزبر شده بود و آبادى در آن پديد نبود . و آن نقطه موضع متوسطى در بلاد مغرب چون قيروان در افريقيه بود . مراكش زير جبال « مصامده » قرار داشت كه مردم آن از حيث قوت و داشتن دژهاى منيع و بلند اشد مردم آن ديار بودند . يوسف در آنجا طرح شهر مراكش را ترسيم و پىريزى كرد تا بر مردم كوهستانى آن ناحيه ، چنانچه خواستند\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nفتنه‌اى برانگيزاند تقويت شده باشد و آنجا را مقر خود ساخت و بلاد پيوسته بدان منطقه را مانند سبته و طنجه و سلا و غيرها را تصرف كرد و سپاهيانش افزون گرديدند .\r\nگروهى از قبيله لمتونه و غيرهم بيرون شدند و در اين هنگام بود كه لئام ( نقاب ويژه ) خود را تنگتر به بستند . آنها پيش از آنكه بمتصرفاتى دست‌يابى پيدا كنند . در صحرا بسبب گرمى و سردى هوا چنان كه اعراب ميكنند متلثم بودند و اكثر براى پوشش رنگ سبزهء سير و تندى كه داشتند و همين كه موفق به تصرف بلاد شدند لئام را تنگتر به بستند .\r\nو گفته شده است كه سبب « لئام » آنها اين بود كه طايفه‌اى از لمتونه به قصد تاخت بر دشمن بيرون شدند . دشمن بمخالفت آنها و بخانه‌هاى آنها روى نهاد .\r\nدر خانه‌هايشان جز مردان سالخورده و جوانان نو سال و زنان كسى نبود . و سالخوردگان همين كه محققا دانستند كه دشمن است كه رو به آنها نهاده زنان را دستور دادند ، لباس مردان بپوشند و روى تنگ ، جز چشمان خود بپوشانند تا شناخته نشوند و سلاح بپوشند زنان اين دستور را اجراء كردند ، سالخوردگان پيش افتادند و نوجوانان بدنبال آنها و زنان گرداگرد خانه‌ها بگرفتند همين كه دشمن بر آنها مشرف گرديد . گروهى بسيار در برابر خود بديد و گمان كرد مردان هستند و گفت : اينها از حرمهاى خود تا سر حد مرگ جنگ ميكنند . بهتر آنكه ستوران و گوسپندان بگيريم و برويم ، اگر بدنبال ما آمدند در بيرون از حريم آنها ميجنگيم .\r\nدر اثناء آنكه سرگرم جمع‌آورى ستوران و گله و رمه از چراگاهها بودند .\r\nمردان آن ناحيه از راه رسيدند و دشمن بين آنها و زنان ( مسلح ) قرار گرفت . و از دشمن كشتارى بزرگ كردند . و كسانى را كه زنان كشتند بيشتر بودند . و از آن زمان « لئام » را سنتى قرار دادند كه ملازم زندگىشان بود . و پير از جوان شناخته نشود و شب و روز آن را از خود بدور نميكنند و آنچه دربارهء « لئام » گفته شده اينست :\r\n « قوم لهم درك العلى فى حمير * و ان انتموا صنهاجة فهم هم » \r\n\r\n","description":"","footnote":"","page_name":" 326 ","page_number":326},
  {"content":"\r\n\r\n « لما حووا احراز كل فضيلة * غلب الحياء عليهم فتلثموا » \r\nمفاد دو بيت بالا به فارسى اينست كه : قومى از حمير بلنديها يافتند و چنانچه صنهاجه خود را منسوب بدانها كند . خود همان ( حمير ) هستند و چون هر فضيلتى احراز نمودند ، آزرم برآنها چيره گرديد روى پوشيده داشتند . باقى اخبار امير المسلمين را بخواست خداى بزرگ در مواقع خود ياد خواهيم كرد .\r\n\r\nبيان سپيدگرائى ابى الغنائم بن محلبان\r\nدر اين سال علاء الدين ابو الغنائم بن محلبان در واسط سپيد جامه بپوشيد [ ( 1 ) 
  ] و براى علويان مصر خطبه خواند . سبب آن اين بود كه رئيس الرؤساء از او سعايت كرد و نظر به واسط و توابع آن بدوخت . ديگران پذيراى نظر ابى الغنائم شد و بدان صوب سرازير شدند و گروهى از اعيان آن ناحيه به او روى آوردند . و گروه انبوهى را متشكل ساخت و بوسيلهء مردم بطايح تقويت شد و در جهت غربى واسط خندقى حفر كرد و با روئى بساخت و از كشتيهاى خليفه كه از آن ناحيه ميگذشتند ماليات گرفت . رئيس الرؤسا ابو نصر عميد عراق را بجنگ با او روانه داشت . و هر دو گروه با هم جنگيدند و ابن محلبان منهزم شد و عدهء بسيارى از يارانش اسير شدند .\r\nابو نصر خود را بباروى شهر رساند . عامهء مردم از بالاى باروى شهر با او جنگ كردند پس از آن شهر تسليم شد . و ابو نصر به اهالى شهر دستور داد خندق را پر و باروى شهر را خراب كنند . بعد از انجام اين كار ببغداد برگشت او همين كه آنجا را ترك كرد .\r\nابن فسا نجس به آن ناحيه بازگرديد و ديه عبد اللّه را غارت كرد و هر شخص نابينائى را كه در واسط بديد بكشت و خطبه‌خوانى بنام مصريان را اعاده نمود و به اهالى هر محله دستور داد آنچه از باروى شهر در بخش مسكونى آنها واقع شده است بسازند .\r\nاز آن سوى منصور بن حسين به مدار عزيمت كرد و ببغداد پيام فرستاد و طلب\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عباسيان شعارشان سياه جامگى بود و سپيدگرائى نشانه روگردانى از عباسيان تلقى ميشد . م .\r\n","page_name":" 327 ","page_number":327},
  {"content":"\r\n\r\nيارى كرد . عميد عراق و رئيس الرؤساء به او نوشتند و دستور دادند كه باتفاق ابن هيثم به واسط بروند و آنجا را محاصره نمايند . و آنان با كسانى كه بهمراه داشتند به واسط رفتند و از سمت خشكى و آب آنجا را محاصره كردند .\r\nاين محاصره به سال چهار صد و چهل و نه رويداد . و گرانى آنچنان شدت پيدا كرد كه هر پنج رطل خرما و نان و شكمبه گوساله به يك دينار بالا رفت و هر گاه خبازى يافته ميشد بيست رطل را بدينارى به او ميفروختند .\r\nسپس محصورين ضعيف و از حصار منزجر شدند . ابن فسانجس براى جنگ بيرون شد . و لكن پايدارى نتوانست كردن و گروهى از يارانش كشته شدند و به آن سوى باروى شهر گريختند ، جماعتى از مردم واسط از منصور بن حسين طلب زينهار و تأمين نمودند . ابن فسانجس واسط را ترك كرد و به قصر ابن اخضر رفت . گروهى از سپاهيان بدنبالش رفتند تا با او بجنگند ، او را نزديك دريافتند و خود و خانواده‌اش را اسير نمودند و ببغداد بردند . در صفر سال چهار صد و چهل و نه به بغداد وارد شد .\r\nو او را بر شترى سوار و پيراهن سرخى بر او پوشاند و بر سرش طرطور ( پوشاكى شبيه چادر نماز باشد م . ) انداخته ، دارش زدند\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\nبيان جنگ ميان بساسيرى و قريش\r\nدر سلخ شوال اين سال جنگى ميان بساسيرى و قريش بن بدران حكمران موصل رويداد . نور الدوله دبيس بن مزيد همراه بساسيرى و قتلمش پسر عم سلطان طغرل‌بيك در كنار قريش بود . قتلمش نياى پادشاهان اولاد قلج ارسلان بود . سهم الدوله ابو الفتح بن عمرو نيز با قريش بن بدران ميبود . جنگ در ناحيه سنجار رخ داد و نبرد هر دو گروه با يك ديگر شدت يافت و منتهى به هزيمت قريش و قتلمش گرديد و بسيارى از همراهانشان كشته شدند .\r\nقتلمش از مردم سنجار سختى بسيار ديد و در آزار او و يارانش بيداد كردند و قريش بن بدران زخمى شد و با حالت مجروح نزد نور الدوله آمد . وى او را خلعتى كه از مصر فرستاده شده بود بوى بخشيد و قريش آن را بپوشيد و بجمع آنها پيوست و رو بموصل نهادند و در آنجا بنام المستنصر باللّه خليفه مصر خطبه خواندند . قبلا با خليفهء مصرى دربارهء طاعت خود از او مكاتبه كرده بودند . المستنصر باللّه براى بساسيرى و نور الدوله دبيس بن مزيد . و جابر بن ناشب و مقبل بن بدران برادر قريش و ابى الفتح بن ورام و نصير بن عمر و ابى الحسن بن عبد الرحيم و محمد بن حماد خلعت فرستاد و قريش بن بدران هم بر آن جمع اضافه شد .\r\n\r\nبيان عزيمت سلطان طغرل‌بيك به موصل\r\nهمين كه اقامت سلطان طغرل‌بيك در بغداد بدرازا كشيد . و زيانكارى سپاهيانش شمول كلى نسبت بمردم پيدا كرد ورود لشكريان به شهر مردم را از حيث مسكن دچار تنگى كردند . و بر قوت و غذاى مردم\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nچيره شدند ، و هر كار ناروائى انجام دادند ، خليفه القائم بامر اللّه به رئيس الرؤساء وزير خود دستور داد نامه‌اى به عميد الملك كندرى وزير سلطان طغرل‌بيك بنويسد و او را احضار كند و هر گاه حاضر شد از جانب خليفه به او بگويد كه سلطان طغرل‌بيك را از جور و ستمى كه مردم بدان گرفتار شده‌اند آگاه كند و او را موعظه نمايد و متذكرش سازد چنانچه اين ستمكارى بر طرف سازد و آنچه خداوند امر كرده است عمل كند ، كارى بجا كرده است و گر نه با خليفه يارى كند كه از بغداد بيرون شود و به دور از منكرات بماند .\r\nرئيس الرؤساء به كندرى نامه نوشت و دعوتش كرد و حاضر شد و آنچه كه خليفه به او دستور داده بود بوى ابلاغ كرد . و نوشته‌اى بامضاى خليفه كه در آن ذكر مواعظ رفته بود به كندرى بداد و او نزد سلطان رفت و او را آگاه از آن احوال كرد . طغرل‌بيك پوزش خواست باينكه عدهء سپاهيان بسيار است و از تهذيب و ضبط آنها زبون و به عميد الملك دستور داد كه بامدادان پاسخ رئيس الرؤساء را بدهد و با آنچه كه گفته پوزش بخواهد .\r\nهمين كه شب فرا رسيد . سلطان ( طغرل‌بيك ) پيمبر صلّى اللّه عليه و سلّم را بخواب ديد كه در حرم كعبه است و چنان مينمايد كه سلطان به او سلام مىكند و پيمبر از وى روى گردانده التفاتى به او نكرده و به او ميگويد : خداوند تو را در بلاد و عباد خود حكومت بخشيده ، و تو مراقبت نميكنى و از جلال او عز و جل شرم نمينمائى و بد رفتارى با مردم روا داشته‌اى و غره شده‌اى در اهمال به رفع ستمكارى از آنها ! سلطان با حال جزع و فزع از خواب سراسيمه بيدار شد و عميد الملك را احضار كرد و آنچه در خواب ديده بود براى او بازگو كرد و او را نزد خليفه فرستاد و پيام داد آنچه را گفته مىشود و اطاعت مىكند و در انجام آن همت ميگمارد . سپس امر كرد لشكريان از مساكن عامه بيرون شوند و شدند و دستور داد كسانى را هم كه مخفى شده‌اند ، آنها را از خفاگاهشان بيرون آورند و توكيل كسانى را هم كه موكل بر ديگران كرده بود رفع كرده و در اثناء اينكه او در اين دفع بود و تصميم داشت كه براى سبكبارى زندگى مردم از بغداد بيرون برود و مردد در انجام اين تصميم بود\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nكه خبر رويدادى كه در بيان گذشته ياد كرده بوديم ، بوى رسيد ، پس لشكريان خويش بسيج كرد و در دهم ذى قعده از بغداد عزيمت نمود . زرادخانه و منجنيقها با خود بهمراه برد . اقامتش در بغداد سيزده ماه و چند روز به طول انجاميد و در آن مدت خليفه را ديدار نكرد . همين كه او و سپاهيانش به « اوانا » رسيدند آنجا را غارت كرده و همچنين عكبرا و غيرهما را نيز تاراج نمودند .\r\nطغرل‌بيك به تكريت رسيد و آنجا را محاصره كرد ، نصر بن على بن خميس در آنجا حكومت ميكرد ، چون محاصره شد بر فراز قلعه پرچم سياه برداشت و مالى تقديم نمود و سلطان پذيرفت و از آنجا به موازيج عزيمت نمود تا در آن نقطه اطراق كند و منتظر گرد آمدن سپاهيان شود تا به موصل عزيمت كند . همين كه از تكريت دور شد صاحب تكريت ( نصر بن على بن خميس ) درگذشت ، مادر او اميره دختر غريب بن مقن بترسيد كه برادرش ابو الغشام آن بلده را تصرف نمايد ، پس او را كشت و به موصل رفت ، و بر دبيس بن مزيد فرود آمد ، و قريش بن بدران او را تزويج كرد ، موقعى كه از تكريت عزيمت نمود ، ابا الغنائم ابن محلبان را بجانشينى خود در آنجا تعيين كرد و او با رئيس الرؤساء مكاتبه كرد و عطوفت او را جلب كرد ، و ميانشان صلح شد ، و تكريت را به سلطان طغرل تسليم كرد و خود ببغداد رفت .\r\nسلطان طغرل در بوازيج اقامت گزيد و تا سال چهار صد و چهل و نه فرا رسيد ، برادرش ياقوتى با سپاهيان به او رسيد ، باتفاق آنها رو به موصل نهاد ، و شهر « بلد » را كه تعلق به هزار سب بن بنكير داشت بايستى از آن ميگذشتند ، مردم آباديهاى آن ناحيه بيمناك رو به « بلد » هجوم آوردند ، سپاهيان ميخواستند آنها را غارت كنند سلطان از آنها جلوگيرى كرد و گفت : اجازت نداريد به « بلد » هزار سب تجاوز كنيد ، و سپاهيان اصرار ورزيده گفتند : ميخواهيم در شهر اقامت كنيم . سلطان به هزار سب گفت : اينها ( سپاهيان ) حجت آوردند كه ميخواهيم در شهر اقامت كنيم و تو اهل بلد را به اردوگاه خويش انتقال بده كه نفوس آنها حفظ شود . هزار سب همان كار را كرد و شهر بلد پس از ساعتى تهى از سكنه شد و هزار سب مالى بمردم بلد بخشيد و كسانى را هم كه قادر به پياده روى نبودند ، سوار كرده آنها را روانه موصل داشت\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nكه در آنجا در امن باشند .\r\nسلطان متوجه نصيبين گرديد ، هزار سب به او گفت : روزها به درازا كشيد و چنان مىبينم كه اجازت دهى يك هزار سوار از سپاهيان گزين سازم و به دشت و بيابان روم شايد در آنجا از اعراب ( چادرنشين ) بمقصودى برسم . سلطان بوى اجازت داد هزار سب رو به اعراب باديه رفت ، چون به محل كوچ‌نشين آنها نزديك رسيد دو كمينگاه ترتيب داد ، و خود رو به چادرها پيش اعراب شد چون او را ديدند بجنگيدند و او ساعتى در جنگ و ستيز با آنها بود و سپس بمانند كسى كه رو بهزيمت نهاده باشد از پيش روى آنها دور شد ، او را دنبال كردند ، بناگاه افرادى كه در كمينگاهها منتهز فرصت نشسته بودند بيرون شدند ، اعراب منهزم شده كشته و اسير بسيار دادند گروهى از بنى نمير از مردم حران ورقه و توابع آن نواحى به آنها پيوسته بودند ، اسيرانى كه گرفتار شده بودند نزد سلطان بردند ، و همين كه در پيشگاه او حاضر شدند به آنها گفت : آيا من پايم بسرزمين شما رسيده و از شما شهرى را تصرف كردم ؟ گفتند : نه .\r\nسلطان گفت : پس براى چه بجنگ من آمديد ؟ و فيلى را بخواست و آنها را زير پاى فيل انداخت و كشت . مگر نوجوانى ساده رو را كه فيل از عبور از روى او خوددارى كرد و سلطان او را بخشيد .\r\n\r\nبيان بازگشت نور الدوله دبيس بن مزيد و قريش بن بدران به طاعت سلطان طغرل‌بيك\r\nچون هزار اسب بر اعراب پيروز گرديد و نزد سلطان طغرل‌بيك برگشت ، نور الدوله و قريش كس نزد او فرستادند و از او خواستند كه ميان آنها و سلطان طغرل‌بيك ميانجيگرى كند و حال آنها را با سلطان در ميان نهد و كار آنها را با سلطان اصلاح كند ، هزار سب به اين كار همت گماشت ، و عطوفت سلطان را نسبت به آنان جلب كرد سلطان گفت :\r\nاين دو تن را عفو كردم اما بساسيرى گناهش با خليفه است و ما متابعت امر\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nخليفه را دربارهء او ميكنيم . در اين موقع بود كه بساسيرى به رحبه رفت و تركهاى بغدادى از او پيروى نمودند و مقبل بن مقلد و گروهى از عقيل هم با او رفتند .\r\nدبيس و قريش از سلطان درخواست نمودند ابا الفتح بن ورام را نزد آنان گسيل دارد . و سلطان او را فرستاد ، و ابن ورام از نزد آنها برگشت و طاعت آنها را به سلطان اطلاع داد و گفت آنها ميخواهند كه هزار سب نزد ايشان برود كه به آنها سوگند دهد . سلطان بهزار سب دستور داد نزد آنها برود ، و همگى گرد هم آمدند و هزار سب به آنها مشورت داد كه بحضور سلطان بروند ، ترسيدند و خوددارى نمودند قريش از جانب خود ابا السداد هبة اللّه بن جعفر و دبيس فرزند خود بهاء الدوله منصور را روانه داشتند ، سلطان مقدم آنان را گرامى شمرد و فرمان متصرفات آنها را صادر كرد . و در نتيجه ، نهر الملك و بادوريا و انبار و هيت و دجيل و نهر بيطر و عكبرا و اوانا و تكريت و موصل و نصيبين ، نصيب قريش و از آن او گرديد و رسولان رو بياران خود بازگشتند .\r\n\r\nبيان اينكه سلطان قصد ديار بكر نمود و آنچه در سنجار كرد\r\nهمين كه طغرل‌بيك از كار اعراب فراغ بال پيدا كرد رو بديار بكر نهاد ، آنجا از ابن مروان بود و ابن مروان همه روز هدايا و يخ براى سلطان ميفرستاد . سلطان به جزيرهء ابن عمر رفت و آنجا را محاصره نمود ، جزيره از آن ابن مروان بود . و او كس نزد سلطان فرستاد و تقديم مالى را پيشنهاد كرد بپردازد و اصلاح حال او كند و به سلطان يادآور شد كه مرزبان مرزهاى مسلمانان است و چه زحماتى را در جهاد با كفار متحمل ميگردد ، و در اثنائى كه سلطان جزيره را در محاصره داشت گروهى از سپاهيان به « عمرا كمن » رفتند و چهار صد راهب در آنجا سكونت داشتند و يكصد و بيست نفر از آنها را گردن زدند و بقيه با فديه دادن شش « مكوك » [ ( 1 ) 
  ] سيم و زرجان\r\n\r\n\r\n\r\n\r\n","description":"","footnote":"\r\n[ ( 1 ) 
  ] مكوك نام « وزن » و از اوزان متداول عراق بوده و هر مكوك ( با فتح ميم ) معادل با 70 / 767 گرم بوده است ، ( از تاريخ مقياسات و نقود در حكومت اسلامى تأليف مرحوم سيد محمد على امام شوشترى م . )\r\n","page_name":" 333 ","page_number":333},
  {"content":"\r\n\r\nخويش خريدند .\r\nابراهيم ينال برادر سلطان در آنجا به او رسيد ، اميران و مردم همه او را پيشواز نمودند و هدايا تقديم داشتند ، او به عميد الملك وزير گفت : اين اعراب چه كسان هستند كه نظراى سلطان باشند و تو ميان‌شان اصلاح كنى ؟ بپاسخ گفت : با حضور شما آنچه خواهيد انجام دهيد و شما نايب سلطان هستيد .\r\nهمين كه ابراهيم ينال بدانجا برسيد ، هزار سب به نور الدوله بن مزيد و قريش پيام داد و آنان را از رسيدن ينال آگاه و از او بر حذر ساخت . آن دو از جبل سنجار به رحبه رفتند ، بساسيرى توجهى به آنها نكرد . نور الدوله به بلدهء خود به عراق رفت و قريش با فرزند خود مسلم بن قريش در رحبه نزد بساسيرى اقامت كرد .\r\nقتلمش عموزادهء سلطان شكايت مردم سنجار به سلطان كرد كه سال گذشته كه منهزم گرديد چه بروز او آوردند و مردان او را كشتند ، پس سلطان سپاهيان بسوى آنها سوق نمود ، و آنها را احاطه كرد ، مردم سنجار بر باروى شهر بالا رفتند ، و ناسزا گفتند ، و جمجمهء كسانى كه كشته بودند ، و عمامه‌هاى آنها بيرون آوردند ، و آنها را بر سر چوب نموده و بر باروى شهر بجا گذاشتند . سلطان شهر را با زور بگشود و امير آن مجلى ابن مرجا و گروه بسيارى از مردان را بكشت و زنانشان اسير كرد . و آنجا را ويران كرد . و دربارهء بقيه از ابراهيم ينال پرسيد چكند ؟ و سپس ترك‌شان كرد و آنجا و موصل و بلاد تابعه را تسليم ينال كرد . و او در اردوگاه دستور داد جار زدند كه :\r\nهر كس دست بغارت گشايد بدارش ميزنم . و دست از نهب و غارت كشيدند .\r\nسلطان چنان كه ياد خواهيم كرد ، به بغداد بازگشت ، و اين رويداد به سال چهار صد و چهل و نه رخ داد ، و اينكه در اين ( سال ) پاره‌اى از آن بيان شد بسبب آنست كه آغاز اين امر در اين سال شروع شد و وقايع را كه بعضى با بعضى ديگرى پيوست دنبال كرديم و گفتيم اين رويداد بستگى بحوادث سال چهار صد و چهل و نه دارد\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nبيان پاره‌اى از رويدادها\r\nدر اين سال راههاى عراق از ترس نهب و غارت بريده شد و نرخها بالا رفت و گرانى افزون گرديد و بدست آوردن قوت و غذا و غيره متعذر گرديد و مردم خوار شدند و بدنبال آن وباى عظيمى بروز كرد و مرگ و مير آنچنان فزونى يافت كه مرده‌ها را بدون غسل و كفن دفن ميكردند . يك رطل گوشت به يك قيراط ، چهار ماكيان بيك دينار ، يك رطل شراب بيك دينار ، يك گلابى يك دينار يك انار يك دينار و هر چيزى به اين قياس بود .\r\nدر مصر نيز وباى شديدى بروز كرد ، چنان كه روزى هزار نفر مىمردند سپس اين بليه بساير بلاد در شام و جزيره و موصل و حجاز و يمن و غيرها سرايت كرد .\r\nدر جمادى الاولاى اين سال جاريه ذخيرة الدين بن الخليفه كه قبلا درگذشت او را بيان كرده بوديم ، فرزند پسرى زائيد و نامش را عبد اللّه و كنيه‌اش ابو القاسم ناميده و مكنى شد و او همان المقتدى است .\r\nدر دهه دوم جمادى الاخره هنگام سحر ستارهء سفيد دنباله‌دارى ظهور كرد كه طول آن كه به چشم ميآمد ده ذراع و پهناى آن دو ذراع بود و تا نيمه ماه رجب باقيماند و سپس نابود شد .\r\nدر اين سال خليفه دستور داد كه در كرخ در گفتن اذان نماز بجاى حى على خير العمل گفته شود : « الصلاة خير من النوم ( نماز به از خوابيدنست ) و آنچه دستور داده شده بود از ترس سلطنت و قوت آن انجام شد .\r\nدر اين سال على بن احمد بن على ابو الحسن مؤدب به فالى درگذشت . او از مردم شهر فال كه نزديك ايذج واقع شده است بود و راوى ادب و حديث ميبود و شعر نيكو ميسرود و از گفتهء اوست :\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n « تصدر للتدريس كل مهوس * بليد تسمى بالفقيه المدرس »\r\n« فحق لا هل العلم ان يتمثلوا * ببيت قديم شاع فى كل مجلس »\r\n« لقد هزلت حتى بدا من هزلها * كلاها و حتى سامها كل مفلس » \r\nمفاد اين ابيات به فارسى چنين است : هر زبان باز بىفهمى كه بر مسند تدريس نشست فقيه مدرس ناميده مىشود و دانشمندان حق دارند كه به اين بيت قديمى كه در هر مجلسى شايع شده است متمثل شوند كه ميگويد تكيد و تكيد تا جائى كه از تكيدگى و نزارى او هر مفلسى مشمئز گرديد .\r\nدر اين سال محمد بن حسين بن محمد بن سعدون ابو طاهر بزاز موصلى درگذشت .\r\nمولد او در موصل بود و در بغداد پرورده شد و از ابن حبابه و دارقطنى و ابن بطه و غيرهم روايت ميكرد . درگذشت او در مصر رويد .\r\nو در اين سال اميرك دبير بيهقى در شوال درگذشت و مرد دنيا بود .\r\nو محمد بن عبد الواحد بن عمر بن ميمون دارى فقيه شافعى نيز در اين سال بدرود زندگى گفت\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\n449 سال چهار صد و چهل و نه\r\n\r\nبيان بازگشت سلطان طغرل‌بيك ببغداد\r\nچون سلطان طغرل‌بيك موصل و توابع آن را به برادر خود ابراهيم ينال سپرد . به بغداد بازگشت و همين كه به « قفص » رسيد . رئيس الرؤساء به پيشواز بديدار او رفت و چون به « قفص » نزديك رسيد عميد الملك وزير سلطان با گروهى از امراء از وى استقبال كردند . رئيس الرؤساء به خدمت سلطان برسيد و درود خليفه را بوى رساند و خوددارى او را بازگو كرد و زمين ببوسيد . رئيس الرؤساء جامى كه در آن گوهرها و جامهء كه گشاده از پشت بود و خليفه بهمراه وى روانه داشته بود تقديم كرد و عمامه بر مخدهء او فرار داد و بسلطان مراسم خدمت انجام داد و زمين ببوسيد .\r\nسلطان طغرل‌بيك به بغداد وارد شد . و به هيچكس از همراهانش امكان فرود آمدن در منازل مردم نداد و ملاقات با خليفه را بخواست و به او اجازه ديدار داده شد .\r\nخليفه روز شنبه پنج روز باقيمانده از ذى قعدهء ببار عام نشست وجوه سپاهيان سلطان و اعيان بغداد حضور پيدا كردند . سلطان از راه آب حضور يافت و يارانش در زورقها پيرامونش بودند و چون از زورق خويش بيرون شد بر اسبى از اسبان خليفه سوار شده و نزد خليفه حضور پيدا كرد . خليفه بر سريرى بلندتر از زمين به مقدار هفت ذراع جلوس كرده و بُرد پيمبر صلى اللّه عليه و سلم بدوش افكنده بود و چوبدستى از خيزران بدست داشت . سلطان چون به حضور رسيد زمين ببوسيد و دست خليفه را بوسيد و او را بر كرسى نشاندند . و خليفه به رئيس الرؤساء گفت : به او بگو كه امير المؤمنين سعى تو را سپاس دارد . و كردارت را ميستايد . و خرسند و مأنوس به نزديكى با تو است . و آنچه را كه خداوند از شهر به ولايت او داده ، تو را بر آنها فرمانروا كرده است و رعايت بندگانش ( بندگان خدا را ) در عهدهء تو گذاشته و از\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nفرمانروائى كه خداوند بر تو ارزانى داشته ، پرهيزگار باش و نعمتى را كه به تو بخشوده داناى ( ارزش ) آن باش و در دادگسترى كوشا باش و از بيدادگرى خوددارى كن و احوال رعيت به اصلاح بازآر .\r\nسلطان زمين ببوسيد و خليفه دستور داد خلعت بپوشد . سلطان برخاست و بموضع ديگر بدور از انظار حاضران خلعت ( خليفه ) را بپوشيد و بازگشت و دست خليفه را ببوسيد و بر ديدگان خود نهاد و خليفه او را بخطاب پادشاه خاور و باختر مخاطب ساخت و سلطان پيمان داد و بيرون شد . خليفه خدماتى ارزنده بوى ارزانى داشت از جمله پنجاه هزار دينار و پنجاه مملوك از بهترين غلامان ترك با اسبان و سلاحهائى كه به بر كرده بودند و غير ذلك از جامگان و چيزهاى ديگر بود .\r\n\r\nبيان جنگ ميان هزار سب و فولاد\r\nسلطان طغرل‌بيك بصره و ارجان و خوزستان و شيراز را براى هزار سب بن بنكير بن عياض تضمين و بوى واگذار كرده بود . رسولتكين عموزادهء سلطان بهمراهى فولاد بر متصرفات هزار اسب بتاخت و قصد ارجان كرد و آنجا را غارت نمود .\r\nهزار سب در آن موقع با طغرل‌بيك در موصل و الجزيره بود ، همين كه سلطان از امور آن ناحيه فراغت پيدا كرد ، هزار سب را به بلاد خودش روانه داشت و دستور جنگ با رسولتكين و فولاد را بوى داد . هزار سب به بصره آمد و در آنجا تاج الدين بن سخطهء علوى و ابن سمحا يهودى را يكصد و بيست هزار دينار مصادره كرد و از بصره رو به جنگ با رسولتكين و فولاد نهاد و با آنها تلاقى و جنگ شديدى كرد . در آن گير و دار فولاد كشته شد و رسولتكين پسر عم سلطان اسير شد و هزار سب او را نگهداشت رسولتكين از او تقاضا كرد كه وى را به دار الخلافه بفرستد تا خليفه از وى شفاعت كند . هزار سب تقاضاى او را انجام داد .\r\nرسول تكين با ياران هزار سب به بغداد رسيدند . رسولتكين بهنگام عبور از خانهء رئيس الرؤساء هجوم برده وارد آنجا شد . و محض نگهداشت حرمت ، غذائى\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nبخواست . خليفه دستور داد عميد الملك را بخواهند و از حال رسولتكين او را آگاه كنند كه دربارهء او با سلطان گفتگو نمايد . همين كه عميد الملك حاضر شد و مراتب را به او گفتند . وى گفت : سلطان ميگويد اين شخص احترامى ندارد كه مستحق مراعات باشد و احسان مرا با عصيان روبرو كرد و لازم است كه تسليمش نماليد تا منزلت من در چشم مردم تحقق پذيرد . و هيبت من افزون گردد . پس از مراجعه و گفتگو قرار بر اين شد كه به بند كشيده شود و دستخط خليفه در اين باره چنين صادر شد :\r\nجايگاه ركن الدين ( مقصود طغرل‌بيك است ) نزد ما چنانست كه اقتضاء كرده چنان كنيم كه با ديگرى نكرده بوديم زيرا كه عادت بر اين جارى نبود كسى در اين گرامى خانه به بند كشيده شود و ناگزير رضاى ما در جوابگوئى كارى است كه انجام شده است . رئيس الرؤساء به طغرل نامه نوشت تا آنكه راضى شد .\r\nدر روزگاران خاندان بويه ، دار الخلافه پناهگاه هر خائفى از وزير و عميد و غير ذلك بود در ايام سلجوقيان به راهى غير از آنچه مرسوم بود برفتند و اين نخستين كارى بود كه كردند .\r\n\r\nبيان دستگيرى وزير يازورى در مصر\r\nدر ذى حجه اين سال در مصر ، وزير ابى محمد حسن بن عبد الرحمن يازورى دستگير شد و مقرر گرديد اموال بسيارى از او و يارانش بازستانند و از روى مكاتباتى كه با بغداد داشت بدست آمد .\r\nآغاز كارش اين بود كه حج گذارد . همين كه حج تمام كرد بمدينه آمد و مسجد رسول خدا صلى اللّه عليه و سلم را زيارت كرد در آن اثناء قطعه‌اى از كهنه پارچه‌ها كه بر ديوار حجره پوشانده شده بود ، بر دوش او افتاد يكى از كسانى كه به پا ايستاده بود بوى گفت ، اى شيخ من به تو مژده مىدهم و هر گاه بدان نائل آمدى مرا گرامى و دوستدار باش باينكه ولايتى عظيم به تو همى رسد و اين كهنه پارچه‌ها كه بر دوش تو افتاد دليل بر آنچه گفتم باشد .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nديرى از آن رويداد نگذشته بود كه به وزارت رسيد و مراعات حال آن مرد كرد و به او نيكى نمود . يازورى به مذهب ابى حنيفه تفقه ميكرد و در رمله قاضى بود . علماء را گرامى داشته مورد تكريم او بودند و به آنان احسان و با ايشان مجالست ميكرد .\r\nآغاز كارش چون آغاز كار رئيس الرؤساء بود : گواه بودن و قضاء و نيك بختى آنها همانند و پايان كارشان مشابه و نزديك بهم ميبود .\r\n\r\nبيان پاره‌اى از رويدادها\r\nدر اين سال در بغداد و عراق گرانى افزون گرديد تا جائى كه يك « كر [ ( 1 ) 
  ] » آرد بختيه به سيزده دينار و يك « كر » جو و ذرت به هشت دينار بالغ گرديد و مردم گوشت مردار و سگ و غيره ميخوردند و بيمارى و با چنان شدت و مرگ و مير شيوع يافت كه مردم از به خاك سپردن مردگان زبون شدند و چاله كنده گروه مردگان در آن چاله‌ها ريخته روى آن خاك ميريختند .\r\nدر ربيع الاول اين سال ابو العلاء احمد بن عبد اللّه بن سليمان المعرى اديب بدرود زندگى گفت و در حدود شصت و هشت سال داشت و دانش او مشهورتر از آنست كه ذكر شود ، الا اينكه بيشتر مردم او را متهم به زندقه كرده و در شعر او چيزى دليل بر اين امر وجود دارد . آورده‌اند كه روزى به ابى يوسف قزوينى گفت : من تاكنون هيچكس را هجو نكرده‌ام . قزوينى به او گفت : انبياء را هجو كرده‌اى . معرى رنگ چهره‌اش دگرگون شد و گفت : از هيچكس جز تو نميترسم قزوينى از گفتهء معرى آورده است كه گفت : من شعرى در مرثيه حسين بن على نديدم ( نيافتم ) كه برابرى كند با آنچه حفظ شده ، قزوينى گفت : بلى برخى از اهل سواد ما ( ولايت ما ) گفته‌اند :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - كر با ضم كاف مقياس وزنى است برابر با 940 / 824 كيلوگرم و اين مقياس وزن در عراق با مقياس وزن مشابه آن در حجاز تفاوت داشته است و هر دينار برابر آنچه خاورشناسان تعيين كرده‌اند از جمله استانلى لين پول انگليسى (  StanlyLanePool  ) معادل بوده با يك ليره و سه شلينگ و دو پنس انگليسى به تخمين . م .\r\n","page_name":" 340 ","page_number":340},
  {"content":"\r\n\r\n « رأس ابن بنت محمد و وصيه * للمسلمين على قناة يرفع »\r\n« و المسلمون بمنظر و بمسمع * لا جازع منهم و لا متضجع »\r\n« ايقظت اجفانا و كنت لها كرى * و انمت عينا لم تكن بك تهجع »\r\n« كحلت بمصر عك العيون عماية * و اصم نعيك كل اذن تسمع »\r\n« ما روضة الا تمنت انها * لك مضجع و لخط قبرك موضع » \r\nمفاد اين ابيات به فارسى چنين است : سر پسر دختر پيمبر و وصى او بر ديد مسلمانان بر نيزه برافراشته داشتند و مسلمانان بديدند و شنيدند . نه كسى از آن ( بينندگان و شنوندگان ) اشكى فرو ريخت و دريغى خورد . تو ( اى پسر دختر پيمبر ) چشمانى كه بر هم افتاده بود بيدار كردى و ديدگانى كه بخواب رفته بود از اشك ( غرقه ) كردى . ديده‌ها از قتلگاهست تا به حد كورى تيره و سياه شد و گوشها ، هر گوشى از شنيدن ( فاجعهء ) تو كر شد . هيچ عرصهء خاكى نيست جز آنكه تمنا كرده باشد در آغوش او باشى و سنگ نبشته آرامگاهست بر ( سينهء ) خود داشته باشد .\r\nدر اين سال اوضاع و احوال دبيس بن على بن مزيد و محمود بن اخرم خفاجى با سلطان ( طغرل‌بيك ) به صلح و آشتى انجاميد . دبيس چون به بلاد خويش بازگشت آنها را ويران بديد بسبب سيل مرگى كه از وباء بدان نواحى رسيده و هيچكس در آنجا يافته نميشد .\r\nدر اين سال بيمارى وباء در بخارا بيداد كرد تا جائى كه گفته شده در يك روز هيجده هزار نفر از توابع بخارا درگذشتند و در اين ولايت در مدت شيوع وباء هزار هزار و ششصد و پنجاه هزار ( يك ميليون و 650 هزار نفر ) تلف شدند و در سمرقند نيز حال بر همين منوال بود . مرده‌اى يافتند كه ترك بود و وارد خانه شده كه لحافى بردارد ، يك سمت لحاف به دستش بوده او را مرده يافتند و اموال مردم بىصاحب مانده بود .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nدر اين سال خانهء ابى جعفر طوسى فقيه اماميه در كرخ مورد غارت واقع شد و هر چه در آن يافته ميشد تاراج كردند ، ابى جعفر خود به سمت غربى مشهد ( مقصود كاظمين است ) رفته بود .\r\nدر صفر اين سال ، ابو عثمان اسماعيل بن عبد الرحمن صابونى درگذشت او پيشواى اصحاب حديث در خراسان و مردى فقيه و خطيب و در دانشهائى چند سمت پيشوائى داشت .\r\nدر ربيع الاول اين سال ، ابو النجم اياز بن ايماق غلام محمود بن سبكتكين كه اخبارش با وى مشهور است درگذشت .\r\nو همچنين در اين سال ابو احمد عدنان ابن شريف الرضى نقيب علويان و نيز ابو الحسين عبد الوهاب بن احمد بن هارون غسانى معروف به ابن جندى درگذشتند\r\n.\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\n450 سال چهار صد و پنجاه\r\n\r\nبيان رفتن ابراهيم ينال از موصل و چيره شدن بساسيرى بر آنجا و گرفتن آن را از ينال\r\nدر اين سال ابراهيم ينال موصل را ترك كرد و به بلاد جبل عزيمت نمود .\r\nسلطان طغرل‌بيك عزيمت او را منسوب به عصيان وى دانست و كس بدنبال او فرستاد . و دعوتش نمود و جامه‌اى كه خليفه به سلطان خلعت داده بود برايش بفرستاد خليفه نيز نامه‌اى در اين باره بوى نوشت . ابراهيم نزد سلطان كه در بغداد بود ، بازگشت كندرى وزير از وى استقبال كرد و خليفه خلعتها براى او فرستاد .\r\nاز آن سوى چون ابراهيم موصل را ترك كرد . بساسيرى و قريش بن بدران قصد آنجا نموده و موصل را محاصره و همان روز هم تصرفش كردند و باقى ماند دژ آنجا كه خازن واردم و گروهى از سپاهيان در آن ميزيستند . محاصرهء دژ چهار ماه بدرازا كشيد تا جائى كه محصورين گوشت چارپايان خود بخوردند . ابن موسك صاحب اربل با قريش مكاتبه كرد تا اينكه به آنها تأمين داده شد و بيرون آمدند .\r\nبساسيرى دژ را ويران و اثر آن را محو و با خاك يكسان كرد .\r\nدر آن هنگام سلطان سپاهيان را در « نوروز » پراكنده داشته بود ، خود با دو هزار سوار مجرد باقيمانده بود كه بوى خبر رسيد و رو به موصل نهاد . چون به مقصد رسيد كسى در آنجا نيافت زيرا كه قريش و بساسيرى آنجا را ترك كرده بودند .\r\nسلطان در اثر آنها به نصيبين رفت تا آنها را از بلاد بيرون براند . برادرش ابراهيم ينال از او جدا شد و رو بهمدان نهاد و در بيست و ششم رمضان سال چهار صد و پنجاه به آنجا رسيد . گفته شده بود كه مصريان ( دستگاه المستنصر باللّه ) با او و بساسيرى با آنان\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nمكاتبه و در استمالت و جلب آنها به طمع انداختن آنها در سلطنت و تصرف بلاد كوشيده و برانگيخته بودند . ينال همين كه به همدان بازگشت سلطان در اثر او بدانجا رفت .\r\n\r\nبيان خطبه بنام علوى مصرى در عراق و ماجراهائى كه منتهى به كشته شدن بساسيرى گرديد\r\nهمين كه ابراهيم ينال بهمدان برگشت . طغرل‌بيك پشت سر او روانه شد .\r\nوزير خود عميد الملك كندرى و همسر خويش را به بغداد فرستاد .\r\nعزيمت او از نصيبين در نيمهء ماه رمضان بود و بهمدان رسيد و در شهر متحصن گرديد و مردم شهر پيش روى او بجنگيدند . به خاتون همسر خويش و عميد الملك كندرى پيام فرستاد كه به او ملحق شوند . خليفه كه متمسك به آنان بود از الحاق آنها منع‌شان كرد و غلات بسيار بين مردم پراكنده و پخش كرد ، آنچه از تركان در بغداد بودند ( بكمك ) سلطان به همدان رفتند . عميد الملك نزد دبيس بن مزيد رفت و دبيس او را بزرگ داشت و احترام كرد . سپس از نزد او نزد هزار سب رفت . خاتون به همدان و نزد سلطان رفت خليفه به نور الدوله دبيس بن مزيد پيام فرستاد و بوى امر كرد به بغداد بيايد . دبيس با يكصد سوار وارد بغداد شد و در نجمى فرود آمد و سپس از اتانين عبور كرد .\r\nوصول بساسيرى بر شور و هيجان در همه جا بيش از پيش افزود و همين كه وصول بساسيرى به « هيت » محقق گرديد ، بمردم دستور داد از سمت غربى در جهت شرقى ( از دجله ) بگذرند . دبيس بن مزيد به خليفه و رئيس الرؤساء پيام فرستاد و گفت . مرا عقيده بر آنست كه بهمراه من از شهر بيرون شويد . هزار سب در واسط است و من با وى گرد هم آئيم و دشمن شما را دفع كنيم . به ابن مزيد پاسخ داده شد مقيم آنجا باشد تا در اين باره فكر كنند . او باز پيغام داد كه : اعراب در اقامت در اينجا اطاعت از من نميكنند و من به « ديالى » ميروم . هر گاه بدان صوب سرازير شديد . در خدمت شما خواهم بود . ابن مزيد به ديالى رفت و منتظر ماند . چون اثرى از آمدن آنها نشد به\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nبلاد خود رفت .\r\nبساسيرى روز يكشنبه هشتم ذى قعده به بغداد رسيد ، با او چهار صد غلام در نهايت فقر و پريشانى همراه بودند . ابو الحسن بن عبد الرحيم الوزير همراه او بود . بساسيرى در شرعة الروايا و قريش بن بدران با دويست سوار در شرعه باب البصره فرود آمدند .\r\nعميد عراق سوار شد . سپاه و عوام مردم با او بودند . و در برابر سپاه بسياسيرى موضع گرفت و سپس برگشتند . بساسيرى در جامع المنصور بنام المستنصر باللّه علوى خطبه بخواند و امر كرد در اذان « حى على خير العمل » گفته شود و پل بست و سپاهش از روى آن گذشته در « الزاهر » چادرهاى خود برپا داشتند و روز جمعه ( هفتهء ) ورود خود در جامع رصافه بنام مصرى ( المستنصر باللّه ) خطبه خواند . و در اثناى هفته جنگهائى بين دو گروه رويداد .\r\nعميد عراق به رئيس الرؤساء مشورت داد شتابزدگى در كار روا ندارد و دست بدست كند و روزها بدرازا كشاند بانتظار اينكه از سلطان چه خبر مىشود . عميد مصلحت را چنان ميديد كه مشورت داده بود زيرا كه ميل عامه به بساسيرى بود از جانب شيعى مذهبان بسبب مذهب و از جانب سنيان بسبب آن كارها كه تركان با آنها كرده بودند .\r\nرئيس الرؤساء بسبب قلت معرفتش بامور جنگ و بنا به آنچه كه از بساسيرى بدل داشت ، مبادرت بجنگ را لازم ميدانست . اتفاق چنين افتاد كه يك روز قاضى همدانى نزد رئيس الرؤساء حضور پيدا كرد و اجازت خواست دربارهء جنگ با بساسيرى و قتل بساسيرى را تضمين نمود . رئيس الرؤساء بدون آگاهى عميد عراق بوى اجازه داد . قاضى همدانى بيرون شد و خدمتگزاران و هاشميون و مردم غير عرب و عوام الناس با او بيرون شده به « حلبه » رفتند . و بساسيرى به دور رفتند و آنها را بدنبال خود همى كشانيد . همين كه از موضع خودشان بدورشان ساخت ، به آنها حمله‌ور شد ، شكست خورده منهزم و گروهى از آنها كشته شدند و گروهى از اعيان در زير دست و پاى ( فراريان ) درگذشتند . و باب الازج مورد غارت واقع شد . رئيس الرؤساء پشت در ايستاده بود . و وارد خانه شد و هر كس كه\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nدر حريم بود بگريخت .\r\nچون عميد عراق از كار رئيس الرؤساء با خبر شد . سيلى بر گونه‌اش نواخت كه چگونه با نداشتن معرفت بامور جنگ ، در رأى خود استبداد بخرج داد . بساسيرى به اردوگاه خود برگشت ، خليفه عميد عراق را بخواست و دستور جنگ بر باروى حريم بداد اين كار هم جز كسانى كه بمهلكه افتادند ، آنها را بيمناك نكرد و حريم غارت شد ، و هواخواهان بساسيرى وارد « باب النوبى » شدند . خليفه سوار شد و لباس سياه پوشيده بود . و بر دوش خود برده انداخته و بدست شمشير گرفته و پرچمى بر بالاى سر او افراشته بودند . و گروهى از عباسيان و خدمه با شمشيرهاى برهنه پيرامونش بودند غارتگرى ( در حريم ) پديد و از خانهء خويش به « باب الفردوس » رسيد . سپس به پشت سر خود برگشت و رو به عميد عراق نهاد ، او را بديد كه قريش به او زينهار و تأمين بخشيده برگشتند و بمنظره بالا رفتند ، و رئيس الرؤساء بانگ برآورد :\r\nاى علم الدين ، مقصودش قريش بود . امير المؤمنين تو را نزديك به خود ميخواند .\r\nقريش نزديك آمد . رئيس الرؤساء بوى گفت : خداوند جايگاهى به تو ارزانى نموده كه به امثال تو ارزانى نبخشوده است و امير المؤمنين به پيمان و كفالت امن خويشتن و خانوادهء و يارانش به ذمهء خداوند بزرگ و ذمهء رسول او صلّى اللّه عليه و سلّم و عهد و ذمهء عربيت در ميايند .\r\nقريش گفت : پيمان و عهد خد مر او راست . رئيس الرؤساء گفت : براى من و براى كسانى هم كه با او هستند ؟ گفت : آرى . قلنسوه ( عمامه ) خود از سر برگرفت به خليفه داد و چوبدستى خود به نشان تكفل و عهدى كه كرده بود به رئيس الرؤساء داد . خليفه و رئيس الرؤساء از در برابر در حلبه بر او فرود آمدند و بهمراه او شدند .\r\nبساسيرى به قريش پيام فرستاد كه : آيا مخالف به آنچه كه بين خود قرار گذاشتيم شده‌اى و نقض عهد و پيمان شكنى ميكنى ؟ قريش پاسخ داد كه : نه ! بساسيرى و قريش قرار گذاشته بودند كه آنچه بدست ميآورند بمشاركت باشد و هيچيك بر ديگرى زورگوئى نكند . و در اين امر موافقت كردند كه قريش رئيس الرؤساء را به بساسيرى\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nتسليم نمايد زيرا كه دشمن او بشمار ميرفته است و خليفه نزد قريش بماند . قريش رئيس الرؤساء را نزد بساسيرى فرستاد . همين كه بساسيرى او را ديد گفت : خوش بادا هلاك كنندهء دولتها و ويرانگر شهرها . رئيس الرؤساء گفت : بخشش بهنگام توانائى ستوده است . بساسيرى گفت : توانائى يافتم و بخشندگى نكنم و تو خداوند طلبان ( لباده و دستار ) هستى و رفتار و كردارى ننگين و شنيع با حرم ( ناموس ) من و اطفال من روا داشتى و من كه صاحب شمشير و تيغم چگونه تو را ببخشم ؟\r\nو اما خليفه قريش او را سوار كرد و به اردوگاه خود برد . خليفه همچنان جامهء سياه در بر پوشيده و برده بر دوش و شمشير بدست و پرچم بر فراز سرش افراشته داشت . و او را در چادرى فرود آورد و ارسلان خاتون همسر خليفه كه دختر برادر سلطان طغرل‌بيك بود ، او را بياورد و به عبد اللّه بن جرده سپرد كه به خدمت خاتون قيام كند .\r\nروزى چند دار الخلافه و حريم آن مورد غارت يغماگران بود . قريش خليفه را به پسر عم خود مهارش بن مجلى سپرد . او ديندار و رادمرد بود و خليفه را در هودجى حمل كرد و به « حاشيه عانة » برد و در آنجا ترك او كرد . كسانى از خدمه كه با خليفه بودند و هواخواهان او با حالتى تنفر آميز رو به سلطان طغرل‌بيك نهادند .\r\nخليفه چون به انبار رسيد ، از سردى هوا شكايت كرد و از آن كس كه او را پيشروى ميكرد خواست چيزى بدهد كه بپوشد او لباده‌اى پنبه‌اى و لباس كافى برايش فرستاد .\r\nو اما بساسيرى روز عيد قربان سوار شد و رو به مصلى از دجله به سمت شرقى آن گذشت و بر فراز سرش پرچم مصرى افراشته بود و نسبت بمردم نيكى كرد و مستمريات فقهاء را بىآنكه تعصبى نسبت بمذهبى نشان دهد بپرداخت و براى مادر خليفه القائم بامر اللّه كه نزديك به نود سال داشت . خانهء مسكونى مخصوص معين كرد و دو كنيز از كنيزان خويش بخدمتكارى او بگماشت و مستمرى براى او معين كرد . و محمود - بن اخرم را بيرون آورد و به كوفه روانه و فرات ميرآبى پيدا كرد .\r\nو اما رئيس الرؤساء بساسيرى او را در آخر ذى حجه از زندانش در حريم طاهرى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nدست و پا بسته بيرون آورد و لبادهء پشمى پوشيده بود و كلاهى قيفى از پوست سرخ بر سر و دور گردنش گردن بند تنگى از پوستهاى شتر بسته بودند و ميخواند : « قل اللهم مالك الملك تؤتى الملك من تشاء و تنزع الملك ممن تشاء » آيهء ( قرآن ) ( اين آيهء شريفه از سورهء آل عمران پيش از اين هم در اين مجلد آمده و ترجمه شده است . م . )\r\nمردم كرخ بهنگام عبور از برابر آنها به صورتش تف ميكردند . زيرا كه در مورد آنها تعصب ميورزيد و تا حد « نجمى » وضع او بدان حالت بمردم ارائه شد و از آنجا به اردوگاه بساسيرى بازگردانده شد و در آنجا تخته چوبى براى او نصب كرده بودند . و از شتر به زيرش آوردند و پوست گاو بر او پوشانده كه شاخهايش بر دو سمت سرش قرار دادند و در فكين او دو كلبتين از آهن انداخته و بدار كشيده شد و تا آخر روز بر بالاى دار دست و پا ميزد تا بمرد .\r\nمولد رئيس الرؤساء در شعبان سال سيصد و هفتاد بود . و گواه قضائى نزد ابن ماكولا بسال چهار صد و چهارده بود . قرآن را خوب تلاوة ميكرد و معرفت نيكى به دانش نحو داشت .\r\nو اما عميد عراق بساسيرى او را كشت . او مردى شجاع و با فتوت بود و اوست كه رباط شيخ الشيوخ را بنا كرد .\r\nهمين كه بساسيرى در عراق بنام المستنصر باللّه علوى خطبه خواند ، بمصر نامه نوشت و آنچه انجام داده بود براى المستنصر گزارش داد . و در آنجا وزير المستنصر ابا الفرج بن اخى ابى القاسم مغربى بود و كسى بود كه خود از بساسيرى گريخته بود و از او در دل عقده داشت و در كار بساسيرى در افتاده و آنچه انجام داده بود با سردى جلوه‌گر نمود و المستنصر را از فرجام كار او بترساند و جواب نامهء بساسيرى مدتى به تأخير افتاد . پس آنچه به او پاسخ داده شد غير از آن بود كه آرمان و اميدوار بود .\r\nبساسيرى از بغداد به واسط و بصره رفت و آن نقاط را تصرف كرد . و خواست قصد اهواز نمايد . حكمران اهواز از هزار سب بن بنكير از دبيس بن مزيد خواست با مالى كه تقديم بساسيرى خواهد كرد . به اصلاح فيما بين اقدام كند .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nبساسيرى نپذيرفت و گفت : بناچار بايستى خطبه بنام المستنصر خوانده و سكه بنام وى زده شود . هزار سب اين كار را نكرد . بساسيرى ملاحظه نمود كه طغرل‌بيك هزار سب را مدد همى رساند ، پس با او صلح كرد و در آغاز شعبان سال چهار صد و پنجاه و يك به واسط رفت . صدقة بن منصور بن حسين اسدى كه در واسط بود آنجا را ترك كرد و به هزار سب پيوست . صدقة پس از پدرش چنان كه بيان خواهيم كرد بحكومت نشسته بود .\r\nو اما احوال سلطان طغرل‌بيك و ابراهيم ينال بدينسان بود كه سلطان چنان كه گفتيم دچار قلت و كمبود لشكريان بود . ابراهيم گروه بسيارى از تركها را گرد خود جمع آورده و براى آنها سوگند ياد كرده بود كه با برادرش طغرل‌بيك صلح نخواهد كرد و آنها را به عراق نخواهد برد . تركها از طول اقامت در عراق و فزونى هزينه اقامت در آنجا عراق را مكروه ميداشتند و طغرل‌بيك بوجود آنها تقويت نشد و از آن سوى محمد و احمد برادرزادگان ابراهيم فرزندان ارتاش با گروهى بسيار به ابراهيم رسيدند و با وصول آنها ينال بيش از پيش نيرو يافته تقويت شد و طغرل‌بيك بيش از پيش ضعيف گرديد ، پس از پيش روى ينال بدور شد و به رى عزيمت كرد و به الب ارسلان و ياقوتى و قاورت برادرزادگان خود فرزندان داود نامه نوشت .\r\nداود درگذشته بود . و اين رويداد را در وقايع سال چهار صد و پنجاه و يك بخواست خداى بزرگ بيان خواهيم كرد . و پس از درگذشت او فرزندش الب ارسلان خراسان را تصرف كرد . طغرل‌بيك به آنها برادرزاده‌هاى خود نوشت و دعوتشان كرد خود را بوى برسانند و ايشان با سپاهيانى بسيار خويشتن به طغرل‌بيك رساندند و با ابراهيم نزديك به رى تلاقى كرده ، ابراهيم شكست خورد و همراهانش منهزم شدند و خود او و محمد و احمد برادرزادگان ابراهيم اسير شدند ، طغرل‌بيك امر كرد با زه كمان خودش خفه‌اش كنند و كردند و دو برادرزاده‌اش را نيز با او كشتند اين واقعه در نهم جمادى الاخره سال چهار صد و پنجاه و يك رويداد .\r\nابراهيم كرارا عليه طغرل‌بيك عصيان ورزيده و پس از پيروزى طغرل بر او ، طغرل او را مىبخشيد و لكن اين مرتبه او را كشت زيرا كه بدانست آنچه بر سر خليفه\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nآمده ، مسبب آن وقايع او بوده و از اين رو اين بار او را نبخشيد .\r\nچون ابراهيم ينال كشته شد . طغرل‌بيك به هزارسب در اهواز نامه نوشت و او را از ماجرا آگاه كرد . عميد الملك كندرى آنجا بود و هزار سب او را چنان كه در خور شأن او بود مجهز كرده و نزد سلطان رفت .\r\n\r\nبيان بازگشت خليفه ببغداد\r\nهمين كه سلطان طغرل‌بيك از كار برادرش ابراهيم ينال فراغ بال پيدا كرد به طلب عراق روى نهاد و هيچ امرى محل توجه او نبود جز اينكه القائم بامر اللّه را به خانهء خودش بازگرداند . به بساسيرى و قريش نامه نوشت كه خليفه را بخانهء خودش با شرط اينكه طغرل‌بيك خود وارد عراق نشود بازگردانند و خود قانع بدان شد كه خطبه باسم او خوانند و سكه بنامش بزنند . بساسيرى نپذيرفت . پس طغرل‌بيك رو به عراق رهسپار گرديد ، مقدمة الجيش او به قصر شيرين و خبر وصول آن به بغداد رسيد . خانواده بساسيرى و فرزندانش رو ( بجنوب عراق ) سرازير شدند . اهالى كرخ با زنان و فرزندان خويش از دجله و بر كول هم سوار گذشتند و بنو شيبان مردم را غارت كرده بسيارى از آنها را كشتند . بساسيرى و فرزندانش در ششم ذى قعده سال چهار صد و پنجاه وارد بغداد شده بودند و در ششم ذى قعده سال چهار صد و پنجاه و يك از بغداد بيرون رفتند .\r\nساكنان و اهالى باب البصره عليه اهالى كرخ شورش كردند و كرخ را غارت نموده و درب الزعفران كه از بهترين و معمورترين دربها بود بسوزاندند .\r\nطغرل‌بيك به بغداد رسيد او از بين راه امام ابا بكر احمد بن محمد بن ايوب معروف به ابن فورك را نزد قريش بدران گسيل داشته و از وى سپاسگزارى كرده بود با رفتارى كه با خليفه كرده و دختر برادرش همسر خليفه را حفظ و مصون نگهداشته بود و او را آگاه ساخته كه ابا بكر بن فورك را براى خدمتگزارى به خليفه و احضار او و احضار ارسلان خاتون دختر برادرش و همسر خليفه نزد او روانه كرده است .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nچون قريش قصد طغرل‌بيك را از آمدن به عراق شنيد ، به مهارش پيام فرستاد و به او گفته بود : ما خليفه را بنا به اعتمادى كه به امانت تو داشتيم نزد تو وديعت گذارديم كه بلاى غز را از خود دور سازيم . و اكنون اينها ( غزها ) بازگشته‌اند و تصميم دارند قصد تو كنند ، تو از آنجا با خانوادهء خود بدشت و بيابان كوچ كنيد و غزها هر گاه دانستند كه خليفه در دشت و بيابان نزد ماست . قصد عراق نكنند و ما بر آنها چنان كه خواهيم حكم كنيم . مهارش در پاسخ گفت : ميان من و بساسيرى عهود و مواثيقى وجود داشت و بساسيرى آن را نقض كرد و خليفه مرا بعهد و پيمانى سوگند داده است كه رهائى از آن براى من امكان‌پذير نيست .\r\nدر يازدهم ذى قعده سال چهار صد و پنجاه و يك مهارش خليفه را بهمراه برداشته و رو به عراق نهادند و راه خود را بر گذر كردن از شهر بدر بن مهلهل قرار دادند كه از كسانى كه قصد آنها مينمايند ايمن بوده باشند . ابن فورك به چادرنشينى بدر بن مهلهل برسيد و از وى خواست كه او را به مهارش برساند . در آن اثناء شخصى از مردم سواد ( شهر ) به آنجا رسيد و به بدر بن مهلهل اطلاع داد كه خليفه و مهارش را در تل عكبرا بديده است . بدر از آن خبر خرسند شد و باتفاق آن شخص و ابن فورك و خدمهء خود بدان صوب روان شدند و بدر هداياى بسيار با خود بهمراه برد .\r\nبن فورك هم كه نامه طغرل‌بيك به او رسانده بود او هم هداياى بسيار بوسيلهء او فرستاد .\r\nهمين كه طغرل‌بيك شنيد كه خليفه به شهر بدر بن مهلهل رسيده است . كندرى وزير خود و امراء و حجاب را با چادرها و پوششهاى بزرگ و ارمغانها كه حمل و بر مراكب زرپوش شده بود و غير ذلك ، بسوى خليفه فرستاد و آنان به خليفه رسيدند و او را خلعتها پوشانده و از آنجا عزيمت نمودند . در بيست و چهارم ذى قعده خليفه به نهروان رسيد ، سلطان بحضور او شتافت و با او ديدار كرد و زمين ببوسيد و سلامتش را تهنيت گفت و اظهار خشنودى از تندرستى او كرد و از تأخير خويش بسبب عصيان ابراهيم پوزش طلبيد و به اطلاع خليفه رسانيد كه چون او اهانت به دولت عباسيان كرده بود او را بكشت . و خبر درگذشت برادر خود داود را در خراسان بخليفه بازگو كرد\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nاينكه ناگزير بتوقف در آن ناحيت بوده تا آنكه فرزندانش بعد از وى امور مملكت را مرتب كنند و گفت : من خود بدنبال اين سگ ميروم ، مقصودش بساسيرى بود و بس از آن قصد شام خواهم كرد و در حق صاحب مصر آن كنم كه مجاز بانجام آن هستم ! خليفه شمشيرى حمايل او كرد و گفت : با امير المؤمنين كسى در خانه‌اش جز او ( طغرل‌بيك ) باقى نمانده است و امير المؤمنين بوجود او خجستگى يافته ، سپس پرده‌پوشها بالا زده شد . و امراء خليفه را ديدند و مراسم خدمت بجاى آورده و منصرف شدند .\r\nاز اعيان بغداد كسى باقى نماند كه خليفه را پيشواز نكند ، مگر قاضى ابى عبد اللّه دامغانى و سه تن از گواهان محضر او سلطان در مسيرى كه تعيين شده بود حركت كرد و به بغداد رسيد و در باب النوبى در جاى حاجب به نشست و چون خليفه به آنجا رسيد ، طغرل‌بيك به پا خاست و لگام استرى كه خليفه بر آن سوار بود بگرفت و او را تا در حجره‌اش ببرد . وصول او به بغداد پنج روز باقيمانده از ذى قعده سال چهار صد و پنجاه و يك بود و سلطان با عبور از دجله به اردوگاه خود رفت . و سالى خشك بود و هنوز بارانى نباريده بود . در آن شب باران بباريد و سخنوران در تهنيت خليفه و سلطان در اين باره شهرها سرودند و سرماى هوا بعد از ورود خليفه سى و چند روز دوام يافت و گروه بىشمارى از گرسنگى مردند . ابو على بن شبل از كسانى بود كه از غزها بگريخته بود غير از غزها سايرين او را لخت كرده مال او را گرفتند و در اين باره گفت :\r\n « خرجنا من قضاء اللّه خوفا * فكان فرارنا منه اليه »\r\n« و اشقى الناس ذو عزم توالت * مصائبه عليه من يديه »\r\n« تضيق عليه طرق العذر منها * و يقسو قلب راجمه عليه » \r\nمفاد اين ابيات به فارسى چنين است : از بيم قضاى الهى بيرون شديم و فرارمان به همان سوى بود كه از آن گريخته بوديم ( هر كه گريزد ز خراجات شام باركش غول بيابان شود ! ) و تيره‌بخت‌ترين مردم مردان با عزم و اراده‌اى هستند كه مصائب وارده بر آنها بدست خودشان فرود ميآيد و راههاى عذر و بهانه بر او بسته\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nتنگ مىشود و دل آن كس هم كه بوى مهربانست چون سنگ سخت مىشود .\r\n\r\nبيان كشته شدن بساسيرى\r\nپس از استقرار خليفه در خانه‌اش سلطان ( طغرل‌بيك ) سپاهى مركب از دو هزار سوار بفرماندهى خمار تكين طغرائى به كوفه گسيل داشت . سرايا بن منيع - خفاجى نيز بر آن عده سپاهى افزوده شد . او به سلطان گفته بود : اين عده را با من همراه كن تا بكوفه بروم و از رفتن بساسيرى به شام جلوگيرى كنم .\r\nسلطان طغرل‌بيك خود نيز در اثر آن سپاه بدان صوب روى نهاد . دبيس بن مزيد و بساسيرى آگاهى نيافتند مگر وقتى كه در هشتم ذى حجه طلايه‌داران از طريق كوفه پس از آنكه آنجا را غارت كرده بودند بدان نقطه رسيدند . نور الدوله دبيس تمام چادرنشينى خود را جمع كرده و به بطيحه سرازير شد ، نور الدوله پيش افتاد كه اعراب را وادار بجنگ كند ، عربها برنگشتند . و او هم به بطيحه رفت .\r\nبساسيرى با گروهى از هواخواهانش پايدار بايستاد ، لشكريان به او حمله‌ور شدند . از يارانش ابو الفتح بن ورام و منصور و بدران حماد ، پسران نور الدوله دبيس اسير شدند . و با تيرى اسبى را كه بساسيرى بر آن سوار بود بزدند . بساسيرى خواست با بريدن پوشش زره مانندى كه اسب را حفظ ميكرد وسيله تسهيل نجات خويش فراهم كند ، بندهاى آن پوشش ( به فارسى برگستوان ) پاره نشد و از اسب به زير افتاد و بر چهره‌اش ضربتى وارد شد . يكى از مجروحين توجه سايرين را به او معطوف ساخت . كمشتكين دوات‌دار عميد الملك كندرى او را بگرفت و سرش را براى سلطان فرستاد و سپاهيان وارد جايگاه زنان شدند . همهء آنها را سوق دادند و اموال مردم بغداد و اموال بساسيرى و فرزندانش را گرفتند و از مردم گروه انبوهى به هلاكت رسيدند . سلطان امر كرد كه سر بساسيرى را بدار الخلافه حمل كنند و كردند و در نيمه ذى حجه سال چهار صد و پنجاه و يك سر بريدهء بساسيرى بدار الخلافه رسيد ، آن را تميز كرده و شستند و بر نيزه كرده و در شهر گرداندند و در برابر\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nباب النوبى بياويختند .\r\nگروهى از زنان وابسته بدار الخلافه در اسارت بساسيرى بودند آنها را آزاد كرده گرامى داشته ببغداد فرستادند .\r\nنور الدوله دبيس به بطيحه رفت . زعيم الملك ابو الحسن عبد الرحيم با او بود . حق اين بود كه اين رويدادهاى باز پسين را در وقايع سال چهار صد و پنجاه و يك ياد كنيم و لكن بسبب اينكه رويدادهاى واحدى است كه يكى پس از ديگرى رخ داده در اينجا جمعا ياد كرديم .\r\nبساسيرى مملوكى ترك از مماليك بهاء الدوله بن عضد الدوله بود .\r\nو دگرگونيهاى امور چنان بود كه بدين جايگاه مشهور برسيد . نامش ارسلان و كنيهء او ابو الحارث و منسوب به « بسا » شهرى در فارس بود . عربها باء را مبدل به فاء ( ف ) كرده ميگويند « فساء » و منسوب بدان « فساوى » است و از آنجاست ابو على فارسى نحوى كه در آغاز سرور و آقاى اين مملوك از بسا بود و بدين جهت بساسيرى گفته شد و عربها باء را به فاء مبدل ساخته و فساسيرى گفته شده است\r\n.\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nبيان پاره‌اى رويدادها\r\nدر اين سال سلطان طغرل‌بيك مملان بن و هسودان بن مملان را بحكمرانى بر آذربايجان استوار داشت .\r\nدر اين سال شهاب الدوله ابو الفوارس منصور بن حسين اسدى صاحب جزيره در خوزستان درگذشت و عشيرهء او اجتماع بجانشينى فرزندش صدقة نمودند و او بجاى پدر خود نشست .\r\nدر اين سال ملك رحيم آخر پادشاهان از دودمان بويه در قلعه رى درگذشت .\r\nطغرل‌بيك نخست بار او را در دژ سيروان زندانى كرد و سپس او را به قلعهء رى انتقال داده در آنجا درگذشت .\r\nدر اين سال ابو على بن ابى البجر در بطايح ، به عصيان بپاخاست ، او پيشواى بعضى نواحى آنجا بود . طغرل‌بيك سپاهى به سركردگى ابى نصر عميد عراق براى سركوبى او گسيل داشت و ابو على آن سپاه را منهزم كرد .\r\nدر نوروز اين سال سلطان بوسيلهء وزير خود عميد الملك ده هزار دينار سواى آنچه از گردن بندهاى نفيس بر آن اضافه كرده بود ، براى خليفه فرستاد .\r\nدر صفر اين سال ابو الفتح بن شيطا قارى و گواه درگذشت . گواه بودن او بسال چهار صد و چهل و پنج بود .\r\nدر ماه ربيع الاول اين سال قاضى ابو الطيب طبرى فقيه شافعى در سن يكصد و دو سالگى بدرود زندگى گفت . در آن كهولت سن ، بينائى و شنوائى او سالم و اعضايش تندرست بود و مناظره ميكرد ، فتوى ميداد و درك فقهاء مينمود .\r\nعميد الملك در تشييع جنازه‌اش حضور يافت و نزد قبر احمد به خاك سپرده شد و شعر نيكو دارد .\r\nدر سلخ همين ماه قاضى القضاة ابو الحسين على بن محمد بن حبيب مارودى\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nفقيه شافعى درگذشت او سمت پيشوائى داشت و داراى تصانيف بسيار است از جمله آنها : الحاوى و غيره در دانشهاى بسيار و سن او هشتاد و شش سال بود .\r\nدر پايان اين سال ابو عبد اللّه حسين بن على الرفا ، نابينا الفرضى درگذشت او پيشوا در مذهب شافعى بود .\r\nدر شوال اين سال زلزله بزرگى در عراق و موصل رويداد و دامنهء آن تا به همدان گسترش يافت . و ساعتى دوام داشت و بسيارى از بناها را ويران كرد و گروه انبوهى از مردم هلاك شدند .\r\nدر اين سال ابو محمد عبد اللّه بن عياض معروف به ابن ابى عقيل درگذشت و بسيار حديث شنيده و روايت ميكرد .\r\n. . . و نيز در اين سال قاضى ابو الحسن على بن هندى قاضى حمص درگذشت وى برخوردار از دانش و ادب وافر بود\r\n.\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nآغاز جلد دهم از متن كامل\r\n\r\n451 سال چهار صد و پنجاه و يك\r\n\r\nبيان درگذشت فرخ زاد فرمانرواى غزنه و پادشاهى برادرش ابراهيم\r\nدر صفر اين سال ، پادشاه فرخ‌زاد بن مسعود بن محمود بن سبكتكين فرمانرواى غزنه بدرود زندگى گفت . در سال پنجاه غلامانش شورش كرده اتفاق بر قتل او نمودند . هنگامى كه او در گرمابه بود و شمشير خود را بهمراه داشت ، قصد او نموده وارد گرمابه شدند . فرخ‌زاد با آنان جنگيد و مانع از انجام قصد آنها شد تا اينكه يارانش رسيده او را نجات دادند و غلامان شورشى را كشتند .\r\nپس از نجات از آن حادثه ، از مرگ بسيار ياد ميكرد و دنيا را كوچك ميشمرد و دلبستگى بدان نداشت و همچنان تا بدين سال بزيست . در اين سال مبتلا به قولنج شد و از آن بيمارى درگذشت . و پس از او ابراهيم بن مسعود بن محمود برادرش به پادشاهى نشست و با سيرتى نيك رفتار كرد و آماده براى جهاد در هند شد ، و قلاع و استحكاماتى كه فتح آنها براى پدر و نياى او ميسر نگرديد ، بگشود و او ماه‌هاى رجب و شعبان و رمضان را روزه مىگرفت\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n\r\nبيان صلح ميان ملك ابراهيم و چغرى بيك داود\r\nدر اين سال صلح ميان ملك ابراهيم بن مسعود بن محمود بن سبكتكين و داود بن ميكائيل بن سلجوق فرمانرواى خراسان برقرار گرديد و مقرر داشتند هر يك از طرفين آنچه در تصرف دارد ، متصرف باشد و ترك منازعه نسبت بمتصرف طرف ديگر بنمايد .\r\nسبب اين امر چنين بود كه خردمندان از دو جانب ملاحظه نمودند كه هر يك از دو پادشاه نميتواند آنچه در دست ديگرى است باز ستاند و ستيزه‌جوئى جز بهدر رفتن مال و فرسودگى سپاه و غارت بلاد و كشتار نفوس چيزى ببار نميآورد ، پس در برقرارى صلح تلاش كردند . و اتفاق حاصل و سوگند از طرفين ياد شد و پيمان نامه‌ها در اين معنى نوشتند و مردم خشنود گرديدند و از اينكه نائل به سلامت و عافيت شده مسرت پيدا كردند .\r\n\r\nبيان درگذشت داود و پادشاهى پسرش الب ارسلان\r\nدر اين سال در ماه رجب ، چغرى بيك داود بن ميكائيل بن سلجوق برادر سلطان طغرل‌بيك درگذشت . فوت او را در ماه صفر سال پنجاه و دو نيز ياد كرده‌اند . بهنگام فوت هفتاد سال از عمرش ميگذشت و فرمانرواى خراسان بود و در برابر دودمان سبكتكين و نبردهاى ايشان و جلوگيرى از آنها در خراسان پايدار ماند . پس از درگذشت او پسرش سلطان الب ارسلان بجاى او خراسان را پادشاه شد . داود چند فرزند ذكور از خود بجاى گذاشت از آن جمله‌اند : سلطان الب ارسلان و ياقوتى و سليمان و قاورت بيك . مادر سليمان را سلطان طغرل‌بيك بعد از برادرش داود بهمسرى برگزيد و بعد از خود وصيت كرد كه سليمان بجاى او باشد و ماجراى او را پس از اين بيان خواهيم كرد .\r\nداود مردى نيك‌انديش ، دادگر و نيك سيرت بود و نعمت خداى بزرگ را\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nنسبت به خود معترف و سپاس خداى بزرگ را داشت . از كارهاى اوست كه نامه‌اى به برادرش طغرل‌بيك بوسيلهء عبد الصمد قاضى سرخس فرستاد كه در آن به او ميگويد :\r\nآگاه شدم بلادى را كه گشودى و تصرف كردى ويران ساختى و اهالى آنها از آنجاها برفته‌اند . و اين امر را در مخالفت امر خداى تعالى درباره بندگانش و آباديهايش پوشيده نتوان داشت و تو ميدانى در اين امر چه اندازه بدگوئيها و بيزارى رعيت بهمراه هست و تو ميدانى كه با بهمراه داشتن سى نفر مرد با سيصد نفر از دشمنان روبرو شديم . و با سيصد تن با سه هزار نفر آنها مقابله و بر دشمنان پيروزى يافتيم .\r\nو ديروز با شاه ملك پيكار كرديم و او را سپاهى انبوه و افزون بود و مقهور خود نموديم و كشورش را در خوارزم گرفتيم و از پيش روى ما به پانصد فرسنگ بدور از ما بگريخت و بر او پيروزى يافتيم و به بندش كشيديم و كشتيم و بر سرزمينهاى خراسان و طبرستان و سجستان چيره‌گى يافتيم و پادشاهانى بتبوع شديم بعد از آنكه مردمى خرد و تابع بوديم . و نعمات خداوندى بر ما اقتضاء نميكند با چنان اعمال آنها را برابر گذاريم .\r\nطغرل‌بيك به عبد الصمد قاضى سرخس گفت : در پاسخ به او بگوى : برادر تو خراسان را كه سرزمينى آبادان بود بگرفتى و خرابه‌اش كردى و با استقرار در آنجا بر تو واجب است كه آبادانش سازى و من به سرزمينهائى وارد شدم كه پيش از من كسانى كه در آنها بودند ويران كرده از زير سم ستوران گذرانده بودند و نتوانستم در حالى كه دشمنان احاطه‌اش كرده‌اند آنجاها را آباد كنم . و ضرورت ايجاب مىكند كه سپاهيان بر راهها گماشته و سوق دهم و دفع زيانهاى وارده ميسر و ممكن نشده است .\r\nداود را مناقبى بسيار است و از اينكه مبادا سخن بدرازا كشد ، ذكر آنها ترك گفتيم\r\n.\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n\r\nبيان آتش‌سوزى بغداد\r\nدر اين سال بغداد آتش گرفت ، كرخ و ( محلات ) ديگر و بين دو باروى شهر و خزانه كتبى كه اردشير وزير وقف كرده بود ، آتش گرفت . و بعضى از كتب آن تاراج شد و عميد الملك كندرى به آن محل آمد ، و از كتابها بهترين آنها را برگزيد در اين خزانه يا كتابخانه ده هزار مجلد كتاب بود و چهار صد جلد از آنها در اصناف علوم بود و از جمله يكصد مصحف ( قرآن ) به خط بنى مقله ( ابن مقله ) در آنجا محفوظ نگاه داشته شده بود و همين كه آتش‌سوزى رخ داد . برخى از آنها را غارت كردند .\r\nعميد الملك غارتگران از آن محل براند و خود بنا را به گزين ساختن آنها كرد و اين كار را منسوب به سوء سيرت ( بدكنشى ) او نمودند و فساد اختيارش را دليل دانستند و چه اندازه تفاوت است بين كار او و كار نظام الملك كه مدارس بنياد گذارد و بنا كرد و تمام دانشها مدون ساخت و كتابها و غيرها وقف نمود !\r\n\r\nبيان عزيمت سلطان طغرل‌بيك به واسط و آنچه سپاهيان كردند - اصلاح احوال باديس\r\nدر اين سال طغرل‌بيك ، پس از فراغت از تمشيت امور در بغداد به واسط رفت . و آنجا را غارت زده يافت . هزار سب بن بنكير بحضورش رسيد و بين سلطان و دبيس بن مزيد اصلاح كرد و او را به خدمت سلطان بحضور برد ، و در صحبت او ببغداد رفتند و همچنين صدقة بن منصور بن الحسين و واسط به ابو على بن فضلان با تضمين اينكه دويست هزار دينار بپردازد واگذار شد و بصره به تضمين الاغر ابو سعد شاپور بن مظفر واگذار شد . سلطان از جهت شرقى دجله گذشت و نزديك به بطايح رفت و سپاهيان آباديهاى ميان واسط و بصره و اهواز را غارت كردند .\r\nدر صفر سال چهار صد و پنجاه و دو ، سلطان به بغداد برگشت و ابو الفتح بن ورام و هزار سب بن بنكير بن عياض و دبيس بن مزيد و ابو على ابن ملك ابى كاليجار و صدقة بن\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nمنصور بن الحسين و غيرهم بهمراه او بودند . سلطان با خليفه اجتماع كرد . و خليفه دستور تدارك طعامى بسيار داد كه در آن ضيافت سلطان و امراء و اصحابش همگى حاضر شدند و سلطان نيز خوان و سفره‌اى وسيع بگسترد كه گروهى بكنارش حاضر شدند و سلطان خلعت به آنها بخشود . در ماه ربيع الاول سال پنجاه و دو سلطان به بلاد جبل رفت و در بغداد امير « سق » را به شحنگى برقرار داشت . و ابو الفتح مظفر بن حسين شهر بغداد را به تضمين خود سه ساله به چهار صد هزار دينار عهده گرفت .\r\n\r\nبيان پاره‌اى از رويدادها\r\nدر اين سال ابو الحسين بن مهتدى از خطابه در جامع المنصور عزل گرديد زيرا كه در ايام فتنهء بغداد بنام المستنصر خطبه خوانده بود و بجاى او بهاء الشرف ابو على حسن بن عبد الودود بن المهتدى باللّه منصوب شد .\r\nدر اين سال على بن محمود بن ابراهيم زوزنى ، ابو الحسن درگذشت . وى با ابا الحسن حصرمى مصاحبت داشت و از ابى عبد الرحمن سلمى روايت ميكرد و اوست كه رباط زوزنى برابر جامع منصوب به اوست .\r\nدر اين سال ، در جمادى الاولى محمد بن على بن فتح بن محمد بن على ، ابو طالب عشارى درگذشت مولد او در محرم سال سيصد و شصت و شش و در الدارقطنى و غيره ( حديث ) شنيده بود\r\n.\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\n452 سال چهار صد و پنجاه و دو\r\n\r\nبيان مراجعت وليعهد با ابى الغنائم بن محلبان به بغداد\r\nدر جمادى الاخره ، عدة الدين ابو القاسم المقتدى بأمر اللّه وليعهد بهمراه مادر بزرگ خود مادر خليفه وارد ( بغداد ) شدند . مردم باستقبال او رفتند . و در « زبزب » در حالى كه ابو الغنائم بن محلبان بالاى سرش ايستاده بود ، جلوس كرد . در « باب الغربه » اسبى به پيش آوردند . ابن محلبان وليعهد را بر دوش گرفت و بر آن اسب سوار كرد و به مجلس خليفه برد و تسليم او نمود . خليفه او را سپاس داشت . ابن محلبان بيرون آمد و در زبزب سوار شد و بخانه‌اى كه براى او در باب المراتب آماده كرده بودند برفت و خليفه وارد شد و با يك ديگر جمع آمدند .\r\nسبب عزيمت وليعهد با ابن محلبان چنين بود كه وى وارد منزل ابن محلبان شد در آنجا زوجهء رئيس الرؤساء و فرزندان او را كه بساسيرى در طلب ايشان بود ، بيافت . و آنان وليعهد را آگاه كردند كه رئيس الرؤساء دستور داده بود باينجا بيايند .\r\nابن محلبان ايشان را وارد اهل بيت خود كرد . و تدارك محل آنها به ميافارقين بديد و موقعى كه قرواش ببغداد ميرفت . با وى رفتند و كسى از وجود آنها آگاهى پيدا نكرد .\r\nسپس ابو الفضل محمد بن عامر وكيل ، ابن محلبان را ديدار كرد و او را از وضع و حال وليعهد و همراهان او كه بيرون شدن از بغداد را ترجيح داده‌اند و نابسامانى احوال آنان آگاه كرد . ابن محلبان همسر خويش را بدنبال ايشان فرستاد و او وليعهد و همراهانش را به پنهانى با خود آورد و هشت ماه در خانهء ابن محلبان بودند . پسر\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nبساسيرى و يارانش نزد ابن محلبان ميآمدند و او آنها را ميزبانى مينمود . و وليعهد و همراهان او در خانه‌اش پنهان بودند و آنچه را كه پسر بساسيرى و يارانش دربارهء آنها گفتگو ميكردند ، مىشنيدند .\r\nپس از آن ابن محلبان ستورانى براى ايشان كرايه كرد و خود در مصاحبت آنان تا نزديك سنجار برفت و از آنجا به حران نقل مكان نمودند و هنگامى كه قصد رحبه كرد ابى الزمام منيع بن وثاب نميرى بهمراهش و « قرقيسيا » را بگشود و براى عدة الدين ( وليعهد ) دختر منيع را عقد كرده و ببغداد سرازير شدند .\r\n\r\nبيان تصرف حلب بوسيلهء محمود بن شبل الدوله\r\nدر جمادى الاخرهء اين سال ، محمود بن شبل الدوله بن صالح بن مرداس كلابى شهر حلب را محاصره كرد و مردم آن را در تنگنا گذاشت . گروه زيادى از اعراب گرد او جمع آمدند و در پيرامون شهر اقامت كردند . فتح شهر براى او ميسر نگرديد و از آنجا برفت و لكن دوباره برگشته شهر را محاصره كرد و با زور آنجا را متصرف شد اين رويداد در جمادى الاخره ، پس از محاصرهء شهر رخ داد و دژ شهر تسليم نشد و ساكنانش از او جلوگيرى كردند .\r\nآنهايى كه در دژ مانده و تسليم نشده بودند . براى المستنصر باللّه صاحب مصر و دمشق پيام فرستاده طلب يارى از او كردند . و المستنصر به ابا محمد حسين بن حسن بن حمدان امير دمشق امر كرد كه با سپاهيانى كه دارد به حلب عزيمت كند و جلوى محمود را بگيرد . و او را به حلب روانه شد . و محمود چون آگاه از نزديك شدن او گرديد از حلب بيرون رفت و سپاه ناصر الدوله وارد شهر شده آنجا را غارت كردند .\r\nپس از آن ميان محمود و ناصر الدوله در بيرون شهر حلب جنگ روى داد و نبرد بين آنها شدت پيدا كرد او از ناصر الدوله شكست خورد و منهزم و مقهور بمصر بازگشت و محمود حلب را تصرف نمود و معز الدوله عم خود را كشت\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nو كارش در آنجا استوار گرديد . اين رويداد به « وقعهء فنيدق » شناخته شده و مشهور است .\r\n\r\nبيان پاره‌اى از رويدادها\r\nدر اين سال سلطان طغرل‌بيك ، محمود بن اخرم خفاجى را خلعت بپوشاند .\r\nو امارت بر بنى خفاجه و ولايت كوفه و ميرابى فرات را بوى بازگرداند و خواص سلطان در آنجا پرداخت سالانه چهار هزار دينار را تضمين نموده و رجب بن منيع از آنجا برفت .\r\nدر اين سال ابو محمد نسوى ، صاحب شرطه ( رئيس پليس ) بغداد در سن متجاوز از هشتاد سالگى درگذشت .\r\nدر اين سال دودمان ورام دريچه جويبارها را سد كرده و عميد ابو الفتح شروع بساختن دريچه‌ها كرخ كرد .\r\nدر ذى قعدهء اين سال ، خاتون زوجهء سلطان طغرل‌بيك در زنجان درگذشت و مرگ او اندوه شديدى را بهمراه داشت . جنازهء او را به رى برده و در آنجا به خاك سپردند .\r\nدر سوم جمادى الاخرهء اين سال ، بهنگام سپيده دم ، ستارهء بزرگى از سمت مغرب رو بمشرق متلاشى گرديد ، و پراكندگى اجزاء مدتى بدرازا كشيد .\r\nدر اين سال عطية بن صالح بن مرداس گروهى را گرد آورد و رحبه را محاصره كرد و مردم آن را در تنگنا گذاشت و در صفر اين سال آنجا را تصرف نمود .\r\nدر اين سال مادر خليفه القائم بامر اللّه درگذشت . نام او « قطر الندى » بود و گفته شده « بدر الدجى » و « علم » ميبود وى جاريه ( كنيز ) ارمنى ( ارمنستانى ) بود .\r\nدر اين سال محمد بن حسين بن محمد بن حسن ابو على معروف به جازرى نهروانى درگذشت . و بسيار روايت گوى بود . جازرى با جيم و پس از آن الف و زاى و سپس راء است .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nدر اين سال باى ابو منصور فقيه جيلى درگذشت . با باء موحده و پس از الف ياء كه زير آن دو نقطه است ( تلفظ مىشود ) و همچنين محمد بن عبيد بن احمد بن محمد ابو عمرو بن ابى الفضل ، فقيه مالكى درگذشت .\r\n\r\n453 سال چهار صد و پنجاه و سه\r\n\r\nبيان وزير خليفه شدن ابن دارست\r\nچون خليفه به بغداد بازگشت ابا تراب اثيرى را در عداد خدمتگزاران تشريفاتى و حضور در مراسم رسمى به خدمت گمارد و او را حاجب الحجاب لقب بخشود . ابا تراب در حديث بوى خدمت و بخليفه نزديك شده بود ، و خليفه با شيخ ابو منصور بن يوسف دربارهء وزارت ابى الفتح منصور بن احمد بن دارست گفتگو كرد ، شيخ گفت : ابن دارست بىآنكه اقطاعى بخواهد خدمت مىكند و مالى هم تقديم مينمايد . خليفه پذيرفت و او را از اهواز به بغداد خواستند . و چون به بغداد و بحضور خليفه رسيد ، در نيمهء ربيع الاخر بود كه خلعت وزارت پوشيد و در منصب خود به نشست و شاعران زبان بمدح او گشودند و از جمله كسانى كه وى را مدح كرد و تهنيت گفت ابو الحسن خباز در قصيده‌اى طولانى بود .\r\n( مؤلف حاصل دو بيت از آن قصيده را ذكر كرده كه در نقل و ترجمهء آن فايدتى متصور نبود و از آن گذشتيم . م . )\r\nابن دارست در آغاز كار بازرگانى براى ملك ابى كاليجار ميكرد\r\n.\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n\r\nبيان درگذشت معز بن باديس و فرمانروائى پسرش تميم\r\nدر اين سال معز بن باديس فرمانرواى افريقيه به علت بيمارى كه بدان دچار شد و ضعف كبد بود درگذشت . مدت فرمانروائى او چهل و هفت سال بود . و زمانى كه زمام امور را بدست گرفت و فرمانروا گرديد يازده سال داشت و گفته شده كه هشت سال و شش ماهش بود .\r\nالمعز مردى نرم دل ، سربزير و پرهيزكار از خونريزى تا حد و حدودى و بردبار و چشم پوش و بخشنده از گناهان بزرگ و نيك محضر و خوش گفتگو با بردگان و ياران خويش بود . دانشمندان را احترام داشته گرامى ميشمرد و بسيار بخشنده به آنها و با دهش بود . يك بار اتفاق افتاد يكصد هزار دينار به المستنصر زناتى كه در حضورش بود ببخشيد . اين مال را براى المعز آورده بودند . زناتى آن را مالى كلان بدانست . المعز دستور داد ( بدره‌ها ) پيش رويش خالى كنند و كردند و سپس تمامى آن را به زناتى ببخشيد . به المعز گفتند : براى چه دستور دادى اين مال را از ( كيسه‌ها ) بيرون ريزند ؟ بپاسخ گفت : براى اينكه نگويند اگر مقدار آن را ميديد ، به خود اجازه آن بخشودگى را نميداد ، او شعر نيكو ميسرود .\r\nچون درگذشت سخنوران در رثاء او سخنسرائى كردند ، از جملهء آنها ابو الحسن بن رشيق است كه گفته است :\r\n لكل حى و ان طال المدى هلك * لا عز مملكة يبقى و لا ملك\r\nولى المعز على اعقابه فرمى * او كان ينهد من اركانه الفلك\r\nمضى فقيدا و ابقى فى خزائنه * هام الملوك و ما ادراك ما ملكوا\r\nما كان الا حساما سله قدر * على الذين بغوا فى الارض و انهمكوا\r\nكانه لم يخض للموت بحر وغى * خضر البحار اذ اتيت به برك\r\nو لم يجد بقناطير مقنطرة * قد ارخت باسمه ابريزها السكك \r\n\r\n","description":"","footnote":"","page_name":" 366 ","page_number":366},
  {"content":"\r\n\r\n روح المعز و روح الشمس قد قبضا * فانظر بأى ضياء يصعد الفلك \r\n« مفاد اين ابيات به فارسى چنين است : براى مردم هر سرزمينى چون زندگيشان بدرازا كشد ، نيستى خواهند داشت و بزرگى كشور و ملكى بجاى نخواهد ماند .\r\nالمعز كه درگذشت آن كسى بود كه از دهش و رادمردى او بنياد فلك را درنورديد و درگذشت با فقدان آنچه كه داشت و در گنجينه‌هايش آنقدر بجاى نهاد كه پادشاهان بشگفتى اندر مانند و چه ميدانى كه چه اندازه دارائى بدست آوردند .\r\nو در آنجا چيزى نبود جز شمشيرى بران كه بر كسانى كه در زمين به تبهكارى پرداخته و در تباهكاريهاى خويش غرقه بودند ، براند و گوئى غرق در درياى مرگ شدن و امواج آن را به چيزى نشمرده و هر گاه قياس آن كنى به بركه‌اى همانند بود ، و جملهء سكه‌ها بنامش زده شد و روان المعز چون روان خورشيد بازستانيده باشد .\r\nو بنگر كه چه نورى رو بفلك به بالا همى رود . »\r\nچون المعز درگذشت . فرزندش تميم بجايش بفرمانروائى رسيد ، مولد تميم در منصوريه كه مقر او بود ، در نيمه رجب سال چهار صد و بيست و دو بجهان چشم گشود و در صفر سال چهار صد و چهل و پنج ، حكمرانى المهديه بوى واگذار شد .\r\nو در المهديه اقامت داشت تا زمان درگذشت پدرش المعز ، موقعى كه از اعراب در قيروان جدا شد و به خدمت پدر قيام كرد ، طاعتى كه از خويشتن نسبت به اوامر پدر نشان داد . بر المعز معلوم گرديد كه آنچه بوى نسبت داده بودند ، دروغ بوده است .\r\nهمين كه در فرمانروائى بعد از پدرش باستبداد گرائيد ، ديرى نپائيد كه روش خود به نيكرفتارى دگرگونى بخشيد و مهرورزى نسبت بدانشمندان در پيش گرفت الا اينكه ، صاحبان بلاد بسبب وجود اعراب طمع ورزيدند و هيبت و طاعتى كه در روزگار المعز وجود داشت از ميان برفت و چون المعز درگذشت ، بسيارى از آنان مخالفت آشكارا كردند و از جمله كسانى كه خلاف ظاهر كردند ، سركرده حمو بن مليك ، حكمران « سفاقس » بود كه اعراب را به يارى بخواست و قصد المهديه نمود كه آنجا را محاصره نمايد . تميم بر او بيرون شد و با وى مصاف داد و جنگيدند .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nحمو و هواخواهانش شكست خورده منهزم شدند ، و كشتار بسيار از آنها شد . حمو خود از آن گير و دار جان بسلامت بدر برد و خويشتن را نجات داد و سواران و پيادگانى كه بهمراه داشت پراكندند . اين واقعه بسال چهار صد و پنجاه و پنج روى داد .\r\nتميم به سوسه عزيمت كرد . اهالى آن ناحيت به مخالفت پدرش المعز سر بعصيان برداشته بودند و تميم بدان صوب رفت وسوسه را تصرف و اهالى آن را عفو كرد .\r\n\r\nبيان درگذشت قريش فرمانرواى موصل و امارت فرزندش شرف الدوله\r\nدر اين سال قريش بن بدران فرمانرواى موصل درگذشت . سبب مرگ او اين بود كه مبتلا بخونريزى از دهان و بينى و چشم و گوش شد . پسرش شرف الدوله او را به نصيبين برد تا اينكه خزائنش را در آنجا حفظ كند و در همانجا درگذشت .\r\nفخر الدوله ابو نصر محمد بن محمد بن جهير ، دائى او خبر درگذشت قريش را شنيد ، از دارا به نصيبين رفت و بنى عقيل را گرد آورد به منظور اينكه ابا المكارم مسلم بن قريش را بر خود امير كنند . كار او را جابر بن نائب تمشيت مينمود .\r\nفخر الدوله خواهر مسلم را به زنى به او داد و مسلم با دختر نصر بن منصور ازدواج كرد .\r\n\r\nبيان درگذشت نصر الدوله بن مروان\r\nدر اين سال نصر الدوله احمد بن مروان كردى فرمانرواى ديار بكر ، درگذشت .\r\nالقادر باللّه او را ملقب به نصر الدوله كرده بود . بهنگام فوت هشتاد و اندى سال از عمرش گذشته بود و مدت امارتش پنجاه و دو سال بود و در اين مدت بر امور و شئون قلمرو خويش استيلاى تام يافته و مرزها را آبادان و نگهداشت و متنعم به نعمتى بود\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nكه هيچكس در زمان او بمانندش چنان نبود . گروهى از كنيزكان و خنياگران را دارا بود كه برخى از ايشان را به پنجهزار دينار و بيشتر از آن خريدارى كرده بود و داراى پانصد خدمتكار زن غير از كمك كاران آنها و پانصد نوكر بود .\r\nدر مجلس او از آلات و ابزار آن اندازه بود كه بهاى آنها زياده بر دويست هزار دينار ارزش داشت . و گروهى از دختران ملوك را بهمسرى بگرفت . و آشپزان بديار مصر روانه داشت و هزينهء آنها بپرداخت كه در آنجا پخت و پز بياموزند .\r\nبراى سلطان طغرل‌بيك هداياى گرانمايه بفرستاد و از جمله كوه ياقوت بود كه تعلق به دودمان بويه داشت و نصر الدوله آن را از ملك عزيز ، ابى منصور بن جلال الدوله خريدارى كرده بود و به ضميمهء آن يكصد هزار دينار جهت سلطان طغرل‌بيك فرستاد .\r\nابو القاسم بن المغربى و فخر الدوله بن جهير وزارت او داشتند ، نرخها در روزگار او ارزان شد و مردم به دارائى داشتن خود را آشكار نموده و سخنوران از شاعران بدرگاهش روى نهادند و بر او وارد ميشدند و گروهى از دانشمندان و زاهدان نزد او اقامت داشتند .\r\nبوى خبر دادند كه در زمستان پرندگان از كوهستانها به روستا پرواز ميكنند و شكار ميشوند ، دستور داد براى پرندگان بدشت و هامون دانه بپاشند كه شكار نشده و گرسنه نمانند . و در طول عمرش همهء آنها مهمان او بودند .\r\nهمين كه درگذشت ، وزير او فخر الدوله بن جهير با فرزندش نصر متفق شده و نصر بعد از پدر بر ملك استوار گرديد و ميان او و برادرش سعيد جنگهاى سختى رويداد كه در انجام پيروزى با نصر بود و در امارت ميافارقين و غيرها مستقر گرديد و برادرش سعيد « آمد » را متصرف شد\r\n.\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nبيان پاره‌اى از رويدادها\r\nدر رجب به الكامل ابى الفوارس طراد بن محمد الزينى خلعت پوشانده شد .\r\nو منصب نقابت النقباء را بوى واگذار كردند و به الكامل ذا الشرفين ملقب گرديد .\r\nو در اين سال شمس الدين اسامة بن ابى عبد اللّه توليت نقابت علويان را در بغداد يافت و ملقب به المرتضى گرديد .\r\nدر جمادى الاولى در اين سال كسوف تام و تمام رويداد و خورشيد بتمامى بگرفت و ستارگان در آسمان پديد و جهان در تاريكى فرو شد و پرندگان بر زمين فرو افتادند .\r\nدر ماه رمضان اين سال ، شكر العلوى حسينى امير مكه درگذشت و او را شعرى نيكو هست از جمله سروده‌هاى اوست كه ميگويد :\r\n « قوض خيامك عن ارض تضام بها * و جانب الذل ان الذل مجتنب »\r\n« و ارحل اذا كان فى الأوطان منقصة * فالمندل الرطب فى اوطانه حطب » \r\nمفاد اين دو بيت به فارسى چنين است : در سرزمينى كه ستم به تو روا همى دارند از آنجا بنه كن شو و از پذيرا شدن ذلت بپرهيز كه ذلت اجتناب‌پذير است و چنانچه در اوطان خويش منقصتى باشد از آنجا كوچ كنيد كه شاخه چوب تازهء عود خوشبوى در زادگاهش همچو هيزم است .\r\nدر اين سال ابو القاسم على بن محمد بن يحيى شمشاطى در دمشق درگذشت او مردى دانا بدانش هندسه و رياضيات از دانشهاى فلسفه بود ( بايد دانست اين دانشها درگذشته بروزگار مؤلف فاضل جزء فلسفه بشمار ميرفت . م . ) و رباطى كه نزديك به جامع دمشق است منسوب به اوست\r\n.\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\n454 سال چهار صد و پنجاه و چهار\r\n\r\nبيان زناشوئى سلطان طغرل‌بيك با دختر خليفه\r\nدر اين سال سلطان طغرل‌بيك ، دختر خليفه القائم بامر اللّه را به عقد زناشوئى خويش بدرآورد . خطبهء عقد بسال چهار صد و پنجاه و سه بوسيلهء ابى سعد قاضى رى خوانده شده بود . خليفه از اين كار ناآرام گرديد . و ابا محمد تميمى را بپاسخ اين خواسته روانه داشت و دستور داد كه هر گاه خود بكنار رود كه بكنار رفته است و گر نه بايستى سلطان سيصد هزار دينار بفرستد و واسط و توابع آن را تسليم نمايد .\r\nهمين كه اين دستور به سلطان رسيد ، براى عميد الملك وزير آنچه درباره كناره‌گيرى از اين امر رسيده بود بيان كرد . او گفت : پسنده نباشد كه سلطان پاسخ رد بدهد و خواسته و تضرع كرده است . و نيز برابر شدن با او به دادن مال و بلاد فرجامش چنين خواهد بود كه بيش از آنچه خواسته طلب خواهد كرد .\r\nتميمى ( فرستادهء خليفه ) گفت : امر شمار است ، آنچه انجام دهيد همان صواب است ، پس وزير بنا را به پذيرا شدن اين امر نهاد و سلطان را بياگاهند و او ابراز خرسندى كرد و مردمان گرد آورد و آنان را آگاه كرد كه همت او را به پيوند به اين جهت نبوى رسانده و به جائى رسيده است كه ديگر پادشاهان بدان جايگاه نرسيده‌اند . و عميد الملك وزير را به پيش انداخت كه بهمراه ارسلان خاتون همسر خليفه روان شود و با خود يكصد هزار دينار برسم تقديمى و به همان اندازه هم از جواهر و غيرها حمل كند و فرامرز بن كاكويه و سايرين را از وجوه امراء و اعيان رى در التزام ارسلان خاتون عميد الملك روانه داشت .\r\nهمين كه ايشان به امام القائم بامر اللّه ( ببغداد ) رسيدند ، خاتون همسر خليفه\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nرا بخانه‌اش روانه كردند و او با خليفه و عميد الملك خلوت كردند و خاتون بيان حال وصلت را نمود . و خليفه از پذيرفتن خواستهء او خوددارى كرد و گفت : هر گاه ما را معاف دارند ( فبها المراد ) و گر نه از بغداد بيرون ميرويم .\r\nعميد الملك گفت : لازم اين بود كه امتناع غير از پيشنهاد و بهنگام اجابت اين خواسته انجام شود و اينك امتناع سعى است بر خون من . خليفه چادرهاى خود به نهروان فرستاد . قاضى القضاة و شيخ ابو منصور بن يوسف خليفه را متوقف ساخته و فرجام اين ترتيب بيرون شدن او را از ( دار الخلافه ) تذكار و او را نهى از اين كار نمودند . ابن دارست وزير خليفه ، ضيافتى ترتيب داد و دعوت او را عميد الملك پذيرفت و حاضر شد . بر مسجدى بديد كه نوشته‌اند : معاويه دائى على بوده است . دستور داد آن نوشته را بزدايند .\r\nاز ديوان نامه‌اى به خمارتكين طغرائى نوشته شد كه متضمن شكايت از عميد الملك بود . پاسخ او بدان به مدارا بود و خليفه نامه‌اى به عميد الملك نوشت كه گفته بود : ما اين امر را به رأى تو و بر عهدهء امانت و ديانت تو واگذار ميكنيم .\r\nعميد الملك روزى بحضور خليفه رسيد و گروهى از امراء و حجاب و قضاة و شهود بهمراه او بودند و در آن مجلس عميد الملك رشته سخن را بدست گرفت و جز او كسى زبان بگفتگو نگشاد و به خليفه گفت : از سرور خود امير المؤمنين تمنا دارم آنچه از شرافت اين امر به بنده اخلاص كيش خود شاهنشاه ركن الدين در آنچه كه بدان مايل است ارزانى داشته‌ايد ، بدرازا كشانده دوام دهيد كه جماعت او را بدين تشريفى كه ارزانى داشته‌ايد بشناسند .\r\nخليفه بمغالطه پرداخت و گفت : آنچه در اين معنى مسطور آمده كفايتى در آن نباشد عميد الملك با خشم از آنجا بيرون شد و در بيست و ششم جمادى الاخره از بغداد عزيمت كرد و مالى كه با خود آورده بود بهمراه بهمدان برد و سلطان را آگاه كرد كه سبب در پيش آمد اين احوال خمارتكين طغرائى است . سلطان بر او متغير گرديد و او با شش تن از غلامان بگريخت .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nسلطان نامه‌اى به قاضى القضاة و شيخ ابى منصور بن يوسف به نكوهش بنوشت كه در آن گفته بود : اين پاداش خليفه نسبت به من بود كه در خدمت او برادر خويش را كشتم و دارائى خود را در راه پيروزى او صرف كردم و در پاى محبت نسبت بوى خواص خويش به هلاكت رساندم . نكوهش را بدرازا ( تفصيل ) داده بود پاسخ اين نامه پوزش از وى بود .\r\nو اما طغرائى در بروجرد به او رسيدند ، فرزندان ابراهيم ينال به سلطان گفتند :\r\nاين مرد پدر ما را كشته است و تمنا داريم كه امكان كشتن او را بما روا دارى .\r\nعميد الملك هم ايشان را يارى كرد و سلطان به آنان اجازت داد او را بكشند . پس آنها سر راه بر او گرفتند و او را كشتند و بجاى او « ساوتكين » را قرار دادند . كندرى زبان خود بگشود . و طغرل‌بيك دختر برادر خود ، همسر خليفه را طلب كرد كه به او بازگرداند . شور و جريانى بوجود آمد كه نزديك بود فساد كلى ببار آيد .\r\nهمين كه خليفه شدت اين امر بديد ، در اين باره اجازت داد و وكالت نامه بنام عميد الملك نوشت و نامه‌ها با ابى الغنائم بن محلبان روانه داشت . و عقد زناشوئى در شعبان سال چهار صد و پنجاه و چهار در بيرون شهر تبريز جارى گرديد . اين امر براى خلفائى همانند او ( القائم ) رخ نداده بود زيرا كه بنى بويه با تحكمى كه داشتند و مخالفت‌شان با عقايد خلفاء طمع بمانند چنين امرى نكردند و با خلفا همچنين سلوكى روا نداشتند .\r\nسلطان اموال زيادى و جواهر گرانقدرى براى خليفه و براى وليعهد و جهة مطلوبه ( عروس ) و مادرش و غيرهم فرستاد . و بعقوبا و آنچه در عراق بود به خاتون همسر خليفه كه درگذشت به سيده دختر خليفه رسيد ، واگذار كرد\r\n.\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nبيان عزل ابن دارست و وزارت ابن جهير\r\nدر اين سال ، ابو الفتح محمد بن منصور بن دارست از وزارت خليفه عزل شد .\r\nسبب بركنارى او اين بود كه يك يهودى بنام ابن علان بر ابن دارست وارد شد و ابواب جمعى و كلاء خاص خليفه ( مأموران وصول او را ) به ششهزار « كر » غله و يكصد هزار دينار تضمين كرد . يك هزار كر غله و سى هزار دينار بپرداخت و باقى را كسر آورد . ابن دارست زبونى و سستى خود را در اين كار معلوم داشت ، پس او را بر كنار ساختند و به اهواز برگشت و در آنجا به سال چهار صد و شصت و هفت درگذشت .\r\nفخر الدوله ابو نصر بن جهير ، وزير نصر الدوله بن مروان بود . و پيام فرستاده ( داوطلب ) وزارت شد و بخششهاى بسيار تقديم داشت و خواست او پذيرفته شد و كامل طراد زينى بمانند اينكه رسولى باشد ( از جانب خليفه ) به ميافارقين گسيل گرديد و چون بازگشت ابن جهير بمانند اينكه براى توديع با او بيرون شده همراه او برفت و به راه خود ادامه داد .\r\nابن مروان در اثر او برفت ولى به او نرسيد ، و همين كه به بغداد رسيد مردم او را پيشواز كردند و روز عرفه خلعت وزارت به او پوشانده و ملقب به فخر الدوله گرديد و بر مسند وزارت مستقر شد و ابن الفضل و ساير شعراء او را ستودند . . .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n\r\nبيان پاره‌اى از رويدادها\r\nدر اين سال ارزانى در تمام شهرها گسترش و توسعه يافت ، در بصره يك هزار رطل خرما را به هشت قيراط فروختند . قاضى ابو عبد اللّه محمد بن سلامة بن جعفر قضاعى در اين سال در مصر درگذشت .\r\nو هم در اين سال سلطان طغرل‌بيك به قلعهء « طرم » از بلاد ديلم برفت و بر « مسافر » پادشاه آنجا مقرر داشت يكصد هزار دينار و هزار دست جامه بدهد .\r\nدر اين سال ابو علوان ثمال بن صالح بن مرداس ملقب به معز الدوله در حلب درگذشت و برادرش عطيه جايش را گرفت .\r\nدر اين سال حسن بن على بن محمد ابو محمد جوهرى درگذشت مولد او بسال سيصد و شصت و سه بود او از ائمه‌اى بود كه بسيار حديث‌دان و شنوندگان و راويان حديث بود و او آخرين كسى است كه از ابى بكر قطيعى و ابهرى و ابن شاذان و غيرهم حديث روايت هميكرد\r\n.\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n\r\n455 سال چهار صد و پنجاه و پنج\r\n\r\nبيان ورود سلطان به بغداد و دخول او بر دختر خليفه\r\nدر محرم اين سال سلطان طغرل‌بيك از ارمينيه رهسپار بغداد شد . خليفه خواست از او پيشواز كند . سلطان او را معاف از اين كار كرد و ابن جهير وزير به استقبال او شتافت .\r\nاز امراء با سلطان اينان همراه بودند : ابو على ابن ملك ابى كاليجار و سرخاب بن بدر و هزارسب و ابو منصور فرامرز بن كاكويه . او سپاه خويش را در سمت غربى فرود آورد و بر آزار آنها افزود .\r\nعميد الملك بحضور خليفه رسيد و روبرو شدن ( سلطان با دختر خليفه ) و زيستن در خانه را بخواست به او گفته شد : دستخط تو با شرطى كه كرده‌اى موجود است .\r\nمقصود از اين وصلت كسب شرافت بود و نه اجتماع و چنانچه خواست ( سلطان ) ديدار است . اين ديدار بايستى در دار الخلافه انجام شود . سلطان گفت : همين كار ميكنيم و لكن سرائى و مساكنى با خواص و حجاب ( پرده‌داران ) و مماليك براى او جدا سازيم زيرا كه مفارقت از آنها نتواند كرد . آنگاه در نيمهء صفر او را ( دختر خليفه ) بدار المملكه نقل مكان داده . و وى بر سريرى پوشيده از زر به نشست و سلطان بر او وارد شد و زمين ببوسيد و به خدمت او بپاخاست . او نقاب از چهره بر نگرفت و براى او بپاى برنخاست . و سلطان جواهرى بسيار و غيرها برايش فرستاد . و همچنان بدان حال باقيماند و هر روز ميآمد و خدمت ميكرد و ميرفت .\r\nسلطان عميد الملك را خلعت پوشاند و چند روز خوان گسترده داشت و همه\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nامراء را خلعت بپوشاند و خشنودى و مسرتى عظيم آشكار نمود . بغداد را در ضمان ابى سعيد قاينى بيكصد و پنجاه هزار دينار واگذار كرد . و آنچه رئيس العراقين از عوارض و « گمرك » آزاد كرده بود ، بازگرداند و ابى سعد اعرابى را كه بصره در ضمان او بود دستگير نمود و عقد ضمان واسط به ابى جعفر بن صقالب به دويست هزار دينار بداد .\r\n\r\nبيان درگذشت طغرل‌بيك\r\nدر ربيع الاول اين سال سلطان از بغداد به بلاد جبل رهسپار گرديد و به رى رسيد ارسلان خاتون دختر برادرش و همسر خليفه در مصاحبت سلطان بود زيرا كه شكايت كرده بود خليفه او را كنار گذاشته ، پس او را يا خود بهمراه آورد . سلطان مريض شد و روز جمعه هشتم ماه رمضان درگذشت و سن او تقريبا هفتاد سال و عقيم بود و از او فرزندى نماند .\r\nدر آن موقع كندرى وزير او هفتاد فرسنگ از او دور بود . چون خبر درگذشت سلطان به او رسيد بدان صوب برفت و دو روزه خود را به آنجا رساند و هنوز او را به خاك نسپرده بودند و در بغداد فخر الدوله بن جهير وزير ( خليفه ) بماتم او نشست .\r\nكندرى از سلطان طغرل‌بيك حكايت كرده كه به او گفت : زمانى كه در خراسان بودم ، در خواب ديدم تو گوئى كه به آسمان بلند شده‌ام . و در لجه‌هاى ابر فرو رفته چيزى به چشم نميديدم ، جز اينكه بويهاى خوش ميبوئيدم و منادى مرا ندا همى دهد كه : تو نزديك به بارى ( خداوند ) جلت قدرته هستى نياز خود بخواه كه برآورده شود . با خود گفتم : طول عمر مسئلت كنم . گفته شد : هفتاد سال براى تو . گفتم :\r\nخداوندا مرا كافى نباشد . گفته شد : هفتاد سال براى تو . همين كه درگذشت عميد الملك حساب سال سن او را كرد به تقريب هفتاد سال بود حكومت و مملكت او در حضرت خلافت هفت سال و يازده ماه و دوازده روز بود .\r\nو اما اوضاع عراق ، بعد از وفات او چنين شد كه از ديوان خلافت به شرف الدوله\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nمسلم بن قريش فرمانرواى موصل و بنور الدوله دبيس بن مزيد و به هزارسب و به بنى ورام و به بدر بن مهلهل نامه‌ها فرستاده شد و آنان را به بغداد بخواستند و براى شرف الدوله تشريفى ارسال گرديد ، ابو سعد قاينى ضامن ببغداد باروئى بر قصر عيسى بنا كرد و غلات گرد آورد . ابراهيم بن شرف الدوله رو به « اوانا » سرازير گرديد .\r\nو يارانش انبار را تحويل گرفتند و باديه‌نشينان در بلاد پخش و پراكنده و راهها را بريدند .\r\nدبيس بن مزيد به بغداد رسيد ، ابن جهير وزير به پيشواز او بيرون شد و نيز ورام وارد بغداد شد . ابو الفتح بن ورام پيشرو اكراد جاوانيه در بغداد درگذشت .\r\nجنازهء او را به « جرجرايا » حمل و نقل كردند . شرف الدوله مسلم بغداد را ترك كرده و نواحى آن را غارت كرد ، نور الدوله و كردها و بنو خفاجه براى پيكار با او برفتند .\r\nسپس از ديوان خلافت رسولى و بهمراهش خلعتى فرستاده نامه به رضايت از او ( شرف الدوله ) نوشته شد و نور الدوله دبيس بسوى او سرازير گرديد .\r\nشرف الدوله خوانى بس گشاده براى او به ضيافت گسترده داشت و در جماعت اشراف ابو الحسين بن فخر الملك ابى غالب بن خلف وجود داشت . قصد شرف الدوله همانا سخاوت و دهش بود . و همين كه ابو الحسين لقمه‌اى ( از طعام ) جويد ، همان لحظه بمرد .\r\nيكى از كسانى كه با وى مصاحبت داشت از او حكايت كرد كه شنيد روزى ميگويد : خداوندا جانم بستان كه از افزودگى آن بتنگ آمدم ! همين كه درگذشت و از پاى سفره برداشته شد ، شرف الدوله بترسيد مبادا كسانى كه حاضرند گمان برند كه او غذاى زهر آلودى كه قصد داشته ديگرى بخورد او خورده است ، پس گفت :\r\nاى گروه اعراب هيچكس از شما جاى خود ترك نگويد و خود برخاست و بجاى ابن فخر الملك متوفا نشست و از غذائى كه پيش روى او بود بخورد . آن گروه حاضران كار او را ستودند و از نزد او بازگشتند و به دبيس و پسرش و منصور خلعت داد و آنها بكوچ‌نشين خويش برگشتند .\r\nو همين كه مردم در بغداد انتشار اعراب را در بلاد و غارت‌گرى آنها بديدند ،\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nبراى جنگ با آنها سلاح برگرفتند و اين كار سبب كثرت عياران و انتشار مفسدين در آنجا شد .\r\n\r\nبيان شمه‌اى از سيرت او\r\nسلطان طغرل‌بيك مردى خردمند و سخت بردبار بود و از هر كس بيشتر شكيبائى بر خود هموار ميكرد و بيشتر از هر كس در پوشيده داشتن راز خود ميكوشيد . وى به نامه‌هائى دست يافت كه يكى از خواص او به پادشاه ابى كاليجار نوشته بود ، او را آگاه از آن امر نكرد و بر وى نيز متغير نشد تا اينكه پس از مدتى دراز براى ديگرى آشكار ساخت .\r\nاقضى القضاة مارودى از او حكايت كرد و گفت : چون در سال چهار صد و سى و سه القائم بامر اللّه مرا نزد او برسالت فرستاد ، نامه‌اى به بغداد نوشتم و در آن سيرت او و ويرانگريهاى بلاد او را ياد كرده و از تمام وجوه او را مورد طعن و نكوهش قرار داده بودم اين نامه كه بهمراه غلام خود فرستاده بودم بيفتاد و بدست طغرل رسيد .\r\nو از محتواى آن آگاه شد و در اين باره چيزى با من نگفته و تغييرى در ارجمندى و گرامى داشتن و احترام نسبت به من نداد .\r\nخدايش بيامرزد ، مردى بود كه نماز نگاه مىداشت و روزهاى دوشنبه و پنجشنبه را روزه‌دار بود و لباسش جامهء سپيد بود . مردى بيدادگر ، ستمكار و سنگدل بود ، سپاهيانش اموال مردم غصب ميكردند و دست آنها شبانه روز بر هستى مردم آزاد بود .\r\nاو مردى بخشنده هم بود . از بخشندگيهاى اوست كه برادرش ابراهيم ينال چون با روميان غزا كرد يكى از ملوك آنان را به اسارت گرفت و به بند كشيد ، چهار صد هزار دينار براى آزادى خود پيشنهاد كرد بدهد ابراهيم نپذيرفت و او را نزد طغرل‌بيك فرستاد . پادشاه روم به نصر الدوله بن مروان پيام فرستاد تا با طغرل‌بيك دربارهء آزادى آن بندى گفتگو كند و همين كه طغرل‌بيك ، رسالت نصر الدوله را\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nدر اين باره شنيد آن شخص رومى را بدون گرفتن فديه نزد ابن مروان روانه داشت و مردى علوى با وى همراه كرد . پادشاه روم در عوض براى طغرل‌بيك آنقدر هدايا بفرستاد كه درگذشته چنان هدايائى فرستاده نشده بود و آنها عبارت بودند از :\r\nهزار دست جامهء ديبا و پانصد دست جامهء حاشيه دوزى شده و پانصد رأس اسب و استر و چارپا و سيصد الاغ مصرى و يك هزار بز سفيد موى ، سياه چشم و شاخ ، و براى ابن مروان ده پيمانه مشك بفرستاد و پادشاه روم در ازاء آن بخشودگى طغرل‌بيك مسجدى را كه مسلمة بن عبد الملك در قسطنطنيه بنا كرده بود با مناره‌اش تعمير و مرمت كرد و در داخل آن قنديلها بياويخت و بر محراب نقش تير و كمان قرار داد .\r\nو متاركه ( جنگ ) شايع شد .\r\n\r\nبيان پادشاهى سلطان آلب ارسلان\r\nهمين كه سلطان طغرل‌بيك درگذشت . عميد الملك كندرى ، سليمان بن داود چغرى بيك ، برادر سلطان طغرل‌بيك را بر اريكه پادشاهى بنشاند . طغرل‌بيك عهد پادشاهى بوى داده بود و مادر سليمان نزد طغرل‌بيك ميزيست و چون خطبهء سلطنت بنام سليمان خوانده شد ، ميان امراء اختلاف پديد گرديد . باغى ميان و آرام رهسپار قزوين شدند و براى عضد الدوله الب ارسلان محمد بن داود - چغرى بيك خطبه بخواندند . الب ارسلان در آن هنگام با وزير خود نظام الملك در خراسان و فرمانرواى آن خطهء بود و مردم متمايل به او بودند . عميد الملك كندرى چون انعكاس اين امر عليه خود بديد ، دستور داد كه در رى خطبه بنام سلطان الب ارسلان و بعد بنام برادرش سليمان بخوانند\r\n.\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n\r\nبيان خروج حمو از طاعت تميم بن معز در افريقيه\r\nدر اين سال حمو بن مليك ، حكمران شهر سفاقس در افريقيه ، بمخالفت عليه امير تميم بن معز بن باديس بپاخاست و ياران و هواخواهان خويش گرد آورد و از اعراب يارى بخواست و به مهديه عزيمت نمود .\r\nچون تميم اين خبر بشنيد با سپاهيان خود و نيز طايفه از اعراب از زغبه و رياح رو بسوى او نهاد . حموبه « سلفطه » برسيد و تلاقى فريقين در آنجا شد . ميان هر دو گره پيكارى سخت رويداد . و حمو و همراهانش منهزم شدند و شمشيرهاى برهنه ميان منهزمين بگردش افتاده و آنها را بگرفتند و بيشتر هواخواهان حمو كشته شدند .\r\nو خود بنفسه جان سالم بدر برد و مردانش پراكندند و تميم مظفر و منصور بازگشت .\r\nبعد از اين رويداد ، تميم قصد شهر سوس كرد ، چونكه مردم آنجا به مخالفت با او ميبودند و سوس را تصرف كرد و مردم آن را هم بخشود و خونشان نريخت و كسى را نكشت .\r\n\r\nبيان پاره‌اى از رويدادها\r\nدر محرم اين سال در مصر ، وزير ابى الفرج بن المغربى دستگير شد .\r\nدر اين سال صليحى فرمانرواى يمن مكه را تصرف كرده بدانجا وارد شد .\r\nو نيكرفتارى پيشه كرد و خواربار و مواد غذائى براى مردم جلب نمود . و جور و ستمكارى آن كس كه پيش از او در مكه بود بر طرف ساخت و كارهاى نيك از او آشكارا گرديد .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nدر ربيع الاخر اين سال ستارهء بزرگى با نور بسيار كه داشت متلاشى گرديد و در شعبان اين سال زلزله عظيمى در شام رخ داد كه بسيارى از آباديهاى بلاد را ويران كرد و باروى طرابلس را منهدم نمود .\r\nدر اين سال امير لشكريان بدر دمشق را براى المستنصر فرمانرواى مصر تصرف نمود . او در بيست و سوم ربيع الاخر به آنجا وارد شد و شهر را تصرف و در انجام اقامت كرد ، پس از آن بين او و لشكريان اختلاف پديد آمد . و سپاهيان عليه او شوريدند و عامهء مردم نيز با آنها موافقت كردند ، از سركوبى آنها زبون شد و آنجا را در رجب سال چهار صد و پنجاه و شش ترك كرد .\r\nدر اين سال سعيد بن نصر الدوله بن مروان ، حكمران آمد از ديار بكر و زهير بن حسين بن على ابو نصر جذامى فقيه شافعى درگذشتند . زهير نزد ابى حامد اسفرايينى فقه بياموخت و حديث بسيار شنيد و روايت كرد ، درگذشت وى در سرخس بود .\r\nپايان جلد شانزدهم از ترجمهء ( الكامل ابن الاثير )\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nفهرست مندرجات بيان فرمانروائى هشام اموى در قرطبه بيان پراكندگى ( تجزيه ) ممالك اندلس بيان جنگ ميان سلطان الدوله و برادرش ابى الفوارس بيان كشتار شيعه در افريقيه بيان پاره‌اى از رويدادها سال 408 :\r\nبيان خروج تركان از چين و مرگ طغان خان بيان پادشاهى برادرش ارسلان خان بيان پادشاهى طفغاج خاقان و پسرش بيان كاشغر و تركستان بيان درگذشت مهذب الدوله و اوضاع بطيحه پس از او بيان درگذشت على بن مزيد و امارت فرزندش دبيس بيان پاره‌اى از رويدادها سال 409 :\r\nبيان حكومت ابن سهلان بر عراق\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nبيان غزاى يمين الدوله در هند و افغانستان بيان پاره‌اى از رويدادها سال 410 : ( واقعه‌اى ذكر نشده است . م ! ) سال 411 :\r\nبيان كشته شدن الحاكم و حكومت فرزندش الظاهر بيان تصرف عراق بوسيله مشرف الدوله بيان فرمانروائى الظاهر لاغر از دين اللّه بيان فتنه ميان تركان در همدان بيان دستگيرى ابى القاسم مغربى و ابن فهد بيان جنگ ميان قرواش و غريب بن مقن بيان پاره‌اى از رويدادها سال 412 :\r\nبيان خطبه خواندن بنام مشرف الدوله در بغداد و كشته شدن وزير او ابى غالب بيان درگذشت صدقة حكمران بطيحه بيان پاره‌اى از رويدادها سال 413 :\r\nبيان صلح ميان سلطان الدوله و مشرف الدوله بيان پاره‌اى از رويدادها سال 414 :\r\nبيان استيلاى علاء الدوله بر همدان\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nبيان وزارت ابى القاسم مغربى براى مشرف الدوله بيان فتنه در مكه بيان گشودن قلعه‌اى در هند .\r\nبيان پاره‌اى از رويدادها سال 415 :\r\nبيان اختلاف ميان شرف الدوله و تركان و عزل وزير المغربى بيان فتنه در كوفه و وزارت ابى القاسم مغربى براى ابن مروان بيان درگذشت سلطان الدوله و پادشاهى پسرش ابى كاليجار و كشته شدن ابن مكرم بيان بازگشت ابى الفوارس به فارس و بيرون راندن او از آنجا بيان خروج زناته و پيروزى بر آنها بيان بازگشت حاجيان به شام و ماجراى ظاهر حال آنها بيان پاره‌اى از رويدادها سال 416 :\r\nبيان فتح سومنات بيان درگذشت شرف الدوله و پادشاهى برادرش جلال الدوله بيان تصرف شهرها بوسيلهء نصر الدوله بن مروان بيان غرق كشتيها در جزيره صقليه بيان پاره‌اى از رويدادها سال 417 :\r\nبيان جنگ ميان سپاه علاء الدوله و جوزقان\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nبيان جنگ ميان قرواش و بنى اسد خفاجه بيان فتنهء بغداد و طمع تركان و عياران بيان عزيمت اثير بموصل و جنگى كه بين بنى عقيل رويداد بيان سوزانده شدن انبار بوسيله خفاجه و طاعت آنها از ابى كاليجار بيان صلح ميان كتامه و زناته و بين المعز بن باديس در افريقيه بيان درگذشت حماد بن منصور و حكمرانى فرزندش القائد سال 418 :\r\nبيان جنگ ميان علاء الدوله و اسپهبد و همراهانش و فتنه‌هائى كه بدنبال داشت .\r\nبيان عصيان ( مردم ) بطيحه بر ابى كاليجار بيان خطبه خواندن بنام جلال الدوله در بغداد و عزيمت او بدانجا بيان اختلاف ميان ديلميان و تركان در بصره بيان چيره شدن ابى كاليجار بر بصره بيان درگذشت حكمران كرمان و چيره‌گى ابى كاليجار بر آنجا بيان استيلاى منصور بن حسين بر جزيرهء دبيسيه بيان پاره‌اى از رويدادها سال 420 :\r\nبيان تصرف رى و بلاد جبل بوسيله يمين الدوله بيان آنچه كه سالار ابراهيم بن مرزبان پس از بازگشت يمين الدوله در رى - انجام داد .\r\nبيان تصرف شهر واسط بوسيله ابى كاليجار و عزيمت جلال الدوله باهواز و تاراج - آنجا و بازگشت واسط به دو بيان حال دبيس بن مزيد پس از هزيمت\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nبيان عصيان زناته و جنگهاى آنها در افريقيه بيان آنچه كه يمين الدوله بعد از او فرزندش با غزها كردند بيان رسيدن علاء الدوله به رى و اتفاق او با غزها و برگشت آنها بمخالفت - عليه علاء الدوله بيان ماجراى غزهائى كه در آذربايجان بودند و مفارقت آنها از آنجا بيان تصرف همدان بوسيلهء غزها بيان كشتار غزها در شهر تبريز و جدا شدن آنها از آذربايجان و رفتن به هكاريه بيان دخول غزها به ديار بكر بيان تصرف شهر بوسيلهء غزها بيان طغيان اهالى موصل عليه غزها و ماجراى آن بيان پيروزى قرواش فرمانرواى موصل بر غزها بيان پاره‌اى از رويدادها سال 421 :\r\nبيان تصرف همدان بوسيله مسعود بن محمود بن سبكتكين بيان غزوهء از مسلمانان در هند بيان تصرف نصيبين بوسيلهء بدران بن مقلد بيان تصرف دقوقا بوسيله ابى الشوك بيان درگذشت يمين الدوله محمود بن سبكتكين و پادشاهى پسرش محمد بيان پادشاهى مسعود و خلع محمد بيان بازگشت علاء الدوله به اصفهان و غيرها و آنچه بر او رويداد بيان جنگ ميان سپاه جلال الدوله و ابى كاليجار بيان جنگ ميان قرواش و عريب بن مقن بيان خروج پادشاه روم بسوى شام و انهزام او\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nبيان عزيمت ابى على بن ماكولا به بصره و كشته شدن او بيان چيره شدن سپاه جلال الدوله بر بصره و گرفتن آنجا بيان غزوهء فضلون كردى با مردم خزر و فرجام آن بيان بيعت گرفتن براى وليعهد بيان پاره‌اى از رويدادها سال 432 :\r\nبيان تصرف تيز و مكران بوسيلهء مسعود بن محمود بن سبكتكين بيان تصرف شهر « رها » بوسيلهء روميان بيان تصرف كرمان بوسيله مسعود بن محمود و بازگشت سپاه او از آنجا بيان درگذشت القادر بامر اللّه و شمه‌اى از سيرت او و خلافت القائم بامر اللّه بيان خلافت القائم بامر اللّه بيان فتنهء بغداد بيان تصرف قلعهء « افاميه » بوسيلهء روميان بيان وحشت ميان ارسطغان و جلال الدوله بيان پاره‌اى از رويدادها سال 423 :\r\nبيان شوريدن لشكريان جلال الدوله و بيرون راندن او از بغداد بيان شكست خوردن علاء الدوله بن كاكويه از سپاه مسعود بن محمود بن سبكتكين سال 424 :\r\nبيان بازگشت مسعود به غزنه و بروز فتنه‌ها در رى و بلد جبل بيان ظفر ياب شدن مسعود بر حكمران ساوه و كشته شدن او\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nبيان چيره‌گى جلال الدوله بر بصره و خروج مردم آن از طاعت او بيان بيرون رانده شدن جلال الدوله از دار المملكه ( بغداد ) و بازگشتن او بدانجا بيان پاره‌اى از رويدادها سال 425 :\r\nبيان فتح قلعه سرسى و غيرها از كشور هند بيان محاصره قلعه‌اى نيز در هند بيان فتنه‌اى در نيشابور بيان جنگ ميان علاء الدوله و سپاه خراسان بيان جنگ ميان نور الدوله دبيس و برادرش ثابت بيان تصرف قلعهء « بر كوى » بوسيلهء روميان بيان پاره‌اى از رويدادها سال 426 :\r\nبيان اوضاع خلافت و سلطنت در بغداد بيان اظهار عصيان احمد ينالتكين و كشته شدن او بيان تصرف گرگان و طبرستان بوسيله مسعود بيان عزيمت ابن وثاب و روميان به قلمرو ابن مروان بيان پاره‌اى از رويدادها سال 427 :\r\nبيان شوريدن سپاهيان بر جلال الدوله بيان جنگ ميان ابو سهل حمدونى و علاء الدوله بيان درگذشت الطاهر و فرمانروائى فرزندش المستنصر\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nبيان فتح سويداء و آباديهاى رها بيان غدر سناسنه نسبت به حاجيان و گرفتن آنان و مسترد داشتن آنچه - گرفته بودند بيان جنگ ميان المعز و زناته بيان پاره‌اى از رويدادها سال 428 :\r\nبيان فتنه ميان جلال الدوله و بار سطغان بيان صلح ميان جلال الدوله و ابى كاليجار و پيوندهاى وصلت ميانشان بيان پاره‌اى از رويدادها سال 429 :\r\nبيان محاصرهء تفليس بوسيلهء ابخاز و بازگشت آنها از آنجا بيان آنچه طغرل‌بيك در خراسان كرد بيان مخاطب ساختن جلال الدوله به ملك الملوك ( شاهنشاه ) بيان پاره‌اى از رويدادها سال 430 :\r\nبيان رسيدن ملك مسعود از غزنه به خراسان و بيرون راندن سلجوقيان از آنجا بيان تصرف شهر خولنجان بوسيله ابى الشوك بيان خطبه خواندن بنام عباسيان در حران ورقه بيان پاره‌اى از رويدادها\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nسال 431 :\r\nبيان تصرف بصره بوسيلهء پادشاه ابى كاليجار بيان آنچه در عمان پس از فوت ابى القاسم بن مكرم رويداد بيان جنگ ميان ابى الفتح بن ابى الشوك و عم او مهلهل بيان آشوبگرى تركان در بغداد عليه جلال الدوله بيان پاره‌اى از رويدادها سال 432 :\r\nبيان آغاز دولت سلجوقيان و سياق اخبار پيوستهء آنها بيان دستگيرى سلطان مسعود و كشتن او و پادشاهى برادرش محمد بيان پادشاهى مودود بن مسعود و كشتن عم خود محمد را بيان اختلاف ميان جلال الدوله و قرواش فرمانرواى موصل بيان تصرف « دقوقا » بوسيلهء ابى الشوك بيان جنگ ميان سپاه مصر و روم بيان اختلاف ميان المعز و بنى حماد بيان صلح ابى الشوك و علاء الدوله بيان پاره‌اى از رويدادها سال 433 :\r\nبيان درگذشت علاء الدوله بن كاكويه بيان تصرف گرگان و طبرستان بوسيله طغرل‌بيك بيان احوال پادشاهان روم\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nبيان فساد حال دزبرى در شام و آنچه كه از وى بر آن بلاد رسيد بيان پاره‌اى از رويدادها سال 435 :\r\nبيان تصرف شهر خوارزم بوسيله طغرل‌بيك بيان رفتن ابراهيم ينال به همدان و ماجراى او بيان خروج طغرل‌بيك بر رى و تصرف شهر جبل بيان رهسپار شدن سپاهيان طغرل‌بيك به كرمان بيان وحشت ميان القائم بامر اللّه امير المؤمنين و جلال الدوله بيان محاصرهء شهر زور و غيرها بيان خروج « سكين » در مصر بيان پاره‌اى از رويدادها سال 435 :\r\nبيان بيرون راندن مسلمانان و نصرانيان بيگانه از قسطنطنيه بيان درگذشت جلال الدوله و پادشاهى ابى كاليجار بيان احوال ابى الفتح بن مودود بن مسعود بن سبكتكين بيان تصرف چند دژ و استحكامات در هند بوسيله مودود بيان اختلاف ميان پادشاه ابى كاليجار و فرامرز بن علاء الدوله بيان اخبار تركان ما وراء النهر بيان اخبار روميان و قسطنطنيه بيان طاعت المعز در افريقيه از القائم بامر اللّه بيان پاره‌اى از رويدادها\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nسال 436 :\r\nبيان كشتار اسماعيليه در ما وراء النهر بيان خطبه خواندن بنام پادشاه ابى كاليجار و عزيمت او به بغداد بيان پاره‌اى از رويدادها سال 437 :\r\nبيان رسيدن ابراهيم ينال بهمدان و شهر جبل بيان پاره‌اى از رويدادها سال 438 :\r\nبيان تصرف قرميسين و دينور بوسيلهء مهلهل بيان پيوستگى سعدى بن ابى الشوك به ابراهيم ينال و ماجراى او بيان محاصرهء اصفهان بوسيله طغرل‌بيك بيان پاره‌اى از رويدادها سال 439 :\r\nبيان صلح پادشاه ابى كاليجار و سلطان طغرل‌بيك بيان دستگيرى سرخاب برادر ابى الشوك بيان تصرف دژ كنگاور و غيرها بوسيله ابراهيم ينال بيان چيره‌گى ابى كاليجار بر بطيحه بيان ظهور اصفر و اسارت او\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nسال 440 :\r\nبيان كوچيدن سپاه ينال از تيران شاه و بازگشت مهلهل به شهر زور بيان غزوهء ابراهيم ينال در سرزمين روميان بيان درگذشت پادشاه ابى كاليجار و پادشاهى فرزندش ملك رحيم بيان محاصره سپاهيان مصر شهر حلب را بيان اختلاف ميان قرواش و كردهاى حميديه و هذبانيه بيان پاره‌اى از رويدادها سال 441 :\r\nبيان ظهور اختلاف ميان قرواش و برادرش ابى كامل و صلح آنان بيان عزيمت ملك رحيم به شيراز و بازگشت او از آنجا بيان جنگ بساسيرى و عقيل بيان وحشت بين طغرل‌بيك و برادرش ابراهيم ينال بيان جنگ ميان دبيس بن مزيد و سپاه واسط بيان درگذشت مودود بن مسعود و پادشاهى عم او عبد الرشيد بيان چيره شدن بساسيرى بر انبار بيان شكست خوردن ملك رحيم از سپاه فارس بيان پاره‌اى از رويدادها سال 442 :\r\nبيان تصرف اصفهان بوسيلهء طغرل‌بيك بيان بازگشتن سپاهيان فارس از اهواز و مراجعت ملك رحيم بدانجا بيان چيره شدن زعيم الدوله بر مملكت برادرش قرواش\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nبيان چيره‌گى غزها بر شهر فسا بيان چيره شدن خوارج بر عمان بيان دخول اعراب به افريقيه بيان پاره‌اى از رويدادها سال 443 :\r\nبيان غارت « سرق » و پيكارى كه در آن ناحيه رويداد و تصرف رامهرمز - بوسيلهء ملك رحيم بيان تصرف اصطخر و شيراز بوسيله ملك رحيم بيان شكست خوردن ملك رحيم در اهواز بيان فتنه ميان عامه در بغداد و سوزاندن مشهد ( كاظميين ) كه بر ساكنان آن سلام بيان درگذشت زعيم الدوله و امارت قريش بن بدران بيان پاره‌اى از رويدادها سال 444 :\r\nبيان كشته شدن عبد الرشيد فرمانفرماى غزنه و پادشاهى فرخ زاد بيان رسيدن غزها به فارس و انهزام آنها از آنجا بيان جنگ ميان قريش و برادرش مقلد بيان درگذشت قرواش بيان چيره شدن ملك رحيم بر بصره بيان ورود سعدى به عراق بيان پاره‌اى از رويدادها\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nسال 445 :\r\nبيان فتنه ميان سنيان و شيعيان در بغداد بيان چيره شدن ملك رحيم بر ارجان و نواحى آن بيان بيمارى سلطان طغرل‌بيك بيان بازگشتن سعدى بن ابى الشوك به طاعت ملك رحيم بيان بازگشتن امير ابى منصور به شيراز بيان گوشمالى دادن كردها و عربها بوسيلهء بساسيرى بيان پاره‌اى از رويدادها سال 446 :\r\nبيان فتنهء كردها در بغداد بيان چيره شدن طغرل‌بيك بر آذربايجان و غزاى سرزمين روسيان بيان پيكار بنى خفاجه و هزيمت‌شان بيان چيره شدن قريش بن بدران بر انبار و خطبه خواندن بنام طغرل‌بيك - و اعمال او در آنجا بيان درگذشت القائد بن حماد و ماجراى دودمان او پس از فوتش بيان آغاز وحشت ميان بساسيرى و خليفه بيان رسيدن غزها به دسكره و غيرها بيان پاره‌اى از رويدادها\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nسال 447 :\r\nبيان چيره شدن ملك رحيم بر شيراز و قطع خطبهء طغرل‌بيك در آنجا بيان كشته شدن ابى حرب بن مروان حكمران جزيره بيان شوريدن تركها در بغداد عليه خانواده و بستگان بساسيرى و دستگيرى او و - غارت منازل و املاك او و تشديد وحشت ميان او و رئيس الرؤساء بيان رسيدن طغرل‌بيك به بغداد و خطبه خواندن در آنجا بنام او بيان شوريدن عامه در بغداد بر سپاهيان طغرل‌بيك و دستگيرى ملك رحيم بيان پاره‌اى از رويدادها سال 448 :\r\nبيان زناشوئى خليفه با دختر داود برادر طغرل‌بيك بيان جنگ ميان بردگان المعز بن باديس و بردگان فرزندش تميم بيان آغاز دولت ملثمين بيان حكومت يوسف بن تاشفين بيان سپيد پوشى ابو الغنائم بن محلبان بيان رويدادى ميان بساسيرى و قريش بيان عزيمت سلطان طغرل‌بيك بموصل بيان بازگشتن نور الدوله دبيس بن مزيد و قريش بن بدران به طاعت طغرل‌بيك بيان عزيمت سلطان به ديار بكر و آنچه در سنجار كرد بيان پاره‌اى از رويدادها\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nسال 450 :\r\nبيان مفارقت ابراهيم ينال موصل را و چيره شدن بساسيرى بر آنجا و گرفتن - آن از ينال بيان خطبه خواندن بنام علوى مصرى در عراق و آنچه رويداد تا منتهى به كشته شدن بساسيرى گرديد بيان بازگشت خليفه به بغداد بيان كشته شدن بساسيرى بيان پاره‌اى از رويدادها ( پايان فهرست جلد نهم كامل ) سال 451 :\r\nبيان درگذشت فرخ زاد فرمانرواى غزنه و پادشاهى برادرش ابراهيم بيان صلح ميان ملك ابراهيم و چغرى بيك داود بيان درگذشت داود و پادشاهى پسرش الب ارسلان بيان آتش‌سوزى بغداد بيان عزيمت سلطان به واسط و آنچه سپاهيان كردند و اصلاح حال دبيس بيان پاره‌اى از رويدادها سال 452 :\r\nبيان بازگشت وليعهد به بغداد با ابى الغنائم بن محلبان بيان تصرف حلب بوسيله ملك محمود بن شبل الدوله بيان پاره‌اى از رويدادها\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nسال 453 :\r\nبيان وزارت ابن دارست براى خليفه بيان درگذشت المعز بن باديس و حكومت فرزندش تميم بيان درگذشت قريش فرمانرواى موصل و امارت فرزندش شرف الدوله بيان درگذشت نصر الدوله بن مروان بيان پاره‌اى از رويدادها سال 454 :\r\nبيان زناشوئى سلطان طغرل‌بيك با دختر خليفه بيان عزل ابن دارست و وزارت ابن جهير بيان پاره‌اى از رويدادها سال 455 :\r\nبيان ورود سلطان طغرل‌بيك به بغداد و دخول او بر دختر خليفه بيان درگذشت سلطان طغرل‌بيك بيان شمه‌اى از سيرت او بيان پادشاهى سلطان الب ارسلان بيان خروج حمو از طاعت تميم بن معز در افريقيه بيان پاره‌اى از رويدادها\r\n\r\n\r\n","description":"","footnote":"","page_name":" 399 ","page_number":399}
  ]