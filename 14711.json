[
  {"content":"\r\n\r\nپيام امام\r\nاميرالمؤمنين عليه السلام\r\nشرح تازه وجامعى بر نهج البلاغه\r\nجلد دهم\r\n( نامه هاى تاريخى امام على عليه السلام )\r\n32 - 53\r\nآية الله العظمى مكارم شيرازى\r\nبا همكارى : جمعى از فضلا ودانشمندان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمكارم شيرازى ، ناصر ، 1305 -\r\nپيام امام امير المؤمنين عليه السلام : شرح تازه وجامعى بر نهج البلاغه / مكارم شيرازى ؛ با همكارى جمعى از فضلا ودانشمندان . - قم : انتشارات امام على بن ابى طالب ( ع ) - 1388 .\r\nج . ( دوره ) isbn : 978 - 964 - 553 - 044 - 1\r\nisbn : 978 - 964 - 553 - 087 - 1\r\nفهرست نويسى براساس اطلاعات فيپا .\r\nكتابنامه .\r\nج . 10 ( چاپ اول : 1389 )\r\n1 . على بن ابى طالب عليه السلام ، امام اول 23 قبل از هجرت - 40 ق . - - نهج البلاغه - - نقد و تفسير ، 2 . على بن ابى طالب عليه السلام ، امام اول ، 23 قبل از هجرت - 40 ق - - خطبه ها . 3 . على بن ابى طالب عليه السلام ، امام اول ، 23 قبل از هجرت - 40 ق . - - كلمات قصار ، الف . على بن ابى طالب عليه السلام ، امام اول ، 23 قبل از هجرت - 40 ق . ب . عنوان . ج . عنوان : نهج البلاغه . شرح . د . عنوان : شرح تازه وجامعى بر نهج البلاغه .\r\n7 م / 0422 / 38 bp\r\n9515 / 297\r\nبا همكارى دانشمندان محترم حجج اسلام آقايان :\r\nمحمد جعفر امامى - محمد رضا آشتيانى - محمد جواد ارسطا - ابراهيم بهادرى\r\nسعيد داودى - احمد قدسى و سيد عبدالمهدى توكل\r\nپيام امام امير المؤمنين عليه السلام / ج 10\r\nتأليف : آيت الله العظمى مكارم شيرازى وهمكاران\r\nتيراژ : 3000 جلد\r\nنوبت چاپ : سوم\r\nصفحه و قطع : 496 صفحه / وزيرى\r\nتاريخ انتشار : 1390\r\nچاپخانه : سليمانزاده\r\nناشر : انتشارات امام على بن ابى طالب ( ع )\r\nشابك : 1 - 087 - 533 - 964 - 978\r\nقم - ابتداى خيابان شهدا - كوى آمار ( 22 ) - پلاك 15\r\nتلفكس : 7732478\r\nwww . amiralmomeninpub . com\r\nقيمت : 7000 تومان\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\n[ جلد دهم 
  ]\r\n\r\n[ ادامه نامه‌هاى امام اميرمومنان ( ع ) 
  ]\r\n\r\n32 و من كتاب له عليه السلام إلى معاوية\r\nاز نامه‌هاى امام عليه السلام است\r\nبه معاويه « 1 »\r\n\r\nنامه در يك نگاه\r\nاين نامه ( طبق آنچه مرحوم سيّد رضى آورده است ) از سه بخش تشكيل مىشود .\r\nبخش اوّل معاويه را اندرز مىدهد ؛ اندرزى آميخته با سرزنش كه از گمراه\r\n\r\n\r\n","description":"","footnote":"\r\n( 1 ) . سند نامه :\r\nدر مصادر نهج‌البلاغه سند خاصى براى اين نامه نقل نشده است جز اينكه مطالبى ابن ابى الحديد در شرح خود در مقدمهء اين نامه و در پايان آن آورده و تصريح كرده است كه آنچه را سيّد رضى آورده بخشى از نامهء على عليه السلام است كه به طور كامل به وسيلهء ابوالحسن على بن محمد المدائنى نقل شده است و اين نشان مىدهد كه منبعى غير از نهج‌البلاغه در اختيار ابن ابى الحديد بوده كه بقيهء نامه را نيز از آن نقل كرده است . ( على بن محمد مدائنى از مورخان قرن سوم هجرى است كه وفات او را سنهء 225 نوشته‌اند و در بعضى از عبارات آمده : طبرى و بلاذرى در كتاب‌هاى تاريخى خود از كتاب او استفاه كرده‌اند و گفته مىشود نام كتابش فتوحات الاسلام بوده است . ( طبق نقل ريحانة الادب بنابر نقل دائرة المعارف دهخدا ، مادهء مدائنى ) .\r\n","page_name":" 15 ","page_number":15},
  {"content":"\r\n\r\nكردن مردم بپرهيزد و آنها را به عصر جاهليّت باز نگرداند و در عاقبت اين كار بينديشد .\r\nدر بخش دوم از كسانى سخن مىگويد كه اطراف او را گرفته‌اند و گمراهانى كه به قهقرا برگشته‌اند و بر حسب و نسب و تفاخرات قومى اعتماد و از او پيروى مىكنند ؛ ولى جمعى از اهل بصيرت پس از آنكه از برنامه‌هاى مرموز و فاسد او آگاه شدند دست از همكارى برداشته و به او پشت كردند و به خدا روى آوردند .\r\nدر پايان اين بخش از نامه ، امام عليه السلام معاويه را به تقواى الهى و پرهيز از پيروى شيطان دعوت مىكند و به او يادآور مىشود كه دنيا به هر حال پايان مىگيرد و آخرت نزديك است مراقب آن باش .\r\nبخش سوم ، دعوت معاويه به تقوا و هشدار به اوست كه خود را از دام شيطان برهاند و توجّه به نزديك بودن پايان عمر خويش داشته باشد .\r\n* * *\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nوَأَرْدَيْتَ جِيلًا مِنَ النَّاسِ كَثِيراً ؛ خَدَعْتَهُمْ بِغَيِّكَ ، وَأَلْقَيْتَهُمْ فِي مَوْجِ بَحْرِكَ ، تَغْشَاهُمُ الظُّلُمَاتُ ، وَتَتَلَاطَمُ بِهِمُ الشُّبُهَاتُ ، فَجَازُوا عَنْ وِجْهَتِهِمْ ، وَنَكَصُوا عَلَى أَعْقَابِهِمْ ، وَتَوَلَّوْا عَلَى أَدْبَارِهِمْ ، وَعَوَّلُوا عَلَى أَحْسَابِهِمْ ، إِلَّا مَنْ فَاءَ مِنْ أَهْلِ الْبَصَائِرِ ، فَإِنَّهُمْ فَارَقُوكَ بَعْدَ مَعْرِفَتِكَ ، وَهَرَبُوا إِلَى اللَّهِ مِنْ مُوَازَرَتِكَ ، إِذْ حَمَلْتَهُمْ عَلَى الصَّعْبِ ، وَعَدَلْتَ بِهِمْ عَنِ الْقَصْدِ . فَاتَّقِ اللَّهَ يَا مُعَاوِيَةُ فِي نَفْسِكَ ، وَجَاذِبِ الشَّيْطَانَ قِيَادَكَ ، فَإِنَّ الدُّنْيَا مُنْقَطِعَةٌ عَنْكَ ، وَالْآخِرَةَ قَرِيبَةٌ مِنْكَ ، وَالسَّلَامُ .\r\n\r\nترجمه\r\n( اى معاويه ) گروه بسيارى از مردم را به هلاكت افكندى و با گمراهى خويش آنها را فريفتى و در امواج درياى ( فتنه و فسادِ ) خود انداختى به گونه‌اى كه تاريكىها آنها را فرا گرفت و امواج شبهات آنان را به تلاطم افكند ، اين سبب شد كه آنها از حق باز گردند و به دوران گذشته ( جاهليّت ) روى آورند و به حق پشت كنند و ( همچون عرب جاهلى ) به حسب و نسب و تفاخرات قومى تكيه نمايند .\r\nمگر گروهى از روشن‌ضميران و اهل بصيرت كه از اين راه بازگشتند ، زيرا آنها بعد از آنكه تو را شناختند از تو جدا شدند و از همكارى با تو به سوى خدا شتافتند ، چون تو آنها را به كارى دشوار ( كه همان نبرد با حق بود ) واداشته بودى و از راه راست منحرف ساخته بودى .\r\nاى معاويه ! تقواى الهى را دربارهء خود پيشه كن ( و از خداوند بترس ) و زمام خود را از دست شيطان باز گير كه دنيا به زودى از تو قطع خواهد شد و آخرت به تو نزديك است ، والسلام .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nشرح و تفسير خود و مردم را به هلاكت نيفكن !\r\nآنچه را مرحوم سيّد رضى در اينجا آورده بخشى از نامه‌اى است كه امام عليه السلام به معاويه مىنويسد و در آغاز آن - طبق نقل مورخ معروف مدائنى - او را نصيحت مىكند كه فريب دنياى زودگذر را نخورد ، تقوا را پيشه كند و بداند خداوند در كمين‌گاه ظالمان است ، دنيا به زودى به او پشت مىكند و وضع فعلى او مايهء حسرتش خواهد شد ، مراقب باشد كه در سنين بالاى عمر است و به پايان زندگيش نزديك مىشود . كارى كند كه و بال او در قيامت نشود .\r\nآن‌گاه به سراغ اين مطلب مىرود كه او افزون بر گمراه كردن خويش ، مسئوليت گمراهى گروهى را نيز بر دوش مىكشد . همان‌گونه كه سيّد رضى آورده ، حضرت در ابتدا مىفرمايد : « ( اى معاويه ) گروه بسيارى از مردم را به هلاكت افكندى و با گمراهى خويش آنها را فريفتى و در امواج درياى ( فتنه و فسادِ ) خود انداختى به گونه‌اى كه تاريكىها آنها را فرا گرفت و امواج شبهات آنان را به تلاطم افكند » ؛\r\n( وَأَرْدَيْتَ « 1 » جِيلًا « 2 » مِنَ النَّاسِ كَثِيراً ؛ خَدَعْتَهُمْ بِغَيِّكَ ،\r\nوَأَلْقَيْتَهُمْ فِي مَوْجِ بَحْرِكَ ، تَغْشَاهُمُ الظُّلُمَاتُ ، وَتَتَلَاطَمُ بِهِمُ الشُّبُهَاتُ ) .\r\nاشاره به اينكه او گناه گروه عظيمى را كه فريب داده بر دوش مىكشد و بايد در قيامت پاسخگوى آن باشد .\r\nتعبير به\r\n« مَوْجِ بحر »\r\nتعبير لطيفى است كه حوادث بحرانى معمولًا به آن تشبيه مىشود ؛ حوادثى كه مقاومت در مقابل آن بسيار سخت و سنگين است ، زيرا امواج كوه‌پيكر دريا انسان‌ها را همچون پر كاه با خود مىبرد و گاه به زير آب مىكشد و همه جا در نظرشان تاريك و ظلمانى مىشود .\r\n\r\n\r\n","description":"","footnote":"\r\n( 1 ) . « ارديت » از ريشهء « ارداء » به معناى هلاك كردن است .\r\n( 2 ) . « جيل » به معناى گروه و صنف و جمعيّت و نسل است .\r\n","page_name":" 18 ","page_number":18},
  {"content":"\r\n\r\nتعبير به\r\n« ظُلُمات و شُبُهات »\r\nاشاره به كارهايى همچون مطرح كردن قتل عثمان و دفاع از او و برافراشتن پيراهن خونينى به نام پيراهن عثمان و شورانيدن مردم با اين شگرد و فريب ، بر ضد خليفه و جانشين به حق پيغمبر اكرم صلى الله عليه و آله امير مؤمنان على عليه السلام است . كار اين شبهه افكنى به جايى رسيد كه مردم ساليان دراز امير مؤمنان على عليه السلام را ( العياذ باللَّه ) لعنت مىكردند و بر فراز منابر سب و دشنام مىدادند . چه ظلمتى از اين فراگيرتر و چه شبهه‌اى از اين وحشتناك‌تر .\r\nآن‌گاه امام عليه السلام به نتيجهء اين خدعه‌ها ، نيرنگ‌ها و شبهه افكنىها اشاره كرده مىافزايد : « اين سبب شد كه آنها از حق باز گردند و به دوران گذشته ( جاهليّت ) روى آورند به حق پشت كنند و ( همچون عرب جاهلى ) به حسب و نسب و تفاخرات قومى تكيه نمايند » ؛\r\n( فَجَازُوا « 1 » عَنْ وِجْهَتِهِمْ ، وَنَكَصُوا « 2 » عَلَى أَعْقَابِهِمْ ،\r\nتَوَلَّوْا عَلَى أَدْبَارِهِمْ ، وَعَوَّلُوا « 3 » عَلَى أَحْسَابِهِمْ « 4 » ) .\r\nمىدانيم معاويه خود از بازماندگان عصر جاهليّت است ؛ پدرش ابوسفيان دشمن شماره يك اسلام و پيغمبر اكرم صلى الله عليه و آله بود و اكثر فتنه‌ها و جنگ‌ها را بر ضد اسلام رهبرى مىكرد ؛ ابوسفيان ايمان آوردنش ظاهرى بود و انتظار روزى را مىكشيد كه بنىاميّه حكومت اسلامى را قبضه كنند و بر جاى پيغمبر اسلام صلى الله عليه و آله تكيه زنند و با نقشه‌هاى خود مردم را به ارزش‌هاى عصر جاهليّت بازگردانند .\r\nتاريخ مىگويد آنان تا حد زيادى به اين امر موفق شدند و اگر جريان عاشورا و كربلا و بيدارى مسلمانان در سايهء اين حوادث نبود و حكومت آنان بيش از هشتاد سال ادامه يافته بود معلوم نبود چه بر سر اسلام مىآمد .\r\n\r\n\r\n","description":"","footnote":"\r\n( 1 ) . « جازوا » از ريشهء « جواز » به معناى عبور و عدول كردن گرفته شده است .\r\n( 2 ) . « نكصوا » از ريشهء « نكوص » به معناى بازگشت و رجوع است .\r\n( 3 ) . « عولوا » از ريشهء تعويل به معناى اعتماد كردن است .\r\n( 4 ) . « احساب » جمع « حسب » بر وزن « نسب » گاه به معناى فضايل و افتخارات پدران و نياكان مىآيد و گاه به معناى صفات برجسته‌اى آمده كه در خود انسان است مانند شجاعت و سخاوت و علم و معرفت .\r\n","page_name":" 19 ","page_number":19},
  {"content":"\r\n\r\nسپس امام عليه السلام گروهى را استثنا كرده و شرافت و قداست آنها را تأييد مىكند ؛ گروهى كه ظاهرسازى معاويه و سخنان شيطنت‌آميز او آنها را فريب داده بود ؛ اما هنگامى كه از نزديك ، اعمال او را ديدند به حقيقت امر آگاه شدند و به او پشت كردند و به على عليه السلام و يارانش پيوستند . مىفرمايد : « مگر گروهى از روشن‌ضميران و اهل بصيرت كه از اين راه بازگشتند ، چون آنها بعد از آنكه تو را شناختند از تو جدا شدند و از همكارى با تو به سوى خدا شتافتند ، چون تو آنها را به كارى دشوار ( كه همان نبرد با حق بود ) واداشته بودى و از راه راست منحرف ساخته بودى » ؛\r\n( إِلَّا مَنْ فَاءَ مِنْ أَهْلِ الْبَصَائِرِ ، فَإِنَّهُمْ فَارَقُوكَ بَعْدَ مَعْرِفَتِكَ ، وَهَرَبُوا إِلَى اللَّهِ مِنْ مُوَازَرَتِكَ « 1 » ، إِذْ حَمَلْتَهُمْ عَلَى الصَّعْبِ ، وَعَدَلْتَ بِهِمْ عَنِ الْقَصْدِ ) .\r\nواژهء\r\n« إلّا »\r\nدر آغاز اين كلام ، استثناى از « جيل » است كه در آغاز نامه آمده و اشاره به فريب خوردگانى است كه بر اثر القاى شبهه ؛ مانند شبههء قتل عثمان و خون‌خواهى او يا شبهات ديگرى از اين قبيل ، به معاويه پيوسته بودند ؛ ولى اعمال او را كه از نزديك ديدند و اطرافيانش را كه از فاسدان و مفسدان و بازماندگان عصر جاهليّت يا فرزندان آنها بودند ، مشاهده كردند به زودى به اشتباه خود پى بردند و از او جدا شدند . اين جمعيّت هرچند در مقابل گروهى كه به او گرويده بودند عددشان بسيار كمتر بود ؛ اما مقام والايشان ايجاب مىكند كه امام عليه السلام از آنها به عنوان اهل بصيرت ياد كند و حق آنان را ادا نمايد .\r\nمرحوم محقق تسترى در شرح نهج‌البلاغهء خود ذيل خطبهء 55 نام گروهى از اين اهل بصيرت را كه در جنگ صفين به امام عليه السلام پيوستند ذكر كرده از جمله مىگويد : عمو زادهء عمرو عاص و خواهر زادهء شرحبيل و عبداللَّه بن عمر عنسى\r\n\r\n\r\n","description":"","footnote":"\r\n( 1 ) . « موازرة » از ريشهء « وزر » به معناى بارهاى سنگين است و وزير را بدين جهت وزير مىگويند كه بار مسئوليت سنگينى به دوش مىكشد و موازرة نيز به معناى معاونت آمده ، زيرا هر كسى به هنگام معاونت بخشى از بار ديگرى را بر دوش مىكشد .\r\n","page_name":" 20 ","page_number":20},
  {"content":"\r\n\r\nو همچنين جماعتى از قاريان قرآن به آن حضرت پيوستند . « 1 »\r\nآن‌گاه امام عليه السلام در بخش سوم اين نامه معاويه را به تقوا توصيه مىكند و مىفرمايد : « اى معاويه ! تقواى الهى را دربارهء خود پيشه كن ( و از خداوند بترس ) و زمام خود را از دست شيطان باز گير كه دنيا به زودى از تو قطع خواهد شد و آخرت به تو نزديك است والسلام » ؛\r\n( فَاتَّقِ اللَّهَ يَا مُعَاوِيَةُ فِي نَفْسِكَ ، وَجَاذِبِ « 2 » الشَّيْطَانَ قِيَادَكَ « 3 » ، فَإِنَّ الدُّنْيَا مُنْقَطِعَةٌ عَنْكَ ، وَالْآخِرَةَ قَرِيبَةٌ مِنْكَ ،\r\nوَالسَّلَامُ ) .\r\nگرچه معاويه بعد از شهادت امام عليه السلام بيست سال زنده بود ؛ ولى با توجّه به عمر شصت ساله‌اش در آن زمان كه مخاطب به اين خطاب شد قسمت عمدهء عمر خويش را سپرى كرده بود و همهء انسان‌ها در اين سن و سال بايد به فكر پايان عمر خويش باشند .\r\nجملهء\r\n« جَاذِبِ الشَّيْطَانَ قِيَادَكَ »\r\nنشان مىدهد كه معاويه زمام خويش را به شيطان سپرده بود . امام عليه السلام به او توصيه مىكند كه زمامش را از دست او بگيرد ، چرا كه به پايان عمر نزديك مىشود و مهم‌ترين چيز براى انسان حسن عاقبت است كه با آن مىتواند مشكلات خود را حل كند .\r\nعجب اين است كه اين گونه جباران در آستانهء مرگ گاه - همانند فرعون در ميان امواج نيل - بيدار مىشوند در حالى كه زمان براى جبران خطاها باقى نمانده و افسوس‌ها بىفايده است و اى بسا اگر باز گردند ، باز همان برنامه‌هاى پيشين را دنبال مىكنند و به تعبير قرآن مجيد : « وَلَوْ رُدُّوا لَعادُوا لِما نُهُوا عَنْهُ وَإِنَّهُمْ لَكاذِبُونَ » . « 4 »\r\n\r\n\r\n","description":"","footnote":"\r\n( 1 ) . به شرح نهج‌البلاغهء تسترى ، ج 10 ، ص 269 مراجعه كنيد .\r\n( 2 ) . « جاذب » صيغهء امر است ؛ يعنى برگير ، از ريشهء « جذب » به معناى كشيدن چيزى به سوى خود است .\r\n( 3 ) . « قياد » به معناى افسار ، از ريشهء « قيادة » به معناى رهبرى كردن گرفته شده است .\r\n( 4 ) . انعام ، آيهء 28 .\r\n","page_name":" 21 ","page_number":21},
  {"content":"\r\n\r\nابن كثير در البداية والنهاية مىگويد : « هنگامى كه بيمارى معاويه شدت يافت و از بهبودى خود مأيوس شد و خود را در آستانهء مرگ ديد اين اشعار را مىخواند :\r\n لَعَمْري لَقَدْ عَمَّرْتُ فِي الدَّهْرِ بُرْهَةً * وَدانَتْ لِي الدُّنْيا بِوَقْعِ الْبَواتِرِ\r\nوَأُعْطِيتُ حُمُر الْمالِ وَالْحُكْمِ وَالنُّهى * وَلي سُلِمَتْ كُلُّ الْمُلُوكَ الْجَبابِرِ\r\nفَأَضْحَى الَّذي قَدْ كانَ مِمَّا يَسُرُّني * كَحُكْمِ مَضى فِي الْمُزْمَناتِ الْغَوابِرِ\r\nفَيا لَيْتَني لَمْ أعْنِ فِي الْمُلْكِ ساعةً * وَلَمْ أَسَعْ فِي لَذاتِ عيشِ نواضِرِ\r\nوَكُنْتُ كَذي طِمْرَيْنِ عاشَ بِبُلْغَةٍ * فَلَمْ يَكُ حَتّى زارَ ضيقَ الْمَقابِرِ \r\n« به جانم قسم مدت زمانى در جهان زندگى نكردم - و دنيا به وسيلهء شمشيرهاى برنده در برابر من تسليم شد .\r\nو اموال گران قيمت و حكومت و تدبير به دست من آمد - و تمام پادشاهان ظالم در برابر من تسليم شدند .\r\nآنچه مايهء شادى و سرور من است از حوادثى كه بر من گذشت اين است كه شبيه همان چيزى است كه بر پيشينيان گذشت .\r\nاى كاش حتى يك ساعت حكومت نمىكردم و در لذات زندگى مرفهين فرو نمىرفتم .\r\nو اى كاش همچون كسى بودم كه در تمام عمر خود به دو جامهء كهنه قناعت مىكرد و اين وضع همچنان ادامه مىيافت تا زمانى كه در گور تنگ جاى گيرد » . « 1 »\r\nبعيد نيست « ذى طِمْرَين » ؛ صاحب دو جامهء كهنه ، اشاره به مولا امير مؤمنان على عليه السلام باشد كه معاويه تأسف مىخورد اى كاش مسير زندگى آن حضرت را انتخاب كرده بود .\r\n\r\n\r\n","description":"","footnote":"\r\n( 1 ) . البداية و النهاية ، ج 8 ، ص 150 .\r\n","page_name":" 22 ","page_number":22},
  {"content":"\r\n\r\nزيرا اين تعبير در كلام خود مولا در نامهء 45 آمده است كه مىفرمايد :\r\n« الا وَإنَّ امامَكُمْ قَدِ اكْتَفى مِنْ دُنْياهُ بِطِمْرَيْهِ » .\r\nولى افسوس كه اين‌گونه بيدارىها كاذب است و اگر طوفان مشكلات فرو نشيند و به حال اوّل بازگردند همان برنامه‌ها تكرار مىشود .\r\n\r\nنكته نامه‌هاى پى در پى !\r\nاز شرحى كه ابن ابى الحديد بر اين نامه نگاشته استفاده مىشود كه اين نامه‌نگارى در ميان امير مؤمنان على عليه السلام و معاويه در اين مرحله چند بار تكرار شد و مجموعاً پنج نامه از سوى امير مؤمنان عليه السلام و چهار نامه از سوى معاويه فرستاده شد و در هر نامه جرأت و جسارت بيشترى مىكرد . شگفت اينكه مانند يكى از اولياى الهى مخلص و مرتبط با پروردگار سخن مىگفت و گذشته و حال خود را فراموش مىكرد و تعبيرات بسيار زشتى را در نامه‌هايش به كار مىبرد .\r\nشايان توجّه است كه ابن ابى الحديد پس از نقل اين نامه‌ها سخنى دارد كه خلاصه‌اش چنين است : « از عجايب روزگار كه هر زمان مطلب عجيب تازه‌اى را آشكار مىسازد اين است كه كار على عليه السلام به جايى برسد كه معاويه هم‌طراز و هم‌رديف او شود و پيوسته به او نامه‌نگارى كند و هر سخنى امام عليه السلام به او مىگويد ، او همان سخن و خشن‌تر از آن را تكرار نمايد .\r\nاى كاش پيغمبر صلى الله عليه و آله شاهد و ناظر بود تا ببيند اسلامى كه اين همه زحمت براى آن كشيد و خون جگر خورد و جنگ‌هايى را براى آن تحمل نمود تا اركانش محكم شد و جهان را فرا گرفت در چنگال دشمنانش قرار گرفته است ، همان دشمنانى كه او را تكذيب كردند و از وطنش آواره ساختند و صورتش را خون‌آلود نمودند و عمويش حمزه و بعضى ديگر از خاندانش را كشتند .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nگويى نتيجهء آن اين بود كه اين دشمنان به حكومت برسند همان‌گونه كه ابوسفيان در عصر حكومت عثمان هنگامى كه از كنار قبر حمزه گذشت لگدى به آن زد و گفت : اى ابو عماره ( ابو عماره كنيهء حمزه بود ) آن چيزى كه ما با شمشير براى آن جنگيديم ( برخيز و ببين ) كه امروز به دست بچه‌هاى ما افتاده و با آن بازى مىكنند و كار به معاويه رسيده كه بر على فخر مىفروشد همچون هم‌رديفان كه در برابر هم قرار مىگيرند » .\r\nسپس ابن ابى الحديد به اين اشعار معروف براى اظهار ناراحتى شديد خود تمسك مىجويد .\r\n إذا عَيَّرَ الطائي بِالْبُخْلِ مادِرٌ * وَقَرَّعَ قُسّاً بِالْفَهاهَةِ باقِلٌ\r\nوَقالَ السُّها لِلشَّمْسِ أَنْتَ خَفيةٌ * وَقالَ الدُّجى يا صُبْحَ لَوْنُكَ حائِلٌ\r\nوَفاخَرْتَ الْأرْضُ السَّماءَ سَفاهَةً * وَكاثَرْتِ الشُّهُبِ الْحِصى وَالْجَنادِلٌ\r\nفَيا مَوْتُ زُرْ إنَّ الْحَياةَ ذَميمَةٌ * وَيا نَفْسُ جِدي إنَّ دَهْرَكَ هازِلٌ \r\n« هنگامى كه مادِر ( بخيل معروف عرب ) حاتم طايى را سرزنش به بخل كند و باقِل ( مرد نادان كه قادر به سخن گفتن نبود ) قُسّ بن ساعده ( سخن‌ور معروف عرب ) را به لكنت زبان متهم سازد .\r\nو سها ( ستارهء بسيار كوچكى است در آسمان ) به خورشيد بگويد : چقدر كم فروغى و تاريكى شب به صبح روشن بگويد چقدر تاريكى .\r\nو زمين از روى سفاهت بر آسمان فخر بفروشد و سنگ‌ها و ريگ‌هاى بيابان خود را بيشتر و برتر از شهاب‌هاى آسمانى بدانند .\r\n( آرى آن زمان كه چنين امورى رخ دهد ) اى مرگ به سراغ من بيا كه زندگى نكوهيده است - و اى روح از تن بيرون آى كه زمانه سخنان هزل مىگويد » . « 1 »\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 16 ، ص 136 .\r\n","page_name":" 24 ","page_number":24},
  {"content":"\r\n\r\n\r\n33 و من كتاب له عليه السلام إلى قُثَمِ بْنِ الْعَبّاسِ وَهُوَ عامِلُهُ عَلى مَكَّةَ\r\nاز نامه‌هاى امام عليه السلام است\r\nكه به قثم بن عباس فرماندار و نمايندهء آن حضرت در شهر مكّه نگاشت « 1 »\r\n\r\nنامه در يك نگاه\r\nاين نامه از دو بخش تشكيل يافته است : بخش اوّل هشدارى است كه امام عليه السلام به قثم بن عباس فرماندار مكّه مىدهد كه گروهى از كوردلان و دين به « 2 »\r\n\r\n\r\n","description":"","footnote":"\r\n( 1 ) . سند نامه :\r\nدر مصادر نهج‌البلاغه چنين آمده است كه ابن ابى الحديد و ابن ميثم در شرح خود بر نهج‌البلاغه دربارهء شأن ورود اين نامه چنين نوشتند : معاويه گروهى از شاميان را به طور پنهانى در موسم حج به مكّه فرستاد تا مردم را به اطاعت خود و تمرد از فرمان امير مؤمنان دعوت كنند و اين شبهه را در اذهان تقويت نمايند كه على عليه السلام يا قاتل عثمان است و يا در آن موقع كه مىبايست عثمان را يارى كند از ياريش خوددارى كرد و در هر دو صورت صلاحيت براى امامت ندارد و نيز دربارهء معاويه و بذل و بخشش و سخاوت او به پندار خود تبليغ نمايند . هنگامى كه اين خبر به امام عليه السلام رسيد اين نامه را نوشت و به نمايندهء خود « قثم بن عباس » هشدار دارد كه مراقب اين توطئه باشد .\r\n( 2 ) سپس نويسندهء مصادر چنين نتيجه‌گيرى مىكند كه بيان مطلب فوق نشان مىدهد ابن ابى الحديد و ابن ميثم به منبع ديگرى غير از نهج‌البلاغه دست يافته بودند . ( مصادر نهج‌البلاغه ، ج 3 ، ص 319 ) ؛ ولى بعيد نيست كه آنها اين سخن را از كتاب الفتوح ابن اعثم كوفى متوفاى 314 گرفته باشند كه همين سخن را در زمينهء همين نامه آورده است ( الفتوح ، ج 4 ، ص 220 - / 222 ) .\r\nقابل توجّه اينكه سند ديگرى براى اين نامه در كتاب الغارات پيدا شد كتابى كه در قرن سوم سال‌ها پيش از تولّد سيّد رضى نوشته شده است كه تفاوت‌هايى با آنچه سيّد رضى آورده دارد ولى اساس هر دو نامه يكى است ( الغارات ، ج 2 ، ص 509 ) .\r\n","page_name":" 25 ","page_number":25},
  {"content":"\r\n\r\nدنيافروشان از سوى معاويه مأموريت يافته‌اند كه در موسم حج اوضاع را به نفع معاويه و به زيان امام عليه السلام دگرگون سازند و امام عليه السلام تعبيرات جالبى دربارهء مأموران معاويه فرموده كه نظاير آن نيز در هر عصر و زمان مخصوصاً زمان ما يافت مىشود .\r\nدر بخش دوم به او دستور مىدهد كه در برابر اين توطئهء خطرناك كاملًا هوشيار باشد و كارى نكند كه بعداً بخواهد از آن عذرخواهى نمايد .\r\n* * *\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nأَمَّا بَعْدُ ، فَإِنَّ عَيْنِي - بِالْمَغْرِبِ - كَتَبَ إِلَيَّ يُعْلِمُنِي أَنَّهُ وُجِّهَ إِلَى الْمَوْسِمِ أُنَاسٌ مِنْ أَهْلِ الشَّامِ الْعُمْيِ الْقُلُوبِ ، الصُّمِّ الْأَسْمَاعِ ، الْكُمْهِ الْأَبْصَارِ ، الَّذِينَ يَلْبِسُونَ الْحَقَّ بِالْبَاطِلِ ، وَيُطِيعُونَ الْمَخْلُوقَ فِي مَعْصِيَةِ الْخَالِقِ ، وَيَحْتَلِبُونَ الدُّنْيَا دَرَّهَا بِالدِّينِ ، وَيَشْتَرُونَ عَاجِلَهَا بِآجِلِ الْأَبْرَارِ الْمُتَّقِينَ ؛ وَلَنْ يَفُوزَ بِالْخَيْرِ إِلَّا عَامِلُهُ ، وَلَا يُجْزَى جَزَاءَ الشَّرِّ إِلَّا فَاعِلُهُ فَأَقِمْ عَلَى مَا فِي يَدَيْكَ قِيَامَ الْحَازِمِ الصَّلِيبِ ، وَالنَّاصِحِ اللَّبِيبِ ، التَّابِعِ لِسُلْطَانِهِ ، الْمُطِيعِ لِإِمَامِهِ . وَإِيَّاكَ وَمَا يُعْتَذَرُ مِنْهُ ، وَلَا تَكُنْ عِنْدَ النَّعْمَاءِ بَطِراً ، وَلَا عِنْدَ الْبَأْسَاءِ فَشِلًا ، وَالسَّلَامُ .\r\n\r\nترجمه\r\nاما بعد ( از حمد و ثناى الهى ) مأمور اطلاعاتى من در شام برايم نوشته و مرا آگاه ساخته كه گروهى از مردم شام به سوى موسم حج گسيل شده‌اند ؛ گروهى كوردل ، ناشنوا و نابينا ! آنها كسانى هستند كه حق را با باطل مشتبه مىسازند و از مخلوق در مسير معصيت خالق اطاعت مىكنند و با دين‌فروشى به متاع دنيا مىرسند و آخرت را كه در انتظار نيكان و پاكان است به دنيا مىفروشند ، در حالى كه هيچ كس جز انجام دهندهء كار نيك به پاداش آن نمىرسد و كسى جز فاعل شر ، كيفر آن را نمىبيند . حال كه چنين است براى حفظ آنچه در دست دارى قيام كن قيام شخصى دورانديش و محكم و نيرومند ، قيام شخصى خير خواه و عاقل كه از زمامدار خويش پيروى مىكند و مطيعِ فرمان امام خويش است . ( مراقب باش ) از انجام عملى كه ناگزير شوى در برابر آن عذرخواهى كنى بپرهيز و هرگز\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبه هنگام اقبال نعمت مغرور و سرمست مباش و نه در شدايد و مشكلات سست و ترسو . و السلام .\r\n\r\nشرح و تفسير با دقت مراقب اوضاع مكّه باش !\r\nهمان‌گونه كه قبلا اشاره كرديم اين نامه زمانى براى قثم بن العباس فرستاده شد . بعضى از عوامل اطلاعاتى امام عليه السلام از مكّه به آن حضرت خبر دادند كه معاويه گروهى از اهل شام را براى پخش شايعات دروغين و سمپاشى بر ضد امير مؤمنان على عليه السلام در ايام حج به مكّه فرستاده است . از عبارات ابن اعثم كوفى در الفتوح استفاده مىشود كه او سه هزار نفر از لشكر خود را با تجهيزات لازم به صورت پنهانى به مكّه فرستاده بود شايد براى اينكه اگر فرصتى به دست آيد دست به شورش بزنند و با طرفداران على عليه السلام درگير شوند و فضاى حرم امن خدا را نا امن كنند .\r\nبه هر حال امام عليه السلام در آغاز اين نامه چنين مىفرمايد : « اما بعد ( از حمد و ثناى الهى ) مأمور اطلاعاتى من در شام برايم نوشته و مرا آگاه ساخته كه گروهى از مردم شام به سوى موسم حج گسيل داشته شده‌اند » ؛\r\n( أَمَّا بَعْدُ ، فَإِنَّ عَيْنِي « 1 »\r\nبِالْمَغْرِبِ « 2 » - كَتَبَ إِلَيَّ يُعْلِمُنِي أَنَّهُ وُجِّهَ إِلَى الْمَوْسِمِ « 3 » أُنَاسٌ مِنْ أَهْلِ الشَّامِ ) .\r\nآن‌گاه صفات آنها را در سه جمله و اعمال آنها را در چهار جمله خلاصه\r\n\r\n\r\n","description":"","footnote":"\r\n( 1 ) . « عين » . مىدانيم « عين » در لغت به معناى چشم است ولى از آنجا كه مأموران اطلاعاتى حكومت به منزلهءچشم براى رييس حكومت هستند از آنها تعبير به عين مىشود .\r\n( 2 ) . « مغرب » در اينجا به معناى شام است ، زيرا در شمال غربى عراق قرار دارد .\r\n( 3 ) . « الموسم » از ريشهء « وسم » بر وزن « رسم » در اصل به معناى نشانه گذاردن است . سپس به محل اجتماع يا زمان اجتماع به جهت اينكه نشانه بر آن گذارده مىشود اطلاق شده و در ميان مسلمين مخصوصاً فقها موسم به معناى ايام حج است .\r\n","page_name":" 28 ","page_number":28},
  {"content":"\r\n\r\nمىكند و مىگويد : « گروهى كوردل ، ناشنوا و نابينا » ؛\r\n( الْعُمْيِ « 1 » الْقُلُوبِ ، الصُّمِّ « 2 »\r\nالْأَسْمَاعِ ، الْكُمْهِ « 3 » الْأَبْصَارِ ) .\r\nاين سخن در واقع برگرفته از آيهء شريفهء قرآن است : « « وَلَقَدْ ذَرَأْنا لِجَهَنَّمَ كَثيراً مِّنَ الْجِنِّ وَالْإِنْسِ لَهُمْ قُلُوبٌ لَّا يَفْقَهُونَ بِها وَلَهُمْ أَعْيُنٌ لَّا يُبْصِرُونَ بِها وَلَهُمْ آذانٌ لَّا يَسْمَعُونَ بِها أُولئِكَ كَالْأَنْعامِ بَلْ هُمْ أَضَلُّ أُولئِكَ هُمُ الْغافِلُونَ » ؛ به يقين گروه بسيارى از جن و انس را براى دوزخ آفريديم . آنها دلها ( عقل‌ها ) يى دارند كه با آن ( انديشه نمىكنند ) و نمىفهمند و چشمانى كه با آن نمىبينند و گوش‌هايى كه با آن نمىشنوند . آنها همچون چهار پايانند ، بلكه گمراهتر اينان همان غافلانند ( چون امكان هدايت دارند و بهره نمىگيرند ) » . « 4 »\r\nهمان‌گونه كه در تفسير آيهء شريفه نيز آمده است طرق معرفت انسان سه چيز است : عقل ، كه با آن مىانديشد ، چشم ، كه حوادث مختلف را با آن مىبيند و تجربه مىآموزد و گوش ، كه علوم نقلى را با آن مىشنود . كسانى كه اين سه را از دست دهند تمام راه‌هاى معرفت بر آنان بسته مىشود .\r\nآرى معاويه اين دوزخيان از خدا بىخبر و كوردلان چشم و گوش بسته را به اين منظور انتخاب كرده بود كه هرچه او مىخواهد ، بگويند و از هيچ گناهى ابا نداشته باشند .\r\nسپس دربارهء اعمال آنها مىافزايد : « آنها كسانى هستند كه حق را با باطل مشتبه مىسازند و مخلوق را در مسير معصيت خالق اطاعت مىكنند و با دين‌فروشى به متاع دنيا مىرسند و آخرت را كه در انتظار نيكان و پاكان است به دنيا\r\n\r\n\r\n","description":"","footnote":"\r\n( 1 ) . « العمى » جمع « اعماء » به معناى نابيناست .\r\n( 2 ) . « الصم » جمع « اصم » به معناى كر است .\r\n( 3 ) . « الكُمْه » جمع « اكمه » به معناى كور مادر زاد است .\r\n( 4 ) . اعراف ، آيهء 179 .\r\n","page_name":" 29 ","page_number":29},
  {"content":"\r\n\r\nمىفروشند » ؛\r\n( الَّذِينَ يَلْبِسُونَ « 1 » الْحَقَّ بِالْبَاطِلِ ، وَيُطِيعُونَ الْمَخْلُوقَ فِي مَعْصِيَةِ\r\nالْخَالِقِ ، وَيَحْتَلِبُونَ « 2 » الدُّنْيَا دَرَّهَا « 3 » بِالدِّينِ ، وَيَشْتَرُونَ عَاجِلَهَا بِآجِلِ الْأَبْرَارِ الْمُتَّقِينَ ) .\r\nبديهى است كسانى كه كوردل و چشم و گوش بسته‌اند از اين امور امتناعى ندارند ؛ براى اغفال مردم حق و باطل را به هم مىآميزند و براى جلب رضايت مخلوق و به دست آوردن جوايز او فرمان خدا را زير پا مىگذارند و براى به دست آوردن متاع دنيا سرمايهء دينى خود را از دست مىدهند و آنها كسانى هستند كه چشم بصيرتشان به قدرى ضعيف است كه تنها دنيايى را كه پيش پاى آنهاست و زودگذر است مىبينند و جهان آخرت را با آن‌همه نعمت‌ها و مواهب معنوى و مادى كه اندكى دور دست‌تر است نمىبينند . به همين دليل آن را ناچيز مىشمرند و به آسانى به دنيا مىفروشند .\r\nبديهى است معاويه هرگز از كسانى كه مختصر ايمان و سابقه‌اى در اسلام داشتند براى اين كارها انتخاب نمىكرد . دقيقا جستجو مىكرد افرادى را پيدا كند كه نه دينى داشته باشند نه ايمانى ، نه عقلى و نه وجدانى . بندگان و غلامانى باشند جان و دل بر كف و چشم بر امر و گوش بر فرمان ؛ و اين است راه و رسم همهء حاكمان جور و دغل‌كار .\r\nآن‌گاه امام عليه السلام به اين حقيقت اشاره مىكند كه هركس كار نيك و بدى كند پاداش و كيفر آن را خواهد ديد مىفرمايد : « در حالى كه هيچ كس جز انجام دهندهء كار نيك به پاداش آن نمىرسد و كسى جز فاعل شر ، كيفر آن را نمىبيند » ؛\r\n( وَلَنْ يَفُوزَ بِالْخَيْرِ إِلَّا عَامِلُهُ ، وَلَا يُجْزَى جَزَاءَ الشَّرِّ إِلَّا فَاعِلُهُ ) .\r\nاين نكته برگرفته از آيات شريفهء قرآن است كه مىفرمايد : « فَمَنْ يَعْمَلْ مِثْقالَ\r\n\r\n\r\n","description":"","footnote":"\r\n( 1 ) . « يلبسون » از ريشهء « لبس » بر وزن « حبس » به معناى مشتبه ساختن و « لُبس » بر وزن « خمس » به معناىپوشش و پوشيدن است .\r\n( 2 ) . « يَحْتلبون » از ريشهء « حلب » بر وزن « حمد » به معناى دوشيدن شير است .\r\n( 3 ) . « درّ » به معناى شير يا شير فراوان و به معناى مصدرى به معناى ريزش باران يا مايعات ديگر است .\r\n","page_name":" 30 ","page_number":30},
  {"content":"\r\n\r\nذَرَّةٍ خَيْراً يَرَهُ * وَمَنْ يَعْمَلْ مِثْقالَ ذَرَّةٍ شَرًّا يَرَهُ » . « 1 »\r\nاشاره به اينكه اين افراد كه براى ايجاد مفسده و اختلاف در ميان مسلمانان به تلاش و كوشش بر مىخيزند و همچنين فرماندهء اصلى آنها هيچ كدام سودى نخواهند برد و شر و فساد دامن آنها را نيز خواهد گرفت .\r\nسپس قثم بن عباس را مخاطب ساخته مىفرمايد : « حال كه چنين است براى حفظ آنچه در دست دارى قيام كن ، قيام شخصى دور انديش و محكم و نيرومند ، قيام شخصى خير خواه و عاقل كه از سلطان خويش پيروى مىكند و مطيعِ فرمان امام خويش است » ؛\r\n( فَأَقِمْ عَلَى مَا فِي يَدَيْكَ قِيَامَ الْحَازِمِ الصَّلِيبِ « 2 » ، وَالنَّاصِحِ\r\nاللَّبِيبِ « 3 » ، التَّابِعِ لِسُلْطَانِهِ ، الْمُطِيعِ لِإِمَامِهِ ) .\r\nبدين وسيله امام عليه السلام ارادهء او را تقويت مىكند و براى انجام وظيفه در مقابل توطئهء معاويه و خراب كاران شام آماده مىسازد و در ضمن بر نظارت خود نسبت به اعمال وى تأكيد مىورزد .\r\nامام عليه السلام در اين بيان كوتاه و پر معنا شرايط فرماندارى موفق را بيان كرده است :\r\nدورانديش بودن ، محكم در برابر حوادث ايستادن ، خيرخواه مردم و پيشوا و امام بودن ، و چشم و گوش بر امر و فرمان داشتن . به يقين اگر اين شرايط در هر مدير و فرمانده‌اى جمع شود در كار خود موفق خواهد بود و توطئه‌هاى دشمن را در هم خواهد شكست .\r\nآن‌گاه در پايان اين نامه هشدار ديگرى به او مىدهد و مىفرمايد : « از انجام عملى كه ناگزير شوى در برابر آن عذرخواهى كنى بپرهيز . و هرگز به هنگام اقبال نعمت مغرور وسرمست مباش و نه در شدايد و مشكلات سست وترسو . والسلام » ؛\r\n\r\n\r\n","description":"","footnote":"\r\n( 1 ) . زلزال ، آيهء 7 و 8 .\r\n( 2 ) . « الصليب » از ريشهء « صلب » بر وزن « صبح » به معناى شدت يافتن و هر شىء شديد و محكم است و صليب رابدين جهت « صليب » مىگويند كه از چوب‌هاى محكم براى دار زدن در آن استفاده مىشود .\r\n( 3 ) . « اللبيب » يعنى صاحب عقل و خرد از ريشهء « لُبّ » به معناى مغز گرفته شده است .\r\n","page_name":" 31 ","page_number":31},
  {"content":"\r\n\r\n( وَإِيَّاكَ وَمَا يُعْتَذَرُ مِنْهُ ، وَلَا تَكُنْ عِنْدَ النَّعْمَاءِ بَطِراً « 1 » ، وَلَا عِنْدَ الْبَأْسَاءِ فَشِلًا « 2 » ،\r\nوَالسَّلَامُ ) .\r\nضرب‌المثل معروفى در ميان تودهء مردم هست كه مىگويند : « عذرخواهى روى انسان را سفيد نمىكند » درست است كه انسان در مقابل خطاهاى خود بايد معذرت بطلبد ؛ ولى بايد توجّه داشت كه اين معذرت‌خواهى هرگز انسان را به جايگاه اولى باز نمىگرداند ، پس چه بهتر كه مراقب باشد كارى نكند كه مجبور به عذرخواهى شود . همچنين بايد چنان پر ظرفيت و خويشتن‌دار و مسلط بر نفس باشد كه اقبال و ادبار نعمت‌ها در او اثر نگذارد . نه همچون افراد كم‌ظرفيت كه با اندك پيروزى چنان خوشحال مىشوند كه در پوست خود نمىگنجند و در مقابل اندك شكست چنان پريشان مىشوند كه دست و پاى خود را گم مىكنند .\r\nهر گاه در اين چند خط نامهء مختصر و فشردهء امام عليه السلام دقت كنيم مىبينيم همه چيز در آن هست و اين نشانهء روشنى از فصاحت و بلاغت فوق‌العادهء امام عليه السلام و آگاهى او بر همهء مسائل سياسى و اجتماعى و اخلاقى است .\r\n\r\nنكته قثم بن عباس كيست ؟\r\n« قثم » در اصل « قاثم » بوده به معناى شخص سخاوتمند و پربخشش ( سپس الف آن افتاده است ) . اين اسم براى قثم بن العباس اسمى با مسمّا بوده ، زيرا او را صاحب بخشش و سخاوتمند شمرده‌اند . او پسر عموى پيغمبر اكرم صلى الله عليه و آله و امير مؤمنان على عليه السلام و فرزندزادهء عبدالمطلب و مادرش ام الفضل لبابه دختر حارث از ياران رسول خدا صلى الله عليه و آله بود و نوشته‌اند مادرش پس از خديجه عليها السلام اوّلين\r\n\r\n\r\n","description":"","footnote":"\r\n( 1 ) . « بطر » به معناى شخصى است كه مست ناز و نعمت است ، از ريشهء « بطر » بر وزن « نظر » گرفته شده است .\r\n( 2 ) . « فَشِل » به معناى انسان سست و تنبل است از ريشهء « فشل » بر وزن « نظر » به معناى ضعف و سستى و يا ضعفى كه همراه با ترس باشد .\r\n","page_name":" 32 ","page_number":32},
  {"content":"\r\n\r\nزنى بود كه اسلام آورد . در كتب رجال و تاريخ او را مردى با فضيلت و قوى شمرده‌اند . در زمان حكومت امير مؤمنان على عليه السلام مدتى والى مدينه و سپس والى مكّه شد و در اين سِمت تا زمان شهادت امير مؤمنان عليه السلام باقى ماند و در سال 38 هجرى به عنوان اميرالحاج از سوى آن حضرت انتخاب شد . مىگويند هنگامى كه امير مؤمنان عليه السلام در محراب عبادت در خون خود غلطيد ، قثم در مسجد كوفه حاضر بود و هنگامى كه ابن ملجم در حال فرار بود او را دستگير كرد .\r\nدر ايام معاويه به موجب دوستى كه با سعيد بن عثمان ، والى خراسان داشت به خراسان رفت و در جنگى كه در سمرقند واقع شد حضور داشت و در آنجا به شهادت رسيد . « 1 »\r\n* * *\r\n\r\n\r\n","description":"","footnote":"\r\n( 1 ) . مكاتيب الائمة ، استيعاب ، اسد الغابة و لغت‌نامهء دهخدا .\r\n","page_name":" 33 ","page_number":33},
  {"content":"\r\n . \r\n","description":"","footnote":"","page_name":" 34 ","page_number":34},
  {"content":"\r\n\r\n\r\n34 و من كتاب له عليه السلام إلى مُحَمّدِ بْنِ أبي بَكْرٍ لَمَّا بَلَغَهُ تَوَجُّدُهُ مِنْ عَزْلِهِ بِالْأشْتَرِ عَنْ مِصْرَ ، ثُمَّ تُوفي الأشترُ في تَوَجُّهِهِ إِلى هُناكَ قَبْلَ وُصُولِهِ إِلَيْها .\r\nاز نامه‌هاى امام عليه السلام است\r\nكه به محمد بن ابىبكر هنگامى كه به سبب عزلش از فرماندارى مصر\r\nو قرار دادن مالك اشتر به جاى او ناراحت شده بود ، براى او نگاشت هرچند سرانجام اشتر در بين راه پيش از رسيدن به حكومت مصر\r\n( بر اثر سم معاويه ) ديده از جهان فرو بست « 1 »\r\n\r\nنامه در يك نگاه\r\nمىدانيم معاويه بعد از داستان حكمين اصرار داشت مناطقى كه زير سيطرهء حكومت امير مؤمنان على عليه السلام است را نا امن كند و پيوسته به مرزهاى عراق\r\n\r\n\r\n","description":"","footnote":"\r\n( 1 ) . سند نامه :\r\nاين نامه را قبل از مرحوم سيّد رضى ، ابوالحسن مدائنى ( ظاهراً در كتاب فتوحات الاسلام ) و ابراهيم بن هلال ثقفى در كتاب الغارات و طبرى در تاريخ خود در حوادث سنهء 38 و بلاذرى در شرح حال على عليه السلام در كتاب انساب الاشراف نقل كرده‌اند ( مصادر نهج‌البلاغه ، ج 3 ، ص 322 ) .\r\n","page_name":" 35 ","page_number":35},
  {"content":"\r\n\r\nحمله مىكرد و از سويى ديگر به عمرو بن عاص به سبب خوش خدمتىهايش قول داده بود كه اگر زمام تمام حكومت اسلامى به دست او افتد مصر را در اختيار عمرو بگذارد و براى رسيدن به اين هدف آن دو هر كارى را كه مىتوانستند انجام مىدادند .\r\nامام عليه السلام احساس كرد محمد بن ابىبكر كه والى آن حضرت بر مصر بود گر چه مرد امينى است ولى فردى از او قوىتر و با تجربه‌تر لازم است تا در برابر توطئه‌هاى معاويه بايستد ، لذا مالك اشتر را براى اين امر برگزيد و عهدنامهء معروف خود را براى او نوشت .\r\nهنگامى كه معاويه باخبر شد مالك به سوى مصر مىرود نگران گشت و توطئه‌اى چيد تا مالك را قبل از رسيدن به مصر از ميان بردارد . به يكى از جاسوسان خود كه از علاقه‌مندان به آل عمرو بود مأموريت داد ، به هر صورتى كه ممكن است مالك را مسموم سازد . او نزد مالك آمد و خود را از علاقه‌مندان و دوستان صميمى اهل بيت و شيعيان على عليه السلام قلمداد كرد و از فضايل آن حضرت و بنى هاشم مطالب زيادى گفت تا آنجا كه مالك باور كرد او واقعاً از دوستان اهل‌بيت است در اين هنگام غذاى مسمومى را به عنوان هديه براى مالك برد ( و معروف اين است كه عسلى را با سم مهلكى آغشته كرد ) هنگامى كه مالك از آن تناول نمود شديدا مسموم شد و پيش از رسيدن به مصر در همان جا كه منطقهء قُلزُم بود به شهادت رسيد .\r\nهنگامى كه داستان نصب مالك به عنوان والى مصر به جاى محمد بن ابىبكر به گوش محمد رسيد ناراحت شد . امام عليه السلام نامهء فوق را به او نوشت و از او رفع نگرانى كرد و او را در پست خود ابقا فرمود . « 1 »\r\nبنابراين محتواى نامه رفع نگرانى محمد بن ابىبكر از جانشين كردن مالك\r\n\r\n\r\n","description":"","footnote":"\r\n( 1 ) . برگرفته شده از مصادر نهج‌البلاغه و كتب ديگر .\r\n","page_name":" 36 ","page_number":36},
  {"content":"\r\n\r\nاشتر و اطمينان دادن به اوست كه هرگز امام عليه السلام از فعاليت‌هاى او ناراضى نبوده ، بلكه هدفى داشته است كه بر او هم پوشيده نيست و نيز در اين نامه ارادهء او را تقويت مىكند و بر ايستادگى در مقابل دشمن و نگهدارى حكومت مصر او را تشجيع مىنمايد و توصيه مىكند كه بر خدا توكل كن و محكم در برابر دشمنان بايست .\r\n* * *\r\n\r\n","description":"","footnote":"","page_name":" 37 ","page_number":37},
  {"content":"\r\n . \r\n","description":"","footnote":"","page_name":" 38 ","page_number":38},
  {"content":"\r\n\r\nأَمَّا بَعْدُ ، فَقَدْ بَلَغَنِي مَوْجِدَتُكَ مِنْ تَسْرِيحِ الْأَشْتَرِ إِلَى عَمَلِكَ ، وَإِنِّي لَمْ أَفْعَلْ ذَلِكَ اسْتِبْطَاءً لَكَ فِي الْجَهْدَ ، وَلَا ازْدِيَاداً لَكَ فِي الْجِدِّ ، وَلَوْ نَزَعْتُ مَا تَحْتَ يَدِكَ مِنْ سُلْطَانِكَ ، لَوَلَّيْتُكَ مَا هُوَ أَيْسَرُ عَلَيْكَ مَئُونَةً وَأَعْجَبُ إِلَيْكَ وِلَايَةً . إِنَّ الرَّجُلَ الَّذِي كُنْتُ وَلَّيْتُهُ أَمْرَ مِصْرَ كَانَ رَجُلًا لَنَا نَاصِحاً ، وَعَلَى عَدُوِّنَا شَدِيداً نَاقِماً ، فَرَحِمَهُ اللَّهُ ! فَلَقَدِ اسْتَكْمَلَ أَيَّامَهُ ، وَلَاقَى حِمَامَهُ ، وَنَحْنُ عَنْهُ رَاضُونَ ؛ أَوْلَاهُ اللَّهُ رِضْوَانَهُ ، وَضَاعَفَ الثَّوَابَ لَهُ فَأَصْحِرْ لِعَدُوِّكَ وَامْضِ عَلَى بَصِيرَتِكَ ، وَشَمِّرْ لِحَرْبِ مَنْ حَارَبَكَ ، وَادْعُ إِلى سَبِيلِ رَبِّكَ ، وَأَكْثِرِ الاسْتِعَانَةَ بِاللَّهِ يَكْفِكَ مَا أَهَمَّكَ وَيُعِنْكَ عَلَى مَا يُنْزِلُ بِكَ ، إِنْ شَاءَ اللَّهُ .\r\n\r\nترجمه\r\nاما بعد ( از حمد و ثناى الهى ) به من خبر رسيده كه از فرستادن « اشتر » به سوى منطقه‌اى كه تحت ولايت توست ناراحت شده‌اى ؛ ولى ( بدان ) من اين كار را نه به اين جهت انجام دادم كه تو در تلاش و كوشش خود كندى كرده‌اى و نه براى اينكه جديت بيشترى به خرج دهى ( بلكه اين كار مصالح ديگرى داشته است ) و اگر من آنچه را در اختيار تو قرار داده بودم مىگرفتم تو را والى و حاكم جاى ديگرى قرار مىدادم كه هزينه ( و نگهدارى ) آن براى تو آسان‌تر و حكومت آن برايت مطلوب‌تر و جالب‌تر باشد . آن مردى كه من او را والى مصر كرده بودم مردى بود كه نسبت به ما خيرخواه و در برابر دشمنان ما سرسخت و انتقام‌گير بود ، خدايش رحمت كند عمر خود را به پايان برد و مرگ را ملاقات كرد در حالى كه ما از او راضى و خشنود بوديم خداوند نيز نعمت رضايت و بهشت خويش را\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nبر او ببخشد و پاداشش را مضاعف كند . ( اما اكنون كه مالك به شهادت رسيده و تو را از همه بهتر براى اين منصب مىشناسم محكم در جايگاه خود بايست و ) براى پيكار با دشمنت بيرون آى و با بصيرت و فهم خود ( در مبارزهء با او ) حركت كن و براى جنگ با كسى كه مىخواهد با تو بجنگد دامن همت به كمر زن ( و شجاعانه با او بجنگ ) و همه را به سوى راه پروردگارت دعوت كن و از او بسيار يارى طلب كه مشكلات تو را حل خواهد كرد و در شدايدى كه بر تو نازل مىشود ياريت خواهد نمود ، ان شاء اللَّه .\r\n\r\nشرح و تفسير دلدارى به محمد بن ابىبكر\r\nامام عليه السلام در اين نامهء كوتاه به چند نكتهء مهم اشاره مىكند نخست مىفرمايد :\r\n« اما بعد ( از حمد و ثناى الهى ) به من خبر رسيده كه از فرستادن اشتر به سوى منطقه‌اى كه تحت ولايت توست ناراحت شده‌اى ؛ ولى ( بدان ) من اين كار را نه به اين جهت انجام دادم كه تو در تلاش و كوشش خود كندى كرده‌اى و نه براى اينكه جديت بيشترى به خرج دهى ( بلكه اين كار مصالح ديگرى داشته است ) » ؛\r\n( أَمَّا بَعْدُ فَقَدْ بَلَغَنِي مَوْجِدَتُكَ « 1 » مِنْ تَسْرِيحِ « 2 » الْأَشْتَرِ إِلَى عَمَلِكَ « 3 » ، وَإِنِّي لَمْ أَفْعَلْ ذَلِكَ\r\nاسْتِبْطَاءً « 4 » لَكَ فِي الْجَهْدَ ، وَلَا ازْدِيَاداً لَكَ فِي الْجِدِّ ) .\r\nبه اين ترتيب امام عليه السلام به محمد بن ابىبكر آرامش خاطر مىدهد كه از كارنامهء او راضى است و اين تغيير و تحول هرگز به سبب نارضايتى از او نبوده است .\r\n\r\n\r\n","description":"","footnote":"\r\n( 1 ) . « مَوْجِدة » به معناى خشم و ناراحتى است .\r\n( 2 ) . « تسريح » به معناى فرستادن كسى دنبال كارى است و به معناى هر گونه رها سازى نيز آمده است ، از اين رو به طلاق دادن همسر تسريح اطلاق شده است .\r\n( 3 ) . « عمل » در اينجا به معناى فرماندارى است ، لذا فرماندار را « عامل » مىگفتند و در نامهء گذشته در عنوان نامه چنين خوانديم كه « قثم بن العباس » عامل على عليه السلام در مكّه بود .\r\n( 4 ) . « استبطاء » به معناى كند يافتن ديگرى است از ريشهء « بطء » بر وزن « كفر » به معناى كندى آمده است .\r\n","page_name":" 40 ","page_number":40},
  {"content":"\r\n\r\nسپس براى آرامش بيشتر خاطر او و رفع هرگونه نگرانى مىافزايد : « و اگر من آنچه را در اختيار تو قرار داده بودم مىگرفتم تو را والى و حاكم جاى ديگرى قرار مىدادم كه هزينه ( و نگهدارى ) آن براى تو آسان‌تر و حكومت آن برايت مطلوب‌تر و جالب‌تر باشد » ؛\r\n( وَلَوْ نَزَعْتُ مَا تَحْتَ يَدِكَ مِنْ سُلْطَانِكَ ، لَوَلَّيْتُكَ مَا هُوَ أَيْسَرُ عَلَيْكَ مَئُونَةً ، وَأَعْجَبُ إِلَيْكَ وِلَايَةً ) .\r\nدر واقع امام عليه السلام با گفتن اين دو نكته كه از يك سو از فعاليت‌هاى او راضى است و از سوى ديگر اگر اين پست را از او مىگرفت پست مناسب‌ترى در اختيار او قرار مىداد به طور كامل نگرانىهاى او را بر طرف ساخت .\r\nبعضى از شارحان نهج‌البلاغه نوشته‌اند منظور امام عليه السلام از اين جمله كه محل راحت‌تر و بهترى را در اختيار تو مىگذاردم ، حكومت خراسان يا فارس يا يمن بوده ، زيرا در آن زمان همهء مناطق اسلامى جز شام تحت فرمان امام عليه السلام بود . « 1 »\r\nآن‌گاه امام عليه السلام دليل انتخاب اشتر را به عنوان والى مصر ذكر مىكند تا هم رفع شبهه از محمد بن ابىبكر شود و هم به او توجّه دهد كه پاره‌اى از نقاط ضعف خويش را اصلاح كند و به نقاط قوت مبدل سازد مىفرمايد : « آن مردى كه من او را والى مصر كرده بودم مردى بود كه نسبت به ما خيرخواه و در برابر دشمنان ما سرسخت و انتقام‌گير بود ، خدايش رحمت كند عمر خود را به پايان برد و مرگ را ملاقات كرد در حالى كه ما از او راضى و خشنود بوديم خداوند نيز نعمت رضايت و بهشت خويش را بر او ببخشد و پاداشش را مضاعف كند » ؛\r\n( إِنَّ الرَّجُلَ الَّذِي كُنْتُ وَلَّيْتُهُ أَمْرَ مِصْرَ كَانَ رَجُلًا لَنَا نَاصِحاً ، وَعَلَى عَدُوِّنَا شَدِيداً نَاقِماً « 2 » ، فَرَحِمَهُ اللَّهُ ! فَلَقَدِ اسْتَكْمَلَ أَيَّامَهُ ، وَلَاقَى حِمَامَهُ « 3 » ، وَنَحْنُ عَنْهُ\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 16 ، ص 144 .\r\n( 2 ) . « ناقم » در اصل به معناى انكار كننده و ايراد گيرنده است و اگر از طريق عمل باشد به معناى انتقام گيرنده‌است از ريشهء « نقم » بر وزن « قلم » گرفته شده است .\r\n( 3 ) . « حِمام » به معناى مرگ از ريشهء « حَمّ » بر وزن « غم » به معناى مقدر ساختن گرفته شده و از آنجا كه مرگ با تقدير الهى صورت مىگيرد به آن حِمام يعنى آنچه مقدر شده گفته مىشود .\r\n","page_name":" 41 ","page_number":41},
  {"content":"\r\n\r\nرَاضُونَ ؛ أَوْلَاهُ « 1 » اللَّهُ رِضْوَانَهُ ، وَضَاعَفَ الثَّوَابَ لَهُ ) .\r\nبه راستى مالك اشتر چنين بود . رشادت‌هاى او در صفين و دفاع‌هاى جانانه‌اش در مواقف مختلف و وفاداريش نسبت به امام عليه السلام در تمام حوادث تلخى كه در عصر آن حضرت واقع شد گواه زنده‌اى بر اين گفتار مولاست . او همان كسى بود كه لشكر معاويه را در صفين تا سرحد شكست كامل پيش برد ؛ ولى نقشهء شوم بالا بردن قرآن‌ها بر سر نيزه از رسيدن به پايان كار در لحظات آخرين مانع شد .\r\nابن ابى الحديد در شرح نهج‌البلاغهء خود هنگامى كه به جملهء\r\n« فَرَحِمَهُ اللَّهُ »\r\nمىرسد مىگويد : « من شك ندارم كه اشتر با اين دعاى امام عليه السلام مشمول رحمت و غفران الهى است و خدا او را به بهشت برين وارد مىكند و به عقيدهء من فرقى ميان اين دعاى امير مؤمنان عليه السلام و دعاى رسول اللَّه صلى الله عليه و آله نيست . خوشا به حال كسى كه از على عليه السلام چنين لطف و رحمت و يا حتى بخشى از آن را به دست آورد » .\r\n( وَ يا طُوبى لِمَنْ حَصَلَ لَهُ مِنْ عَليٍّ عليه السلام بَعْضُ هذا ) .\r\n« 2 »\r\nاى كاش ما هم مشمول عنايت و گوشهء چشمى از محبتش مىشديم .\r\nامام عليه السلام در نامه‌هاى متعدّدى از نهج‌البلاغه مالك اشتر را به عنوان شخصيّتى ممتاز و و الا مقام ستوده است كه نشان مىدهد او نزد امام عليه السلام بسيار و الا مقام و مورد علاقه و احترام بود و ما در شرح نامهء سيزدهم بخشى از فضايل كم‌نظير يا بىنظير مالك را آورديم و در ذيل همين نامه و نامه‌هاى آينده نيز به تناسب ، به مطالب ديگرى اشاره خواهيم كرد .\r\nآن‌گاه امام عليه السلام به نكتهء سومى پرداخته مىفرمايد : « ( اما اكنون كه مالك به\r\n\r\n\r\n","description":"","footnote":"\r\n( 1 ) . « اولى » از ريشهء « ولايت » ، به معناى اين است كه كسى را به كارى بگمارند يا چيزى را در اختيار او بگذارند و در اينجا به معناى دوم است ، يعنى خداوند رضا و خشنودى و بهشت خود را كه نتيجهء خشنودى اوست در اختيار اشتر گذاشت .\r\n( 2 ) . شرح نهج‌البلاغهء ابن ابى الحديد ، ج 16 ، ص 144 .\r\n","page_name":" 42 ","page_number":42},
  {"content":"\r\n\r\nشهادت رسيده و تو را از همه بهتر براى اين منصب مىشناسم محكم در جايگاه خود بايست و ) براى پيكار با دشمنت بيرون آى و با بصيرت و فهم خود ( در مبارزهء با او ) حركت كن و براى جنگ با كسى كه مىخواهد با تو بجنگد دامن همت به كمر زن ( و شجاعانه با او بجنگ ) » ؛\r\n( فَأَصْحِرْ « 1 » لِعَدُوِّكَ ، وَامْضِ عَلَى\r\nبَصِيرَتِكَ ، وَشَمِّرْ « 2 » لِحَرْبِ مَنْ حَارَبَكَ ) .\r\nتعبير به\r\n« أَصْحِرْ ؛\r\nبه صحرا بيرون آى » اشاره به نكته‌اى است كه امام عليه السلام در خطبهء جهاد بر آن تأكيد فرموده آنجا كه مىفرمايد :\r\n« وَقُلْتُ لَكُمُ اغْزُوهُمْ قَبْلَ أَنْ يَغْزُوكُمْ فَوَاللَّهِ مَا غُزِيَ قَوْمٌ قَطُّ فِي عُقْرِ دَارِهِمْ إِلَّا ذَلُّوا ؛\r\nمن به شما ( بارها ) گفتم با آنها بجنگيد پيش از آنكه آنها به سراغ شما بيايند به خدا سوگند هر گروهى در خانهء خود مورد تهاجم واقع شود و با دشمن بجنگد ذليل مىشود » .\r\nجملهء\r\n« وَامْضِ عَلَى بَصِيرَتِكَ »\r\nدستور به هشيارى كامل در برابر توطئه‌ها و نقشه‌هاى دشمن است كه با دقت آنها را پيگيرى كرده و خنثى كند .\r\nجملهء\r\n« وَشَمِّرْ لِحَرْبِ مَنْ حَارَبَكَ »\r\nاز يك رو اشاره به اين دارد كه تو آغاز گر جنگ نباش و از سوى ديگر هرگاه دشمن جنگ را بخواهد آغاز كند تو كاملًا براى در هم كوبيدن او آماده باشد و اين آمادگى را دائماً حفظ كن .\r\nاين سه دستور امام عليه السلام نه تنها براى محمد بن ابىبكر بلكه براى همهء مسلمانان در هر زمان و هر مكان است و اگر به آن عمل كنند به يقين پيروز خواهند شد .\r\nسپس در پايان نامه او را به خداوندى توجّه مىدهد كه كليد همهء مشكلات در دست قدرت اوست و جز به يارى او كارى نمىتوان انجام داد مىفرمايد : « به سوى راه پروردگارت همگان را دعوت كن و از او بسيار يارى طلب كه مشكلات تو را حل خواهد كرد و در شدايدى كه بر تو نازل مىشود ياريت\r\n\r\n\r\n","description":"","footnote":"\r\n( 1 ) . « اصحر » فعل امر از ريشهء « اصحار » به معناى بيرون رفتن و ظاهر شدن در صحراست .\r\n( 2 ) . « شمّر » از مادهء « تشمير » و ريشهء « شمر » بر وزن « تمر » به معناى جمع كردن ، برچيدن و آماده شدن آمده است و معادل آن در فارسى دامن همت به كمر زدن است .\r\n","page_name":" 43 ","page_number":43},
  {"content":"\r\n\r\nخواهد نمود ، ان‌شاء اللَّه » ؛\r\n( وَادْعُ إِلى سَبِيلِ رَبِّكَ ، وَأَكْثِرِ الاسْتِعَانَةَ بِاللَّهِ يَكْفِكَ مَا أَهَمَّكَ وَيُعِنْكَ عَلَى مَا يُنْزِلُ « 1 » بِكَ ، إِنْ شَاءَ اللَّهُ ) .\r\nبه يقين اين اعتقاد و اين توجّه به ذات پاك پروردگار نه تنها اثر معنوى فوق العاده‌اى خواهد داشت ، بلكه از نظر ظاهر نيز روحيه را تقويت مىكند و سبب پايمردى و استقامت بيشتر مىشود و اين همان چيزى است كه سبب پيروزى لشكر مسلمانان در مقابل دشمنان در عصر پيغمبر اسلام صلى الله عليه و آله شد در حالى كه از نظر عِدّه و عُدّه كمتر از دشمنان بودند .\r\n\r\nنكته محمد بن ابىبكر كيست ؟\r\nمحمد بن ابىبكر همان‌گونه كه از نامش پيداست فرزند خليفهء اوّل بود و از كسانى است كه با داشتن چنين پدرى سخت به على بن ابىطالب عليه السلام عشق مىورزيد و آمادهء هرگونه فداكارى بود . امير مؤمنان على عليه السلام نيز نسبت به او اعتماد كامل داشت و به همين دليل سرانجام او را براى حكومت مصر انتخاب فرمود و در همان جا به دست عمال معاويه به شهادت رسيد و شهادتش سخت بر امام عليه السلام گران آمد .\r\nشرح حال او را ذيل خطبهء 68 در جلد سوم همين كتاب آورده‌ايم . « 2 »\r\n* * *\r\n\r\n\r\n","description":"","footnote":"\r\n( 1 ) . جملهء « يُنْزل » ( به صورت فعل مضارع از باب افعال ) كه فاعلش خداوند باشد در اينجا مناسب نيست به همين دليل در بسيارى از نسخ نهج‌البلاغه « نزل » ( به صورت فعل ماضى بدون اسناد به خداوند ) آمده است و بعضى از كسانى كه آن را به صورت فعل مضارع آورده‌اند از ثلاثى مجرد يعنى ينزل با فتح ياء آورده‌اند نه از باب افعال و با ضم ياء .\r\n( 2 ) . پيام امام اميرالمؤمنين ، ج 3 ، ص 130 .\r\n","page_name":" 44 ","page_number":44},
  {"content":"\r\n\r\n\r\n35 و من كتاب له عليه السلام إلى عَبْدِاللَّهِ بْنِ الْعَبّاسِ ، بَعْدَ مَقْتَلِ مُحَمّدِ بْنِ أبي بَكْرٍ\r\nاز نامه‌هاى امام عليه السلام است\r\nكه بعد از شهادت محمد بن ابىبكر به عبداللَّه بن عباس نگاشت « 1 »\r\n\r\nنامه در يك نگاه\r\nامام عليه السلام در اين نامهء كوتاه به سه نكته اشاره مىكند :\r\nاوّل آنكه شهادت محمد بن ابىبكر را در مصر به دست عمال معاويه به اطلاع ابن عباس مىرساند و از محمد به عنوان فرزندى خيرخواه و شجاع و مدافع حق ياد مىكند .\r\nدر بخش دوم به اين نكته اشاره مىكند كه امام عليه السلام پيش‌بينى چنين مطلبى را مىكرد و لذا مردم كوفه و عراق را به يارى محمد فرا خواند و آشكار و نهان به\r\n\r\n\r\n","description":"","footnote":"\r\n( 1 ) . سند نامه :\r\nاز جمله كسانى كه قبل از مرحوم سيّد رضى مىزيسته‌اند و متن اين نامه را با تفاوت مختصرى در كتابشان ذكر كرده‌اند طبرى است كه اين نامه را در حوادث سال 38 آورده و همچنين ابراهيم بن هلال ثقفى در كتاب الغارات نقل كرده است ( به نقل از مصادر نهج‌البلاغه ، ج 3 ، ص 326 ) .\r\n","page_name":" 45 ","page_number":45},
  {"content":"\r\n\r\nآنها دستور داد كه هرچه زودتر به ياريش بشتابند ؛ ولى متأسفانه افراد سست عنصر و مدعيان دروغين گوش ندادند و اين مصيبت بزرگ واقع شد كه سرزمين مصر از دست رفت و محمد شهيد شد .\r\nدر بخش سوم امام عليه السلام دعا مىكند دعايى سوزناك كه حاكى از اندوه شديد و قلب مجروح آن حضرت است . دعا مىكند كه خدا او را از دست اين مردم سست عنصر و ضعيف الايمان و وظيفه‌نشناس رهايى بخشد و قسم ياد مىكند كه اگر براى عشق به شهادت نبود من دوست نداشتم حتى يك روز با اين مردم باشم .\r\n* * *\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nأَمَّا بَعْدُ ، فَإِنَّ مِصْرَ قَدِ افْتُتِحَتْ ، وَمُحَمَّدُ بْنُ أَبِيبَكْرٍ - رَحِمَهُ اللَّهُ - قَدِ اسْتُشْهِدَ ، فَعِنْدَ اللَّهِ نَحْتَسِبُهُ وَلَداً نَاصِحاً ، وَعَامِلًا كَادِحاً ، وَسَيْفاً قَاطِعاً ، وَرُكْناً دَافِعاً . وَقَدْ كُنْتُ حَثَثْتُ النَّاسَ عَلَى لَحَاقِهِ ، وَأَمَرْتُهُمْ بِغِيَاثِهِ قَبْلَ الْوَقْعَةِ ، وَدَعَوْتُهُمْ سِرّاً جَهْراً ، وَعَوْداً وَبَدْءاً ، فَمِنْهُمُ الْآتِي كَارِهاً ، وَمِنْهُمُ الْمُعْتَلُّ كَاذِباً ، وَمِنْهُمُ الْقَاعِدُ خَاذِلًا . أَسْأَلُ اللَّهَ تَعَالَى أَنْ يَجْعَلَ لِي مِنْهُمْ فَرَجاً عَاجِلًا ؛ فَوَ اللَّهِ لَوْ لَاطَمَعِي عِنْدَ لِقَائِي عَدُوِّي فِي الشَّهَادَةِ ، وَتَوْطِينِي نَفْسِي عَلَى الْمَنِيَّةِ ، لَأَحْبَبْتُ أَلَّا أَلْقَى مَعَ هَؤُلَاءِ يَوْماً وَاحِداً ، وَلَا أَلْتَقِيَ بِهِمْ أَبَداً .\r\n\r\nترجمه\r\nاما بعد ( از ثناى و حمد الهى ) مصر ( با نهايت تأسف به دست دشمن ) افتاد و محمد بن ابىبكر كه رحمت خدا بر او باد به شهادت رسيد ما اين مصيبت را به حساب خداوند مىگذاريم و اجر آن را از او مسئلت داريم . او فرزندى خيرخواه و كارگزارى تلاش‌گر و كوشا و شمشيرى برنده و قاطع و ستونى حافظ و مدافع بود . من مردم را به ملحق شدن به او و كمك كردنش قبل از اين حادثه ( بارها ) امر كردم و تشويق و تحريص نمودم و در آشكار و پنهان و از آغاز تا پايان آنها را براى حركت به سوى او ( به سوى سرزمين مصر ) فرا خواندم ولى ( با نهايت تأسف ) گروهى با كراهت آمدند و گروه ديگرى به دروغ به بيمارى و بهانه‌هاى ديگر متوسل شدند و جمع ديگرى آشكارا از قيام براى جهاد سر باز زدند و دست از ياريش كشيدند . از خدا تقاضا مىكنم كه براى نجات من از ميان اين‌گونه افراد به زودى گشايشى قرار دهد ( و مرا از آنها برهاند . ) به خدا سوگند\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nاگر علاقهء من به هنگام پيكار با دشمن به شهادت نبود و خود را براى مرگ در راه خدا آماده نساخته بودم ، دوست داشتم حتى يك روز با اين مردم روبه‌رو نشوم و هرگز آنها را ملاقات نكنم .\r\n\r\nشرح و تفسير گله شديد از مردم سست عنصر\r\nهمان‌گونه كه در عنوان نامه آمد ، مخاطب امام عليه السلام در اين نامه عبداللَّه بن عباس است كه در آن زمان والى امام عليه السلام بر بصره بود . امام عليه السلام در آغاز اين نامه خبر اشغال مصر به وسيلهء لشكر معاويه و شهادت محمد بن ابىبكر را به او مىدهد و مىفرمايد : « اما بعد ( از ثنا و حمد الهى ) مصر ( با نهايت تأسف به دست دشمن ) افتاد و محمد بن ابىبكر كه رحمت خدا بر او باد به شهادت رسيد ! ما اين مصيبت را به حساب خداوند مىگذاريم و اجر آن را از او مسئلت داريم » ؛\r\n( أَمَّا بَعْدُ ، فَإِنَّ مِصْرَ قَدِ افْتُتِحَتْ ، وَمُحَمَّدُ بْنُ أَبِي بَكْرٍ - رَحِمَهُ اللَّهُ - قَدِ اسْتُشْهِدَ ، فَعِنْدَاللَّهِ نَحْتَسِبُهُ « 1 » ) .\r\nآن‌گاه مىافزايد : « او فرزندى خيرخواه و كارگزارى تلاش‌گر و كوشا و شمشيرى برنده و قاطع و ستونى حافظ و مدافع بود » ؛\r\n( وَلَداً « 2 » نَاصِحاً وَعَامِلًا\r\nكَادِحاً « 3 » ، وَسَيْفاً قَاطِعاً ، وَرُكْناً دَافِعاً ) .\r\n\r\n\r\n","description":"","footnote":"\r\n( 1 ) . « نحتسب » از ريشهء « احتساب » و « حسبة » به معناى اجر گرفته شده است ، بنابراين « احتساب » به معناى طلب اجر است ، هرچند احتساب در اصل به معناى اين است كه كارى را به حساب خدا بگذارند و معناى التزامى آن ، از خدا پاداش طلبيدن است ( براى آگاهى بيشتر به كتاب مقاييس اللغة و لسان العرب مراجعه كنيد ) .\r\n( 2 ) . بعضى منصوب بودن « ولداً » را به عنوان عطف بيان و بعضى به عنوان بدل از ضمير مفعولى « نحتسبه » گرفته‌اند ولى مفعول دوم نحتسب نمىتواند باشد ، زيرا معناى جمله عوض مىشود .\r\n( 3 ) . « كادح » به معناى تلاش‌گر و سخت‌كوش است از ريشهء « كدْح » بر وزن « مدح » به معناى سخت كوشيدن گرفته شده .\r\n","page_name":" 48 ","page_number":48},
  {"content":"\r\n\r\nاين اوصاف چهارگانه شخصيت محمد بن ابىبكر را كاملًا روشن مىسازد و ابعاد مختلف فضايل او را تشريح مىكند . نخست اشاره به خيرخواهى و به منزلهء فرزند بودن او مىكند . محمد نه تنها فرزند روحانى امام عليه السلام بود بلكه با توجّه به اينكه مادرش اسما بعد از فوت ابو بكر با على عليه السلام ازدواج كرد و محمد در دامان آن حضرت پرورش يافت به منزلهء فرزند آن حضرت محسوب مىشد . « 1 »\r\nآن‌گاه به عامل كادح بودن او اشاره مىكند كه در منصب فرماندارى سخت‌كوش و پرتدبير و آگاه بود . سپس به موقعيت او در برابر دشمنان مىپردازد و از او به عنوان سيف قاطع و شمشير برنده ياد مىكند ، پس از آن به حالت دفاعى و بازدارندگى او در برابر هجمات دشمن يا حوادث ناراحت كننده اشاره و او را به ستون نيرومندى تشبيه مىكند كه بنا را از فرو ريختن نگه مىدارد و آفات را از آن دور مىسازد .\r\nآن‌گاه براى اينكه هيچ كس توهم نكند امام عليه السلام در حفظ محمد كوتاهى كرده مىفرمايد : « من مردم را به ملحق شدن به او و كمك كردنش قبل از اين حادثه ( بارها ) امر كردم و تشويق و تحريص نمودم و در آشكار و پنهان و از آغاز تا پايان آنها را براى حركت به سوى او ( به سوى سرزمين مصر ) فرا خواندم ؛ ولى ( با نهايت تأسف ) گروهى با كراهت آمدند و گروه ديگرى به دروغ به بيمارى و بهانه‌هاى ديگر متوسل شدند و جمعى ديگرى آشكارا از قيام براى جهاد سر\r\n\r\n\r\n","description":"","footnote":"\r\n( 1 ) . مادرش اسما بنت عميس خواهر ميمونه همسر پيغمبر صلى الله عليه و آله ، از زنانى بود كه همراه شوهرش جعفر بن ابىطالب به حبشه مهاجرت كرد و در آنجا خداوند سه فرزند به او داد : محمد ، عبداللَّه و عون . آن‌گاه به اتفاق همسر و فرزندانش به هنگام فتح خيبر به مدينه مهاجرت كرد . هنگامى كه جعفر در روز جنگ موته شربت شهادت نوشيد ابو بكر او را به همسرى خود در آورد و محمد بن ابىبكر نتيجهء آن ازدواج بود و هنگامى كه ابوبكر از دنيا رفت چون اسما زنى صالح و دوست‌دار اهل بيت بود على عليه السلام با او ازدواج كرد و فرزندى به نام يحيى از وى متولد شد ( شرح نهج‌البلاغه ابن ابى الحديد ، ج 16 ، ص 142 ) .\r\n","page_name":" 49 ","page_number":49},
  {"content":"\r\n\r\nباز زدند و دست از ياريش كشيدند » ؛\r\n( وَقَدْ كُنْتُ حَثَثْتُ « 1 » النَّاسَ عَلَى لَحَاقِهِ ،\r\nوَأَمَرْتُهُمْ بِغِيَاثِهِ قَبْلَ الْوَقْعَةِ « 2 » ، وَدَعَوْتُهُمْ سِرّاً وَجَهْراً ، وَعَوْداً وَبَدْءاً « 3 » ، فَمِنْهُمُ الْآتِي\r\nكَارِهاً ، وَمِنْهُمُ الْمُعْتَلُّ « 4 » كَاذِباً ، وَمِنْهُمُ الْقَاعِدُ خَاذِلًا « 5 » ) .\r\nطبرى در تاريخ خود در حوادث سنهء 38 نقل مىكند كه امام عليه السلام در اين هنگام مردم كوفه را دعوت به اجتماع كرد فرمود : فرياد محمد بن ابىبكر و برادرانتان در مصر را مىشنويد ؟ ابن النابغة ( عمرو عاص ) دشمن خدا و دوست دشمن خدا با لشكرى به سوى آنها حركت كرده است . نكند گمراهان در خواست‌هاى باطل خود و مسير طاغوت از شما در برابر حق خود راسخ‌تر و اتحادشان محكم‌تر باشد . عجله كنيد و با دوستان خود مواسات نماييد و آنها را يارى كنيد اى بندگان خدا مصر از شام بزرگ‌تر و خير و بركتش بيشتر است نكند آنها بر مصر غلبه كنند . بودن مصر در دست شما عزت و آبروى شماست و سبب خوارى دشمنتان . همگى فردا به منطقهء جرعه - قريه‌اى ميان حيره و كوفه - حركت كنيد و در آنجا اجتماع نماييد و من در آنجا به شما ملحق مىشوم .\r\nسپس طبرى اضافه مىكند : فردا صبحگاهان امام عليه السلام به آن منطقه رفت و تا ظهر توقف نمود حتى يك نفر دعوت امام عليه السلام را اجابت نكرد . هنگام غروب به سراغ سران قبايل و اشراف مردم فرستاد . آنها به قصد فرماندارى آمدند در حالى كه امام عليه السلام بسيار اندوهگين بود . سپس امام عليه السلام آنها را مخاطب ساخته و خطبه‌اى بسيار داغ و سوزان و كوبنده و بيدارگر براى آنها خواند ( كه بخش مهمى از اين\r\n\r\n\r\n","description":"","footnote":"\r\n( 1 ) . « حثثت » از ريشهء « حثّ » به معناى برانگيختن است .\r\n( 2 ) . « الوقعة » به معناى حادثه و گاه به معناى وقوع جنگ و نبرد مىآيد و در اينجا به معناى دوم است .\r\n( 3 ) . « عوْداً » و « بَدَءاً » در بعضى از كتب لغت به معناى اولا و آخرا آمده و در بعضى به معناى تكرار كردن چيزى است و هر دو معنا در اينجا محتمل است .\r\n( 4 ) . « المعتلّ » به معناى بيمار و گاه به معناى كسى است كه عذر و بهانه مىآورد و خود را معذور مىشمرد .\r\n( 5 ) . « خاذل » به معناى كسى است كه دست از كمك و يارى بر مىدارد و نتيجه‌اش خوار شدن طرف مقابل است .\r\n","page_name":" 50 ","page_number":50},
  {"content":"\r\n\r\nخطبه در خطبهء 180 در جلد ششم با همين شأن ورود ، گذشت ) .\r\nطبرى در بخش ديگرى از كلام خود اين سخن را از امير مؤمنان على عليه السلام نقل مىكند كه بعد از شهادت محمد بن ابىبكر آنها را شديدا سرزنش كرد و فرمود :\r\nمن شما را به يارى برادرانتان در مصر از پنجاه و چند شب قبل از اين فراخواندم ؛ ولى شما همگى كوتاهى كرديد و هيچ تصميمى براى جهاد با دشمن و به دست آوردن پاداش الهى نگرفتيد . « 1 »\r\nاين گروه‌هاى سه‌گانه‌اى را كه امام عليه السلام از آنها نام مىبرد منحصر به عصر آن حضرت نبود ، بلكه افراد سست و بى اراده در هر عصر و زمان در يكى از اين گروه‌هاى سه‌گانه جاى مىگيرند . آنهايى كه خود را در فشار مىبينند در صحنه حاضر مىشوند در حالى كه خوشايندشان نيست و به همين دليل كارى از دستشان ساخته نخواهد بود . گروه ديگرى به بهانه‌ها و عذرهاى مختلف چنگ مىزنند تا خود را از حضور در صحنهء مبارزه دور دارند . گروه ديگرى كه اين ملاحظات را كنار مىگذارند با صراحت مخالفت مىكنند . واى به حال جامعه‌اى كه اكثريت آنها از اين سه گروه باشند كه رهبران و پيشوايان هر قدر مديريت و كارآيى و قدرت داشته باشند با نداشتن اعوان و انصار شجاع و مخلص ، از كار باز مىمانند .\r\nدقت در آيات قرآن نشان مىدهد كه در عصر پيغمبر اكرم صلى الله عليه و آله نيز اين سه گروه بودند ؛ هرچند گروه مخلص بر آنها فزونى داشتند .\r\nقرآن مجيد دربارهء گروه اوّل در آن عصر و زمان مىگويد : « « يُجادِلُونَكَ فِي الْحَقِّ بَعْدَ ما تَبَيَّنَ كَأَنَّما يُساقُونَ إِلَى الْمَوْتِ وَهُمْ يَنْظُرُونَ » ؛ آنها پس از روشن شدن حق باز با تو مجادله مىكردند ( و چنان ترس و وحشت آنها را فرا گرفته بود ، كه ) گويى به سوى مرگ رانده مىشوند و آن را با چشم خود مىنگرند » . « 2 »\r\n\r\n\r\n","description":"","footnote":"\r\n( 1 ) . تاريخ طبرى ، ج 4 ، ص 81 و 83 .\r\n( 2 ) . انفال ، آيهء 6 .\r\n","page_name":" 51 ","page_number":51},
  {"content":"\r\n\r\nدربارهء گروه دوم در داستان جنگ احزاب مىفرمايد : « « وَيَسْتَأْذِنُ فَريقٌ مِّنْهُمُ النَّبِيَّ يَقُولُونَ إِنَّ بُيُوتَنا عَوْرَةٌ وَما هِىَ بِعَوْرَةٍ إِنْ يُريدُونَ إِلَّا فِراراً » ؛ و گروهى از آنها از پيامبر اجازهء ( بازگشت ) مىخواستند و مىگفتند : خانه‌هاى ما بىحفاظ است در حالى كه بى حفاظ نبود آنها فقط مىخواستند ( از جنگ ) فرار كنند » . « 1 »\r\nدربارهء گروه سوم مىفرمايد : « « فَرِحَ الْمُخَلَّفُونَ بِمَقْعَدِهِمْ خِلافَ رَسُولِ اللَّهِ وَكَرِهُوا أَنْ يُجاهِدُوا بِأَمْوالِهِمْ وَأَنْفُسِهِمْ فِى سَبيلِ اللَّه » ؛ تخلف كنندگان ( از جنگ تبوك ) از مخالفت با پيامبر خدا و كناره گيرى از جهاد خوشحال شدند ؛ و خوش نداشتند كه با مال و جان خود در راه خدا جهاد كنند » . « 2 »\r\nآن‌گاه امام عليه السلام براى خود دعايى از سوز دل مىكند و عرضه مىدارد : « از خدا تقاضا مىكنم كه براى نجات من از ميان اين‌گونه افراد به زودى گشايشى قرار دهد ( و مرا از آنها برهاند ) » ؛\r\n( أَسْأَلُ اللَّهَ تَعَالَى أَنْ يَجْعَلَ لِي مِنْهُمْ فَرَجاً عَاجِلًا ) .\r\nدر تأكيد اين خواستهء خود مىفرمايد : « به خدا سوگند اگر علاقهء من به هنگام پيكار با دشمن به شهادت نبود و خود را براى مرگ در راه خدا آماده نساخته بودم ، دوست داشتم حتى يك روز با اين مردم روبه‌رو نشوم و هرگز آنها را ملاقات نكنم » ؛\r\n( فَوَ اللَّهِ لَوْ لَاطَمَعِي عِنْدَ لِقَائِي عَدُوِّي فِي الشَّهَادَةِ ، وَتَوْطِينِي « 3 »\r\nنَفْسِي عَلَى الْمَنِيَّةِ ، لَأَحْبَبْتُ أَلَّا أَلْقَى مَعَ هَؤُلاءِ يَوْماً وَاحِداً وَلَا أَلْتَقِيَ بِهِمْ أَبَداً ) .\r\nنامردمى آن مردمان به جايى رسيده بود كه امام عليه السلام با آن صبر و حوصله‌اى كه بيست و پنج سال در گوشهء خانه ماند همچون كسى كه استخوان در گلويش باشد و خاشاك در چشمش و همه را تحمل كرد ؛ ولى طىّ اين مدت به قدرى در فشار\r\n\r\n\r\n","description":"","footnote":"\r\n( 1 ) . احزاب ، آيهء 13 .\r\n( 2 ) . توبه ، آيهء 81 .\r\n( 3 ) . « توطين » به معناى آماده ساختن ، از ريشهء « وطن » بر وزن « بطن » به معناى وطن گزيدن گرفته شده و از آنجاكه هر كس كه در محلى سكنا مىگزيند خود را آماده براى زيستن در آنجا مىكند ، توطين به معناى آماده سازى آمده است .\r\n","page_name":" 52 ","page_number":52},
  {"content":"\r\n\r\nقرار گرفت كه آرزو داشت حتى يك روز با چنان مردمى روبه‌رو نشود و آنچه او را بر ماندن در ميان آنها تشويق مىكرد عشق به شهادت در راه خدا بود .\r\nشبيه همين سخن را امام عليه السلام در خطبهء 119 بيان كرده آنجا كه مىفرمايد :\r\n« وَاللَّهِ لَوْ لَارَجَائِي الشَّهَادَةَ عِنْدَ لِقَائِي الْعَدُوَّ وَلَوْ قَدْ حُمَّ لِي لِقَاؤُهُ لَقَرَّبْتُ رِكَابِي ثُمَّ شَخَصْتُ عَنْكُمْ فَلَا أَطْلُبُكُمْ مَا اخْتَلَفَ جَنُوبٌ وَشَمَالٌ ؛\r\nبه خدا سوگند اگر اميدم به شهادت هنگام برخورد با دشمن نبود - اگر چنين توفيقى نصيبم شود - مركب خويش را آماده مىكردم و از شما دور مىشدم و تا نسيم از شمال و جنوب مىوزد هرگز به سراغ شما نمىآمدم » .\r\n\r\nنكته فصاحت فوق العاده اين نامه\r\nاين نامه يكى از فصيح‌ترين و بليغ‌ترين نامه‌هاى امير مؤمنان على عليه السلام است كه در عباراتى كوتاه و بسيار زيبا حق مطلب را به طور كامل ادا كرده است .\r\nابن ابى الحديد در شرح اين نامه ، تحت تأثير فوق العادهء فصاحت و بلاغت آن واقع شده و چنين مىگويد : « نگاه كن ببين اين مرد بزرگوار چگونه فصاحت را در اين نامه رهبرى مىكند ، زمام آن را در اختيار گرفته و به هر سو مىبرد . اين الفاظى كه همه به صورت حالت نصب پشت سر يكديگر در مىآيد بسيار لطيف و روان و خالى از هر گونه تكلف تا آخر نامه ادامه پيدا مىكند . در حالى كه فصيحان هنگامى كه شروع به نوشتن نامه يا خطبه‌اى مىكنند ، جمله‌ها و كلمات قرينهء يكديگر را گاه به صورت مرفوع و گاه مجرور و گاه منصوب مىآوردند و اگر بخواهند همه را با يك اعراب ( منصوب يا مرفوع يا مجرور ) بياورند گرفتار انواع تكلفات مىشوند و همين امر يكى از چهره‌هاى اعجاز در قرآن مجيد است كه عبدالقاهر جرجانى به آن اشاره كرده آنجا كه مىگويد : « به سورهء نساء و بعد از\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nآن به سورهء مائده نگاه كن . فواصل غالب آيات در اوّلى همه جا منصوب است و در دومى اصلًا منصوبى وجود ندارد و به گونه‌اى است كه اگر اين دو سوره را به هم بياميزند هرگز آميخته نمىشوند و آثار تركيب ناموزون در آن نمايان است . . . » . سبحان اللَّه چه كسى به اين بزرگوار اين همه امتيازات روحى و صفات شريفه بخشيده است ؟ او در ابتدا نوجوانى بود از اهل مكّه كه هرگز با حكما و دانشمندان معاشرت نداشت . در عين حال در اسرار حكمت و دقايق حِكَم الهيه از افلاطون و ارسطو پيشى گرفت . با دانشمندان و علماى اخلاق و آداب هرگز معاشر نبود با اين حال بر سقراط هم در اين امر مقدم شد . او هرگز در ميان شجاعان پرورش نيافته بود ، زيرا اهل مكّه اهل تجارت بودند نه اهل پيكار و جنگ ؛ ولى از هر انسانى در روى زمين شجاع‌تر بود . كسى به « خَلَف الاحمر » « 1 » گفت : آيا عنبسه و بسطام ( از دليران معروف عرب ) شجاع‌ترند يا على بن ابىطالب ؟ در پاسخ گفت : عنبسه و بسطام را با افراد بشر مقايسه مىكنند نه با كسى كه برتر و بالاتر از آن است . بار ديگر سؤال كردند : به هر حال نتيجه را بگو .\r\nگفت : به خدا سوگند اگر على در صورت اين دو فرياد مىكشيد آنها قالب تهى مىكردند پيش از آنكه به آنها حمله كند .\r\nاز نظر فصاحت هم كه بنگريم على عليه السلام فصيح‌تر از سحبان و قُسّ ( فصحاى معروف عرب ) بود در حالى كه قريش فصيح‌ترين قبايل عرب نبود ، بلكه گفته‌اند قبيلهء جُرهم فصيح‌ترين قبيلهء عرب بوده است .\r\nاز نظر زهد ، على عليه السلام زاهدترين و عفيف‌ترين مردم دنيا بود . با اينكه قريش مردمى حريص و دوست‌دار دنيا بوده‌اند و اينها تعجب نيست در مورد كسى كه محمد صلى الله عليه و آله مربى و پرورش دهندهء او بوده و عنايت الهيه شامل حال او بود . « 2 »\r\n\r\n\r\n","description":"","footnote":"\r\n( 1 ) . خلف الاحمر از دانشمندان قرن دوم هجرى بود كه در شعر و ادب و تاريخ يد طولايى داشت .\r\n( 2 ) . شرح نهج‌البلاغهء ابن ابى الحديد ، ج 16 ، ص 145 و 146 ( با تلخيص ) .\r\n","page_name":" 54 ","page_number":54},
  {"content":"\r\n\r\n\r\n36 و من كتاب له عليه السلام إلى أخيهِ عَقيلِ بن أبي طالب ، في ذِكْر جَيْشٍ أنْفَذَه إلى بَعْضِ الْأَعْداءِ وَهُوَ جَوابُ كِتابٍ كَتَبَهُ إليْهِ عَقيلُ\r\nاز نامه‌هاى امام عليه السلام است\r\nكه آن را به عنوان پاسخ به برادرش عقيل بن ابىطالب دربارهء لشكرى كه به سوى بعضى از دشمنان گسيل داشته ، نوشته است « 1 »\r\n\r\nنامه در يك نگاه\r\nماجراى اين نامه چنين است كه بعد از داستان حكمين ، چون معاويه شنيد على عليه السلام بار ديگر آمادهء پيكار با او مىشود ، در وحشت فرو رفت و براى تضعيف ارادهء مردم كوفه و عراق دست به برنامه‌هاى ايذايى زد از جمله ضحاك بن قيس\r\n\r\n\r\n","description":"","footnote":"\r\n( 1 ) . سند نامه :\r\nدر مصادر نهج‌البلاغه آمده است كه اين نامه را قبل از مرحوم سيّد رضى ، ابراهيم بن هلال ثقفى در كتاب الغارات و ابوالفرج اصفهانى در كتاب الاغانى و ابن قتيبهء دينورى در كتاب الامامة والسياسة آورده‌اند . ( مصادر نهج‌البلاغه ، ج 3 ، ص 332 ) . شرح بيشترى دربارهء سند اين نامه را كه مرتبط با خطبهء بيست و نهم امير مؤمنان على عليه السلام است در جلد دوم همين كتاب ( پيام امام اميرالمؤمنين عليه السلام ) ص 203 آورديم .\r\n","page_name":" 55 ","page_number":55},
  {"content":"\r\n\r\nرا با سه هزار نفر لشكر به عراق فرستاد و گفت : هر كجا مىرسيد طرفداران على را به قتل برسانيد و اموالشان را غارت كنيد و هرگز در يك جا نمانيد ؛ شب در يك جا و روز در جاى ديگر و از مقابله با لشكر على بپرهيزيد . ضحاك كه مرد مغرورى بود خود را به نزديكى كوفه رسانيد . امام عليه السلام سپاه بزرگى به فرماندهى حجر بن عدى فراهم كرد و او و لشكريانش را در هم كوبيد . عده‌اى كشته شدند و بقيه از تاريكى شب استفاده كرده و فرار را بر قرار ترجيح دادند .\r\nماجراى حملهء ضحاك اجمالا به عقيل كه در مكّه بود رسيد . سخت نگران شد و در اين هنگام نامه‌اى به برادرش امير مؤمنان على عليه السلام نوشت كه خلاصهء نامه‌اش چنين بود : خداوند تو را از هرگونه ناراحتى حفظ كند و از بليات نگه دارد . من براى عمره به مكّه آمدم . عبداللَّه بن سعد ( برادر رضاعى عثمان بن عفان ) را در مسير ديدم كه با چهل نفر از جوانان از فرزندان طلقا آمده بود . در چهره‌هاى آنها آثار ناراحتى ديدم . گفتم : اى فرزندان دشمنان پيغمبر اسلام صلى الله عليه و آله به كجا مىرويد ؟\r\nمىخواهيد به دشمنان اسلام ملحق شويد شما از قديم الايام دشمن ما بوده‌ايد آيا مىخواهيد نور الهى را خاموش كنيد ؟ سپس هنگامى كه به مكّه آمدم ديدم مردم دربارهء حملهء ضحاك بن قيس به اطراف كوفه و غارت‌گرىهاى او سخن مىگويند . اف بر اين دنيا كه مرد پستى همچون ضحاك را در برابر تو جسور ساخته ؛ مردى كه كمترين ارزشى ندارد و من چنين پنداشتم كه شيعيان و دوستانت دست از ياريت برداشته‌اند . برادر ! دستورت را براى من بنويس ما مىخواهيم تا زنده‌ايم با تو باشيم و با تو بميريم . به خدا قسم دوست ندارم لحظه‌اى بعد از تو زنده بمانم . به خداوند عز و جل سوگند كه زندگى بعد از تو ناگوار است .\r\nامام عليه السلام در پاسخ او نامهء مورد بحث را نوشت و به او اطمينان داد كه لشكريان ضحاك متلاشى شده‌اند و بعد از دادن تلفاتى فرار كردند و عقيل خوشحال شد .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nجالب توجّه است نويسندهء مصادر نهج‌البلاغه پس از ذكر اين نامه ( نامهء عقيل ) مىنويسد : با توجّه به اينكه حملهء ضحاك در اواخر عمر على عليه السلام واقع شده و عقيل چنين نامه‌اى حاكى از محبّت شديد و تسليم فرمان على عليه السلام به برادرش نوشته ، پس آنچه بعضى مىگويند كه عقيل سرانجام برادرش امير مؤمنان عليه السلام را رها كرد و به معاويه پيوست ، دروغى بيش نيست .\r\nاين نامه به چند نكته اشاره دارد :\r\n1 . حملهء جمعى از طرفداران معاويه به اطراف كوفه و برخورد شديد سپاهيان امام عليه السلام با او كه منجر به شكست سخت آنها شد .\r\n2 . شكايت امام عليه السلام از قريش و اينكه آنها همان‌گونه كه بر ضد رسول خدا صلى الله عليه و آله با يكديگر متحد شدند ، بر ضد امام عليه السلام نيز متّفق گشتند .\r\n3 . نظر امام عليه السلام در مورد كسانى كه بيعت با آن حضرت را شكستند و به دشمن پيوستند و اينكه پيكار با آنها لازم است تا به سوى حق بازگردند .\r\n4 . يادآورى اين نكته كه اقبال و ادبار افراد در روح او اثر نمىگذارد و همچنان محكم و استوار در مقابل دشمن ايستاده و خم به ابرو نمىآورد .\r\n* * *\r\n\r\n","description":"","footnote":"","page_name":" 57 ","page_number":57},
  {"content":"\r\n . \r\n","description":"","footnote":"","page_name":" 58 ","page_number":58},
  {"content":"\r\n\r\n\r\nبخش اوّل\r\nفَسَرَّحْتُ إِلَيْهِ جَيْشاً كَثِيفاً مِنَ الْمُسْلِمِينَ ، فَلَمَّا بَلَغَهُ ذَلِكَ شَمَّرَ هَارِباً ، نَكَصَ نَادِماً ، فَلَحِقُوهُ بِبَعْضِ الطَّرِيقِ ، وَقَدْ طَفَّلَتِ الشَّمْسُ لِلْإِيَابِ ، فَاقْتَتَلُوا شَيْئاً كَلَا وَلَا ، فَمَا كَانَ إِلَّا كَمَوْقِفِ سَاعَةٍ حَتَّى نَجَا جَرِيضاً بَعْدَ مَا أُخِذَ مِنْهُ بِالْمُخَنَّقِ ، لَمْ يَبْقَ مِنْهُ غَيْرُ الرَّمَقِ ، فَلَأْياً بِلأْيٍ مَا نَجَا . فَدَعْ عَنْكَ قُرَيْشاً وَتَرْكَاضَهُمْ فِي الضَّلَالِ ، وَتَجْوَالَهُمْ فِي الشِّقَاقِ ، وَجِمَاحَهُمْ فِي التِّيهِ ، فَإِنَّهُمْ قَدْ أَجْمَعُوا عَلَى حَرْبِي كَإِجْمَاعِهِمْ عَلَى حَرْبِ رَسُولِ اللَّهِ صلى الله عليه و آله قَبْلِي ، فَجَزَتْ قُرَيْشاً عَنِّي الْجَوَازِي ، فَقَدْ قَطَعُوا رَحِمِي ، وَسَلَبُونِي سُلْطَانَ ابْنِ أُمِّي .\r\n\r\nترجمه\r\n( در مورد ضحاك فرمانده لشكر معاويه توضيح خواسته بودى ) من سپاهى انبوه از مسلمانان را به سوى او گسيل داشتم . هنگامى كه اين خبر به او رسيد دامن فرار به كمر زد و با ندامت و پشيمانى عقب‌نشينى كرد ؛ ولى سپاهيان من در بعضى از جاده‌ها به او رسيدند و اين هنگامى بود كه خورشيد نزديك به غروب بود . مدت كوتاهى اين دو لشكر با هم جنگيدند و اين كار به سرعت انجام شد ؛ درست به اندازهء توقف ساعتى ( و ضحاك و لشكرش درمانده و پراكنده شدند ) و در حالى كه مرگ به سختى گلويش را مىفشرد نيمه جانى از معركه به در برد و از او جز رمقى باقى نمانده بود و سرانجام با سختى و مشقت شديد از مهلكه رهايى يافت .\r\n( اما آنچه دربارهء مخالفت‌هاى قريش با من گفته‌اى ) قريش را با آن همه تلاشى كه در گمراهى و جولانى كه در دشمنى و اختلاف و سرگردانى در بيابان\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nضلالت داشتند ، رها كن . آنها با يكديگر در نبرد با من هم‌دست شدند همان‌گونه كه پيش از من در مبارزه با رسول خدا صلى الله عليه و آله متحد گشته بودند . خدا قريش را به كيفر اعمالشان برساند آنها پيوند خويشاوندى را با من بريدند و خلافت فرزند مادرم ( پيامبر صلى الله عليه و آله ) را از من سلب كردند .\r\n\r\nشرح و تفسير داستان ضحاك بن قيس\r\nهمان‌گونه كه قبلًا گفته شد ، اين نامه پاسخى است از امام عليه السلام به برادرش عقيل دربارهء داستان حملهء ضحاك بن قيس به اطراف كوفه و شكست سخت و عقب‌نشينى او ، بنابراين ضمير در « اليه » به ضحاك باز مىگردد ، هرچند بعضى از شارحان ، اين داستان را مربوط به « بُسر بن ارطاة » و حملهء او به يمن دانسته‌اند و عجيب تر اينكه بعضى ضمير را به معاويه باز گردانده‌اند در حالى كه هيچ يك از اين دو صحيح نيست .\r\nبه هر حال امام عليه السلام در آغاز نامه كه سيّد رضى آن را براى اختصار حذف كرده ( مطابق آنچه در كتاب تمام نهج‌البلاغه آمده و مصادر نهج‌البلاغه نيز نقل كرده است ) پس از حمد و ثناى الهى و دعاى خير براى عقيل اعلام مىكند كه نامهء او به وسيلهء عبداللَّه بن عبيد ازدى به او رسيده و نگرانى او را از ماجراى حملهء ضحاك به اطراف كوفه درك نموده است .\r\nآن‌گاه براى رفع نگرانى برادر ماجراى لشكركشى معاويه را به وسيلهء ضحاك چنين شرح مىدهد و مىفرمايد : « من سپاهى انبوه از مسلمانان را به سوى او ( ضحاك فرماندهء لشكر معاويه ) گسيل داشتم . هنگامى كه اين خبر به او رسيد دامن فرار به كمر زد و با ندامت و پشيمانى عقب‌نشينى كرد ؛ ولى سپاه من در بعضى از جاده‌ها به او رسيد و اين هنگامى بود كه خورشيد نزديك به غروب\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nبود » ؛\r\n( فَسَرَّحْتُ « 1 » إِلَيْهِ جَيْشاً كَثِيفاً « 2 » مِنَ الْمُسْلِمِينَ ، فَلَمَّا بَلَغَهُ ذَلِكَ شَمَّرَ هَارِباً ،\r\nوَنَكَصَ « 3 » نَادِماً ، فَلَحِقُوهُ بِبَعْضِ الطَّرِيقِ ، وَقَدْ طَفَّلَتِ الشَّمْسُ لِلْإِيَابِ ) .\r\n« كثيف » به معناى انبوه و پر جمعيّت است و مطابق بعضى از روايات ، عدد لشكر امام عليه السلام در اينجا چهار هزار نفر بود از افراد تازه نفس و آماده كه همچون عقاب بر سر دشمن وارد شدند و به همين دليل ضحاك و لشكرش فرار را بر قرار ترجيح دادند و از حملهء خود به اطراف كوفه پشيمان گشتند ؛ ولى لشكر امام عليه السلام به تعقيب آنها پرداخت و نزديك غروب به آنها رسيد كه شرح ماجرا در جمله‌هاى بعد از همين نامه خواهد آمد .\r\nتعبير به\r\n« مِنَ الْمُسْلمين »\r\nاشعار به اين دارد كه لشكر مخالف و فرماندهء اصلى آنها در شام از مسلمانان نبودند .\r\nتعبير به\r\n« شمّر هارباً »\r\nدر واقع سخريه‌اى است نسبت به ضحاك ، زيرا « شمّر » معمولًا به معناى دامن همت به كمر زدن براى انجام كار مهمى است ، نه براى فرار كه ضحاك آن را انتخاب كرده بود .\r\nجملهء\r\n« قد طفّلت الشمس »\r\n- با توجّه به اينكه طفول به معناى نزديك شدن است - اشاره به اين است كه دو لشكر هنگامى به هم رسيدند كه خورشيد نزديك غروب بود و تعبير به\r\n« اياب »\r\nكنايه از اين است كه خورشيد صبحگاهان گويا از مقر خود به سوى ما مىآيد و عصرگاهان به مقرش باز مىگردد و اين تعبير لطيفى است براى غروب آفتاب .\r\nآن‌گاه در ادامهء اين سخن مىفرمايد : « مدت كوتاهى اين دو لشكر با هم\r\n\r\n\r\n","description":"","footnote":"\r\n( 1 ) . « سرّحت » از ريشهء « تسريح » ، همان‌گونه كه در شرح نامهء 34 گفتيم به معناى فرستادن كسى دنبال كارىاست و به معناى هر گونه رها ساختن نيز آمده است .\r\n( 2 ) . « كثيف » به معناى انبوه از ريشهء « كثافت » گرفته شده و در عربى به معناى آلودگى نيامده ، بلكه اين واژه در فارسى به معناى آلودگى است .\r\n( 3 ) . « نكص » از ريشهء « نكص » بر وزن « مكث » و نكوص به معناى بازگشت و عقب‌نشينى است .\r\n","page_name":" 61 ","page_number":61},
  {"content":"\r\n\r\nجنگيدند و اين كار به سرعت انجام شد ؛ درست به اندازهء توقف ساعتى ( و ضحاك و لشكرش درمانده و پراكنده شدند ) و در حالى كه مرگ به سختى گلويش را مىفشرد نيمه جانى از معركه به در برد و از او جز رمقى باقى نمانده بود و با سختى و مشقت شديد از مهلكه رهايى يافت » ؛\r\n( فَاقْتَتَلُوا شَيْئاً كَلَا وَلَا ، فَمَا كَانَ إِلَّا كَمَوْقِفِ سَاعَةٍ حَتَّى نَجَا جَرِيضاً « 1 » بَعْدَ مَا أُخِذَ مِنْهُ بِالْمُخَنَّقِ « 2 » ، وَلَمْ يَبْقَ مِنْهُ غَيْرُ\r\nالرَّمَقِ ، فَلَأْياً بِلأْيٍ مَا نَجَا ) .\r\nفراموش نبايد كرد كه اين ماجرا در خطبهء 29 نيز به آن اشاره شده و آن خطبه و اين نامه با يكديگر هماهنگ است .\r\nتعبير به\r\n« كَلَا وَلَا »\r\nبه معناى اين است كه اين كار به سرعت انجام گرفت هماهنگ تلفظ كردن « لا و لا » و در بعضى از تعبيرات در كلمات عرب « لا و ذا » گفته مىشود و هر دو اشاره به همان كوتاهى زمان است كه در فارسى به جاى آن مىگوييم : مانند يك چشم بر هم زدن .\r\nتعبير به\r\n« بَعْدَ مَا أُخِذَ مِنْهُ بِالْمُخَنَّقِ »\r\n- با توجّه به اينكه مُخنّق به معناى گلوگاه است كه اگر آن را فشار دهند انسان خفه مىشود - اشاره به اين است كه لشكريان امام عليه السلام ضحاك را تا پاى مرگ پيش بردند به گونه‌اى كه جز رمقى از او باقى نمانده بود . اين تعبير هم در عربى معمول است و هم در فارسى كه وقتى شخصى را تحت فشار شديد قرار مىدهند مىگويند : گلويش را فشرد .\r\nقابل توجّه است كه ابراهيم ثقفى در كتاب الغارات ماجرايى را نقل مىكند كه تفسيرى است بر جملهء امام عليه السلام :\r\n« وَلَمْ يَبْقَ مِنْهُ غَيْرُ الرَّمَقِ ؛\r\nجز رمقى از ضحاك باقى نمانده بود » مىگويد : هنگامى كه ضحاك از دست فرماندهء لشكر على عليه السلام « حجر بن عدى » فرار كرد شديدا تشنه شد ، زيرا شتر حامل آب را گم كرد . در اين\r\n\r\n\r\n","description":"","footnote":"\r\n( 1 ) . « جريض » به معناى كسى است كه بر اثر شدت اندوه يا هيجان گلوگير شده است .\r\n( 2 ) . « مخنّق » به معناى گلوگاه از ريشهء « خَنْق » بر وزن « جنگ » به معناى فشردن گلوى كسى است .\r\n","page_name":" 62 ","page_number":62},
  {"content":"\r\n\r\nحال لحظه‌اى خواب خفيفى بر او عارض شد و به همين جهت از جاده منحرف گرديد . هنگامى كه بيدار گشت تنها چند نفر از لشكرش با او بودند و هيچ كس آب به همراه نداشت . بعضى از آنها را فرستاد تا آب پيدا كنند ولى پيدا نشد .\r\nناگهان مردى پيدا شد به او گفت اى بندهء خدا تشنه‌ام مرا سيراب كن . گفت : به خدا سوگند نمىدهم تا قيمت آن را بپردازى . گفت : قيمت آن چيست ؟ گفت :\r\nقيمتش دين توست . سپس داستان را ادامه مىدهد تا اينكه سرانجام به جمعيتى رسيدند كه در آنجا آب بود و سيراب شدند . « 1 »\r\nتعبير به\r\n« لَأْياً بِلأْيٍ »\r\nبا توجّه به اينكه لأى به معناى شدت است مفهومش اين است كه ضحاك و باقيماندهء لشكرش با شدتى بعد از شدت ، از آن مهلكه نجات يافتند .\r\nسپس امام عليه السلام اشاره به بخش ديگرى از نامهء برادرش عقيل مىكند كه نوشته بود : عبداللَّه بن سعد ( برادر رضاعى عثمان بن عفان ) را در مسير ديدم كه با چهل نفر از جوانان قريش به سوى مقصد نامعلومى مىروند از آنها پرسيدم به كجا مىرويد اى فرزندان دشمنان پيغمبر اسلام صلى الله عليه و آله آيا مىخواهيد به معاويه ملحق شويد . امام عليه السلام مىفرمايد : « ( اما آنچه دربارهء مخالفت‌هاى قريش با من گفته‌اى ) قريش را با آن همه تلاشى كه در گمراهى و جولانى كه در دشمنى و اختلاف و سرگردانى در بيابان ضلالت داشتند ، رها كن . آنها با يكديگر در نبرد با من هم‌دست شدند همان‌گونه كه پيش از من در مبارزه با رسول خدا صلى الله عليه و آله متحد گشته بودند » ؛\r\n( فَدَعْ عَنْكَ قُرَيْشاً وَتَرْكَاضَهُمْ « 2 » فِي الضَّلَالِ ، تَجْوَالَهُمْ « 3 » فِي الشِّقَاقِ « 4 » ،\r\n\r\n\r\n","description":"","footnote":"\r\n( 1 ) . الغارات ، ج 2 ، ص 439 .\r\n( 2 ) . « تركاض » به معناى دويدن شديد از ريشهء « ركض » بر وزن « فرض » به معناى دويدن گرفته شده است و « تركاض » معناى مبالغه را مىرساند .\r\n( 3 ) . « تجوال » به معناى جولان شديد است .\r\n( 4 ) . « الشقاق » به معناى دشمنى و مخالفت و جدايى است .\r\n","page_name":" 63 ","page_number":63},
  {"content":"\r\n\r\nوَجِمَاحَهُمْ « 1 » فِي التِّيهِ ، فَإِنَّهُمْ قَدْ أَجْمَعُوا عَلَى حَرْبِي كَإِجْمَاعِهِمْ عَلَى حَرْبِ رَسُولِ\r\nاللَّهِ صلى الله عليه و آله قَبْلِي ) .\r\nسپس مىافزايد : « خدا قريش را به كيفر اعمالشان برساند آنها پيوند خويشاوندى را با من بريدند و خلافت فرزند مادرم ( پيامبر اكرم صلى الله عليه و آله ) را از من سلب كردند » ؛\r\n( فَجَزَتْ قُرَيْشاً عَنِّي الْجَوَازِي ! فَقَدْ قَطَعُوا رَحِمِي ، وَسَلَبُونِي سُلْطَانَ ابْنِ أُمِّي ) .\r\nجملهء\r\n« فَجَزَتْ قُرَيْشاً عَنِّي الْجَوَازِي »\r\nبا توجّه به اينكه « جوازى » جمع جازية به معناى جزا و مكافات عمل است ، مفهومش اين است كه مكافات اعمال قريش دامان آنها را بگيرد و گرفتار عواقب سوء اعمال خويش بشوند و اين در واقع نفرينى است براى آنها كه نه حق خويشاوندى را رعايت كردند و نه اجازه دادند امام عليه السلام به خلافتى كه خدا براى او مقرر داشته بود و پيامبر اكرم صلى الله عليه و آله بر آن تأكيد فرموده بود و ضامن سعادت دين و دنياى مسلمانان بود برسد .\r\nآرى آنها در عصر پيامبر صلى الله عليه و آله سرسخت‌ترين دشمنان آن حضرت بودند و آتش تمام جنگ‌هاى ضد اسلام به وسيلهء قريش و رؤساى آنها برافروخته شد و آخرين گروهى بودند كه در برابر پيامبر اكرم صلى الله عليه و آله تسليم شدند و به او ايمان آوردند ، در حالى كه ايمان بسيارى از آنها صورى بود نه واقعى .\r\nبعد از رسول خدا صلى الله عليه و آله با خليفه و جانشين او امير مؤمنان على عليه السلام نيز همان رفتار را كردند ، بلكه بر اثر انگيزهء انتقام‌جويى شدت عمل بيشترى به خرج دادند .\r\nدر حديثى از پيامبر اكرم صلى الله عليه و آله مىخوانيم كه روزى به على عليه السلام خطاب كرد در حالى كه گريان بود و اشك مىريخت و فرمود :\r\n« ضَغَائِنُ فِي صُدُورِ أَقْوَامٍ لَا يُبْدُونَهَا لَكَ إِلَّا مِنْ بَعْدِي ؛\r\nبراى اين گريه مىكنم كه كينه‌هايى در سينه‌هاى گروهى\r\n\r\n\r\n","description":"","footnote":"\r\n( 1 ) . « جماح » به معناى سركشى كردن است و « جموح » بر وزن « قبول » در اصل به معناى حيوان چموش است‌سپس به انسان‌هاى سركش و حتى حوادث و برنامه‌هايى كه در اختيار انسان نيست اطلاق شده است .\r\n","page_name":" 64 ","page_number":64},
  {"content":"\r\n\r\nوجود دارد و امروز قادر بر اظهار آن نيستند ؛ ولى بعد از من در برابر تو اظهار خواهند كرد » . « 1 »\r\nدر ذيل خطبهء 172 در جلد ششم همين كتاب ( پيام امام اميرالمؤمنين عليه السلام ) در شرح شكايتى كه امام عليه السلام از قريش به پيشگاه خدا مىكند گفتار مبسوطترى دربارهء دشمنىهاى قريش نسسبت به آن حضرت داده‌ايم .\r\nتعبير به\r\n« ابْنِ أُمِّي »\r\nدربارهء پيامبر اكرم صلى الله عليه و آله يا به جهت آن است كه رسول خدا صلى الله عليه و آله و امام عليه السلام هر دو از فرزندان فاطمهء مخزومى دختر عمرو بن عمران مادر عبداللَّه ( پدر گرامى پيامبر صلى الله عليه و آله ) و مادر ابوطالب ( پدر گرامى امير مؤمنان عليه السلام ) بودند و يا به سبب اينكه فاطمهء بنت اسد مادر امير مؤمنان عليه السلام در آن زمان كه پيامبر اكرم صلى الله عليه و آله در كفالت ابىطالب بود همچون مادر به تربيت او مىپرداخت ، لذا پيامبر اكرم صلى الله عليه و آله دربارهء او فرمود :\r\n« فاطِمَةُ أُمّى بَعْدَ أُمّى ؛\r\nفاطمه بنت اسد بعد از مادرم ( آمنه ) مادرم بود » .\r\n* * *\r\n\r\n\r\n","description":"","footnote":"\r\n( 1 ) . مجمع الزوائد هيثمى ، ج 9 ، ص 118 و كنزالعمال ، ج 13 ، ص 176 ، ح 36523 .\r\n","page_name":" 65 ","page_number":65},
  {"content":"\r\n . \r\n","description":"","footnote":"","page_name":" 66 ","page_number":66},
  {"content":"\r\n\r\n\r\nبخش دوم\r\nوَأَمَّا مَا سَأَلْتَ عَنْهُ مِنْ رَأْيِي فِي الْقِتَالِ ، فَإِنَّ رَأْيِي قِتَالُ الْمُحِلِّينَ حَتَّى أَلْقَى اللَّهَ ؛ لَايَزِيدُنِي كَثْرَةُ النَّاسِ حَوْلِي عِزَّةً ، وَلَا تَفَرُّقُهُمْ عَنِّي وَحْشَةً ، وَلَا تَحْسَبَنَّ ابْنَ أَبِيكَ - وَلَوْ أَسْلَمَهُ النَّاسُ - مُتَضَرِّعاً مُتَخَشِّعاً ، وَلَا مُقِرّاً لِلضَّيْمِ وَاهِناً ، وَلَا سَلِسَ الزِّمَامِ لِلْقَائِدِ ، وَلَا وَطِيءَ الظَّهْرِ لِلرَّاكِبِ الْمُتَقَعِّدِ ، وَلَكِنَّهُ كَمَا قَالَ أَخُو بَنِي سَلِيمٍ :\r\n فَإِنْ تَسْأَلِينِي كَيْفَ أَنْتَ فَإِنَّنِي * صَبُورٌ عَلَى رَيْبِ الزَّمَانِ صَلِيبُ\r\nيَعِزُّ عَلَيَّ أَنْ تُرَى بِي كَآبَةٌ * فَيَشْمَتَ عَادٍ أَوْ يُسَاءَ حَبِيبُ \r\n\r\nترجمه\r\nو اما آنچه دربارهء جنگ از من پرسيده‌اى و رأيم را خواسته‌اى ، عقيدهء من اين است ، با كسانى كه پيمان شكنى ( و نقض بيعت ) و پيكار با ما را حلال مىشمرند مبارزه كنم تا آن‌گاه كه خدا را ملاقات نمايم ( و چشم از جهان بپوشم ) ( در اين راه ) نه كثرت جمعيّت مردم در اطرافم بر عزت و قدرت من مىافزايد و نه پراكندگى آنها از اطراف من موجب وحشتم مىشود . ( برادر ! ) هرگز گمان مبر كه فرزند پدرت - هرچند مردم او را رها كنند - از در تضرع و خشوع ( در برابر دشمن ) درآيد ، يا در برابر ظلم و ستم سستى به خرج دهد ، يا زمام خويش را به دست هر كس بسپارد ، و يا به اين و آن سوارى دهد ؛ ولى وضع من همان‌گونه است كه شاعر بنى سليم گفته است :\r\nهرگاه از من بپرسى چگونه‌اى ؟ مىگويم : در برابر مشكلات زمان صبور و بااستقامتم !\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبر من سخت است كه غم و اندوه در چهره‌ام ديده شود كه موجب شماتت دشمن يا ناراحتى دوست گردد » .\r\n\r\nشرح و تفسير دست از مبارزه با خائنان بر نمىدارم\r\nسخن امام عليه السلام در اين بخش از نامه ، ناظر به مطلبى است كه عقيل در پايان نامهء خود كه سابقاً گذشت آورده بود كه : « فرزند مادرم ! نظر خود را دربارهء جنگ با مخالفان صريحا اظهار كن . اگر مىخواهى تا پاى مرگ بجنگى من و فرزندانم با تو هستيم و من هرگز دوست ندارم لحظه‌اى بعد از تو زنده بمانم » ، امام عليه السلام مىفرمايد : « و اما آنچه دربارهء جنگ از من پرسيده‌اى و رأيم را خواسته‌اى ، عقيدهء من اين است ، با كسانى كه پيمان‌شكنى ( و نقض بيعت ) و پيكار با ما را حلال مىشمرند بجنگم تا آن‌گاه كه خدا را ملاقات كنم ( و چشم از جهان بپوشم ) » ؛\r\n( وَأَمَّا مَا سَأَلْتَ عَنْهُ مِنْ رَأْيِي فِي الْقِتَالِ ، فَإِنَّ رَأْيِي قِتَالُ الْمُحِلِّينَ حَتَّى أَلْقَى اللَّهَ ) .\r\nتعبير به\r\n« مُحِلِّينَ »\r\nيا اشاره به كسانى است كه بيعت او را شكستند و در بصره پرچم جنگ جمل را برافراشتند و كسانى كه بعدا به آنها پيوستند « 1 » و يا اشاره به ستمگران شام است كه جنگ با او را در صفين حلال شمردند و بعد از واقعهء صفين نيز همان راه نادرست شيطانى را ادامه دادند . ظاهر اين است كه هر دو گروه را شامل مىشود .\r\nآن‌گاه امام عليه السلام براى اينكه ارادهء قاطع خود را در اين مبارزهء پيگير به برادرش نشان دهد و به او اطمينان بخشد كه مخالفت گروه زيادى از اين پيمان‌شكنان تأثيرى در ارادهء او ندارد مىفرمايد : « ( در اين راه ) نه كثرت جمعيّت مردم در اطرافم بر عزت و قدرت من مىافزايد و نه پراكندگى آنها از اطراف من موجب\r\n\r\n\r\n","description":"","footnote":"\r\n( 1 ) . در صحاح اللغة آمده است كه محل به كسى مىگويند كه پيمان خود را شكسته و از آن خارج شده است .\r\n","page_name":" 68 ","page_number":68},
  {"content":"\r\n\r\nوحشتم مىشود » ؛\r\n( لَا يَزِيدُنِي كَثْرَةُ النَّاسِ حَوْلِي عِزَّةً ، وَلَا تَفَرُّقُهُمْ عَنِّي وَحْشَةً ) .\r\nشعارى است آميخته با شعور و معرفت بسيار و برگرفته از آيات شريفهء قرآن :\r\n« أَلَيْسَ اللَّهُ بِكَافٍ عَبْدَهُ » « 1 » و يا « وَلَا تَخْشَوُا النَّاسَ وَاخْشَوْنِ » « 2 » و امثال آن و نشان مىدهد كه اولياى الهى و مردان بزرگ الهى با تكيه بر پروردگار هرگز از انبوه مخالفان وحشت نمىكردند و از كثرت موافقان مغرور نمىشدند . اگر همهء مسلمانان اين سخن بزرگ امام عليه السلام را شعار خويش سازند به يقين در برابر هجمهء سياسى و نظامى و فرهنگى غرب ، حالت انفعالى به خود راه نمىدهند و سرانجام در تمام اين جبهه‌ها پيروز خواهند شد .\r\nسپس امام عليه السلام در گفتارى پرمعنا و كوبنده ، برادرش را خطاب كرده مىفرمايد :\r\n« ( برادر ) هرگز گمان مبر كه فرزند پدرت - هرچند مردم او را رها كنند - از در تضرع و خشوع ( در برابر دشمن ) در آيد يا در برابر ظلم و ستم سستى به خرج دهد يا زمام خويش را به دست هر كس بسپارد و يا به اين و آن سوارى دهد » ؛\r\n( وَلَا تَحْسَبَنَّ ابْنَ أَبِيكَ - وَلَوْ أَسْلَمَهُ النَّاسُ - مُتَضَرِّعاً مُتَخَشِّعاً ، وَلَا مُقِرّاً لِلضَّيْمِ « 3 »\r\nوَاهِناً ، وَلَا سَلِسَ « 4 » الزِّمَامِ لِلْقَائِدِ ، وَلَا وَطِيءَ « 5 » الظَّهْرِ لِلرَّاكِبِ الْمُتَقَعِّدِ ) .\r\nاين عبارت چهارگانه كه امام عليه السلام بيان فرموده مراحل مختلف تسليم در مقابل دشمن را بيان مىدارد كه هر يك از ديگرى بدتر است ؛ نخست اينكه در برابر دشمن به تضرع و خشوع و تقاضا بنشيند و ديگر اينكه از قدرت دشمن بهراسد و سستى كند و تسليم شود و سوم اينكه افزون بر تسليم ، زمام خود را به دست او بسپارد كه تا هر جا خاطر خواه اوست ببرد و سرانجام اينكه پشت خود را خم\r\n\r\n\r\n","description":"","footnote":"\r\n( 1 ) . زمر ، آيهء 36 .\r\n( 2 ) . مائده ، آيهء 44 .\r\n( 3 ) . « ضيم » به معناى ظلم و ستم و مصدر آن نيز بر همين وزن است كه به معناى ظلم كردن و قهر و غلبه نمودن‌است .\r\n( 4 ) . « سلس » به معناى مطيع و منقاد و گاه به معناى سهل و آسان مىآيد .\r\n( 5 ) . « وطىء » صفت مشبهه است و به معناى نرم و ملايم و تسليم است .\r\n","page_name":" 69 ","page_number":69},
  {"content":"\r\n\r\nكند و در مسير خواسته‌هاى دشمن به او سوارى دهد .\r\nچه تعبيرات دقيق و زيبا و گويايى كه از نهايت فصاحت و بلاغت كلام امام عليه السلام حكايت دارد و حضرت تسليم در برابر دشمن را در تمام اشكالش ترسيم كرده و از خود نفى مىكند .\r\nتعبير به\r\n« مُتَقَعِّدِ »\r\nكه در بعضى از نسخ\r\n« مقتعد »\r\nآمده ، به معناى كسى است كه جايى را محل نشستن خود انتخاب كرده و اشاره به سوارى است كه بر مركب خود نشسته و تنها در مسير از آن استفاده نمىكند ، بلكه در تمام حاجات خود از آن بهره مىگيرد ؛ گاه مىايستد و با كسى سخن مىگويد ، گاه همان‌طور كه سوار است چيزى مىخرد و گاه چيزى به ديگرى تحويل مىدهد . خلاصه بر مركب نشسته و بىخيال از سنگينى وزنش بر دوش مركب همهء كارهاى خود را سواره انجام مىدهد .\r\nامام عليه السلام در پايان اين نامه براى تأكيد بيشتر بر عزم راسخ و ارادهء آهنين خود در برابر دشمن به شعر شاعرى از طايفهء بنى سليم متمثل مىشود و مىفرمايد : « ولى وضع من همان‌گونه است كه شاعر بنى سليم گفته است :\r\nهرگاه از من بپرسى چگونه‌اى مىگويم : در برابر مشكلات زمان صبور و بااستقامتم .\r\nبر من سخت است كه غم و اندوه در چهره‌ام ديده شود كه موجب شماتت دشمن يا ناراحتى دوست گردد » ؛\r\n( وَلَكِنَّهُ كَمَا قَالَ أَخُو بَنِي سَلِيمٍ :\r\n فَإِنْ تَسْأَلِينِي كَيْفَ أَنْتَ فَإِنَّنِي * صَبُورٌ عَلَى رَيْبِ « 1 » الزَّمَانِ صَلِيبُ « 2 »\r\nيَعِزُّ عَلَيَّ أَنْ تُرَى بِي كَآبَةٌ « 3 » * فَيَشْمَتَ « 4 » عَادٍ « 5 » أَوْ يُسَاءَ حَبِيبُ ) . \r\n\r\n\r\n","description":"","footnote":"\r\n( 1 ) . « ريب » گاهى به معناى شك و گاه به معناى حوادث مشكل روزگار مىآيد .\r\n( 2 ) . « صليب » به معناى محكم از ريشهء « صلب » آمده است .\r\n( 3 ) . « كآبة » به معناى غم و اندوه و انكسار ناشى از آن است .\r\n( 4 ) . « يشمت » از ريشهء « شماتت » به معناى شاد شدن دشمن است .\r\n( 5 ) . « عاد » به معناى دشمن از ريشهء « عداوت » گرفته شده است .\r\n","page_name":" 70 ","page_number":70},
  {"content":"\r\n\r\nيكى از شعراى فارسى زبان دو شعر بالا را به اين صورت سروده است :\r\n الا اى آنكه مىپرسى ز حالم * صبورم من به سختىهاى عالم\r\nنخواهم غم ببينى در رخ من * كه گردد دوست غمگين ، شاد دشمن \r\nدر اينكه اين شعر از كيست اختلاف نظر است ؛ ابن ابى الحديد در شرح خود مىگويد آن را به عباس بن مرداس سلمى نسبت داده‌اند ؛ ولى اظهار مىدارد كه من آن را در ديوان او نديدم .\r\nمرحوم تسترى در شرح نهج‌البلاغهء خود مىگويد : اين دو بيت از صخر عمرو سلمى است و جريان چنين بود كه بعضى از دشمنانش با نيزه به پهلوى او زدند .\r\nاو يك سال در بستر خوابيده بود و محل زخم عفونت كرده بود و به صورت لختهء بزرگى روى زخم آشكار شده بود آن را با كاردى بريدند شايد بهبودى يابد .\r\nشنيد خواهرش دربارهء صبر او سخن مىگويد او در پاسخ خواهرش اين دو بيت و اشعار ديگرى را سرود . « 1 »\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء علّامه تسترى ، ج 7 ، ص 502 .\r\n","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\n\r\n37 و من كتاب له عليه السلام إِلى مُعاوِيَةِ\r\nاز نامه‌هاى امام عليه السلام است\r\nكه در پاسخ معاويه نگاشته « 1 »\r\n\r\nنامه در يك نگاه\r\nاين نامه همان‌گونه كه ذيلًا در بحث سند نامه آمده آغازى دارد كه سيّد رضى از آن صرف نظر كرده است . براى فهم تمام نامه لازم است آغاز آن را نيز در اينجا بياوريم و قبل از آن به اين نكته نيز بايد توجّه داشت كه اين يك نامهء ابتدايى از امام عليه السلام به معاويه نبود ، بلكه پاسخى بود به نامه‌اى كه معاويه خدمت آن حضرت فرستاد . گرچه متن نامهء معاويه در دست نيست و هيچ يك از شارحان نهج‌البلاغه\r\n\r\n\r\n","description":"","footnote":"\r\n( 1 ) . سند نامه :\r\nاين نامه آغازى دارد كه مرحوم سيّد رضى آن را حذف كرده و طبق روش گزينشى خود تنها ذيل نامه را آورده است . مرحوم ابن ميثم و ابن ابى الحديد هر دو صدر نامه را كه بعداً به آن اشاره خواهد شد در شرح نهج‌البلاغهء خود آورده‌اند و اين نشان مىدهد كه آنها به مدركى غير از نهج البلاغه دست يافته بودند كه صدر نامه را در بر داشته است ( مصادر نهج‌البلاغه ، ج 3 ، ص 332 ) .\r\n","page_name":" 73 ","page_number":73},
  {"content":"\r\n\r\nنيز آن را ذكر نكردند ولى از پاسخ امام عليه السلام فى الجمله معلوم مىشود كه معاويه به سه نكته در نامهء خود اشاره كرده : نخست اينكه براى حقانيّت خود به اينكه از طرف عمر به اين مقام منصوب شده استناد جسته است و ديگر اينكه به امام عليه السلام پيشنهاد كرده شام و مصر را در اختيار او بگذارد و اجازه دهد بعد از امام عليه السلام سرپرستى تمام حكومت اسلامى را به دست بگيرد و ديگر اينكه در مورد قتل عثمان ، امام عليه السلام را متهم ساخته و داعيهء خون‌خواهى قتل او و انتقام از قاتلان را دارد .\r\nامام عليه السلام در پاسخ او چنين مىنويسد :\r\n« أَمَّا بَعْدُ ، فَإِنَّ الدُّنْيَا حُلْوَةٌ خَضِرَةٌ ذَاتُ زينَةٍ وَبَهْجَةٍ ، لَمْ يَصْبُ إِلَيْهَا أَحَدٌ إِلّا شَغَلَتْهُ بِزينَتِهَا عَمَّا هُوَ أَنْفَعُ لَهُ مِنْهَا وَبِالآخِرَةِ أُمِرْنَا ، وَعَلَيْهَا حُثِثْنَا فَدَعْ ، يَا مُعَاوِيَةُ ، مَا يَفْنى ، اعْمَلْ لِمَا يَبْقى ، وَاحْذَرِ الْمَوْتَ الَّذي إِلَيْهِ مَصيرُكَ ، وَالْحِسَابَ الَّذي إِلَيْهِ عَاقِبَتُكَ وَاعْلَمْ أَنَّ اللَّهَ - تَعَالى - إِذَا أَرَادَ بِعَبْدٍ خَيْراً حَالَ بَيْنَهُ وَبَيْنَ مَا يَكْرَهُ ، وَوَفَّقَهُ لِطَاعَتِهِ ، وَإِذَا أَرَادَ اللَّهُ بِعَبْدٍ سُوءاً أَغْرَاهُ بِالدُّنْيَا ، وَأَنْسَاهُ الآخِرَةَ ، وَبَسَطَ لَهُ أَمَلَهُ ، وَعَاقَّهُ عَمَّا فيهِ صَلَاحُهُ وَقَدْ وَصَلَني كِتَابُكَ ، فَوَجَدْتُكَ تَرْمي غَيْرَ غَرَضِكَ ، وَتَنْشُدُ غَيْرَ ضَالَّتِكَ ، وَتَخْبِطُ في عَمَايَةٍ ، وَتَتيهُ في ضَلَالَةٍ ، وَتَعْتَصِمُ بِغَيْرِ حُجَّةٍ ، وَتَلُوذُ بِأَضْعَفِ شُبْهَةٍ فَأَمَّا سُؤَالُكَ إِلَيَّ الْمُتَارَكَةَ وَالإِقْرَارَ لَكَ عَلَى الشَّامِ ، فَلَوْ كُنْتُ فَاعِلًا ذَلِكَ الْيَوْمَ لَفَعَلْتُهُ أَمْسِ وَأَمَّا قَوْلُكَ : إِنَّ عُمَرَ وَلّاكَهَا ، فَقَدْ عَزَلَ مَنْ كَانَ وَلّاهُ صَاحِبُهُ ، وَعَزَلَ عُثْمَانُ مَنْ كَانَ عُمَرُ وَلّاهُ وَلَمْ يُنْصَبْ لِلنَّاسِ إِمَامٌ إِلّا لِيَرى مِنْ صَالِحِ الأُمَّةِ مَا قَدْ كَانَ ظَهَرَ لِمَنْ كَانَ قَبْلَهُ ، أَوْ خَفِيَ عَنْهُمْ عَيْبُهُ ، وَالأَمْرُ يَحْدُثُ بَعْدَهُ الأَمْرُ ، وَلِكُلِّ وَالٍ رَأْيٌ وَاجْتِهَادٌ ؛\r\nاما بعد ( از حمد و ثناى الهى بدان ) دنيا ظاهراً شيرين و سرسبز و زيبا و بهجت‌انگيز است . هركس به آن برسد او را مشغول زرق و برق خود مىسازد و از آنچه براى او سودمندتر است باز مىدارد ، در حالى كه ما مأمور به آخرت هستيم و بر آن تشويق و ترغيب شده‌ايم . اى معاويه آنچه را فانى مىشود رها كن\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nو براى آنچه باقى و پايدار است عمل نما و از مرگى كه پايان كار تو و حسابى كه سرانجام توست بپرهيز و بدان خداوند متعال هرگاه خير بنده‌اى را بخواهد ميان او و آنچه خداوند آن را ناپسند مىشمارد مانع مىشود و او را براى اطاعت خود موفق مىدارد و هنگامى كه براى بنده‌اى بد بخواهد ، او را به دنيا تشويق مىكند و آخرت را از خاطر او مىبرد ، آرزويش را دور و دراز مىكند و از آنچه صلاح اوست او را باز مىدارد .\r\nنامهء تو به من رسيد ديدم به سويى تير پرتاب مىكنى كه هدف تو نيست و به دنبال چيزى غير از گمشدهء خود مىگردى و در مسير خود با نابينايى و در وادى ضلالت گام برمىدارى و بدون دليل سخن مىگويى و به ضعيف‌ترين شبهه چنگ مىزنى .\r\nاما اينكه از من خواسته‌اى در برابر متاركهء جنگ ، حكومت شام ( و مصر ) را به تو واگذارم اگر من امروز آمادهء چنين كارى بودم ديروز ( كه هنوز جنگى در كار نبود ) انجام مىدادم و اما اينكه گفته‌اى : عمر تو را به اين مقام منصوب كرد ( فراموش نكن كه ) عمر افرادى را كه قبل از او ابو بكر به مقاماتى منصوب كرده بود عزل نمود و عثمان نيز كسانى را كه عمر نصب كرده بود معزول داشت .\r\nامام عليه السلام و پيشوا براى اين نصب شده است كه مصالح امّت را در نظر بگيرد خواه براى آن كس كه پيش از او بوده آشكار و يا عيب او ( والى ) پنهان شده باشد و امور يكى پس از ديگرى رخ مىدهد و هر پيشوايى رأى و اجتهاد خود را دارد ، بنابراين منصوب شدن تو از طرف عمر به ولايت شام هيچ امتيازى براى تو ايجاد نمىكند » . « 1 »\r\n* * * آنچه مرحوم سيّد رضى در نهج‌البلاغه آورده در دنبال اين بخش از نامه است .\r\n\r\n\r\n","description":"","footnote":"\r\n( 1 ) . تمام نهج‌البلاغه ، ص 838 و شرح نهج‌البلاغهء ابن ابى الحديد ، ج 16 ، ص 153 .\r\n","page_name":" 75 ","page_number":75},
  {"content":"\r\n\r\nبه هر حال ، آن قسمت را كه در نهج‌البلاغه آمده مىتوان به دو بخش تقسيم كرد :\r\nنخست سرزنش معاويه به علت پيروى از هواى نفس و ناديده گرفتن حقايق و پيمان‌هاى الهى .\r\nو ديگر ، پاسخ به دفاع‌هاى معاويه از عثمان و مطالبهء قاتلان او از امام عليه السلام .\r\n* * *\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nفَسُبْحَانَ اللَّهِ ! مَا أَشَدَّ لُزُومَكَ لِلْأَهْوَاءَ الْمُبْتَدَعَةِ ، وَالْحَيْرَةِ الْمُتَّبَعَةِ ، مَعَ تَضْيِيعِ الْحَقَائِقِ وَاطِّرَاحِ الْوَثَائِقِ ، الَّتِي هِيَ للَّهِ طِلْبَةٌ ، وَعَلَى عِبَادِهِ حُجَّةٌ .\r\nفَأَمَّا إِكْثَارُكَ الْحِجَاجَ عَلَى عُثْمَانَ وَقَتَلَتِهِ ، فَإِنَّكَ إِنَّمَا نَصَرْتَ عُثْمَانَ حَيْثُ كَانَ النَّصْرُ لَكَ ، وَخَذَلْتَهُ حَيْثُ كَانَ النَّصْرُ لَهُ ، وَالسَّلَامُ .\r\n\r\nترجمه\r\nسبحان اللَّه ! تو چقدر بر هوا و هوس‌هاى بدعت‌آميز و سرگردانىهايى كه پيوسته از آن پيروى مىكنى اصرار دارى ! اين كار توأم با ناديده گرفتن حقايق و دور افكندن پيمان‌هايى است كه خدا آن را طلب كرده و حجت بر بندگان اوست .\r\nاينكه پيوسته به خون عثمان و قاتلان او استدلال مىكنى ( و گويا خود را ولى دم عثمان و مطالبه كنندهء خون او مىپندارى بسيار شگفت‌آور است ، زيرا ) تو آنجا به يارى عثمان برخاستى كه در حقيقت يارى خودت بود ولى آنجا كه يارى عثمان بود ، دست از ياريش برداشتى ( و او به آن سرنوشت گرفتار آمد ) والسلام .\r\n\r\nشرح و تفسير تو را با خونخواهى عثمان چكار ؟\r\nهمان‌گونه كه اشاره شد متأسفانه تا آنجا كه ما اطّلاع داريم سيره نويسان و مورخان ، متن نامهء معاويه را نياورده‌اند ، هرچند بخش‌هايى از آن از پاسخ\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nامام عليه السلام روشن مىشود . از اين قسمت نامهء امام عليه السلام كه معاويه را شديدا به سبب هوا پرستى سرزنش مىكند چنين بر مىآيد كه او سخنانى جسورانه و نابخردانه در نامهء خود به امام عليه السلام نوشته است ، از اين رو امام عليه السلام مىفرمايد : « سبحان اللَّه تو چقدر بر هوا و هوس‌هاى بدعت‌آميز و سرگردانىهايى كه پيوسته از آن پيروى مىكنى اصرار دارى ! اين كار توأم با ناديده گرفتن حقايق و دور افكندن پيمان‌هايى كه خدا آن را طلب كرده و حجت بر بندگان اوست » ؛\r\n( فَسُبْحَانَ اللَّهِ ! مَا أَشَدَّ لُزُومَكَ لِلْأَهْوَاءَ الْمُبْتَدَعَةِ ، وَالْحَيْرَةِ الْمُتَّبَعَةِ ، مَعَ تَضْيِيعِ الْحَقَائِقِ وَاطِّرَاحِ « 1 »\r\nالْوَثَائِقِ ، الَّتِي هِيَ للَّهِ طِلْبَةٌ ، وَعَلَى عِبَادِهِ حُجَّةٌ ) .\r\nامام عليه السلام در اين گفتار كوتاه و پر معنا عوامل انحراف معاويه را در چهار چيز خلاصه مىكند : نخست پيروى از هوا و هوس و ديگر متابعت از عوامل سرگردانى و سوم چشم فرو بستن بر واقعيّت‌ها و چهارم شكستن عهد و پيمان‌هاى الهى است .\r\nروشن است كه هر يك از اينها به تنهايى مىتواند انسان را به پرتگاه سقوط بكشاند تا چه رسد كه همهء اينها در كسى جمع باشد .\r\nحقايقى را كه امام عليه السلام به آن اشاره كرده و مىفرمايد معاويه آنها را ضايع نموده ، ويژگىهاى منحصر به فرد امام عليه السلام در اسلام است كه از آغاز بعثت پيغمبر صلى الله عليه و آله تا آخرين ايام انجام گرفت . فراموش كردن سوابق خود معاويه در عصر جاهليّت و فجايع پدر و مادرش به گونه‌اى است كه هيچ عاقلى به خود اجازه نمىدهد ويژگىهاى امام عليه السلام را با او مقايسه كند . با اين حال وى مىخواست جانشين امام گردد و در حيات امام عليه السلام نيز بخش عظيمى از كشور اسلامى در اختيارش باشد .\r\n« وَثائق »\r\n( پيمان‌ها ) اشاره به پيمان‌هايى است كه از هر آدم با ايمانى گرفته شده\r\n\r\n\r\n","description":"","footnote":"\r\n( 1 ) . « اطراح » از ريشهء « طرح » به معناى دور افكندن است .\r\n","page_name":" 78 ","page_number":78},
  {"content":"\r\n\r\nكه در برابر حكم الهى تسليم باشد و جملهء\r\n« الّتى هِىَ للَّهِ طِلْبَةٌ »\r\n- با توجّه به اينكه\r\n« طلبة »\r\nبه معناى مطلوب است اشاره به اين است كه خداوند وفاى به تمام اين پيمان‌ها را از بندگانش مطالبه مىكند .\r\nاز يك سو هر انسان با ايمانى به متقضاى « إِنَّا عَرَضْنَا الْأَمانَةَ عَلَى السَّماواتِ وَالْأَرْضِ وَالْجِبالِ . . . » « 1 » امانت دار الهى است و از سوى ديگر به مقتضاى « وَأَطيعُوا اللَّهَ وَأَطيعُوا الرَّسُولَ » « 2 » اطاعت فرمان خداو پيامبر صلى الله عليه و آله از او خواسته شده و از سوى سوم به مقتضاى « أَ لَمْ أَعْهَدْ إِلَيْكُمْ يا بَنِى آدَمَ أَنْ لَّا تَعْبُدُوا الشَّيْطانَ » « 3 » ترك عبادت و پيروى شيطان از او طلب شده است . اينها و مانند آن همه پيمان‌هاى الهى هستند و خدا حجت را بر بندگانش به مقتضاى آنها تمام كرده است .\r\nآن‌گاه امام عليه السلام در بخش دوم از اين نامه مىفرمايد : « اينكه تو بسيار به ريخته شدن خون عثمان و قاتلان او استدلال مىكنى ( و گويا خود را ولى دم عثمان و مطالبه كنندهء خون او مىپندارى بسيار شگفت‌آور است ، زيرا ) تو آنجا به يارى عثمان برخاستى كه در حقيقت يارى خودت بود ؛ ولى آنجا كه يارى عثمان بود ، دست از ياريش برداشتى ( و او به آن سرنوشت گرفتار آمد ) والسلام » ؛\r\n( فَأَمَّا إِكْثَارُكَ الْحِجَاجَ « 4 » عَلَى عُثْمَانَ وَقَتَلَتِهِ ، فَإِنَّكَ إِنَّمَا نَصَرْتَ عُثْمَانَ حَيْثُ كَانَ النَّصْرُ لَكَ ،\r\nوَخَذَلْتَهُ حَيْثُ كَانَ النَّصْرُ لَهُ ، وَالسَّلَامُ ) .\r\nامام عليه السلام چه تعبير جالبى در اينجا مىفرمايد ، زيرا مىدانيم و تاريخ نيز شاهد و گوياى اين مطلب است كه عثمان از معاويه كمك خواست و معاويه لشكرى براى كمك به او فرستاد ؛ اما دستور داد در نزديكى مدينه اطراق كنند و پيش نروند گويا مىخواست عثمان كشته شود و زمينه براى خلافت او فراهم گردد\r\n\r\n\r\n","description":"","footnote":"\r\n( 1 ) . احزاب ، آيهء 72 .\r\n( 2 ) . مائده ، آيهء 92 .\r\n( 3 ) . يس ، آيهء 60 .\r\n( 4 ) . « الحِجاج » به معناى مجادله كردن براى غلبه بر حريف است .\r\n","page_name":" 79 ","page_number":79},
  {"content":"\r\n\r\nو بعد هم بگويد من به ياريش شتافتم اما دير رسيدم .\r\nبلاذرى مورخ معروف مىگويد : هنگامى كه عثمان كسى را به سوى معاويه فرستاد و از او تقاضاى كمك كرد معاويه « يزيد بن اسد قسرى » را با لشكرى به سوى او گسيل داشت و به او دستور داد هنگامى كه به « ذى خشب » ( محلى در نزديكى مدينه ) رسيدى در آنجا بمان و از آنجا حركت نكن . نگو حاضر چيزى را مىبيند كه غايب نمىبيند حاضر منم و غايب تويى . يزيد در ذى خشب ماند تا عثمان كشته شد . در اين هنگام معاويه دستور بازگشت به او داد و او با لشكرش به شام باز گشت .\r\nبلاذرى در اينجا مىافزايد : منظور معاويه اين بود كه عثمان كشته شود و او مردم را به سوى خود بخواند . « 1 »\r\nجالب اينكه مرحوم مغنيه در شرح نهج‌البلاغهء خود بعد از ذكر اين قصه مىگويد : تمام شواهد از سيرهء معاويه گواهى مىدهد كه اين روايت عين واقعيّت است ؛ هنگامى كه اوضاع برگشت و معاويه ديد خون عثمان بهانهء خوبى براى دعوت مردم به سوى خويش است . پيراهن عثمان را علم كرد و گريهء دروغين سر داد و احساسات مردم را برانگيخت از همه عجيب‌تر اينكه هنگامى كه امير مؤمنان على عليه السلام شهيد شد و او بر تخت خلافت اسلامى تكيه كرد نه تنها كارى با قاتلان عثمان نداشت ، بلكه آنها را با آغوش باز پذيرفت و به آنها جايزه داد .\r\nبراى اطلاع بيشتر از اين موضوع كتابى را كه عقاد دربارهء معاويه نوشته بايد مطالعه كرد . « 2 »\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 16 ، ص 154 .\r\n( 2 ) . فى ظلال نهج‌البلاغه ، ج 3 ، ص 549 .\r\n","page_name":" 80 ","page_number":80},
  {"content":"\r\n\r\n\r\nنكته نامهء معاويه به ابن عباس و پاسخ او به وى\r\nاز نكات جالبى كه ابن ابى الحديد ذيل نامهء مورد بحث آورده است نامه‌اى است كه معاويه به ابن عباس به هنگام صلح با امام حسن عليه السلام نوشت و در آن از وى دعوت كرد كه با او بيعت كند . از جمله مطالب نامه اين بود : « به جانم سوگند اگر تو را به علت قتل عثمان مىكشتم ، اميد داشتم مورد رضاى خدا و تصميمى صحيح و درست باشد ، زيرا تو از كسانى بودى كه براى قتل او كوشش كردى و او را يارى نكردى و از كسانى كه در ريختن خون او شركت داشتى . من با تو صلح نكردم كه صلح مانع از اقدام بر ضد تو باشد و امان‌نامه‌اى نيز از من ندارى » .\r\nولى ابن عباس از اين تهديد معاويه نترسيد و جواب كوبندهء طولانى به او داد كه بخشى از آن چنين است : « و اما اينكه گفته‌اى من از كسانى بودم كه كوشش براى قتل عثمان كردم و دست از يارى او كشيدم و با كسانى كه خون او را ريختند همكارى كردم ( و نيز اضافه كرده بودى ) كه ميان من و تو صلحى نيست كه مانع از اقدام بر ضد من گردد ، من به خدا سوگند مىخورم كه تو در انتظار قتل او بودى و دوست داشتى كه هلاك شود و با آگاهى از وضع او كسانى را كه نزد تو بودند از يارى او باز داشتى . نامهء او به تو رسيد و فريادش را كه استغاثه مىكرد و يارى مىطلبيد شنيدى و تو به او توجّه نكردى تا زمانى كه از در عذرخواهى در آمدى در حالى كه مىدانستى آنها ( كسانى كه بر ضد او شوريده‌اند ) رهايش نمىكنند تا كشته شود و آن‌گونه كه تو مىخواستى سرانجام كشته شد . سپس دانستى كه مردم هرگز ما و تو را يكسان نمىدانند ، لذا به سوگ عثمان نشستى و خون او را به گردن ما افكندى و پيوسته مىگويى عثمان مظلوم كشته شد . اگر او مظلوم كشته شده است تو از همهء ظالمان ( در حق او ) ظالم‌ترى سپس پيوسته پايين و بالا رفتى و نشست و برخاست نمودى تا جاهلان را اغوا كنى و با كمك سفيهان با\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nحق ما مبارزه كردى تا به آنچه مىخواستى رسيدى و نمىدانم شايد اين آزمايشى براى شماست و مايهء بهره‌گيرى تا مدتى معين ( جملهء اخير برگرفته از آيهء 111 از سورهء انبياست كه مىفرمايد : « وَإِنْ أَدْرِى لَعَلَّهُ فِتْنَةٌ لَّكُمْ وَمَتاعٌ إِلى حِينٍ » است . « 1 »\r\nاز اين نامهء معاويه به ابن عباس و همچنين نامهء او به امام عليه السلام به خوبى استفاده مىشود كه او بىشرمانه قتل عثمان را كه خودش در آن سهيم بود براى رسيدن به اهدافش به هر كس كه مايل بود نسبت مىداد تا مردم جاهل را بر ضد او بشوراند و او را در برابر خواسته‌هاى خود تسليم كند در حالى كه تمام شواهد تاريخى نشان مىدهد كه او در باطن خواهان قتل عثمان بود و گامى براى يارى او بر نداشت در حالى كه عثمان صريحاً از وى كمك خواسته بود . به تعبير محمد بن مسلمهء انصارى كه در پاسخ معاويه نگاشت : تو در حيات عثمان دست از ياريش برداشتى و بعد از مرگش به ياريش برخاستى\r\n( وَلَئِنْ كُنْتَ نَصَرْتَ عُثْمْانَ مَيّتاً لَقَدْ خَذَلْتَهُ حَيّاً ) .\r\n« 2 »\r\nدر جلد اوّل همين كتاب ( پيام امام اميرالمؤمنين عليه السلام ) صفحهء 421 و جلد 2 ، صفحهء 480 و جلد 3 ، صفحهء 226 توضيحات قابل توجهى دربارهء نامهء امام عليه السلام به معاويه براى بيعت و اشاره‌اى به علل قتل عثمان آمده است .\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 16 ، ص 154 .\r\n( 2 ) . صفين ، ص 76 .\r\n","page_name":" 82 ","page_number":82},
  {"content":"\r\n\r\n\r\n38 و من كتاب له عليه السلام إلى أهْلِ مِصْرَ لَمَّا وَلّى عَلَيْهِمُ الْأَشْتَرَ\r\nاز نامه‌هاى امام عليه السلام است\r\nبه اهل مصر در آن هنگام كه مالك اشتر را براى زمامدارى آنها برگزيد « 1 »\r\n\r\nنامه در يك نگاه\r\nمىدانيم امام عليه السلام نامه‌اى به دست مالك اشتر داد كه برنامهء عملى و روش كشوردارى را در زمينه‌هاى مختلف به او آموخت . اين نامه به عهدنامهء مالك اشتر معروف شده كه نامهء 53 از نهج‌البلاغه است و خواهد آمد . نامه‌هاى ديگرى نيز به اهل مصر - در آستانهء فرستادن او به عنوان زمامدارى مصر - نوشت كه يكى از\r\n\r\n\r\n","description":"","footnote":"\r\n( 1 ) . سند نامه :\r\nاين نامه را جمعى از مورخان و عالمان كه قبل از سيّد رضى مىزيسته‌اند در كتاب‌هاى خود آورده‌اند ؛ از جمله طبرى در تاريخ معروف خود در حوادث سال 38 هجرى و شيخ مفيد در كتاب‌هاى اختصاص و امالى و ابن هلال ثقفى در دو مورد از كتاب الغارات در مورد اوّل از صعصعة بن صوحان و در مورد دوم از مدائنى از يكى از خادمان مالك اشتر نقل كرده كه گفته است : هنگامى كه مالك اشتر ( در اثناى راه مصر به سبب سمّ معاويه ) چشم از جهان فروبست نامه‌اى را ديدند كه بر پاى او بسته شده بود كه اين نامه خطاب به اهل مصر بود از امير مؤمنان على عليه السلام ( مصادر نهج‌البلاغه ، ج 3 ، ص 336 ) .\r\n","page_name":" 83 ","page_number":83},
  {"content":"\r\n\r\nآنها اين نامه و ديگرى نامهء 62 است . از تمام اينها مقام و شخصيت مالك به عنوان انسانى قوى و با ايمان و مدير و مدبر و مخلص و شجاع روشن مىشود .\r\nنامهء مورد بحث در واقع از دو بخش تشكيل شده است : بخش اوّل ، مدح و تمجيدى از مردم مصر است كه به حمايت از اسلام برخاستند در زمانى كه ظلم و فساد صحنهء زمين را فرا گرفته بود و حق و عدالت از جامعهء بشرى رخت بر بسته بود و منكرات و زشتىها جوامع را آلوده ساخته بود .\r\nدر بخش دوم به معرفى مالك به عنوان فردى بسيار ممتاز و داراى تمام صفاتى كه شايستهء يك فرماندار و فرمانده است ، مىپردازد و تعبيرات بسيار بلندى دربارهء مالك مىفرمايد كه دربارهء كمتر كسى ديگر شده و به دنبال آن به مردم مصر فرمان مىدهد قدر او را بشناسند و سر بر فرمانش دهند .\r\n* * *\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nبخش اوّل\r\nمِنْ عَبْدِاللَّهِ عَلِيٍّ أَمِيرِالْمُؤْمِنِينَ ، إِلَى الْقَوْمِ الَّذِينَ غَضِبُوا للَّهِ حِينَ عُصِيَ فِي أَرْضِهِ ، وَذُهِبَ بِحَقِّهِ ، فَضَرَبَ الْجَوْرُ سُرَادِقَهُ عَلَى الْبَرِّ وَالْفَاجِرِ ، وَالْمُقِيمِ الظَّاعِنِ ، فَلَا مَعْرُوفٌ يُسْتَرَاحُ إِلَيْهِ ، وَلَا مُنْكَرٌ يُتَنَاهَى عَنْهُ .\r\n\r\nترجمه\r\nاين نامه از بندهء خدا على امير مؤمنان به سوى مردمى است كه براى خدا خشمگين شدند در آن هنگام كه در زمينش عصيان شده و حق او از بين رفته بود ، در آن هنگام كه جور و ستم خيمهء خود را بر سر نيكوكار و بدكار و حاضر و مسافر زده بود ، زمانى كه نه معروف و نيكى وجود داشت كه انسان در كنارش احساس آرامش كند و نه از منكر و زشتىها اجتناب مىشد ( تا مشمول لطف خدا گردد ) .\r\n\r\nشرح و تفسير مصريان فداكار\r\nامام عليه السلام در آغاز نامه - چنان كه اشاره شد - توصيف بليغى از مردم مصر مىكند و مىفرمايد : « اين نامه از بندهء خدا على امير مؤمنان به سوى مردمى است كه براى خدا خشمگين شدند در آن هنگام كه در زمينش عصيان شده و حق او از بين رفته بود ، در آن هنگام كه جور و ستم خيمهء خود را بر سر نيكوكار و بدكار و حاضر و مسافر زده بود ، زمانى كه نه معروف و نيكى وجود داشت كه انسان در كنارش احساس آرامش كند و نه از منكر و زشتىها اجتناب مىشد ( تا مشمول لطف\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nخدا گردد ) » ؛\r\n( مِنْ عَبْدِاللَّهِ عَلِيٍّ أَمِيرِالْمُؤْمِنِينَ ، إِلَى الْقَوْمِ الَّذِينَ غَضِبُوا للَّهِ حِينَ عُصِيَ فِي أَرْضِهِ ، وَذُهِبَ بِحَقِّهِ ، فَضَرَبَ الْجَوْرُ سُرَادِقَهُ « 1 » عَلَى الْبَرِّ وَالْفَاجِرِ ، وَالْمُقِيمِ\r\nوَالظَّاعِنِ « 2 » ، فَلَا مَعْرُوفٌ يُسْتَرَاحُ إِلَيْهِ ، وَلَا مُنْكَرٌ يُتَنَاهَى عَنْهُ ) .\r\nدر اينكه اين تعبيرات اشاره به چه زمانى است قاطبهء شارحان نهج‌البلاغه آن را اشاره به زمانى مىدانند كه عبداللَّه بن ابى سرح جنايت‌كار معروف ، از سوى عثمان به فرماندارى مصر برگزيده شده بود . او هم با جمعى از ظالمان و اوباش به ظلم و ستم بر مردم مصر پرداخت و نسبت به قوانين اسلامى كاملا بىاعتنا بود ؛ نه امر به معروف را عملا به رسميت مىشناخت نه گامى در راه نهى از منكر برمىداشت .\r\nفراموش نكنيم كه عبداللَّه بن ابى سرح همان كسى است كه در آغاز جزء كاتبان وحى بود ؛ ولى به علت خيانتش پيغمبر صلى الله عليه و آله بر او غضب كرد و آيه‌اى از قرآن در مذمت او نازل شد . او به مرتدان و مشركان پيوست و بر ضد اسلام توطئه كرد و به هنگام فتح مكّه يكى از افراد معدودى بود كه پيغمبر اكرم صلى الله عليه و آله فرمان قتل آنها را صادر نمود و چون عبداللَّه برادر رضاعى عثمان بود ، عثمان او را نزد خود پنهان ساخت . سپس او را نزد پيغمبر صلى الله عليه و آله آورد و براى او امان خواست .\r\nپيغمبر صلى الله عليه و آله از او روى برگرداند . عثمان سه بار اين كار را تكرار كرد . پيامبر صلى الله عليه و آله سرانجام پذيرفت و به او امان داد . هنگامى كه عثمان با عبداللَّه از نزد پيغمبر صلى الله عليه و آله بيرون رفت پيغمبر صلى الله عليه و آله به اطرافيان خود فرمود : من بار اوّل و دوم كه سكوت كردم براى اين بود كه يكى از شما برخيزد و گردن اين خائن را بزند . مردى از انصار عرض كرد : چه خوب بود اشاره‌اى به من مىكرديد اى رسول خدا .\r\n\r\n\r\n","description":"","footnote":"\r\n( 1 ) . « سرادق » در اصل از واژهء فارسى سراپرده گرفته شده و به معناى خيمه‌هايى است كه براى تشكيل مجالس‌مختلف زده مىشد گاه بر روى حياط خانه‌ها و گاه به صورت جداگانه .\r\n( 2 ) . « الظاعن » به معناى كوچ كننده از ريشهء « ظعن » بر وزن « طعن » به معناى كوچ كردن گرفته شده است .\r\n","page_name":" 86 ","page_number":86},
  {"content":"\r\n\r\nپيغمبر صلى الله عليه و آله فرمود : شايستهء انبيا نيست كه نگاه‌هاى پنهانى كنند . « 1 »\r\nبه هر حال مردم مصر بر ضد اين مرد جنايت‌كار شوريدند ؛ ولى او محكم در جاى خود نشسته بود . به همين دليل جمعيّت دو هزار نفرى از مصر حركت كردند به اين قصد كه فرمان عزل او را از عثمان بخواهند ولى عثمان نه تنها حاضر نشد كه او را معزول دارد ؛ بلكه نامه‌اى نوشت و با غلام خود براى عبداللَّه فرستاد به اين مضمون كه به او توصيه كرده بود بعضى از سران معترضان را در برابر چشم مردم به دار آويزد و بعضى را شديدا مجازات كند تا عبرت همگان گردد . معترضانِ مصرى نامه را از غلام كشف كردند و فريادشان بلند شد و گفتند بايد به مدينه برگرديم و تا عزل عثمان از خلافت دست بر نداريم .\r\nدر اين هنگام گروه‌هاى ديگرى از كوفه و بصره به مدينه آمدند آنها نيز شكايت‌هاى مشابهى داشتند . اضافه بر اينها بسيارى از مهاجران و انصار معتقد بودند كه عثمان با كارهايى كه انجام داده لايق خلافت مسلمين نيست و بايد از خلافت كناره‌گيرى كند ؛ ولى عثمان همچنان مقاومت مىكرد . اين مقاومت خشم شورشيان را برانگيخت ؛ خانهء او را محاصره كردند و سرانجام به دست ابو حرب غافقىِ مصرى و به اعتقاد بعضى به دست افراد ديگرى به قتل رسيد . « 2 » اين در حالى بود كه على عليه السلام فرزندان خود امام حسن و امام حسين عليهما السلام را به در خانهء عثمان فرستاده بود كه مانع ورود مردم به داخل خانه شوند ، زيرا امام عليه السلام موافق با قتل عثمان نبود ، هرچند لازم مىدانست كه عثمان از خلافت كناره‌گيرى كند .\r\nولى آنچه مربوط به نامهء مورد بحث است اين است كه از تعريف و تمجيدى كه على عليه السلام در اين نامه از مردم مصر كرده است بعضى اين‌چنين استنباط كرده‌اند\r\n\r\n\r\n","description":"","footnote":"\r\n( 1 ) . به سيرهء ابن هشام و استيعاب ابن عبدالبر مراجعه شود .\r\n( 2 ) . شرح بيشتر دربارهء اين موضوع را در جلد دوم همين كتاب ( پيام امام اميرالمؤمنين عليه السلام ) ص 237 تا 241 به بعد به استناد تاريخ طبرى نوشته‌ايم .\r\n","page_name":" 87 ","page_number":87},
  {"content":"\r\n\r\nكه امام عليه السلام موافق قتل عثمان بود .\r\nابن ابى الحديد در اينجا مىگويد : تفسير اين خطبه براى من مشكل است چون اهل مصر بودند كه عثمان را كشتند . هنگامى كه امير مؤمنان شهادت مىدهد كه آنان\r\n« غَضِبُوا للَّهِ حِينَ عُصِىَ فى الأرِضه ؛\r\nبراى خدا خشم گرفتند در آن زمانى كه در زمين عصيان او شد » چنين چيزى شهادت قاطعى است بر عصيان عثمان و ارتكاب منكر از ناحيهء او و تأييد عمل‌كرد مصريان كه بر ضد او شوريدند .\r\nسپس اضافه مىكند مىتوان گفت : - هرچند اين توجيه خالى از اشكال نيست - كه اهل مصر از دست فرماندار عثمان ناراضى بودند و اعمال ضد اسلامى او را انكار مىكردند و براى عزل او نزد عثمان آمدند و هنگامى كه روشن شد نامهء فرمان قتل معترضان را مروان نوشته است از او خواستند مروان را به دست آنها بدهد تا تأديبش كنند ؛ ولى عثمان از اين امر خوددارى كرد و شورش بالا گرفت و بسيارى از مردم مدينه نيز به شورشيانِ مصرى پيوستند و از عثمان خواستند كه عمال ناصالح خود را عزل كند و مروان را به آنها بسپارد و در اين هنگام بعضى از غلامان عثمان به مردم تير اندازى كردند و همين سبب شد كه آنها از ديوار خانهء عثمان بالا بيايند و او را به قتل برسانند ، بنابراين معلوم نيست قاتلان ، مصريان بوده باشند و آنچه مصريان انجام دادند در خور ستايش بود و امام عليه السلام آنها را در اين نامه مىستايد . « 1 »\r\nبعضى از شارحان نهج‌البلاغه اين توجيه را پذيرفته‌اند . از كلمات آنها بر مىآيد كه آن را خالى از تكلف مىدانند ؛ زيرا از يك طرف قراين تاريخى نشان مىدهد كه امام عليه السلام هرگز كسى را تشويق به قتل عثمان نكرد ، بلكه از آن مانع شد ، هرچند اعتراضات شديد به اعمال عثمان و مسلط كردن افراد فاسد بنىاميّه بر جان و مال مسلمين داشت و از سويى ديگر نامهء مورد بحث نشان مىدهد كه قيام\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 16 ، ص 156 .\r\n","page_name":" 88 ","page_number":88},
  {"content":"\r\n\r\nمردمى اهل مصر را در خور ستايش مىشمرد و جمع ميان اين دو همان است كه در توجيه بالا آمد و در سخن امام عليه السلام در اين نامه چيزى كه دلالت بر مدح قاتلان عثمان كند وجود ندارد . « 1 »\r\nدر ضمن امام عليه السلام ويژگىهاى يك جامعهء فاسد را در چند جملهء كوتاه بيان فرموده و آن جامعه‌اى است كه عصيان پروردگار در آن ظاهر شود ، خيمهء جور و ستم نيكان و بدان را زير پوشش خود قرار دهد و كسى در شهر و بيابان در امان نباشد ، نيكىها برچيده شود و زشتىها گسترش يابد .\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ميثم و فى ظلال نهج‌البلاغه .\r\n","page_name":" 89 ","page_number":89},
  {"content":"\r\n . \r\n","description":"","footnote":"","page_name":" 90 ","page_number":90},
  {"content":"\r\n\r\n\r\nبخش دوم\r\nأَمَّا بَعْدُ ، فَقَدْ بَعَثْتُ إِلَيْكُمْ عَبْداً مِنْ عِبَادِ اللَّهِ ، لَايَنَامُ أَيَّامَ الْخَوْفِ ، وَلَا يَنْكُل‌ُعَنِ الْأَعْدَاءِ سَاعَاتِ الرَّوْعِ ، أَشَدَّ عَلَى الْفُجَّارِ مِنْ حَرِيقِ النَّارِ ، وَهُوَ مَالِكُ بْنُ الْحَارِثِ أَخُو مَذْحِجٍ ، فَاسْمَعُوا لَهُ وَأَطِيعُوا أَمْرَهُ فِيمَا طَابَقَ الْحَقَّ ، فَإِنَّهُ سَيْفٌ مِنْ سُيُوفِ اللَّهِ ، لَاكَلِيلُ الظُّبَةِ ، وَلَا نَابِي الضَّرِيبَةِ : فَإِنْ أَمَرَكُمْ أَنْ تَنْفِرُوا فَانْفِرُوا ، وَإِنْ أَمَرَكُمْ أَنْ تُقِيمُوا فَأَقِيمُوا فَإِنَّهُ لَايُقْدِمُ وَلَا يُحْجِمُ وَلَا يُؤَخِّرُ وَلَا يُقَدِّمُ إِلَّا عَنْ أَمْرِي ؛ وَقَدْ آثَرْتُكُمْ بِهِ عَلَى نَفْسِي لِنَصِيحَتِهِ لَكُمْ ، وَشِدَّةِ شَكِيمَتِهِ عَلَى عَدُوِّكُمْ .\r\n\r\nترجمه\r\nاما بعد ( از حمد و ثناى الهى ) من يكى از بندگان ( خاص ) از بندگان خدا را به سوى شما فرستادم . كسى كه به هنگام خوف و خطر خواب به چشم راه نمىدهد و در ساعات ترس و وحشت از دشمن نمىهراسد و به او پشت نمىكند . و در برابر بدكاران از شعلهء آتش ، سوزنده‌تر است و او « مالك بن حارث » از قبيلهء مذحج است .\r\nحال كه چنين است به سخنش گوش فرا دهيد و فرمانش را در آنجا كه مطابق حق است اطاعت كنيد . چرا كه او شمشيرى است از شمشيرهاى خدا كه نه هرگز به كندى مىگرايد و نه ضربه‌اش بىاثر مىگردد ، بنابراين اگر او فرمان بسيج و حركت داد حركت كنيد و اگر دستور توقف داد توقف نماييد ، زيرا او هيچ اقدام و منعى و هيچ عقب‌نشينى و پيش‌روى نمىكند مگر به فرمان من . ( و با اينكه وجود مالك براى من بسيار مغتنم است ؛ ولى ) من شما را بر خود مقدم داشتم ( كه\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nاو را به فرمانداريتان فرستادم ) ، زيرا او نسبت به شما خيرخواه و نسبت به دشمنانتان بسيار سخت‌گير است .\r\n\r\nشرح و تفسير فردى بينا و بسيار توانا را به فرماندارى شما منصوب كردم\r\nامام عليه السلام در اين بخش عمدتا به معرفى مالك اشتر مىپردازد و بعد از معرفى كامل او ضمن بيان شش وصف بسيار ممتاز ، مردم مصر را به اطاعت از فرمان او دعوت مىكند گويى فرمانى است توأم با استدلال .\r\nنخست مىفرمايد : « اما بعد ( از حمد و ثناى الهى ) من يكى از بندگان ( خاص ) از بندگان خدا را به سوى شما فرستادم » ؛\r\n( أَمَّا بَعْدُ ، فَقَدْ بَعَثْتُ إِلَيْكُمْ عَبْداً مِنْ عِبَادِ اللَّهِ ) .\r\nنكره بودن « عبد » در اينجا براى تعظيم است و نشان مىدهد كه مالك اشتر در مقام عبوديت پروردگار بسيار شايسته بود و امام عليه السلام هم اوّلين و مهم‌ترين افتخار او را همين عبوديت پروردگار مىشمرد ، همان چيزى كه در نمازهاى خود در ذكر تشهد قبل از مقام رسالت پيغمبر صلى الله عليه و آله از آن ياد مىكنيم :\r\n( أشْهَدُ أنَّ مُحَمّداً عَبْدُهُ وَرَسُولُهُ ) .\r\nهمان حقيقتى كه اميرالمؤمنين على عليه السلام به آن افتخار مىكرد و مىگفت :\r\n« كَفَى بِي عِزّاً أَنْ أَكُونَ لَكَ عَبْداً » .\r\n« 1 »\r\nسپس در توصيف دوم و سوم مىفرمايد : « كسى كه به هنگام خوف و خطر خواب به چشم راه نمىدهد و در ساعات ترس و وحشت از دشمن نمىهراسد و به او پشت نمىكند » ؛\r\n( لَا يَنَامُ أَيَّامَ الْخَوْفِ ، وَلَا يَنْكُلُ « 2 » عَنِ الْأَعْدَاءِ سَاعَاتِ\r\n\r\n\r\n","description":"","footnote":"\r\n( 1 ) . بحارالانوار ، ج 91 ، ص 94 ، ح 10 .\r\n( 2 ) . « لا ينكُلُ » در اصل از ريشهء « نكول » به معناى عقب رفتن از روى ترس گرفته شده و گاه به هرگونه‌عقب‌نشينى از كارى گفته مىشود .\r\n","page_name":" 92 ","page_number":92},
  {"content":"\r\n\r\nالرَّوْعِ « 1 » ) .\r\nاين دو وصف در واقع از مهم‌ترين اوصافى است كه براى پيروزى بر دشمن لازم است ؛ آماده باش دائم در زمان خوف حملهء دشمن و نهراسيدن از نقشه‌ها ، ضربه‌ها و عِدّه و عُدّهء اعدا . تاريخ نشان داده است كسانى كه در نبرد مغلوب شده‌اند غالباً يكى از اين دو ويژگى را از دست داده‌اند . يا غافلگير شده‌اند يا ترس از دشمن آنها را به ضعف و ذلت و زبونى كشيده است .\r\nآن‌گاه در چهارمين وصف مىفرمايد : « او در برابر بدكاران از شعلهء آتش سوزنده‌تر است و او مالك بن حارث از قبيلهء مذحج است » ؛\r\n( أَشَدَّ عَلَى الْفُجَّارِ مِنْ حَرِيقِ النَّارِ ، وَهُوَ مَالِكُ بْنُ الْحَارِثِ أَخُو مَذْحِجٍ « 2 » ) .\r\nتعبير به\r\n« حَرِيقِ النَّارِ ؛\r\nسوزش آتش » در واقع رساترين تعبيرى است كه براى حملات شديد مالك اطلاق شده ، زيرا هيچ چيز همانند آتش نابود نمىكند . آب غرق مىكند ، سنگ مىشكند ؛ ولى آتش مىسوزاند و خاكستر مىكند .\r\nمرحوم تسترى در شرح نهج‌البلاغهء خود از كتاب صفين نصر بن مزاحم نقل مىكند كه در ايام جنگ صفين مردى از اهل شام كه قامتى بسيار بلند و بىنظير داشت از صفوف جمعيّت شاميان خارج شد و مبارز طلبيد ( مطابق سنّت جنگ‌هاى تن به تن در آن زمان ) هيچ كس از لشكر امير مؤمنان عليه السلام براى مبارزهء با او بيرون نيامد جز مالك اشتر كه آمد و با ضربه‌اى او را به خاك افكند و كشت .\r\nيكى از شجاعان لشكر شام گفت : به خدا قسم قاتل تو را خواهم كشت . اين سخن را گفت و بر اشتر حمله برد . اشتر او را با ضربه‌اى از پاى در آورد و او در پيش روى اسبش افتاد و يارانش با بدن مجروح او را از معركه بيرون بردند . يكى\r\n\r\n\r\n","description":"","footnote":"\r\n( 1 ) . « الرّوْع » به معناى ترس و وحشت و گاه به معناى ترساندن و به وحشت انداختن آمده است .\r\n( 2 ) . « مذحج » قبيله‌اى از يمن بود و مالك اشتر از رؤساى آن قبيله بود سپس به مدينه و آن‌گاه به كوفه آمد و در زمرهء شيعيان خالص و خاصان امير مؤمنان على عليه السلام در آمد .\r\n","page_name":" 93 ","page_number":93},
  {"content":"\r\n\r\nاز لشكريان شام به نام ابو رفقيهء سهمى گفت : اين مرد آتش بود ؛ ولى در برابر طوفان آتش زا مقاومت نكرد .\r\n( كانَ هَذا ناراً فَصافَدَتْ أعْصاراً ) .\r\nسرانجام امام عليه السلام در يك نتيجه‌گيرى از اوصاف گذشتهء مالك اشتر مىفرمايد :\r\n« حال كه چنين است به سخنش گوش فرا دهيد و فرمانش را در آنجا كه مطابق حق است اطاعت كنيد » ؛\r\n( فَاسْمَعُوا لَهُ وَأَطِيعُوا أَمْرَهُ فِيمَا طَابَقَ الْحَقَّ ) .\r\nبديهى است كسى كه بندهء مخلص خداست ، مراقب دشمن و نقشه‌هاى اوست و هرگز از برابر دشمن عقب‌نشينى نمىكند و همچون آتش يا صاعقه‌اى بر سر او فرود مىآيد ، كسى است كه بايد به سخنانش گوش فرا داد و اوامر او را اطاعت نمود ؛ ولى جالب اين است كه امام عليه السلام مىفرمايد :\r\n« فيما طابَقَ الْحَقَّ ؛\r\nدر آنجا كه مطابق حق باشد » اشاره به اينكه هيچ كس به جز انبيا و اوصيا معصوم نيست ، بنابراين اطاعت از اوامر آنها بايد محدود به مطابقت با حق باشد . به اين ترتيب امام عليه السلام حتى دربارهء نزديك‌ترين دوستانش اين توصيه را مىفرمايد ، از اين رو ابن ابى الحديد در شرح اين جمله مىنويسد : اين نشانهء قدرت دينى و صلابت روحى امام عليه السلام است كه حتى دربارهء محبوب‌ترين افراد نزد او مسامحه را روا نمىدارد و اين قيد را براى اطاعت از فرمان او نيز قايل مىشود چرا كه پيغمبر اكرم صلى الله عليه و آله فرمود :\r\n« لَا طَاعَةَ لِمَخْلُوقٍ فِي مَعْصِيَةِ الْخَالِق » .\r\n« 1 »\r\nآن‌گاه امام عليه السلام به سراغ وصف پنجم دربارهء مالك مىرود و مىفرمايد : « چرا كه او شمشيرى است از شمشيرهاى خدا كه نه هرگز به كندى مىگرايد و نه ضربه‌اش بىاثر مىگردد » ؛\r\n( فَإِنَّهُ سَيْفٌ مِنْ سُيُوفِ اللَّهِ ، لَاكَلِيلُ « 2 » الظُّبَةِ « 3 » ، وَلَا نَابِي « 4 »\r\n\r\n\r\n","description":"","footnote":"\r\n( 1 ) . كنزالعمال ، ج 5 ، ص 792 ، ح 14401 .\r\n( 2 ) . « كَليل » به معناى ضعيف و ناكارآمد و كند از ريشهء « كلّ » بر وزن « حل » گرفته شده است .\r\n( 3 ) . « الظُبة » به معناى تيزى شمشير و نيزه و خنجر است .\r\n( 4 ) . « نابِى » به معناى شمشير كندى است كه برندگى ندارد و در اصل از « نبوة » بر وزن « ضربه » به معناى مرتفع شدن گرفته شده و شمشير كند چون در محل فرو نمىرود و در بالا مىايستد به آن نابى گفته مىشود .\r\n","page_name":" 94 ","page_number":94},
  {"content":"\r\n\r\nالضَّرِيبَةِ « 1 » ) .\r\nتعبير به\r\n« سَيْفٌ مِنْ سُيُوفِ اللَّهِ ؛\r\nشمشيرى است از شمشيرهاى خدا » شمشيرى برنده و با كارايى بالا ؛ بهترين تعبيرى است كه دربارهء مرد شجاعى همچون مالك به كار رفته است .\r\nبعضى از شارحان نهج‌البلاغه گفته‌اند : سيف اللَّه لقب خالد بن وليد بود و در اينكه چه كسى اين لقب را بر او نهاد اختلاف كرده‌اند . بعضى گفته‌اند : پيغمبر اكرم صلى الله عليه و آله اين لقب را به او داد ؛ ولى ابن ابى الحديد تصريح مىكند : صحيح اين است كه اين لقب را ابوبكر به او داد به سبب جنگ‌هايى كه او با اهل ردّه و مسيلمهء كذاب داشت و بر آنها پيروز شد .\r\nولى مىدانيم كه خالد بن وليد كارهاى زشت فراوانى داشت و هرگز قابل مقايسه با مالك اشتر ، آن مرد شجاع راستگوى پاك‌باز نبود .\r\nقابل توجّه اينكه ابن اثير مىگويد : هنگامى كه خالد مالك بن نويره را ( بدون دليل شرعى ) به قتل رسانيد و همسر او را به عقد خود در آورد عمر خشمگين شد و به خالد گفت : مسلمانى را كشتى سپس بر همسرش پريدى ، به خدا سوگند تو را سنگباران مىكنم و اصرار كرد كه ابو بكر ، خالد را به علت كشتن مالك بن نويره قصاص كند ؛ ولى ابوبكر در پاسخ او گفت : خالد كارى انجام داد و خطا كرد و من شمشيرى را كه خداوند كشيده در نيام نمىكنم ( و همين سبب شد كه گروهى او را سيف اللَّه بنامند ولى عجب سيفى ) . « 2 »\r\nامام عليه السلام باز نتيجه‌گيرى كرده و مىفرمايد : « بنابراين اگر او فرمان بسيج و حركت داد حركت كنيد و اگر دستور توقف داد توقف نماييد » ؛\r\n( فَإِنْ أَمَرَكُمْ أَنْ تَنْفِرُوا فَانْفِرُوا ، وَإِنْ أَمَرَكُمْ أَنْ تُقِيمُوا فَأَقِيمُوا ) .\r\n\r\n\r\n","description":"","footnote":"\r\n( 1 ) . « ضريبة » به معناى مضروب و محلى است كه ضربه به آن وارد مىشود .\r\n( 2 ) . كامل ابن اثير ، ج 2 ، ص 358 و اسد الغابة ، ج 4 ، ص 277 در شرح حال مالك بن نويره .\r\n","page_name":" 95 ","page_number":95},
  {"content":"\r\n\r\nسپس او را با ششمين و آخرين وصف مىستايد و مىفرمايد : « زيرا او هيچ اقدام و منعى و هيچ عقب‌نشينى و پيش‌روى نمىكند مگر به فرمان من » ؛\r\n( فَإِنَّهُ لَا يُقْدِمُ لَايُحْجِمُ « 1 » ، وَلَا يُؤَخِّرُ وَلَا يُقَدِّمُ إِلَّا عَنْ أَمْرِي ) .\r\nبنابراين فرمان او فرمان من و دستور او دستور برگرفته از دستور من است .\r\nبه يقين مالك اشتر در جزئيات ، آن هم با فاصلهء زيادى كه ميان مصر و عراق و كوفه بود از امام عليه السلام دستور نمىگرفت بلكه امام عليه السلام اصول كلى را - همان‌گونه كه از فرمان معروف مالك در نامهء 53 بر مىآيد - به او آموخته بود و فروع را به اين اصول باز مىگرداند و اين اجتهاد به معناى صحيح است « رد الفروع الى الاصول » .\r\nاين اوصاف شش‌گانه در هركس كه باشد او را به صورت انسانى كامل كه جامع كمالات معنوى و مادىِ درونى و برونى است در مىآورد ؛ انسانى كم نظير و گاه بىنظير .\r\nلذا امام عليه السلام در آخرين جملهء اين نامه مىفرمايد : « ( و با اينكه وجود مالك براى من بسيار مغتنم است ؛ ولى ) من شما را بر خود مقدم داشتم ( كه او را به فرمانداريتان فرستادم ) ، زيرا او نسبت به شما خيرخواه و نسبت به دشمنانتان بسيار سخت‌گير است » ؛\r\n( وَقَدْ آثَرْتُكُمْ بِهِ عَلَى نَفْسِي لِنَصِيحَتِهِ لَكُمْ ، وَشِدَّةِ شَكِيمَتِهِ « 2 » عَلَى عَدُوِّكُمْ ) .\r\nامام عليه السلام در اين جمله تصريح مىكند كه هرچند وجود مالك در لشكر او و تحت فرماندهى او ضرورت داشته ، ولى به جهت اهمّيّت سرزمين مصر كه كشورى بزرگ و تاريخى با مردمانى پيشرفته و آگاه است آنها را بر خود مقدم\r\n\r\n\r\n","description":"","footnote":"\r\n( 1 ) . « يُحجِم » از ريشهء « احجام » و « حجم » بر وزن « رجم » در اصل به معناى بستن دهان حيوان است . سپس به هرگونه منع كردن و باز داشتن و منصرف كردن اطلاق شده است .\r\n( 2 ) . « شكيمة » به معناى لجامى است كه در دهان حيوان مىگذارند و به وسيلهء آن او را از حركت‌هاى نامناسب باز مىدارند و در جملهء بالا اشاره به اين است كه دشمنان شما را مهار مىكند و از حركت باز مىدارد .\r\n","page_name":" 96 ","page_number":96},
  {"content":"\r\n\r\nمىدارد . اين از يك سو ارزش وجودى مالك را روشن مىسازد و از سوى ديگر ارزش مردم مصر را .\r\n* * *\r\n\r\n","description":"","footnote":"","page_name":" 97 ","page_number":97},
  {"content":"\r\n . \r\n","description":"","footnote":"","page_name":" 98 ","page_number":98},
  {"content":"\r\n\r\n\r\n39 و من كتاب له عليه السلام إلى عَمْرو بْنِ الْعاص\r\nاز نامه‌هاى امام عليه السلام است\r\nكه به عمرو عاص نگاشته « 1 »\r\n\r\nنامه در يك نگاه\r\nاين نامه مملوّ از سرزنش‌هاى شديدى است كه امام عليه السلام نسبت به عمرو بن عاص فرموده و او را به جهت سرسپردگيش در برابر معاويه ملامت مىكند و معاويه را با اوصافى كه شايستهء اوست توصيف مىنمايد .\r\n\r\n\r\n","description":"","footnote":"\r\n( 1 ) . سند نامه :\r\nاز كسانى كه قبل از سيّد رضى اين نامه را در كتاب خود آورده‌اند نصر بن مزاحم در كتاب صفين است كه با كمى تفاوت نامه را ذكر كرده است . البتّه اين سخن مطابق نقل ابن ابى الحديد است ؛ ولى بعضى از محققان كه كتاب نصر بن مزاحم را بررسى كرده‌اند مىگويند : نامه به اين صورت در نسخهء كتاب نصر كه در دسترس ماست وجود ندارد . ( رجوع شود به شرح نهج البلاغهء علّامهء تسترى ، ج 7 ، ص 514 و الغدير ، ج 2 ، ص 130 . علّامهء امينى اضافه مىكند كه آنچه امروز از كتاب نصر در دست ماست به نظر مىرسد كه تنها بخشى از آن باشد و اصل آن بسيار مفصل‌تر بوده كه به هنگام طبع كتاب حذف شده است ) . از كسانى كه بعد از سيّد رضى آن را در كتاب خود آورده‌اند ، ابن جوزى حنفى در كتاب تذكرة الخواص و طبرسى در احتجاج است ( مصادر نهج‌البلاغه ، ج 3 ، ص 337 ) .\r\n","page_name":" 99 ","page_number":99},
  {"content":"\r\n\r\nبخش ديگرى از اين نامه تهديدى است كه امام عليه السلام نسبت به او و معاويه دارد و مىفرمايد : اگر بر شما دو نفر پيروز شوم شما را به مجازاتى كه در خور شماست مىرسانم و اگر پيروز نشوم مجازات الهى در انتظار شماست .\r\nشايان توجّه است كه مطابق آنچه در كتاب تمام نهج‌البلاغه آمده ، اين نامه جمله‌هاى كوتاهى در آغاز و جملهء كوتاهى در پايان داشته كه سيّد رضى آن را نياورده است . آغاز آن چنين بوده :\r\n« بِسْمِ اللَّهِ الرَّحْمنِ الرَّحيمِ مِنْ عَبْدِاللَّهِ عَلِيٍّ أَميرِالْمُؤْمِنينَ إِلَى الأَبْتَرِ ابْنِ الأَبْتَرِ عَمْرِو بْنِ الْعَاصِ بِنِ وَائِلِ ، شَانِئ مُحَمَّدٍ وَآلِ مُحَمَّدٍ فِي الْجَاهِلِيَّةِالإِسْلَامِ . سَلَامٌ عَلى مَنِ اتَّبَعَ الْهُدى » .\r\nو آخر نامه چنين است :\r\n« وَاللَّهُ حَسْبُكُمَا وَكَفى بِانْتِقَامِهِ انْتِقَاماً ، وَبِعِقَابِهِ عِقَاباًالسَّلَامُ لأَهْلِهِ » .\r\n« 1 »\r\n* * *\r\n\r\n\r\n","description":"","footnote":"\r\n( 1 ) . تمام نهج‌البلاغه ، نامهء 46 ، ص 826 .\r\n","page_name":" 100 ","page_number":100},
  {"content":"\r\n\r\nفَإِنَّكَ قَدْ جَعَلْتَ دِينَكَ تَبَعاً لِدُنْيَا امْرِئٍ ظَاهِرٍ غَيُّهُ ، مَهْتُوكٍ سِتْرُهُ ، يَشِينُ الْكَرِيمَ بِمَجْلِسِهِ ، وَيُسَفِّهُ الْحَلِيمَ بِخِلْطَتِهِ ، فَاتَّبَعْتَ أَثَرَهُ ، وَطَلَبْتَ فَضْلَهُ ، اتِّبَاعَ الْكَلْبِ لِلضِّرْغَامِ يَلُوذُ بِمَخَالِبِهِ ، وَيَنْتَظِرُ مَا يُلْقَى إِلَيْهِ مِنْ فَضْلِ فَرِيسَتِهِ فَأَذْهَبْتَ دُنْيَاكَ وَآخِرَتَكَ ! وَلَوْ بِالْحَقِّ أَخَذْتَ أَدْرَكْتَ مَا طَلَبْتَ . فَإِنْ يُمَكِّنِّي اللَّهُ مِنْكَ وَمِنِ ابْنِ أَبِي سُفْيَانَ أَجْزِكُمَا بِمَا قَدَّمْتُمَا ، وَإِنْ تُعْجِزَا وَتَبْقَيَا فَمَا أَمَامَكُمَا شَرٌّ لَكُمَا ، وَالسَّلَامُ .\r\n\r\nترجمه\r\nتو ( اى عمرو بن عاص ) دين خود را تابع كسى قرار داده‌اى كه گمراهيش آشكار و پردهء حيايش دريده است و به افراد با شخصيت در مجلسش توهين مىكند و عاقل را با معاشرت خود سفيه مىسازد .\r\nتو قدم در جاى قدم‌هاى او نهادى و بخشش او را خواستار شدى همچون سگى كه به دنبال شير درنده‌اى برود و به چنگال او متوسل شود و منتظر پس‌مانده‌هاى شكار او باشد كه به سويش افكنده شود . تو با اين كار دنيا و آخرتت را تباه كردى . اگر طرفدار حق بودى ، به آنچه مىخواستى مىرسيدى و اگر خداوند مرا بر تو و پسر ابوسفيان ( معاويه ) مسلط سازد ، كيفر تمام آنچه را در گذشته انجام داديد به شما خواهم داد و اگر من به شما دست نيابم و ( بعد از من ) باقى بمانيد ، آنچه را ( از عذاب الهى در آخرت ) در پيش داريد براى شما بدتر است . والسلام .\r\n* * *\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nشرح و تفسير دين خود را به دنياى ديگرى فروختى\r\nامام عليه السلام در آغاز نامه سرزنش خود را نسبت به عمرو بن عاص از اينجا آغاز مىكند كه مىفرمايد : « تو ( اى عمرو بن عاص ) دين خود را تابع كسى قرار داده‌اى كه گمراهيش آشكار و پردهء حيايش دريده است و به افراد با شخصيت در مجلسش توهين مىكند و عاقل را با معاشرت خود سفيه مىسازد » ؛\r\n( فَإِنَّكَ قَدْ جَعَلْتَ دِينَكَ تَبَعاً لِدُنْيَا امْرِئٍ ظَاهِرٍ غَيُّهُ ، مَهْتُوكٍ سِتْرُهُ « 1 » ، يَشِينُ « 2 » الْكَرِيمَ بِمَجْلِسِهِ ،\r\nوَيُسَفِّهُ الْحَلِيمَ « 3 » بِخِلْطَتِهِ « 4 » ) .\r\nبعضى از شارحان نهج‌البلاغه جملهء\r\n« يَشِينُ الْكَرِيمَ بِمَجْلِسِهِ »\r\nرا اشاره به سب و لعن شدن مولا على عليه السلام و بنى هاشم در مجلس معاويه دانسته‌اند كه اين بزرگواران همواره و طى ساليان دراز در مجلس او و سپس مجالس ديگر مورد هتك و بىاحترامى واقع مىشدند ؛ ولى ظاهراً منحصر به اين نيست ، بلكه او افزون بر اين كار بسيار زشت ، پيوسته حاضران را كه داراى شخصيت و مقامى نزد على عليه السلام بودند به باد سخريه مىگرفت و با كلمات زشت و ركيك به آنها اهانت مىكرد و بسيارى از آنها نيز پاسخ كوبنده به او مىدادند بى آنكه به خطرات ناشى از آن اعتنا كنند . روى هم رفته معاويه مردى بدزبان و هتاك بود .\r\nاز جمله « جارية بن قدامة » كه مرد با شخصيتى بود - به گفتهء العقد الفريد - روزى وارد بر معاويه شد . معاويه به او گفت چقدر آدم پستى بودى كه تو را جاريه ( يكى از معانى جاريه كنيز است ) نام نهادند و او در جواب گفت : و تو اى\r\n\r\n\r\n","description":"","footnote":"\r\n( 1 ) . « مهتوكٍ سِترُه » به معناى انسان بى شرمى است كه پرده‌هاى حياى او دريده است ، از ريشهء « هتك » به‌معناى پاره كردن و دريدن گرفته شده است .\r\n( 2 ) . « يشين » از ريشهء « شين » بر وزن « عين » به معناى زشت ساختن گرفته شده است .\r\n( 3 ) . « حليم » در اين‌گونه موارد به معناى عاقل است از ريشهء « حلم » بر وزن « نهم » به معناى عقل گرفته شده است .\r\n( 4 ) . « بخلطته » از ريشهء « خلطة » بر وزن « رشته » به معناى معاشرت آمده است .\r\n","page_name":" 102 ","page_number":102},
  {"content":"\r\n\r\nمعاويه نيز چه آدم پستى بودى كه نامت را معاويه گذاشتند كه يكى از معانى آن سگ ماده است . معاويه گفت : اى بىمادر چرا چنين سخن مىگويى ؟ جاريه گفت : مادرم مرا براى گرفتن شمشيرهايى زاده است كه با آن در برابر تو در ميدان‌هاى نبرد حاضر شديم و آن نيز هم اكنون در دست ماست . . . . « 1 »\r\nو جملهء\r\n« يُسَفِّهُ الْحَلِيمَ بِخِلْطَتِهِ »\r\nاشاره به اين است كه آن‌قدر سخنان بىارزش و ناموزون در مجلس او گفته مىشد كه آدم عاقل در آن مجلس ، سفيه شمرده مىشد و اين است نتيجهء مجلسى كه معاويه و هم رديفان او در آن شركت دارند .\r\nاين اوصاف چهارگانه‌اى كه امام عليه السلام براى معاويه بر شمرد ، به خوبى مىتواند تمام شخصيت او را مجسم كند و نشان دهد چه كسى ادعاى خلافت پيامبر اسلام صلى الله عليه و آله را داشت . از آن شگفت‌آورتر حال كسانى است كه تاريخ او را خوانده‌اند و با اين حال او را صحابى محترم پيغمبر صلى الله عليه و آله مىشمرند و كمترين اهانت به او را جايز نمىدانند . راستى تعصب كوركورانه چه بلاهايى بر سر انسان مىآورد .\r\nامام عليه السلام در ادامه خطاب به عمرو عاص مىفرمايد : « تو قدم در جاى قدم‌هاى او گذاشتى و بخشش او را خواستار شدى همچون سگى كه به دنبال شير درنده‌اى برود و به چنگال او متوسل شود و منتظر پس‌مانده‌هاى شكار او باشد كه به سويش افكنده شود . تو با اين كار دنيا و آخرتت را تباه كردى » ؛\r\n( فَاتَّبَعْتَ أَثَرَهُ ، وَطَلَبْتَ فَضْلَهُ ، اتِّبَاعَ الْكَلْبِ لِلضِّرْغَامِ « 2 » يَلُوذُ بِمَخَالِبِهِ « 3 » ، وَيَنْتَظِرُ مَا يُلْقَى إِلَيْهِ\r\nمِنْ فَضْلِ فَرِيسَتِهِ « 4 » ، فَأَذْهَبْتَ دُنْيَاكَ وَآخِرَتَكَ ) .\r\nمعمولًا در اين گونه موارد تشبيه به روباهى مىشود كه به دنبال شير درنده‌اى مىرود تا از پس‌ماندهء شكار او استفاده كند و اينكه امام عليه السلام واژهء كلب ( سگ ) را به\r\n\r\n\r\n","description":"","footnote":"\r\n( 1 ) . انساب الاشراف ، ج 5 ، ص 62 ( با تلخيص ) .\r\n( 2 ) . « ضرغام » به معناى شير است .\r\n( 3 ) . « مخالب » جمع « مِخلب » بر وزن « مِنبر » به معناى چنگال است .\r\n( 4 ) . « فريسة » به معناى شكار است از ريشهء « فَرس » بر وزن « ترس » به معناى دريدن و كشتن گرفته شده است .\r\n","page_name":" 103 ","page_number":103},
  {"content":"\r\n\r\nجاى ثعلب ( روباه ) به كار مىبرد براى نشان دادن شدت پستى عمرو بن عاص است و مىدانيم عمرو عاص خودش كسى نبود كه بتواند حكومتى به چنگ آورد ولى با نيرنگ‌هايى كه براى پيشرفت كار معاويه به كار بست سرانجام زمامدارى مصر را از طرف او در اختيار گرفت . دنياى او تباه شد ، چرا كه آبرويى براى او باقى نماند و تباهى آخرتش نياز به بحث ندارد .\r\nدر كتاب تاريخ يعقوبى آمده است هنگامى كه عمرو بن عاص در آستانهء مرگ قرار گرفت ، نگاهى به اموال فراوان خود كرد ( و از اينكه مىخواهد از آنها چشم بپوشد و همه را رها سازد سخت ناراحت بود ) گفت : اى كاش به جاى اين فضولات شتران بود اى كاش سى سال قبل چشم از دنيا فرو بسته بودم . دنياى معاويه را سر و سامان دادم و دين خودم را فاسد كردم . دنيا را مقدم داشتم و آخرت را به فراموشى سپردم . راه راست را رها كردم تا مرگم فرا رسيد . مىبينم معاويه تمام اموال مرا در اختيار خود مىگيرد و با شما ( بستگان و نزديكانم ) بد رفتارى خواهد كرد . « 1 »\r\nسپس امام عليه السلام اضافه مىفرمايد كه : « اگر طرفدار حق بودى ، به آنچه مىخواستى مىرسيدى » ؛\r\n( وَلَوْ بِالْحَقِّ أَخَذْتَ أَدْرَكْتَ مَا طَلَبْتَ ) .\r\nاشاره به اينكه هم دنيا را داشتى و هم آخرت را چون استعداد كافى براى اين كار داشتى ؛ اما مع الاسف آن را در مسير باطل به كار بستى .\r\nبسيارند كسانى كه مىتوانند با هوش و استعداد خود دنيا را از طريق حلال به دست آورند بى آنكه لطمه‌اى به آخرت آنها وارد شود ؛ ولى راه را اشتباه مىروند .\r\nدر اينجا سؤالى پيش مىآيد و آن اينكه آيا واقعاً اگر عمرو بن عاص در برابر حق تسليم مىشد ، امام عليه السلام آنچه را او مىخواست به او مىداد ، مثلًا حكومت\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 222 . شرح بيشترى دربارهء حالات عمرو عاص در ذيل خطبهء 84 در همين كتاب ج 3 ، ص 472 آورده‌ايم .\r\n","page_name":" 104 ","page_number":104},
  {"content":"\r\n\r\nمصر را در اختيار او مىگذاشت در حالى كه از سيرهء امام عليه السلام چنين چيزى استفاده نمىشود .\r\nدر پاسخ اين سؤال مىتوان گفت كه اگر او واقعاً راه حق را پيش مىگرفت و تقواى الهى داشت ، با هوش و ذكاوت خاصى كه در او بود چرا امام عليه السلام مقام مهمى را به او ندهد به علاوه منظور از\r\n« مَا طَلَبْتَ »\r\nتنها حكومت مصر نيست ، بلكه داشتن مقام شايسته‌اى است كه او را اقناع كند ، هر چند مقامى كمتر از حكومت مصر باشد .\r\nدر پايان اين نامه ، امام عليه السلام او و معاويه را تهديد مىكند و مىفرمايد : « و اگر خداوند مرا بر تو و پسر ابوسفيان ( معاويه ) مسلط سازد ، كيفر همهء آنچه را در گذشته انجام داديد به شما خواهم داد و اگر من به شما دست نيابم و ( بعد از من ) باقى بمانيد ، آنچه را ( از عذاب الهى در آخرت ) در پيش داريد براى شما بدتر است . والسلام » ؛\r\n( فَإِنْ يُمَكِّنِّي اللَّهُ مِنْكَ وَمِنِ ابْنِ أَبِي سُفْيَانَ أَجْزِكُمَا بِمَا قَدَّمْتُمَا ، وَإِنْ تُعْجِزَا تَبْقَيَا فَمَا أَمَامَكُمَا شَرٌّ لَكُمَا ، وَالسَّلَامُ ) .\r\nبعضى از شارحان نهج‌البلاغه در اينجا بحثى را عنوان كرده‌اند كه اگر امام عليه السلام بر آنها پيروز مىشد آيا آنها را به قتل مىرساند يا مشمول عفو مىساخت يا مجازاتى در ميان اين دو . گرچه سخن دربارهء مسأله‌اى كه هرگز روى نداد چندان فايده‌اى ندارد ، ولى به يقين اگر امام عليه السلام از حق خود مىگذشت از حق مردم نمىگذشت و نتيجهء جنايات آنها را به آنها مىداد . شاهد اين سخن چيزى است كه ذيل اين نامه در روايات ديگر آمده است :\r\n« فَإِنْ يُمَكِّنِّي اللَّهُ مِنْكَ وَمِنِ ابْنِ أَبي سُفْيَانَ أَجْزِكُمَا بِمَا قَدَّمْتُمَا وَأُلْحِقْكُمَا بِمَنْ قَتَلَهُ اللَّهُ مِنْ ظَلَمَةِ قُرَيْشٍ عَلى عَهْدِ رَسُولِ اللَّهِ صلى الله عليه و آله ؛\r\nاگر خداوند مرا بر تو و پسر ابوسفيان مسلط سازد شما را به آنچه از پيش انجام داده‌ايد كيفر مىدهم و شما را به ظالمان قريش كه خداوند آنها را در عصر رسول خدا صلى الله عليه و آله كشت ملحق مىسازم » .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nنكته‌ها\r\n\r\n1 . عمرو بن عاص در جاهليت و اسلام\r\nدانشمند معروف مصرى « محمد عبده » در شرح نهج‌البلاغهء خود در آغاز اين نامه مىنويسد : يكى از امور اسف انگيز زمان و در عين حال از شوخىهاى دوران اين است كه عمرو بن عاص همان كسى است كه قريش او را به سوى نجاشى پادشاه حبشه فرستادند تا از او بخواهد جعفر بن ابىطالب و مهاجران و گروهى از مهاجران مسلمين را كه با او بودند به آنها تحويل دهد تا به مكّه باز گردانند و قريش دربارهء آنها حكم كند ( و مجازات نمايد ) . همين شخص ( عمرو بن عاص ) كسى است كه در صفين به نبرد در برابر على بن ابىطالب عليه السلام پرداخت ؛ يعنى با همان روحيه‌اى كه با فرزند نخستين ابوطالب ( جعفر ) مبارزه كرد با همان روحيه با فرزند دوم او ( على عليه السلام ) به جنگ پرداخت ! اين يكى از مسائل اندوهناك اسلامى است كه همان اشخاصى كه در آغاز ظهور اسلام با آن به مبارزه برخاستند ، پس از پيروزى اسلام لباس دين بر تن كردند و باز به مبارزه برخاستند .\r\nاين دانشمند مصرى سپس اضافه مىكند كه عمرو عاص به هدفش رسيد و سرزمين مصر به‌طور خالص در اختيار او قرار گرفت . اكنون بد نيست چهره‌اى از چهره‌هاى حكومت او در مصر را مشاهده كنيم .\r\nآن‌گاه از مقريزى مورخ معروف قرن نهم نقل مىكند كه عمرو عاص بعد از خود هفتاد بهار دينار - هر بهار به اندازهء يك پوست گاو بود - به ارث گذاشت .\r\nاين است سرنوشت اسلام و مسلمين كه هفتاد انبان بزرگ سكهء طلا از قوت ملت مظلوم اسلام و ارزاق آنها غارت مىشود و يك والى آن را از خود به ارث مىگذارد . « 1 »\r\n\r\n\r\n","description":"","footnote":"\r\n( 1 ) . شرح نهج‌البلاغهء عبده ، اوّل نامهء مورد بحث .\r\n","page_name":" 106 ","page_number":106},
  {"content":"\r\n\r\n\r\n2 . گوشه‌اى از اعمال معاويه\r\nنكتهء جالب ديگر اينكه بنا به نقل ابن ابى الحديد در شرح جملهء امام عليه السلام دربارهء معاويه\r\n« ظاهرٍ غيُّه »\r\nمىگويد : گمراهى و ضلالت او چنان آشكار است كه جاى ترديد در آن نيست اما پرده‌درى او كه در جملهء\r\n« مَهْتُوكٍ سِتْرُهُ »\r\nبه آن اشاره شده چنين بود كه او قبل از آنكه نام خلافت را بر خود بگذارد بسيار شوخىهاى سبك و زشت داشت . در زمان عمر از ترس او كمى خود را جمع و جور كرد ؛ ولى در زمان عثمان پرده‌ها را كنار زد و به هر كار قبيحى دست مىيازد .\r\nلباس‌هاى ابريشمين مىپوشيد و از ظرف‌هاى طلا و نقره آب مىخورد ، بر مركب‌هايى كه زين‌هاى زينتى طلايين داشت سوار مىشد و همان‌گونه كه در كتاب‌هاى سيره و تاريخ آمده ، در ايام عثمان در شام شراب مىنوشيد ؛ ولى بعد از شهادت امير مؤمنان عليه السلام و تثبيت موقعيت او بعضى مىگويند شراب را تنها در پنهانى مىنوشيد و بعضى گفته‌اند به ملاحظهء نام خلافت آن را كنار گذاشت ؛ ولى شك نيست كه او به ساز و طرب و آواز خوانندگان گوش فرا مىداد و به آنها جوايزى مىبخشيد . « 1 »\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 16 ، ص 161 .\r\n","page_name":" 107 ","page_number":107},
  {"content":"\r\n . \r\n","description":"","footnote":"","page_name":" 108 ","page_number":108},
  {"content":"\r\n\r\n\r\n40 و من كتاب له عليه السلام إلى بَعْضِ عُمّالِهِ\r\nاز نامه‌هاى امام عليه السلام\r\nبه يكى از فرماندارانش « 1 »\r\n\r\nنامه در يك نگاه\r\nدر اينكه مخاطب در اين نامه چه شخصى بوده است بعضى از شارحان زحمت تعيين او را از دوش خود برداشته و به صورت اجمال از آن گذشته‌اند ؛ ولى آن‌گونه كه از بلاذرى در انساب الاشراف و ابن دمشقى در جواهرالمطالب استفاده مىشود ، مخاطب اين نامه عبداللَّه بن عباس است كه در آن زمان فرماندار بصره بوده است .\r\nتوضيح اينكه طبق نقل اين دو مورخ ، ابوالاسود نامه‌اى به اين مضمون به اميرمؤمنان على عليه السلام نوشت كه خداوند تو را والى امين ما و سرپرستى\r\n\r\n\r\n","description":"","footnote":"\r\n( 1 ) . سند نامه :\r\nاين نامه را نويسندهء عقد الفريد ( ابن عبد ربه متوفاى 328 ) در كتاب خود آورده است ( مصادر نهج‌البلاغه ، ج 3 ، ص 355 ) و شگفت‌آور اينكه شارح معروف ، ابن‌ميثم اين نامه را در شرح نهج‌البلاغهء خود نياورده است .\r\n","page_name":" 109 ","page_number":109},
  {"content":"\r\n\r\nوظيفه‌شناس قرار داده و ما تو را آزموده‌ايم و كاملًا امين و خيرخواه امت يافته‌ايم كه حق آنها را از بيت‌المال ادا مىكنى و از دنياى آنها چشم مىپوشى . تو هرگز چيزى از اموال امت را مصرف نمىكنى و هيچ‌گاه رشوه‌اى را نپذيرفته‌اى ؛ ولى عمو زاده‌ات بدون اطلاع تو در اموال بيت‌المال تصرّف و آن را حيف و ميل مىكند و من صحيح ندانستم كه اين امر را از تو كتمان كنم ( و اين نامه را به خاطر آن به تو نوشتم ) .\r\nامام عليه السلام در نامه‌اى در پاسخ به ابوالاسود از خيرخواهى او تشكر كرد و سپس نامهء مورد بحث را به ابن عباس نوشت . « 1 » و در ضمن آن او را سرزنش كرد ولى نه به‌طور قطع ، بلكه به اين عبارت كه اگر خبرى كه به من رسيده صحيح باشد تو از فرمان من سرپيچى كرده‌اى و حق امانت را ادا ننموده‌اى ، همچنين دستور مىدهد فوراً حساب بيت‌المال را ارسال كند و در پايان نامه نيز به او هشدار مىدهد كه مراقب باشد كه حساب‌رسى خداوند از حساب‌رسى خلق برتر است .\r\nولى بعضى از شارحان نهج‌البلاغه در اينكه نامه خطاب به ابن عباس باشد ترديد كرده و مقام او را به شهادت تاريخ از اين والاتر شمرده‌اند كه مرتكب چنين اعمالى شده باشد .\r\nقابل توجّه اينكه بلاذرى بعد از ذكر نامهء ابوالاسود و نامهء امام به ابن عباس مىنويسد : ابن عباس نامه‌اى خدمت امام نوشت و در آن تصريح كرد كه خبر مزبور نادرست است ( و آنها كه چنين خبرى داده‌اند يا اشتباه كرده‌اند و يا غرضى داشته‌اند ) .\r\nمتن نامهء ابن عباس چنين بود :\r\n« أمّا بَعْدُ فَإنّ الّذي بَلَغَكَ عَنّي باطِلٌ وَأنَا لِما تَحْتَ يَدَيّ أحْوطُ وَأضْبَطُ فَلا تُصَدِّقْ عَلَيّ الأظِنّاءَ رَحِمَكَ اللَّهُ وَالسّلامُ » .\r\nتوضيحات بيشترى در اين زمينه در ذيل نامهء آينده خواهد آمد .\r\n\r\n\r\n","description":"","footnote":"\r\n( 1 ) . انساب الاشراف بلاذرى ، ص 169 و جواهرالمطالب ابن دمشقى ، ج 2 ، ص 79 .\r\n","page_name":" 110 ","page_number":110},
  {"content":"\r\n\r\nأَمَّا بَعْدُ ، فَقَدْ بَلَغَنِي عَنْكَ أَمْرٌ ، إِنْ كُنْتَ فَعَلْتَهُ فَقَدْ أَسْخَطْتَ رَبَّكَ ، وَعَصَيْتَ إِمَامَكَ ، وَأَخْزَيْتَ أَمَانَتَكَ . بَلَغَنِي أَنَّكَ جَرَّدْتَ الْأَرْضَ فَأَخَذْتَ مَا تَحْتَ قَدَمَيْكَ ، وَأَكَلْتَ مَا تَحْتَ يَدَيْكَ ، فَارْفَعْ إِلَيَّ حِسَابَكَ ، وَاعْلَمْ أَنَّ حِسَابَ اللَّهِ أَعْظَمُ مِنْ حِسَابِ النَّاسِ ، وَالسَّلَامُ .\r\n\r\nترجمه\r\nاما بعد ( از حمد و ثناى الهى ) ، كارى از تو به من گزارش داده شده كه اگر انجام داده باشى پروردگارت را به خشم آورده‌اى و پيشوايت را عصيان كرده‌اى و امانت خود را به رسوايى كشيده‌اى ( و خود را به سبب خيانت رسوا و ننگين ساخته‌اى ) . به من خبر داده‌اند كه تو زمين‌هاى آباد را ويران كرده‌اى و آنچه از بيت‌المال در زير دست تو بوده است را به خيانت برگرفته و خورده‌اى ، بنابراين حساب خويش را براى من بفرست و بدان كه حساب خداوند از حساب مردم ( در قيامت ) سخت‌تر و برتر است . والسلام .\r\n\r\nشرح و تفسير خشم خدا و عصيان امام\r\nامام عليه السلام در آغاز اين نامهء كوتاه و تكان‌دهنده مىفرمايد : « اما بعد ( از حمد و ثناى الهى ) ، كارى از تو به من گزارش داده شده كه اگر انجام داده باشى پروردگارت را به خشم آورده‌اى و پيشوايت را عصيان كرده‌اى و امانت خود را به رسوايى كشيده‌اى ( و خود را به سبب خيانت رسوا و ننگين ساخته‌اى ) » ؛\r\n( أَمَّا\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nبَعْدُ ، فَقَدْ بَلَغَنِي عَنْكَ أَمْرٌ ، إِنْ كُنْتَ فَعَلْتَهُ فَقَدْ أَسْخَطْتَ رَبَّكَ ، وَعَصَيْتَ إِمَامَكَ ، وَأَخْزَيْتَ « 1 » أَمَانَتَكَ ) .\r\nامام عليه السلام در اين عبارت ، محتاطانه با مخاطب خود ( ابن عباس يا ديگرى ) برخورد مىكند و به طور قطع نمىفرمايد تو اين كارهاى خلاف را انجام داده‌اى بلكه هشدار مىدهد كه اگر خبرى كه به من رسيده راست باشد ، تو هم در پيشگاه خدا مسئولى و هم در پيشگاه امام خود و هم در برابر مردم به رسوايى كشيده شده‌اى .\r\nچه تعبير گويايى كه انسان بر اثر انجام كارى خود را در برابر خدا و امام و خلق بىاعتبار كرده باشد .\r\nجملهء\r\n« أَخْزَيْتَ أَمَانَتَكَ ؛\r\nامانت خود را رسوا كرده‌اى » ممكن است اشاره به امانت مقام ؛ يعنى فرماندارى باشد ؛ يعنى كار تو مايهء رسوايى فرماندارى توست و يا اشاره به امانت و اعتبارى است كه او نزد مردم داشته ؛ يعنى خود را در نظر خلق بىاعتبار ساخته‌اى .\r\nآن‌گاه امام عليه السلام توضيح بيشترى در اين زمينه مىدهد كه در واقع ، تفصيل بعد از اجمال و تبيين پس از ابهام است مىفرمايد : « به من خبر داده‌اند كه تو زمين‌هاى آباد را ويران كرده‌اى و آنچه از بيت‌المال در زير دست تو بوده است را به خيانت برگرفته و خورده‌اى » ؛\r\n( بَلَغَنِي أَنَّكَ جَرَّدْتَ الْأَرْضَ فَأَخَذْتَ مَا تَحْتَ قَدَمَيْكَ ، وَأَكَلْتَ مَا تَحْتَ يَدَيْكَ ) .\r\nجملهء\r\n« جَرَّدْتَ الْأَرْضَ ؛\r\nزمين را برهنه ساخته‌اى » ممكن است اشاره به اين باشد كه محصولات اراضى خراجيه را بر گرفته و براى خود برداشته‌اى و نيز ممكن است اشاره به اين باشد كه بر اثر سوء تدبيرت زمين‌هاى زراعى را ويران\r\n\r\n\r\n","description":"","footnote":"\r\n( 1 ) . « أخْزَيْتَ » از ريشهء « خِزْى » بر وزن « حزب » در اصل به معناى شكست روحى ( و شرمسارى ) است كه يا از ناحيهء خود انسان است و به صورت حياى مفرط آشكار مىشود و يا از ناحيهء ديگرى است كه بر انسان تحميل مىگردد . اين مادّه گاه به معناى افتادن در بلا و گاه به معناى رسوايى و شرمندگى ناشى از آن است .\r\n","page_name":" 112 ","page_number":112},
  {"content":"\r\n\r\nساخته‌اى و بعضى احتمال داده‌اند كه « ارض » در اينجا به معناى زمين بيت‌المال است ؛ يعنى موجودى بيت‌المال را برگرفته و آن را خالى كرده‌اى ؛ ولى احتمال اوّل و دوم قوىتر به نظر مىرسد .\r\nتوجّه داشته باشيد كه « جَرَّدْتَ » از ريشهء تجريد يعنى برهنه كردن گرفته شده و ملخ را از آن‌رو جراد مىگويند كه زراعت و برگ درختان را مىخورد و زمين و درخت را برهنه مىسازد .\r\nحضرت در پايان نامه مىفرمايد : « بنابراين حساب خويش را براى من بفرست و بدان كه حساب خداوند از حساب مردم ( در قيامت ) سخت‌تر و برتر است . والسّلام » ؛\r\n( فَارْفَعْ إِلَيَّ حِسَابَكَ ، وَاعْلَمْ أَنَّ حِسَابَ اللَّهِ أَعْظَمُ مِنْ حِسَابِ النَّاسِ وَالسَّلَامُ ) .\r\nروشن است كه در حساب بندگان گاهى اشتباه و خطا و زمانى مخفىكارى رخ مىدهد ، در حالى كه حساب الهى نه خطا و اشتباهى دارد و نه كسى مىتواند وضع خود را در برابر آن پنهان كند . همان‌گونه كه قرآن مىفرمايد : « « يا بُنَىَّ إِنَّها إِنْ تَكُ مِثْقالَ حَبَّةٍ مِّنْ خَرْدَلٍ فَتَكُنْ فى صَخْرَةٍ أَوْ فِى السَّماواتِ أَوْ فِى الْأَرْضِ يَأْتِ بِهَا اللَّهُ » ؛ ( لقمان به فرزندش مىگويد : ) پسرم ! اگر به اندازهء سنگينى دانهء خردلى ( كار نيك يا بد ) باشد و در دل سنگى يا در ( گوشه‌اى از ) آسمان‌ها و زمين قرار گيرد خداوند آن را ( در قيامت براى حساب ) مىآورد » . « 1 »\r\nمنظور از حساب كه امام عليه السلام به آن اشاره كرده ، حساب درآمد بيت‌المال اعم از زمين‌هاى خراجيه و زكات و غنايم و مانند آن است كه فرماندار حضرت موظّف شده هم درآمدها و هم هزينه‌ها را براى امام بنويسد تا روشن شود حيف و ميلى در بيت‌المال واقع شده يا نه .\r\n* * *\r\n\r\n\r\n","description":"","footnote":"\r\n( 1 ) . لقمان ، آيهء 16 .\r\n","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\n\r\n41 و من كتاب له عليه السلام إلى بَعْضِ عُمّالِهِ\r\nاز نامه‌هاى امام عليه السلام\r\nبه يكى از فرماندارانش « 1 »\r\n\r\nنامه در يك نگاه\r\nاين نامه همان‌گونه كه در پايان آن در بحث نكات به صورت مشروح خواهد آمد ، بنابر معروف به عبد اللَّه بن عباس نوشته شده است و امام عليه السلام او را به جهت عدم رعايت موازين صحيح در بيت‌المال سرزنش و نكوهش كرده است و همچون پدرى دلسوز و با محبّت كه فرزندش را در راه خطا مىبيند ، بر او بانگ\r\n\r\n\r\n","description":"","footnote":"\r\n( 1 ) . سند نامه :\r\nبخش‌هايى از اين نامه را ابن قتيبه ( متوفاى 276 ) در كتاب عيون الاخبار آورده است و بلاذرى ( متوفاى 279 ) در كتاب انساب الاشراف و ابن عبد ربه ( متوفاى 328 ) در عقد الفريد آورده و اينها همگى قبل از سيد رضى مىزيسته‌اند و از كسانى كه پس از سيد رضى بوده و آن را در كتاب‌هاى خود آورده‌اند ، احمد بن محمد بن ميدانى در مجمع الامثال و سبط بن جوزى در تذكرة الخواص است .\r\nابن ابى الحديد در شرح نهج البلاغهء خود مىگويد : راويان اتفاق نظر دارند كه اين نامه از على عليه السلام است و در اكثر كتب تاريخى آمده است ( مصادر نهج‌البلاغه ، ج 3 ، ص 344 ) .\r\n","page_name":" 115 ","page_number":115},
  {"content":"\r\n\r\nمىزند و فرياد مىكشد و او را بر مسير صحيح فرا مىخواند ، ابن عباس را زير رگبار سرزنش‌هاى خود گرفته است .\r\nدر بخش اوّلِ اين نامه ، احسان خود را به او يادآور مىشود كه وى را به عنوان يكى از خواص خود به يكى از مهم‌ترين مقام‌ها ؛ يعنى فرماندارى بصره منصوب كرده است .\r\nدر بخش دوم به بدىهاى او نسبت به خود اشاره مىكند و وى را به سبب عدم رعايت موازين عدالت در امر بيت‌المال نكوهش مىكند و به تقواى الهى و باز گرداندن اموال مسلمين فرمان مىدهد .\r\nدر بخش سوم سوگند مىخورد كه اگر فرزندانش حسن و حسين عليهما السلام با تمام قرب و منزلتى كه نزد او دارند مرتكب چنين كارى شوند ملاحظهء آنها را نيز نمىكند .\r\nدر چهارمين و آخرين بخش به او هشدار مىدهد كه زندگى دنيا فانى و ناپايدار است و به زودى از اين جهان چشم مىپوشد و در پيشگاه عدل الهى حاضر مىشود و بايد در برابر اعمال خود پاسخ‌گو باشد و از بسيارى از اعمال خود پشيمان مىگردد ؛ اما پشيمانىاش سودى ندارد .\r\nدر اينكه مخاطب اين نامه واقعا عبد اللَّه بن عباس از ياران معروف امام على عليه السلام و يا برادرش عبيداللَّه يا شخص ديگرى است اختلاف زيادى در ميان مورخان و شارحان نهج‌البلاغه و علماى رجال ديده مىشود كه ما در پايان اين نامه به آن اشاره خواهيم كرد و آنچه را نزديك‌تر به نظر مىرسد بيان مىكنيم .\r\n* * *\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nبخش اوّل\r\nأَمَّا بَعْدُ ، فَإِنِّي كُنْتُ أَشْرَكْتُكَ فِي أَمَانَتِي ، وَجَعَلْتُكَ شِعَارِي وَبِطَانَتِي ، وَلَمْ يَكُنْ رَجُلٌ مِنْ أَهْلِي أَوْثَقَ مِنْكَ فِي نَفْسِي لِمُوَاسَاتِي وَمُوَازَرَتِي وَأَدَاءِ الْأَمَانَةِ إِلَيَّ ، فَلَمَّا رَأَيْتَ الزَّمَانَ عَلَى ابْنِ عَمِّكَ قَدْ كَلِبَ ، وَالْعَدُوَّ قَدْ حَرِبَ ، وَأَمَانَةَ النَّاسِ قَدْ خَزِيَتْ ، وَهَذِهِ الْأُمَّةَ قَدْ فَنَكَتْ وَشَغَرَتْ ، قَلَبْتَ لِابْنِ عَمِّكَ ظَهْرَ الْمِجَنِّ فَفَارَقْتَهُ مَعَ الْمُفَارِقِينَ ، وَخَذَلْتَهُ مَعَ الْخَاذِلِينَ ، وَخُنْتَهُ مَعَ الْخَائِنِينَ ، فَلَا ابْنَ عَمِّكَ آسَيْتَ ، وَلَا الْأَمَانَةَ أَدَّيْتَ . وَكَأَنَّكَ لَمْ تَكُنِ اللَّهَ تُرِيدُ بِجِهَادِكَ ، وَكَأَنَّكَ لَمْ تَكُنْ عَلَى بَيِّنَةٍ مِنْ رَبِّكَ ، وَكَأَنَّكَ إِنَّمَا كُنْتَ تَكِيدُ هَذِهِ الْأُمَّةَ عَنْ دُنْيَاهُمْ ، وَتَنْوِي غِرَّتَهُمْ عَنْ فَيْئِهِمْ ، فَلَمَّا أَمْكَنَتْكَ الشِّدَّةُ فِي خِيَانَةِ الْأُمَّةِ أَسْرَعْتَ الْكَرَّةَ ، وَعَاجَلْتَ الْوَثْبَةَ ، وَاخْتَطَفْتَ مَا قَدَرْتَ عَلَيْهِ مِنْ أَمْوَالِهِمُ الْمَصُونَةِ لِأَرَامِلِهِمْ وَأَيْتَامِهِمُ اخْتِطَافَ الذِّئْبِ الْأَزَلِّ دَامِيَةَ الْمِعْزَى الْكَسِيرَةَ ، فَحَمَلْتَهُ إِلَى الْحِجَازِ رَحِيبَ الصَّدْرِ بِحَمْلِهِ غَيْرَ مُتَأَثِّمٍ مِنْ أَخْذِهِ ، كَأَنَّكَ لَاأَبَا لِغَيْرِكَ حَدَرْتَ إِلَى أَهْلِكَ تُرَاثَكَ مِنْ أَبِيكَ وَأُمِّكَ ، فَسُبْحَانَ اللَّهِ ! أَمَا تُؤْمِنُ بِالْمَعَادِ ؟ أَوَمَا تَخَافُ نِقَاشَ الْحِسَابِ !\r\n\r\nترجمه\r\nاما بعد ( از حمد و ثناى الهى ) من تو را شريك خويش در امانتم ( حكومت و زمامدارى ) قرار دادم و تو را از خواص و صاحب سرّ خود گردانيدم و در ميان خاندان و خويشاوندانم كسى مطمئن‌تر از تو براى همكارى ، يارى و اداى امانت نسبت به من نبود اما همين كه ديدى زمان بر پسر عمويت سخت گرفته و دشمن در نبرد با او محكم ايستاده و به غارتگرى دست زده و امانت در ميان مردم خوار\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو بىمقدار شده و اين امت ( از فرمان حق ) تجاوز نموده و بىپناه گشته است ( در چنين شرايطى تو ) به پسر عمويت پشت كردى و با كسانى كه از او جدا شدند ، همراه گشتى و با آنها كه دست از ياريش كشيدند هماهنگ شدى و همراه خائنان ، به او خيانت كردى ؛ نه پسر عمويت را يارى رساندى و نه امانت را ادا نمودى . گويا تو جهاد خود را براى خدا انجام ندادى و گويا حجّت و بيّنه‌اى از سوى پروردگارت نداشتى و گويا تو با اين امت براى غصب دنيايشان حيله و نيرنگ به‌كار مىبردى و مقصودت اين بود كه آنها را بفريبى و غنايمشان را در اختيار بگيرى ( و آن نيات آلوده سبب شد كه ) آن زمان كه امكان تشديد خيانت نسبت به امت را پيدا كردى به سرعت حمله كردى و با عجله بر بيت‌المال پريدى و آنچه در قدرت داشتى از اموالشان كه براى زنان بيوه و يتيمان آنها نگهدارى مىشد ربودى . همانند گرگ چالاكى كه بزغالهء مجروح و استخوان شكسته‌اى را بربايد ، آن‌گاه آن را با خاطرى آسوده به سوى حجاز حمل كردى بى آنكه در اين كار احساس گناه كنى . دشمنت بىپدر باد ، گويا ميراث پدر و مادرت را براى خانواده‌ات مىبردى . سبحان اللَّه آيا به معاد ايمان ندارى و از بررسى دقيق حساب روز قيامت نمىترسى ؟ !\r\n\r\nشرح و تفسير آيا به معاد ايمان ندارى كه چنين مىكنى ؟ !\r\nامام عليه السلام در آغاز اين نامه به محبّت‌هايى كه در حق اين فرماندار كرده اشاره مىكند و او را به ياد خدماتش به او مىاندازد تا از خطايى كه مرتكب شده بسيار شرمنده شود . مىفرمايد : « اما بعد ( از حمد و ثناى الهى ) من تو را شريك خود در امانتم ( حكومت و زمامدارى ) قرار دادم و تو را از خواص و صاحب سرّ خود گردانيدم و در ميان خاندان و خويشاوندانم كسى مطمئن‌تر از تو براى همكارى ،\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nيارى و اداى امانت نسبت به من نبود » ؛\r\n( أَمَّا بَعْدُ ، فَإِنِّي كُنْتُ أَشْرَكْتُكَ فِي أَمَانَتِي ، وَجَعَلْتُكَ شِعَارِي « 1 » وَبِطَانَتِي « 2 » ، وَلَمْ يَكُنْ رَجُلٌ مِنْ أَهْلِي أَوْثَقَ مِنْكَ فِي نَفْسِي\r\nلِمُوَاسَاتِي وَمُوَازَرَتِي « 3 » وَأَدَاءِ الْأَمَانَةِ إِلَيَّ ) .\r\nامام عليه السلام در اين عبارات كوتاه به سه نكته در مورد اين فرماندار اشاره مىكند .\r\n1 . او را در امر زمامدارى امت سهيم و شريك كرده و يكى از مهم‌ترين مناصب را در اختيار او گذارده است .\r\n2 . او را محرم اسرار خود و بطانه و شعار خويش قرار داده كه نشانهء نهايت اعتماد و خوش‌بينى است .\r\n3 . از ميان تمام خويشاوندان و بستگان ، او را از همه مطمئن‌تر براى همكارى در امر مهم حكومت اسلامى شناخته است ، بنابراين شايسته نبود كه در برابر اين همه محبّت و اعتماد و اطمينان ، خلافى از او سر بزند .\r\nآن‌گاه امام عليه السلام به تخلفات فرماندار خود پرداخته و مطلب را از اينجا شروع مىكند و مىفرمايد : « اما همين كه ديدى زمان بر پسر عمويت سخت گرفته و دشمن در نبرد با او محكم ايستاده و به غارتگرى دست زده و امانت در ميان مردم خوار و بىمقدار شده و اين امت ( از فرمان حق ) تجاوز نموده و بىپناه گشته است ( در چنين شرايطى تو ) به پسر عمويت پشت كردى و با كسانى كه از او جدا شدند همراه گشتى و با آنها كه دست از ياريش كشيدند هماهنگ شدى\r\n\r\n\r\n","description":"","footnote":"\r\n( 1 ) . « شِعار » به لباس زيرين گفته مىشود كه با موى بدن انسان تماس دارد و از اين رو به صاحب سرّ و محرم رازنيز شعار مىگويند . در مقابل « دثار » كه به معناى لباس رويين است . واژهء شعار معناى ديگرى هم دارد و آن علامت است و همچنين سخنان و جمله‌هايى كه اهداف قوم و ملتى را نشان مىدهد . در نامهء بالا همان معناى اوّل اراده شده است .\r\n( 2 ) . « بِطانة » به معناى لباس زيرين در مقابل « ظِهارة » است كه به لباس رويين گفته مىشود . نيز به افرادى كه محرم اسرار هستند بطانة گفته مىشود و منظور امام از اين واژه معناى اخير است .\r\n( 3 ) . « مُوازَرَة » به معناى معاونت از ريشهء « وِزر » به معناى سنگينى گرفته شده است ، زيرا كسى كه به ديگرى كمك مىكند بخشى از بار سنگين او را بر دوش مىگيرد و وزير را نيز به همين جهت وزير مىگويند .\r\n","page_name":" 119 ","page_number":119},
  {"content":"\r\n\r\nو همراه خائنان ، به او خيانت كردى ؛ نه پسر عمويت را يارى رساندى و نه امانت را ادا نمودى » ؛\r\n( فَلَمَّا رَأَيْتَ الزَّمَانَ عَلَى ابْنِ عَمِّكَ قَدْ كَلِبَ « 1 » ، وَالْعَدُوَّ قَدْ حَرِبَ ،\r\nوَأَمَانَةَ النَّاسِ قَدْ خَزِيَتْ ، وَهَذِهِ الْأُمَّةَ قَدْ فَنَكَتْ « 2 » وَشَغَرَتْ « 3 » ، قَلَبْتَ لِابْنِ عَمِّكَ ظَهْرَ\r\nالْمِجَنِّ « 4 » فَفَارَقْتَهُ مَعَ الْمُفَارِقِينَ ، وَخَذَلْتَهُ مَعَ الْخَاذِلِينَ ، وَخُنْتَهُ مَعَ الْخَائِنِينَ ، فَلَا ابْنَ\r\nعَمِّكَ آسَيْتَ « 5 » ، وَلَا الْأَمَانَةَ أَدَّيْتَ ) .\r\nجملهء\r\n« قَلَبْتَ لِابْنِ عَمِّكَ ظَهْرَ الْمِجَنِّ »\r\nكه معناى تحت اللفظى آن اين است :\r\n« سپر را براى پسر عمويت وارونه كردى » كنايه از پشت كردن به كسى است ، زيرا مجاهدان در ميدان جنگ هنگامى كه رو به روى طرف مقابل مىايستند روى سپر به طرف آنهاست اما اگر فرار كنند باطن سپرها مقابل آنها خواهد بود به همين جهت به عنوان كنايه ، اين جمله در پشت كردن به شخص يا چيزى به‌كار مىرود .\r\nامام عليه السلام در پنج جملهء نخستين ، وضع زمان را براى او ترسيم مىكند : سخت شدن شرايط محيط ، جسور شدن دشمن در جنگ ، بى اعتبارى امانت در ميان مردم ، تعدى كردن امت از احكام الهى و بى پناه شدن .\r\nسپس امام عليه السلام با چند جمله ، مخالفت پسر عمويش را با خود از چند زاويه بررسى مىكند : پشت كردن به او ، هم‌صدا شدن با مخالفان ، دست كشيدن از يارى ، همراهى با بىطرفان و خيانت كردن در بيت‌المال با خائنان . به اين ترتيب تمام اوصاف او را با اين تعبيرات گويا و پرمعنا مجسم ساخته و خلاصه‌اش\r\n\r\n\r\n","description":"","footnote":"\r\n( 1 ) . « كَلِبَ » فعل ماضى است ، از ريشهء « كلب » بر وزن « قلب » در اصل به معناى ضربه زدن بر اسب با مهميز است . ( مهميز شىء نوك تيزى است كه در كنار چكمه قرار مىدادند و سواركاران براى دواندن اسب از آن استفاده مىكردند ) . كَلِب در اينجا به معناى شدت يافتن و سخت شدن است .\r\n( 2 ) . « فَنَكَت » فعل ماضى از ريشهء « فَنك » بر وزن « زنگ » به معناى تعدى و لجاجت و سركشى است .\r\n( 3 ) . « شَغَرَت » اين واژه فعل ماضى از ريشهء « شَغر » بر وزن « صبر » به معناى بىپناه و بىدفاع شدن است .\r\n( 4 ) . « المَجِنّ » به معناى سپر است از ريشهء « جَن » بر وزن « فن » به معناى پوشانيدن گرفته شده ، زيرا سپر انسان رادر برابر ضربات دشمن مىپوشاند .\r\n( 5 ) . « آسَيْتُ » از ريشهء « مواسات » به معناى همكارى كردن است .\r\n","page_name":" 120 ","page_number":120},
  {"content":"\r\n\r\nهمان است كه در دو جملهء آخر با فاء تفريع بيان فرموده است : دست برداشتن از يارى و خيانت در امانت .\r\nآن‌گاه امام عليه السلام از زاويهء ديگرى به اعمال او نگاه مىكند و براى برانگيختن وجدان مذهبى او اين جمله‌ها را بيان مىدارد و مىفرمايد : « گويا تو جهاد خود را به خاطر خدا انجام ندادى و گويا حجت و بينه‌اى از سوى پروردگارت نداشتى و گويا تو با اين امت براى غصب دنيايشان حيله و نيرنگ به كار مىبردى و مقصودت اين بود كه آنها را بفريبى و غنايمشان را در اختيار بگيرى » ؛\r\n( وَكَأَنَّكَ لَمْ تَكُنِ اللَّهَ تُرِيدُ بِجِهَادِكَ ، وَكَأَنَّكَ لَمْ تَكُنْ عَلَى بَيِّنَةٍ مِنْ رَبِّكَ ، وَكَأَنَّكَ إِنَّمَا كُنْتَ تَكِيدُ هَذِهِ الْأُمَّةَ عَنْ دُنْيَاهُمْ ، وَتَنْوِي غِرَّتَهُمْ « 1 » عَنْ فَيْئِهِمْ ) .\r\nامام عليه السلام در اين سه جمله ، نخست در خلوص نيّت او در امر جهاد ترديد مىكند و سپس در اينكه اعمالش مستند به دليل باشد ابراز ترديد مىفرمايد و سرانجام عمل او را شبيه كسى مىشمرد كه با ظاهر سازى و عوام فريبى مىخواهد حقوق مردم را كه خدادر بيت‌المال قرار داده بربايد .\r\nشايد اين فرماندار ( هر كس كه باشد ) با شنيدن اين جمله‌ها تكانى بخورد و به راه آيد و اموال بيت‌المال را به جاى خود باز گرداند .\r\nسپس امام عليه السلام در ادامهء اين سخن مىفرمايد : « ( و آن نيات آلوده سبب شد كه ) آن زمان كه امكان تشديد خيانت نسبت به امت را پيدا كردى به سرعت حمله كردى و با عجله بر بيت‌المال پريدى و آنچه در قدرت داشتى از اموالشان را كه براى زنان بيوه و يتيمان آنها نگهدارى مىشد ربودى ؛ همانند گرگ چالاكى كه بزغالهء مجروح و استخوان شكسته‌اى را بربايد ، آن‌گاه آن را با خاطرى آسوده به سوى حجاز حمل نمودى بى آنكه در اين كار احساس گناه كنى . دشمنت بىپدر باد گويا ميراث پدر و مادرت را براى خانواده‌ات مىبردى » ؛\r\n( فَلَمَّا أَمْكَنَتْكَ الشِّدَّةُ\r\n\r\n\r\n","description":"","footnote":"\r\n( 1 ) . « غِرّة » به معناى خدعه كردن و غافل نمودن است .\r\n","page_name":" 121 ","page_number":121},
  {"content":"\r\n\r\nفِي خِيَانَةِ الْأُمَّةِ أَسْرَعْتَ الْكَرَّةَ « 1 » ، وَعَاجَلْتَ الْوَثْبَةَ « 2 » ، وَاخْتَطَفْتَ مَا قَدَرْتَ عَلَيْهِ مِنْ\r\nأَمْوَالِهِمُ الْمَصُونَةِ لِأَرَامِلِهِمْ وَأَيْتَامِهِمُ اخْتِطَافَ « 3 » الذِّئْبِ الْأَزَلِّ « 4 » دَامِيَةَ « 5 » الْمِعْزَى « 6 »\r\nالْكَسِيرَةَ « 7 » ، فَحَمَلْتَهُ إِلَى الْحِجَازِ رَحِيبَ « 8 » الصَّدْرِ بِحَمْلِهِ غَيْرَ مُتَأَثِّمٍ « 9 » مِنْ أَخْذِهِ ، كَأَنَّكَ\r\nلَا أَبَا لِغَيْرِكَ حَدَرْتَ « 10 » إِلَى أَهْلِكَ تُرَاثَكَ مِنْ أَبِيكَ وَأُمِّكَ ) .\r\nتعبيرات امام عليه السلام بسيار گويا و تشبيه آن حضرت در اين زمينه فوق‌العاده كوبنده و پر معناست و براى بيان چنين مقصدى جمله‌هايى از اين بهتر تصور نمىشود .\r\nتعبير به\r\n« أَسْرَعْتَ الْكَرَّةَ ؛\r\nبه سرعت حمله نمودى » و\r\n« عَاجَلْتَ الْوَثْبَةَ ؛\r\nبا شتاب بر آن پريدى » و تعبير به\r\n« اخْتَطَفْتَ ؛\r\nآنها را ربودى » و تشبيه به گرگ چالاكى كه بزغالهء مجروح استخوان شكسته‌اى را بربايد و تعبير به\r\n« تُرَاثَكَ مِنْ أَبِيكَ وَأُمِّكَ ؛\r\nاموال بيت‌المال را همچون ميراث پدر و مادر شمردى » همه و همه گوياى زشتى فوق‌العادهء اعمال اوست .\r\nجملهء\r\n« لَا أَبَا لِغَيْرِكَ ؛\r\nدشمنت بىپدر باد » نوعى احترام است به آن فرماندار ،\r\n\r\n\r\n","description":"","footnote":"\r\n( 1 ) . « كرَّة » به معناى حمله كردن است .\r\n( 2 ) . « الوَثْبَة » از ريشهء « وَثْب » بر وزن « وصف » به معناى پيروزى گرفته شده سپس به معناى پريدن و جستن براى گرفتن چيزى نيز آمده است .\r\n( 3 ) . « اخْتِطاف » به معناى ربودن چيزى با سرعت است .\r\n( 4 ) . « الازَلّ » از ريشهء « زلل » به معناى انسان يا حيوانى است كه ران‌هاى باريكى داشته باشد و با توجّه به اينكه چنين كسى با سرعت مىتواند راه برود ، اين واژه به معناى سريع و پرشتاب مىآيد .\r\n( 5 ) . « دامِيَة » به معناى مجروح و خون‌آلود است از ريشهء « دم » به معناى خون گرفته شده .\r\n( 6 ) . « المِعزَى » به معناى بز است .\r\n( 7 ) . « الكَسيرة » به معناى شكسته و استخوان شكسته است و هنگامى كه در مورد گوسفند و امثال آن به‌كار رودبه معناى دست و پا شكسته است .\r\n( 8 ) . « رحيب » به معناى گشاده و وسيع است از ريشهء « رحب » بر وزن « قفل » كه به معناى وسعت يافتن است گرفته شده و رحيب الصدر به كسى گفته مىشود كه خونسرد ، بىتفاوت و داراى سعهء صدر باشد .\r\n( 9 ) . « متأثم » كسى است كه احساس گناه مىكند .\r\n( 10 ) . « حَدَرْتَ » از ريشهء « حَدْر » بر وزن « قدر » به معناى فرود آمدن و پايين رفتن است و از آنجا كه پايين رفتن معمولًا به سرعت انجام مىشود اين واژه به معناى سرعت كردن نيز به‌كار مىرود .\r\n","page_name":" 122 ","page_number":122},
  {"content":"\r\n\r\nزيرا در آنجا كه مىخواهند تحقير كنند مىگويند :\r\n« لا أباً لَكَ »\r\n( بىپدر شوى ) بنابراين امام عليه السلام در عين سرزنش شديد احترام او را نيز به مقدار لازم حفظ مىكند .\r\nتعبير به\r\n« تُرَاثَكَ مِنْ أَبِيكَ وَأُمِّكَ »\r\nتعبير زيبايى است كه در اين‌گونه موارد به كار مىرود و كسى كه بىمحابا روى مالى افتاده و از آن بهره مىگيرد ، گفته مىشود :\r\nمثل اينكه ميراث پدر و مادر را به چنگ آوردى .\r\nامام عليه السلام در پايان اين بخش از نامهء خود به صورت اظهار تعجب مىفرمايد :\r\n« سبحان اللَّه آيا به معاد ايمان ندارى و از بررسى دقيق حساب روز قيامت نمىترسى » ؛\r\n( فَسُبْحَانَ اللَّهِ ! أَ مَا تُؤْمِنُ بِالْمَعَادِ ؟ أَوَمَا تَخَافُ نِقَاشَ « 1 » الْحِسَابِ ! ) .\r\nاشاره به اينكه كسى كه ايمان به قيامت دارد و معتقد به اين آيه است : « فَمَنْ يَعْمَلْ مِثْقالَ ذَرَّةٍ خَيْراً يَرَهُ * وَمَنْ يَعْمَلْ مِثْقالَ ذَرَّةٍ شَرًّا يَرَهُ » « 2 » نبايد اين‌گونه در اموال بيت‌المال تصرف كند . اين عمل با آن ايمان سازگار نيست ؛ يا ايمان ضعيف است يا قيامت به فراموشى سپرده شده است .\r\n* * *\r\n\r\n\r\n","description":"","footnote":"\r\n( 1 ) . « نِقاش » به معناى دقت و سخت‌گيرى در حساب است .\r\n( 2 ) . زلزله ، آيهء 7 و 8 .\r\n","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n\r\nبخش دوم\r\nأَيُّهَا الْمَعْدُودُ - كَانَ - عِنْدَنَا مِنْ أُولِي الْأَلْبَابِ ، كَيْفَ تُسِيغُ شَرَاباً وَطَعَاماً .\r\nوَأَنْتَ تَعْلَمُ أَنَّكَ تَأْكُلُ حَرَاماً وَتَشْرَبُ حَرَاماً ، وَتَبْتَاعُ الْإِمَاءَ وَتَنْكِحُ النِّسَاءَ مِنْ أَمْوَالِ الْيَتَامَى وَالْمَسَاكِينِ وَالْمُؤْمِنِينَ وَالْمُجَاهِدِينَ الَّذِينَ أَفَاءَ اللَّهُ عَلَيْهِمْ هَذِهِ الْأَمْوَالَ ، وَأَحْرَزَ بِهِمْ هَذِهِ الْبِلَادَ ! فَاتَّقِ اللَّهَ وَارْدُدْ إِلَى هَؤُلَاءِ الْقَوْمِ أَمْوَالَهُمْ ، فَإِنَّكَ إِنْ لَمْ تَفْعَلْ ثُمَّ أَمْكَنَنِي اللَّهُ مِنْكَ لَأُعْذِرَنَّ إِلَى اللَّهِ فِيكَ ، وَلَأَضْرِبَنَّكَ بِسَيْفِي الَّذِي مَا ضَرَبْتُ بِهِ أَحَداً إِلَّا دَخَلَ النَّارَ ! وَوَاللَّهِ لَوْ أَنَّ الْحَسَنَ وَالْحُسَيْنَ فَعَلَا مِثْلَ الَّذِي فَعَلْتَ ، مَا كَانَتْ لَهُمَا عِنْدِي هَوَادَةٌ ، وَلَا ظَفِرَا مِنِّي بِإِرَادَةٍ ، حَتَّى آخُذَ الْحَقَّ مِنْهُمَا ، وَأُزِيحَ الْبَاطِلَ عَنْ مَظْلَمَتِهِمَا ، وَأُقْسِمُ بِاللَّهِ رَبِّ الْعَالَمِينَ مَا يَسُرُّنِي أَنَّ مَا أَخَذْتَهُ مِنْ أَمْوَالِهِمْ حَلَالٌ لِي ، أَتْرُكُهُ مِيرَاثاً لِمَنْ بَعْدِي ، فَضَحِّ رُوَيْداً ، فَكَأَنَّكَ قَدْ بَلَغْتَ الْمَدَى ، وَدُفِنْتَ تَحْتَ الثَّرَى ، وَعُرِضَتْ عَلَيْكَ أَعْمَالُكَ بِالْمَحَلِّ الَّذِي يُنَادِي الظَّالِمُ فِيهِ بِالْحَسْرَةِ ، وَيَتَمَنَّى الْمُضَيِّعُ فِيهِ الرَّجْعَةَ « وَلاتَ حِينَ مَناصٍ » .\r\n\r\nترجمه\r\nاى كسى كه در گذشته نزد ما از خردمندان به‌شمار مىآمدى ، چگونه آب و غذايى را گوارا مىنوشى و مىخورى در حالى كه مىدانى حرام مىخورى و حرام مىنوشى و چگونه با اموال يتيمان و مساكين و مؤمنان و مجاهدانى كه خداوند اين اموال را به آنها اختصاص داده و بلاد اسلام را به‌وسيلهء آنان حفظ كرده ، كنيزانى را مىخرى و زنانى را به همسرى در مىآورى ( نمىدانى آميزش با آن كنيزان حرام و نكاح با آن زنان نارواست ) ، اكنون از خدا بترس و اموال اين\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nگروه ( محرومان و مجاهدان ) را به آنها بازگردان و اگر به اين دستور كه دادم عمل نكنى و خداوند مرا بر تو مسلّط كند كارى مىكنم كه عذرم در پيشگاه خدا در بارهء تو پذيرفته باشد و با اين شمشيرم كه هيچ كس را با آن نزدم مگر اينكه داخل دوزخ شد ضربه‌اى بر تو وارد مىكنم ! به خدا سوگند اگر حسن و حسين ( فرزندان عزيزم ) ، كارى همچون تو كرده بودند هيچ گونه مدارا با آنها نمىكردم و ارادهء مرا ( در دفاع از حق بيت‌المال ) تغيير نمىدادند تا زمانى كه حق را از آنها بستانم و باطلى را كه از ستم‌هاى آنها به وجود آمده از ميان بردارم . به خداوندى كه پروردگار جهانيان است سوگند مىخورم اگر آنچه را تو از اموال آنها گرفته‌اى از راه حلال در اختيار من بود هرگز مرا خوشحال نمىساخت كه آن را به عنوان ميراث براى بازماندگانم بگذارم ، بنابراين كمى دست نگه دار ( و انديشه كن ) گويى به پايان زندگى رسيده‌اى و در زير خاك‌ها دفن شده‌اى و اعمالت به تو عرضه شده است در جايى كه ستمگر فرياد حسرت بر مىدارد و آن كس كه عمر خود را ضايع ساخته ، آرزو مىكند كه به دنيا بازگردد ( و جبران كند ) ، ولى زمان فرار نيست ( و تمام راه‌ها بسته است ) .\r\n\r\nشرح و تفسير اگر فرزندانم چنين مىكردند آنها را نمىبخشيدم\r\nامام عليه السلام در اين بخش از نامه در ادامهء سرزنش‌ها و اعتراضات شديد ، به مخاطب خود مىفرمايد : « اى كسى كه در گذشته نزد ما از خردمندان به شمار مىآمدى چگونه آب و غذايى را گوارا مىنوشى و مىخورى در حالى كه مىدانى حرام مىخورى و حرام مىنوشى و چگونه با اموال يتيمان و مساكين و مؤمنان و مجاهدانى كه خداوند اين اموال را به آنها اختصاص داده و بوسيلهء آنان بلاد اسلام را حفظ كرده ، كنيزانى را مىخرى و زنانى را به همسرى در مىآورى\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n( نمىدانى آميزش با آن كنيزان حرام و نكاح با آن زنان نارواست ) » ؛\r\n( أَيُّهَا الْمَعْدُودُ - كَانَ - عِنْدَنَا مِنْ أُولِي الْأَلْبَابِ ، كَيْفَ تُسِيغُ « 1 » شَرَاباً وَطَعَاماً . وَأَنْتَ تَعْلَمُ أَنَّكَ تَأْكُلُ\r\nحَرَاماً ، وَتَشْرَبُ حَرَاماً ، وَتَبْتَاعُ الْإِمَاءَ وَتَنْكِحُ النِّسَاءَ مِنْ أَمْوَالِ الْيَتَامَى وَالْمَسَاكِينِ وَالْمُؤْمِنِينَ وَالْمُجَاهِدِينَ الَّذِينَ أَفَاءَ « 2 » اللَّهُ عَلَيْهِمْ هَذِهِ الْأَمْوَالَ ، وَأَحْرَزَ بِهِمْ هَذِهِ\r\nالْبِلَادَ ! ) .\r\nتعبير به\r\n« كانَ »\r\nكه ناظر به زمان گذشته است اشاره به اين است كه ما تو را قبلًا جزء خردمندان مىدانستيم ولى با اين اعمالت كه از خود نشان داده‌اى اكنون در زمرهء آنان نيستى .\r\nجملهء\r\n« كَيْفَ تُسِيغُ .\r\n. . » اشاره به اين است كه تمام زندگى تو آميخته با حرام شده و آب و غذايى كه از اموال غصب شدهء بيت‌المال به‌دست مىآورى ، نوشيدن و خوردنش بر تو حرام است و همسرانى كه از كنيزان با پول حرام خريدارى مىكنى و مهريّهء حرامى كه براى زنان آزاد قايل مىشوى سبب مىشود زندگى خانوادگى تو نيز آلوده به حرام گردد .\r\nجملهء\r\n« مِنْ أَمْوَالِ الْيَتَامَى وَالْمَسَاكِينِ .\r\n. . » اشاره به اين است كه اگر اين اموال مال افراد ثروتمندى بود غصب آنها كمتر قبح و زشتى داشت ؛ ولى غصب اموالى كه متعلّق به دو گروه يتيمان و محرومان و مجاهدان و مدافعان اسلام است بسيار قبيح‌تر و زشت‌تر است .\r\nسپس امام عليه السلام پس از اين سرزنش طولانى چنين نتيجه گرفته و مىفرمايد :\r\n« اكنون از خدا بترس و اموال اين گروه ( محرومان و مجاهدان ) را به آنها بازگردان » ؛\r\n( فَاتَّقِ اللَّهَ وَارْدُدْ إِلَى هَؤُلَاءِ الْقَوْمِ أَمْوَالَهُمْ ) .\r\n\r\n\r\n","description":"","footnote":"\r\n( 1 ) . « تَسيغُ » از ريشهء « سَوْغ » بر وزن « قوم » به معناى گوارا بودن گرفته شده كه معمولًا در مورد غذا و آب به كارمىرود ؛ ولى به طور كنايه در امور ديگر نيز استعمال مىشود .\r\n( 2 ) . « أفاء » از ريشهء « فىء » به معناى بازگشت است گويى اموالى كه در دست كفّار بوده جنبهء غصب داشته‌و هنگامى كه به غنيمت گرفته مىشود ، به صاحبان اصلى باز مىگردد .\r\n","page_name":" 127 ","page_number":127},
  {"content":"\r\n\r\nآن‌گاه او را شديداً تهديد مىكند و مىفرمايد : « و اگر به اين دستورى كه دادم عمل نكنى و خداوند مرا بر تو مسلّط كند كارى مىكنم كه عذرم در پيشگاه خدا دربارهء تو پذيرفته باشد و با اين شمشيرم كه هيچ كس را با آن نزدم مگر اينكه داخل دوزخ شد ضربه‌اى بر تو وارد مىكنم » ؛\r\n( فَإِنَّكَ إِنْ لَمْ تَفْعَلْ ثُمَّ أَمْكَنَنِي اللَّهُ مِنْكَ لَأُعْذِرَنَّ « 1 » إِلَى اللَّهِ فِيكَ ، وَلَأَضْرِبَنَّكَ بِسَيْفِي الَّذِي مَا ضَرَبْتُ بِهِ أَحَداً إِلَّا دَخَلَ\r\nالنَّارَ ! ) .\r\nاشاره به اينكه من جز در راه خدا و در برابر دشمنان او شمشير نمىكشم و هر كس را كه تاكنون با اين شمشير از پاى در آورده‌ام ، سرازير جهنم شده است و به گفتهء شاعر :\r\n قضا ز قهر خدا چون كه گشت آبستن * به يك شكم دو پسر زاد ذوالفقار و سقر \r\nدر اينجا سؤالى پيش مىآيد و آن اينكه چرا كسى كه از بيت‌المال چيزى را ربوده مستحق اعدام باشد در حالى كه در حدود اسلامى حداكثر اجراى حدّ سرقت بر وى است . تازه حدّ سرقت هم در اينجا بعيد به‌نظر مىرسد ، چون شرط آن سرقت از حرز ؛ يعنى جايى است كه قفل و بند داشته باشد اگر قفل و بندش را بشكنند و چيزى از آن را به سرقت ببرند حدّ سرقت جارى مىشود و مىدانيم بيت‌المال در اختيار اين فرماندار بوده نه آنكه در حرز باشد .\r\nدر پاسخ اين سؤال ممكن است گفته شود : اوّلًا : اين سرقت توأم با انكار حرمت آن بوده و وى آن مال را بر خود حلال مىدانسته و اين نوعى انكار ضرورى دين است .\r\nثانياً : امام عليه السلام مىفرمايد : اگر دستور مرا نسبت به بازگرداندن اين اموال به بيت‌المال عمل نكنى و در برابر من مقاومت نمايى در واقع قيام بر ضد امامت\r\n\r\n\r\n","description":"","footnote":"\r\n( 1 ) . « أُعْذِرَنَّ » از ريشهء « اعذار » به معناى عذر خود را ظاهر ساختن است .\r\n","page_name":" 128 ","page_number":128},
  {"content":"\r\n\r\nكرده‌اى و مىدانيم قيام بر ضد امام مجوز قتل است .\r\nآن‌گاه امام عليه السلام براى تأكيد بيشتر و جدى بودن اين تهديد مىافزايد : « به خدا سوگند اگر حسن و حسين ( فرزندان عزيزم ) ، كارى همچون كار تو كرده بودند هيچ‌گونه با آنها مدارا نمىكردم و ارادهء مرا ( در دفاع از حق بيت‌المال ) تغيير نمىدادند تا زمانى كه حق را از آنها بستانم و باطلى را كه از ستم‌هاى آنها به‌وجود آمده از ميان بردارم » ؛\r\n( وَوَاللَّهِ لَوْ أَنَّ الْحَسَنَ وَالْحُسَيْنَ فَعَلَا مِثْلَ الَّذِي فَعَلْتَ ، مَا كَانَتْ لَهُمَا عِنْدِي هَوَادَةٌ « 1 » ، وَلَا ظَفِرَا مِنِّي بِإِرَادَةٍ ، حَتَّى آخُذَ الْحَقَّ مِنْهُمَا ، وَأُزِيحَ « 2 » الْبَاطِلَ\r\nعَنْ مَظْلَمَتِهِمَا ) .\r\nبديهى است كه هرگز منظور امام عليه السلام اين نيست كه امكان دارد امام حسن و امام حسين عليهما السلام دست به غصب اموال بيت‌المال بزنند ، بلكه منظور بيان مبالغهء در مطلب است كه هيچ كس در برابر تخلّف از حق و عدالت مصونيت ندارد .\r\nبه بيان ديگر قضيّهء شرطيّه كه از واژهء « لو » و مانند آن استفاده مىشود به معناى احتمال وقوع شرط نيست ، زيرا اين تعبيرات حتى در امورى كه محال است براى بيان تأكيد مطلب گفته مىشود همان‌گونه كه در آيهء شريفهء « « قُلْ إِنْ كانَ لِلرَّحْمنِ وَلَدٌ فَأَنَا أَوَّلُ الْعابِدينَ » ؛ بگو : اگر براى خدا فرزندى بود ، من نخستين پرستش كنندهء او بودم » « 3 » اين تعبير تأكيدى است بر نفى گفتهء نابخردانِ اهل كتاب كه براى خداوند فرزندى قايل بودند .\r\nامام عليه السلام ، در اين سخن خود روشن مىسازد كه هرگز مسائل عاطفى نمىتواند حاكم بر احكام الهى باشد و روابط بر ضوابط پيشى نمىگيرد همان‌گونه كه قرآن مجيد در مسألهء اجراى حد مىفرمايد : « « وَلا تَأْخُذْكُمْ بِهِما رَأْفَةٌ في دينِ اللَّهِ » ؛ و نبايد\r\n\r\n\r\n","description":"","footnote":"\r\n( 1 ) . « هَوادَة » به معناى نرمش ، صلح و علاقه به كسى است و در اينجا همان معناى اوّل اراده شده است .\r\n( 2 ) . « أُزيحُ » از ريشهء « ازاحَة » به معناى زايل كردن است .\r\n( 3 ) . زخرف ، آيهء 81 .\r\n","page_name":" 129 ","page_number":129},
  {"content":"\r\n\r\nرأفت ( و محبّت كاذب ) نسبت به آن دو شما را از ( اجراى ) حكم الهى مانع شود » « 1 » و در مورد اجراى حق مىفرمايد : « « يا أَيُّهَا الَّذينَ آمَنُوا كُونُوا قَوَّامينَ بِالْقِسْطِ شُهَداءَ لِلَّهِ وَلَوْ عَلى أَنْفُسِكُمْ أَوِ الْوالِدَيْنِ وَالْأَقْرَبينَ إِنْ يَكُنْ غَنِيًّا أَوْ فَقيراً فَاللَّهُ أَوْلى بِهِما » ؛ اى كسانى كه ايمان آورده‌ايد ! همواره و هميشه قيام به عدالت كنيد .\r\nبراى خدا گواهى دهيد ، حتى اگر چه به زيان شما ، يا پدر و مادر يا نزديكانتان بوده باشد . ( چرا كه ) اگر او ( كسى كه گواهى شما به زيان اوست ) غنى يا فقير باشد خداوند سزاوارتر است كه از آنان حمايت كند ( و لزومى ندارد براى رعايت آنها حق را رها كنيد ) » . « 2 »\r\nسپس امام عليه السلام براى بيدار ساختن او از طريق ديگرى وارد مىشود كه بسيار موثّق و نافذ است ، مىفرمايد : « به خداوندى كه پروردگار جهانيان است سوگند مىخورم اگر آنچه را تو از اموال آنها گرفته‌اى از راه حلال در اختيار من بود هرگز مرا خوشحال نمىساخت كه آن را به عنوان ميراث براى بازماندگانم بگذارم » ؛\r\n( وَأُقْسِمُ بِاللَّهِ رَبِّ الْعَالَمِينَ مَا يَسُرُّنِي أَنَّ مَا أَخَذْتَهُ مِنْ أَمْوَالِهِمْ حَلَالٌ لِي ، أَتْرُكُهُ مِيرَاثاً لِمَنْ بَعْدِي ) .\r\nاشاره به اينكه اين اموال عظيم اگر حلال هم باشد مايهء خوشبختى و سعادت انسان نمىشود چه رسد به اينكه حرام باشد ، زيرا راهى جز اين ندارد كه به صورت ميراث براى بازماندگانش بگذارد ؛ حساب و وبالش براى اوست و لذّتش براى ديگران . آيا عاقلانه است كه انسان دست به چنين كارى بزند . حال اگر از طريق حرام باشد چه مصيبتى براى صاحب آن خواهد بود .\r\nلذا در حديثى در كتاب كافى از پيغمبر اكرم صلى الله عليه و آله نقل شده است كه اين دعا را مىفرمود :\r\n« اللَّهُمَّ ارْزُقْ مُحَمَّداً وَآلَ مُحَمَّدٍ وَمَنْ أَحَبَّ مُحَمَّداً وَآلَ مُحَمَّدٍ الْعَفَافَ\r\n\r\n\r\n","description":"","footnote":"\r\n( 1 ) . نور ، آيهء 2 .\r\n( 2 ) . نساء ، آيهء 135 .\r\n","page_name":" 130 ","page_number":130},
  {"content":"\r\n\r\nوَالْكَفَافَ وَارْزُقْ مَنْ أَبْغَضَ مُحَمَّداً وَآلَ مُحَمَّدٍ الْمَالَ وَالْوَلَدَ ؛\r\nخداوندا به محمّد و آل او و كسانى كه او و خاندانش را دوست دارند خويشتن‌دارى و به مقدار نياز عنايت كن و كسانى كه محمّد و اهل بيتش را دشمن مىدارند مال ( فراوان ) و فرزندان ( بسيار ) روزى ده » . « 1 »\r\nسرانجام امام عليه السلام در پايان اين نامه اشاره به پايان زندگى و مرگ و حوادث پس از آن مىكند تا روح خفتهء آن فرماندار را بيدار كند و خطرى را كه در كمين اوست به وى نشان دهد مىفرمايد : « بنابراين كمى دست نگه دار ( و انديشه كن ) گويى به پايان زندگى رسيده‌اى و در زير خاك‌ها دفن شده‌اى و اعمالت به تو عرضه شده است در جايى كه ستمگر فرياد حسرت بر مىدارد و آن كس كه عمر خود را ضايع ساخته ، آرزو مىكند كه به دنيا بازگردد ( و جبران كند ) ؛ ولى زمان فرار نيست ( و تمام راه‌ها بسته است ) » ؛\r\n( فَضَحِّ « 2 » رُوَيْداً ، فَكَأَنَّكَ قَدْ بَلَغْتَ الْمَدَى « 3 » ،\r\nوَدُفِنْتَ تَحْتَ الثَّرَى « 4 » ، وَعُرِضَتْ عَلَيْكَ أَعْمَالُكَ بِالْمَحَلِّ الَّذِي يُنَادِي الظَّالِمُ فِيهِ\r\nبِالْحَسْرَةِ ، وَيَتَمَنَّى الْمُضَيِّعُ فِيهِ الرَّجْعَةَ « وَلاتَ حِينَ مَناصٍ » « 5 » ) .\r\nامام بزرگوار اين معلم بيدارگر و پيشواى هوشيار ، مخاطب خود را با اين جمله‌هاى كوبنده از خواب غفلت بيدار مىكند . لحظهء مرگ و سپس دفن در زير\r\n\r\n\r\n","description":"","footnote":"\r\n( 1 ) . كافى ، ج 2 ، ص 140 ، ح 3 . در همان باب روايات ديگرى در همين زمينه آمده است .\r\n( 2 ) . « ضَحَّ » صيغهء امر است از ريشهء « تَضْحية » در اصل به معناى به چرا بردن گوسفندان به هنگام بر آمدن آفتاب‌است و جملهء « فَضَحَّ رُوَيْداً » در جايى گفته مىشد كه منظور اين بود كه گوسفندان را آهسته در چراگاه حركت دهند تا به اندازهء كافى سير شود . سپس اين جمله در مواردى كه منظور دست نگه داشتن و آرام بودن است به كار رفته است .\r\n( 3 ) . « مَدَى » به معناى پايان كار و رسيدن به سنين بالاست .\r\n( 4 ) . « الثَّرى » به معناى خاك است .\r\n( 5 ) . واژه « لاتَ » براى نفى است و در اصل لاء نافيه بوده و تاء تانيث براى تأكيد بر آن افزوده شده است . « مَناص » از ريشهء « نوص » به معناى پناهگاه و فريادرس است مىگويند : عرب هنگامى كه حادثهء سخت و وحشتناكى رخ مى داده مخصوصاً در جنگ‌ها اين كلمه را تكرار مىكرد و مىگفت : مناص ، مناص ؛ يعنى پناهگاه كجاست ، پناهگاه كجاست ؟ و چون اين مفهوم با فرار مقارن است گاهى به معناى محل فرار نيز آمده است ، بنابراين جملهء « وَلاتَ حينَ مَناصٍ » مفهومش اين است كه راه فرار و نجات و پناهگاهى نيست .\r\n","page_name":" 131 ","page_number":131},
  {"content":"\r\n\r\nخاك‌ها و به دنبال آن حضور در صحنهء قيامت براى حساب و كتاب و سرانجام پشيمانى و تقاضاى بازگشت به دنيا را كه به هنگام مرگ و در صحنهء قيامت دارد به او نشان مىدهد و آن را با آيهء شريفهء « « وَّلَاتَ حِينَ مَنَاصٍ » ؛ ولى وقت نجات گذشته بود » « 1 » مؤكّد مىسازد .\r\n\r\nنكته ابن عباس كيست ؟\r\nبىترديد ابن عباس در ميان امت و مذاهب مختلف شيعه و اهل سنّت ، اشتهار به نيكى و علم و دانش و هوشيارى و خرد دارد و از او با القابى مانند « حِبْرالأُمة » ، « تَرْجُمانُ الْقُرآنِ » و مانند آن ياد مىشود . او دوران جوانى خود را در خدمت پيامبر اكرم صلى الله عليه و آله گذراند و حامل احاديث مهمى از آن حضرت بود كه در كتب معتبر نقل شده است . او مخصوصاً در تفسير قرآن صاحب نظر بود و از او به عنوان شاگرد على عليه السلام و محب او ياد شده است .\r\nاز اين رو هنگامى كه دانشمندان و شارحان نهج‌البلاغه به اين نامه رسيده‌اند در اينكه مخاطب آن ابن عباس باشد ترديد كرده‌اند . نامه‌اى كه در آن اميرمؤمنان على عليه السلام شديدترين سرزنش‌ها را به مخاطب خود نموده و او را به خيانت در اموال بيت‌المال و حيف و ميل آن و بردن مقدار فراوانى از آن از بصره به حجاز وصف مىكند .\r\nبه خصوص اگر پاسخ‌هاى تند و جسورانه‌اى را كه از ابن عباس در پاسخ اين نامه نقل شده و در بعضى از كتب تاريخ آمده است در نظر بگيريم مسأله بسيار پيچيده‌تر مىشود .\r\nاز اين رو ناقلان اين نامه در برابر آن به سه گروه تقسيم شده‌اند :\r\n\r\n\r\n","description":"","footnote":"\r\n( 1 ) . ص ، آيهء 3 .\r\n","page_name":" 132 ","page_number":132},
  {"content":"\r\n\r\nگروهى مىگويند : ابن عباس هرچند مقام والايى داشت و از اصحاب برجستهء پيغمبر اكرم صلى الله عليه و آله بود و در سنين جوانى و يا نوجوانى آن حضرت را درك كرده بود ولى به هر حال او معصوم نبود و صدور چنين لغزشى از او دور نيست و مطابق ضرب‌المثل مشهور\r\n« الْجَوادُ قَدْ يَكْبُو ؛\r\nاسب گران‌قيمتِ تندرو گاهى سكندرى مىخورد و بر زمين مىافتد » از غير معصوم چنين مطلبى بعيد نيست .\r\nگروه ديگرى اصرار دارند كه مخاطب اين نامه ممكن است برادر ابن عباس ؛ عبيداللَّه بن عباس يا شخص ديگرى باشد . آنها به يك سلسه قراين تاريخى متوسّل مىشوند كه نشان مىدهد ابن عباس هرگز دست به چنين كارى نزده است .\r\nبالاخره گروه سوم نتوانسته در اين مسأله انتخابى كنند و مانند ابن ابىالحديد آن را به ابهام و اجمالش گذاشته و گذشته‌اند ، آنجا كه مىگويد : « موضوع اين نامه براى من مشكل و پيچيده شده است . اگر بگويم اين نقل دروغ است و اين كلام را جعل كرده‌اند و به على عليه السلام نسبت داده‌اند ، با راويان احاديث مخالفت كرده‌ام ، زيرا آنها معتقدند كه اين نامه از على عليه السلام است و در بسيارى از كتب تاريخى نيز نقل شده است و اگر بگويم مخاطب در آن عبداللَّه بن عباس است حقايق تاريخى ديگرى من را مانع مىشود ، زيرا مىدانم او همواره در كنار اميرمؤمنان عليه السلام و مطيع فرمان او بود و بعد از شهادت آن حضرت نيز وفادارى خود را در طول عمر نسبت به آن حضرت حفظ كرد و اگر مخاطب اين نامه را شخص ديگرى بدانم ، نمىدانم به چه كسى نسبت بدهم ، زيرا از متن نامه بر مىآيد كه مخاطب در اين نامه يكى از عموزادگان آن حضرت بوده است و به همين دليل من در اينجا توقف كرده عدم اظهار نظر را ترجيح مىدهم » . « 1 »\r\nاما گروه اوّل اين سخن را نپسنديده‌اند و مىخواهند با حفظ جلالتِ مقامِ\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 16 ، ص 172 .\r\n","page_name":" 133 ","page_number":133},
  {"content":"\r\n\r\nابن‌عباس ، اسناد اين نامه على عليه السلام نسبت به او را حفظ كنند .\r\nاز جمله ابن ميثم در شرح نهج‌البلاغهء خود مىگويد : « نبايد از ابن عباس چنان كارى را بعيد دانست زيرا او معصوم نبود و على عليه السلام هم كسى نبود كه در راه حق از احدى بترسد و حقيقت را كتمان كند ، هرچند محبوب‌ترين فرزندان او باشد تا چه رسد به پسر عمويش ، بلكه لازم است نسبت به خويشاوندان نزديك در چنين موردى سخت‌گيرتر باشد .\r\nوانگهى سخت‌گيرى امام عليه السلام باعث جدايى ابن عباس از امام نمىشود ، چرا كه آن حضرت هر يك از يارانش را كه مستحق مؤاخذه مىدانست ، مؤاخذه مىكرد ؛ بزرگ يا كوچك ، نزديك يا دور و هنگامى كه حق اللَّه را از او باز پس مىگرفت و يا آن شخص خودش از كردهء خود پشيمان مىشد ، به همان حال قبل نسبت به او باز مىگشت ، بنابراين با محبّت عميق و پيوند خويشاوندى كه ميان امام عليه السلام و ابن‌عباس وجود داشت ، درشتى و مؤاخذهء شديد على عليه السلام نسبت به ابن عباس باعث جدايى او نمىشد .\r\nامّا اينكه گفته شود مخاطب برادر ابن‌عباس ؛ يعنى عبيداللَّه بوده ، صحيح نيست ، چرا كه عبيد اللَّه كارگزار امام در يمن بود و چنين مطلبى دربارهء او نقل نشده است » . « 1 »\r\nطرفداران قول دوم از يك سو معتقدند كه عظمت مقام ابن عباس با محتواى اين نامه هرگز سازگار نيست ، زيرا او « حِبْر الأُمّة » و درياى عميقى از علم و فضل بود و به على عليه السلام عشق مىورزيد ، و جزء مدافعان درجهء اوّل على عليه السلام بود كه عدد آنها در آن زمان طوفانى از انگشتان دست تجاوز نمىكرد و حتى در جنگ صفين هنگامى كه مسألهء حكميّت مطرح شد امام عليه السلام او را براى حكميّت و قرار گرفتن در برابر مرد شيطان صفتى همچون عمرو عاص پيشنهاد فرمود ( هرچند گروهى\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ميثم ، ج 5 ، ص 90 .\r\n","page_name":" 134 ","page_number":134},
  {"content":"\r\n\r\nنادان و ابله با اين پيشنهاد مخالفت كردند و مرد ابلهى مثل خودشان - ابو موسى اشعرى - را براى اين كار معرفى نمودند و بر آن اصرار ورزيدند ) . آرى جلالت مقام ابن عباس با اين امور سازگار نيست ؛ ولى چه كسى مخاطب اين نامه بوده است را روشن نساخته‌اند .\r\nاز اين گذشته قراين ديگرى نيز براى نفى مخاطب بودن ابن عباس در اين نامه ارائه كرده‌اند از جمله اينكه :\r\n1 . در امالى مرحوم سيد مرتضى آمده است كه عمرو بن عبيد نزد سليمان عباسى رفته بود . سليمان از او پرسيد : شنيده‌اى كه على عليه السلام در شعرى دربارهء ابن‌عباس گفته است : او در همه چيز براى ما فتوا مىدهد ولى اموال ما را يك شبه با خود مىبرد ؟ عمرو در پاسخ گفت : ممكن نيست على چنين چيزى را دربارهء ابن عباس گفته باشد ، چرا كه او هرگز از على عليه السلام جدا نشد و تا هنگام شهادت آن حضرت در كنار او بود و حتى در صحنهء صلح امام حسن نيز حضور داشت .\r\n2 . عمرو بن عبيد اضافه كرد چگونه ممكن است آن همه اموال در بيت‌المال بصره جمع شود با اينكه على عليه السلام به آن نياز داشت و هر هفته بيت‌المال را تخليه مىكرد و به نيازمندان مىداد و در روز شنبه دستور مىداد بيت‌المال را آب و جارو كنند . با اين حال چگونه ممكن است ابن عباس آن همه اموال را در بيت‌المال بصره جمع كند ؟ او به يقين با توجّه به نياز مردم اموال را به كوفه منتقل مىنمود .\r\n3 . طبرى در تاريخ معروف خود در حوادث سنهء چهل از ابو عبيده نقل مىكند كه ابن عباس تا زمان شهادت على عليه السلام در بصره بود و سپس به كوفه آمد و در مراسم صلح امام حسن با معاويه حضور داشت سپس به بصره برگشت و اساس خود را از آن جمع كرد و مال مختصرى از بيت‌المال را بر گرفت و گفت : اين را به عنوان ارتزاق و حق مستمرى خود از بيت‌المال بر مىگيرم ( آن‌گاه به حجاز رفت ) .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n4 . مرحوم تسترى در شرح نهج‌البلاغهء خود نقل مىكند كه در هنگام شهادت على عليه السلام ابن عباس در بصره بود و ( فورا ) به كوفه آمد و به امام حسن عليه السلام ملحق شد و آن روز كه امام حسن در صبح شهادت پدر خطبه مىخواند ، ابن عباس برخاست و مردم را به بيعت با آن حضرت دعوت نمود . مردم نيز اجابت كردند . « 1 »\r\n5 . بر فرض كه اين داستان مربوط به ابن عباس باشد ؛ ولى در بعضى از روايات آمده است كه اولًا اموال مزبور اموال كمى بوده ، و ثانياً هنگامى كه امام عليه السلام به ابن عباس تذكر داد او هم بلا فاصله اموال را باز گرداند و عذرخواهى كرد و امام عليه السلام عذرش را پذيرفت ، همان‌گونه كه مرحوم تسترى از يعقوبى نقل مىكند كه ابن عباس مقدارى از بيت‌المال را تصرف كرده بود و هنگامى كه اميرمؤمنان عليه السلام دستور بازگرداندن آن را داد ، آن اموال را بازگرداند . سپس مانند آن را از سبط بن جوزى نقل مىكند كه در پايانش آمده است : ابن عباس از كار خود پشيمان شد و خدمت امام عليه السلام عذرخواهى كرد و امام عليه السلام عذر او را پذيرفت . « 2 »\r\n* * * نتيجه اينكه با اين روايات مختلف و گاه ضد و نقيض چگونه مىتوان باور كرد كه مرد بزرگ و با شخصيّتى همچون ابن عباس كه حبر امّت و دانشمند و فقيه معروف اسلام بود ، چنين كارى را در آن مقياس كه مخالفان به او نسبت داده‌اند مرتكب شده باشد .\r\nآيا اين احتمال وجود ندارد كه عمال بنى اميّه و جيره خواران معاويه كه در برابر اموال كبير و گاه صغير احاديثى به نفع آنها وضع مىكردند و حتى به پيغمبر اكرم صلى الله عليه و آله نسبت مىدادند چنين مطالبى را دربارهء ابن عباس جعل كرده باشند به خصوص آنكه در روايات آمده است معاويه بعد از نمازهاى خود على عليه السلام و امام\r\n\r\n\r\n","description":"","footnote":"\r\n( 1 ) . شرح نهج‌البلاغهء مرحوم تسترى ، ج 8 ، ص 89 .\r\n( 2 ) . همان مدرك ، ص 92 .\r\n","page_name":" 136 ","page_number":136},
  {"content":"\r\n\r\nحسن و امام حسين عليهما السلام و ابن عباس و مالك اشتر و قيس بن عباده را لعن مىكرد . « 1 »\r\nمؤلف بزرگوار معجم رجال الحديث بعد از نقل اين ماجراها مىگويد : از مجموع آنچه دربارهء ابن عباس گفته شده استفاده مىشود كه او مردى جليل القدر و مدافع اميرالمؤمنين و امام حسن و امام حسين عليهما السلام بود همان‌گونه كه علّامهء حلّى و ابن داود در كتب رجال خود آورده‌اند . و مرحوم محدّث قمى از شهيد ثانى نقل مىكند كه پس از ذكر چند حديث در مذمت ابن عباس مىگويد : تمام اين احاديث ضعيف است .\r\nبه گفتهء مرحوم صاحب معالم در كتاب تحقيق طاووسى - بعد از ذكر محبّت و اخلاص ابن عباس نسبت به اميرمؤمنان عليه السلام و يارى و دفاع از آن حضرت كه جاى شك و ترديدى در آن نيست - چه جاى تعجب كه افرادى بر او حسد بورزند و اين‌گونه نسبت‌هاى ناروا را به او بدهند .\r\nبه همين دليل غالب علماى رجال از شيعه و اهل سنّت ، احاديث ابن عباس را به عنوان احاديث صحيح و معتبر مىپذيرند و به اين گونه شبهات دربارهء او اعتنايى نمىكنند .\r\nبنابراين بايد پذيرفت كه مخاطب در اين نامه شخصى غير از ابن عباس بوده هر چند ما به طور دقيق او را نشناسيم و تعبير به ابن عم ( مانند تعبير به برادر و اخ در موارد ديگر ) ممكن است كنايه از نزديكى و مصاحبت بوده باشد و به همين جهت مرحوم سيّد رضى با اينكه در بسيارى از موارد نام مخاطبان نامه را مىبرد در اينجا نامى از ابن عباس نبرده و تنها به جملهء « الى بعض عماله » قناعت كرده است .\r\nاين سخن را با حديثى كه مرحوم علّامهء مجلسى در بحارالانوار در تاريخ\r\n\r\n\r\n","description":"","footnote":"\r\n( 1 ) . مجمع رجال‌الحديث ، ج 10 ، ص 238 ، به نقل از طبرى .\r\n","page_name":" 137 ","page_number":137},
  {"content":"\r\n\r\nاميرمؤمنان على عليه السلام نقل كرده است پايان مىدهيم در اين حديث آمده است كه مردى از اهل طائف به هنگامى كه ابن عباس بيمار بود ؛ ( همان بيمارى كه در آن دنيا را وداع گفت ) نزد او آمد و لحظه‌اى نشست . ابن عباس بىهوش شد . او را به صحن خانه آوردند . به هوش آمد . گفت : خليل و يار من رسول خدا صلى الله عليه و آله دربارهء من خبر داد كه در دوران عمرم دو بار هجرت خواهم كرد ؛ هجرتى با رسول خدا صلى الله عليه و آله داشتم و هجرتى با على عليه السلام و نيز به من خبر داد كه من در پايان عمر نابينا خواهم شد ( و چنين شد ) . . . و نيز به من دستور داد كه از پنج گروه بيزار باشم : از ناكثين ( پيمان‌شكنان ) همان‌ها كه در جنگ جمل حاضر شدند و از قاسطين ( ظالمان و ستمگران شام ) كه در جنگ صفين حاضر شدند و از خوارج كه در ميدان نهروان حضور يافتند و از « قَدَريّه » آنهايى كه شبيه نصارا در دينشان بودند و گفتند : هيچ چيزى مقدر نشده ( و همه چيز را خدا به ما تفويض كرده است ) و از « مرجئه » آنها كه شبيه يهود در دينشان شدند . گفتند : خدا آگاه‌تر است ( كه گناه‌كاران نيز اهل بهشتند ) سپس گفت :\r\n« أللَّهُمَّ إنّى أحيى عَلى ما حَىَّ عَلَيْهِ عَلِىُّ بْنُ أبيطالِبٍ وأمُوتُ عَلى ما ماتَ عَلَيْهِ عَلىُّ بنُ أبىطالِبٍ ؛\r\nخداوندا من بر آنچه على عليه السلام بر آن زنده بود زنده‌ام و بر آنچه او بدرود حيات گفت مىميرم » اين سخن را گفت و جان به جان آفرين تسليم كرد . « 1 »\r\nتوجّه داشته باشيد كه قبر ابن عباس در طائف است و مسجد با شكوهى هم به نام او در كنار مقبره‌اش ساخته‌اند .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 42 ، ص 152 ، ح 20 .\r\n","page_name":" 138 ","page_number":138},
  {"content":"\r\n\r\n\r\n42 و من كتاب له عليه السلام إلى عُمَرِ بْنِ أبيسَلَمَةِ المَخْزُومي وَكانَ عامِلُه عَلَى الْبَحْرَيْنِ فَعَزَلَهُ وَاسْتَعْمَلَ نُعْمانَ بْنِ عَجْلانِ الزُّرَقي مَكانَه\r\nاز نامه‌هاى امام عليه السلام\r\nبه عمر بن ابى سلمهء مخزومى فرماندار آن حضرت بر بحرين است كه او را بر كنار كرد و نعمان بن عجلان زُرَقى را به جاى او منصوب فرمود . « 1 »\r\n\r\nنامه در يك نگاه\r\nامام عليه السلام در اين نامه عمر بن ابى سلمه ( فرزند ام سلمه همسر پيغمبر گرامى اسلام صلى الله عليه و آله ) و ابوسلمه كه از طرف آن حضرت فرماندار بحرين بود را مخاطب قرار داده و از خدمات او تشكر مىكند و او را از آن منصب فرا مىخواند تا در جنگ صفين همراه امام عليه السلام باشد و نعمان بن عجلان را كه از بزرگان قبيلهء\r\n\r\n\r\n","description":"","footnote":"\r\n( 1 ) . سند نامه :\r\nدر كتاب مصادر نهج‌البلاغه آمده است : از كسانى كه قبل از سيد رضى اين نامه را نقل كرده‌اند : ابن واضح ( يعقوبى متوفاى 284 ) در كتاب تاريخ خود و بلاذرى ( متوفاى 279 ) در كتاب انساب الاشراف است ( مصادر نهج‌البلاغه ، ج 3 ، ص 346 ) .\r\n","page_name":" 139 ","page_number":139},
  {"content":"\r\n\r\nبنى عجلان بود به جاى او مىگمارد .\r\nامام عليه السلام براى اينكه خاطر ابن ابى سلمه از اين جابجايى مكدر نباشد ، از زحمات او قدردانى كرده و با تعبيراتى محبّت آميز مثل اينكه « دوست دارم تو در جهاد با دشمن و براى برپا داشتن ستون دين همراه من باشى » او را مخاطب قرار مىدهد .\r\nامام عليه السلام با اين طرز برخورد خود نسبت به فرماندارى كه او را عزل كرده و ديگرى را به جاى او نشانده راه و رسم دلجويى را نسبت به چنين اشخاصى به ما مىآموزد .\r\n* * *\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nأَمَّا بَعْدُ ، فَإِنِّي قَدْ وَلَّيْتُ النُّعْمَانَ بْنَ عَجْلَانَ الزُّرَقِيَّ عَلَى الْبَحْرَيْنِ ، وَنَزَعْتُ يَدَكَ بِلَا ذَمٍّ لَكَ ، وَلَا تَثْرِيبٍ عَلَيْكَ ؛ فَلَقَدْ أَحْسَنْتَ الْوِلَايَةَ ، وَأَدَّيْتَ الْأَمَانَةَ ، فَأَقْبِلْ غَيْرَ ظَنِينٍ ، وَلَا مَلُومٍ ، وَلَا مُتَّهَمٍ ، وَلَا مَأْثُومٍ ، فَلَقَدْ أَرَدْتُ الْمَسِيرَإِلَى ظَلَمَةِ أَهْلِ الشَّامِ ، وَأَحْبَبْتُ أَنْ تَشْهَدَ مَعِي ، فَإِنَّكَ مِمَّنْ أَسْتَظْهِرُ بِهِ عَلَى جِهَادِ الْعَدُوِّ ، وَإِقَامَةِ عَمُودِ الدِّينِ ، إِنْ شَاءَ اللَّهُ .\r\n\r\nترجمه\r\nاما بعد ( از حمد و ثناى الهى ) من نعمان بن عجلان زُرَقى را به فرماندارى بحرين منصوب كردم و تو را از آنجا برگرفتم بى آنكه تو را مذمت كنم و يا ملامتى بر تو باشد ، چرا كه تو زمامدارى و مأموريت خود را به نيكويى انجام دادى و حق امانت را ادا نمودى ، بنابراين به سوى ما بيا بى آنكه مورد سوء ظن يا ملامت باشى و نه متهم و نه گناهكار . من تصميم گرفتم به سوى ستمگران اهل شام ( و براى مبارزهء با معاويه و هوادارانش ) حركت كنم و دوست دارم تو با من باشى ، زيرا تو از كسانى هستى كه من در جهاد با دشمن و برپا داشتن ستون دين از آنها استعانت مىجويم . ان شاء اللَّه .\r\n\r\nشرح و تفسير آفرين ، مأموريت خود را خوب انجام دادى\r\nامام عليه السلام اين نامه را چنين آغاز مىكند : « اما بعد ( از حمد و ثناى الهى ) من نعمان بن عجلان زُرَقى را به فرماندارى بحرين منصوب كردم و تو را از آنجا\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nبرگرفتم » ؛\r\n( أَمَّا بَعْدُ ، فَإِنِّي قَدْ وَلَّيْتُ النُّعْمَانَ بْنَ عَجْلَانَ ، الزُّرَقِيَّ عَلَى الْبَحْرَيْنِ ، وَنَزَعْتُ يَدَكَ ) .\r\nولى از آنجا كه عمر بن ابى سلمه ، مرد پاك‌نهاد و مخلص و مدير و مدبر بود و ممكن بود اين تغيير مأموريت خاطر او را مكدر كند ، امام عليه السلام با هشت جملهء كوتاه و پرمعنا به او اطمينان داد كه مطلقا خطايى از او سر نزده و نگرانى دربارهء او وجود نداشته است .\r\nفرمود : « بى آنكه تو را مذمت كنم و يا ملامتى بر تو باشد ، چرا كه تو زمامدارى و مأموريت خود را به نيكويى انجام دادى و حق امانت را ادا نمودى ، بنابراين به سوى ما بيا بى آنكه مورد سوء ظن يا ملامت باشى و نه متهم و نه گناهكار » ؛\r\n( بِلَا ذَمٍّ لَكَ ، وَلَا تَثْرِيبٍ « 1 » عَلَيْكَ ، فَلَقَدْ أَحْسَنْتَ الْوِلَايَةَ ، وَأَدَّيْتَ الْأَمَانَةَ فَأَقْبِلْ غَيْرَ ظَنِينٍ « 2 » ،\r\nوَلَا مَلُومٍ ، وَلَا مُتَّهَمٍ ، وَلَا مَأْثُومٍ « 3 » ) .\r\nامام در اين تعبيرات كاملًا به او اطمينان مىدهد كه اين تغيير مأموريت نه تنها به‌علت كوتاهى او در انجام وظيفه نبوده ، بلكه به سبب اين بوده است كه مىخواهد ماموريت مهم‌ترى را بر دوش او بگذارد .\r\nسپس به شرح اين مأموريت پرداخته مىفرمايد : « من تصميم گرفتم به سوى ستمگران اهل شام ( و براى مبارزهء با معاويه و هوادارانش ) حركت كنم و دوست دارم تو با من باشى ، زيرا تو از كسانى هستى كه من در جهاد با دشمن و برپا\r\n\r\n\r\n","description":"","footnote":"\r\n( 1 ) . « تَثْريب » از ريشهء « ثَرْب » بر وزن « سرو » در اصل به پوستهء نازكى از پيه مىگويند كه گاهى روى معده وروده‌ها را مىپوشاند و هنگامى كه به باب تفعيل مىرود ( تثريب ) به معناى كنار زدن آن پوسته است سپس به معناى سرزنش و توبيخ و ملامت به كار رفته ، گويى با اين كار پردهء گناه از چهرهء طرف كنار زده مىشود .\r\n( 2 ) . « ظَنين » به معناى متهم است از ريشهء « ظنة » به معناى تهمت گرفته شده . فرق آن با متهم كه در عبارت آمده ، ممكن است اين باشد كه سوء ظن به متّهم از ظنين بيشتر است و در جايى گفته مىشود كه قراينى بر اتهام كسى وجود داشته باشد .\r\n( 3 ) . « مَأثُوم » به معناى كسى است كه گناهى براى او ذكر مىكنند ؛ ولى « آثم » به معناى شخص گنهكار است و هر دو از ريشهء « اثم » بر وزن « اسم » به معناى گناه گرفته شده‌اند .\r\n","page_name":" 142 ","page_number":142},
  {"content":"\r\n\r\nداشتن ستون دين از آنها استعانت مىجويم . إن‌شاءاللَّه » ؛\r\n( فَلَقَدْ أَرَدْتُ الْمَسِيرَ إِلَى ظَلَمَةِ أَهْلِ الشَّامِ ، وَأَحْبَبْتُ أَنْ تَشْهَدَ مَعِي ، فَإِنَّكَ مِمَّنْ أَسْتَظْهِرُ « 1 » بِهِ عَلَى جِهَادِ الْعَدُوِّ ،\r\nوَإِقَامَةِ عَمُودِ الدِّينِ ، إِنْ شَاءَ اللَّهُ ) .\r\nسوابق زندگى عمر بن ابى سلمه و وفادارى او نسبت به امام عليه السلام در تمام حالات - چنان كه در شرح حال او در بحث نكات خواهد آمد - نيز گواه بر اين معناست .\r\nجملهء\r\n« أَحْبَبْتُ أَنْ تَشْهَدَ مَعِي »\r\nبه معناى شهادت در ركاب حضرت نيست ، بلكه به معناى حضور با آن حضرت است .\r\nجملهء\r\n« مِمَّنْ أَسْتَظْهِرُ بِهِ .\r\n. . » نشان مىدهد كه عمر بن ابى سلمه مردى شجاع باكفايت و كاملًا وفادار به امام عليه السلام بود و تعبير به\r\n« جِهَادِ الْعَدُوِّ ، وَإِقَامَةِ عَمُودِ الدِّينِ »\r\nنشان مىدهد كه عمر بن ابى سلمه مقام بسيار و الا و موقعيّت فوق‌العاده‌اى داشت تا آنجا كه براى اقامهء ستون دين ، امام عليه السلام از او يارى مىطلبد .\r\n\r\nنكته آشنايى با عمر بن ابىسلمهء مخزومى و نعمان بن عجلان\r\nهمان‌گونه كه در عنوان و متن نامهء فوق آمده است ، عمر بن ابى سلمه به عنوان فرماندار پيشين و نعمان بن عجلان به عنوان جانشين او معرفى شده است و لازم است به وضع حالات هر دو آشنا شويم .\r\nعمر بن ابى سلمه ، مادرش ام سلمه همسر معروف پيغمبر گرامى اسلام صلى الله عليه و آله است كه اين فرزند از شوهر پيشين خود نصيبش شد . وى در سال دوم هجرت در حبشه به‌دنيا آمد ، زيرا پدرش ابو سلمه از مهاجران حبشه بود و پس از عمرى نسبتاً طولانى در سنهء 83 هجرى در زمان خلافت عبد الملك ديده از جهان فرو\r\n\r\n\r\n","description":"","footnote":"\r\n( 1 ) . « اسْتَظْهِرُ » از ريشهء « اسْتِظْهار » به معناى يارى طلبيدن از كسى و پشت‌گرمى به او داشتن است .\r\n","page_name":" 143 ","page_number":143},
  {"content":"\r\n\r\nبست ، او احاديثى را از پيغمبر اكرم صلى الله عليه و آله روايت مىكند . « 1 »\r\nعمر بن ابىسلمه در جنگ جمل در خدمت على عليه السلام بود ، مادرش او را تشويق به اين كار كرد و نامه‌اى براى اميرمؤمنان على عليه السلام نوشت و به دست او داد كه در آن نامه آمده است : اگر جهاد از زنان برداشته نشده بود من مىآمدم و در پيش روى تو با دشمنانت مىجنگيدم ؛ ولى فرزندم را به جاى خودم فرستادم .\r\nسپس اميرمؤمنان على عليه السلام او را به عنوان فرماندار و نمايندهء خود به حكومت بحرين و فارس مأموريت داد . براى افتخار او همين بس كه در آغوش پيامبر اكرم صلى الله عليه و آله پرورش يافت و در خدمت على عليه السلام بود . « 2 »\r\nدر بعضى از روايات آمده است كه عمر بن ابى سلمه از كسانى است كه روايت مربوط به امامت ائمهء اثنى عشر را از پيغمبر اكرم صلى الله عليه و آله نقل كرده است . « 3 »\r\nامّا نعمان بن عجلان از صحابهء پيامبر صلى الله عليه و آله و از بزرگان انصار بود و سخنگو و شاعر آنها محسوب مىشد . از جملهء اشعار او ، شعر بلندى است كه در روز سقيفه سرود و بعد از آنكه يارى انصار را در ميدان‌هاى مختلف نسبت به اسلام و پيغمبر اكرم صلى الله عليه و آله برشمرد ، اشعارش را با اين دو بيت در حمايت از على عليه السلام پايان داد :\r\n وَكانَ هَوانا في عَليّ وَإنَّهُ * لَأَهْلٌ لَها مِنْ حَيْثُ تَدْري وَلا تَدْري\r\nوَصيُّ النَّبيِّ الْمُصْطَفى وَابْنُ عَمِّهِ * وَقاتِلُ فُرْسانِ الضَّلالَةِ وَالْكُفْرِ \r\n« ما على را مىخواستيم و او شايستهء خلافت بود اى عمر از آنجا كه اطّلاع نداشتى .\r\nاو وصى پيغمبر برگزيدهء خداست و پسر عم اوست ، او با سواران ضلالت و كفر پيكار كرد و آنها را از ميان برد » .\r\n\r\n\r\n","description":"","footnote":"\r\n( 1 ) . استيعاب ، شمارهء 1882 ، شرح حال عمر بن ابىسلمه .\r\n( 2 ) . شرح نهج‌البلاغهء ابن ابىالحديد ، ج 16 ، ص 173 .\r\n( 3 ) . عيون الاخبار ، ج 1 ، ص 38 ، ح 8 .\r\n","page_name":" 144 ","page_number":144},
  {"content":"\r\n\r\nبه موجب همين سوابق ، على عليه السلام حكومت بحرين را بعد از عمر بن ابىسلمه به او سپرد و بيت‌المال را به‌دست او داد ( امّا متأسفانه از آنجا كه اموال كلان هميشه وسوسه‌انگيز و مفسده‌آفرين است ) او به هر يك از افراد قوم و قبيلهء خود كه به بحرين مىآمدند مبلغ قابل ملاحظه‌اى از بيت‌المال را مىبخشيد . اين خبر به اميرمؤمنان على عليه السلام رسيد نامه‌اى به او نوشت و ملامتش كرد و از او حساب و كتاب بيت‌المال را مطالبه نمود ؛ ولى نعمان چون نمىتوانست حساب صحيحى ارائه دهد ، باقىماندهء اموال بيت‌المال را برداشته به شام گريخت و به معاويه ملحق شد . « 1 »\r\n* * *\r\n\r\n\r\n","description":"","footnote":"\r\n( 1 ) . مصادر نهج‌البلاغه ، ج 3 ، ص 345 و 346 .\r\n","page_name":" 145 ","page_number":145},
  {"content":"\r\n . \r\n","description":"","footnote":"","page_name":" 146 ","page_number":146},
  {"content":"\r\n\r\n\r\n43 و من كتاب له عليه السلام إلى مَصْقَلَةِ بْنِ هُبَيْرَةِ الشَيْباني وَهُوَ عامِلُهُ عَلى أَرْدِشيرخُرّة\r\nاز نامه‌هاى امام عليه السلام\r\nبه مصقلة بن هبيرهء شيبانى فرماندار اردشيرخرّه\r\n( بخش مهمى از فارس ) است . « 1 »\r\n\r\nنامه در يك نگاه\r\nاين نامه نيز بىشباهت به نامهء 41 نيست و عصارهء آن ملامت و سرزنش شديد امام عليه السلام نسبت به فرماندار ديگرى به نام مصقلة بن هبيرهء شيبانى است ، زيرا به خدمت امام عليه السلام گزارش داده بودند كه او اموال بيت‌المال را بىحساب و كتاب به قوم و قبيلهء خود مىدهد . امام عليه السلام او را سخت بر اين كار ملامت مىكند و نصيحت مىفرمايد كه آخرت خود را به دنيا و دين خود را به دينار نفروشد ؛\r\n\r\n\r\n","description":"","footnote":"\r\n( 1 ) . سند نامه :\r\nاين نامه قبل از سيد رضى در كتاب انساب الاشراف بلاذرى و همچنين در تاريخ ابن واضح ( يعقوبى ) با تفاوت مختصرى ذكر شده و در ذيل خطبهء 44 ( جلد اوّل همين كتاب ) سرگذشت ديگرى از مصقله آمده است .\r\n","page_name":" 147 ","page_number":147},
  {"content":"\r\n\r\nولى به‌طور قطع او را متهم نمىكند و مىفرمايد : اگر خبرى كه به من رسيده راست باشد تو كار بسيار بدى كرده‌اى .\r\n* * *\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nبَلَغَنِي عَنْكَ أَمْرٌ إِنْ كُنْتَ فَعَلْتَهُ فَقَدْ أَسْخَطْتَ إِلَهَكَ ، وَعَصَيْتَ إِمَامَكَ : أَنَّكَ تَقْسِمُ فَيْءَ الْمُسْلِمِينَ الَّذِي حَازَتْهُ رِمَاحُهُمْ وَخُيُولُهُمْ ، وَأُرِيقَتْ عَلَيْهِ دِمَاؤُهُمْ ، فِيمَنِ اعْتَامَكَ مِنْ أَعْرَابِ قَوْمِكَ ، فَوَ الَّذِي فَلَقَ الْحَبَّةَ ، وَبَرَأَ النَّسَمَةَ ، لَئِنْ كَانَ ذَلِكَ حَقّاً لَتَجِدَنَّ لَكَ عَلَيَّ هَوَاناً ، وَلَتَخِفَّنَّ عِنْدِي مِيزَاناً ، فَلَا تَسْتَهِنْ بِحَقِّ رَبِّكَ ، وَلَا تُصْلِحْ دُنْيَاكَ بِمَحْقِ دِينِكَ ، فَتَكُونَ مِنَ الْأَخْسَرِينَ أَعْمَالًا . أَلَا وَإِنَّ حَقَّ مَنْ قِبَلَكَ وَقِبَلَنَا مِنَ الْمُسْلِمِينَ فِي قِسْمَةِ هَذَا الْفَيْءِ سَوَاءٌ : يَرِدُونَ عِنْدِي عَلَيْهِ ، وَيَصْدُرُونَ عَنْهُ .\r\n\r\nترجمه\r\nگزارشى از تو به من رسيده است كه اگر درست باشد و اين كار را انجام داده باشى ، پروردگارت را به خشم آورده و امامت را عصيان كرده‌اى . به من گزارش داده‌اند ، تو غنايم مسلمانان را كه با نيزه‌ها و اسب‌هايشان ( در جنگ با دشمن ) به دست آمده و خون‌هايشان در اين راه ريخته شده در ميان گروهى از باديه‌نشينان قبيله‌ات كه تو را به رياست خود برگزيده‌اند تقسيم مىكنى . سوگند به كسى كه دانه را ( در زير خاك ) شكافت و روح انسانى را آفريد ، اگر گزارشى كه به من رسيده درست باشد ، تو در نزد من منزلت پستى خواهى داشت و ارزش و مقدارت در پيشگاه من سبك خواهد شد ، بنابراين حق پروردگارت را سبك مشمار و دنيايت را با نابودى دينت سامان مده كه اگر چنين كنى از زيانكارترين افراد خواهى بود . آگاه باش ! حق مسلمانانى كه نزد تو هستند با آنهايى كه نزد منند در تقسيم بيت‌المال يكسان است . و ورود وخروج همگى بر آن بايد به نظر من باشد .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nشرح و تفسير همهء مسلمين در بيت‌المال يكسانند\r\nهمان‌گونه كه از عنوان نامه و همچنين از خطبهء 44 استفاده مىشود مصقلة بن هبيرهء شيبانى يكى از كارگزاران و فرمانداران امام عليه السلام بر بخش مهمى از فارس به نام اردشيرخُرّه بود كه شامل چندين شهر و آبادى مىشد . به گفتهء ابن ابىالحديد او از نواده‌هاى نزار بن معد بن عدنان بود . « 1 »\r\nوى داستانى در مورد اسيران بنى ناجيه دارد كه در خطبهء 44 گذشت .\r\nبنىناجيه گروهى از نصارا بودند كه مسلمان شده و جمعى هم بر آيين خود باقى مانده بودند و يا از اسلام باز گشته بودند . بعد از شكست خوردن اصحاب جمل در بصره تمام مردم آن منطقه با على عليه السلام بيعت كردند به جز بنى ناجيه كه بر عليه امام عليه السلام لشكركشى كردند ؛ امام عليه السلام معقل بن قيس را فرستاد و او آنها را شكست داد و گروهى را به اسارت در آورد . هنگامى كه اين اسيران را به سوى كوفه مىبردند ، چون به منطقهء اردشير خُرّه رسيدند كه در آنجا مصقله به عنوان فرماندار امام عليه السلام حكومت مىكرد . وى آنها را كه پانصد نفر بودند از معقل در برابر پرداخت غرامتى معادل پانصد هزار درهم گرفت و آزاد كرد او اين اموال را از بيت‌المال پرداخت به اين نيت كه بعداً آن را به بيت‌المال برگرداند ؛ ولى در اين كار تعلّل مىورزيد . او پس از مدّتى خدمت امام عليه السلام به كوفه آمده مبلغى را پرداخت و انتظار داشت امام عليه السلام بقيه را به او ببخشد ؛ ولى حضرت موافقت نكرد ، زيرا ممكن بود بدعتى شود و بخشش‌هاى عثمان را از حقوق بيت‌المال در اذهان تداعى كند . سرانجام چون از عدالت امام عليه السلام بيمناك بود فرار كرد و به معاويه پيوست .\r\nبه هر حال نامهء مورد بحث نيز نشان مىدهد كه او عملًا پيرو مكتب عثمان بود\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 3 ، ص 127 .\r\n","page_name":" 150 ","page_number":150},
  {"content":"\r\n\r\nو قبل از داستان اسيران بنىناجيه نيز اموال بيت‌المال را در ميان بستگانش تقسيم مىكرد و هنگامى كه اين خبر به امام عليه السلام رسيد ، امام عليه السلام نامهء مورد بحث را براى وى نوشت .\r\nاين نامه به سه نكتهء پر اهمّيّت اشاره مىكند : نخست مىفرمايد : « گزارشى از تو به من رسيده است كه اگر درست باشد و اين كار را انجام داده باشى ، پروردگارت را به خشم آورده و امامت را عصيان كرده‌اى » ؛\r\n( بَلَغَنِي عَنْكَ أَمْرٌ إِنْ كُنْتَ فَعَلْتَهُ فَقَدْ أَسْخَطْتَ إِلَهَكَ ، وَعَصَيْتَ إِمَامَكَ ) .\r\nاين تعبير كه به طور سربسته بيان شده ، نشان مىدهد كه امام عليه السلام خبرى را كه به او رسيده بود صد در صد تصديق نفرمود و جانب احتياط را رعايت كرد كه مبادا شخص بىگناهى متهم گردد .\r\nآن‌گاه خبرِ رسيده را به طور واضح و مشروح بيان كرده ، مىفرمايد : « به من گزارش داده‌اند ، تو غنايم مسلمانان را كه با نيزه‌ها و اسب‌هايشان ( در جنگ با دشمن ) به دست آمده و خون‌هايشان در اين راه ريخته شده در ميان گروهى از باديه‌نشينان قبيله‌ات كه تو را به رياست خود برگزيده‌اند تقسيم مىكنى » ؛\r\n( أَنَّكَ تَقْسِمُ فَيْءَ الْمُسْلِمِينَ الَّذِي حَازَتْهُ رِمَاحُهُمْ ، وَخُيُولُهُمْ وَأُرِيقَتْ عَلَيْهِ دِمَاؤُهُمْ ، فِيمَنِ اعْتَامَكَ « 1 » مِنْ أَعْرَابِ قَوْمِكَ ) .\r\nبه يقين اگر مصقله چنين كارى را انجام داده باشد بسيار كار خلافى مرتكب شده ، زيرا دست‌آورد خون مجاهدان و شهيدان را براى رياست خود بر قومش هزينه كرده است .\r\nسپس در بخش دوم اين نامه مىفرمايد : « سوگند به كسى كه دانه را ( در زير\r\n\r\n\r\n","description":"","footnote":"\r\n( 1 ) . « اعْتامَ » از ريشهء « اعتيام » و از ريشهء « عِيم » بر وزن « عيب » در اصل به معناى تشنگى و علاقهء به شير است و از آنجا كه انسان هنگامى كه علاقهء شديد به چيزى پيدا كرد ، تلاش مىكند نوع خوب آن را به دست آورد ، واژهء « عِيمة » ( به كسر ميم ) به معناى هر چيز خوب و برگزيده‌اى آمده است ، بنابراين جملهء « اعْتامَكَ » يعنى تو را برگزيده‌اند .\r\n","page_name":" 151 ","page_number":151},
  {"content":"\r\n\r\nخاك ) شكافت و روح انسانى را آفريد ، اگر گزارشى كه به من رسيده درست باشد ، تو در نزد من منزلت پستى خواهى داشت و ارزش و مقدارت در پيشگاه من سبك خواهد شد » ؛\r\n( فَوَ الَّذِي فَلَقَ الْحَبَّةَ ، وَبَرَأَ النَّسَمَةَ « 1 » ، لَئِنْ كَانَ ذَلِكَ حَقّاً\r\nلَتَجِدَنَّ لَكَ عَلَيَّ هَوَاناً ، وَلَتَخِفَّنَّ عِنْدِي مِيزَاناً ) .\r\nباز امام عليه السلام در اين جمله قضاوت محتاطانه‌اى دربارهء او مىكند كه مبادا گزارشگران اشتباهى كرده باشند و آبروى انسان با ايمانى بىجهت بريزد و مىفرمايد : اگر گزارش صحيح باشد در نظر من بىارزش و بىمقدار خواهى شد .\r\nامام عليه السلام در اينجا او را تهديد به مجازات خشنى نمىكند و ليكن به توبيخ معنوى مىپردازد كه از مجازات خشونت آميز ظاهرى دردناك‌تر است .\r\nدر ادامهء سخن ، امام عليه السلام او را نصيحت مىكند ؛ نصيحتى پر معنا و آشكار .\r\nمىفرمايد : « بنابراين حق پروردگارت را سبك مشمار و دنيايت را با نابودى دينت سامان مده كه اگر چنين كنى از زيانكارترين افراد خواهى بود » ؛\r\n( فَلَا تَسْتَهِنْ بِحَقِّ رَبِّكَ ، وَلَا تُصْلِحْ دُنْيَاكَ بِمَحْقِ « 2 » دِينِكَ ، فَتَكُونَ مِنَ الْأَخْسَرِينَ أَعْمَالًا ) .\r\nبديهى است هيچ انسان عاقل و با ايمانى نبايد حق خويشاوندان را بر حق خداوند مقدم دارد و با معصيت پروردگار ، آنها را نوازش دهد و هيچ فرد خردمندى نبايد سرمايهء دين را كه سبب نجات آخرت است با متاع ناپايدار و بىمقدار دنيا معاوضه كند . تعبير به\r\n« اخسرين ؛\r\nزيانكارترين » اشاره به همين است كه انسان پرارزش‌ترين كالا را به كم‌ارزش‌ترين متاع بفروشد .\r\nاز آنجا كه مصقله شايد گمان مىكرد با دادن بخشى از بيت‌المال به بستگانش\r\n\r\n\r\n","description":"","footnote":"\r\n( 1 ) . « النَسَمَة » در اصل به معناى نفس كشيدن و وزش ملايم نسيم است و گاه به خود انسان يا روح او اطلاق‌مىشود .\r\n( 2 ) . « مَحْق » به معناى محو و نابود كردن است .\r\n","page_name":" 152 ","page_number":152},
  {"content":"\r\n\r\nوظيفهء صلهء رحم را انجام مىدهد ، امام عليه السلام تعبير به\r\n« أَخْسَرِينَ أَعْمَالًا »\r\nرا براى او انتخاب كرد كه گويا اشاره است به آيهء « « قُلْ هَلْ نُنَبِّئُكُمْ بِالْأَخْسَرينَ أَعْمالًا * الَّذينَ ضَلَّ سَعْيُهُمْ فِي الْحَياةِ الدُّنْيا وَهُمْ يَحْسَبُونَ أَنَّهُمْ يُحْسِنُونَ صُنْعاً » ؛ بگو : آيا به شما خبر دهيم كه زيانكارترين افراد به جهت عمل چه كسانى هستند ، همان كسانى كه سعى و تلاششان در زندگى دنيا گُم ( و نابود ) شده ؛ در حالى كه ، مىپندارند كار نيك انجام مىدهند » . « 1 »\r\nآن‌گاه امام عليه السلام در بخش پايانى اين نامه به نكتهء مهمى از دستورات اسلام دربارهء حقوق مسلمانان در بيت‌المال اشاره كرده مىفرمايد : « آگاه باش ! حق مسلمانانى كه نزد تو هستند با آنهايى كه نزد منند در تقسيم بيت‌المال يكسان است و ورود و خروج همگى بر آن ، بايد به نظر من باشد » ؛\r\n( أَلَا وَإِنَّ حَقَّ مَنْ قِبَلَكَ وَقِبَلَنَا مِنَ الْمُسْلِمِينَ فِي قِسْمَةِ هَذَا الْفَيْءِ سَوَاءٌ : يَرِدُونَ عِنْدِي عَلَيْهِ ، وَيَصْدُرُونَ عَنْهُ ) .\r\nجملهء\r\n« يَرِدُونَ عِنْدِي عَلَيْهِ ، وَيَصْدُرُونَ عَنْهُ »\r\nبا توجّه به اينكه تعبير به « ورود » و « صدور » در اصل مربوط به ورود تشنگان به آبشخور و بر گرفتن آب و بيرون رفتن از آن است ، اشاره به اين نكته است كه بيت‌المال همچون نهر عظيمى است كه خداوند آن را جارى ساخته و همگان در آن يكسانند . هر كسى از طريق آبشخور به اين نهر مىرسد و بهرهء خود را بر مىگيرد و از آن خارج مىشود .\r\nتعبير به\r\n« عِنْدِي ؛\r\nنزد من » مفهومش اين نيست كه بايد تمام اموال بيت‌المال را نزد امام عليه السلام بياورند و مردم از راه‌هاى دور و نزديك برخيزند و به مركز حكومت امام عليه السلام بيايند و سهم خود را بگيرند و بازگردند ، بلكه منظور اين است كه اين كار با نظر من و طبق برنامهء من بايد انجام گيرد ، نه اينكه نمايندگانم خودسرانه هرگونه كه مايل باشند بيت‌المال را تقسيم كنند .\r\n\r\n\r\n","description":"","footnote":"\r\n( 1 ) . كهف ، آيهء 103 و 104 .\r\n","page_name":" 153 ","page_number":153},
  {"content":"\r\n\r\nو در هر حال اين جمله اشاره به اين دارد كه بيت‌المال بايد مانند عصر پيغمبر اكرم صلى الله عليه و آله در ميان مسلمانان به صورت يكسان تقسيم شود و همچون عصر عمر كه عرب را بر عجم و اشراف و صحابه را بر ديگران ترجيح مىداد يا همانند عصر عثمان كه بيت‌المال را در ميان خويشاوندانش از بنىاميّه تقسيم مىكرد به صورت تبعيض‌آميز تقسيم نگردد و اشكال كار همين بود كه او تحت تأثير عصر عثمان ، براى خويشاوندان خود امتيازاتى قائل شد .\r\nاين نكته شايان توجّه است كه اموال بيت‌المال در اينجا اشاره به زكات و مانند آن نيست كه اختصاص به گروه‌هاى هشت‌گانه دارد نه همه ، بلكه اشاره به خراج‌هايى است كه از سرزمين‌هايى فتح شده مىگرفتند به اين صورت كه بر تمام زمين‌هاى آنها به نسبت عادلانه‌اى خراج و ماليات مىبستند و همهء مسلمانان در آن يكسان بودند ، زيرا با نيروى عموم فتح شده بود و فرقى ميان غنى و فقير و عرب و عجم در آن نبود به خلاف زكات كه مخصوص نيازمندان و مستمندان و گروه‌هاى معين ديگر بود و از آنجا كه بيشترين رقمى كه در بيت‌المال وارد مىشد اموال خراجى بود از آن تعبير به اموال بيت‌المال مىشد .\r\nالبته مناطق مختلف از نظر ميزان خراج و ماليات اسلامى يكسان نبودند ؛ در بعضى از مناطق زمين‌هاى كشاورزى و باغات فراوان بود و در بعضى از مناطق كمتر و ناچيز و چنان نبود كه خراج هر منطقه را همانجا مصرف كنند .\r\nاز اين رو امام عليه السلام مىفرمايد : به فرض كه خراج آن منطقه را ميان همهء مردم تقسيم كرده باشى باز هم كار درستى انجام نداده‌اى ، زيرا خراج متعلّق به همهء مسلمين است چه آنها كه نزد تواند و چه آنها كه نزد ما هستند . همه بايد از اين چشمهء زلال بهره‌مند شوند .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nنكته پاسخ مصقله به امام عليه السلام\r\nدر بعضى از روايات آمده است كه مصقله بعد از دريافت نامهء امام عليه السلام پاسخى براى آن حضرت نوشت و خود را تبرئه كرد . پاسخ او چنين بود :\r\n« نامهء اميرمؤمنان عليه السلام به من رسيد لازم است تحقيق فرمايند اگر آنچه گزارش شده است حق است ، مرا مجازات كنند و سپس معزول دارند و تمام بردگان من آزاد شوند و گناهان ربيعه و مُضَر بر من باشد اگر دينار و درهمى و يا كمتر از آن را از زمانى كه فرماندارى اين منطقه به من واگذار شد تا زمانى كه نامهء اميرمؤمنان عليه السلام به من رسيد ، خيانت كرده باشم و شما مىدانيد كه اگر مرا از اين سِمت عزل فرماييد ، براى من آسان‌تر از اين است كه متهم شوم » .\r\nهنگامى كه اين نامه به دست امام عليه السلام رسيد فرمود : فكر مىكنم او راست مىگويد ( و گزارشگران خطا كرده‌اند ) . « 1 »\r\nولى از بعضى روايات استفاده مىشود كه پس از شهادت اميرمؤمنان على عليه السلام ، معاويه مصقله را براى فرماندارى طبرستان ( مازندران فعلى ) انتخاب كرد ؛ ولى پيش از آنكه آنجا را در اختيار بگيرد كشته شد و هرگز از آن سفر باز نگشت و داستان او به صورت ضرب المثل درآمد . هرگاه كسى نمىخواست كارى را انجام دهد مىگفت : بگذار تا مصقله از طبرستان برگردد . « 2 »\r\nدر ذيل خطبهء 44 بحث‌هاى مفصّلى دربارهء مصقله نوشته‌ايم .\r\n* * *\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 201 .\r\n( 2 ) . فتوح البلدان بلاذرى ، ج 2 ، ص 411 .\r\n","page_name":" 155 ","page_number":155},
  {"content":"\r\n . \r\n","description":"","footnote":"","page_name":" 156 ","page_number":156},
  {"content":"\r\n\r\n\r\n44 و من كتاب له عليه السلام إلى زَيادِ ابْنِ أَبيهِ وَقَدْ بَلَغَهُ أنَّ مُعاوِيَةَ كَتَبَ إلَيْهِ يُريدُ خَديعَتَهُ بِاسْتِلْحاقِهِ\r\nاز نامه‌هاى امام عليه السلام\r\nبه زياد بن ابيه است در هنگامى كه به آن حضرت گزارش رسيد معاويه مىخواهد با ملحق ساختن زياد به فرزندان ابوسفيان ، وى را بفريبد . « 1 »\r\n\r\nنامه در يك نگاه\r\nسرچشمهء اين نامه آن است كه امام عليه السلام با خبر مىشود كه معاويه نامه‌اى به زياد بن ابيه نوشته است كه او را برادر واقعى خود بداند به اين ترتيب كه زياد را فرزند نامشروع ابوسفيان معرفى كند كه از زن بدكارى متولد شده ، و از اين طريق او را\r\n\r\n\r\n","description":"","footnote":"\r\n( 1 ) . سند نامه :\r\nاين نامه را قبل از سيد رضى ، مدائنى ( در كتاب فتوح الاسلام ) آورده و قابل توجّه است كه روايت مدائنى با آنچه سيّد رضى نقل كرده است تفاوت‌هايى دارد و نشان مىدهد كه سيّد رضى اين روايت را از مدائنى نگرفته بلكه از جاى ديگرى به دست آورده است . بعد از مرحوم سيّد رضى ، ابن اثير در كتاب كامل در حوادث سنهء 44 و در اسدالغابة و ابن عبدالبرّ در استيعاب در شرح حال زياد آورده‌اند ( مصادر نهج‌البلاغه ، ج 3 ، ص 352 ) .\r\n","page_name":" 157 ","page_number":157},
  {"content":"\r\n\r\nبفريبد و در چنگال خويش براى رسيدن به اهدافش قرار دهد .\r\nامام عليه السلام به زياد كه در آن زمان از سوى آن حضرت به فرماندارى فارس منصوب شده بود هشدار داد كه اين برنامهء شيطانى است كه از سوى معاويه طراحى شده مبادا تو را بفريبد ؛ هر فرزندى تعلق به پدر و مادرى دارد كه در آن خانه متولّد شده است حتى نسبت نامشروع به ادعاى شخصى مثل ابوسفيان كه زياد از نطفهء اوست ثابت نمىشود . هنگامى كه نامه به زياد رسيد سخن امام عليه السلام را پذيرفت و آرام گرفت هرچند بعد از شهادت امام عليه السلام معاويه با همين نيرنگ به اضافهء تهديد او را به سوى خود فرا خواند و زياد به او پيوست .\r\nاز تواريخ استفاده مىشود كه مادر زياد ، كنيز يكى از اطباى معروف عرب به نام « حارث بن كلده » بود كه با برده‌اى به نام « عبيد » ازدواج كرد و زياد به حسب ظاهر نتيجهء آن ازدواج بود لذا او را زياد بن عبيد مىگفتند ؛ ولى چون پدرش غلام و بردهء ناشناخته‌اى بود بعضى ترجيح دادند كه به او زياد بن ابيه بگويند و ظاهرا خود او هم از اين امر ابا نداشت ؛ امّا بعدها كه معاويه او را برادر خود خواند به او زياد بن ابى سفيان گفتند ! و به‌راستى انسان از اين وقاحت در حيرت فرو مىرود كه شخصى دعواى خلافت پيامبر اسلام صلى الله عليه و آله داشته باشد و با اين صراحت كسى را به عنوان برادر ولد الزناى خود بخواند . شگفتى ديگر آن است كه محيط چقدر آلوده بوده كه زياد بن ابيه اين ماجرا را پذيرا شد .\r\n* * *\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nوَقَدْ عَرَفْتُ أَنَّ مُعَاوِيَةَ كَتَبَ إِلَيْكَ يَسْتَزِلُّ لُبَّكَ ، وَيَسْتَفِلُّ غَرْبَكَ ، فَاحْذَرْهُ ، فَإِنَّمَا هُوَ الشَّيْطَانُ : يَأْتِي الْمَرْءَ مِنْ بَيْنِ يَدَيْهِ وَمِنْ خَلْفِهِ ، وَعَنْ يَمِينِهِ وَعَنْ شِمَالِهِ ، لِيَقْتَحِمَ غَفْلَتَهُ ، وَيَسْتَلِبَ غِرَّتَهُ . وَقَدْ كَانَ مِنْ أَبِي سُفْيَانَ فِي زَمَنِ عُمَرَ بْنِ الْخَطَّابِ فَلْتَةٌ مِنْ حَدِيثِ النَّفْسِ ، وَنَزْغَةٌ مِنْ نَزَغَاتِ الشَّيْطَانِ : لَا يَثْبُتُ بِهَا نَسَبٌ ، وَلَا يُسْتَحَقُّ بِهَا إِرْثٌ ، وَالْمُتَعَلِّقُ بِهَا كَالْوَاغِلِ الْمُدَفَّعِ ، وَالنَّوْطِ الْمُذَبْذَبِ .\r\nفَلَمَّا قَرَأَ زِيَادٌ الْكِتَابَ قَالَ : شَهِدَ بِهَا وَرَبِّ الْكَعْبَةِ ، وَلَمْ تَزَلْ فِي نَفْسِهِ حَتَّى ادَّعَاهُ مُعَاوِيَةُ .\r\nقال الرضي ، قوله عليه السلام : « الواغِل » هُوَ الَّذي يَهْجُمُ عَلَى الشُّرْبِ لِيَشْرِبَ مَعَهُمْ ، وَلَيْسَ مِنْهُمْ ، فَلا يَزالُ مُدَفِّعاً مُحاجِزاً . و « النَّوْطُ الْمُذَبْذَبِ » : هُوَ ما يُناطُ بِرَحْلِ الرَّاكِبِ مِنْ قُعْبٍ أوْ قَدَحٍ أوْ ما أشْبَهَ ذلِكَ ، فَهُوَ أَبَداً يَتَقَلْقَلُ إذا حَثَّ ظَهْرَهُ وَاسْتَعْجَلَ سَيرُهُ .\r\n\r\nترجمه\r\nاطّلاع يافتم كه معاويه نامه‌اى براى تو نوشته تا عقلت را بفريبد ( و گمراه سازد ) و عزم و تصميمت را ( در پايمردى بر وظيفه‌اى كه بر عهده گرفته‌اى ) سست كند و در هم بشكند . از او بر حذر باش كه او به يقين شيطان است ! او از پيش رو و پشت سر و از راست و چپ انسان مىآيد تا او را در حال غفلت تسليم خود سازد و درك و شعورش را غافل‌گيرانه بدزدد . ( آرى ) در زمان عمر بن خطاب ابو سفيان سخنى بدون انديشه از پيش خود و با تحريكى از تحريكات\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nشيطان گفت ( ولى اين سخن كاملًا بى پايه بود ) كه نه با آن ، نسب ثابت مىشود و نه استحقاق ميراث را همراه دارد و كسى كه به چنين سخن واهى و بىاساس تمسك جويد همچون بيگانه‌اى است كه در جمع مردم وارد شود و بخواهد از آبشخورگاه آنها آب بنوشد كه همه او را كنار مىزنند و همانند ظرفى است كه در كنار مركب مىآويزند كه به هنگام راه رفتن پيوسته تكان مىخورد و به اين طرف و آن طرف مىرود .\r\nهنگامى كه زياد اين نامه را مطالعه كرد گفت : به پروردگار كعبه سوگند كه امام عليه السلام با اين نامه‌اش آنچه را من در دل داشتم ( كه من از نطفهء ابوسفيان نيستم ) گواهى داد . و اين مطلب همچنان در دل او بود ( تا زمانى كه معاويه بعد از شهادت اميرمؤمنان عليه السلام بىاندازه زياد را وسوسه كرد تا سخن او در وى مؤثّر افتاد و ) او را به خود ملحق ساخت .\r\nمرحوم سيّد رضى به تفسير چند لغت از لغات پيچيدهء ذيل اين نامه پرداخته مىگويد : « واغل » ( از ريشهء وَغْل بر وزن فصل ) به معناى كسى است كه براى نوشيدن آب از آبشخور ديگران ، هجوم مىآورد در حالى كه از آنان نيست و پيوسته آنها وى را عقب مىرانند و منع مىكنند ؛ و\r\n« النَّوْطُ الْمُذَبْذَبِ »\r\nظرف يا قدح يا مانند آن است كه در كنار مركب مىآويزند و دائماً از اين طرف و آن طرف مىافتد و هرگاه مركب پشتش را حركت دهد يا براى راه رفتن عجله كند ، مىلرزد . ( اشاره به اينكه اين‌گونه الحاق نسب‌هاى مشكوك هرگز پايدار نيست و پيوسته متزلزل است ) .\r\n\r\nشرح و تفسير مراقب باش عقل تو را نفريبند !\r\nمطابق آنچه در كتاب تمام نهج‌البلاغه آمده ، امام عليه السلام در آغاز اين نامه زياد بن\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nابيه را مخاطب قرار داده و او را تشويق به صبر و استقامت در مقابل وسوسه‌هاى اين و آن مىكند . سپس مىفرمايد : « اطّلاع يافتم كه معاويه نامه‌اى براى تو نوشته تا عقلت را بفريبد ( و گمراه سازد ) و عزم و تصميمت را ( در پايمردى بر وظيفه‌اى كه بر عهده گرفته‌اى ) سست كند و در هم بشكند . از او بر حذر باش كه او به يقين شيطان است ! » ؛\r\n( وَقَدْ عَرَفْتُ أَنَّ مُعَاوِيَةَ كَتَبَ إِلَيْكَ يَسْتَزِلُّ « 1 » لُبَّكَ « 2 » ،\r\nوَيَسْتَفِلُّ « 3 » غَرْبَكَ « 4 » ، فَاحْذَرْهُ ، فَإِنَّمَا هُوَ الشَّيْطَانُ ) .\r\nاز اين تعبير و تعبيرات ديگرى كه در نامه‌هاى پيشين گذشت به خوبى استفاده مىشود كه مأموران اطّلاعاتى امام عليه السلام در تمام جوانب كشور اسلامى حضور داشتند و حتّى نامه‌اى خصوصى را كه براى بعضى از فرمانداران از سوى دشمن مىرسيد به امام عليه السلام اطّلاع مىدادند تا به‌موقع جلوى خطر گرفته شود .\r\nامام عليه السلام در آغاز اين نامه به زياد بن ابيه هشدار مىدهد كه معاويه شيطان است مراقب او باش .\r\nسپس در توضيح آن مىافزايد : « او از پيش رو و پشت سر و از راست و چپ انسان مىآيد تا او را در حال غفلت تسليم خود سازد و درك و شعورش را غافل‌گيرانه بدزدد » ؛\r\n( يَأْتِي الْمَرْءَ مِنْ بَيْنِ يَدَيْهِ وَمِنْ خَلْفِهِ ، وَعَنْ يَمِينِهِ وَعَنْ شِمَالِهِ ، لِيَقْتَحِمَ « 5 » غَفْلَتَهُ ، وَيَسْتَلِبَ « 6 » غِرَّتَهُ « 7 » ) .\r\nسخن امام عليه السلام در اينجا برگرفته از آيهء شريفهء 17 سورهء اعراف است كه از قول\r\n\r\n\r\n","description":"","footnote":"\r\n( 1 ) . « يَسْتَزِلُّ » از ريشهء « زلل » بر وزن « قمر » به معناى خطا گرفته شده و « يستزل » يعنى مىخواهد به خطابيفكند .\r\n( 2 ) . « لُبّ » در اصل به معناى مغز هر چيزى است و به عقل « لبّ » گفته مىشود .\r\n( 3 ) . « يَسْتَفِلُّ » از ريشهء « فلل » بر وزن « قمر » به معناى كند كردن و شكستن چيزى است .\r\n( 4 ) . « غَرْب » به معناى نشاط و هيجان و تصميم است .\r\n( 5 ) . « لِيَقْتَحِمَ » از ريشهء « اقتحام » به معناى وارد شدن به زور در چيزى است .\r\n( 6 ) . « يَسْتَلِب » از ريشهء « استلابة » به معناى ربودن و غارت و سرقت كردن گرفته شده و ريشهء اصلى آن « سَلْب » است .\r\n( 7 ) . « غِرَّة » به معناى غفلت و سهل‌انگارى است .\r\n","page_name":" 161 ","page_number":161},
  {"content":"\r\n\r\nشيطان نقل مىكند : « « ثُمَّ لَآتِيَنَّهُمْ مِنْ بَيْنِ أَيْديهِمْ وَمِنْ خَلْفِهِمْ وَعَنْ أَيْمانِهِمْ وَعَنْ شَمائِلِهِمْ وَلا تَجِدُ أَكْثَرَهُمْ شاكِرينَ » ؛ سپس از پيش رو و از پشت سر و از طرف راست و از طرف چپ آنها ، به سراغشان مىروم ؛ و بيشتر آنها را شكرگزار نخواهى يافت » .\r\nمنظور اين است كه شيطان براى فريفتن انسان‌ها از هر وسيله‌اى استفاده مىكند ؛ گاه از طريق تطميع و زمانى تهديد ، گاهى شهوات و هوا و هوس نفسانى و هنگامى از طريق آمال و آرزوها و پست و مقام و هدف . در همهء اينها يك چيز مدّ نظر است و آن گمراه ساختن انسان و كشاندن او به ورطهء هلاكت .\r\nشيطانِ شام نيز از همين روش‌ها استفاده مىكند و سعى دارد هر كسى را از طريقى بفريبد و به سوى خود جلب كند و از وجودش در مسير شهوات خود بهره بگيرد .\r\nاز يكى از عرفا سخنى نقل شده كه مىگويد : در هر صبحگاهان شيطان از چهار سو به سراغ من مىآيد گاه از پيش رو مىآيد و مىگويد : ( اگر گناه مىكنى ) نترس خدا غفور و رحيم است من در برابر او اين آيه را مىخوانم كه خدا مىگويد : « « وَإِنِّي لَغَفَّارٌ لِّمَنْ تابَ وَآمَنَ وَعَمِلَ صالِحاً ثُمَّ اهْتَدَى » ؛ و من هر كه را توبه كند ، و ايمان آورد ، و عمل صالح انجام دهد ، سپس هدايت شود ، مىآمرزم » « 1 » و گاه از پشت سر من ظاهر مىشود ( و مرا دعوت به زياده طلبى در دنيا مىكند ) و از ضايع شدن زندگى فرزندانم در آينده مرا مىترساند من در برابر او اين آيه را يادآور مىشوم : « « وَما مِنْ دَابَّةٍ فِى الْأَرْضِ إِلَّا عَلَى اللَّهِ رِزْقُها » ؛ هيچ جنبنده‌اى در زمين نيست مگر اينكه روزى او بر خداست » « 2 » و گاه از طرف راست من مىآيد و مىگويد : كارى كن كه ثناخوان‌ها و مداحان تو فراوان باشند . من در برابر او اين\r\n\r\n\r\n","description":"","footnote":"\r\n( 1 ) . طه ، آيهء 82 .\r\n( 2 ) . هود ، آيهء 6 .\r\n","page_name":" 162 ","page_number":162},
  {"content":"\r\n\r\nآيه را يادآور مىشوم : « « وَالْعاقِبَةُ لِلْمُتَّقين » ؛ و سرانجام ( نيك ) براى پرهيزكاران است » « 1 » و گاه از سمت چپ مىآيد و مرا به شهوات دعوت مىكند . من در برابر او اين آيه را مىخوانم : « « وَحيلَ بَيْنَهُمْ وَبَيْنَ ما يَشْتَهُونَ » ؛ ( خداوند درباهء كافران سركش و مغرورى كه گرفتار عذاب در دنيا مىشوند مىفرمايد : ) و ( سرانجام ) ميان آنها و خواسته‌هايشان جدايى افكنده شد » . « 2 » « 3 »\r\nبراى اين چهار جهت كه شيطان از سوى آن مىآيد روايتى ذكر شده كه خلاصهء آن چنين است : « شيطان از پيش رو مىآيد يعنى مسائل مربوط به آخرت را كه در پيش دارد در نظر انسان سست مىكند و از پشت سر مىآيد و او را به جمع اموال از هر طريق بى آنكه حقوق شرعى آن را بپردازد و باقى گذاردن براى فرزندان و بازماندگان خود فرا مىخواند و از طرف راست مىآيد و امور معنوى را به‌وسيلهء شبهات و شك و ترديد در نظر او ضايع مىكند و از طرف چپ مىآيد و شهوات را در نظر او زينت مىدهد » . « 4 »\r\nآرى وسوسه‌هاى شياطين جنّ و انس كه از هر درى براى گمراه ساختن انسان‌ها وارد مىشوند ، اين‌گونه است .\r\nدر اينجا يك سؤال باقى مىماند و آن اينكه چرا از جهت فوق و تحت ( بالا و پايين ) سخنى به ميان نيامده بعضى گفته‌اند براى آن است كه جهت بالا جهت رحمت است ، زيرا پيوسته رحمت الهى از آن سو نازل مىشود و جهت پايين مايهء وحشت است كه اگر كسى از زير زمين سر بر آورد و انسان را به كارى دعوت كند از او مىترسد و نمىپذيرد .\r\nاين احتمال نيز وجود دارد كه شياطين به شكل معمولى انسان‌ها به سراغ او\r\n\r\n\r\n","description":"","footnote":"\r\n( 1 ) . اعراف ، آيهء 128 .\r\n( 2 ) . سبأ ، آيهء 54 .\r\n( 3 ) . بهج الصباغه ، ج 14 ، ص 372 .\r\n( 4 ) . مجمع البيان ، ذيل آيهء 17 از سورهء اعراف .\r\n","page_name":" 163 ","page_number":163},
  {"content":"\r\n\r\nمىآيند و مىدانيم كسى از جهت فوق يا تحت به سراغ كسى نمىآيد بلكه از يكى از چهار جهت است .\r\nآن‌گاه امام عليه السلام سخن معاويه را در مورد ملحق ساختن زياد بن ابيه به خودش ( به عنوان برادر حرام‌زاده ) با دليلى منطقى ابطال مىكند و مىفرمايد : « ( آرى ) در زمان عمر بن خطاب ابو سفيان سخنى بدون انديشه از پيش خود و با تحريكى از تحريكات شيطان گفت ( ولى اين سخن كاملًا بى پايه بود ) كه نه با آن ، نسب ثابت مىشود و نه استحقاق ميراث را همراه دارد » ؛\r\n( وَقَدْ كَانَ مِنْ أَبِي سُفْيَانَ فِي زَمَنِ عُمَرَ بْنِ الْخَطَّابِ فَلْتَةٌ « 1 » مِنْ حَدِيثِ النَّفْسِ ، وَنَزْغَةٌ « 2 » مِنْ نَزَغَاتِ الشَّيْطَانِ : لَايَثْبُتُ بِهَا\r\nنَسَبٌ ، وَلَا يُسْتَحَقُّ بِهَا إِرْثٌ ) .\r\nتعبير امام عليه السلام به صادر شدن\r\n« فَلْتَة ؛\r\nسخن بىپايه و بدون انديشه » از سوى ابوسفيان اشاره به چيزى است كه ابن ابىالحديد در شرح خود از كتاب استيعاب ابن عبدالبر آورده است كه عمر ، زياد را براى اصلاح بعضى از مفاسد كه در يمن واقع شده بود فرستاد . هنگامى كه زياد باز گشت خطبه‌اى نزد عمر ( و جمعى از حاضران ) خواند كه همانند آن شنيده نشده بود اين در حالى بود كه على عليه السلام و عمرو بن عاص و ابوسفيان حاضر بودند . عمرو بن عاص گفت : آفرين بر اين جوان ! اگر از قريش بود بر عرب حكومت مىكرد ! ناگهان ابوسفيان گفت : او از قريش است و من مىشناسم كسى را كه نطفهء او را در رحم مادرش نهاد . على عليه السلام فرمود : او چه كسى بوده ؟ ابوسفيان گفت : من بودم . على عليه السلام فرمود : خاموش باش ابوسفيان ! و در روايت ديگرى آمده است : فرمود : خاموش ابوسفيان اگر عمر بشنود سريعاً تو را مجازات خواهد كرد .\r\n\r\n\r\n","description":"","footnote":"\r\n( 1 ) . « فَلْتة » از ريشهء « فَلْت » بر وزن « ثبت » در اصل به معناى از دست در رفتن چيزى است ، لذا به سخنانى كه‌بدون مطالعه از دهان انسان مىپرد و همچنين حوادث ناگهانى و بدون تأمل « فلتة » گفته مىشود .\r\n( 2 ) . « نَزْغَة » از ريشهء « نزغ » بر وزن « نظم » به معناى وارد شدن در كارى است به قصد افساد و به هم انداختن مردم و « نَزَغاتِ شيطان » به وسوسه‌هاى او گفته مىشود كه افراد را به جان هم مىاندازد .\r\n","page_name":" 164 ","page_number":164},
  {"content":"\r\n\r\nدر روايت سومى آمده است كه عمرو بن عاص به او گفت : اگر مىدانى زياد فرزند توست چرا او را به خود ملحق نمىكنى ؟ گفت : از اين جمعيت مىترسم كه پوست از سر من بكنند . « 1 »\r\nروشن است كه ابوسفيان هرگز نمىتوانست به سبب عمل منافى عفتى كه با مادر زياد داشت ثابت كند كه حتماً نطفه‌اى كه منعقد شده از ناحيهء اوست ، تنها به ظن و گمان تكيه كرد و با وقاحت و بىشرمى در حضور على عليه السلام و بعضى ديگر چنين سخنى را بر زبان راند و به همين دليل ، امام عليه السلام در نامهء بالا به زياد يادآور مىشود كه اين‌گونه ادعاهاى شيطانى در اسلام معيار اثبات نسبت نيست و به همين دليل تو هرگز نمىتوانى از ابوسفيان ارث ببرى زيرا فرزند نامشروع از پدر و مادر خود ارث نمىبرد ( و تاكنون هم ادعاى ميراثى نداشته‌اى ) بنابراين تسليم وسوسه‌هاى شيطانى معاويه نشو !\r\nحضرت در پايان مىفرمايد : « و كسى كه به چنين سخن واهى و بىاساس تمسّك جويد همچون بيگانه‌اى است كه در جمع مردم وارد شود و بخواهد از آبشخورگاه آنها آب بنوشد كه همه او را كنار مىزنند و همانند ظرفى است كه در كنار مركب مىآويزند كه به هنگام راه رفتن پيوسته تكان مىخورد و به اين طرف و آن طرف مىرود » ؛\r\n( وَالْمُتَعَلِّقُ بِهَا كَالْوَاغِلِ الْمُدَفَّعِ « 2 » ، وَالنَّوْطِ الْمُذَبْذَبِ ) .\r\nبه تعبير ديگر اگر معاويه از اين طريق بخواهد تو را برادر خود بخواند و تو هم بپذيرى ، هرگز نه فرزند ابوسفيان خواهى بود و نه برادر معاويه ، بلكه لكهء ننگى بر تو نيز خواهد نشست كه تو زنا زاده‌اى و حتى از آن خاندان بيگانه‌اى ؛ نه ارث مىبرى و نه برادر مشروع محسوب مىشوى ، هرچند برادرى معاويه با آن اعمال زشتش نيز براى تو افتخار نيست .\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 16 ، ص 180 .\r\n( 2 ) . « مُدَفَّع » از ريشهء « دفع » گرفته شده و به معناى كسى است كه او را از كارى جلوگيرى مىكنند .\r\n","page_name":" 165 ","page_number":165},
  {"content":"\r\n\r\nاين نامه به قدرى در زياد مؤثر افتاد كه مطابق آنچه مرحوم سيّد رضى در ذيل اين نامه آورده است : « هنگامى كه زياد اين نامه را مطالعه كرد گفت : به پروردگار كعبه سوگند كه امام عليه السلام با اين نامه‌اش آنچه را من در دل داشتم ( كه من از نطفهء ابوسفيان نيستم ) گواهى داد . و اين مطلب همچنان در دل او بود ( تا زمانى كه معاويه بعد از شهادت اميرمؤمنان عليه السلام بىاندازه زياد را وسوسه كرد تا سخن او در وى مؤثّر افتاد و ) او را به خود ملحق ساخت » ؛\r\n( فَلَمَّا قَرَأَ زِيَادٌ الْكِتَابَ قَالَ : شَهِدَ بِهَا وَرَبِّ الْكَعْبَةِ ، وَلَمْ تَزَلْ فِي نَفْسِهِ حَتَّى ادَّعَاهُ مُعَاوِيَةُ ) .\r\nمعاويه بعد از آن زياد را در فرماندارى بخشى از فارس ابقا كرد و سپس او را به عراق آورد و بخش مهمى از عراق را به او سپرد و اين لكهء ننگ بر دامان زياد به موجب حبّ جاه و مقام نشست و عاقبتش به شر گراييد .\r\nاين احتمال نيز در تفسير اين جمله ذكر شده كه منظور زياد اين باشد كه ابوسفيان به يقين شهادت به مطلب بالا داده كه من از نطفهء او هستم و اين معنا همچنان در دل او بود تا زمانى كه معاويه وى را به خود ملحق ساخت .\r\n* * * مرحوم سيّد رضى در اينجا به تفسير چند لغت از لغات پيچيدهء ذيل اين نامه پرداخته مىگويد : « واغِل » ( از ريشهء وغل بر وزن فصل ) به معناى كسى است كه براى نوشيدن آب از آبشخور ديگران ، هجوم مىآورد در حالى كه از آنان نيست و پيوسته آنها وى را عقب مىرانند و منع مىكنند ؛ و\r\n« النَّوْطُ الْمُذَبْذَبِ »\r\nظرف يا قدح يا مانند آن است كه در كنار مركب مىآويزند و دائماً از اين طرف و آن طرف مىافتد و هرگاه مركب پشتش را حركت دهد يا براى راه رفتن عجله كند ، مىلرزد . ( اشاره به اينكه اين‌گونه الحاق نسب‌هاى مشكوك هرگز پايدار نيست و پيوسته متزلزل است ) » ؛\r\n( قال الرضي ، قوله عليه السلام : « الواغِل » هُوَ الَّذي يَهْجُمُ عَلَى الشُّرْبِ لِيَشْرِبَ مَعَهُمْ ، وَلَيْسَ مِنْهُمْ ، فَلا يَزالُ مُدَفِّعاً مُحاجِزاً . و « النَّوْطُ الْمُذَبْذَبِ » :\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nهُوَ ما يُناطُ بِرَحْلِ الرَّاكِبِ مِنْ قُعْبٍ أوْ قَدَحٍ أوْ ما أشْبَهَ ذلِكَ ، فَهُوَ أَبَداً يَتَقَلْقَلُ إذا حَثَّ ظَهْرَهُ وَاسْتَعْجَلَ سَيْرَهُ ) .\r\n\r\nنكته داستان پيچيدهء نسب « زياد »\r\nدر اينجا سخن بسيار است به حدّى كه بعضى از شارحان نهج‌البلاغه در اين باره ده‌ها صفحه نوشته‌اند و ما تنها به چند مسأله اشاره مىكنيم :\r\n1 . آيا زياد فرزند نامشروع بود ؟\r\nاز نامهء بالا استفاده مىشود كه امام عليه السلام ادّعاى ابوسفيان و همچنين معاويه را در اينكه زياد ، فرزند نامشروع ابوسفيان بوده نفى مىكند و مىفرمايد : اين ادعايى شيطانى است و از نظر ظاهر شرع هر فرزندى ملحق به پدر و مادرى است كه با هم ازدواج كرده‌اند و فرزند در آن خانه زاده شده است .\r\nافزون بر اين مىدانيم امام عليه السلام ، زياد را به فرماندارى فارس منصوب كرد و اين منصب مفهومش اجازهء امامت جمعه و جماعت بود . چگونه ممكن است امام عليه السلام كسى را كه ولد الزناست به چنين مقامى بگمارد در حالى كه مىدانيم يكى از شرايط امامت جمعه و جماعت طيب مولد است .\r\nاز سويى ديگر ، در تواريخ كربلا و عاشورا آمده است كه حضرت سيدالشهدا فرمود :\r\n« أَلَا وَإِنَّ الدَّعِيَّ ابْنَ الدَّعِيَّ قَدْ تَرَكَنِي بَيْنَ السِّلَّةِ وَالذِّلَّةِ . . . هَيْهَاتَ مِنِّي الذِّلَّة ؛\r\nآگاه باشيد ناپاك زاده فرزند ناپاك زاده مرا در ميان دو چيز مخيّر ساخته . يا تن به شمشير بدهم يا تسليم ذلّت شوم و تن به بيعت با او دهم و محال است كه تسليم ذلت شوم » . « 1 »\r\n\r\n\r\n","description":"","footnote":"\r\n( 1 ) . بحارالانوار ، ج 45 ، ص 83 .\r\n","page_name":" 167 ","page_number":167},
  {"content":"\r\n\r\nدر اينكه « دعىّ » از نظر لغت به چه معناست ، بعضى آن را به معناى فرزند نامشروع تفسير كرده‌اند در حالى كه در متون لغت مفهوم عامى دارد ؛ هم به پسرخوانده گفته مىشود و هم به كسى كه در نسبش متّهم است . در لسان‌العرب آمده است : « دعى به معناى پسرخوانده است و همچنين فرزندى كه به پدر ديگرى نسبت داده مىشود » . قرآن مجيد نيز مىگويد : « « وَما جَعَلَ أَدْعِياءَكُمْ أَبْناءَكُم » ؛ و خداوند پسرخوانده‌هاى شما را پسر ( واقعى ) شما قرار نداده است ( و احكام او را ندارد ) » ، « 1 » بنابراين ممكن است امام عليه السلام بخواهد بگويد زياد در خانواده‌اى پست و بىارزش همچون بردگان متولّد شده كه براى كسب موقعيت ، او را به غير پدرش نسبت دادند .\r\nاين احتمال نيز وجود دارد كه امام اميرالمؤمنين عليه السلام حكم ظاهرى را بيان مىكند كه\r\n« الْوَلَدُ لِلْفِرَاش » ؛\r\nولى امام حسين عليه السلام واقع مطلب را مىفرمايد كه او در واقع فرزند نامشروع بوده است .\r\nامّا در مورد ابن زياد مسأله روشن‌تر است كه او فرزند نامشروع بوده و مادرش مرجانه به فجور مشهور بوده است . به همين دليل مطابق آنچه در تواريخ كربلا آمده ، حضرت زينب عليها السلام هنگامى كه مىخواست او را سرزنش كند با تعبير « يابن مرجانة » او را مخاطب ساخت .\r\nاين احتمال نيز هست كه مراد از « الدعيَّ بْنَ الدَّعيّ » يزيد و پدرش معاويه باشند و اين جمله به نسب آلوده و متهم آنها اشاره كند .\r\n2 . پدر و مادر زياد\r\nمعروف اين است كه پدر زياد برده‌اى بود به نام عبيد كه با سميّه كنيز « حارث\r\n\r\n\r\n","description":"","footnote":"\r\n( 1 ) . احزاب ، آيهء 4 .\r\n","page_name":" 168 ","page_number":168},
  {"content":"\r\n\r\nبن كلده » كه از اطباى مشهور عرب بود ، ازدواج كرد و زياد در خانهء او متولّد شد ، هرچند ابوسفيان و پس از او معاويه سعى داشتند وى را فرزند نامشروع ابوسفيان بدانند ؛ و اينكه بعضى گفته‌اند سميه از ذوات الاعلام ( زنان آلودهء به فحشا كه آشكارا خود را به اين امر معرفى مىكردند ) بود ، بعيد به نظر مىرسد ، زيرا كنيزِ طبيب معروفى مثل حارث بن كلده قاعدتاً نمىتواند از ذوات الاعلام باشد .\r\nالبته در تواريخ آمده است كه ابوسفيان در سفرى كه به طايف رفته بود از شخصى به نام ابو مريم كه مرد بسيار آلوده‌اى بود زن آلوده‌اى را درخواست كرد و ابو مريم به سميّه مادر زياد ، را پيشنهاد نمود ، او گفت : بگذار شب همسرم عبيد كه از بيابان برگشته به خواب برود و من خواهم آمد و بعد نزد ابوسفيان رفت و با او آميزش داشت و شايد اينكه ابوسفيان مىگويد زياد فرزند من است از همين واقعه سرچشمه مىگيرد .\r\n3 . داستان استلحاق\r\nداستان ملحق ساختن معاويه زياد را به خاندان ابوسفيان و عنوان برادرى دادن به او از عجايب تاريخ اسلام است . شيخ محمد عبده ؛ استاد معروف مصرى در شرح نهج البلاغهء خود چنين مىگويد : قصهء زياد بن ابيه قصهء شگفت‌آورى است كه انسان را به تأمل وا مىدارد ، زيرا معاويه او را به ابو سفيان نسبت داد تا برادرش باشد او مدعى بود كه ابوسفيان با مادرش سميّه كه زوجهء مرد ديگرى بود ( به صورت نامشروع ) همبستر شد و زياد از اين آميزش متولّد گشت .\r\nآن‌گاه مىافزايد : از اين شگفت‌آورتر اين است كه ادعاى اين برادرى ( نامشروع ) در مجلسى علنى و رسمى ( در شام ) در حضور جمعيّت واقع شد ؛ زياد از اين مسأله شرمنده نگشت ، چرا كه غنايم اين برادرى را با نكوهش‌هاى مردم سنجيد و برادرى ( نامشروع ) خليفه را بر سلامت و صحت نسب خود\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nترجيح داد . آرى اين‌گونه است در طريق سلطه و مقام كه اين مرد متكبّر از اينكه عِرض و نسب او مخدوش شود ، در برابر منفعتى كه به دست مىآورد شرمنده نباشد ! « 1 »\r\nما مىافزاييم از اينها شگفت‌آورتر اينكه محيط اسلامى ايجاد شده توسط پيغمبر اكرم صلى الله عليه و آله ، بيش از حدود نيم قرن از آن نگذشته بود ، بر اثر عوامل بنى اميه چنان آلوده شد كه خليفه جرأت مىكند در ملأ عام چنين امر منكرى را تثبيت كند . واى به حال مسلمانان اگر در چنگال چنين حكومت‌هاى جاهل آلوده‌اى گرفتار شوند .\r\nبه هر حال داستان از اين قرار بود كه به گفتهء مدائنى در كتاب فتوح الاسلام هنگامى كه معاويه مىخواست زياد را جزء خاندان خود كند وى را كه به شام آمده بود پس از جمع كردن مردم بالاى منبر برد و پيش روى خود بر پلّهء پايين‌تر نشاند . سپس حمد و ثناى الهى به جا آورد و گفت : اى مردم من از نسب زياد در خاندانم آگاهم . هر كسى مىتواند به اين امر گواهى دهد برخيزد . گروهى از مردم برخاستند و شهادت دادند كه او فرزند ابوسفيان است و آنها اعتراف ابوسفيان را به اين امر پيش از مرگش شنيده‌اند . در اينجا ابو مريم سلولى كه در جاهليّت شراب فروش بود برخاست و گفت : اى اميرمؤمنان در طايف بوديم كه ابوسفيان به آنجا نزد من آمد مقدارى گوشت و شراب و غذا خريد . هنگامى كه آن را تناول كرد گفت : اى ابو مريم زن بدكاره‌اى را براى من پيدا كن . من به سراغ سميّه رفتم و به او گفتم : تو ابوسفيان را مىشناسى بذل و بخشش فراوانى دارد و از من زن آلوده‌اى را خواسته . تو آمادگى دارى ؟ سميّه گفت : آرى . الان همسرم با گوسفندان باز مىگردد . هنگامى كه غذا خورد و سر خود را بر بالش گذاشت خواهم آمد . من به سراغ ابوسفيان رفته ماجرا را به او گفتم . چيزى نگذشت كه\r\n\r\n\r\n","description":"","footnote":"\r\n( 1 ) . شرح نهج البلاغهء عبده ، ذيل نامهء 44 ، ص 458 .\r\n","page_name":" 170 ","page_number":170},
  {"content":"\r\n\r\nسميّه آمد و وارد بر او شد و تا صبح نزد او بود . هنگامى كه سميّه بازگشت من به ابوسفيان گفتم چگونه بود ؟ گفت : خوب بود . . . اين سخن به زياد گران آمد و از بالاى منبر گفت : اى ابو مريم به مادر مردم دشنام مده كه به مادرت دشنام خواهند داد . در اين هنگام كه سخن معاويه و گواهىطلبى او به پايان رسيد زياد برخاست مردم را خاموش كرد و حمد و ثناى الهى به جاى آورد سپس گفت : اى مردم ! معاويه و شهود آنچه را شنيديد گفتند و من نمىدانم كدام حق بود و كدام باطل .\r\nلابد معاويه و شهود آگاه‌ترند به آنچه گفتند و بدانيد عبيد ( پدرش ) پدر نيكى بود امّا والى ( ظاهراً اشاره به معاويه است ) شخص صاحب نعمتى است . اين سخن را گفت و از منبر پايين آمد . « 1 »\r\n4 . نگاهى به زندگى زياد بن ابيه\r\nهمان‌گونه كه قبلًا اشاره شد او در اصل زياد بن عبيد بود . پدرش برده و چوپان و مادرش سميّه كنيز حارث بن كلده ، طبيب معروف عرب بود . گاهى او را به عنوان زياد بن ابيه و گاه زياد بن امه مىگفتند ، زيرا پدرش برده بود و هيچ موقعيّت اجتماعى نداشت و بعد از آنكه معاويه او را به خود ملحق ساخت به او زياد بن ابىسفيان مىگفتند . از نوجوانى فردى هوشيار و سخنرانى بليغ بود . تولد او را در طائف در سال فتح مكّه و بعضى در سال هجرت و برخى در روز بدر گفته‌اند ؛ ولى او هيچ‌گاه پيغمبر اكرم صلى الله عليه و آله را نديد و با اميرمؤمنان على عليه السلام در تمام جنگ‌هاى دوران آن حضرت و با امام حسن عليه السلام تا زمان صلح با معاويه همراه بود ، بعدها معاويه او را فريب داد و به سوى خود برد . او در كوفه در ماه رمضان سنهء 53 در سن 56 سالگى از دنيا رفت ( و بعضى سن او را به گونهء ديگرى ذكر كرده‌اند ) .\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 16 ، ص 187 .\r\n","page_name":" 171 ","page_number":171},
  {"content":"\r\n\r\nدوران زندگى او از دو دوران كاملًا متفاوت تشكيل مىشود . دوران نخست كه در مسير حق بود ، مردى قابل اعتماد و مدير و مدبّر و به همين دليل على عليه السلام او را به فرماندارى فارس منصوب كرد . او منطقه را به خوبى اداره نمود و خراج را به خوبى جمع‌آورى كرد و براى اميرمؤمنان على عليه السلام فرستاد . اين جريان به گوش معاويه رسيد و سخت ناراحت شد . نامه‌اى به او نوشت كه مضمونش اين بود :\r\nاگر نبود كه قلعه‌هاى مستحكمى دارى و شب‌ها همچون پرندگان به آشيانه خزيده به آن پناه مىبرى و چنانچه انتظارى كه خدا مىداند من دربارهء تو دارم نبود ، مانند سليمان مىگفتم : « « فَلَنَأْتِيَنَّهُمْ بِجُنُودٍ لَّاقِبَلَ لَهُمْ بِها وَلَنُخْرِجَنَّهُمْ مِنْها أَذِلَّةً وَهُمْ صاغِرُونَ » ؛ به‌سوى آنان بازگرد ( و اعلام كن ) با لشكريانى به سراغ آنان مىآييم كه قدرت مقابله با آن را نداشته باشند ؛ و آنان را از آن ( سرزمين ) با ذلّت و حقارت بيرون مىرانيم » « 1 » و در ذيل آن شعرى نوشت كه اشاره به مشكوك بودن نسب زياد داشت .\r\nهنگامى كه اين نامه به زياد رسيد برخاست و در ميان مردم خطبه‌اى خواند و گفت : عجيب است فرزند هند جگرخوار و سرچشمهء نفاق ( معاويه ) مرا تهديد مىكند در حالى كه ميان من و او پسر عموى رسول خدا صلى الله عليه و آله و همسر سيدهء نساء عالمين و پدر سبطين ( امام حسن و امام حسين عليهما السلام ) و صاحب ولايت و منزلت و اخوت رسول خداست با صد هزار لشكر از مهاجرين و انصار و تابعين . به خدا سوگند اگر اين جمعيّت ( طرفداران معاويه ) قصد سوئى كنند ، مرا مرد شجاع شمشيرزنى خواهند يافت ( كه آن‌ها را در هم مىكوبد ) .\r\nسپس نامه‌اى به اميرمؤمنان على عليه السلام نوشت و نامهء معاويه را با نامهء خود براى آن حضرت فرستاد . امام عليه السلام در پاسخ او چنين نوشت : « اما بعد از حمد و ثناى الهى من تو را والى آن سرزمين كردم و شايستهء اين مقام مىديدم . آرى ابوسفيان\r\n\r\n\r\n","description":"","footnote":"\r\n( 1 ) . نمل ، آيهء 37 .\r\n","page_name":" 172 ","page_number":172},
  {"content":"\r\n\r\nدر ايام عمر سخن بىپايه و مايه‌اى گفت كه نشانهء گمراهى و دروغ بود ( و ادعا كرد كه تو فرزند نامشروع او هستى ) چيزى كه نه استحقاق ميراث مىآورد و نه نسب محسوب مىشود . بدان معاويه مانند شيطان رجيم است كه از هر سو به سراغ انسان مىآيد . از پيش رو و از پشت سر ، از طرف راست و از طرف چپ ، از او برحذر باش ، از او برحذر باش ، باز از او برحذر باش » .\r\nاما دوران دوم كاملًا با دوران پيش متفاوت و يكصد و هشتاد درجه با آن فرق دارد . زمانى كه معاويه او را به وسيلهء مغيرة بن شعبه فريب داد و از نقطهء ضعف او كه حبّ جاه و مقام بود سوء استفاده كرد . وى پس از داستان صلح امام حسن عليه السلام او را به‌سوى خود برد و برادر خويش و ( فرزند نامشروع ابوسفيان ) معرفى كرد و حكومت فارس را همچنان به او سپرد و پس از آن مقام برترى به او داد و حكومت كوفه و عراق را به او بخشيد . او هم براى تثبيت حكومت خود و مبارزه با قيام‌هاى مردمى بر ضد معاويه و طرفداران او شروع به كشتار بىگناهان كرد . مخصوصاً شيعيان را هر كجا مىشناخت به قتل مىرساند و جنايات بىشمارى مرتكب شد كه روى او را در تاريخ اسلام كاملًا سياه كرد ، از جمله « حجر بن عدى » آن مرد شجاع و باايمان را كه از شيعيان خالص على عليه السلام بود و همه جا به نيكى و پاكى شهرت داشت و از صحابهء معروف پيامبر صلى الله عليه و آله محسوب مىشد با جمعى از يارانش دستگير كرد و به سوى شام فرستاد و معاويه هم آنها را در سرزمين مرج عذراء به قتل رسانيد و به اين ترتيب ورق سياه ديگرى بر اوراق تاريك پايان زندگى خود افزود . كار به جايى رسيد كه حسن بصرى كه رابطهء چندان خوبى با على عليه السلام نداشت دربارهء او چنين گفت : معاويه سه كار كرد كه اگر تنها يكى از آنها را انجام داده بود براى هلاكت او كافى بود :\r\nنخست حكمرانى بر اين ملت به‌وسيلهء گروهى از سفيهان و ناآگاهان . دوم ملحق ساختن زياد به خود ، در حالى كه پيغمبر اكرم صلى الله عليه و آله فرموده بود فرزند به شوهر\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nتعلق دارد و سهم مرد زناكار سنگ است و ديگر كشتن حجر بن عدى . واى بر او از سوى حجر و ياران حجر . « 1 »\r\nما هم مىگوييم : پناه بر خدا از سوء عاقبت و گرفتار شدن انسان در چنگال شياطين جن و انس و جان دادن در حال كفر و ضلالت و جنايت .\r\n* * *\r\n\r\n\r\n","description":"","footnote":"\r\n( 1 ) . آنچه در بالا آمد برگرفته از كتاب استيعاب ، شرح نهج‌البلاغهء ابن ابىالحديد ، تنقيح المقال علّامه مامقانى و شرح نهج‌البلاغهء علّامهء تسترى است .\r\n","page_name":" 174 ","page_number":174},
  {"content":"\r\n\r\n\r\n45 و من كتاب له عليه السلام إلىْ عُثْمانِ بْنِ حُنَيْفِ الأنْصاري - وَكانَ عامِلُهُ عَلَى الْبَصْرَةِ وَقَدْ بَلَغَهُ أنَّهُ دُعي إلى وَليمَةِ قَوْمٍ مِنْ أهْلِها ، فَمَضى إليْها - قَوْلُهُ\r\nاز نامه‌هاى امام عليه السلام\r\nبه عثمان بن حنيف انصارى ، فرماندار بصره ، است ، بعد از آنكه خبر به آن حضرت رسيد كه به ميهمانى جمعى ( از مرفهين ) اهل بصره دعوت شده و او هم در آن ميهمانى شركت كرده است . « 1 »\r\n\r\nنامه در يك نگاه\r\nاين نامه از نامه‌هاى بسيار مهم نهج‌البلاغه است كه درس‌هاى فراوانى به همهء پويندگان راه حق و مخصوصاً زمامداران و مسئولان كشورهاى اسلامى مىدهد « 2 »\r\n\r\n\r\n","description":"","footnote":"\r\n( 1 ) . سند نامه :\r\nنويسندهء كتاب مصادر نهج‌البلاغه تصريح مىكند كه بخشى از اين نامه را پيش از مرحوم سيد رضى ، صدوق در كتاب امالى خود آورده است . شايان توجّه است كه ابن ابىالحديد در شرح اين نامه در چند مورد مىگويد :\r\n( 2 ) در روايت ديگرى چنين و چنان آمده كه نشان مىدهد منبع ديگرى در اختيار داشته و اين عبارات متفاوت را از آنجا نقل مىكرده است . حتى در يك مورد تعبير مىكند كه گروهى فلان عبارت اين جمله را چنين نقل كرده‌اند كه تعبير به گروهى قابل تأمل است . اضافه بر اينها بخش‌هايى از اين نامه ، بعد از سيّد رضى در كتاب‌هاى متعدّدى مانند خرائج قطب راوندى و روضة الواعظين فتال نيشابورى و المناقب ابن شهر آشوب و ربيع‌الابرار زمخشرى با تفاوت‌هايى نقل شده است . اين تفاوت‌ها نشان مىدهد كه آنها نيز منابع ديگرى در اختيار داشته‌اند ( مصادر نهج‌البلاغه ، ج 3 ، ص 373 ) .\r\nاين نامه را « برّى » ( متوفاى قرن 7 ) نيز در كتاب الجوهرة فى نسب الامام على ، ص 81 ، با اضافاتى آورده است .\r\n","page_name":" 175 ","page_number":175},
  {"content":"\r\n\r\nو شامل چند بخش است :\r\n1 . ابتدا امام عليه السلام به مخاطب خود كه عثمان بن حنيف ؛ فرماندار بصره است خبر مىدهد كه گزارش شركت او در ميهمانى يكى از اشراف بصره به او رسيده است . در ضيافتى كه فقط ثروتمندان حضور داشتند و سفره‌اى پرنعمت و رنگارنگ بوده است ، حضرت او را به جهت شركت در چنين ضيافتى سرزنش مىفرمايد .\r\n2 . در بخش دوم به او يادآور مىشود كه هر كس بايد در زندگى ، پيشوا و رهبرى داشته باشد . آن‌گاه زندگى خودش را به عنوان پيشوا و رهبر براى او شرح مىدهد كه چگونه به دو جامهء كهنه و دو قرص نان اكتفا كرده و ثروتى نيز براى خود نيندوخته است ؛ ولى تأكيد مىفرمايد : من انتظار ندارم كه همچون من زندگى كنى . انتظار من اين است كه ساده‌زيستى و تقوا و پرهيزكارى را فراموش نكنى .\r\n3 . در بخش ديگرى از اين نامه به داستان فدك اشاره مىفرمايد و مىگويد :\r\nتنها چيزى كه از ثروت دنيا در دست ما بود ، فدك بود كه آن را هم حسودان و دشمنان اهل‌بيت پيغمبر اكرم صلى الله عليه و آله از دست ما گرفتند ؛ هر چند من نيازى به فدك و غير فدك ندارم . پايان زندگى همگى ما مرگ و سرانجام خانهء ما گورى تنگ و تاريك است .\r\n4 . در بخش ديگرى به اين نكتهء مهم اشاره مىكند كه ساده‌زيستى من از آن‌رو\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nنيست كه امكان برخوردارى از مواهب مادى دنيا را ندارم ، بلكه به آن دليل است كه وظيفهء خطير رهبرى مردم را بر عهده دارم و اين موقعيت ايجاب مىكند كه در سختىها و تلخىهاى زندگى با ضعيف‌ترين مردم شريك باشم ؛ شبانگاه سير نخوابم در حالى كه در گوشه و كنار كشور اسلام گرسنه‌اى سر به بالين بگذارد .\r\n5 . در بخش ديگرى پاسخ به اين سؤال مىدهد كه ممكن است بعضى بگويند اگر على بن ابى طالب چنين غذاى ساده‌اى داشته باشد بايد چنان ضعيف باشد كه نتواند در ميدان جنگ آن شجاعت‌ها و رشادت‌ها را نشان دهد ؛ ولى آگاه باشيد درختان بيابانى كه از آب و غذاى كمترى استفاده مىكنند چوب‌هاى محكم‌ترى دارند .\r\n6 . در آخرين بخش اين نامه ( كه مرحوم سيد رضى بعد از حذفِ بعضى از قسمت‌ها به نقل آن پرداخته است ) ؛ امام عليه السلام دنيا را مخاطب قرار داده و آن را به شدت از خود مىراند و از زرق و برق دنيا اعلام بيزارى مىكند . آن‌گاه پس از ستايش كسانى كه مسئوليت‌هاى واجب خود را در پيشگاه الهى انجام داده و به عبادت و شب‌زنده‌دارى مىپردازند بار ديگر عثمان بن حنيف را مخاطب قرار داده و او را به تقواى الهى و ساده‌زيستى فرا مىخواند تا از آتش دوزخ رهايى يابد .\r\n* * *\r\n\r\n","description":"","footnote":"","page_name":" 177 ","page_number":177},
  {"content":"\r\n . \r\n","description":"","footnote":"","page_name":" 178 ","page_number":178},
  {"content":"\r\n\r\n\r\nبخش اوّل\r\nأَمَّا بَعْدُ ، يَا ابْنَ حُنَيْفٍ : فَقَدْ بَلَغَنِي أَنَّ رَجُلًا مِنْ فِتْيَةِ أَهْلِ الْبَصْرَةِ دَعَاكَ إِلَى مَأْدُبَةٍ فَأَسْرَعْتَ إِلَيْهَا تُسْتَطَابُ لَكَ الْأَلْوَانُ ، وَتُنْقَلُ إِلَيْكَ الْجِفَانُ ! وَمَا ظَنَنْتُ أَنَّكَ تُجِيبُ إِلَى طَعَامِ قَوْمٍ ، عَائِلُهُمْ مَجْفُوٌّ ، وَغَنِيُّهُمْ مَدْعُوٌّ . فَانْظُرْ إِلَى مَا تَقْضَمُهُ مِنْ هَذَا الْمَقْضَمِ فَمَا اشْتَبَهَ عَلَيْكَ عِلْمُهُ فَالْفِظْهُ ، وَمَا أَيْقَنْتَ بِطِيبِ وُجُوهِهِ فَنَلْ مِنْهُ .\r\n\r\nترجمه\r\nاما بعد ( از حمد و ثناى الهى ) اى پسر حنيف ! به من گزارش داده‌اند كه مردى از جوانان ( ثروتمند و اشرافى ) اهل بصره تو را به سفرهء رنگين ميهمانى خود فراخوانده و تو نيز ( دعوتش را پذيرفته‌اى و ) به سرعت به سوى آن شتافته‌اى در حالى كه غذاهاى رنگارنگ و ظرف‌هاى بزرگ طعام يكى از پس از ديگرى پيش روى تو ( به وسيلهء خادمانش ) قرار داده مىشد . من گمان نمىكردم تو دعوت جمعيتى را قبول كنى كه نيازمندشان ( از نشستن بر سر آن سفره ) ممنوع باشد و ( تنها ) ثروتمندشان دعوت شود . به آنچه در دهان مىگذارى و مىخورى بنگر ، آنچه حلال بودنش براى تو مشكوك باشد از دهان فرو افكن و آنچه را به پاكى و حلال بودنش يقين دارى تناول كن .\r\n\r\nشرح و تفسير دعوت نمايندهء امام به ميهمانى پرزرق و برق !\r\nامام عليه السلام در بخش اوّل اين نامه عثمان بن حنيف انصارى را كه از اصحاب با فضيلت پيغمبر اكرم صلى الله عليه و آله بود و از سوى اميرمؤمنان على عليه السلام به فرماندارى بصره\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nانتخاب شده بود مخاطب ساخته و در تعبيراتى سرزنش‌آلود مىفرمايد : « اما پس ( از حمد و ثناى الهى ) اى پسر حنيف ! به من گزارش داده‌اند كه مردى از جوانان ( ثروتمند و اشرافى ) اهل بصره تو را به سفرهء رنگين ميهمانى خود فراخوانده و تو نيز ( دعوتش را پذيرفته‌اى و ) به سرعت به سوى آن شتافته‌اى در حالى كه غذاهاى رنگارنگ و ظرف‌هاى بزرگ طعام يكى از پس از ديگرى پيش روى تو ( به وسيلهء خادمانش ) قرار داده مىشد » ؛\r\n( أَمَّا بَعْدُ ، يَا ابْنَ حُنَيْفٍ : فَقَدْ بَلَغَنِي أَنَّ رَجُلًا مِنْ فِتْيَةِ أَهْلِ الْبَصْرَةِ دَعَاكَ إِلَى مَأْدُبَةٍ فَأَسْرَعْتَ إِلَيْهَا تُسْتَطَابُ لَكَ « 1 » الْأَلْوَانُ ، وَتُنْقَلُ\r\nإِلَيْكَ الْجِفَانُ ! ) .\r\n« فِتْيَة »\r\nجمع فتى در اصل به معناى جوان نوخواسته و شاداب است و گاهى به افراد صاحب سن و سالى كه داراى زندگى پرنشاطى هستند نيز اطلاق مىشود و در اينجا به معناى اشراف است .\r\n« مَأْدُبَة »\r\nاز ريشهء « ادب » به معناى دعوت‌هاى رسمى و قابل توجّه است كه در آن آداب رعايت مىشود .\r\n« جِفَان »\r\nجمع جَفْنة ( بر وزن وزنه ) به معناى ظرف‌هاى بزرگ غذاخورى است . اين تعبير نشان مىدهد كه مجلس مورد نظر در اين نامه مجلس گسترده‌اى بوده كه گروهى از اشراف در آن دعوت داشتند و انواع غذاها بر سر سفره آماده بوده است .\r\nآن‌گاه امام عليه السلام مىافزايد : « من گمان نمىكردم تو دعوت جمعيتى را قبول كنى كه نيازمندشان ( از نشستن بر سر آن سفره ) ممنوع باشد و ( تنها ) ثروتمندشان دعوت شود » ؛\r\n( وَمَا ظَنَنْتُ أَنَّكَ تُجِيبُ إِلَى طَعَامِ قَوْمٍ ، عَائِلُهُمْ « 2 » مَجْفُوٌّ « 3 » ، وَغَنِيُّهُمْ\r\nمَدْعُوٌّ ) .\r\n\r\n\r\n","description":"","footnote":"\r\n( 1 ) . جملهء « تُسْتَطَابُ لَكَ » به اين معناست كه انواع خوب ( از غذاهاى رنگارنگ ) براى تو طلب مىشود . از ريشهء « طيب » به معناى خوب و پاكيزه و لذيذ گرفته شده است .\r\n( 2 ) . « عائل » به معناى عائله‌دار نيازمند است .\r\n( 3 ) . « مَجفوّ » به معناى محروم است و كسى كه در حق او جفا شده است .\r\n","page_name":" 180 ","page_number":180},
  {"content":"\r\n\r\nامام عليه السلام عيب بزرگ اين سفره را انحصارى بودن آن براى اغنيا ذكر كرده است . اگر غذاهاى رنگارنگ منحصر به آنها نبود و گرسنگان و نيازمندان هم از آن بهره مىگرفتند ، اشكال بسيار كمترى داشت ، بنابراين پرزرق و برق بودن و استفاده از انواع غذاهاى گوناگون از يك‌سو و محروم بودن مستمندان از سوى ديگر ايراد مهم آن سفره بوده است كه اگر والى بودن عثمان بن حنيف را بر آن بيفزاييم اشكال آن بيشتر مىگردد .\r\nاز ادامهء بحث استفاده مىشود كه اين سفره ايراد چهارمى هم داشته و آن وجود اموال مشتبه به حرام در آن بوده است ، زيرا در ادامه مىفرمايد : « به آنچه در دهان مىگذارى و مىخورى بنگر ، آنچه حلال بودنش براى تو مشكوك باشد از دهان فرو افكن و آنچه را به پاكى و حلال بودنش يقين دارى تناول كن » ؛\r\n( فَانْظُرْ إِلَى مَا تَقْضَمُهُ « 1 » مِنْ هَذَا الْمَقْضَمِ فَمَا اشْتَبَهَ عَلَيْكَ عِلْمُهُ فَالْفِظْهُ « 2 » ، وَمَا أَيْقَنْتَ بِطِيبِ\r\nوُجُوهِهِ فَنَلْ مِنْهُ ) .\r\nاين نكته قابل توجّه است كه امام عليه السلام به قدرى مراقب كارگزاران خود بوده و در حركات و رفتار آنها دقت مىكرده كه كوچك‌ترين نقطه ضعفى نداشته باشند تا جايى كه حتى شركت در يك مهمانى نامناسب را بر آنها خرده مىگرفته و با نامهء بلندبالايى مملوّ از نصايح مختلف به آنها هشدار مىداده و نصيحت مىفرموده است . كارى كه شايد در هيچ جاى دنيا معمول نبوده و نيست .\r\nدر ميان نامه‌هاى امام عليه السلام به كارگزاران خود اين قبيل نامه‌ها كم نيست و همگى نشان مىدهد كه امام عليه السلام نهايت تدبير را در امر كشوردارى رعايت مىكرده است .\r\nنكتهء ديگر اينكه نظر مبارك امام عليه السلام اين است كه حاكمان و مقامات برجستهء\r\n\r\n\r\n","description":"","footnote":"\r\n( 1 ) . « تَقْضِمُه » از ريشهء « قَضْم » بر وزن « فهم » به معناى جويدن و گاه به معناى خوردن است و « مَقْضَم » به غذايىكه به دهان مىگذارند اطلاق مىشود .\r\n( 2 ) . « فَالْفِظْهُ » از ريشهء « لَفْظ » به معناى بيرون افكندن از دهان است و الفاظ را بدين جهت الفاظ مىگويند كه گويى از دهان بيرون افكنده مىشوند .\r\n","page_name":" 181 ","page_number":181},
  {"content":"\r\n\r\nحكومت اسلامى هميشه در كنار مردم و توده‌هاى مستضعف باشند و به مرفهان بىدرد كه توقعشان از همه بيشتر و ياريشان به هنگام يارى دادن از همه كمتر است ، هرگز اهمّيّتى ندهند . تجربه نشان داده كه در مواقع بحرانى تنها گروه اوّل مدافعان سرسخت و ايثارگران بىمنّتند .\r\n\r\nنكته عثمان بن حنيف كيست ؟\r\nدر كتاب الاعلام زركلى آمده است كه عثمان بن حنيف از صحابهء پيغمبر صلى الله عليه و آله بود ، در غزوهء احد و پس از آن شركت داشت و در عصر خليفهء دوم به موجب تقوا و پاكدامنى خاصى كه داشت مأمور اندازه‌گيرى سرزمين‌هاى خراجى عراق و سپس والى بصره شد . هنگامى كه فتنهء جمل رخ داد انصار عايشه به او پيشنهاد كردند كه همراه آنها بر ضد على عليه السلام بجنگد ( در حالى كه او والى بصره بود ) . او از اين كار خوددارى كرد . طرفداران عايشه تمام موى سر و صورت و ابروهاى او را كندند و با همان حال نزد عايشه بردند . او گفت : رهايش كنيد . عثمان بن حنيف خدمت على عليه السلام آمد و در جنگ جمل همراه آن حضرت بود . سپس ساكن كوفه شد و در دوران خلافت معاويه چشم از جهان فرو بست . « 1 » بعضى نيز گفته‌اند كه در زمان خلافت معاويه در مدينه از دنيا رفت .\r\nجالب اينكه در كتاب استيعاب ابن عبد البر آمده است : هنگامى كه عراق فتح شد ، خليفهء دوم با يارانش مشورت كرد چه كسى مصلحت است به عراق برود و والى آنجا باشد ؟ همگى بالاتفاق گفتند : عثمان بن حنيف مناسب است و افزودند كه او مىتواند بيش از اين را هم اداره كند ، زيرا بصيرت و عقل و معرفت و تجربهء فراوانى دارد . « 2 »\r\n\r\n\r\n","description":"","footnote":"\r\n( 1 ) . الاعلام زركلى ، ج 4 ، ص 205 .\r\n( 2 ) . استيعاب ، ج 3 ، ص 89 .\r\n","page_name":" 182 ","page_number":182},
  {"content":"\r\n\r\nدر كتاب مستدركات علم رجال الحديث آمده است كه او و برادرش ، سهل بن حنيف در زمرهء دوازده نفرى بودند كه به ابو بكر ايراد كردند و اعمال او را زير سؤال بردند . سپس مىافزايد : عثمان و برادرش سهل جزء مأموران خاص على عليه السلام ( شرطة الخميس ) بودند كه امام عليه السلام بهشت را براى آنان تضمين كرد . « 1 »\r\nدر اسد الغابه آمده است كه عثمان بن حنيف مىگويد : در محضر پيامبر اكرم صلى الله عليه و آله بودم ، مرد نابينايى خدمتش آمد عرض كرد دعا كن خدا چشم من را به من باز گرداند . فرمود : چگونه است تو را به حال خود رها كنم ؟ عرض كرد نه و چند بار اصرار كرد . پيامبر اكرم صلى الله عليه و آله فرمود : وضو بگير و دو ركعت نماز بخوان و بگو :\r\n« اللّهُمّ إنّى أسْئَلُكَ وَأتَوَجَّهُ إلَيْكَ بِمُحَمَّدٍ نَبِيِّكَ نَبِىِّ الرَّحْمَةِ يا مُحَمَّدُ إنّى تَوَجَّهْتُ بِكَ إلى رَبّي في حاجَتي هذِهِ لِتَقْضِىَ لي اللّهُمَّ فَشَفِّعْهُ فيّ ؛\r\nخداوندا من از تو تقاضا مىكنم و به محمد پيامبرت ، پيامبر رحمت متوسل مىشوم . اى محمد من در حاجتى كه به سوى پروردگارم دارم به تو متوسّل مىشوم كه اين حاجتم را بر آورى خداوندا او را شفيع من قرار بده . بعد از اين دعا خداوند نور چشمانش را به او باز گرداند » . « 2 »\r\nاين سخن را با سخنى از امام على بن موسى الرضا ( طبق نقل رجال مامقانى ) پايان مىدهيم . امام عليه السلام فرمود : عثمان بن حنيف از كسانى بود كه بعد از پيغمبر اكرم صلى الله عليه و آله به على عليه السلام وفادار ماند و هيچ‌گونه تغييرى به مسائل خود نداد . « 3 »\r\n* * *\r\n\r\n\r\n","description":"","footnote":"\r\n( 1 ) . مستدركات علم رجال الحديث ، ج 5 ، ص 213 .\r\n( 2 ) . اسدالغابة ، ج 3 ، شرح حال عثمان بن حنيف ، شمارهء 3571 . شبيه همين معنا در مسند احمد ، ج 4 ، ص 138 و مستدرك حاكم ، ج 1 ، ص 519 آمده است . حاكم بعد از نقل اين حديث مىگويد : اين حديث صحيح السندى است ، هرچند بخارى و مسلم آن را نقل نكرده‌اند ( اى كاش مخالفان نادان توسّل ، حدّاقل به مبانى روايى خود مراجعه مىكردند تا بدانند چه اندازه در اشتباهند ) .\r\n( 3 ) . رجال مامقانى ، شرح حال عثمان بن حنيف .\r\n","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nبخش دوم\r\nأَلَا وَإِنَّ لِكُلِّ مَأْمُومٍ إِمَاماً ، يَقْتَدِي بِهِ وَيَسْتَضِيءُ بِنُورِ عِلْمِهِ ؛ أَلَا وَإِنَّ إِمَامَكُمْ قَدِ اكْتَفَى مِنْ دُنْيَاهُ بِطِمْرَيْهِ ، وَمِنْ طُعْمِهِ بِقُرْصَيْهِ ، أَلَا وَإِنَّكُمْ لَاتَقْدِرُونَ عَلَى ذَلِكَ ، وَلَكِنْ أَعِينُونِي بِوَرَعٍ وَاجْتِهَادٍ ، وَعِفَّةٍ وَسَدَادٍ . فَوَ اللَّهِ مَا كَنَزْتُ مِنْ دُنْيَاكُمْ تِبْراً ، وَلَا ادَّخَرْتُ مِنْ غَنَائِمِهَا وَفْراً ، وَلَا أَعْدَدْتُ لِبَالِي ثَوْبِي طِمْراً ، وَلَا حُزْتُ مِنْ أَرْضِهَا شِبْراً ، وَلَا أَخَذْتُ مِنْهُ إِلَّا كَقُوتِ أَتَانٍ دَبِرَةٍ ، وَلَهِيَ فِي عَيْنِي أَوْهَى وَأَوْهَنُ مِنْ عَفْصَةٍ مَقِرَةٍ .\r\n\r\nترجمه\r\nآگاه باش ! هر مأمومى امام و پيشوايى دارد كه بايد به او اقتدا كند و از نور دانش او بهره گيرد . ( تو بايد به امام و پيشواى خود نگاه كنى ) بدان امام شما از دنيايش به دو جامهء كهنه و از غذاهايش به دو قرص نان قناعت كرده است . آگاه باش كه شما نمىتوانيد اين چنين باشيد ، و اين زندگى را تحمّل كنيد ( من شما را از آن معاف مىكنم ) ولى مرا با پرهيزگارى و تلاش ( براى پاك زيستن ) و عفت و پيمودن راهِ درست يارى دهيد . به خدا سوگند ! من هرگز از ثروت‌هاى دنياى شما چيزى از طلا و نقره نيندوخته‌ام و از غنايم و ثروت‌هاى آن مالى ذخيره نكرده‌ام و براى اين لباس كهنه‌ام بدلى مهيا نساخته‌ام و از اراضى اين دنيا حتى يك وجب به ملك خود در نياورده‌ام و از خوراك آن جز به مقدار قوت ناچيز چهارپاى مجروحى در اختيار نگرفته‌ام . اين دنيا در چشم من بىارزش‌تر و خوارتر از شيرهء تلخ درخت بلوط است !\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nشرح و تفسير هرگز چيزى از دنيا نيندوختم\r\nامام عليه السلام براى بيدار ساختن عثمان بن حنيف و امثال او در اين بخش از نامهء خود به چند نكتهء مهم اشاره مىكند . نخست مىفرمايد : « آگاه باش ! هر مأمومى امام و پيشوايى دارد كه بايد به او اقتدا كند و از نور دانش او بهره گيرد » ؛\r\n( أَلَا وَإِنَّ لِكُلِّ مَأْمُومٍ إِمَاماً ، يَقْتَدِي بِهِ وَيَسْتَضِيءُ بِنُورِ عِلْمِهِ ) .\r\nاشاره به اينكه انسان در اين مسير پر پيچ و خم زندگى مادّى و معنوى نمىتواند يله و رها باشد ، بلكه يا بايد خودش با تمام شرايط لازم پيشواى خلق باشد يا از پيشواى شايسته‌اى پيروى كند و گر نه در اين بيابان هولناك زندگى به بيراهه خواهد افتاد و سرگردان مىشود .\r\nآن‌گاه مىافزايد : « ( تو بايد به امام و پيشواى خود نگاه كنى ) بدان امام شما از دنيايش به دو جامهء كهنه و از غذاهايش به دو قرص نان قناعت كرده است » ؛\r\n( أَلَا وَإِنَّ إِمَامَكُمْ قَدِ اكْتَفَى مِنْ دُنْيَاهُ بِطِمْرَيْهِ « 1 » ، وَمِنْ طُعْمِهِ بِقُرْصَيْهِ « 2 » ) .\r\nمعروف اين است كه آن دو جامه از كرباس و آن دو قرص نان از جوى ( سبوس ناگرفته بود ) كه خوارك روزانهء آن حضرت را تشكيل مىداد يكى را ظهر و ديگرى را شام ميل مىكرد . اين در واقع اقتدا به رسول خدا صلى الله عليه و آله بود كه پيشواى امام عليه السلام محسوب مىشد ، همان‌طور كه در حديث آمده است :\r\n« إنَّ رَسُولَ اللَّه مَا اتَّخَذَ قَميصَين وَلَا إِزَارَيْن وَلَا زَوْجَيْنِ مِنَ النِّعَالِ ؛\r\nپيغمبر اكرم صلى الله عليه و آله هرگز دو پيراهن و دو زيرجامه و دو جفت كفش براى خود تهيّه نكرد ( بلكه هميشه براى\r\n\r\n\r\n","description":"","footnote":"\r\n( 1 ) . « طِمْر » به معناى جامهء كهنه است و در اصل از ريشهء « طَمْر » بر وزن « امر » گرفته شده كه به معناى پوشاندن است در اينجا امام عليه السلام آن را به صورت تثنيه آورده تا يكى اشاره به پيراهن و ديگرى به زيرجامه باشد .\r\n( 2 ) . « قُرص » در اصل به معناى هر شىء گرد و مدورى است و لذا در مورد خورشيد و ماه به كار مىرود و نان‌هاى گرد و مدور را نيز به همين جهت قرص نان مىگويند و تثنيهء آن در عبارت امام عليه السلام اشاره به خوراك يك روز است ، زيرا بسيارى از مردم در آن زمان فقط دو بار در شبانه روز غذا مىخوردند .\r\n","page_name":" 186 ","page_number":186},
  {"content":"\r\n\r\nخود يك دست از آنها را داشت ) » . « 1 »\r\nبر خلاف دنياپرستان و اشراف ، كه گاه ده‌ها نوع لباس يا كفش دارند ، و حتى بعضى مقيدند يك دست لباس را تنها چند روز بپوشند سپس آن را كنار بگذارند و گاه در هنگام نقل و انتقالِ منازلشان ، صندوق‌ها و چمدان‌هاى زيادى لباس‌هاى آنها را جابه‌جا مىكند . اما سفره‌هاى رنگينِ آنها خود داستان ديگرى دارد .\r\nآن‌گاه از آن جهت كه امام عليه السلام مىداند كمتر كسى پيدا مىشود كه بتواند به چنين زندگى تن در دهد به‌خصوص كسانى كه مانند فرمانداران و صاحب‌منصبان ، امكانات فراونى در اختيار دارند به اين نكته مىپردازد كه : « آگاه باش كه شما نمىتوانيد اين چنين باشيد ، و اين زندگى را تحمّل كنيد ( من شما را از آن معاف مىكنم ) ولى مرا با پرهيزكارى و تلاش ( براى پاك زيستن ) و عفت و پيمودن راهِ درست يارى دهيد » ؛\r\n( أَلَا وَإِنَّكُمْ لَاتَقْدِرُونَ عَلَى ذَلِكَ ، وَلَكِنْ أَعِينُونِي بِوَرَعٍ وَاجْتِهَادٍ ، وَعِفَّةٍ وَسَدَادٍ ) .\r\nاشاره به اينكه شما از آن زندگى سخت‌گيرانه و زاهدانهء شديد معاف هستيد ؛ ولى چهار چيز را فراموش نكنيد كه با انجام آنها در واقع به من كمك كنيد تا حكومت اسلامى را در اين كشور پهناور اسلام سامان بخشم .\r\nنخست توصيه به « ورع » مىكند كه در واقع به معناى تقواى در سرحد عالى است . سپس به « اجتهاد » يعنى تلاش و كوشش در راه حفظ عدالت و حمايت از محرومان و سوم « عفت » كه به معناى خويشتن‌دارى در برابر شهوات مختلف است و چهارم « سداد » كه انتخاب راه صحيح و مستقيم و پرهيز از بيراهه‌هاست .\r\nبه يقين اگر مسئولان كشور اسلامى اين چهار صفت را در خود جمع كنند و زندگى آنها همچون زندگى مردم متوسط باشد و نه بيشتر ، همه چيز رو به راه مىشود و توده‌هاى مردم از حكومت راضى خواهند شد .\r\n\r\n\r\n","description":"","footnote":"\r\n( 1 ) . فى ظلال نهج‌البلاغه ، ج 4 ، ص 16 .\r\n","page_name":" 187 ","page_number":187},
  {"content":"\r\n\r\nسپس اشاره به نكتهء سومى مىكند تا درس عبرتى براى همهء كارگزاران حكومت او باشد مىفرمايد : « به خدا سوگند ! من هرگز از ثروت‌هاى دنياى شما چيزى از طلا و نقره نيندوخته‌ام و از غنايم و ثروت‌هاى آن مالى ذخيره نكرده‌ام و براى اين لباس كهنه‌ام بدلى مهيا نساخته‌ام و از اراضى اين دنيا حتى يك وجب به ملك خود در نياورده‌ام و از خوراك آن جز به مقدار قوت ناچيز چهارپاى مجروحى در اختيار نگرفته‌ام » ؛\r\n( فَوَ اللَّهِ مَا كَنَزْتُ مِنْ دُنْيَاكُمْ تِبْراً « 1 » ، وَلَا ادَّخَرْتُ مِنْ\r\nغَنَائِمِهَا وَفْراً « 2 » ، وَلَا أَعْدَدْتُ لِبَالِي ثَوْبِي طِمْراً ، وَلَا حُزْتُ مِنْ أَرْضِهَا شِبْراً ، وَلَا\r\nأَخَذْتُ مِنْهُ إِلَّا كَقُوتِ أَتَانٍ دَبِرَةٍ ) .\r\nاشاره به اينكه چنان نيست كه مانند بعضى از دنيا پرستان كج انديش نخورم و نپوشم ، بلكه ابلهانه ذخيره كنم ؛ ظاهر و باطن من يكى است نه در ظاهر مالى دارم و نه در باطن ، نه رياكارم و نه ظاهرساز .\r\nشايان توجّه است كه امام عليه السلام امكانات دنياى مادى را در چهار چيز خلاصه فرموده : يكى طلا و نقره كه به صورت درهم و دينار ذخيره مىكردند و با آن دل خوش بودند . ديگر اموال مختلفى كه سرمايهء آنها محسوب مىشد ؛ مانند اسب‌ها و شتران و وسايل پر زرق و برق منزل و فرش‌ها و فراش‌ها . سوم لباس‌هاى رنگارنگ و چهارم زمين‌هاى زراعتى و باغ‌ها و خانه‌ها و قصرها . امام عليه السلام مىفرمايد : به سراغ هيچ‌يك از اينها نرفتم ( در حالى كه توان آن را داشتم ) .\r\nتعبير اخير امام عليه السلام كه از نهايت تواضع و زهد آن حضرت خبر مىدهد براى آن است كه مخاطب يا مخاطبانش اين مسألهء مهم را جدى بگيرند و آلودهء زندگىهاى پرزرق و برق اشرافى گناه‌آلود نشوند و با نيازمندان و مستمندان محروم مواسات كنند .\r\n\r\n\r\n","description":"","footnote":"\r\n( 1 ) . « تِبْر » به معناى قطعات طلا و نقره است پيش از آنكه آن را به صورت شمش يا زينت آلات در آورند .\r\n( 2 ) . « وَفْر » به گفتهء ارباب لغت ، مال فراوان است از ريشهء « وفور » به معناى فزونى و فراوانى گرفته شده و گاه به هرچيز فراوان اطلاق مىشود .\r\n","page_name":" 188 ","page_number":188},
  {"content":"\r\n\r\n« أَتَانٍ دَبِرَةٍ »\r\nبه چهارپايى گفته مىشود كه از كثرت كار و زحمت كشيدن پشت او مجروح شده و به همين دليل نسبت به تغذيه بىميل است ( توجّه داشته باشيد كه در بعضى از نسخه‌هاى نهج‌البلاغه اين جمله و جملهء بعد نيامده است و جمعى از شارحان نيز به تفسير آن نپرداخته‌اند ) .\r\nدر پايان اين بخش ، امام عليه السلام براى اينكه بىارزش بودن دنيا در نظرش را كاملًا براى همگان مجسم كند تعبير پرمعنايى دارد مىفرمايد : « اين دنيا در چشم من بىارزش‌تر و خوارتر از شيرهء تلخ درخت بلوط است ! » ؛\r\n( وَلَهِيَ فِي عَيْنِي أَوْهَى وَأَوْهَنُ مِنْ عَفْصَةٍ « 1 » مَقِرَةٍ « 2 » ) .\r\nتوضيح اينكه درخت بلوط انواع و اقسامى دارد ؛ يكى از آنها داراى ميوهء تلخى است كه در فارسى به آن « مازو » مىگويند كه هم تلخ است و هم گَس و به دليل گس بودن در دباغى براى محكم ساختن چرم از آن استفاده مىكنند .\r\nبديهى است خوردن چنين دانه‌اى بسيار ناگوار و تنفر آميز است و هر كس در دهان بگذارد فوراً آن را بيرون مىافكند . اين تشبيه يكى از رساترين تشبيهات نهج‌البلاغه دربارهء دنياست كه امام عليه السلام باطن و حقيقت آن را در قالب اين مثال مجسم ساخته است و قريب به آن در عبارات ديگر نهج‌البلاغه خواهد آمد .\r\n* * *\r\n\r\n\r\n","description":"","footnote":"\r\n( 1 ) . « عَفْصَة » گاه به درخت بلوط گفته مىشود و گاه به ثمرهء آن كه مازو نام دارد و اين ماده شيرابه‌اى است كه از آن ترشح مىكند و علاوه بر تلخى حالت قابضيت دارد .\r\n( 2 ) . « مَقِر » گاه به معناى تلخ و گاه به معناى ترش مىآيد و در اينجا همان معناى تلخى مراد است و تأكيدى است بر مفهوم « عَفْصَة » .\r\n","page_name":" 189 ","page_number":189},
  {"content":"\r\n . \r\n","description":"","footnote":"","page_name":" 190 ","page_number":190},
  {"content":"\r\n\r\n\r\nبخش سوم\r\nبَلَى ! كَانَتْ فِي أَيْدِينَا فَدَكٌ مِنْ كُلِّ مَا أَظَلَّتْهُ السَّمَاءُ ، فَشَحَّتْ عَلَيْهَا نُفُوسُ قَوْمٍ ، وَسَخَتْ عَنْهَا نُفُوسُ قَوْمٍ آخَرِينَ ، وَنِعْمَ الْحَكَمُ اللَّهُ . وَمَا أَصْنَعُ بِفَدَكٍ وَغَيْرِ فَدَكٍ . وَالنَّفْسُ مَظَانُّهَا فِي غَدٍ جَدَثٌ تَنْقَطِعُ فِي ظُلْمَتِهِ آثَارُهَا ، وَتَغِيبُ أَخْبَارُهَا ، وَحُفْرَةٌ لَوْ زِيدَ فِي فُسْحَتِهَا ، وَأَوْسَعَتْ يَدَا حَافِرِهَا ، لَأَضْغَطَهَا الْحَجَرُ وَالْمَدَرُ ، وَسَدَّ فُرَجَهَا التُّرَابُ الْمُتَرَاكِمُ ؛ وَإِنَّمَا هِيَ نَفْسِي أَرُوضُهَا بِالتَّقْوَى لِتَأْتِيَ آمِنَةً يَوْمَ الْخَوْفِ الْأَكْبَرِ ، وَتَثْبُتَ عَلَى جَوَانِبِ الْمَزْلَقِ . وَلَوْ شِئْتُ لَاهْتَدَيْتُ الطَّرِيقَ إِلَى مُصَفَّى هَذَا الْعَسَلِ وَلُبَابِ هَذَا الْقَمْحِ ، وَنَسَائِجِ هَذَا الْقَزِّ . وَلَكِنْ هَيْهَاتَ أَنْ يَغْلِبَنِي هَوَايَ ، وَيَقُودَنِي جَشَعِي إِلَى تَخَيُّرِ الْأَطْعِمَةِ - وَلَعَلَّ بِالْحِجَازِ أَوْ الْيَمَامَةِ مَنْ لَاطَمَعَ لَهُ فِي الْقُرْصِ ، وَلَا عَهْدَ لَهُ بِالشِّبَعِ - أَوْ أَبِيتَ مِبْطَاناً وَحَوْلِي بُطُونٌ غَرْثَى ، وَأَكْبَادٌ حَرَّى ، أَوْ أَكُونَ كَمَا قَالَ الْقَائِلُ :\r\n وَحَسْبُكَ دَاءً أَنْ تَبِيتَ بِبِطْنَةٍ * وَحَوْلَكَ أَكْبَادٌ تَحِنُّ إِلَى الْقِدِّ \r\nأَ أَقْنَعُ مِنْ نَفْسِي بِأَنْ يُقَالَ : هَذَا أَمِيرُ الْمُؤْمِنِينَ ، وَلَا أُشَارِكُهُمْ فِي مَكَارِهِ الدَّهْرِ ، أَوْ أَكُونَ أُسْوَةً لَهُمْ فِي جُشُوبَةِ الْعَيْشِ ! .\r\n\r\nترجمه\r\nآرى از ميان آنچه آسمان بر آن سايه افكنده تنها « فدك » در دست ما بود كه آن هم گروهى بر آن بخل و حسد ورزيدند و گروه ديگرى سخاوتمندانه آن را رها كردند و بهترين حاكم و داور ( در اين داستان اندوهبار ) خداست . مرا با فدك و غير فدك چكار ؟ در حالى كه جايگاه فرداى هر كس قبر است ؛ قبرى كه در\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nتاريكيش ، آثار او محو و اخبارش ناپديد مىشود حفره‌اى است كه هرچند بر وسعت آن افزوده شود و دست حفر كننده آن را وسعت بخشد ، سرانجام سنگ و كلوخ آن را پر مىكند و خاك‌هاى انباشته تمام روزنه‌هاى آن را مسدود مىسازد . جز اين نيست كه من نفس ( سركش ) خود را با تقوا رياضت مىدهم و رام مىسازم تا در آن روز ترسناكِ عظيم ، با امنيّت وارد ( صحنهء قيامت ) شود و در كنار لغزشگاه‌ها ثابت قدم باشد . ( فكر نكنيد من قادر به تحصيل لذت‌هاى دنيا نيستم . به خدا سوگند ) اگر مىخواستم مىتوانستم از عسل مصفا و مغز گندم و بافته‌هاى ابريشم براى خود ( بهترين ) غذا و لباس را تهيّه كنم ؛ اما هيهات كه هواى نفس بر من چيره شود و حرص و طمع مرا وادار به انتخاب طعام‌هاى لذيذ نمايد در حالى كه شايد در سرزمين حجاز يا يمامه ( از مناطق شرقى عربستان ) كسى باشد كه حتى اميد براى به‌دست آوردن يك قرص نان نداشته و هرگز شكمى سير به خود نديده باشد . آيا من با شكمى سير بخوابم در حالى كه در اطراف من شكم‌هاى گرسنه و جگرهاى تشنه باشند و يا چنان باشم كه آن شاعر گفته است :\r\nاين درد تو را بس كه با شكم سير بخوابى در حالى كه در اطراف تو شكم‌هاى گرسنه‌اى است كه آرزوى قطعه پوستى براى خوردن دارد !\r\nآيا من به همين قناعت كنم كه گفته شود من امير مؤمنانم ؛ اما خود را با آنها در سختىهاى روزگار شركت نكنم و اسوه و مقتدايشان در ناگوارىهاى زندگى نباشم ؟\r\n\r\nشرح و تفسير چگونه ممكن است امير مؤمنان باشم و در سختىها با آنها شريك نباشم ؟\r\nامام عليه السلام در اين بخش از نامه با توجّه به آنچه در بخش گذشته آمد كه فرمود :\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nمن يك وجب از زمين‌هاى اين دنيا را به تملك خود در نياورده‌ام ، داستان غم‌انگيز فدك را به عنوان يك استثنا بيان مىكند كه هم تأكيدى باشد بر بىاعتنايى او بر دنيا و هم اشاره‌اى بر مظالم و ستم‌هاى مخالفانش . مىفرمايد : « آرى از ميان آنچه آسمان بر آن سايه افكنده تنها « فدك » در دست ما بود كه آن هم گروهى بر آن بخل و حسد ورزيدند و گروه ديگرى سخاوتمندانه آن را رها كردند و بهترين حاكم و داور ( در اين داستان اندوهبار ) خداست » ؛\r\n( بَلَى ! كَانَتْ فِي أَيْدِينَا فَدَكٌ مِنْ كُلِّ مَا أَظَلَّتْهُ السَّمَاءُ ، فَشَحَّتْ « 1 » عَلَيْهَا نُفُوسُ قَوْمٍ ، وَسَخَتْ « 2 » عَنْهَا نُفُوسُ قَوْمٍ آخَرِينَ ،\r\nوَنِعْمَ الْحَكَمُ اللَّهُ ) .\r\nمىدانيم فدك كه در نزديكى قلعه‌هاى خيبر قرار داشت پس از فتح خيبر اهالى آن نزد پيامبر صلى الله عليه و آله آمدند و با آن حضرت صلح كردند و نصف قريهء فدك را بدون جنگ و درگيرى به آن حضرت واگذار كردند و آن حضرت نيز در حيات خود آن را به دختر گراميش فاطمهء زهرا عليها السلام بخشيد و چون ممكن بود درآمد فدك وسيله‌اى براى پيشرفت اميرمؤمنان على عليه السلام در امر خلافت شود ، رقيبان بعد از رحلت پيغمبر اكرم صلى الله عليه و آله به سرعت آن را از دست فاطمه عليها السلام در آوردند و كاركنان آن حضرت را از آن بخش از آبادى خارج ساختند و به هيچ قيمت حاضر به باز پس گردانيدن آن نشدند كه شرح آن در پايان اين نامه به خواست خدا خواهد آمد .\r\nمنظور از جملهء\r\n« كَانَتْ فِي أَيْدِينَا »\r\nمدت چهار سالى است كه از فتح خيبر تا رحلت پيغمبر اكرم صلى الله عليه و آله ادامه داشت .\r\nجملهء\r\n« فَشَحَّتْ عَلَيْهَا نُفُوسُ قَوْمٍ »\r\nاشاره به غاصبان حكومت است كه آنها نسبت به مالكيّت فدك بخل ورزيدند و از آن بيم داشتند كه اگر در دست\r\n\r\n\r\n","description":"","footnote":"\r\n( 1 ) . « شَحَّتْ » از ريشهء « شُحّ » بر وزن « نُه » به معناى بخل همراه با حرص گرفته شده است .\r\n( 2 ) . « سَخَتْ » به معناى سخاوت كردن است .\r\n","page_name":" 193 ","page_number":193},
  {"content":"\r\n\r\nبنىهاشم باشد ممكن است پايه‌هاى حكومت آنها را سست كند .\r\nجملهء\r\n« سَخَتْ عَنْهَا نُفُوسُ قَوْمٍ آخَرِينَ »\r\nاشاره به بنى هاشم است كه وقتى ديدند مخالفان اصرار بر غصب فدك دارند ادامهء مطالبهء آن را رها ساختند و به اين وسيله بىاعتنايى خود را نسبت به آن نشان دادند .\r\nجملهء\r\n« نِعْمَ الْحَكَمُ اللَّهُ »\r\nجمله‌اى است بسيار پر معنا و اشاره به ماجراهاى دردناكى است كه در ماجراى فدك واقع شد و امام عليه السلام آن را به داورى الهى در روز قيامت مىسپارد . جالب است بدانيم از امام عليه السلام نقل نشده است كه در دوران حكومتش كه توان باز پس گرداندن فدك را داشت به سراغ آن رفته باشد .\r\nآن‌گاه امام عليه السلام براى اينكه كسى تصور نكند دلبستگى خاصى به مسألهء فدك دارد مىفرمايد : « مرا با فدك و غير فدك چكار ؟ در حالى كه جايگاه فرداى هر كس قبر است ؛ قبرى كه در تاريكيش ، آثار او محو و اخبارش ناپديد مىشود » ؛\r\n( وَمَا أَصْنَعُ بِفَدَكٍ وَغَيْرِ فَدَكٍ . وَالنَّفْسُ مَظَانُّهَا « 1 » فِي غَدٍ جَدَثٌ « 2 » تَنْقَطِعُ فِي ظُلْمَتِهِ\r\nآثَارُهَا ، وَتَغِيبُ أَخْبَارُهَا ) .\r\nسپس به توضيح بيشترى دربارهء قبر كه پايان زندگى انسان به آنجا منتهى مىشود پرداخته مىفرمايد : « حفره‌اى است كه هرچند بر وسعت آن افزوده شود و دست حفر كننده آن را وسعت بخشد ، سرانجام سنگ و كلوخ آن را پر مىكند و خاك‌هاى انباشته تمام روزنه‌هاى آن را مسدود مىسازد » ؛\r\n( وَحُفْرَةٌ لَوْ زِيدَ فِي فُسْحَتِهَا وَأَوْسَعَتْ يَدَا حَافِرِهَا ، لَأَضْغَطَهَا « 3 » الْحَجَرُ وَالْمَدَرُ « 4 » ، وَسَدَّ فُرَجَهَا التُّرَابُ\r\nالْمُتَرَاكِمُ ) .\r\n\r\n\r\n","description":"","footnote":"\r\n( 1 ) . « مَظانّ » جمع « مظنة » به معناى مكانى است كه انسان گمان يا اطمينان دارد در آنجا چيزى موجود است .\r\n( 2 ) . « جَدَث » به معناى قبر است .\r\n( 3 ) . « أضْغَطَ » از ريشهء « اضْغات » به معناى فشار آوردن و از ريشهء « ضَغْت » بر وزن « وقت » به معناى فشار گرفته‌شده است .\r\n( 4 ) . « الْمَدَر » به گِل‌هاى سفت به هم چسبيده مىگويند ؛ مانند پاره خشت .\r\n","page_name":" 194 ","page_number":194},
  {"content":"\r\n\r\nاشاره به اينكه قبر را معمولًا به صورت حفرهء كوچكى مىسازند كه تنها جسم انسان در آن جاى مىگيرد حتى گاهى به زحمت بدن ميت را در آن وارد مىكنند و به فرض كه حفر كنندهء قبر خودش يا با سفارش بازماندگان ، قبر را به طور وسيع حفر كند باز سودى ندارد ، زيرا ناچار بايد آن را با سنگ و كلوخ پر كنند و تمام روزنه‌هاى آن را بپوشانند . انسانى كه سرنوشتش چنين است دلبستگيش به مال دنيا و باغ‌ها و زينت‌هاى زراعتى و قصرها چه مفهومى دارد ؟\r\nاگر در روايات آمده است كه به هنگام غم و اندوه به زيارت اهل قبور برويد تا غم و اندوهتان بر طرف شود ، ممكن است ناظر به همين مطلب باشد كه غم و اندوه‌ها معمولًا براى مال و مقام دنياست . هنگامى كه انسان آخرين منزل خود را در آنجا مىبيند و متوجه مىشود روزى با همهء اين مال و مقام بايد خداحافظى كند و تنها با چند قطعهء كفن ، رخت از اين دنيا بربندد اندوهش زايل مىگردد .\r\nمرحوم محقّق تسترى در اينجا داستانى از مرحوم سيد نعمت اللَّه جزايرى نقل مىكند كه ممكن است جنبهء تمثيل داشته باشد مىگويد : دو نفر بر سر مالكيّت خانه‌اى باهم نزاع داشتند كه ناگهان خشتى از يكى از ديوارهايش فرو افتاد و زبان گشود و گفت : مرا كه مىبينيد در اصل پادشاهى از پادشاهان زمين بودم ، هزار سال حكومت كردم هنگامى كه خاك شدم هزار سال بر من گذشت كه خشت زنى خاك مرا گرفت و تبديل به خشت كرد و هزار سال بر من گذشت سپس مرا در اين بنا مدتى پيش از اين به كار بردند با اين حال چرا شما دربارهء اين خانه به نزاع برخاسته‌ايد . فكر نمىكنيد آيندهء خود شما چگونه خواهد بود ؟ « 1 »\r\nآن‌گاه امام عليه السلام به بيان درسى پر فايده براى طى كردن مسير الى اللَّه و نجات يوم‌المعاد مىپردازد و مىفرمايد : « جز اين نيست كه من نفس ( سركش ) خود را با\r\n\r\n\r\n","description":"","footnote":"\r\n( 1 ) . شرح نهج البلاغهء مرحوم تسترى ، ج 5 ، ص 340 .\r\n","page_name":" 195 ","page_number":195},
  {"content":"\r\n\r\nتقوا رياضت مىدهم و رام مىسازم تا در آن روز ترسناكِ عظيم ، با امنيّت وارد ( صحنهء قيامت ) شود و در كنار لغزشگاه‌ها ثابت قدم باشد » ؛\r\n( وَإِنَّمَا هِيَ نَفْسِي أَرُوضُهَا بِالتَّقْوَى لِتَأْتِيَ آمِنَةً يَوْمَ الْخَوْفِ الْأَكْبَرِ ، وَتَثْبُتَ عَلَى جَوَانِبِ الْمَزْلَقِ « 1 » ) .\r\nحقيقت رياضت رام ساختن است كه گاه در مورد حيوانات چموش به كار مىرود و گاه در مورد نفس سركش و امروز اين واژه به معناى ورزش به كار مىرود . جالب اينكه امام عليه السلام با آن مقامِ با عظمت و تصفيهء روح و نفس و پيمودن تمام مدارج سير الى اللَّه و رسيدن به مقامى كه جز خدا نبيند ، باز مىفرمايد : من نفس خويش را رياضت مىدهم تا به دو نكته اشاره كند : نخست اينكه هرقدر انسان به خودسازى و رياضت نفس بپردازد نبايد از اينكه اين اژدهاى خفته زمانى بيدار شود و خطرى ايجاد كند ، ايمن باشد و ديگر اينكه وقتى امام با اين مقامات چنين سخنانى را مىگويد ديگران حساب كار خويش را بكنند و هرگز از خطرات نفس سركش غافل نشوند .\r\nاين نكته نيز شايان دقت است كه امام عليه السلام هدف از رياضت نفس را به وسيلهء تقوا ، امنيّت روز قيامت و روز خوف اكبر ، و نجات از لغزش‌ها بر لب پرتگاه دوزخ مىشمارد . اشاره به اينكه اين امنيّت جز در سايهء رياضت نفس حاصل نخواهد شد و در روايات اسلامى آمده است كه جهاد اكبر همين است ؛ جهادى كه از پيكار با دشمنان سرسخت و خطرناك نيز مشكل‌تر است .\r\nاين سخن در واقع برگرفته از قرآن مجيد است كه مىفرمايد : « « الَّذينَ آمَنُوا وَلَمْ يَلْبِسُوا إيمانَهُمْ بِظُلْمٍ أُولئِكَ لَهُمُ الْأَمْنُ وَهُمْ مُّهْتَدُونَ » ؛ ( آرى ، ) آنها كه ايمان آوردند ، و ايمان خود را با هيچ ستم ( و شرك ) نيالودند ، ايمنى تنها ويژهء آنهاست ؛ و آنها هدايت يافتگانند » . « 2 »\r\n\r\n\r\n","description":"","footnote":"\r\n( 1 ) . « الْمَزْلَق » به معناى لغزشگاه از ريشهء « زلق » بر وزن « شفق » به معناى لغزيدن است .\r\n( 2 ) . انعام ، آيهء 82 .\r\n","page_name":" 196 ","page_number":196},
  {"content":"\r\n\r\nتعبير به « مَزْلَق » ممكن است اشاره به پل صراط باشد ، زيرا از آيات و روايات استفاده مىشود كه صراط پلى است بر روى دوزخ و عبور از آن بسيار سخت و سنگين است و ناصالحان در همان جا مىلغزند و در دوزخ سقوط مىكنند .\r\nقرآن مجيد مىگويد : « « وَإِنْ مِّنْكُمْ إِلّا وارِدُها كانَ عَلى رَبِّكَ حَتْماً مَّقْضِيًّا * ثُمَّ نُنَجِّى الَّذينَ اتَّقَوْا وَنَذَرُ الظَّالِمينَ فيها جِثِيًّا » ؛ و همه شما ( بىاستثنا ) وارد جهنم مىشويد ؛ اين امر ، نزد پروردگارت حتمى و پايان يافته است ؛ سپس كسانى كه تقوا پيشه كرده‌اند را ( از آن ) رهايى مىبخشيم ؛ و ستمكاران را - در حالى به زانو درآمده‌اند - در آن رها مىسازيم » . « 1 »\r\nاز آنجا كه رياضت نفس دو گونه است گاه از غم بى آلتى و عدم دسترسى به مواهب دنياست و گاه بر اثر ايمان و اراده و تصميم به تهذيب نفس در عين قدرت بر تمام اين مواهب است ، لذا در ادامهء سخن براى اينكه كسى تصوّر نكند رياضت نفس امام عليه السلام از قسم اوّل است مىفرمايد : « ( فكر نكنيد من قادر به تحصيل لذت‌هاى دنيا نيستم . به خدا سوگند ) اگر مىخواستم مىتوانستم از عسل مصفا و مغز گندم و بافته‌هاى ابريشم براى خود ( بهترين ) غذا و لباس را تهيّه كنم اما هيهات كه هواى نفس بر من چيره شود و حرص و طمع مرا وادار به انتخاب طعام‌هاى لذيذ نمايد در حالى كه شايد در سرزمين حجاز يا يمامه ( از مناطق شرقى عربستان ) كسى باشد كه حتى اميد براى به‌دست آوردن يك قرص نان نداشته و هرگز شكمى سير به خود نديده باشد » ؛\r\n( وَلَوْ شِئْتُ لَاهْتَدَيْتُ الطَّرِيقَ إِلَى مُصَفَّى هَذَا الْعَسَلِ وَلُبَابِ هَذَا الْقَمْحِ « 2 » ، وَنَسَائِجِ « 3 » هَذَا الْقَزِّ « 4 » . وَلَكِنْ هَيْهَاتَ أَنْ\r\nيَغْلِبَنِي هَوَايَ ، وَيَقُودَنِي جَشَعِي « 5 » إِلَى تَخَيُّرِ الْأَطْعِمَةِ - وَلَعَلَّ بِالْحِجَازِ أَوِ الْيَمَامَةِ مَنْ\r\n\r\n\r\n","description":"","footnote":"\r\n( 1 ) . مريم ، آيهء 71 و 72 .\r\n( 2 ) . « القَمْح » به معناى گندم است .\r\n( 3 ) . « نَسائج » جمع نسيج به معناى بافته شده است .\r\n( 4 ) . « القَزّ » به معناى ابريشم است .\r\n( 5 ) . « جَشَع » به معناى حرص و طمع است و گاه به حرص شديد گفته مىشود .\r\n","page_name":" 197 ","page_number":197},
  {"content":"\r\n\r\nلَا طَمَعَ لَهُ فِي الْقُرْصِ ، وَلَا عَهْدَ لَهُ بِالشِّبَعِ - ) .\r\nهمان‌گونه كه اشاره شده ، امام عليه السلام در اينجا به وظيفهء سنگين زمامداران و حاكمان كشورهاى اسلامى اشاره مىكند كه آنها نبايد به سراغ غذاهاى لذيذ و لباس‌هاى فاخر بروند در حالى كه مىدانند يا احتمال مىدهند در گوشه و كنار ، افرادى گرسنه و برهنه هستند .\r\nآن‌گاه امام عليه السلام اشاره به جنبه‌هاى عاطفى اين مسأله مىكند كه در واقع چهرهء سومى از اين موضوع است . مىفرمايد : « آيا من با شكمى سير بخوابم در حالى كه در اطراف من شكم‌هاى گرسنه و جگرهاى تشنه باشد و يا چنان باشم كه آن شاعر گفته است :\r\nاين درد تو را بس كه با شكم سير بخوابى در حالى كه در اطراف تو شكم‌هاى گرسنه‌اى است كه آرزوى قطعه پوستى براى خوردن دارد ! » ؛\r\n( أَوْ أَبِيتَ مِبْطَاناً « 1 »\r\nوَحَوْلِي بُطُونٌ غَرْثَى « 2 » ، وَأَكْبَادٌ حَرَّى « 3 » ، أَوْ أَكُونَ كَمَا قَالَ الْقَائِلُ :\r\n وَحَسْبُكَ دَاءً أَنْ تَبِيتَ بِبِطْنَةٍ « 4 » * وَحَوْلَكَ أَكْبَادٌ تَحِنُّ « 5 » إِلَى الْقِدِّ ! « 6 » ) . \r\nجملهء\r\n« وَحَوْلَكَ أَكْبَادٌ تَحِنُّ إِلَى الْقِدِّ »\r\nرا بيشتر شارحان نهج‌البلاغه همان‌گونه كه در بالا آمده تفسير كرده و گفته‌اند در سال‌هاى قحطى گاه وضع گرسنگان به جايى مىرسيد كه پوست‌هاى دباغى نشدهء حيوانات را نيز مىخوردند و اين\r\n\r\n\r\n","description":"","footnote":"\r\n( 1 ) . « مِبْطان » به معناى كسى است كه شكمش پر از غذا باشد از ريشهء « بَطْن » به معناى شكم گرفته شده اين واژه‌صيغهء مبالغه است .\r\n( 2 ) . « غَرْثى » به معناى گرسنه است ( صيغهء مفرد مؤنث و صفت براى بطون ) .\r\n( 3 ) . « حَرّى » به معناى شخص تشنه است از ريشهء « حرارت » گرفته شده است .\r\n( 4 ) . « بِطْنَة » پرخورى ( از ريشهء « بَطن » به معناى شكم گرفته شده است )\r\n( 5 ) . « تَحِنُّ » از ريشهء « حَنين » به معناى تمايل و عطف توجّه به چيزى است\r\n( 6 ) . « قِدّ » به معناى پوست يا پوسته‌اى است شبيه مشك كه در آن چيزى مىريزند و گاه به قطعات گوشت خشكيده‌اى كه در آن مىريزند نيز « قِدّ » گفته شده است . اين شعر به حاتم طايى سخاوتمند معروف عرب نسبت داده شده است ( شرح نهج‌البلاغهء ابن ابىالحديد ، ج 16 ، ص 288 )\r\n","page_name":" 198 ","page_number":198},
  {"content":"\r\n\r\nجمله اشاره به همان است . بعضى گفته‌اند معناى\r\n« تَحِنُّ إِلَى الْقِدِّ »\r\nاشاره به ضرب‌المثل معروفى است كه مردم مىگويند فلان كس از گرسنگى پوست شكمش به پشتش چسبيده بود ( قِدّ به معناى پوست و « تَحِنُّ » به معناى مايل شدن تفسير شده ) بعضى نيز « قد » را به معناى گوشت‌هاى قطعه قطعه‌اى تفسير كرده‌اند كه گاهى عرب‌ها در برابر آفتاب سوزان خشك و آن را براى روز مبادا ذخيره مىكردند ؛ ولى تفسير اوّل مناسب‌تر به نظر مىرسد .\r\nدر هر صورت ممكن است تفسيرها جنبهء واقعى و يا مبالغه داشته باشد .\r\nبه گفتهء شاعر فارسى زبان كه آن را در داستان يك قحطسالى شديد در دمشق سروده است :\r\n من از بىنوايى نيم روى زرد * غم بى نوايان رخم زرد كرد\r\nكه مرد ار چه برساحل است اى رفيق * نياسايد و دوستانش غريق\r\nنخواهد كه بيند خردمند ريش * نه بر عضو مردم نه بر عضو خويش \r\nآن‌گاه امام عليه السلام براى توضيح و تفسير بيشتر بيان ديگرى دارند و مىفرمايد :\r\n« آيا من به همين قناعت كنم كه گفته شود من امير مؤمنانم ؛ امّا با آنها در سختىهاى روزگار شركت نكنم و اسوه و مقتدايشان در ناگوارىهاى زندگى نباشم » ؛\r\n( أَ أَقْنَعُ مِنْ نَفْسِي بِأَنْ يُقَالَ : هَذَا أَمِيرُ الْمُؤْمِنِينَ ، وَلَا أُشَارِكُهُمْ فِي مَكَارِهِ الدَّهْرِ ، أَوْ أَكُونَ أُسْوَةً لَهُمْ فِي جُشُوبَةِ « 1 » الْعَيْشِ ! ) .\r\nامام عليه السلام در مجموع براى ساده زيستى خود سه حكمت ذكر فرموده است :\r\nنخست به ياد حساب و كتاب روز قيامت بودن و در نتيجه زاهدانه زيستن و ديگر مسئوليّت زمامدارى و اينكه در زمانى كه وضع مادّى مردم خوب نيست ، پيشواى جمعيت براى مواسات با آنها ساده‌ترين زندگى را انتخاب كند تا لااقل تقويت روانى براى محرومان باشد و بگويند اگر لباس ما مثلًا كرباس است ، شبيه\r\n\r\n\r\n","description":"","footnote":"\r\n( 1 ) . « جُشُوبَة » به معناى خشونت و ناگوارى است .\r\n","page_name":" 199 ","page_number":199},
  {"content":"\r\n\r\nلباس مولايمان است و اگر غذاى ما بسيار ساده از نان جوين است ، سفرهء ما شبيه سفرهء مولاى ماست . همين امر به آنها آرامش خاطر دهد و در ضمن پيشوا را به فكر حل مشكلات آنها بيندازد . سوم اينكه با قطع نظر از مسائل مربوط به روز رستاخيز و مسئوليت پيشوايان الهى مسائل عاطفى به انسان اجازه نمىدهد كه سفره‌اى از غذاهاى رنگين براى خود بچيند در حالى كه در همسايگى آنها گرسنگانى هستند كه نان شب را هم ندارند .\r\nدر اينجا سؤالى است كه چرا اين روش امام امير المؤمنين على عليه السلام را در بعضى از امامان ديگر و در اعصار بعد نمىبينيم . سرچشمهء اين تفاوت كجاست ؟\r\nپاسخ مشروح اين سؤال به خواست خدا در بحث نكات خواهد آمد .\r\n\r\nنكته داستان غم‌انگيز فدك\r\nفدك نام دهكده‌اى در حوالى شرق خيبر كه فاصلهء آن تا خيبر كمتر از هشت فرسخ و تا مدينه بيست و چند فرسخ بود . فدك در زمان پيغمبر اكرم صلى الله عليه و آله آباد ، داراى چشمه‌اى پرآب و نخلستان و مزرعه و قلعه يكى از منزلگاه‌هاى مسافران شام به مدينه به‌شمار مىآمد و همين امر موجب رونق اقتصادى آن شده بود .\r\nطبرى در تاريخ خود مىنويسد : يهوديان فدك قصد داشتند يهودِ خيبر را در نبرد با مسلمانان يارى دهند . پيامبر اسلام صلى الله عليه و آله از اين تصميم با خبر شد ، ازاين‌رو على عليه السلام را با يكصد نفر به‌سوى آنان گسيل داشت تا از وضع آنها آگاهى كامل پيدا كند .\r\nفدكيان كه در اين ماجرا مقصر شناخته شده بودند با ترس و وحشت منتظر نتيجهء جنگ خيبر بودند . هنگامى كه خبر پيروزى سپاه اسلام را شنيدند وحشت بيشترى بر آنان مستولى شد و تصميم گرفتند بدون جنگ و خونريزى تسليم\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nشوند ، لذا نماينده‌اى نزد پيامبر اكرم صلى الله عليه و آله فرستادند و اظهار داشتند با ما نيز مانند اهل خيبر رفتار كنيد و با گرفتن نصف املاك فدك صلح كنيد . پيامبر اكرم صلى الله عليه و آله نيز پذيرفت ، به اين ترتيب فدك بدون جنگ و خونريزى در اختيار پيامبر صلى الله عليه و آله قرار گرفت . « 1 »\r\nدر شواهد التنزيل حسكانى آمده است كه ابن عباس مىگويد : هنگامى كه آيهء « وَآتِ ذَا الْقُرْبى حَقَّهُ » « 2 » نازل شد رسول خدا صلى الله عليه و آله فدك را به فاطمه عليها السلام داد . « 3 »\r\nشوكانى هم در تفسيرش شبيه همين معنا را نقل كرده است . « 4 »\r\nفدك بعد از اين ماجرا در اختيار كارگزاران حضرت فاطمه عليها السلام قرار گرفت ، بنابراين به فرض كه فدك جنبهء بخشش داشته باشد ، مسألهء قبض و تحويل آن به حضرت فاطمه عليها السلام حاصل شده است و جملهء\r\n« بَلَى كَانَتْ فِي أَيْدِينَا فَدَكٌ »\r\nكه در نامهء فوق آمده بود نيز شاهد بر اين معناست . همان‌گونه كه جملهء « إنّ أبابَكْرَ انْتَزَعَ مِنْ فاطِمَةَ فَدَكاً ؛ ابو بكر فدك را از فاطمه گرفت » كه در كتاب تاريخ المدينة المنورة « 5 » آمده است شاهد ديگرى بر اين مدعاست .\r\nعجب اينكه پس از رحلت رسول خدا صلى الله عليه و آله خليفهء اوّل بىهيچ مقدمه‌اى فدك را از تصرف آن حضرت خارج ساخت و در اختيار خود گرفت كه اميرمؤمنان و فاطمهء زهرا عليها السلام به اين عمل شديداً اعتراض كردند ؛ ولى ابوبكر در پاسخ گفت :\r\nچه كسى گواهى مىدهد كه فدك مال فاطمه است ؟\r\nعلى عليه السلام در پاسخ گفت : اگر من مدعى مالى باشم كه در تصرف مسلمانى\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 154 .\r\n( 2 ) . اين آيه 26 از سورهء اسراء است كه به تصريح علماى اهل سنّت مدنى است ، هرچند آيهء « فَآتِ ذَا الْقُرْبَى حَقَّهُ » ( روم ، آيهء 38 ) به عقيدهء جمعى مكّى است . بعضى بدون توجّه به تفاوت اين دو آيه ، مكّى بودن آيهء دوم را بهانه براى نفى جريان فدك دانسته‌اند .\r\n( 3 ) . شواهد التنزيل ، ص 168 .\r\n( 4 ) . تفسير فتح القدير ، ج 3 ، ص 224 .\r\n( 5 ) . ج 1 ، ص 199 .\r\n","page_name":" 201 ","page_number":201},
  {"content":"\r\n\r\nاست تو از متصرف گواه مىخواهى يا از من كه مدعى هستم ؟ خليفه گفت : از تو كه مدعى هستى شاهد مىطلبم . على عليه السلام گفت : مدتهاست كه فدك در تصرف فاطمه است و در زمان رسول خدا صلى الله عليه و آله مالك آن شده چرا از او بينه مىخواهى ؟\r\nابوبكر ساكت شد . « 1 »\r\nعمر كه در مجلس حضور داشت و مىديد سكوت ابوبكر ممكن است به ضرر آنان تمام شود گفت :\r\n« يَا عَلِيُّ دَعْنَا مِنْ كَلَامِكَ ، فَإِنَّا لَانَقْوَى عَلَى حُجَّتِكَ ، فَإِنْ أَتَيْتَ بِشُهُودٍ عُدُولٍ ، وَإِلَّا فَهُوَ فَيْءٌ لِلْمُسْلِمِينَ ، لَاحَقَّ لَكَ وَلَا لِفَاطِمَةَ فِيه ؛\r\nاى على اين سخنانت را واگذار ما در برابر استدلال تو توان پاسخگويى نداريم اگر شاهدان عدلى بر مالكيّت فاطمه آوردى ، تحويل مىدهيم و الّا فدك تعلق به همهء مسلمانان دارد ، نه تو در آن حق دارى نه فاطمه » . « 2 »\r\nاين ماجرا طولانى است و تمام شواهد نشان مىدهد كه حاكمان آن روز تصميم داشتند اين منبع اقتصادى را از خاندان اميرمؤمنان على عليه السلام بگيرند مبادا مايهء قدرت آنها شود . در حديثى از امام صادق عليه السلام مىخوانيم :\r\n« لَمَّا وُلِّيَ أَبُو بَكْرِ بْنُ أَبِي قُحَافَةَ قَالَ لَهُ عُمَرُ إِنَّ النَّاسَ عَبِيدُ هَذِهِ الدُّنْيَا لَايُرِيدُونَ غَيْرَهَا ، فَامْنَعْ عَنْ عَلِيٍّ وَأَهْلِ بَيْتِهِ الْخُمُسَ ، وَالْفَيْءَ ، وَفَدَكاً ، فَإِنَّ شِيعَتَهُ إِذَا عَلِمُوا ذَلِكَ تَرَكُوا عَلِيّاً وَأَقْبَلُوا إِلَيْكَ ؛\r\nهنگامى كه ابوبكر به خلافت رسيد عمر به او گفت : مردم بندهء دنيا هستند و غير از آن را نمىخواهند ، بنابراين خمس و فىء و فدك را از على و اهل‌بيتش باز گير ، زيرا پيروانش هنگامى كه اين امر را ببينند او را رها كرده به سوى تو مىآيند » . « 3 »\r\nبه هر حال حكومت وقت به بهانهء اينكه دليلى بر مالكيّت فاطمه نسبت به\r\n\r\n\r\n","description":"","footnote":"\r\n( 1 ) . بحارالانوار ، ج 29 ، ص 129 .\r\n( 2 ) . احتجاج طبرسى ، ص 92 .\r\n( 3 ) . بحارالانوار ، ج 29 ، ص 194 .\r\n","page_name":" 202 ","page_number":202},
  {"content":"\r\n\r\nفدك در دست نيست و اگر باشد تنها از طريق ارث است در حالى كه پيغمبر فرموده :\r\n« نَحْنُ مَعَاشِرَ الْأَنْبِيَاءِ لَانُوَرِّثُ وَمَا تَرَكْنَاهُ صَدَقَةٌ ؛\r\nما جمعيت پيامبران ارثى از خود به يادگار نمىگذاريم و اگر چيزى از ما بماند صدقه محسوب مىشود » .\r\nآن را از دست فاطمه عليها السلام در آورند .\r\nدر حالى كه اين حديث به اين صورت مجعول است و صحيح آن همان است كه در احاديث اهل سنّت و اهل‌بيت آمده :\r\n« أَنَّ الْأَنْبِيَاءَ لَمْ يُورِثُوا دِينَاراً وَلَا دِرْهَماً وَإِنَّمَا وَرَّثُوا العِلْمَ فَمَنْ أَخَذَ بِهِ اخَذَ بِحَظِّهِ ؛\r\nپيامبران درهم و دينارى از خود به يادگار نگذاشتند ، بلكه علومى به يادگار گذاشتند هركس چيزى از آن را بگيرد سهم وافرى از ميراث انبيا برده است » « 1 » كنايه از اينكه اموالى كه از انبيا باقى مىماند در برابر ميراث علمى آنها چيز قابل توجهى نيست .\r\nبه هر حال براى ممنوع ساختن اهل بيت از امكانات مالى ، فدك را گاه به بهانهء اين حديث مجعول و گاه به بهانهء اينكه فاطمه عليها السلام شاهد كافى براى مالكيّت خود ندارد از آن حضرت گرفتند . اين در حالى بود كه زنان پيامبر صلى الله عليه و آله را از سهم الارث خود نسبت به آنچه از پيغمبر صلى الله عليه و آله باقى مانده بود منع نكردند و در حديث معروفى در صحيح بخارى و غير آن آمده است : « هنگامى كه ابوبكر از دادن حق فاطمهء زهرا خوددارى كرد ، آن حضرت بر او غضبناك شد و تا زنده بود با وى سخن نگفت » . « 2 » با اينكه آنها از پيغمبر اكرم صلى الله عليه و آله شنيده بودند كه مىفرمود :\r\n« فاطِمَةُ\r\nبَضْعةٌ مِنّى فَمَنْ أغْضَبَها أغْضَبَني ؛\r\nفاطمه پارهء تن من است هركس او را خشمگين كند مرا خشمگين كرده است » . « 3 »\r\nدر حديث ديگرى از آن حضرت نقل شده است كه به فاطمه عليها السلام فرمود :\r\n« إنّ\r\n\r\n\r\n","description":"","footnote":"\r\n( 1 ) . سنن دارمى ، ج 1 ، ص 98 ؛ سنن ابن ماجه ، ج 1 ، ص 81 ، ح 223 ؛ كافى ، ج 1 ، ص 32 ، ح 2 .\r\n( 2 ) . صحيح بخارى ، ج 3 ، ص 35 باب غزوهء خيبر .\r\n( 3 ) . همان مدرك ، ج 4 ، ص 210 ؛ بحارالانوار ، ج 29 ، ص 336 .\r\n","page_name":" 203 ","page_number":203},
  {"content":"\r\n\r\nاللَّهَ يَغْضِبُ لِغَضَبَكِ وَيَرْضى لِرِضاكَ ؛\r\nاى فاطمه ! خداوند از خشم تو خشمگين مىشود و از خشنوديت خشنود مىگردد » . « 1 »\r\nاما سرنوشت فدك در دوران حكومت اميرمؤمنان على عليه السلام همان‌گونه كه در متن نامهء مورد بحث آمده است على عليه السلام در اين دوران از فدك به طور كامل چشم پوشيد و درصدد باز پس گرفتن آن از غاصبان بر نيامد . البته اين كار نه از روى خشنودى ، بلكه به دليل بىرغبتى از دنيا و اعراض از آنچه دشمن بر آن اصرار داشت بود و جملهء\r\n« نِعْمَ الْحَكَمُ اللَّهُ »\r\nكه در متن نامه آمده به خوبى بر اين معنا دلالت مىكند .\r\nدر تواريخ آمده است كه عثمان در عصر خلافت خود فدك را به مروان بن حكم بخشيد و بعضى معتقدند بعد از او همچنان در دست فرزندان مروان بود تا زمان عمر بن عبدالعزيز خليفهء اموى رسيد كه دربارهء اهل‌بيت پيغمبر صلى الله عليه و آله روش ملايم‌ترى داشت او به فرماندار خود در مدينه « عمر بن حزم » نوشت : فدك را به فرزندان فاطمه باز گردان . فرماندار مدينه در پاسخ او نوشت : فرزندان فاطمه بسيارند و با طوايف زيادى ازدواج كرده‌اند . به كدام گروه باز گردانيم ؟ عمر بن عبدالعزيز خشمگين شد نامهء تندى به اين مضمون در پاسخ او نگاشت : من هر زمان دستورى به تو بدهم كه مثلًا گوسفندى را ذبح كن تو فوراً جواب مىدهى آيا با شاخ باشد يا بىشاخ و اگر بنويسم گاوى را ذبح كن سؤال مىكنى رنگ آن چگونه باشد ( و دائماً بهانه‌هاى بنىاسرائيلى مىگيرى ) هنگامى كه اين نامه به تو مىرسد فوراً فدك را به فرزندان فاطمه از على باز گردان . « 2 »\r\nولى ديرى نپاييد كه يزيد بن عبدالملك خليفهء اموى مجدّداً فدك را غصب كرد . سرانجام بنىاميّه منقرض شدند و بنىعباس روى كار آمدند . ابوالعباس\r\n\r\n\r\n","description":"","footnote":"\r\n( 1 ) . مستدرك حاكم ، ج 3 ، ص 153 و المعجم الكبير طبرانى ، ج 22 ، ص 401 .\r\n( 2 ) . فتوح البلدان بلاذرى ، ص 38 .\r\n","page_name":" 204 ","page_number":204},
  {"content":"\r\n\r\nسفاح خليفهء عباسى آن را به عبداللَّه بن حسن بن على به عنوان نمايندهء بنىفاطمه بازگرداند ؛ ولى بعد از او ابوجعفر عباسى آن را از بنى حسن گرفت . مهدى عباسى آن را بازگرداند ، ولى موسى الهادى خليفهء ديگر عباسى بار ديگر آن را غصب كرد و هارون الرشيد نيز همين برنامه را ادامه داد . « 1 »\r\nحائرى قزوينى نويسندهء كتاب فدك مىنويسد : مأمون به استناد روايت ابوسعيد خدرى كه پيامبر فدك را به فاطمه بخشيد ، دستور داد فدك را به فرزندان فاطمه بازگردانند ؛ اما بعد از او متوكّل عباسى به سبب كينهء شديدى كه از اهل‌بيت در دل داشت بار ديگر فدك را باز پس گرفت . « 2 »\r\nبه اين ترتيب فدك تبديل به يك امر سياسى شده بود كه هر كس بر سر كار مىآمد طبق نقشه‌هاى سياسى خود تصميمى دربارهء آن مىگرفت . « 3 »\r\n* * *\r\n\r\n\r\n","description":"","footnote":"\r\n( 1 ) . زهرا برترين بانوى جهان .\r\n( 2 ) . فدك ، ص 60 .\r\n( 3 ) . براى اطّلاع بيشتر دربارهء فدك به صحيح بخارى ، مستدرك حاكم ، تاريخ طبرى ، سنن ابن ماجه و كتاب فدك ، نوشته باقر مقدسى و كتاب فدك فى التاريخ نوشتهء آية اللَّه شهيد سيد باقر صدر و كتاب بحارالانوار ، ج 29 مراجعه شود .\r\n","page_name":" 205 ","page_number":205},
  {"content":"\r\n . \r\n","description":"","footnote":"","page_name":" 206 ","page_number":206},
  {"content":"\r\n\r\n\r\nبخش چهارم\r\nفَمَا خُلِقْتُ لِيَشْغَلَنِي أَكْلُ الطَّيِّبَاتِ ، كَالْبَهِيمَةِ الْمَرْبُوطَةِ ، هَمُّهَا عَلَفُهَا ؛ أَوِ الْمُرْسَلَةِ شُغُلُهَا تَقَمُّمُهَا ، تَكْتَرِشُ مِنْ أَعْلَافِهَا ، وَتَلْهُو عَمَّا يُرَادُ بِهَا ، أَوْ أُتْرَكَ سُدًى أَوْ أُهْمَلَ عَابِثاً ، أَوْ أَجُرَّ حَبْلَ الضَّلَالَةِ ، أَوْ أَعْتَسِفَ طَرِيقَ الْمَتَاهَةِ ! وَكَأَنِّي بِقَائِلِكُمْ يَقُولُ : « إِذَا كَانَ هَذَا قُوتُ ابْنِ أَبِي طَالِبٍ ، فَقَدْ قَعَدَ بِهِ الضَّعْفُ عَنْ قِتَالِ الْأَقْرَانِ ، وَمُنَازَلَةِ الشُّجْعَانِ » . أَلَا وَإِنَّ الشَّجَرَةَ الْبَرِّيَّةَ أَصْلَبُ عُوداً ، وَالرَّوَاتِعَ الْخَضِرَةَ أَرَقُّ جُلُوداً ، وَالنَّابِتَاتِ الْعِذْيَةَ أَقْوَى وَقُوداً وَأَبْطَأُ خُمُوداً .\r\nوَأَنَا مِنْ رَسُولِ اللَّهِ كَالضَّوْءِ مِنَ الضَّوْءِ ، وَالذِّرَاعِ مِنَ الْعَضُدِ . وَاللَّهِ لَوْ تَظَاهَرَتِ الْعَرَبُ عَلَى قِتَالِي لَمَا وَلَّيْتُ عَنْهَا ، وَلَوْ أَمْكَنَتِ الْفُرَصُ مِنْ رِقَابِهَا لَسَارَعْتُ إِلَيْهَا . وَسَأَجْهَدُ فِي أَنْ أُطَهِّرَ الْأَرْضَ مِنْ هَذَا الشَّخْصِ الْمَعْكُوسِ ، وَالْجِسْمِ الْمَرْكُوسِ ، حَتَّى تَخْرُجَ الْمَدَرَةُ مِنْ بَيْنِ حَبِّ الْحَصِيدِ .\r\n\r\nترجمه\r\n( سپس امام فرمود : ) من آفريده نشده‌ام كه غذاهاى پاكيزه ( و رنگارنگ ) مرا به خود مشغول دارد همچون حيوان پروارى كه تمام همّش علف اوست و يا چون حيوان رها شده ( در بيابان و مرتع ) كه كارش جستجو كردن علف و پر كردن شكم از آن است و از سرنوشتى كه در انتظار اوست بىخبر است . ( من آفريده نشده‌ام ) كه بيهوده رها شوم يا تنها براى بازى و سرگرمى واگذارده شده باشم يا سررشته‌دار ريسمان گمراهى گردم و يا در طريق سرگردانى قدم بگذارم .\r\nگويا مىبينم گوينده‌اى از شما چنين مىگويد : هرگاه اين ( دو قرص نان ) تنها خوراك فرزند ابوطالب باشد ، بايد ضعف و ناتوانىِ جسمى او را از پيكار با\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nهم‌آوردان و مبارزهء با شجاعان باز داشته باشد . ولى آگاه باشيد ! درخت بيابانى ( كه آب و غذاى كمترى به آن مىرسد ) چوبش محكم‌تر است اما درختان سرسبز ( كه همواره در كنار آب قرار دارند ) پوستشان نازك‌تر ( و كم‌دوام‌تر ) اند و گياهان و بوته‌هايى كه جز با آب باران سيراب نمىشوند چوبشان قوىتر و آتششان شعله‌ورتر و پردوام‌تر است . ( به‌علاوه اين جاى تعجب نيست كه من در عين سادگىِ غذا ، شجاع باشم ، چرا كه ) من نسبت به پيامبر همچون نورى هستم كه از نور ديگرى گرفته شده باشد و همچون ذراع نسبت به بازو . ( و به حول و قوهء الهى چنان شجاعم كه ) به خدا سوگند اگر همهء عرب براى نبرد با من پشت به پشت يكديگر بدهند ، من از ميدان مبارزهء با آنها روى بر نمىگردانم ( و در برابر آنها مىايستم تا پيروز شوم يا شربت شهادت بنوشم ) و اگر فرصت دست دهد كه بر گردن گردن‌كشان عرب مسلّط شوم ، به سرعت به سوى آنها ( براى پيكار ) خواهم شتافت و به زودى تلاش مىكنم كه زمين را از اين شخص معكوس و جسم واژگونه ( معاويه ) پاك سازم تا خاك و سنگريزه از ميان دانه‌هاى درو شده خارج شود ( و جامعهء اسلامى پاك و خالص گردد ) .\r\n\r\nشرح و تفسير من همچون بهيمه پروارى نيستم !\r\nامام عليه السلام در اين بخش از سخنانش به چهار نكتهء مهم اشاره مىفرمايد . نخست به هدفش از اين زهد گسترده و فراگير اشاره كرده مىفرمايد : « من آفريده نشده‌ام كه غذاهاى پاكيزه ( و رنگارنگ ) مرا به خود مشغول دارد ، همچون حيوان پروارى كه تمام همّش علف اوست و يا چون حيوان رها شده ( در بيابان و مرتع ) كه كارش جستجو كردن علف و پر كردن شكم از آن است و از سرنوشتى كه در انتظار اوست بىخبر است » ؛\r\n( فَمَا خُلِقْتُ لِيَشْغَلَنِي أَكْلُ الطَّيِّبَاتِ ، كَالْبَهِيمَةِ\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nالْمَرْبُوطَةِ « 1 » ، هَمُّهَا عَلَفُهَا ، أَوِ الْمُرْسَلَةِ شُغُلُهَا تَقَمُّمُهَا « 2 » ، تَكْتَرِشُ « 3 » مِنْ أَعْلَافِهَا ، وَتَلْهُو\r\nعَمَّا يُرَادُ بِهَا ) .\r\nبه راستى گروهى در اين جهان همانند چهارپايانند ؛ جمعى مرفه و ثروتمند بىخبر و بىدرد همچون حيوانات پرواريند كه غذاى فراوان در اطراف آنها ريخته شده است و گروهى كم‌درآمد امّا كاملًا دنياطلب همچون حيواناتى كه در چراگاه در جستجوى علف هستند و به يقين هر دو مذمومند ؛ هرچند يكى از ديگرى نكوهيده‌تر است و عجب اينكه هيچ يك از اين دو گروه حيوانات از سرنوشت خود آگاهى ندارند كه فردا يا ذبح مىشوند و از گوشتشان استفاده مىشود يا براى باركشى از آنها بهره مىگيرند .\r\nسپس در دومين نكته مىفرمايد : « ( من آفريده نشده‌ام ) كه بيهوده رها شوم يا تنها براى بازى و سرگرمى واگذارده شده باشم يا سررشته‌دار ريسمان گمراهى گردم و يا در طريق سرگردانى قدم بگذارم » ؛\r\n( أَوْ أُتْرَكَ سُدًى « 4 » أَوْ أُهْمَلَ عَابِثاً ، أَوْ\r\nأَجُرَّ حَبْلَ الضَّلَالَةِ ، أَوْ أَعْتَسِفَ « 5 » طَرِيقَ الْمَتَاهَةِ ! « 6 » ) .\r\nامام عليه السلام در اين قسمت از سخنان خود پنج موضوع را در مورد هدف آفرينش انسان نفى مىكند : نخست اينكه همچون حيوانات پروارى يا بيابانى باشد كه فقط به خورد و خوراك بپردازد و ديگر اينكه هيچ هدفى از آفرينش او در كار\r\n\r\n\r\n","description":"","footnote":"\r\n( 1 ) . « المربوطة » در اينجا به معناى حيوانى است كه براى پروار مىبندند .\r\n( 2 ) . « تَقَمُّمْ » به معناى برگرفتن تمام آنچه در سفره و خوردن آن است و در اصل از ريشهء « قَمّ » بر وزن « غمّ » به معناى رفت و رو كردن خانه و همچنين برچيدن گياهان به طور كامل به وسيلهء لبهاى حيوان گرفته شده است .\r\n( 3 ) . « تَكْتَرشُ » در اصل از ريشهء « كَرَش » بر وزن « كرج » و از ريشهء « كَرِش » بر وزن « جهش » به معناى معدهء حيوانات گرفته شده ، بنابراين « اكتراش » به معناى پر كردن معده است .\r\n( 4 ) . « سُدًى » به معناى باطل و بيهوده است .\r\n( 5 ) . « اعْتَسِفُ » از ريشهء « اعتساف » به معناى انجام كارى بدون فكر و هدايت و اراده است و به معناى انحراف از جاده نيز آمده است .\r\n( 6 ) . « المَتاهَة » اسم مكان است از ريشهء « تيه » به معناى سرگردانى و ضلالت گرفته شده است .\r\n","page_name":" 209 ","page_number":209},
  {"content":"\r\n\r\nنباشد و به حال خود رها شود و سوم اينكه هدف ، بازى و سرگرمى باشد و چهارم اينكه عامل ضلالت و گمراهى ديگران شود و پنجم اينكه خودش در وادى سرگردانى گام بگذارد . هنگامى كه اين امور نفى شد ، نتيجه گرفته مىشود كه انسان براى هدفى عالى آفريده شده كه آن چيزى جز قرب به خدا و تكامل فضايل انسانى نيست و به يقين اگر آفرينش اين عالم و اين همه نعمت‌ها و مواهب الهى هدفى جز اين داشته باشد لغو و بر خلاف حكمت است و خداوند حكيم هرگز اين اهداف بىارزش و باطل را كه با حكمت او سازگار نيست مورد توجّه قرار نمىدهد .\r\nاين سخنان مولا در واقع برگرفته از آيات قرآن مجيد است آنجا كه مىفرمايد :\r\n« « أَيَحْسَبُ الْإِنْسانُ أَنْ يُتْرَكَ سُدًى * أَ لَمْ يَكُ نُطْفَةً مِّنْ مَّنِيٍّ يُمْنَى * ثُمَّ كانَ عَلَقَةً فَخَلَقَ فَسَوَّى * فَجَعَلَ مِنْهُ الزَّوْجَيْنِ الذَّكَرَ وَالْأُنْثَى » ؛ آيا انسان گمان مىكند بىهدف رها مىشود * آيا او نطفه‌اى از منى كه در رحم ريخته مىشود نبود ؟ ! * سپس به صورت خون بسته درآمد ، و خداوند او را آفريد و موزون ساخت * و از آن ، دو زوجِ مرد و زن آفريد » . « 1 »\r\nبديهى است خدايى كه اين مراحل خلقت را با اين همه شگفتىها براى انسان قرار داده هدفى بزرگ از آن داشته است .\r\nدر جاى ديگر مىفرمايد : « « أَفَحَسِبْتُمْ أَنَّمَا خَلَقْناكُمْ عَبَثاً وَأَنَّكُمْ إِلَيْنا لا تُرْجَعُونَ » ؛ آيا گمان كرديد شما را بيهوده آفريده‌ايم ، و به سوى ما باز گردانده نمىشويد » . « 2 »\r\nسپس امام عليه السلام به بيان نكتهء سوم در ارتباط با سخنان سابقش مىپردازد و به اصطلاح به اشكال مقدّرى پاسخ مىگويد و مىفرمايد : « گويا مىبينم گوينده‌اى از\r\n\r\n\r\n","description":"","footnote":"\r\n( 1 ) . قيامت ، آيهء 36 - / 39 .\r\n( 2 ) . مومنون ، آيهء 115 .\r\n","page_name":" 210 ","page_number":210},
  {"content":"\r\n\r\nشما چنين مىگويد : هرگاه اين ( دو قرص نان ) تنها خوراك فرزند ابوطالب باشد ، بايد ضعف و ناتوانىِ جسمى او را از پيكار با هم‌آوردان و مبارزهء با شجاعان باز داشته باشد » ؛\r\n( وَكَأَنِّي بِقَائِلِكُمْ يَقُولُ : « إِذَا كَانَ هَذَا قُوتُ ابْنِ أَبِيطَالِبٍ ، فَقَدْ قَعَدَ بِهِ الضَّعْفُ عَنْ قِتَالِ الْأَقْرَانِ ، وَمُنَازَلَةِ « 1 » الشُّجْعَانِ » ) .\r\nاين يك ذهنيت همگانى است كه مردم در ميان نيروى جسمانى و غذاهاى چرب و شيرين رابطه‌اى قائل هستند ، بنابراين اگر كسى تنها به نان جو و مانند آن قناعت كند بايد ضعف ، وجود او را فرا گيرد و نتواند در ميدان نبرد هنرنمايى كند .\r\nامام عليه السلام با ذكر دو مثال پاسخ زيبا و گويايى به اين اشكال مىدهد و مىفرمايد :\r\n« ولى آگاه باشيد ! درخت بيابانى ( كه آب و غذاى كمترى به آن مىرسد ) چوبش قوىتر است اما درختان سرسبز ( كه همواره در كنار آب قرار دارند ) پوستشان نازك‌تر ( و كم‌دوام‌تر ) اند و گياهان و بوته‌هايى كه جز با آب باران سيراب نمىشوند چوبشان قوىتر و آتششان شعله‌ورتر و پردوام‌تر است » ؛\r\n( أَلَا وَإِنَّ الشَّجَرَةَ الْبَرِّيَّةَ أَصْلَبُ عُوداً ، وَالرَّوَاتِعَ « 2 » الْخَضِرَةَ أَرَقُّ جُلُوداً ، وَالنَّابِتَاتِ الْعِذْيَةَ « 3 »\r\nأَقْوَى وَقُوداً « 4 » وَأَبْطَأُ خُمُوداً « 5 » ) .\r\n« شجره » اشاره به درختان و « نابتات » اشاره به بوته‌هاست ؛ هر دو اگر در بيابان‌هاى خشك و كم‌آب پرورش پيدا كنند بسيار مقاومند در حالى كه هر يك از آنها اگر بر لب نهرها برويد و دائما از آب كافى برخوردار باشد بسيار كم‌دوام‌تر\r\n\r\n\r\n","description":"","footnote":"\r\n( 1 ) . « مُنازَلَة » به معناى پيكار و جنگ است . از ريشهء « نزول » آمده كه شخص جنگ‌جو در برابر حريف خود نزول و پيكار مىكند .\r\n( 2 ) . « الرّواتِع » جمع « راتع » در اينجا به معناى درخت شاداب و خرم است ، از ريشهء « رَتْع » بر وزن « نفع » به معناىچريدن در مرتع است .\r\n( 3 ) . « العِذْية » به سرزمينى مىگويند كه دور از آب باشد و جز از آب باران سيراب نگردد .\r\n( 4 ) . « وَقُود » به معناى هيزم است .\r\n( 5 ) . « خُمُود » به معناى خاموش شدن آتش است سپس به هرگونه فروكش كردن فعاليتى اطلاق شده است .\r\n","page_name":" 211 ","page_number":211},
  {"content":"\r\n\r\nاست . به همين دليل افرادى كه در ناز و نعمت پرورش پيدا مىكنند سست و ناتوانند و افرادى كه در لابه‌لاى مشكلات بزرگ مىشوند قوى و نيرومندند .\r\n ناز پرودهء نعمت نبرد راه به دوست * عاشقى شيوهء رندان بلا كش باشد \r\nبه همين دليل امروز براى بالا بردن سطح قدرت سربازان ، آنها را به تمرين‌هاى شاقّ و مشكل فرا مىخوانند تا كاملًا در لابه‌لاى سختىها پرورش يابند . يكى از فلسفه‌هاى روزهء ماه مبارك رمضان نيز همين است كه روح و جسم انسان را با تحمّل مشكلات روزه تقويت مىكند .\r\nالبته اين بدان معنا نيست كه انسان غذاى كافى به بدن خود نرساند و همچون مرتاضان به بادامى قناعت كند ، بلكه منظور اين است كه در لابه‌لاى عيش و نوش و بر سر سفره‌هاى رنگين پرورش نيابد .\r\nآن‌گاه امام عليه السلام در تأييد سخنان گذشته مىفرمايد : « ( به‌علاوه جاى تعجب نيست كه من در عين سادگىِ غذا ، شجاع باشم ، چرا كه ) من نسبت به پيامبر همچون نورى هستم كه از نور ديگرى گرفته شده باشد و همچون ذراع نسبت به بازو » ؛\r\n( وَأَنَا مِنْ رَسُولِ اللَّهِ كَالضَّوْءِ مِنَ الضَّوْءِ ، وَالذِّرَاعِ مِنَ الْعَضُدِ ) .\r\nاو همواره ساده مىزيست ولى در نهايت شجاعت بود و در ميدان نبرد از همه نزديك‌تر به دشمن قرار داشت و در روز احد كه ديگران فرار كردند او هرگز فرار نكرد من هم پيرو همان مكتب و ذراع همان بازو هستم .\r\nهمان‌گونه كه در كلمات قصار نهج‌البلاغه فرمود :\r\n« كُنَّا إِذَا احْمَرَّ الْبَأْسُ اتَّقَيْنَا بِرَسُولِ اللَّهِ صلى الله عليه و آله فَلَمْ يَكُنْ أَحَدٌ مِنَّا أَقْرَبَ إِلَى الْعَدُوِّ مِنْهُ ؛\r\nهنگامى كه آتش جنگ شعله‌ور مىشد ما به رسول خدا پناه مىبرديم و هيچ يك از ما به دشمن از او نزديك‌تر نبود » . « 1 »\r\nشاهد گوياى اين گفتار امام عليه السلام آيهء مباهله است كه اميرمؤمنان على عليه السلام را به\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار 9 ، از كلمات غريب حضرت .\r\n","page_name":" 212 ","page_number":212},
  {"content":"\r\n\r\nمنزلهء نفس پيغمبر اكرم صلى الله عليه و آله مىشمرد و رواياتى است كه از خود رسول خدا نقل شده است آنجا كه طبق نقل گنجى شافعى ؛ يكى از اصحاب از پيغمبر اكرم سؤال كرد : در ميان تمام صحابه چه كسى نزد شما محبوب‌تر است فرمود : على بن ابىطالب . عرض كرد چرا ؟ فرمود :\r\n« لِأَنَّه خُلِقْتُ أَنَا وَعَلِيٌّ مِنْ نُورٍ وَاحِدٍ ؛\r\nزيرا من و على از نور واحدى آفريده شده‌ايم » و در همان كتاب از معجم طبرانى نقل مىكند كه پيغمبر فرمود :\r\n« إِنَّ اللَّهَ خَلَقَ الْأَنْبِيَاءَ مِنْ أَشْجَارٍ شَتَّى وَخَلَقني وَعَلِيّاً مِنْ شَجَرَةٍ وَاحِدَةٍ ؛\r\nخداوند پيامبران را از شجره‌هاى متعدّدى آفريد ؛ ولى من و على را از شجرهء واحدى خلق كرد » . « 1 »\r\nداستان فرستادن سورهء برائت با ابو بكر براى قرائت بر حاضران مكّه در موسم حج و سپس گرفتن آن از ابو بكر و دادن به على عليه السلام در كتب تاريخ ، معروف است . هنگامى كه ابوبكر خدمت پيامبر صلى الله عليه و آله برگشت و عرض كرد : پدر و مادرم به فدايت باد آيا چيزى دربارهء من نازل شده كه آيات برائت را از من گرفتيد ؟ فرمود :\r\nنه\r\n« وَلَكِن لَايُبَلِّغْ عَنِّي إِلَّا أَنَا أَوْ رَجُلٌ مِنِّي ؛\r\nولى بايد پيام مرا خودم يا كسى كه از من است برساند » . « 2 »\r\nاين روايت در مسند احمد حنبل به صورت گوياترى نقل شده كه پيغمبر صلى الله عليه و آله در جواب ابوبكر فرمود : جبرئيل نزد من آمده و گفته است :\r\n« لَن يُؤَدِّيَ عَنْكَ إِلَّا أَنْتَ أَوْ رَجُلٌ مِنْكَ ؛\r\nپيام سورهء برائت را تنها خودت يا كسى كه از توست بايد به مردم برساند » . « 3 »\r\nتعبير به\r\n« كَالضَّوْءِ مِنَ الضَّوْءِ »\r\nاشاره به اين است كه نور ايمان و قوّت و قدرت من از نور ايمان و قدرت پيغمبر صلى الله عليه و آله گرفته شده و تعبير به\r\n« وَالذِّرَاعِ مِنَ الْعَضُدِ »\r\nاشاره به اين است كه هر گاه بازو محكم باشد ذراع نيز محكم خواهد بود .\r\n\r\n\r\n","description":"","footnote":"\r\n( 1 ) . كفاية الطالب ، ص 315 به بعد مطابق نقل شرح نهج البلاغهء تسترى ، ج 7 ، ص 468 و 469 .\r\n( 2 ) . تذكرة الخواص ، ص 37 .\r\n( 3 ) . مسند احمد ، ج 1 ، ص 151 .\r\n","page_name":" 213 ","page_number":213},
  {"content":"\r\n\r\nسپس براى تأكيد بر شجاعت خود مىفرمايد : « ( و به حول و قوّهء الهى چنان شجاعم كه ) به خدا سوگند اگر همهء عرب براى نبرد با من پشت به پشت يكديگر بدهند ، من از ميدان مبارزهء با آنها روى بر نمىگردانم ( و در برابر آنها مىايستم تا پيروز شوم يا شربت شهادت بنوشم ) » ؛\r\n( وَاللَّهِ لَوْ تَظَاهَرَتِ الْعَرَبُ عَلَى قِتَالِي لَمَا وَلَّيْتُ عَنْهَا ) .\r\nمانند اين سخن از كسى شنيده نشده است و به يقين على عليه السلام مرد مبالغه نيست و آنچه مىگويد عين واقعيّت است . در ميدان‌هاى نبرد هم اين حقيقت را اثبات كرده است ؛ از ميدان بدر گرفته تا احد و خندق و غزوات ديگر . على بن ابىطالب كسى بود كه هرگز پشت به دشمن نكرد و از فزونى لشكر دشمن نترسيد تا آنجا كه\r\n« كَرَّارٌ غَيْرُ فَرَّارٍ »\r\nلقب گرفت .\r\nپيغمبر اكرم صلى الله عليه و آله اين سخن را در داستان فتح خيبر بعد از آنكه ديگران رفتند و كارى براى فتح قلعه‌هاى خيبر انجام ندادند فرمود :\r\n« لَأُعْطِيَنَّ الرَّايَةَ غَداً رَجُلًا يُحِبُّ اللَّهَ وَرَسُولَهُ كَرَّارٌ غَيْرُ فَرَّارٍ لَايَرْجِعُ حَتَّى يَفْتَحَ اللَّهُ عَلَى يَدَيْهِ ؛\r\nفردا پرچم را به دست كسى خواهم داد كه خدا و پيامبرش او را دوست دارند پيوسته به دشمن حمله مىكند و هرگز فرار نخواهد كرد و خداوند به دست او اين قلعه‌ها را فتح مىكند » . « 1 »\r\nآن‌گاه امام عليه السلام در آخرين و چهارمين نكتهء اين بخش از نامه مىفرمايد : « و اگر فرصت دست دهد كه بر گردن گردن‌كشان عرب مسلّط شوم ، به سرعت به‌سوى آنها ( براى پيكار ) خواهم شتافت و به زودى تلاش مىكنم كه زمين را از اين شخص معكوس و جسم واژگونه ( معاويه ) پاك سازم تا خاك و سنگريزه از ميان دانه‌هاى درو شده خارج شود ( و جامعهء اسلامى پاك و خالص گردد ) » ؛\r\n( وَلَوْ أَمْكَنَتِ الْفُرَصُ مِنْ رِقَابِهَا لَسَارَعْتُ إِلَيْهَا . وَسَأَجْهَدُ فِي أَنْ أُطَهِّرَ الْأَرْضَ مِنْ هَذَا\r\n\r\n\r\n","description":"","footnote":"\r\n( 1 ) . بحارالانوار ، ج 31 ص 259 ؛ تاريخ يعقوبى ، ج 2 ، ص 56 .\r\n","page_name":" 214 ","page_number":214},
  {"content":"\r\n\r\nالشَّخْصِ الْمَعْكُوسِ ، وَالْجِسْمِ الْمَرْكُوسِ « 1 » ، حَتَّى تَخْرُجَ الْمَدَرَةُ « 2 » مِنْ بَيْنِ حَبِّ\r\nالْحَصِيدِ « 3 » ) .\r\nتعبير به\r\n« أُطَهِّرَ الْأَرْضَ »\r\nاشارهء روشنى به اين حقيقت است كه وجود امثال معاويه بر روى زمين صحنهء آن را آلوده مىسازد و تا از ميان نروند پاك نمىشود .\r\nو تعبير به\r\n« الشَّخْصِ الْمَعْكُوسِ »\r\nاشاره به اين است كه افكارش واژگونه است ؛ حق در نظر او باطل و باطل در نظر او حق است .\r\nو تعبير به\r\n« الْجِسْمِ الْمَرْكُوسِ »\r\nاشاره به اين است كه نه تنها افكار او وارونه است ، بلكه از نظر ظاهر نيز انسانى كج‌انديش و بدرفتار و واژگونه محسوب مىشود .\r\nتعبير به\r\n« حَتَّى تَخْرُجَ الْمَدَرَةُ .\r\n. . » اشاره به اين است كه هنگامى كه محصول را از زمين‌هاى زراعتى بر مىدارند ، غالباً دانه‌هاى باارزش با سنگ و كلوخ و شن آميخته مىشود و كشاورزان آنها را از ميان دانه‌ها خارج مىسازند تا قابل استفاده شود . من هم بايد اين افراد بىارزش و كج‌انديش را از ميان مسلمانان بردارم تا اسلام و مسلمانان خالص شوند .\r\nبعضى سؤال مىكنند كه آيا اين سخن مولا با اقتدا به پيغمبر\r\n« رَحْمَةٌ لِلْعالَمينَ »\r\nسازگار است ؟\r\nدر پاسخ مىگوييم : آرى . رحمت در جاى خود لازم است و شدت و غضب در جاى خود ؛ اگر به جاى رحمت شدت نشان داده شود اشتباه است و اگر در جاى شدت رحمت به كار گرفته شود خطاست . زندگانى پيغمبر اكرم صلى الله عليه و آله نيز شاهد و گواه اين معناست . در احد به آن جمعيت گمراه دعا مىكند و مىگويد :\r\n\r\n\r\n","description":"","footnote":"\r\n( 1 ) . « الْمَرْكُوس » به معناى واژگونه است از ريشهء « رَكْس » بر وزن « عكس » به معناى پشت و رو كردن يا چيزى رابا سر روى زمين گذاردن گرفته شده .\r\n( 2 ) . « الْمَدَرة » به معناى قطعهء گل خشكيده است .\r\n( 3 ) . « الحصيد » به معناى درو شده از ريشهء حصاد به معناى درو كردن گرفته شده است .\r\n","page_name":" 215 ","page_number":215},
  {"content":"\r\n\r\n« خداوندا هدايتشان كن كه نمىدانند » ولى در داستان يهود پيمان‌شكن و سنگدل بنى قريضه در برابر آنها شدّت عمل به خرج مىدهد .\r\nدر حقيقت حضرت اين حقيقت روشن را از قرآن مجيد آموخته است كه در يك جا مىفرمايد : « « يا أَيُّهَا النَّبِيُّ جاهِدِ الْكُفَّارَ وَالْمُنافِقينَ وَاغْلُظْ عَلَيْهِمْ » ؛ اى پيامبر ! با كافران و منافقان جهاد كن و بر آنها سخت بگير ! » . « 1 » و در جاى ديگر مىفرمايد :\r\n« « فَبِما رَحْمَةٍ مِنَ اللَّهِ لِنْتَ لَهُمْ » ؛ به سبب رحمت الهى ، در برابر مؤمنان ، نرم و مهربان شدى ! » . « 2 »\r\n* * *\r\n\r\n\r\n","description":"","footnote":"\r\n( 1 ) . توبه ، آيهء 73 .\r\n( 2 ) . آل عمران ، آيهء 159 . در تفسير فخر رازى ، ج 1 ، ص 235 در تفسير سورهء حمد مىگويد : لَقَدِ اشْتُهِرَ أنَّ النَّبِىَّ عليه السلام لَمّا كُسِرَتْ رُباعِيّتُهُ قال : « اللَّهمّ اهْدِ قَوْمي فَانَّهُمْ لا يَعْلَمُونَ » .\r\n","page_name":" 216 ","page_number":216},
  {"content":"\r\n\r\n\r\nبخش پنجم\r\nوَمِنْ هَذَا الْكِتَابِ وَهُوَ آخِرُهُ :\r\nإِلَيْكِ عَنِّي يَا دُنْيَا فَحَبْلُكِ عَلَى غَارِبِكِ ، قَدِ انْسَلَلْتُ مِنْ مَخَالِبِكِ ، وَأَفْلَتُّ مِنْ حَبَائِلِكِ ، وَاجْتَنَبْتُ الذَّهَابَ فِي مَدَاحِضِكِ . أَيْنَ الْقُرُونُ الَّذِينَ غَرَرْتِهِمْ بِمَدَاعِبِكِ ! أَيْنَ الْأُمَمُ الَّذِينَ فَتَنْتِهِمْ بِزَخَارِفِكِ ، فَهَا هُمْ رَهَائِنُ الْقُبُورِ ، وَمَضَامِينُ اللُّحُودِ ! وَاللَّهِ لَوْ كُنْتِ شَخْصاً مَرْئِيّاً ، وَقَالَباً حِسِّيّاً ، لَأَقَمْتُ عَلَيْكِ حُدُودَ اللَّهِ فِي عِبَادٍ غَرَرْتِهِمْ بِالْأَمَانِيِّ ، وَأُمَمٍ أَلْقَيْتِهِمْ فِي الْمَهَاوِي ، وَمُلُوكٍ أَسْلَمْتِهِمْ إِلَى التَّلَفِ ، وَأَوْرَدْتِهِمْ مَوَارِدَ الْبَلَاءِ ، إِذْ لَاوِرْدَ وَلَا صَدَرَ ! هَيْهَاتَ ! مَنْ وَطِئَ دَحْضَكِ زَلِقَ ، وَمَنْ رَكِبَ لُجَجَكِ غَرِقَ ، وَمَنِ ازْوَرَّ عَنْ حَبَائِلِكِ وُفِّقَ ، وَالسَّالِمُ مِنْكِ لَايُبَالِي إِنْ ضَاقَ بِهِ مُنَاخُهُ ، وَالدُّنْيَا عِنْدَهُ كَيَوْمٍ حَانَ انْسِلَاخُهُ .\r\nاعْزُبِي عَنِّي ! فَوَ اللَّهِ لَاأَذِلُّ لَكِ فَتَسْتَذِلِّينِي ، وَلَا أَسْلَسُ لَكِ فَتَقُودِينِي .\r\n\r\nترجمه\r\nبخش ديگرى از اين نامه كه قسمت پايانى نامه است :\r\nاى دنيا ! از من دور شو ، افسارت را بر گردنت انداختم ( و تو را رها ساختم ) من از چنگال تو رهايى يافته‌ام و از دامت رسته‌ام و از لغزشگاه‌هايت دورى گزيده‌ام . كجايند آن اقوام پيشين كه تو آنها را با بازيچه‌هايت فريب دادى ؟\r\nكجايند امت‌هايى كه با زينت‌هايت آنها را فريفتى ؟ ( آرى ) آنها گروگان‌هاى قبورند و درون لحدها پنهان . ( اى دنيا ) به خدا سوگند اگر تو شخصى قابل رؤيت و جسمى محسوس بودى حدود الهى را بر تو جارى مىساختم در مورد بندگانى كه آنها را با آرزوها فريفتى و امت‌هايى كه به هلاكت افكندى و سلاطينى كه آنها\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nرا تسليم مرگ كردى و در آبشخور بلا وارد ساختى ؛ در آنجا كه نه راه ورودى بود و نه راه خروج .\r\nهيهات ! هر كس در لغزشگاه‌هايت گام بگذارد مىلغزد ( و سقوط مىكند ) و كسى كه بر امواج درياى تو سوار گردد غرق مىشود ( اما ) كسى كه از دام‌هاى تو كنار رود موفق و پيروز مىگردد و آن كس كه از دست تو سالم بماند از اينكه معيشت بر او تنگ شود نگران نخواهد شد ( چرا كه ) دنيا در نظرش همچون روزى است كه زوال و پايانش فرا رسيده . ( اى دنيا ) از من دور شو به خدا سوگند من رام تو نخواهم شد تا مرا خوار و ذليل سازى و زمام اختيارم را به دست تو نخواهم سپرد كه به هر جا خواهى ببرى .\r\n\r\nشرح و تفسير اى دنيا از من دور شو !\r\nبخش ديگرى از اين نامه كه قسمت پايانى آن است . ( و ما آن را بر سه بخش تقسيم كرديم ) .\r\n( وَمِنْ هَذَا الْكِتَابِ وَهُوَ آخِرُهُ ) .\r\nامام عليه السلام در اين بخش از نامه براى اينكه مخاطبش عثمان بن حنيف و همهء مخاطبانش در سراسر جهان و در طول تاريخ گرفتار وسوسه‌هاى زرق و برق دنيا و مقامات و لذاتش نشوند ، در تعبيرى زيبا و فصيح و بليغ ، دنيا را مخاطب خود قرار داده و با او سخن مىگويد و مىفرمايد : « اى دنيا ! از من دور شو ، افسارت را بر گردنت انداختم ( و تو را رها ساختم ) من از چنگال تو رهايى يافته‌ام و از دامت رسته‌ام و از لغزشگاه‌هايت دورى گزيده‌ام » ؛\r\n( إِلَيْكِ عَنِّي « 1 » يَا دُنْيَا\r\n\r\n\r\n","description":"","footnote":"\r\n( 1 ) . « إلَيْكَ عَنّي » جمله‌اى است كه ظاهراً از دو جار و مجرور تشكيل شده در حالى كه « إلَيْكَ » اسم فعل و به‌معناى « أبْعِدْ » يعنى دور شو است . اين احتمال نيز هست كه جمله‌اى داراى فعل مقدرى كه همان « ارْجع » و « ابْعِد » است باشد يعنى « ارْجِعْ إلَيْكَ وأبْعِدْ عَنّي ؛ از من دور شو و به سوى خود برگرد » .\r\n","page_name":" 218 ","page_number":218},
  {"content":"\r\n\r\nفَحَبْلُكِ عَلَى غَارِبِكِ « 1 » قَدِ انْسَلَلْتُ « 2 » مِنْ مَخَالِبِكِ « 3 » ، وَأَفْلَتُّ « 4 » مِنْ حَبَائِلِكِ « 5 » ، وَاجْتَنَبْتُ\r\nالذَّهَابَ فِي مَدَاحِضِكِ « 6 » ) .\r\nامام عليه السلام در اين عبارات كوتاه ، دنيا را به چهار چيز تشبيه كرده ، نخست به شترى كه ممكن است پرشير ، جالب و جذاب باشد ؛ ولى هنگامى كه صاحبش مىخواهد از آن صرف نظر كند و در چراگاه رهايش سازد ، افسار او را بر پشت يا گردنش مىافكند ، او هم خود را آزاد مىبيند از صاحبش دور مىشود و در چراگاه به حال خود مشغول مىگردد .\r\nدر تشبيه دوم او را به درنده‌اى تشبيه مىكند كه مىخواهد با چنگال‌هاى خطرناكش صيد خود را گرفته و پاره كند ، مىفرمايد : من خود را از چنگال چنين حيوان درنده‌اى رها ساختم و دستش به من نخواهد رسيد .\r\nدر تشبيه سوم به صيّادى تشبيه مىكند كه دام‌هاى خود را براى گرفتار ساختن صيد گسترده است مىفرمايد : من اين دام‌ها را شناخته‌ام و از آنها رسته‌ام و هرگز گرفتار آنها نيستم .\r\nدر تشبيه چهارم به پرتگاهى تشبيه مىكند كه لغزشگاه‌هاى فراوان دارد ؛ لغزش‌هاى شهوات ، مال و مقام ، زن و فرزند و زرق و برق‌ها ، مىفرمايد : من از آن لغزشگاه‌ها دورى جسته‌ام و به اين ترتيب نه در دام و نه در چنگال و نه در پرتگاه‌هاى او افتاده‌ام .\r\n\r\n\r\n","description":"","footnote":"\r\n( 1 ) . « غارب » به معناى محلّى است كه ميان پشت و گردن شتر واقع است و به معناى گردن و آخرين نقطهء پشت‌نيز آمده است .\r\n( 2 ) . « انْسَلَلْتُ » از ريشهء « سلّ » بر وزن « حلّ » به معناى كشيدن و خارج شدن به آرامى گرفته شده است .\r\n( 3 ) . « مَخالب » جمع « مِخْلَب » بر وزن « منبر » به چنگال پرندگان و درندگان گفته مىشود .\r\n( 4 ) . « أفْلَتُّ » از ريشهء « فَلْت » بر وزن « برف » به معناى رهايى يافتن است .\r\n( 5 ) . « حَبائل » جمع « حِبالة » به معناى دام است .\r\n( 6 ) . « مَداحِضْ » جمع « مَدْحَض » بر وزن « مركز » به معناى لغزشگاه است .\r\n","page_name":" 219 ","page_number":219},
  {"content":"\r\n\r\nآن‌گاه در ادامهء سخن باز دنيا را مخاطب ساخته مىفرمايد : « كجايند آن اقوام پيشين كه تو آنها را با بازيچه‌هايت فريب دادى ؟ كجايند امت‌هايى كه با زينت‌هايت آنها را فريفتى ؟ ( آرى ) آنها گروگان‌هاى قبورند و درون لحدها پنهان » ؛\r\n( أَيْنَ الْقُرُونُ الَّذِينَ غَرَرْتِهِمْ بِمَدَاعِبِكِ « 1 » ! أَيْنَ الْأُمَمُ الَّذِينَ فَتَنْتِهِمْ بِزَخَارِفِكِ !\r\nفَهَا هُمْ رَهَائِنُ « 2 » الْقُبُورِ ، وَمَضَامِينُ « 3 » اللُّحُودِ « 4 » ! ) .\r\nاين سخن برگرفته از آيات متعدّد قرآن است كه به اقوام پيشين اشاره مىكند ؛ اقوامى كه در گذشته صاحب قدرت بودند و داراى جاه و جلال و مكنت ؛ ولى همگى بر اثر عصيان و گناه گرفتار عذاب الهى شدند و در زير خاك‌ها مدفون گشتند به گونه‌اى كه كمترين صدايى از آنها شنيده نمىشود . در آيهء 98 سورهء مريم مىخوانيم : « « وَكَمْ أَهْلَكْنا قَبْلَهُمْ مِّنْ قَرْنٍ هَلْ تُحِسُّ مِنْهُمْ مِّنْ أَحَدٍ أَوْ تَسْمَعُ لَهُمْ رِكْزاً » ؛ چه بسيار اقوام ( بىايمان و گنهكارى ) را كه پيش از آنان هلاك كردم ؛ آيا ( اثرى ) از هيچ‌يك از آنها احساس مىكنى ؟ يا كمترين صدايى از آنها مىشنوى » .\r\nدر آيهء 128 سورهء طه مىخوانيم : « « أَفَلَمْ يَهْدِ لَهُمْ كَمْ أَهْلَكْنا قَبْلَهُمْ مِّنَ الْقُرُونِ يَمْشُونَ فِى مَساكِنِهِمْ إِنَّ فِى ذلِكَ لآَياتٍ لِأُولِى النُّهَى » ؛ آيا براى هدايت آنها كافى نيست كه بسيارى از اقوام پيشين را ( كه طغيان و فساد كردند ) هلاك نموديم ، در حالى كه اينها در مسكن‌هاى ( ويران شدهء ) آنان راه مىروند ؟ ! به يقين در اين امر ، نشانه‌هاى روشنى براى خردمندان است » .\r\nمرحوم علّامهء شوشترى در اينجا داستان عبرت‌انگيزى از امالى مرحوم صدوق نقل كرده كه خلاصه‌اش اين است : ذوالقرنين از كنار قبرستانى\r\n\r\n\r\n","description":"","footnote":"\r\n( 1 ) . « مَداعِبْ » جمع « مَدْعَبَة » بر وزن « مكتبة » به معناى مزاح و شوخى است .\r\n( 2 ) . « رَهائن » جمع رهينه به معناى گروگان است .\r\n( 3 ) . « مَضامين » جمع « مضمون » در اصل به معناى جنينى است كه در شكم مادر است . سپس به هر چيزى كه در لا به لاى چيز ديگرى قرار گرفته اطلاق شده است .\r\n( 4 ) . « اللُّحُود » جمع « لحد » بر وزن « مهد » به معناى شكافى است كه در طرف پايين قبر ايجاد مىكنند و ميّت را در آن قرار مىدهند .\r\n","page_name":" 220 ","page_number":220},
  {"content":"\r\n\r\nمىگذشت . پيرمردى را ديد كه در آنجا نشسته و چند جمجمه را از قبرها بيرون آورده و مرتباً آنها را وارسى مىكند . ذوالقرنين تعجّب كرد ، ايستاد و گفت : اى پيرمرد براى چه اين جمجمه‌ها را وارسى مىكنى ؟ گفت : مىخواهم جمجمهء افراد صاحب مقام را از غير صاحب مقام و غنى را از فقير بشناسم ؛ ولى مدت‌هاست كه بررسى مىكنم اما تاكنون نشناخته‌ام . ذوالقرنين احساس كرد نظرش به اوست و مىگويد : فردا كه به زير خاك رويم همه يكسانيم . « 1 »\r\nآن‌گاه امام عليه السلام در ادامهء اين سخن با تعبير حكيمانه و تكان دهنده‌اى دنيا را مخاطب ساخته مىفرمايد : « ( اى دنيا ) به خدا سوگند اگر تو شخصى قابل رؤيت و جسمى محسوس بودى حدود الهى را بر تو جارى مىساختم در مورد بندگانى كه آنها را با آرزوها فريفتى و امت‌هايى كه به هلاكت افكندى و سلاطينى كه آنها را تسليم مرگ كردى و در آبشخور بلا وارد ساختى ؛ در آنجا كه نه راه ورودى بود و نه راه خروج » ؛\r\n( وَاللَّهِ لَوْ كُنْتِ شَخْصاً مَرْئِيّاً ، وَقَالَباً حِسِّيّاً ، لَأَقَمْتُ عَلَيْكِ حُدُودَ اللَّهِ فِي عِبَادٍ غَرَرْتِهِمْ بِالْأَمَانِيِّ ، وَأُمَمٍ أَلْقَيْتِهِمْ فِي الْمَهَاوِي « 2 » ، وَمُلُوكٍ أَسْلَمْتِهِمْ إِلَى\r\nالتَّلَفِ ، وَأَوْرَدْتِهِمْ مَوَارِدَ الْبَلَاءِ ، إِذْ لَاوِرْدَ « 3 » وَلَا صَدَرَ « 4 » ) .\r\nبه يقين دنيا به معناى مجموعهء مواهب مادّى است كه نه قلب و انديشه‌اى دارد و نه اراده و اختيارى ، بلكه وسايلى است كه مىتوان از آن براى نيل به سعادت بهره‌گيرى كرد و يا براى غرق شدن در شقاوت به آن روى آورد . به علاوه چيزى نيست كه بتوان حد الهى را بر او جارى كرد ؛ ولى هدف مولا كنايه‌اى لطيف و تشبيهى ظريف است براى بيدار ساختن مغروران گم كرده راه\r\n\r\n\r\n","description":"","footnote":"\r\n( 1 ) . شرح نهج البلاغهء مرحوم شوشترى ، ج 6 ، ص 390 ؛ بحارالانوار ، ج 12 ، ص 175 .\r\n( 2 ) . « الْمَهاوي » جمع « مَهوى » و « مَهواة » به معناى درّه است و به هر جاى خطرناكى كه انسان را در معرض‌هلاكت قرار مىدهد اطلاق مىشود .\r\n( 3 ) . « وِرْد » در اصل به معناى وارد شدن بر كنار آب نهر است سپس به هرگونه ورود اطلاق شده است .\r\n( 4 ) . « صَدَر » نقطهء مقابل « وِرْد » يعنى خارج شدن از كنار آب است سپس به هر نوع خروج اطلاق شده است .\r\n","page_name":" 221 ","page_number":221},
  {"content":"\r\n\r\nو غافلان سر تا پا اشتباه تا بيدار شوند و به خود آيند و از سرگذشت پيشينيان عبرت گيرند و آيندهء خود را در آيينهء تاريخ گذشته بخوانند .\r\nاين سخن در واقع برگرفته از قرآن مجيد است كه همين مطلب را به صورت ديگرى دنبال مىكند . و بارها در خطاب‌هاى خود همگان را به بررسى تاريخ اقوام پيشين كه بر اثر غرور و غفلت گرفتار انواع بلاها شدند و خود و ثروتشان در زير خاك‌ها مدفون گشتند فرا مىخواند . در كلام خداوند مىخوانيم : « « لَقَدْ كانَ في قَصَصِهِمْ عِبْرَةٌ لِّأُولِي الْأَلْبابِ » ؛ راستى در سرگذشت آنها عبرتى براى صاحبان انديشه بود » . « 1 »\r\nدر جاى ديگر مىفرمايد : « « كَمْ تَرَكُوا مِنْ جَنَّاتٍ وَعُيُونٍ * وَزُرُوعٍ وَمَقامٍ كَريمٍ * وَنَعْمَةٍ كانُوا فيها فاكِهينَ * كَذلِكَ وَأَوْرَثْناها قَوْماً آخَرينَ * فَما بَكَتْ عَلَيْهِمُ السَّماءُ وَالْأَرْضُ وَما كانُوا مُنْظَرينَ » ؛ چه بسيار باغ‌ها و چشمه‌ها كه به جاى گذاشتند * و كشتزارها و قصرهاى پر ارزش * و نعمت‌هاى فراوان ديگر كه در آن غرق شادمانى بودند ! * اين‌چنين بود ( ماجراى آنان ! ) و ما اين ( نعمت‌ها ) را ميراث براى اقوام ديگرى قرار داديم * نه آسمان و زمين ، بر آنان گريست و نه به آنها مهلتى داده شد » . « 2 »\r\nآن‌گاه در ادامهء همين سخن با چند تشبيه ديگر حال كسانى را كه فريفتهء دنيا شدند و آنها را كه از دام آن جستند و از زرق و برق آن رستند بيان مىدارد مىفرمايد : « هيهات ! هر كس در لغزشگاه‌هايت گام بگذارد مىلغزد ( و سقوط مىكند ) و كسى كه بر امواج درياى تو سوار گردد غرق مىشود ( اما ) كسى كه از دام‌هاى تو كنار رود موفق و پيروز مىگردد و آن كس كه از دست تو سالم بماند از اينكه معيشت بر او تنگ شود نگران نخواهد شد ( چرا كه ) دنيا در نظرش\r\n\r\n\r\n","description":"","footnote":"\r\n( 1 ) . يوسف ، آيهء 111 .\r\n( 2 ) . دخان ، آيهء 25 - / 29 .\r\n","page_name":" 222 ","page_number":222},
  {"content":"\r\n\r\nهمچون روزى است كه زوال يافته و پايانش فرا رسيده » ؛\r\n( هَيْهَاتَ ! مَنْ وَطِئَ دَحْضَكِ « 1 » زَلِقَ « 2 » ، وَمَنْ رَكِبَ لُجَجَكِ « 3 » غَرِقَ ، وَمَنِ ازْوَرَّ « 4 » عَنْ حَبَائِلِكِ وُفِّقَ ، وَالسَّالِمُ\r\nمِنْكِ لَايُبَالِي إِنْ ضَاقَ بِهِ مُنَاخُهُ « 5 » ، وَالدُّنْيَا عِنْدَهُ كَيَوْمٍ حَانَ انْسِلَاخُهُ ) .\r\nامام عليه السلام در اين بخش از كلام نورانيش مواهب مادّى دنيا را به سه چيز تشبيه مىكند ، نخست لغزشگاه‌هايى كه هر زمان احتمال سقوط در آن دور از انتظار نيست ، مقام‌هاى دنيا ، ثروت‌ها و شهواتش همواره چنين است . اگر انسان كمى غفلت كند از حلال به حرام مىغلطد و در چنگال هوا و هوس اسير مىشود .\r\nديگر اينكه دنيا را به درياى مواج خطرناكى تشبيه كرده كه عبور از آن بسيار مشكل است و بسيار مىشود كه امواج هوا و هوس‌ها به قدرى شديد و سنگين است كه افراد را با خود مىبرد و غرق مىكند .\r\nدر تشبيه سوم زرق و برق و زخارف دنيا را به دام‌هايى تشبيه مىكند كه اگر كسى بتواند خود را از آن بر كنار دارد توفيق سعادت و قرب خدا رفيق او خواهد شد و همين اندازه كه از آن به سلامت بگذرد براى او بزرگ‌ترين افتخار و پيروزى است ، هرچند از نظر زندگى در سختى باشد .\r\nسپس ، دنيا را به روزى كه در آستانهء پايان گرفتن است و به اصطلاح همچون آفتاب لب بام است تشبيه فرموده ، چرا كه به قدرى با سرعت مىگذرد كه به گفتهء شاعر :\r\n طى نگشته روزگار كودكى پيرى رسيد * از كتاب عمر ما فصل شباب افتاده است \r\n\r\n\r\n","description":"","footnote":"\r\n( 1 ) « دحض » به معناى لغزشگاه است .\r\n( 2 ) « زلق » از مادهء « زلق » بر وزن « دلق » به معناى لغزيدن است .\r\n( 3 ) « لجج » جمع « لجّه » بر وزن « حجه » به معناى بخش هاى عظيم و متلاطم درياست .\r\n( 4 ) « ازورّ » از ريشهء « ازورار » به معناى كار رفتن و انحراف از چيزى است و از ريشهء زيارت گرفته شده است .\r\n( 5 ) « مناخ » در اصل به معناى محلّى است كه شتر در آنجا بر زمين مى خوابد . سپس به هر محل استقرار اطلاق شده است .\r\n","page_name":" 223 ","page_number":223},
  {"content":"\r\n\r\nدر حديثى كه مرحوم كلينى در كتاب كافى از امام صادق عليه السلام نقل كرده است مىخوانيم كه فرمود :\r\n« اصْبِرُوا عَلَى طَاعَةِ اللَّهِ وَتَصَبَّرُوا عَنْ مَعْصِيَةِ اللَّهِ فَإِنَّمَا الدُّنْيَا سَاعَةٌ فَمَا مَضَى فَلَيْسَ تَجِدُ لَهُ سُرُوراً وَلَا حُزْناً وَمَا لَمْ يَأْتِ فَلَيْسَ تَعْرِفُهُ فَاصْبِرْ عَلَى تِلْكَ السَّاعَةِ الَّتِي أَنْتَ فِيهَا فَكَأَنَّكَ قَدِ اغْتَبَطْتَ ؛\r\nبر اطاعت خداوند شكيبا باشيد و از معصيت او خوددارى كنيد ، زيرا دنيا ساعتى بيش نيست . آنچه گذشته نه سرورى دارد و نه غمى ( چرا كه از دسترس انسان خارج شده است ) و آنچه نيامده نمىدانى چگونه است ، بنابراين ساعتى را كه در آن هستى مراقب باش تا به سادگى از دست ندهى و از آن استفاده كنى به گونه‌اى كه مردم بعد از مرگت غبطهء تو را بخورند » . « 1 »\r\nآن‌گاه در پايان اين بخش از نامه دنيا را مخاطب ساخته مىفرمايد : « ( اى دنيا ) از من دور شو به خدا سوگند من رام تو نخواهم شد تا مرا خوار و ذليل سازى و زمام اختيارم را به دست تو نخواهم سپرد كه به هر جا خواهى ببرى » ؛\r\n( اعْزُبِي « 2 »\r\nعَنِّي ! فَوَاللَّهِ لَاأَذِلُّ لَكِ فَتَسْتَذِلِّينِي ، وَلَا أَسْلَسُ « 3 » لَكِ فَتَقُودِينِي ) .\r\nتا كنون ديده نشده است كه دنيا را به اين گونه خطاب‌ها مخاطب سازد و او را به محاكمه‌اى شديد فرا خواند و سرانجام اين چنين محكومش كند و خويش را از دام او رهايى بخشد .\r\nآرى تنها كسى مىتواند اين‌گونه دنيا را به محاكمه كشد و با اين خطاب‌هاى كوبنده مخاطب سازد كه دامن از دنيا برچيده باشد و در عين دسترسى به تمام راه‌هاى دنيا دست رد بر سينهء او بزند و به هيچ قيمتى حاضر به تسليم در برابر آن نباشد .\r\n\r\n\r\n","description":"","footnote":"\r\n( 1 ) . كافى ، ج 2 ، ص 459 ، ح 21 .\r\n( 2 ) . « اعْزُبي » به معناى از من دور شو از ريشهء « عُزُوب » بر وزن « غروب » به معناى دور شدن گرفته شده ، به‌كسانى كه ازدواج نكرده‌اند عزب گفته مىشود ، زيرا از زندگى خانوادگى دورند .\r\n( 3 ) . « اسْلَسُ » از ريشهء « سلاسة » به معناى مطيع شدن و گاه به معناى آسان گشتن آمده است .\r\n","page_name":" 224 ","page_number":224},
  {"content":"\r\n\r\nدر ضمن اين سخن پاسخى است به آنها كه مىگويند دنيا ما را بر چنين و چنان كارى مجبور ساخت . امام عليه السلام مىفرمايد : تا انسان تسليم دنيا نشود او خوار و ذليلش نمىكند و تا زمام اختيار خود را به دنيا نسپارد او را به سوى پرتگاه‌هاى گناه نمىكشاند . درست است كه دنيا با زرق و برقش به انسان چشمك مىزند و او را فرا مىخواند ؛ ولى هرگز كسى را مجبور به پيروى و تسليم در برابر خود نمىكند درست شبيه آنچه قرآن مجيد دربارهء شيطان مىگويد : « « وَقالَ الشَّيْطانُ لَمَّا قُضِيَ الْأَمْرُ إِنَّ اللَّهَ وَعَدَكُمْ وَعْدَ الْحَقِّ وَوَعَدْتُّكُمْ فَأَخْلَفْتُكُمْ وَما كانَ لِيَ عَلَيْكُمْ مِّنْ سُلْطانٍ إِلّا أَنْ دَعَوْتُكُمْ فَاسْتَجَبْتُمْ لى فَلا تَلُومُوني وَلُومُوا أَنْفُسَكُمْ » ؛ و هنگامى كه كار ( در صحنهء قيامت ) تمام مىشود شيطان مىگويد : خداوند به شما وعدهء حق داد ؛ و من به شما وعدهء ( باطل ) دادم ، و تخلّف كردم . من بر شما تسلّطى نداشتم ، جز اينكه دعوتتان كردم و شما دعوت مرا پذيرفتيد ، بنابراين من را سرزنش نكنيد ؛ و خود را سرزنش كنيد » . « 1 »\r\n\r\nنكته طلاق دادن دنيا\r\nآنچه امام عليه السلام در اين بخش از نامهء خود دربارهء محاكمهء دنيا بيان فرموده كه اى دنيا اگر شخصى ديدنى و قالبى حسى داشتى ، حدود خدا را در مورد كسانى كه آنها را فريفتى بر تو جارى مىساختم ، ما را به ياد حديث پر معناى ديگرى مىاندازد كه از امام عليه السلام نقل شده و نشان مىدهد كه در عالم مكاشفه دنيا به صورت زن زيبايى از زيبارويان معروف عرب در مقابل آن حضرت ظاهر شد در حالى كه آن حضرت بيل به دست داشته و در نخلستان مشغول كار بوده است .\r\nامام عليه السلام مىگويد : اين زن بسيار زيبا رو به من كرد و گفت : اى پسر ابوطالب آيا\r\n\r\n\r\n","description":"","footnote":"\r\n( 1 ) . ابراهيم ، آيهء 22 .\r\n","page_name":" 225 ","page_number":225},
  {"content":"\r\n\r\nحاضرى با من ازدواج كنى كه تو را از اين بيلى كه در دست دارى بىنياز كنم و خزاين زمين را به تو نشان دهم و تا زنده‌اى حاكم بر جهان باشى و فرزندان تو هم بعد از تو چنين باشند ؟ امام عليه السلام فرمود : تو كيستى كه من از خانواده‌ات تو را خواستگارى كنم ؟ گفت : من دنيا هستم . گفتم : برگرد همسرى جز من برگزين .\r\nسپس همان بيل را به دست گرفتم و اين اشعار را انشا كردم :\r\n « لَقَدْ خَابَ مَنْ غَرَّتْهُ دُنْيَا دَنِيَّةٌ * وَمَا هِيَ إِنْ غَرَّتْ قُرُوناً بِنَائِلٍ\r\nأَتَتْنَا عَلَى زِيِّ الْعَزِيزِ بُثَيْنَةَ * وَزِينَتُهَا فِي مِثْلِ تِلْكَ الشَّمَائِلِ\r\nفَقُلْتُ لَهَا غُرِّي سِوَايَ فَإِنَّنِي * عَزُوفٌ عَنِ الدُّنْيَا وَلَسْتُ بِجَاهِلٍ\r\nوَمَا أَنَا وَالدُّنْيَا فَإِنَّ مُحَمَّداً * أَحَلَّ صَرِيعاً بَيْنَ تِلْكَ الْجَنَادِلِ\r\nوَهَبْهَا أَتَتْنِي بِالْكُنُوزِ وَدُرِّهَا * وَأَمْوَالِ قَارُونَ وَمُلْكِ القَبَائِلِ\r\nأَ لَيْسَ جَمِيعاً لِلْفَنَاءِ مَصِيرُهَا * وَيَطْلُبُ مِنْ خُزَّانِهَا بِالطَّوَائِلِ\r\nفَغُرِّي سِوَايَ إِنَّنِي غَيْرُ رَاغِبٍ * بِمَا فِيكِ مِنْ مُلْكٍ وَعِزٍّ وَنَائِلٍ\r\nفَقَدْ قَنِعَتْ نَفْسِي بِمَا قَدْ رُزِقْتُهُ * فَشَأْنَكِ يَا دُنْيَا وَأَهْلَ الْغَوَائِلِ\r\nفَإِنِّي أَخَافُ اللَّهَ يَوْمَ لِقَائِهِ * وَأَخْشَى عَذَاباً دَائِماً غَيْرَ زَائِلٍ \r\nآن كس كه دنياى پست او را فريب دهد گرفتار خسران شود و اگر قرن‌ها انسان را فريب دهد به نتيجه نخواهد رسيد .\r\nدنيا به صورت بثَيْنة ( دختر زيباروى عرب ) به سوى من آمد و خود را با زينت‌هاى فراوان آراسته بود .\r\nبه او گفتم : به سراغ ديگرى برو چرا كه من از دنيا چشم پوشيدم و نادان نيستم .\r\nمرا با دنيا چكار در حالى كه محمّد ( پيامبر بزرگ ما ) سرانجام در ميان سنگ‌ها و خاك‌ها مدفون شد .\r\nبه فرض كه دنيا گنج‌ها و جواهرات و اموال قارون و حكومت قبايل را براى\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nمن بياورد .\r\nآيا همهء اينها سرانجام فانى نمىشود سپس از خازنان آنها حساب‌رسى نمىكنند ؟\r\nآرى ديگرى را فريب ده كه من به تو علاقه‌اى ندارم . نه به حكومتت و نه به عزّتت و نه به مواهبت .\r\nنفس من به آنچه به او روزى داده شده قانع است ، پس اى دنيا به سراغ كسانى رو كه حاضرند اين بدبختىها را بپذيرند .\r\nمن از لقاى پروردگار در روز قيامت بيمناكم و از عذاب دايم و غير زايل او ترسانم » . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 72 ، ص 363 .\r\n","page_name":" 227 ","page_number":227},
  {"content":"\r\n . \r\n","description":"","footnote":"","page_name":" 228 ","page_number":228},
  {"content":"\r\n\r\n\r\nبخش ششم\r\nوَايْمُ اللَّهِ - يَمِيناً أَسْتَثْنِي فِيهَا بِمَشِيئَةِ اللَّهِ - لَأَرُوضَنَّ نَفْسِي رِيَاضَةً تَهِشُّ مَعَهَا إِلَى الْقُرْصِ إِذَا قَدَرْتُ عَلَيْهِ مَطْعُوماً وَتَقْنَعُ بِالْمِلْحِ مَأْدُوماً ، وَلَأَدَعَنَّ مُقْلَتِي كَعَيْنِ مَاءٍ ، نَضَبَ مَعِينُهَا ، مُسْتَفْرِغَةً دُمُوعَهَا . أَتَمْتَلِئُ السَّائِمَةُ مِنْ رِعْيِهَا فَتَبْرُكَ ؟ وَتَشْبَعُ الرَّبِيضَةُ مِنْ عُشْبِهَا فَتَرْبِضَ ؟ وَيَأْكُلُ عَلِيٌّ مِنْ زَادِهِ فَيَهْجَعَ ! قَرَّتْ إِذاً عَيْنُهُ إِذَا اقْتَدَى بَعْدَ السِّنِينَ الْمُتَطَاوِلَةِ بِالْبَهِيمَةِ الْهَامِلَةِ ، وَالسَّائِمَةِ الْمَرْعِيَّةِ !\r\n\r\nترجمه\r\nبه خدا سوگند - سوگندى كه تنها مشيت خدا را از آن استثنا مىكنم - آنچنان نفس خويش را به رياضت وا مىدارم كه هرگاه به يك قرص نان دست يابد به آن دلخوش شود و به نمك به عنوان خورش قناعت كند و آن‌قدر از چشم‌هايم اشك مىريزم كه ( سرانجام ) همچون چشمه‌اى شود كه تمام آب خود را بيرون ريخته باشد . آيا همان‌گونه كه گوسفندان در بيابان ، شكم را از علف‌ها پر مىكنند و مىخوابند يا گله‌هايى كه در آغل‌ها هستند از علف سير مىشوند و استراحت مىكنند ، على هم بايد از زاد و توشهء خود سير شود و به استراحت پردازد ؟ در اين صورت چشمش روشن باد كه پس از سال‌ها عمر به چهارپايان رها شدهء بىشبان و گوسفندانى كه آنها را به بيابان براى چرا مىبرند اقتدا كرده است .\r\n\r\nشرح و تفسير آيا فقط خوردن و خوابيدن ؟\r\nامام عليه السلام در اين بخش از نامهء مباركش در تعقيب بحث‌هاى گذشته دربارهء\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nبىاعتنايى به دنيا و زرق و برق آن مىفرمايد : « به خدا سوگند - سوگندى كه تنها مشيت خدا را از آن استثنا مىكنم - آنچنان نفس خويش را به رياضت وا مىدارم كه هرگاه به يك قرص نان دست يابد به آن دلخوش شود و به نمك به عنوان خورش قناعت كند و آن‌قدر از چشم‌هايم اشك مىريزم كه ( سرانجام ) همچون چشمه‌اى شود كه تمام آب خود را بيرون ريخته باشد » ؛\r\n( وَايْمُ اللَّهِ « 1 » - يَمِيناً أَسْتَثْنِي\r\nفِيهَا بِمَشِيئَةِ اللَّهِ - لَأَرُوضَنَّ نَفْسِي رِيَاضَةً « 2 » تَهِشُّ « 3 » مَعَهَا إِلَى الْقُرْصِ إِذَا قَدَرْتُ عَلَيْهِ\r\nمَطْعُوماً ، وَتَقْنَعُ بِالْمِلْحِ مَأْدُوماً « 4 » ، وَلَأَدَعَنَّ مُقْلَتِي « 5 » كَعَيْنِ مَاءٍ ، نَضَبَ « 6 » مَعِينُهَا « 7 » ،\r\nمُسْتَفْرِغَةً دُمُوعَهَا ) .\r\nامام عليه السلام در اينجا در مرحلهء اوّل سوگند ياد مىكند تا جدّى بودن اين مطلب را كاملًا آشكار سازد . و در مرحلهء دوم ان‌شاءاللَّه مىگويد تا ادب خود را در پيشگاه خدا ظاهر سازد همان‌گونه كه مولايش پيامبر اكرم صلى الله عليه و آله به اين امر مأمور بود ؛ آنجا كه خداوند به او دستور مىدهد : « « وَلا تَقُولَنَّ لِشَيْءٍ إِنِّى فاعِلٌ ذلِكَ غَداً * إِلَّا أَنْ يَشاءَ اللَّه » ؛ و هرگز در مورد كارى نگو : من فردا آن را انجام مىدهم ؛ مگر اينكه ( بگويى\r\n\r\n\r\n","description":"","footnote":"\r\n( 1 ) . « أيْمُ اللَّه » به معناى « به خدا سوگند » است و گفته شده كه در اصل از « أيْمُن » جمع يمين به معناى قسم گرفته‌شده و الف آن الف وصل است كه گاه مفتوح و گاه مكسور خوانده مىشود سپس نون را حذف كرده‌اند و « ايم اللَّه » شده است و گاه ياء را نيز حذف مىكنند و « امُ اللَّه » مىگويند و به هر حال با توجّه به اينكه ريشهء اصلى آن جمع است ، دلالت بر قَسَم مؤكّد دارد .\r\n( 2 ) . « رِياضَة » در اصل به معناى رام كردن با تربيت است و به همين جهت به ورزش‌هاى جسمانىو پرورش‌هاى روحانى از طرق مختلف اطلاق مىشود و اگر به باغ روضه گفته مىشود از اين روست كه زمين را با برنامهء منظمى پرورش داده‌اند و خرم و سرسبز ساخته‌اند .\r\n( 3 ) . « تَهشُّ » از ريشهء « هَشاشَه » بر وزن « حواله » گرفته شده كه به معناى خوشحالى و تبسم كردن است .\r\n( 4 ) . « مَأدُوماً » از ريشهء « إدام » به معناى نان خورش ( چيزى كه با نان مىخورند ) گرفته شده ، بنابراين مأدوم‌چيزى است كه آن را به صورت نان خورش در آورده باشند .\r\n( 5 ) . « مُقْلَة » به تمام كرهء چشم اطلاق مىشود و گاه به مردمك چشم نيز گفته مىشود .\r\n( 6 ) . « نَضَب » از ريشهء « نُضوب » در اصل به معناى فرو رفتن آب در زمين و خشكيدن چاه يا چشمه است و اين واژه گاه در مورد چشم نيز به‌كار مىرود هنگامى كه اشك آن تمام شود .\r\n( 7 ) . « مَعِين » از ريشهء « مَعْن » بر وزن « طعن » به معناى جارى شدن آب است و « ماء معين » به آب جارى گفته مىشود سپس در مورد جريان اشك از چشم‌ها به‌كار رفته است .\r\n","page_name":" 230 ","page_number":230},
  {"content":"\r\n\r\nاگر ) خدا بخواهد » . « 1 »\r\nدر مرحلهء سوم سخن از رياضت بسيار شديد و مهمّى در ميان مىآورد كه حاكى از ارادهء نيرومند مولا و سلطهء عجيب او بر نفس خويش است . چه رياضتى از اين بالاتر كه انسان آن‌قدر گرسنگى را بر خود تحميل كند كه اگر روزى به قرص نان و كمى نمك برسد نفس او شاد گردد كه نان و خورش خوبى پيدا كرده است .\r\nدر مرحلهء چهارم از سوز و گداز خويش از خوف خدا و عشق به ذات پاكش خبر مىدهد كه آن‌قدر مىگريد كه اشكى در چشم باقى نمىماند . به يقين اين كارِ هركس نيست و خود آن حضرت در جاى ديگرى از همين نامه به اين حقيقت اشاره فرموده كه من مىدانم شماها به اين‌گونه رياضت‌ها توانايى نداريد ؛ ولى سعى كنيد ورع و تقوا و درست‌كارى را هرگز فراموش نكنيد .\r\nدر اينجا اين سؤال پيش مىآيد كه اين همه گريه كه امام عليه السلام به آن اشاره فرموده است براى چيست ؟ به يقين اين گريه هم گريهء شوق است و هم گريهء خوف ؛ شوق به عالم اعلا و ملكوت آسمان‌ها و قرب پروردگار و عشق به صفات جمال و كمالش و خوف از محروم گشتن از آن نعمت‌هاى بىنظير و مواهب بىمانند است .\r\nمردان خدا هميشه در ميان اين خوف و رجا و اين گريهء شوق و گريهء ترس به سر مىبردند ، چه رسد به امام عليه السلام كه پيشوا و مقتداى همهء آنان است .\r\nآن‌گاه در جملهء بعد با ادبياتى ديگر و تشبيهاتى صريح‌تر مىفرمايد : « آيا همان‌گونه كه گوسفندان در بيابان ، شكم را از علف‌ها پر مىكنند و مىخوابند يا گله‌هايى كه در آغل‌ها هستند از علف سير مىشوند و استراحت مىكنند ، على هم بايد از زاد و توشهء خود سير شود و به استراحت پردازد ؟ در اين صورت\r\n\r\n\r\n","description":"","footnote":"\r\n( 1 ) . كهف ، آيهء 23 و 24 .\r\n","page_name":" 231 ","page_number":231},
  {"content":"\r\n\r\nچشمش روشن باد كه پس از سال‌ها عمر به چهارپايان رها شدهء بىشبان و گوسفندانى كه آنها را به بيابان براى چرا مىبرند اقتدا كرده است » ؛\r\n( أَ تَمْتَلِئُ السَّائِمَةُ « 1 » مِنْ رِعْيِهَا « 2 » فَتَبْرُكَ « 3 » ؟ وَتَشْبَعُ الرَّبِيضَةُ « 4 » مِنْ عُشْبِهَا « 5 » فَتَرْبِضَ ؟ وَيَأْكُلُ عَلِيٌّ\r\nمِنْ زَادِهِ فَيَهْجَعَ « 6 » ! قَرَّتْ إِذاً عَيْنُهُ إِذَا اقْتَدَى بَعْدَ السِّنِينَ الْمُتَطَاوِلَةِ بِالْبَهِيمَةِ الْهَامِلَةِ « 7 » ،\r\nوَالسَّائِمَةِ الْمَرْعِيَّةِ « 8 » ! ) .\r\nهرچند امام عليه السلام در اين عبارات از خودش سخن مىگويد ؛ ولى در واقع درسى است كه به دنياپرستان مىدهد آنهايى كه جز عيش و نوش هدفى ندارند و شبيه به گوسفندان و چهارپايانى هستند كه كار آنها خوردن و خوابيدن است و چقدر براى انسان ننگ است كه از اوج عظمت انسانيّت فرود آيد و هم‌طراز حيوانات رها شده در بيابان باشد . و به گفتهء شاعر :\r\n خواب و خورت ز مرحلهء عشق دور كرد * آنگه رسى به دوست كه بى خواب و خور شوى \r\n* * *\r\n\r\n\r\n","description":"","footnote":"\r\n( 1 ) . « السَّائِمَة » به معناى حيوانى است كه آن را براى چرا در بيابان رها مىكنند از ريشهء « سوْم » بر وزن « قوم » به‌معناى رها كردن حيوان در بيابان براى چريدن است .\r\n( 2 ) . « رِعْيَها » به معناى علف‌هايى است كه حيوان آن را به هنگام چرا مىخورد از ريشهء « رعى » بر وزن « وحى » به معناى چريدن گرفته شده .\r\n( 3 ) . « تَبْرُك » از ريشهء « بُروك » به معناى آرام گرفتن به روى زمين است .\r\n( 4 ) . « الرَّبِيضَة » به معناى گلهء گوسفندان و مانند آن است كه به همراه شبان‌ها به آغل خود مىآيند از ريشهء « رَبْض » و « رُبُوض » بر وزن « قبض » و « قبوض » به معناى جمع كردن دست و پا و به زمين نشستن حيوانات است .\r\n( 5 ) . « عُشْب » به معناى گياهان تر است در مقابل حشيش كه به گياهان خشك گفته مىشود .\r\n( 6 ) . « يَهْجَع » از ريشهء « هُجُوع » بر وزن « ركوع » به معناى خواب سبك است .\r\n( 7 ) . « الْهامِلَة » به معناى حيوان رها شده است از ريشهء « همل » بر وزن « حمل » به معناى رها كردن حيوان بدون چوپان است .\r\n( 8 ) . « الْمَرعيّة » اسم مفعول است از ريشهء « رَعْى » بر وزن « سعى » به معناى حيوانى است كه آن را به چرا برده‌اند .\r\n","page_name":" 232 ","page_number":232},
  {"content":"\r\n\r\n\r\nنكته رياضت‌هاى مشروع و نامشروع\r\nاز زمان‌هاى گذشته مسألهء رياضت در دو شاخهء رياضت جسم و نفس در ميان انسان‌ها وجود داشته است . رياضت جسمانى كه همان ورزش‌ها باشد سابقهء بسيار طولانى دارد و حتى مسابقات جهانى از يونان قديم گرفته تا مناطق ديگر چهرهء بارزى از آن محسوب مىشود رياضت نفس نيز كه از طريق ترك مشتهيات نفسانى حاصل مىگردد و روح انسان را تقويت مىكند ، سابقهء طولانى دارد كه مرتاضان هندى به آن معروفند و حقيقت آن اين است كه انسان با ترك خواسته‌هاى نفس مىتواند به نيروى عظيمى برسد كه گاه توان كارهاى خارق العاده‌اى پيدا مىكند .\r\nالبته رياضت‌هاى نفسانى نيز به دو هدف انجام مىشده : اهداف مادّى و اهداف معنوى . اهداف مادّى انجام پاره‌اى از كارهاى خارق العاده بوده تا از اين طريق به منافعى برسند يا اسم و آوازه‌اى پيدا كنند ؛ ولى هدف معنوى آن همان قرب به خداوند و پاك ساختن روح از رذايل اخلاقى و حاكميّت بر شهوات و ترك منكرات است .\r\nآنچه امام عليه السلام در اين نامه با جملهء\r\n« إِنَّمَا هِيَ نَفْسِي أَرُوضُهَا بِالتَّقْوَى لِتَأْتِيَ آمِنَةً يَوْمَ الْخَوْفِ الْأَكْبَرِ »\r\nو جملهء\r\n« لَأَرُوضَنَّ نَفْسِي رِيَاضَةً تَهِشُّ مَعَهَا إِلَى الْقُرْصِ »\r\nبيان فرموده به قسم دوم از رياضت معنوى اشاره دارد .\r\nابن ابى الحديد در شرح نهج البلاغهء خود در ذيل خطبهء 220 ( خطبهء 214 در شرح ابن ابى الحديد ) بحث مشروحى دربارهء رياضت نفس و اقسام آن بيان كرده و دربارهء تأثير گرسنگى در صفاى نفس سخن گفته است . سپس كلماتى از فلاسفه و حكما دربارهء مكاشفاتى كه از رياضت حاصل مىشود بيان نموده و از اشعار شعرا نيز در اين زمينه شواهدى آورده است .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nدر احاديث مختلفى از اميرمؤمنان على عليه السلام به همين مسأله اشاره شده ، از جمله در حديثى در غررالحكم آمده است :\r\n« مَنِ اسْتَدامَ رِياضَةَ نَفْسِهِ انْتَفَعَ ؛\r\nكسى كه پيوسته نفس خويش را رياضت دهد ( از اشراقات الهيه ) بهره‌مند خواهد شد » . « 1 » و در حديث ديگرى در همان كتاب مىفرمايد :\r\n« الشريعة رياضة النفس ؛\r\nشريعت اسلام رياضت نفس است » . « 2 »\r\nدر حديث ديگرى از رسول خدا صلى الله عليه و آله آمده است كه يكى از وصيّت‌هاى خضر نبى به حضرت موسى عليهما السلام اين بود :\r\n« رَضِّ نَفْسَكَ عَلَى الصَّبْرِ تَخْلُص مِنَ الْإثْمِ ؛\r\nنفس خويش را با شكيبايى رياضت ده تا از گناه نجات يا بى » . « 3 »\r\nدر حديث ديگرى از همان حضرت آمده است :\r\n« جَوِّعُوا بُطُونَكُمْ وَأظْمَئُوا أكْبادَكُمْ وأعِرُوا أجْسادَكُمْ وَطَهِّرُوا قُلُوبَكُمْ عَساكُمْ أَنْ تُجاوِزُوا الْمَلَأَ الأَعْلى ؛\r\nشكم‌هاى خود را گرسنگى دهيد و جگرهاى خود را تشنگى و بدن‌ها را ( از لباس‌هاى پر زرق و برق ) برهنه كنيد و دل‌هايتان را پاك سازيد تا از فرشتگان فراتر رويد » . « 4 »\r\nولى گاه گروهى به عنوان رياضت نفس ، راه افراط و خطا را پيموده ، مرتكب رياضت‌هاى بسيار شاق و گاه خطرناك و نامشروع شده‌اند كه نمونه‌هاى آن در احياء العلوم غزالى و ساير كتب صوفيه فراوان ديده مىشود .\r\nاز جمله نقل است كه « شبلى » سردابه‌اى داشت كه در آنجا مىرفت و يك بغل چوب با خود مىبرد و هرگاه غفلتى به دل او در مىآمد ، خويشتن را بدان چوب‌ها مىزد و گاه بود كه همهء چوب‌ها مىشكست . او دست و پاى خود را بر ديوار مىكوبيد . « 5 »\r\n\r\n\r\n","description":"","footnote":"\r\n( 1 ) . غررالحكم ، ح 4809 .\r\n( 2 ) . همان مدرك ، ح 4791 .\r\n( 3 ) . كنزالعمّال ، ح 44176 .\r\n( 4 ) . ميزان‌الحكمة ، ح 7541 .\r\n( 5 ) . تذكرة الاولياء ، ج 1 ، ص 235 .\r\n","page_name":" 234 ","page_number":234},
  {"content":"\r\n\r\nدر حالات « شيخ ابو سعيد » از صوفيان معروف آمده است كه در جوانى شب‌ها پس از آنكه اهل خانه به خواب مىرفتند آهسته برمىخاست و به مسجد مىآمد . در گوشهء مسجد چاه آبى بود . طنابى را به وسط چوبى بسته و سر ديگر طناب را به پاى خود مىبست سپس چوب را روى دهانهء چاه مىگذاشت و خود را تا نزديكى طلوع صبح در چاه معلق مىساخت و قرآن مىخواند . « 1 »\r\nدربارهء « ابوبكر شبلى » آمده است : در آغازى كه مشغول به رياضت شد سال‌هاى دراز ، شب‌ها نمك در چشم مىپاشيد تا به خواب نرود . « 2 » و امثال اين كارها كه در آثار صوفيه فراوان است .\r\nاين‌گونه رياضت‌هاى خطرناك و آنچه مايهء رسوايى و آبروريزى است از نظر اسلام نامشروع است و بايد به شدت از آن پرهيز كرد . در ميان مرتاضان هند و بعضى از صوفيه ، اين گونه رياضت‌هاى نامشروع ديده مىشود كه اسلام با آن موافق نيست . بهترين رياضت ، پرهيز از هرگونه گناه و سپس بعضى از مشتهيات نفسانى از مباحات است كه در زندگانى پيغمبر اكرم صلى الله عليه و آله و ائمهء هدى عليهم السلام و اصحاب و ياران آنها ديده مىشود كه گاه لباس خشن مىپوشيدند و به غذاهاى بسيار ساده قناعت مىكردند ، مقدار قابل ملاحظه‌اى از شب را بيدار مىماندند و به عبادت پرودگار مىپرداختند و اين رياضت‌ها نورى بر نورانيّت آنها مىافزود .\r\nدر خطبهء 209 نهج‌البلاغه داستان افراط و تفريط دو برادر به نام علاء بن زياد و عاصم بن زياد را خوانديم كه يكى بسيار زندگى مرفهى داشت و ديگرى به كلى دست از كار كشيده و در گوشه‌اى از خانه مشغول عبادت بود و امام عليه السلام به\r\n\r\n\r\n","description":"","footnote":"\r\n( 1 ) . تاريخ تصوف دكتر غنى ، ص 361 .\r\n( 2 ) . تذكرة الاولياء ، ج 2 ، ص 164 .\r\n","page_name":" 235 ","page_number":235},
  {"content":"\r\n\r\nهر دو ايراد فرمود . شرح اين مطلب را در جلد هشتم همين كتاب ، صفحهء 125 به بعد مطالعه فرماييد .\r\nكوتاه سخن اينكه مسألهء رياضت شرعيّه هم در نهج‌البلاغه و هم در روايات پيغمبر اكرم صلى الله عليه و آله و اهل‌بيت عليهم السلام فراوان آمده است و به يقين آثار مثبتى در روحانيّت و نورانيّت دارد ؛ ولى چنان نيست كه به همه توصيه شده باشد . به همين دليل در آياتى از قرآن مجيد و روايات متعدّدى ديده مىشود كه به عموم ، اجازه داده شده از لذّات حلال بهره‌مند گردند و ضمن بهره‌گيرى از اين نعمت‌ها خدا را سپاس گويند : « « يا أَيُّهَا الرُّسُلُ كُلُوا مِنَ الطَّيِّباتِ وَاعْمَلُوا صالِحاً إِنِّي بِما تَعْمَلُونَ عَليمٌ » ؛ اى پيامبران ! از غذاهاى پاكيزه بخوريد و عمل صالح انجام دهيد ، كه من به آنچه انجام مىدهيد دانا هستم » . « 1 »\r\n* * *\r\n\r\n\r\n","description":"","footnote":"\r\n( 1 ) . مؤمنون ، آيهء 51 .\r\n","page_name":" 236 ","page_number":236},
  {"content":"\r\n\r\n\r\nبخش هفتم\r\nطُوبَى لِنَفْسٍ أَدَّتْ إِلَى رَبِّهَا فَرْضَهَا ، وَعَرَكَتْ بِجَنْبِهَا بُؤْسَهَا ، وَهَجَرَتْ فِي اللَّيْلِ غُمْضَهَا ، حَتَّى إِذَا غَلَبَ الْكَرَى عَلَيْهَا افْتَرَشَتْ أَرْضَهَا ، وَتَوَسَّدَتْ كَفَّهَا ، فِي مَعْشَرٍ أَسْهَرَ عُيُونَهُمْ خَوْفُ مَعَادِهِمْ ، وَتَجَافَتْ عَنْ مَضَاجِعِهِمْ جُنُوبُهُمْ ، وَهَمْهَمَتْ بِذِكْرِ رَبِّهِمْ شِفَاهُهُمْ ، وَتَقَشَّعَتْ بِطُولِ اسْتِغْفَارِهِمْ ذُنُوبُهُمْ ، « أُولئِكَ حِزْبُ اللَّهِ أَلَا إِنَّ حِزْبَ اللَّهِ هُمُ الْمُفْلِحُونَ » . فَاتَّقِ اللَّهَ يَا ابْنَ حُنَيْفٍ ، وَلْتَكْفُفْ أَقْرَاصُكَ ، لِيَكُونَ مِنَ النَّارِ خَلَاصُكَ .\r\n\r\nترجمه\r\nخوشا به حال آن كس كه وظيفهء واجب خود را در برابر پروردگارش انجام داده و مشكلات را با تحمل از ميان برداشته و خواب را در ( بخشى از ) شب كنار گذارده و آن‌گاه كه بر او غلبه كند ، روى زمين دراز كشد و كف دست را بالش خود كند ( و مختصرى استراحت نمايد ) . ( اين انسان ) در زمرهء گروهى باشد كه ( اين اوصاف را دارند : ) خوف معاد خواب را از چشم‌هايشان ربوده و پهلوهايشان براى استراحت در خوابگاهشان قرار نگرفته و همواره لب‌هايشان آهسته به ذكر پروردگارشان مشغول است ، بر اثر استغفارهاى طولانى گناهانشان از ميان رفته است . « آنها حزب خدا هستند ، آگاه باشيد كه حزب اللَّه رستگارانند » ، بنابراين اى پسر حنيف از خدا بترس و بايد همان قرص‌هاى نان تو ، تو را از غير آن ( و شركت در ميهمانىهاى اشرافى ) باز دارد تا سبب خلاصى تو از آتش دوزخ گردد .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nشرح و تفسير اى فرماندار ! از شركت در ميهمانىهاى اشرافى بپرهيز !\r\nامام عليه السلام در هفتمين و آخرين بخش از اين نامهء پر معنا توصيف بليغى دربارهء انسان‌هاى كامل و به تعبير ديگر « حزب اللَّه » دارد ، حضرت سه عمل و چهار صفت را براى آنها بيان مىكند و مىفرمايد : « خوشا به حال آن كس كه وظيفهء واجب خود را در برابر پروردگارش انجام داده و مشكلات را با تحمل از ميان برداشته و خواب را در ( بخشى از ) شب كنار گذارده و آن‌گاه كه بر او غلبه كند روى زمين دراز كشد و كف دست را بالش خود كند ( و مختصرى استراحت نمايد ) » ؛\r\n( طُوبَى « 1 » لِنَفْسٍ أَدَّتْ إِلَى رَبِّهَا فَرْضَهَا ، وَعَرَكَتْ « 2 » بِجَنْبِهَا بُؤْسَهَا « 3 » وَهَجَرَتْ\r\nفِي اللَّيْلِ غُمْضَهَا « 4 » ، حَتَّى إِذَا غَلَبَ الْكَرَى « 5 » عَلَيْهَا افْتَرَشَتْ أَرْضَهَا وَتَوَسَّدَتْ « 6 » كَفَّهَا ) .\r\nاشاره به اينكه كسانى محبوب درگاه پروردگار هستند كه به هنگام روز به انجام فرايض و تكاليف فردى و اجتماعى مىپردازند و به هنگام شب با خداى خود خلوت مىكنند و به در خانهء او مىروند و به راز و نياز و مناجات مىپردازند و هنگامى كه خواب بر آنها غلبه مىكند به استراحت مختصرى قناعت مىكنند آن هم نه در رختخواب‌هاى گران قيمت و بر بالش‌هاى نرم ، بلكه بر زمين دراز مىكشند و دست را بالش خود قرار مىدهند .\r\n\r\n\r\n","description":"","footnote":"\r\n( 1 ) . « طُوبى » مؤنث « اطْيب » است و مفهوم گسترده‌اى دارد كه پاكيزه‌ترين و بهترين همهء نيكىها را شامل‌مىشود و در اين گونه موارد شبيه دعاست كه براى افرادى گفته مىشود .\r\n( 2 ) . « عَرَكَت » از ريشهء « عَرْك » بر وزن « أرك » در اصل به معناى مالش دادن است سپس به تأثيرگذارى بر هر چيزى كه در نتيجه نابود شود و از بين رود اطلاق شده است .\r\n( 3 ) . « بُؤس » به معناى هرگونه ناراحتى در مقابل نعمت و راحتى است .\r\n( 4 ) . « غُمْض » اين واژه از « غُموض » گرفته شده كه به معناى چشم‌پوشى و ديده بر هم نهادن و مخفى شدن است سپس به حالت خواب كه انسان در آن حالت ديده بر هم مىنهد اطلاق شده و در جملهء بالا همين معنا اراده شده است .\r\n( 5 ) . « كَرَى » به معناى خواب و خوابيدن است .\r\n( 6 ) . « توسّد » از ريشهء « وسادة » به معناى بالش گرفته شده است .\r\n","page_name":" 238 ","page_number":238},
  {"content":"\r\n\r\nاشاره به اينكه عابد كسى نيست كه شب و روز در گوشه‌اى مشغول عبادت باشد . عابد كسى است كه به هنگام روز به اداى فرايض فردى و اجتماعى مىپردازد و شب هنگام به در خانهء خدا مىرود همان‌گونه كه در حديثى از امام سجاد عليه السلام آمده است كه :\r\n« مَنْ عَمِلَ بِمَا افْتَرَضَ اللَّهُ عَلَيْهِ فَهُوَ مِنْ أَعْبَدِ النَّاسِ ؛\r\nكسى كه عمل به واجبات الهى كند عابدترين مردم است » . « 1 »\r\nهمين معنا به صورت جامع‌ترى در كلام پيغمبر اكرم صلى الله عليه و آله آمده است :\r\n« يَا عَلِيُّ ثَلَاثٌ مَنْ لَقِيَ اللَّهَ عَزَّ وَجَلَّ بِهِنَّ فَهُوَ مِنْ أَفْضَلِ النَّاسِ مَنْ أَتَى اللَّهَ بِمَا افْتَرَضَ عَلَيْهِ فَهُوَ مِنْ أَعْبَدِ النَّاسِ وَمَنْ وَرِعَ عَنْ مَحَارِمِ اللَّهِ عَزَّ وَجَلَّ فَهُوَ مِنْ أَوْرَعِ النَّاسِ وَمَنْ قَنِعَ بِمَا رَزَقَهُ اللَّهُ فَهُوَ مِنْ أَغْنَى النَّاسِ ؛\r\nپيغمبر اكرم صلى الله عليه و آله خطاب به اميرمؤمنان على عليه السلام مىفرمايد : يا على كسى كه خدا را در قيامت ملاقات كند در حالى كه اين سه كار را انجام داده باشد با فضيلت‌ترين مردم است : كسى كه در صحنهء محشر وارد شود در حالى كه واجبات خود را انجام داده باشد عابدترين مردم است و كسى كه از محرمات الهى بپرهيزد با تقواترين مردم است و كسى كه به آنچه خدا به او داده است قانع باشد توانگرترين مردم است » . « 2 »\r\nجملهء\r\n« افْتَرَشَتْ أَرْضَهَا وَتَوَسَّدَتْ كَفَّهَا »\r\nاشاره به نهايت قناعت آنهاست كه آنها انتظار ندارند در بسترهاى نرم و راحت آسوده بخوابند ؛ به علاوه چنين بسترهايى كمتر به انسان اجازه مىدهد كه سحرگاهان از خواب برخيزد و رو به درگاه خدا آورد .\r\nآن‌گاه در ادامهء اين سخن مىافزايد : « ( اين انسان ) در زمرهء گروهى باشد كه ( اين اوصاف را دارند : ) خوف معاد خواب را از چشم‌هايشان ربوده و پهلوهايشان براى استراحت در خوابگاهشان قرار نگرفته و همواره لب‌هايشان\r\n\r\n\r\n","description":"","footnote":"\r\n( 1 ) . كافى ، ج 2 ، ص 84 ، روايت 7 .\r\n( 2 ) . من لا يحضره الفقيه ، ج 4 ، ص 358 ، ح 5762 .\r\n","page_name":" 239 ","page_number":239},
  {"content":"\r\n\r\nآهسته به ذكر پروردگارشان مشغول است ، بر اثر استغفارهاى طولانى گناهانشان از ميان رفته است » ؛\r\n( فِي مَعْشَرٍ أَسْهَرَ « 1 » عُيُونَهُمْ خَوْفُ مَعَادِهِمْ ، وَتَجَافَتْ « 2 » عَنْ\r\nمَضَاجِعِهِمْ « 3 » جُنُوبُهُمْ ، وَهَمْهَمَتْ « 4 » بِذِكْرِ رَبِّهِمْ شِفَاهُهُمْ ، وَتَقَشَّعَتْ « 5 » بِطُولِ اسْتِغْفَارِهِمْ\r\nذُنُوبُهُمْ ) .\r\nاين تعبيرات در واقع برگرفته از قرآن مجيد است آنجاكه در اوصاف مؤمنان واقعى مىفرمايد : « « تَتَجافى جُنُوبُهُمْ عَنِ الْمَضاجِعِ يَدْعُونَ رَبَّهُمْ خَوْفاً وَطَمَعاً وَمِمَّا رَزَقْناهُمْ يُنْفِقُونَ » ؛ پهلوهايشان از بسترها دور مىشود ( و شبانگاه به پا مىخيزند و رو به درگاه خدا مىآورند ) و پروردگار خود را با بيم و اميد مىخوانند و از آنچه به آنان روزى داده‌ايم انفاق مىكنند » . « 6 »\r\nدر جاى ديگر مىفرمايد : « « كانُوا قَليلًا مِنَ اللَّيْلِ ما يَهْجَعُونَ * وَبِالْأَسْحارِ هُمْ يَسْتَغْفِرُونَ » ؛ آنها كمى از شب را مىخوابيدند * و در سحرگاهان استغفار مىكردند » . « 7 »\r\nدر ادامهء اين سخن با استفاده از آيه‌اى از قرآن مجيد اين افراد را به عنوان حزب اللَّه معرفى كرده مىفرمايد : « آنها « حزب اللَّه » اند ؛ بدانيد « حزب اللَّه » پيروزان و رستگارانند » ؛ « أُولئِكَ حِزْبُ اللَّهِ أَلَآ إِنَّ حِزْبَ اللَّهِ هُمُ الْمُفْلِحُونَ » . « 8 »\r\nسرانجام ، امام عليه السلام نامهء پربار و آموزندهء خود را با اين جمله كه خطاب به\r\n\r\n\r\n","description":"","footnote":"\r\n( 1 ) . « أسْهَرَ » از ريشهء « سَهَر » بر وزن « سفر » به معناى بيدار ماندن است .\r\n( 2 ) . « تَجافَتْ » از ريشهء « تَجافى » به معناى دورى گزيدن گرفته شده و ريشهء اصلى آن « جفاء » به معناى دورى كردن است .\r\n( 3 ) . « مَضاجِع » جمع « مضجع » به معناى خوابگاه است .\r\n( 4 ) . « هَمْهَمَتْ » از ريشهء « هَمْهَمة » به معناى سخن گفتن آهسته است .\r\n( 5 ) . « تَقَشَّعَتْ » از ريشهء « تَقَشَّع » بر وزن « توقع » به معناى از ميان رفتن و پراكنده شدن است از ريشهء « قَشْع » بر وزن « مشق » به معناى بر طرف ساختن گرفته شده است .\r\n( 6 ) . سجده ، آيهء 16 .\r\n( 7 ) . ذاريات ، آيهء 17 و 18 .\r\n( 8 ) . مجادله ، آيهء 22 .\r\n","page_name":" 240 ","page_number":240},
  {"content":"\r\n\r\nعثمان بن حنيف و هدف همهء انسان‌هاى طالب سعادت است پايان داده مىفرمايد : « بنابراين اى پسر حنيف از خدا بترس و بايد همان قرص‌هاى نان تو ، تو را از غير آن ( و شركت در ميهمانىهاى اشرافى ) باز دارد تا سبب خلاصى تو از آتش دوزخ گردد » ؛\r\n( فَاتَّقِ اللَّهَ يَا ابْنَ حُنَيْفٍ ، وَلْتَكْفُفْ « 1 » أَقْرَاصُكَ ، لِيَكُونَ مِنَ النَّارِ\r\nخَلَاصُكَ ) .\r\nزيرا آلودهء آن گونه ميهمانىها و سفره‌ها شدن كه گرسنگان هرگز به آن راه ندارند و مدعوين آن تنها اشراف و ثروتمندانند و غالباً آلوده به مال حرام ، تو را از ياد خدا و قيامت و از ياد محرومان دور مىسازد و بار سنگين گناه را بر دوش تو مىنهد و سبب گرفتارى تو در قيامت مىشود .\r\nدر تاريخ مروج الذهب آمده است كه روزى « شريك بن عبد اللَّه » بر « مهدى عباسى » وارد شد . مهدى به او گفت : بايد يكى از سه كار را بپذيرى ! شريك سؤال كرد : آن سه كار چيست ؟ گفت : يا بايد منصب قضاوت را از طرف من بپذيرى يا به فرزندانم تعليم دهى و حديث بياموزى و يا لا اقل يك وعدهء غذا مهمان من باشى . شريك فكرى كرد و گفت : از همه ساده‌تر يك وعده ميهمان بودن است .\r\nمهدى عباسى او را نزد خود نگه داشت و به آشپز خود دستور داد كه انواعى از غذاهاى لذيذ مغز كه با شكر مخصوص و عسل تهيّه مىشد براى او فراهم سازد .\r\nهنگامى كه شريك آن غذاى چرب و شيرين را خورد سرآشپز خليفه گفت اين پيرمرد بعد از اين غذا روى سعادت نخواهد ديد . فضل بن ربيع ( وزير مهدى ) گفت : اتفاقاً همين‌گونه شد ؛ شريك بعد از اين داستان ، هم تعليم اولاد خليفه را به عهده گرفت و هم منصب قضا را پذيرفت و جالب اينكه روزى شريك با مسئول پرداخت امور مالى گفت‌وگو كرد و از كمبود حقوق خود شكايت داشت . مسئول\r\n\r\n\r\n","description":"","footnote":"\r\n( 1 ) . « وَلْتَكْفُفْ » از ريشهء « كفّ » به معناى بازداشتن گرفته شده ؛ ولى در بسيارى از نسخ نهج‌البلاغه و شروح آن « وَلْتَكْفِكَ » از ريشهء « كفايت » آمده است ؛ يعنى قرص‌هاى نان تو براى تو كافى باشد و به سراغ سفره‌هاى رنگين نروى .\r\n","page_name":" 241 ","page_number":241},
  {"content":"\r\n\r\nامور مالى گفت : مگر خيال مىكنى به ما مال التجاره‌اى فروختى كه اين گونه طلب‌كارى مىكنى ؟ شريك گفت : آرى به خدا سوگند از مال التجاره گران‌بهاتر به شما فروختم من دينم را به شما فروختم . « 1 »\r\nآرى ممكن است لقمهء چرب و لذيذ حرام ، آثار عجيبى در انسان بگذارد . اگر شريك عاقلانه با اين مسأله برخورد مىكرد و تنها تعليم فرزندان خليفه را بر عهده مىگرفت ، اى بسا ممكن بود آنها را به حقيقت اسلام آشنا سازد و از ظلم و ستم آنها در آينده بكاهد .\r\n\r\nنكته‌ها\r\n\r\n1 . زهد در عين بهره‌گيرى از مواهب الهى\r\nبا مطالعهء دقيق اين نامه پرسش پيش مىآيد كه آيا استفاده كردن از سفره‌هاى رنگين و نعمت‌هاى گوناگون الهى از ديدگاه اسلام ممنوع است يا مجاز و آيا ميان زهد اسلامى و بهره‌گيرى از مواهب پروردگار تضادى وجود دارد ؟ سخن در اين زمينه بسيار است . فشرده و عصارهء آن را مىتوان چنين بيان كرد :\r\nروايات زيادى داريم كه تشويق به زهد مىكند و مىگويد :\r\n« الزَّهادَةُ فِي الدُّنْيا لَيْسَتْ بِتَحْريمِ الْحَلالِ وَلا إزالَةِ الْمالِ وَلكِنَّ الزَّهادَةَ فِي الدُّنْيا أنْ لا تَكُونَ بِما في يَدَيْكَ أوْثَقُ مِمَّا فِي يَدِ اللَّهِ ؛\r\nزهد در دنيا به اين نيست كه حلال را بر خود حرام كنى و اموال خويش را ضايع گردانى ؛ ولى زهد در دنيا اين است كه به آنچه دارى بيش از آنچه نزد خداست دلبسته نباشى » . « 2 »\r\nدر حديث ديگرى از اميرمؤمنان على عليه السلام نقل شده است :\r\n« الزَّهَادَةُ قِصَرُ الْأَمَلِ\r\n\r\n\r\n","description":"","footnote":"\r\n( 1 ) . مروج الذهب ، ج 3 ، 310 .\r\n( 2 ) . اين سخن از پيغمبر اكرم صلى الله عليه و آله در سنن ترمذى ، ص 2443 آمده . اين حديث در وسائل الشيعة ج 11 ، ص 315 ، حديث 13 بابُ اسْتحبابِ الزُّهْدِ فِى الدُّنْيا وَحَدَّ الزُّهْدِ از امام صادق عليه السلام نيز نقل شده است .\r\n","page_name":" 242 ","page_number":242},
  {"content":"\r\n\r\nوَالشُّكْرُ عِنْدَ النِّعَمِ وَالتَّوَرُّعُ عِنْدَ الْمَحَارِم ؛\r\nزهد ، كوتاه كردن دامنهء آرزوها و شكر هنگام برخوردارى از نعمت‌ها و پرهيزكارى در برابر حرام‌هاست » . « 1 »\r\nدر حديث ديگرى از امام صادق عليه السلام مىخوانيم :\r\n« ثَلَاثَةُ أَشْيَاءَ لَايُحَاسِبُ اللَّهُ عَلَيْهَا الْمُؤْمِنَ طَعَامٌ يَأْكُلُهُ وَثَوْبٌ يَلْبَسُهُ وَزَوْجَةٌ صَالِحَةٌ تُعَاوِنُهُ وَتُحْصِنُ فَرْجَهُ ؛\r\nسه چيز است كه خداوند روز قيامت مؤمن را بر آن محاسبه نمىكند : غذايى كه آن را مىخورد و لباسى كه مىپوشد و همسر صالحى كه او را كمك مىكند و از آلودگى به گناه حفظ مىنمايد » . « 2 »\r\nاز اين روايت معلوم مىشود كه استفاده از اين مواهب منافاتى با زهد ندارد و همچنين آيات و روايات ديگر كه ذكر همهء آنها در خور كتابى مستقل است .\r\nاما در برابر اينها ، در رواياتى مىخوانيم كه توصيه به ترك لذات دنيا شده و ترك استفادهء مشروع از مواهب گستردهء الهى نيز نيكو شمرده شده است . از جمله :\r\nدر حديث معروفى مىخوانيم كه على عليه السلام در شب شهادت خود بعد از آنكه به نان و نمك افطار كرد و از آنچه غير از آن در سفره بود صرف نظر فرمود ، خطاب به دخترش چنين گفت :\r\n« يَا بُنَيَّة مَا مِنْ رَجُلٍ طَابَ مَطْعَمُهُ وَمَشْرَبُهُ وَمَلْبَسُهُ إِلَّا طَالَ وُقُوفُهُ بَيْنَ يَدَيِ اللَّهِ عَزَّ وَجَلَّ يَوْمَ الْقِيَامَةِ ؛\r\nدخترم هيچ‌كس نيست كه از طعام خوب و نوشيدنى گوارا و لباس نيكو استفاده كند مگر اينكه روز قيامت در پيشگاه خداوند عزّوجلّ مدت زيادى براى حساب بايد بايستد » . « 3 »\r\nدر حديث ديگرى كه در كنز العمال از اميرمؤمنان على عليه السلام نقل شده ، آمده\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 81 .\r\n( 2 ) . بحارالانوار ، ج 79 ، ص 299 .\r\n( 3 ) . همان مدرك ، ج 42 ، ص 276 .\r\n","page_name":" 243 ","page_number":243},
  {"content":"\r\n\r\nاست :\r\n« فِي حَلالِها حِسابٌ وفِي حَرامِها عِقابٌ ، فَدَعِ الْحَلالَ لِطُولِ الْحِسابِ وَدَعِ الْحَرامَ لِطُولِ الْعَذابِ ؛\r\nدر حلال دنيا حساب و در حرامش عقاب است ، بنابراين از پاره‌اى از حلال‌ها به موجب طول حساب صرف نظر كنيد و از حرام به سبب طول عذاب چشم بپوشيد » . « 1 »\r\nبه نظر مىرسد جمع ميان اين آيات و روايات به يكى از طرق زير است :\r\n1 . استفاده از مواهب الهى حكمى است عام و روى آوردن به زهد حكمى است براى خواص .\r\n2 . روايات زهد براى اين است كه روى آيات و روايات بهره‌گيرى از نعمت‌هاى مادّى تأثير بگذارد و از افراط و فرو رفتن در آن بكاهد ؛ مبادا مردم غرق در لذات شوند و راه افراط را بپويند .\r\n3 . پيشوايان دين و اسوه‌ها و قدوه‌ها بايد زندگى خود را همچون زندگى ضعفاى امّت قرار دهند تا سختى معيشت ، زياد آنها را آزار ندهد .\r\n4 . پوييدن راه زهد آرامش روحى به همه حتى غير پيشوايان مىدهد ، چرا كه غرق ناز و نعمت بودن در حالى كه ديگران در زحمتند روح را آزار مىدهد و از نظر عاطفى ناپسند است .\r\n5 . با توجّه به اينكه حلال حساب دارد ، گروهى زندگى ساده را بر زندگى مرفه ترجيح مىدهند تا طول وقوف در عرصهء قيامت براى حساب نداشته باشند .\r\nدربارهء حقيقت زهد و جمع ميان اين دستور اسلامى و برخوردارى از مواهب الهى كه در آيات و روايات به آن اشاره شده است ، در ذيل خطبهء 81 ، جلد سوم همين كتاب نيز بحث‌هايى آمده است . همچنين مىتوانيد به كتاب دائرة المعارف فقه مقارن ، جلد دوم ، « بحث زهد و شكوفايى اقتصادى » مراجعه كنيد .\r\n6 . افزون بر همه گرايش به زهد و چشم‌پوشى از پاره‌اى لذات مادّى يكى از\r\n\r\n\r\n","description":"","footnote":"\r\n( 1 ) . كنزالعمال ، ح 8566 .\r\n","page_name":" 244 ","page_number":244},
  {"content":"\r\n\r\nعوامل پرورش روح و تزكيهء نفوس است ، همان‌گونه كه در بحث رياضت نفس در شرح همين نامه آمده است .\r\n\r\n2 . حزب اللَّه كيانند ؟\r\nآنچه امام عليه السلام در پايان اين نامه دربارهء حزب اللَّه بيان فرموده برگرفته از آيات قرآن مجيد است .\r\nاين تعبير در دو آيه از قرآن مجيد آمده نخست در آيهء 56 سورهء مائده است كه مىفرمايد : « « وَمَنْ يَتَوَلَّ اللَّهَ وَرَسُولَهُ وَالَّذينَ آمَنُوا فَإِنَّ حِزْبَ اللَّهِ هُمُ الْغالِبُونَ » ؛ و كسانى كه ولايت خدا و پيامبر او و افراد با ايمان « 1 » را بپذيرند ( پيروزند ؛ ) زيرا حزب خدا ( گروه خداپرستان ) پيروزند » .\r\nدر اين آيه پذيرش ولايت الهى و اولياى الهى از اوصاف حزب اللَّه شمرده شده است .\r\nدر آيهء 22 سورهء مجادله نيز مىفرمايد : « « لا تَجِدُ قَوْماً يُؤْمِنُونَ بِاللَّهِ وَالْيَوْمِ الآْخِرِ يُوادُّونَ مَنْ حَادَّ اللَّهَ وَرَسُولَهُ وَلَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشيرَتَهُمْ أُولئِكَ كَتَبَ في قُلُوبِهِمُ الْإيمانَ وَأَيَّدَهُمْ بِرُوحٍ مِنْهُ وَيُدْخِلُهُمْ جَنَّاتٍ تَجْرى مِنْ تَحْتِهَا الْأَنْهارُ خالِدينَ فيها رَضِيَ اللَّهُ عَنْهُمْ وَرَضُوا عَنْهُ أُولئِكَ حِزْبُ اللَّهِ أَلا إِنَّ حِزْبَ اللَّهِ هُمُ الْمُفْلِحُونَ » ؛ هيچ قومى را كه ايمان به خدا و روز رستاخيز دارند نمىيابى كه با دشمنان خدا و پيامبرش دوستى كنند ، هرچند پدران يا فرزندان يا برادران يا خويشاوندانشان باشند ؛ آنان كسانى هستند كه خدا ايمان را بر صفحهء دل‌هايشان نوشته و با روحى از ناحيه خود آنها را تأييد فرموده ، و آنها را در باغ‌هايى بهشتى وارد مىكند كه نهرها از پاى درختانش جارى است . جاودانه در آن مىمانند ؛ خدا\r\n\r\n\r\n","description":"","footnote":"\r\n( 1 ) . مؤمنان در اينجا به قرينهء آيهء قبل اشاره به اميرمؤمنان على عليه السلام است كه آيهء ولايت و بخشيدن خاتم درحال ركوع در شأن آن حضرت نازل شده است .\r\n","page_name":" 245 ","page_number":245},
  {"content":"\r\n\r\nاز آنها خشنود است و آنان نيز از خدا خشنودند ؛ آنها « حزب اللَّه » اند ؛ بدانيد « حزب اللَّه » پيروزان و رستگارانند » .\r\nدر آيهء نخست همان‌گونه كه اشاره شد حزب اللَّه به عنوان ولايت پذيرى خدا و اولياى الهى وصف شده‌اند و در اين آيه با وصف « بَغْض فى اللَّه » و عداوت با دشمنان حق معرفى شده‌اند . از مجموع اين دو آيه ، مسألهء « حُبّ فى اللَّه » و « بُغْض فى اللَّه » به عنوان اوصاف آنها استفاده مىشود . آنچه امام عليه السلام در اين نامه آورده كه حزب اللَّه را به عنوان سحرخيزان و شب زنده‌داران و عابدان و زاهدان معرفى كرده در واقع با آنچه در قرآن آمده است لازم و ملزوم يكديگرند .\r\n* * *\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\n46 و من كتاب له عليه السلام إلى بَعْضِ عُمَّالِهِ\r\nاز نامه‌هاى امام عليه السلام\r\nخطاب به بعضى از فرماندارانش است « 1 »\r\n\r\nنامه در يك نگاه\r\nاين نامه در واقع دستور العملى است به يكى از كارگزاران حكومت آن\r\n\r\n\r\n","description":"","footnote":"\r\n( 1 ) . سند نامه :\r\nدر اينكه مخاطب اين نامه كيست بسيارى از شارحان به اجمال از آن گذشته‌اند ؛ ولى صاحب كتاب مصادر نهج‌البلاغه مخاطب را مالك اشتر مىداند و در كتاب تمام نهج‌البلاغه نيز همين گونه ذكر شده است . صاحب مصادر مىافزايد : هنگامى كه على عليه السلام از صفين بازگشت مالك را به منطقهء حكومتش به « جزيره » ( طبق گفتهء معجم البلدان ، مناطقى از عراق است كه در ميان دو رود دجله و فرات واقع شده است ) فرستاد و هنگامى كه مسألهء حكميّت پايان يافت و اوضاع مصر دگرگون شد على عليه السلام به مالك اشتر دستور داد كه به جاى محمد بن ابى بكر به مصر رود و اين نامه را براى او نوشت و فرمود : اين كار تنها از تو ساخته است و عهدنامهء معروفش را كه در پنجاه و سومين نامه خواهد آمد به او داد .\r\nاز كسانى كه اين نامه را پيش از سيد رضى نقل كرده‌اند : ابراهيم بن هلال ثقفى در كتاب الغارات ، بلاذرى در انساب الاشراف و طبرى در تاريخ خود در حوادث سال 38 است و از كسانى كه بعد از سيد رضى به آن اشاره كرده‌اند ابن اثير در كتاب كامل خود است ( مصادر نهج‌البلاغه ، ج 3 ، ص 376 ) .\r\n","page_name":" 247 ","page_number":247},
  {"content":"\r\n\r\nحضرت كه در جمله‌هاى كوتاه و پر معنا او را مخاطب ساخته و آمادهء انجام وظيفه مىكند . اين نامه از سه بخش تشكيل شده است :\r\nامام عليه السلام در بخش اوّل به مقام و الا و شخصيّت برجستهء كارگزارِ خود اشاره مىكند تا او را براى پذيرش اين مأموريت مهم آماده كند .\r\nدر بخش دوم به فروتنى در برابر رعيّت و خوش‌رويى و ملايمت با مردم و مدارا و سعهء صدر توصيه مىكند .\r\nدر بخش سوم عدالت و مساوات در ميان مردم را حتى در اشاره و نگاه و تحيّت و تعارفات معمولى به او گوشزد مىفرمايد مبادا زورمندان ، طمع در تبعيض كنند و ضعيفان از عدالت مأيوس شوند .\r\nاز جمله كسانى كه مخاطب در اين نامه را مالك اشتر ذكر كرده‌اند مرحوم شيخ مفيد در امالى صفحهء 79 و طبرى مورخ معروف در تاريخ خود جلد 4 ، صفحهء 71 در حوادث سال 38 است .\r\n* * *\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nأَمَّا بَعْدُ ، فَإِنَّكَ مِمَّنْ أَسْتَظْهِرُ بِهِ عَلَى إِقَامَةِ الدِّينِ ، وَأَقْمَعُ بِهِ نَخْوَةَ الْأَثِيمِ ، وَأَسُدُّ بِهِ لَهَاةَ الثَّغْرِ الْمَخُوفِ . فَاسْتَعِنْ بِاللَّهِ عَلَى مَا أَهَمَّكَ ، وَاخْلِطِ الشِّدَّةَ بِضِغْثٍ مِنَ اللِّينِ ، وَارْفُقْ مَا كَانَ الرِّفْقُ أَرْفَقَ ، وَاعْتَزِمْ بِالشِّدَّةِ حِينَ لَاتُغْنِي عَنْكَ إِلَّا الشِّدَّةُ ، وَاخْفِضْ لِلرَّعِيَّةِ جَنَاحَكَ ، وَابْسُطْ لَهُمْ وَجْهَكَ ، وَأَلِنْ لَهُمْ جَانِبَكَ ، وَآسِ بَيْنَهُمْ فِي اللَّحْظَةِ وَالنَّظْرَةِ وَالْإِشَارَةِ وَالتَّحِيَّةِ ، حَتَّى لَايَطْمَعَ الْعُظَمَاءُ فِي حَيْفِكَ ، وَلَا يَيْأَسَ الضُّعَفَاءُ مِنْ عَدْلِكَ ، وَالسَّلَامُ .\r\n\r\nترجمه\r\nاما بعد ( از حمد و ثناى الهى ) به يقين تو از كسانى هستى كه من براى برپا داشتن دين از آنها كمك مىگيرم و سركشى و تكبر گنهكاران را به‌وسيلهء آنان درهم مىشكنم و گلوگاه‌هاى خطرناك را به كمك آنها حفظ مىكنم ، بنابراين از خداوند در امورى كه براى تو مهم است يارى بجوى . سخت‌گيرى و شدت عمل را با نرمش در آميز . مادام كه مدارا كردن بهتر است مدارا كن ؛ اما در آنجا كه جز شدت عمل تو را بىنياز نمىكند تصميم به شدت بگير . پر و بالت را براى مردم بگستران ( و تواضع كن ) و با چهرهء گشاده با آنان روبه‌رو شو و در برابر آنان نرم‌خو و ملايم باش و مساوات را در ميان آنها حتى در مشاهده و نگاه‌كردن با گوشهء چشم و اشاره كردن و تحيت و تعارفات رعايت كن تا زورمندان در نقض عدالت به نفع خودشان طمع نورزند و ضعيفان از عدالت تو مأيوس نشوند .\r\nوالسلام .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nشرح و تفسير با مردم مدارا كن !\r\nهمان‌گونه كه در ذكر سند نامه اشاره شد ، مخاطب در اين نامه ظاهرا مالك اشتر است و تعبيرات امام عليه السلام در مقام ستودن او نيز تناسب با شخصيتى همچون مالك دارد ، هرچند بسيارى از شارحان نهج‌البلاغه ذكرى از مخاطب اين نامه نكرده و به اجمال از آن گذشته‌اند .\r\nامام عليه السلام در بخش اوّل اين نامه اوصاف برجسته‌اى براى اين كارگزار ذكر مىكند تا او را به اعتماد به نفس و قوت و قدرت در برابر مشكلات تشويق نمايد . مىفرمايد : « اما بعد ( از حمد و ثناى الهى ) به يقين تو از كسانى هستى كه من براى برپا داشتن دين از آنها كمك مىگيرم و سركشى و تكبر گنهكاران را به‌وسيلهء آنان درهم مىشكنم و گلوگاه‌هاى خطرناك را به كمك آنها حفظ مىكنم » ؛\r\n( أَمَّا بَعْدُ ، فَإِنَّكَ مِمَّنْ أَسْتَظْهِرُ « 1 » بِهِ عَلَى إِقَامَةِ الدِّينِ ، وَأَقْمَعُ « 2 » بِهِ نَخْوَةَ « 3 »\r\nالْأَثِيمِ ، وَأَسُدُّ بِهِ لَهَاةَ « 4 » الثَّغْرِ « 5 » الْمَخُوفِ ) .\r\nاين تعبيرات نشان مىدهد كه امام عليه السلام گروهى از افراد شجاع و دلير و صاحب معرفت را انتخاب كرده بود كه در اين امور سه گانه يعنى اقامهء اركان دين ، درهم كوبيدن سركشان تبه‌كار و حفظ مرزهاى خطرناك از آنان كمك مىگرفته و مخاطب اين نامه يعنى مالك اشتر يكى از آنها بوده است .\r\nگويا امام عليه السلام مىخواهد بفرمايد : اگر مأموريتى را كه به تو براى تدبير امور\r\n\r\n\r\n","description":"","footnote":"\r\n( 1 ) . « أسْتَظْهِرُ » از ريشهء « استظهار » به معناى كمك گرفتن و يارى طلبيدن است .\r\n( 2 ) . « أقْمَعُ » از ريشهء « قَمع » بر وزن « قرض » به معناى منصرف ساختن كسى از مقصود خويش ، مقهور كردن و درهم شكستن و به تسليم واداشتن است و « مِقمعة » به معناى گرز و عمود آهنينى است كه بر سر افراد متمرّد مىكوبند و آنها را از كارشان باز مىدارند .\r\n( 3 ) . « نَخْوَة » به معناى تكبّر و خودبرتربينى است .\r\n( 4 ) . « لَهاة » به معناى زبان كوچك است . سپس به هرگونه گلوگاهى اطلاق شده است ؛ مانند جملهء بالا .\r\n( 5 ) . « الثَّغْر » به معناى مرز و در اصل به معناى هرگونه شكاف آمده است .\r\n","page_name":" 250 ","page_number":250},
  {"content":"\r\n\r\nمصر و اقامهء احكام دينى در آنجا و جلوگيرى از ظالمان و سركشان و حفظ ثغور آنجا در برابر تهديدهاى لشكر شام و طرفداران معاويه سپرده‌ام به موجب شايستگىهايى است كه در اين امور از تو سراغ دارم و به راستى مالك اشتر همين‌گونه بود كه امام عليه السلام او را در اين جمله‌هاى كوتاه و پرمعنا ستوده است .\r\nحوادثى كه در زندگى مالك اشتر واقع شد و در تواريخ آمده است گواه زندهء اين معناست .\r\nاز جمله زمانى كه على عليه السلام مىخواست با شورشيان جمل بجنگد عمار ياسر را به كوفه فرستاد تا مردم را براى پيوستن به لشكر على عليه السلام بسيج كند . راوى مىگويد : من در مسجد كوفه بودم . عمار مردم را بسيج مىكرد و مىگفت برويد ولى ابوموسى اشعرى روى منبر ايستاده بود و مىگفت نرويد ( و مردم سرگردان بودند ) ناگهان غلامان ابو موسى دوان دوان به سراغ او آمدند و گفتند : مالك اشتر وارد قصر شد و ما را زد و بيرون كرد . ابو موسى كه نام اشتر را شنيد از منبر فرود آمد و به سرعت به‌سوى قصر دارالاماره رفت و وارد قصر شد . اشتر به سراغ او آمد و گفت : بيرون آى خدا جانت را بيرون آورد . تو از كسانى هستى كه از قديم جزو منافقان بودى . ابوموسى تقاضا كرد و گفت : امشب را به من مهلت بده . مالك گفت : تا اوّل شب مهلت دارى ؛ ولى شب در آنجا نمان . مردم ريختند و مىخواستند اموال ابوموسى را غارت كنند اشتر آنها را نهى كرد . « 1 »\r\nنيز در تاريخ آمده است : هنگامى كه على عليه السلام در مسير خود به سوى ميدان صفين به سرزمين رقّه رسيد و مىبايست آن حضرت و اصحابش از روى نهر عبور كنند . مردم آنجا ( كه گويا علاقهء خاصّى به معاويه داشتند ) حاضر نشدند كه پلى براى حضرت و لشكريانش بسازند . حضرت تصميم گرفت از روى پل\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 501 ، حوادث سال 36 .\r\n","page_name":" 251 ","page_number":251},
  {"content":"\r\n\r\nمَنبِج « 1 » ( كه نسبتاً دوردست بود ) عبور كند . اشتر به مردم آنجا گفت : به خدا سوگند اگر اميرمؤمنان از روى اين پل بگذرد و شما پل خوبى در اينجا براى او نسازيد شمشير را در ميان شما مىكشم مردانتان را مىكشم و زمينتان را ويران مىسازم و اموالتان را مىگيرم . آنها به يكديگر نگاه كردند و گفتند : اين اشتر است به اين قسم وفا خواهد كرد . برخيزيد و پلى بسازيد . پل ساخته شد . تمام لشكر عبور كردند و اشتر آخرين كسى بود كه از آنجا عبور كرد .\r\nبه هر حال امام عليه السلام به دنبال اين سخن ، دستورات مهمى را به مالك در زمينهء رفتار با مردم مىدهد نخست مىفرمايد : « بنابراين از خداوند در امورى كه براى تو مهم است يارى بجوى » ؛\r\n( فَاسْتَعِنْ بِاللَّهِ عَلَى مَا أَهَمَّكَ ) .\r\nاشاره به اينكه خميرمايهء همهء موفقيّت‌ها تكيه بر ذات پاك خدا و يارى جستن از اوست .\r\nدر دستور دوم مىفرمايد : « سخت‌گيرى و شدت عمل را با نرمش در آميز » ؛\r\n( وَاخْلِطِ الشِّدَّةَ بِضِغْثٍ « 2 » مِنَ اللِّينِ ) .\r\nاشاره به اينكه كشوردارى و اصولا هيچ برنامهء اجتماعى و شخصى را نمىتوان با شدت عمل و عُنف به سامان رسانيد ، بلكه بايد نرمش و شدت با هم آميخته شود كه اگر تنها برنامه‌هاى شديد و سخت‌گيرانه باشد موجب تنفر و گاه كينه و عداوت مىگردد و كار به جايى نمىرسد و اگر تمام ، نرمش و ملايمت باشد بسيارى از افراد كار خود را جدّى نمىگيرند و موجب سستى و فشَل مىشود . اين همان چيزى است كه در برنامهء انبيا تحت عنوان\r\n« مُبَشِّراً وَنَذيراً »\r\nآمده است و خداوند عالم در عين اينكه در جاى عفو و رحمت ارحم الراحمين\r\n\r\n\r\n","description":"","footnote":"\r\n( 1 ) . « منبج » بر وزن « مجلس » اسم شهرى از شهرهاى شام بود .\r\n( 2 ) . « ضِغْث » بر وزن « حرص » به معناى دسته‌اى از چوب‌هاى نازك مانند ساقه گندم و جو يا رشته‌هاى خوشهء خرماست و به معناى بسته هيزم يا گياه خشكيده نيز آمده است و گاه به خواب‌هاى آشفته و درهم اطلاق مىشود و در اينجا به معناى مجموعه‌اى از عوامل نرمش است .\r\n","page_name":" 252 ","page_number":252},
  {"content":"\r\n\r\nاست ، به هنگام مجازات اشد المعاقبين است .\r\nدر دستور سوم براى اينكه معلوم شود اصل ، رِفق است يا شدّت مىفرمايد :\r\n« مادام كه مدارا كردن بهتر است مدارا كن ؛ اما در آنجا كه جز شدت عمل تو را بىنياز نمىكند تصميم به شدّت بگير » ؛\r\n( وَارْفُقْ مَا كَانَ الرِّفْقُ أَرْفَقَ ، وَاعْتَزِمْ بِالشِّدَّةِ حِينَ لَاتُغْنِي عَنْكَ إِلَّا الشِّدَّةُ ) .\r\nبه اين ترتيب اصل و اساس در مناسبات ميان حاكميّت و مردم ، بلكه در تمام مديريت‌ها رفق و مداراست ؛ ولى اگر كسانى از مدارا كردن مدير خواستند سوء استفاده كنند ، جز برخورد شديد چيز ديگرى كارساز نيست .\r\nدر روايتى معتبر مىخوانيم كه رسول خدا صلى الله عليه و آله فرمود :\r\n« إِنَّ الرِّفْقَ لَمْ يُوضَعْ عَلَى شَيْءٍ إِلَّا زَانَهُ وَلَا نُزِعَ مِنْ شَيْءٍ إِلَّا شَانَهُ ؛\r\nرفق و مدارا بر هيچ‌چيز گذارده نمىشود مگر اينكه آن را زينت مىبخشد و از چيزى برگرفته نمىشود مگر اينكه آن را زشت و بدنما مىكند » . « 1 »\r\n چو پرخاش بينى تحمل بيار * كه سهلى ببندد در كارزار\r\nبه شيرين‌زبانى و لطف و خوشى * توانى كه پيلى به مويى كَشى \r\nامروز هم مشاهده مىكنيم كه بهترين راه براى مبارزه با مفاسد اجتماعى و امر به معروف و نهى از منكر استفاده از برخوردهاى محبّت‌آميز و منطق توأم با ادب و مداراست كه اكثريت افراد از اين طريق رام مىشوند ؛ ولى گروه اندكى هستند كه جز با شدت عمل دست از اعمال خلاف برنمىدارند .\r\nدر چهارمين ، پنجمين و ششمين دستور مىفرمايد : « پر و بالت را براى مردم بگستران ( و تواضع كن ) و با چهرهء گشاده با آنان روبه‌رو شو و در برابر آنان نرم‌خو و ملايم باش » ؛\r\n( وَاخْفِضْ لِلرَّعِيَّةِ جَنَاحَكَ ، وَابْسُطْ لَهُمْ وَجْهَكَ ، وَأَلِنْ لَهُمْ جَانِبَكَ ) .\r\n\r\n\r\n","description":"","footnote":"\r\n( 1 ) . كافى ، ج 2 ، ص 119 ، ح 6 .\r\n","page_name":" 253 ","page_number":253},
  {"content":"\r\n\r\nاين تعبيرات در واقع برگرفته از آيات شريفهء قرآن است ؛ در يك جا خطاب به پيغمبر اكرم صلى الله عليه و آله مىفرمايد : « « وَاخْفِضْ جَناحَكَ لِلْمُؤْمِنينَ » ؛ و پر و بال ( عطوفت ) خود را براى مؤمنين فرود آر » . « 1 »\r\nو در جاى ديگر مىفرمايد : « « فَبِما رَحْمَةٍ مِنَ اللَّهِ لِنْتَ لَهُم » ؛ به سبب رحمت الهى ، در برابر مؤمنان ، نرم و مهربان شدى » . « 2 »\r\nدر هفتمين و آخرين توصيه مىفرمايد : « و مساوات را در ميان آنها حتى در مشاهده و نگاه‌كردن با گوشهء چشم و اشاره كردن و تحيّت و تعارفات رعايت كن تا زورمندان در نقض عدالت به نفع خودشان طمع نورزند و ضعيفان از عدالت تو مأيوس نشوند . والسّلام » ؛\r\n( وَآسِ « 3 » بَيْنَهُمْ فِي اللَّحْظَةِ وَالنَّظْرَةِ وَالْإِشَارَةِ\r\nوَالتَّحِيَّةِ ، حَتَّى لَايَطْمَعَ الْعُظَمَاءُ فِي حَيْفِكَ « 4 » ، وَلَا يَيْأَسَ الضُّعَفَاءُ مِنْ عَدْلِكَ ،\r\nوَالسَّلَامُ ) .\r\nاين دستور كه هم در مورد زمامداران و مديران جامعه آمده و هم در كتاب القضاء در وظايف قضات ديده مىشود دستورى است شايد منحصراً در اسلام كه قاضى يا فرماندار و زمامدار به هنگامى كه ارباب رجوع نزد او مىآيند ، همه را با يك چشم بنگرد ؛ اگر احترام مىكند و برمىخيزد ، براى همه برخيزد اگر تحيّت مىگويد و پاسخ سلام را به نحو اكمل ادا مىكند ، با همه چنين باشد و حتى نبايد به بعضى با تمام چشم نگاه كند و بعضى ديگر با گوشهء چشم . اين امر سبب مىشود كه همه حساب خود را بكنند و بدانند جايى كه در اين امور ساده مساوات و عدالت رعايت مىگردد نبايد انتظار داشت در امور مهم تبعيض واقع شود .\r\n\r\n\r\n","description":"","footnote":"\r\n( 1 ) . حجر ، آيهء 88 .\r\n( 2 ) . آل عمران ، آيهء 159 .\r\n( 3 ) . « آسِ » از ريشهء « مواساة » به معناى برابر ساختن با يكديگر گرفته شده است .\r\n( 4 ) . « حيف » به معناى انحراف از حق و عدالت است .\r\n","page_name":" 254 ","page_number":254},
  {"content":"\r\n\r\n\r\n47 و من كتاب له عليه السلام لِلْحَسَنِ وَالْحُسَيْنِ عليهما السلام لَمَّا ضَرَبَهُ ابْنُ مُلْجَمٍ لَعَنَهُ اللَّهُ\r\nاز وصاياى امام عليه السلام\r\nبه امام حسن و امام حسين عليهما السلام است ، هنگامى كه ابن ملجم - كه لعنت خدا بر او باد - به آن حضرت ضربه زد . « 1 »\r\n\r\nنامه در يك نگاه\r\nاين نامه كه در حقيقت يكى از وصاياى جامع و پرمحتواى امام عليه السلام هنگامى است كه در بستر شهادت افتاده بود ، خطاب به فرزندانش حسن و حسين عليهما السلام ، بلكه همهء شيعيان ، حاوى چند بخش مهم است :\r\nدر بخش اوّل امام عليه السلام آنها را توصيه به تقوا و بىاعتنايى به زرق و برق دنيا\r\n\r\n\r\n","description":"","footnote":"\r\n( 1 ) . سند نامه :\r\nاين وصيت‌نامه را گروه زيادى پيش از سيد رضى از آن حضرت نقل كرده‌اند ؛ از جمله ابومخنف ( لوط بن يحيى مطابق نقل مقاتل الطالبين ) و ابو حاتم سجستانى در كتاب المعمرون و طبرى در تاريخ معروف خود در حوادث سال 40 و كلينى در كتاب كافى و مسعودى در مروج الذهب و شيخ صدوق در من لا يحضره الفقيه و جمعى ديگر ( مصادر نهج‌البلاغه ، ج 3 ، ص 379 - / 381 ) .\r\n","page_name":" 255 ","page_number":255},
  {"content":"\r\n\r\nو طرفدارى از حق و حمايت از مظلوم در برابر ظالم مىكند .\r\nدر بخش دوم - كه در آن صريحاً مىگويد : مخاطب من تمام فرزندان و خانواده و همهء كسانى است كه اين نامهء من تا دامنهء قيامت به آنها مىرسد - بار ديگر توصيه به تقوا و سپس دعوت به نظم در همه كار و اصلاح در ميان مردم و اهمّيّت آن دارد .\r\nدر بخش سوم انگشت روى چند مسألهء بسيار مهم گذارده و دعوت به كفالت ايتام و حفظ حقوق همسايگان و عمل به قرآن و اهتمام به امر نماز و حج و جهاد با مال و جان و زبان و ارتباط با يكديگر و ترك جدايىها و امر به معروف و نهى از منكر دارد .\r\nدر آخرين بخش فرزندان عبدالمطلب را مورد خطاب قرار داده و تأكيد مىكند كه بعد از شهادت من خون مسلمانان را نريزيد و به بهانهء اين شهادت از اين و آن انتقام نگيريد . تنها قاتل من مسئول است و او بايد كشته شود و سپس توصيه مىكند كه پس از كشتن وى بدن او را مثله نكنيد و به خاك بسپاريد .\r\n* * *\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nبخش اوّل\r\nأُوصِيكُمَا بِتَقْوَى اللَّهِ ، وَأَلَّا تَبْغِيَا الدُّنْيَا وَإِنْ بَغَتْكُمَا ، وَلَا تَأْسَفَا عَلَى شَيْءٍ مِنْهَا زُوِيَ عَنْكُمَا ، وَقُولَا بِالْحَقِّ وَاعْمَلَا لِلْأَجْرِ ، وَكُونَا لِلظَّالِمِ خَصْماً وَلِلْمَظْلُومِ عَوْناً .\r\n\r\nترجمه\r\nمن شما را به تقوا و پرهيزكارى ( و ترس از مخالفت پروردگار ) توصيه مىكنم و سفارش مىكنم و در پى زرق و برق دنيا نباشيد ، هرچند دنيا به سراغ شما بيايد و بر آنچه از دنيا از دست مىدهيد تأسف نخوريد . سخن حق بگوييد و براى اجر و پاداش الهى ( نه براى چشم‌داشت از مردم ) كار كنيد ، همواره دشمن ( سرسختِ ) ظالم و يار و مددكار مظلوم باشيد .\r\n\r\nشرح و تفسير يار مظلوم و دشمن ظالم باشيد\r\nاين دومين وصيّتِ امام عليه السلام است كه در بستر شهادت خود بيان فرموده ( وصيّتِ پرمعناى ديگرى هم از آن حضرت در نامهء 23 گذشت ) .\r\nهمان‌گونه كه اشاره شد امام عليه السلام اين سخنان را در بستر شهادت به عنوان وصيت بيان فرمود و مىدانيم انسان در چنين حالتى سعى دارد خواسته‌هاى مهم خود را در عباراتى كوتاه بيان كند . وصيت امام عليه السلام به چگونگى تقسيم اموال و ثروت او نيست ، چون مال و ثروتى از خود به يادگار نگذاشت . و اگر مقدارى مال داشت آنها را به صورت موقوفه در آورده بود . وصيت او دربارهء ارزش‌هاى\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nاسلامى و فضايل انسانى و برنامه‌هاى واجب دينى است .\r\nگرچه مخاطب در اين بخش از وصيت تنها دو فرزندش حسن و حسين عليهما السلام هستند ؛ ولى به قرينهء بخش دوم اين وصيت‌نامه ، ديگران نيز به اين خطاب مهم مخاطب‌اند .\r\nبه هر حال امام عليه السلام در بخش اوّل اين وصيت فرزندانش را به هفت موضوع مهم سفارش مىكند :\r\nنخست مىفرمايد : « من شما را به تقوا و پرهيزكارى ( و ترس از مخالفت پروردگار ) توصيه مىكنم » ؛\r\n( أُوصِيكُمَا بِتَقْوَى اللَّهِ ) .\r\nآرى همان‌گونه كه بارها گفته‌ايم تقوا يعنى احساس مسئوليت درونى در برابر فرمان‌هاى الهى كه خميرمايهء تمام برنامه‌هاى انبيا و اولياست و بدون آن ، كسى از وسوسه‌هاى شيطان و هواى نفس رهايى نمىيابد . كليد در بهشت تقواست و مركب راهوار براى قرب الى اللَّه پرهيزكارى است .\r\nحضرت در دومين و سومين توصيه مىفرمايد : « و سفارش مىكنم در پى زرق و برق دنيا نباشيد ، هرچند دنيا به سراغ شما بيايد و بر آنچه از دنيا از دست مىدهيد تأسف نخوريد » ؛\r\n( وَأَلَّا تَبْغِيَا « 1 » الدُّنْيَا وَإِنْ بَغَتْكُمَا ، وَلَا تَأْسَفَا عَلَى شَيْءٍ مِنْهَا\r\nزُوِيَ « 2 » عَنْكُمَا ) .\r\nالبته دنيا بخش‌هايى دارد : بخشى براى زندگى انسان ضرورى است . بخش ديگرى رفاه معقولانه است ؛ ولى بخشى بالاتر از اينها براى هواپرستى و تفاخر و مانند آن است . به يقين امام عليه السلام از بخش اوّل و دوم نهى نمىكند . منظور امام عليه السلام بخش سوم است . همان‌گونه كه قرآن مجيد مىگويد : « « وَمَا الْحَياةُ الدُّنْيا إِلَّا مَتاعُ\r\n\r\n\r\n","description":"","footnote":"\r\n( 1 ) . « تَبْغِيا » و « بَغَت » هر دو از ريشهء « بُغاء » بر وزن « كلاه » به معناى طلب كردن گرفته شده است .\r\n( 2 ) . « زُوِىَ » از ريشهء « زَىّ » بر وزن « حىّ » به معناى دور كردن و نهى كردن و گرفتن است و در جملهء بالا « زُوِىَ » به معناى « گرفته شده » آمده است .\r\n","page_name":" 258 ","page_number":258},
  {"content":"\r\n\r\nالْغُرُورِ » ؛ و زندگى دنيا جز متاع و سرمايهء فريب نيست » « 1 » به يقين دنبال اين بخش از دنيا رفتن انسان را از خدا و آخرت دور مىسازد و آلودهء انواع گناهان مىكند .\r\nاينكه مىفرمايد : به آنچه از دست رفت تأسف نخوريد ، دليل روشنى دارد ، زيرا تأسف بر از دست رفته‌ها چيزى را به انسان باز نمىگرداند و انسان را از فعاليّت‌هاى مثبت براى حفظ آنچه در دست دارد باز مىدارد .\r\nاين سخن در واقع برگرفته از قرآن مجيد است كه مىفرمايد : « « لِكَيْلا تَأْسَوْا عَلى ما فاتَكُمْ وَلا تَفْرَحُوا بِما آتاكُمْ » ؛ ( بدانيد آنچه از سوى خداوند مقدّر شده است به شما مىرسد ) اين براى آن است كه جهت آنچه از دست داده‌ايد تأسف نخوريد و به آنچه به شما داده است دلبسته و شادمان نباشيد » . « 2 »\r\nدر حديث پرمعنايى مىخوانيم مردى با پيغمبر اكرم صلى الله عليه و آله نماز خواند هنگامى كه نماز تمام شد و آن مرد برگشت پيغمبر اكرم صلى الله عليه و آله به او اشاره كرد و فرمود : اين مرد از اهل بهشت است . عبد اللَّه بن عمرو كه از اصحاب حاضر در جلسه بود گفت : من به دنبال آن مرد رفتم و به او گفتم : عموجان ميهمان مىخواهى ؟ گفت :\r\nآرى . ديدم خيمه‌اى و گوسفندى و نخلى براى امرار معاش دارد . هنگام عصر از خيمه‌اش بيرون آمد گوسفند را دوشيد و مقدارى رطب از نخل چيد و پيش روى من گذاشت . با يكديگر غذا خورديم او خوابيد و من بيدار ماندم . او صبح افطار كرد و من روزه ( مستحبى ) گرفتم و اين كار سه شبانه روز ادامه يافت . ( من چيز مهمى در زندگى او نديدم ) به او گفتم : رسول خدا صلى الله عليه و آله دربارهء تو فرمود : تو اهل بهشت هستى ! بگو ببينم كار مهم تو چيست ؟ گفت : نزد همان كسى كه اين خبر را به تو داده است برو تا راز اين مطلب را براى تو بگشايد . من خدمت رسول خدا صلى الله عليه و آله آمدم و جريان را از آن حضرت سؤال كردم ، رسول خدا صلى الله عليه و آله فرمود : نزد\r\n\r\n\r\n","description":"","footnote":"\r\n( 1 ) . حديد ، آيهء 20 .\r\n( 2 ) . حديد ، آيهء 23 .\r\n","page_name":" 259 ","page_number":259},
  {"content":"\r\n\r\nخودش بازگرد و به او بگو تا خودش سرّ اين مطلب را بگويد . نزد او آمدم و گفتم : رسول خدا صلى الله عليه و آله دستور داده است خودت به من خبر دهى . گفت : اكنون مانعى ندارد مىگويم . ( بدان ) اگر تمام دنيا مال من باشد و از من بگيرند غمگين نمىشوم و اگر تمام دنيا را به من بدهند شادى نمىكنم و شب هنگام كه مىخوابم در دل من كينه و حسدى نسبت به هيچ‌كس نيست . عبد اللَّه گفت : ولى به خدا سوگند من چنين نيستم همه شب عبادت مىكنم و روزها غالباً روزه دارم ؛ اما اگر از مال دنيا گوسفندى به من داده شود شاد مىشوم و اگر از من گرفته شود غمگين مىگردم و خداوند تو را برترى آشكارى بر ما داده است . « 1 »\r\nآرى طبيعت دنيا چنين است كه روزى به دست مىآيد و روزى از دست مىرود نه اقبال آن قابل اطمينان است و نه ادبار آن .\r\nدر حديثى مىخوانيم : ابن عباس مىگويد : بعد از كلام رسول خدا صلى الله عليه و آله از كلام هيچ كس به اندازهء نامه‌اى كه امام على بن ابىطالب عليه السلام نوشت بهره نگرفتم ايشان در نامه‌اى به من نوشت :\r\n« أَمَّا بَعْدُ فَإِنَّ الْمَرْءَ يَسُوؤُهُ فَوْتُ مَا لَمْ يَكُنْ لِيُدْرِكَهُ وَيَسُرُّهُ دَرْكُ مَا لَمْ يَكُنْ لِيَفُوتَهُ فَلْيَكُنْ سُرُورُكَ بِمَا نِلْتَ مِنْ آخِرَتِكَ وَلْيَكُنْ أَسَفُكَ عَلَى مَا فَاتَكَ مِنْهَا وَمَا نِلْتَ مِنْ دُنْيَاكَ فَلَا تَكُن بِهِ فَرِحاً وَمَا فَاتَكَ مِنْها فَلَا تَأْسَ عَلَيْهِ حُزْناً وَلْيَكُنْ هَمُّكَ فِيمَا بَعْدَ الْمَوْتِ وَالسَّلَامُ ؛\r\nاما بعد ( از حمد و ثناى الهى ) انسان گاهى به سبب از دست رفتن چيزى ناراحت مىشود در حالى كه ( بر حسب تقدير الهى و عالم اسباب ) امكان وصول به آن وجود نداشته است و شادمان مىشود از چيزى كه هرگز از دست رفتنى نبوده است ، بنابراين شادى تو بايد به چيزى باشد كه از آخرتت به دست آوردى و تاسف تو بر چيزى باشد كه از آخرت از دست مىدهى . والسلام » . « 2 »\r\n\r\n\r\n","description":"","footnote":"\r\n( 1 ) . تفسير در المنثور ، ذيل آيهء 10 سورهء حشر .\r\n( 2 ) . ميزان الحكمة ، ج 3 ، باب حزن ، روايت 3789 . براى مطالعهء بيشتر به تفسيرى كه در همين كتاب ذيل نامهء 22 آمده است مراجعه شود .\r\n","page_name":" 260 ","page_number":260},
  {"content":"\r\n\r\nدر چهارمين و پنجمين توصيه مىفرمايد : « سخن حق بگوييد و براى اجر و پاداش الهى ( نه براى چشم‌داشت از مردم ) كار كنيد » ؛\r\n( وَقُولَا بِالْحَقِّ ، وَاعْمَلَا لِلْأَجْرِ ) .\r\nطرفدارى از حق همان چيزى است كه در آيات متعدّدى از قرآن به آن تصريح شده و حتى در سورهء « عصر » بر توصيه كردن يكديگر به بيان حق تكيه شده است : « وَتَواصَوا بِالحَقّ » .\r\nقابل توجّه اينكه حق معناى بسيار وسيعى دارد كه هر واقعيّت اعتقادى ، اخلاقى و حكمى را شامل مىشود و از سويى حق خدا بر خلق و حق مردم بر يكديگر و حق متقابل حكومت و مردم و حق انسان بر خويشتن را نيز در بر مىگيرد .\r\nاما عمل براى اجر و پاداش الهى همان خلوص نيّت است كه انسان چشم طمع از خلق برگيرد و ديده به پاداش الهى بدوزد و هر عملى را خالص براى او انجام دهد .\r\nسپس در ششمين و هفتمين توصيه به مسألهء بسيار مهمى اشاره كرده مىفرمايد : « و همواره دشمن ( سرسختِ ) ظالم و يار و مددكار مظلوم باشيد » ؛\r\n( وَكُونَا لِلظَّالِمِ خَصْماً وَلِلْمَظْلُومِ عَوْناً ) .\r\nاين توصيه در واقع تأكيدى است بر طرفدارى از حق كه در جمله‌هاى پيشين آمد . چه حقى از اين بالاتر كه انسان مظلوم را در برابر ظالم يارى دهد تا مظلوم به حقش برسد و ظالم از ظلمش دست بر دارد و جالب اينكه ظالم و مظلوم در اين دو جمله ، مطلق است و تنها مسلمانان را شامل نمىشود و به اين ترتيب هر مظلومى در جهان بايد زير چتر حمايت مسلمانان قرار گيرد و از ظلم هر ظالم و ستمگرى بايد پيشگيرى شود و اگر مدعيان حقوق بشر تنها به اين دو دستور عمل مىكردند به راستى دنيا گلستان بود . اين در حالى است كه مىبينيم آنها\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nهرجا منافع نامشروعشان اقتضا كند در كنار ظالم مىايستند و بر ضد مظلوم مىجنگند ، هرچند در شعارها مدعى حمايت از مظلوم‌اند .\r\nدر حديثى از پيغمبر اكرم صلى الله عليه و آله مىخوانيم :\r\n« مَنْ أَصْبَحَ لَايَهُمُّ بِظُلْمِ أَحَدٍ غَفَرَ اللَّهُ مَا اجْتَرَمَ ؛\r\nكسى كه صبح كند در حالى كه نخواهد به احدى ظلم و ستم كند خدا همهء گناهان او را مىبخشد » . « 1 »\r\nدر واقع اكثر گناهان را مىتوان نوعى از انواع ظلم شمرد و كسى كه ظلم را در تمام اشكالش ترك كند از گناهان رهايى مىيابد .\r\nدر حديثى از رسول خدا صلى الله عليه و آله مىخوانيم :\r\n« وَمَنْ أَخَذَ لِلْمَظْلُومِ مِنَ الظَّالِمِ كَانَ مَعِي فِي الْجَنَّةِ مُصَاحِبا ؛\r\nكسى كه حق مظلوم را از ظالم بستاند در بهشت با من همنشين خواهد بود » . « 2 »\r\nدر حديثى از امام امير المؤمنين عليه السلام در غررالحكم مىخوانيم :\r\n« أحْسَنُ العَدْلِ نُصْرَةُ المَظْلُومِ ؛\r\nبرترين عدالت يارى مظلومان است » . « 3 »\r\nحتى امام زين العابدين عليه السلام در دعاى 38 صحيفهء سجاديه به پيشگاه خداوند ( به عنوان يك سرمشق عمومى ) عرضه مىدارد :\r\n« اللَّهُمَّ إِنِّي أَعْتَذِرُ إِلَيْكَ مِنْ مَظْلُومٍ ظُلِمَ بِحَضْرَتِي فَلَمْ أَنْصُرْه ؛\r\nخداوندا من پوزش مىطلبم دربارهء مظلومى كه در حضور من مورد ستم قرار گرفت و من ياريش نكردم » .\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 332 ، ح 8 .\r\n( 2 ) . ، بحارالانوار ، ج 72 ، ص 359 .\r\n( 3 ) . غررالحكم ، ص 446 ، ح 10210 .\r\n","page_name":" 262 ","page_number":262},
  {"content":"\r\n\r\n\r\nبخش دوم\r\nأُوصِيكُمَا ، وَجَمِيعَ وَلَدِي وَأَهْلِي وَمَنْ بَلَغَهُ كِتَابِي « 1 » ، بِتَقْوَى اللَّهِ ، وَنَظْمِ أَمْرِكُمْ ، وَصَلَاحِ ذَاتِ « 2 » بَيْنِكُمْ ، فَإِنِّي سَمِعْتُ جَدَّكُمَا صلى الله عليه و آله يَقُولُ : « صَلَاحُ ذَات‌ِالْبَيْنِ أَفْضَلُ مِنْ عَامَّةِ الصَّلَاةِ وَالصِّيَامِ » .\r\n\r\nترجمه\r\nمن شما و تمام فرزندان و خاندانم و كسانى را كه اين وصيت‌نامه‌ام به آنها مىرسد به تقواى الهى و نظم در كارهاى خود و اصلاح ذات البين توصيه مىكنم ، زيرا من از جدّ شما صلى الله عليه و آله شنيدم كه مىگفت : « اصلاح ميان مردم از تمام نمازها و روزه‌ها برتر است » .\r\n\r\nشرح و تفسير برترين اصلاح ذات‌البين است\r\nامام عليه السلام در اين بخش از وصيت‌نامه مخاطبان خود را گسترش داده و افزون بر فرزندانش امام حسن و امام حسين عليهما السلام ، جميع فرزندان و خانواده و خويشاوندان و تمام كسانى را كه تا دامنهء قيامت اين وصيت‌نامه به دست ايشان مىرسد ، مخاطب قرار داده مىفرمايد : « من شما و تمام فرزندان و خاندانم\r\n\r\n\r\n","description":"","footnote":"\r\n( 1 ) . در روايتى طبق آنچه نويسندهء مصادر نهج‌البلاغه آورده ، آمده است : هنگامى كه طبيب معروف كوفه بعد ازمعاينه به امام عليه السلام عرض كرد كه من از حيات شما مأيوسم ، امام عليه السلام دستور داد دوات و قلمى آوردند و اين وصيت‌نامه را نوشت . ( مصادر نهج‌البلاغه ، ج 3 ، ص 379 ) .\r\n( 2 ) . « ذات » در اصل به معناى خلقت و بنيه و اساس چيزى است ، گرچه در اصطلاح فلاسفه به عين و حقيقت‌اشيا اطلاق مىشود ، بنابراين اصلاح يا صلاح ذات البين اشاره به بر طرف ساختن كدورت‌ها و كينه‌ها از ريشه و اساس است .\r\n","page_name":" 263 ","page_number":263},
  {"content":"\r\n\r\nو كسانى را كه اين وصيت‌نامه‌ام به آنها مىرسد ، به تقواى الهى و نظم در كارهاى خود و اصلاح ذات‌البين توصيه مىكنم ، زيرا من از جد شما صلى الله عليه و آله شنيدم كه مىگفت : اصلاح ميان مردم از تمام نمازها و روزه‌ها برتر است » ؛\r\n( أُوصِيكُمَا ، وَجَمِيعَ وَلَدِي وَأَهْلِي وَمَنْ بَلَغَهُ كِتَابِي ، بِتَقْوَى اللَّهِ ، وَنَظْمِ أَمْرِكُمْ ، وَصَلَاحِ ذَاتِ بَيْنِكُمْ ، فَإِنِّي سَمِعْتُ جَدَّكُمَا صلى الله عليه و آله يَقُولُ : « صَلَاحُ ذَاتِ الْبَيْنِ أَفْضَلُ مِنْ عَامَّةِ الصَّلَاةِ وَالصِّيَامِ » ) .\r\nدر اين بخش از نامه ، امام عليه السلام به سه امر مهم سفارش فرموده است : نخست بار ديگر بر تقواى الهى و پرهيزكارى تأكيد نموده كه راه نجات ، هميشه از آن مىگذرد و تنها زاد و توشهء انسان در سفر آخرت و معيار شخصيت هر كس و كرامت او در پيشگاه خدا به مقتضاى « إِنَّ أكْرَمَكُمْ عِنْدَاللَّهِ أتْقاكُمْ » است .\r\nدر دومين سفارش به نظم كارها به صورت كلى و گسترده اشاره كرده كه شامل نظم و امنيّت اجتماعى ، اقتصادى ، سياسى و نظم در عبادات و امور مربوط به خانواده و تعليم و تربيت مىشود . مىدانيم بقاى عالم هستى در سايهء نظمى است كه خدا براى آن مقرّر كرده است . اگر در كرات و افلاك نظمى نبود به زودى از هم متلاشى مىشد و اگر دستگاه‌هاى مختلف بدن انسان بر اساس نظم خاص خود حركت نكنند انسان به زودى بيمار مىشود و چشم از دنيا فرو مىبندد . هر جامعه‌اى كه فاقد نظم لازم شود منقرض مىگردد و هر انسانى راه بىنظمى را پيش گيرد هرگز به جايى نمىرسد ، هرچند داراى استعداد فراوان و امكانات زياد باشد .\r\nبه عنوان نمونه در درون خون انسان بيش از بيست نوع فلز و شبه فلز به نسبت خاصى به هم آميخته شده و هر كدام مأموريت خود را انجام مىدهند . اگر اين تركيب كمى به هم بخورد بيمارىها شروع مىشود و به همين دليل تمام پزشكان براى پىبردن به ريشه‌هاى اصلى بيمارى ، خون را در آزمايشگاه تجزيه\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nمىكنند تا ببينند در كدامين قسمت نظم به هم خورده است .\r\nدر مسائل فلكى گاه مىبينيم منجمان خسوف كامل را در فلان ساعت و فلان دقيقه و در فلان نقطهء روى زمين از مدت‌ها قبل پيش‌بينى مىكنند و گروه عظيمى در آن لحظه و در همان نقطه براى رصد كردن خورشيد در حال كسوف جمع مىشوند . اگر نظم دقيق حاكم نبود چگونه اين پيش‌بينى ممكن بود . آنها مىگويند حتى براى هزاران سال بعد هم مىتوانيم پديده‌هاى فلكى را پيش‌بينى كنيم .\r\nحال اگر انسان بخواهد در روابط اجتماعى راه بىنظمى را پيش گيرد ، به يقين وصله‌اى ناهمرنگ در جهان هستى خواهد بود و چنين امر استثنايى و ناهماهنگ با آفرينش محكوم بر فناست .\r\nاما صلاح ذات‌البين كه امام عليه السلام از پيغمبر اكرم صلى الله عليه و آله نقل فرموده كه از نماز و روزه هم بالاتر است دليل روشنى دارد ، زيرا اگر مسألهء اصلاح در ميان دوستان و رفع كدورت‌ها و زدودن دشمنىها و تبديل آن به صميميت و دوستى نباشد منجر به تشتت و تزلزل ميان آنها مىشود و به تعبير قرآن به فشل و سستى مىانجامد .\r\nبه همين دليل اصلاح ذات البين از برترين عبادت‌ها شمرده شده حتى در روايتى به منزلهء « جهاد فى سبيل اللَّه » عنوان گرديده كه\r\n« جَعَلَ النَّبِىُّ صلى الله عليه و آله اجْرَ المُصْلح بَيْنَ النَّاسِ كَاجْرِ المُجاهِدِ عِنْدَ النّاسِ ؛\r\nپيغمبر اكرم صلى الله عليه و آله پاداش كسى را كه در ميان مردم صلح و صفا برقرار سازد ، همچون كسى كه در راه خدا جهاد مىكند ، قرار داد » . « 1 »\r\nبى شك جهاد موجب عزّت اسلام است و كسى كه ميان مردم تفاهم ايجاد مىكند و جامعهء اسلامى را به وحدت و اتّحاد سوق مىدهد كار او هم موجب\r\n\r\n\r\n","description":"","footnote":"\r\n( 1 ) . تفسير ثعلبى ، ج 9 ، ص 80 .\r\n","page_name":" 265 ","page_number":265},
  {"content":"\r\n\r\nعزت اسلام و مسلمانان است .\r\nامام صادق عليه السلام مىفرمايد :\r\n« صَدَقَةٌ يُحِبُّهَا اللَّهُ إِصْلَاحُ بَيْنِ النَّاسِ إِذَا تَفَاسَدُوا وَتَقَارُبُ بَيْنِهِمْ إِذَا تَبَاعَدُوا ؛\r\nبخششى را كه خداوند دوست دارد همان اصلاح ميان مردم است هنگامى كه ميان آنها فسادى شود و نزديك ساختن آنها به يكديگر است به هنگامى كه از هم دور شوند » . « 1 »\r\nاين حديث از امام صادق عليه السلام معروف است كه به مفضل ( يكى از ياران امام ) دستور داده بود :\r\n« إِذَا رَأَيْتَ بَيْنَ اثْنَيْنِ مِنْ شِيعَتِنَا مُنَازَعَةً فَافْتَدِهَا مِنْ مَالِي ؛\r\nهنگامى كه بين دو نفر از پيروان ما مشاجره‌اى ببينى ( كه مربوط به امور مالى باشد ) از مال من بپرداز ( و آنها را با هم صلح ده ) ، لذا در روايتى مىخوانيم كه روزى دو نفر از شيعيان با هم اختلافى داشتند مفضل آنها را به منزل خود دعوت و چهارصد درهم به مدعى پرداخت كرد و نزاع را خاتمه داد سپس به آنها گفت : بدانيد اين از مال من نبود . از مال امام صادق عليه السلام بود كه براى حل اين‌گونه مشكلات در اختيار من گذارده است . « 2 »\r\nبا حديث ديگرى از احاديث فراوانى كه در اين زمينه وارد شده اين بحث را پايان مىدهيم : رسول خدا صلى الله عليه و آله فرمود :\r\n« ألا أُخْبِرُكُمْ بِأفْضَلٍ مِنْ دَرَجَةِ الصِّيامِ وَالصَّلاةِ وَالصَّدَقَةِ ؟ إصْلاحُ ذاتِ الْبَيْنِ فَإنَّ فَسادَ ذاتِ الْبَيْنِ هِيَ الْحالِقَةُ ؛\r\nآيا به شما خبر بدهم به چيزى كه از درجهء روزه و نماز و صدقه ( و زكات ) بالاتر است ؟ آن اصلاح ذات‌البين است ، زيرا فساد و اختلاف در ميان مردم نابوده كننده است » . « 3 »\r\nمرحوم علّامهء مجلسى پس از نقل روايت نبوى كه در كلام امام عليه السلام به آن اشاره شده ، از امالى شيخ طوسى نقل مىكند كه پس از ذكر اين روايت مىنويسد :\r\n\r\n\r\n","description":"","footnote":"\r\n( 1 ) . كافى ، ج 2 ، ص 209 ، ح 1 .\r\n( 2 ) . همان مدرك ، ح 3 و 4 .\r\n( 3 ) . كنزالعمال ، ح 5480 و مجموعهء ورام ، ج 1 ، ص 39 .\r\n","page_name":" 266 ","page_number":266},
  {"content":"\r\n\r\n« منظور از « عامَّة الصلاة وَالصيام » در اينجا نمازها و روزه‌هاى مستحب و مندوب است » « 1 » گويا اين توضيح شيخ طوسى به قرينهء روايت معتبرى از پيغمبر اكرم صلى الله عليه و آله است كه فرمود : « هيچ كس بعد از انجام واجبات ، عملى بهتر از اصلاح در ميان مردم انجام نداده است » . « 2 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 73 ، ص 44 .\r\n( 2 ) . همان مدرك ، ص 43 .\r\n","page_name":" 267 ","page_number":267},
  {"content":"\r\n . \r\n","description":"","footnote":"","page_name":" 268 ","page_number":268},
  {"content":"\r\n\r\n\r\nبخش سوم\r\nاللَّهَ اللَّهَ فِي الْأَيْتَامِ ، فَلَا تُغِبُّوا أَفْوَاهَهُمْ ، وَلَا يَضِيعُوا بِحَضْرَتِكُمْ . وَاللَّهَ اللَّه‌َفِي جِيرَانِكُمْ ، فَإِنَّهُمْ وَصِيَّةُ نَبِيِّكُمْ . مَا زَالَ يُوصِي بِهِمْ حَتَّى ظَنَنَّا أَنَّهُ سَيُوَرِّثُهُمْ وَاللَّهَ اللَّهَ فِي الْقُرْآنِ ، لَايَسْبِقُكُمْ بِالْعَمَلِ بِهِ غَيْرُكُمْ . وَاللَّهَ اللَّهَ فِي الصَّلَاةِ ، فَإِنَّهَا عَمُودُ دِينِكُمْ . وَاللَّهَ اللَّهَ فِي بَيْتِ رَبِّكُمْ ، لَاتُخَلُّوهُ مَا بَقِيتُمْ ، فَإِنَّهُ إِنْ تُرِكَ لَمْ تُنَاظَرُوا . وَاللَّهَ اللَّهَ فِي الْجِهَادِ بِأَمْوَالِكُمْ وَأَنْفُسِكُمْ وَأَلْسِنَتِكُمْ فِيسَبِيلِ اللَّهِ . وَعَلَيْكُمْ بِالتَّوَاصُلِ وَالتَّبَاذُلِ ، وَإِيَّاكُمْ وَالتَّدَابُرَ وَالتَّقَاطُعَ . لَا تَتْرُكُوا الْأَمْرَ بِالْمَعْرُوفِ وَالنَّهْيَ عَنِ الْمُنْكَرِ فَيُوَلَّى عَلَيْكُمْ شِرَارُكُمْ ، ثُمَّ تَدْعُونَ فَلَا يُسْتَجَابُ لَكُمْ .\r\n\r\nترجمه\r\nخدا را خدا را ، كه يتيمان را رعايت كنيد ، نكند آنها گاهى سير و گاهى گرسنه بمانند و در حضور شما ضايع شوند . خدا را خدا را ، كه در مورد همسايگان خود خوش‌رفتارى كنيد ، چرا كه آنان مورد توصيهء پيامبر شما هستند و او همواره نسبت به همسايگان سفارش مىفرمود تا آنجا كه ما گمان برديم به زودى آنها را در ارث شريك خواهد كرد . خدا را خدا را ، كه عمل به احكام قرآن را فراموش ننماييد ، نكند ديگران در عمل به آن بر شما پيشى گيرند . خدا را خدا را ، كه نماز را برپا داريد ، چرا كه ستون دين شماست . خدا را خدا را ، كه خانهء پروردگارتان را به فراموشى نسپاريد و تا زنده هستيد آن را خالى نگذاريد ، كه اگر زيارت خانهء خدا ترك شود به شما مهلت داده نخواهد شد ( و بلاى الهى نازل مىگردد ) . خدا را خدا را ، كه در جهاد با مال و جان و زبان خويش در راه خداوند كوتاهى نكنيد ،\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n( و از هر سه وسيله در اين راه بهره گيريد ) و بر شما لازم است پيوندهاى دوستى و محبّت و بذل و بخشش را فراموش نكنيد و بر حذر باشيد از اينكه به يكديگر پشت كنيد و رابطهء خود را با هم قطع نماييد . امر به معروف و نهى از منكر را ترك نكنيد كه اشرار بر شما مسلّط خواهند شد ، سپس هر چه دعا كنيد مستجاب نمىگردد .\r\n\r\nشرح و تفسير وصاياى مهم امام عليه السلام در بستر شهادت\r\nامام عليه السلام در اين بخش از نامه ، ده توصيهء مهم دربارهء مسائل اجتماعى و عبادى و اخلاقى مىفرمايد و در شش مورد ، آن را با جملهء « اللَّه اللَّه » كه دليل بر نهايت تأكيد است آغاز مىكند : نخست از يتيمان شروع كرده مىفرمايد : « خدا را خدا را ، كه يتيمان رعايت كنيد ، نكند آنها گاهى سير و گاهى گرسنه بمانند و در حضور شما ضايع شوند » ؛\r\n( اللَّهَ اللَّهَ فِي الْأَيْتَامِ ، فَلَا تُغِبُّوا « 1 » أَفْوَاهَهُمْ ، وَلَا يَضِيعُوا\r\nبِحَضْرَتِكُمْ ) .\r\nدربارهء اهتمام به امر يتيمان در قرآن مجيد و روايات ، تأكيدهاى فراوانى شده است كه حكايت از سيطرهء روح انسان دوستى و حمايت از ضعيفان در احكام اسلامى مىكند .\r\nدر آيهء 9 سورهء نساء مىخوانيم : « « وَلْيَخْشَ الَّذينَ لَوْ تَرَكُوا مِنْ خَلْفِهِمْ ذُرِّيَّةً ضِعافاً خافُوا عَلَيْهِمْ فَلْيَتَّقُوا اللَّهَ وَلْيَقُولُوا قَوْلًا سَدِيدًا » ؛ كسانى كه اگر فرزندان ناتوانى از خود به يادگار بگذارند ( از ستم ديگران ) به آنان مىترسند بايد ( از ستم دربارهء\r\n\r\n\r\n","description":"","footnote":"\r\n( 1 ) . « تَغُبّوا » از ريشهء « غَبّ » بر وزن « حد » به معناى عاقبت گرفته شده و اين مادّه گاهى بر كارها و امورى كه يك درميان انجام مىشود اطلاق مىگردد مانند روايت معروفى كه از پيغمبر اكرم صلى الله عليه و آله نقل شده كه به بعضى از يارانش فرمود : « زُرْ غِبّاً تَزْدَدْ حُبّاً ؛ همه روز به ديدن من نيا ، بلكه يك‌روز در ميان باشد تا محبّت شديدتر شود » ( مستدرك‌الوسائل ، ج 10 ، ص 374 ، ح 12210 ) .\r\n","page_name":" 270 ","page_number":270},
  {"content":"\r\n\r\nيتيمان مردم ) بترسند و از ( مخالفتِ فرمان ) خدا بپرهيزند و سخن استوار بگويند ( و با يتيمان مردم آن گونه كه لازمهء محبّت است سخن بگويند ) » .\r\nدر آيهء بعد مىفرمايد : « « إِنَّ الَّذينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِى بُطُونِهِمْ ناراً وَسَيَصْلَوْنَ سَعيراً » ؛ كسانى كه اموال يتيمان را به ظلم و ستم مىخورند ( در حقيقت ) تنها آتش مىخورند و به‌زودى در شعله‌هاى آتش ( دوزخ ) مىسوزند » .\r\nدر حديث معروفى از پيغمبر اكرم صلى الله عليه و آله نقل شده است :\r\n« مَنْ مَسَحَ عَلى رَأْسِ يَتيمٍ كانَ لَهُ بِكُلِّ شَعْرَةٍ تَمُرّ عَلى يَدِهِ نُورٌ يَوْمَ الْقِيامَةِ ؛\r\nهركس براى نوازش ، دست بر سر يتيمى كشد به تعداد موهايى كه دست او از آن مىگذرد در روز قيامت نور ( و حسنه‌اى ) خواهد داشت » . « 1 »\r\nآرى ! روح يتيمان تشنهء محبّت است و كارى كه محبّت و نوازش با آنها مىكند هيچ اكرام و احترامى نمىكند .\r\nدر حديث مشهور ديگرى از آن حضرت نقل شده است كه فرمود :\r\n« إنّ الْيَتيمَ إذا بَكى اهْتَزَّ لِبُكائِهِ عَرْشُ الرَّحْمنِ ؛\r\nهنگامى كه يتيم گريه مىكند عرش خدا به سبب آن به لرزه درمىآيد » . « 2 »\r\nدر ذيل اين حديث آمده است كه خداوند به فرشتگانش مىفرمايد : « اى فرشتگان من چه كسى اين يتيم را به گريه درآورد ؟ فرشتگان عرض مىكنند :\r\nخدايا تو آگاه‌ترى . خداوند مىفرمايد : اى ملائكهء من شما را گواه مىگيرم هركس گريهء او را خاموش و قلبش را خشنود كند من در قيامت او را خشنود خواهم كرد » .\r\nدر كتاب كافى آمده است كه روزى مقدار فراوانى عسل و انجير از سرزمين\r\n\r\n\r\n","description":"","footnote":"\r\n( 1 ) . مجمع البيان ، ج 10 ، ص 506 .\r\n( 2 ) . همان مدرك .\r\n","page_name":" 271 ","page_number":271},
  {"content":"\r\n\r\nهَمدان و حُلوان « 1 » خدمت اميرمؤمنان على عليه السلام آورده‌اند . امام عليه السلام به كسانى كه از وضع مردم باخبر بودند دستور داد جمعى از يتيمان را حاضر كنند و دستور داد مشك‌هاى عسل بياورند و از آن تناول كنند . سپس امام عليه السلام آن عسل‌ها را در ميان مردم تقسيم كرد ( و خود امام عليه السلام با انگشت مباركش عسل در دهان يتيمان مىگذاشت ) به حضرت عرض كردند : چرا اجازه نمىدهيد خودشان عسل را بخورند ؟ امام عليه السلام فرمود :\r\n« إِنَّ الْإِمَامَ أَبُو الْيَتَامَى وَإِنَّمَا أَلْعَقْتُهُمْ هَذَا بِرِعَايَةِ الآْبَاءِ ؛\r\nامام پدر يتيمان است . من عسل در دهان آنها گذاردم تا همچون پدران با آنها رفتار شود » . « 2 »\r\nجالب اينكه ابوالطفيل ( صحابى معروف كه از ياران خوب على عليه السلام بود ) مىگويد : على عليه السلام را ديدم كه يتيمان را دعوت مىكرد و با دست خود به يتيمان عسل مىخورانيد . يكى از ياران آن حضرت گفت : اى كاش من هم يتيم بودم . « 3 »\r\nسپس امام عليه السلام در دومين توصيهء مؤكّد خود از حق همسايگان سخن مىگويد و مىفرمايد : « خدا را خدا را ، كه در مورد همسايگان خود خوش‌رفتارى كنيد ، چرا كه آنان مورد توصيهء پيامبر شما هستند و او همواره نسبت به همسايگان سفارش مىفرمود تا آنجا كه ما گمان برديم به زودى آنها را در ارث شريك خواهد كرد » ؛\r\n( وَاللَّهَ اللَّهَ فِي جِيرَانِكُمْ ، فَإِنَّهُمْ وَصِيَّةُ نَبِيِّكُمْ . مَا زَالَ يُوصِي بِهِمْ حَتَّى ظَنَنَّا أَنَّهُ سَيُوَرِّثُهُمْ « 4 » ) .\r\nتعبير به\r\n« إِنَّهُمْ وَصِيَّةُ نَبِيِّكُمْ ؛\r\nآنها وصيت پيامبر شما هستند » يا از باب حذف مضاف است و در اصل اين‌گونه بوده است\r\n« فَإِنَّها مَحَلُّ وصِيَّةِ نَبِيِّكُمْ ؛\r\nآنها مورد\r\n\r\n\r\n","description":"","footnote":"\r\n( 1 ) . از شهرهاى كردستان عراق .\r\n( 2 ) . كافى ، ج 1 ، ص 406 ، ح 5 .\r\n( 3 ) . بحارالانوار ، ج 41 ، ص 29 .\r\n( 4 ) . « سَيُوَرِّثُهُمْ » « ورث » ( به صورت ثلاثى مجرد ) به معناى ارث بردن است ؛ ولى « ورّث » به شكل باب تفعيل به معناى ارث دادن يا ارث گذاردن است .\r\n","page_name":" 272 ","page_number":272},
  {"content":"\r\n\r\nوصيت پيامبر شما هستند » و يا از باب تأكيد است كه آنها عين وصيتند ؛ مانند « زيد عدل » كه مىگوييم فلان كس عين عدالت است .\r\nتعبير به « ظنّ » در جملهء\r\n« حَتَّى ظَنَنَّا أَنَّهُ سَيُوَرِّثُهُمْ ؛\r\nتا آنجا كه ما گمان برديم آنها را به زودى در ارث شريك مىكند » يا براى تأكيد بر تكرار سفارش پيامبر به همسايگان است و يا به معناى حقيقى آن است كه به راستى ما گمان برديم آن‌قدر مقام همسايه والاست كه ممكن است شبيه خويشاوندان در ارث سهيم باشد .\r\nبه هر حال همسايگان در اسلام احترام خاصى دارند بر عكس آنچه امروز در دنياى مادى مىبينيم كه گاه دو نفر بيست سال همسايهء يكديگرند و كاملًا از يكديگر بىخبرند .\r\nفلسفهء احترام به همسايه در اسلام روشن است ، زيرا اسلام دينى است كاملًا اجتماعى ؛ اجتماع خانواده ، اجتماع خويشاوندان ، اجتماع همسايگان ، اجتماع اهل‌يك شهر و اجتماع يك ملت و هر كدام در اسلام جايگاه مخصوصى دارند و اگر واقعاً همسايگان در فكر يكديگر باشند و غم‌ها و شادىها را ميان خود تقسيم كنند ، زندگى بسيار گواراتر خواهد شد و رنج‌ها و دردها و مشكلات ، هيچ كس را از پا در نمىآورد . امروز اين همسايه مشكل دارد و بقيه براى حل مشكل به يارى او برمىخيزند ، فردا كه نوبت همسايهء ديگر مىشود نيز به همين ترتيب .\r\nدر حديث پرمعنايى از پيغمبر اكرم صلى الله عليه و آله مىخوانيم كه فرمود :\r\n« هَلْ تَدْرُونَ مَا حَقُّ الْجَارِ مَا تَدْرُونَ مِنْ حَقِّ الْجَارِ إِلَّا قَلِيلًا أَلَا لَايُؤْمِنُ بِاللَّهِ وَالْيَوْمِ الآْخِرِ مَنْ لَايَأْمَنُ جَارُهُ بَوَائِقَهُ فَإِذَا اسْتَقْرَضَهُ أَنْ يُقْرِضَهُ وَإِذَا أَصَابَهُ خَيْرٌ هَنَّأَهُ وَإِذَا أَصَابَهُ شَرٌّ عَزَّاهُ لَا يَسْتَطِيلُ عَلَيْهِ فِي الْبِنَاءِ يَحْجُبُ عَنْهُ الرِّيحَ إِلَّا بِإِذْنِهِ وَإِذَا اشْتَرَى فَاكِهَةً فَلْيُهْدِ لَهُ فَإِنْ لَمْ يُهْدِ لَهُ فَلْيُدْخِلْهَا سِرّاً وَلَا يُعْطِي صِبْيَانَهُ مِنْهَا شَيْئاً يُغَايِظُونَ صِبْيَانَهُ ثُمَّ قَالَ رَسُولُ اللَّهِ صلى الله عليه و آله الْجِيرَانُ ثَلَاثَةٌ فَمِنْهُمْ مَنْ لَهُ ثَلَاثَةُ حُقُوقٍ حَقُّ الْإِسْلَامِ وَحَقُّ الْجِوَارِ وَحَقُّ الْقَرَابَةِ وَمِنْهُمْ مَنْ لَهُ حَقَّانِ حَقُّ الْإِسْلَامِ وَحَقُّ الْجِوَارِ وَمِنْهُمْ مَنْ لَهُ حَقٌّ وَاحِدٌ الْكَافِرُ\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nلَهُ حَقُّ الْجِوَارِ ؛\r\nآيا مىدانيد حق همسايه چيست ؟ ( مىدانم كه ) حق همسايه را جز به مقدار كم نمىدانيد . آگاه باشيد كسى كه همسايگانش از مزاحمت و آزار او در امان نباشند ايمان به خدا و روز قيامت نياورده است . بايد هنگامى كه از او وام مىخواهد به او وام دهد و اگر خير و خوبى به او برسد تبريك بگويد و اگر مصيبتى به او رسد تسليت بگويد و خانهء خود را در كنار او آن‌قدر بلند نكند كه مانع جريان هوا شود مگر به اجازهء او و هنگامى كه ميوه‌اى مىخرد ، هديه‌اى از آن براى او بفرستد و اگر هديه‌اى نمىفرستد به صورت پنهان ميوه را وارد منزل كند و آشكارا چيزى از آن را به دست كودكان خود ندهد كه مايهء ناراحتى كودكان همسايه شود .\r\nسپس رسول خدا صلى الله عليه و آله فرمود : همسايگان سه دسته‌اند بعضى داراى سه حق هستند : حق اسلام و حق همسايگى و حق خويشاوندى و بعضى از آنها دو حق دارند : حق اسلام و حق همسايگى و بعضى تنها يك حق دارند ( آرى ) كافر نيز حق همسايگى دارد » . « 1 »\r\nقرآن مجيد نيز در آيهء 36 سورهء نساء بعد از تأكيد بر والدين ، خويشاوندان ، يتيمان و مستمندان بر مسألهء احسان به همسايگان دور و نزديك تحت عنوان « وَالْجارِ ذِى الْقُرْبى وَالْجارِ الْجُنُبِ » تأكيد مىكند .\r\nجالب اينكه در حديثى از پيغمبر اكرم و اميرمؤمنان و امام باقر عليهم السلام آمده است كه حد همسايه چهل منزل از چهار طرف است . « 2 »\r\nگفتنى است منظور از اين روايت اين نيست كه چهل منزل از چهار طرف با خط مستقيم كه مجموعاً 160 منزل شود و منازل لابه‌لاى آن ، هر چند نزديك باشد همسايه محسوب نشوند ، بلكه منظور اين است كه دايره‌اى به شعاع چهل\r\n\r\n\r\n","description":"","footnote":"\r\n( 1 ) . مستدرك الوسائل ، ج 8 ، ص 424 ، ح 14 .\r\n( 2 ) . وسائل الشيعة ، ج 8 ، ص 491 آداب العشره ، باب 90 مراجعه شود .\r\n","page_name":" 274 ","page_number":274},
  {"content":"\r\n\r\nمنزل از هر طرف همگى همسايه مىشوند و مىدانيم سطح دايره را با ضرب كردن مجذور شعاع در عدد 14 / 3 به دست مىآورند كه در اينجا با يك محاسبهء ساده ، مجموع حدود پنج هزار خانه مىشود كه همه با توجّه به روايت فوق همسايه‌اند . حدود يك شهر بيست هزار نفرى .\r\nاين سخن را با ذكر داستانى تاريخى پايان مىدهيم : ابن ابىالحديد در شرح نهج‌البلاغهء خود نقل مىكند كه شخصى به نام ابو جهم خانهء خود را به صد هزار درهم فروخت . هنگامى كه مشترى مبلغ را حاضر ساخت به مشترى گفت : اين قيمت خانهء من است . قيمت همسايهء خوب من را هم بده گفت : كدام همسايه ؟\r\nتاكنون شنيده‌اى كه كسى قيمت همسايه را نيز بگيرد ؟ ابو جهم گفت : خانه‌ام را به من باز گردان و پولت را بگير . من همسايگى كسى را كه هميشه در فكر من است به اين آسانى رها نمىكنم . هرگاه خانه‌نشين شوم احوال من را مىپرسد و اگر او را ببينم اظهار محبّت مىكند و اگر به سفر بروم مراقب خانهء من است و اگر نزد او بروم مرا به خود نزديك مىسازد و اگر حاجتى بخواهم اجابت مىكند و اگر از او چيزى نخواهم ( و نياز داشته باشم ) او اقدام مىكند و اگر مصيبتى به من برسد تسليت مىگويد . اين سخن به آن مرد ثروتمند همسايه رسيد . صد هزار درهم براى او فرستاد گفت : اين قيمت خانهء توست بگير و خانه‌ات را هم نگه دار . « 1 »\r\nدر سومين توصيه امام عليه السلام سخن از قرآن به ميان مىآورد و مىفرمايد : « خدا را خدا را ، كه عمل به احكام قرآن را فراموش ننماييد ، نكند ديگران در عمل به آن بر شما پيشى گيرند » ؛\r\n( وَاللَّهَ اللَّهَ فِي الْقُرْآنِ ، لَايَسْبِقُكُمْ بِالْعَمَلِ بِهِ غَيْرُكُمْ ) .\r\nاين سخن اشاره به آن است كه نكند شما تنها به تلاوت قرآن و قرائت و تجويد آن قناعت كنيد و محتواى آن را به فراموشى بسپاريد در حالى كه بيگانگانِ از اسلام به محتواى آن عمل كنند . مثلًا آنها در ارائهء اجناس خود به\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 17 ، ص 9 .\r\n","page_name":" 275 ","page_number":275},
  {"content":"\r\n\r\nبازار ، صدق و امانت را رعايت كنند ؛ ولى شما چنين نباشيد و يا آنها به پيمان‌هاى خود عمل كنند و شما راه پيمان‌شكنى پيش گيريد . آنها در تحصيل علوم مختلف و نظم و انضباط بكوشند و شما بىاعتنا باشيد و عقب بمانيد . همان‌گونه كه امروز متأسفانه در بعضى از جوامع انسانى مشاهده مىكنيم كه حتى اجناس توليد شدهء در كشور خود را با مارك‌هاى بيگانگان به بازار مىفرستند و اين بدان مفهوم است كه مردم به اجناس كشورهاى خارجى اعتماد دارند ؛ ولى به اجناس خودشان اعتماد ندارند . آنها پيوسته براى پيشرفت‌هاى علمى نهايت تلاش و كوشش را دارند در حالى كه جمع كثيرى از مسلمانان در زمانى كه آنها نهضت علمى داشتند گويا در خواب فرو رفته بودند . اين امرى است بسيار دردناك .\r\nدر حديثى آمده است كه زياد بن لبيد نزد پيغمبر اكرم صلى الله عليه و آله بود ، حضرت مطلبى فرمود سپس اضافه كرد : اين موضوع هنگامى رخ مىدهد كه علم از ميان شما برچيده مىشود . زياد مىگويد : گفتيم چگونه علم برچيده مىشود در حالى كه ما قرآن مىخوانيم و فرزندان و فرزندان فرزندان ما تا روز قيامت قارى قرآن خواهند بود . پيغمبر اكرم صلى الله عليه و آله فرمود : واى بر تو زياد . من تو را از افراد با فضيلت مدينه مىدانستم ( اين چه سخنى است كه مىگويى ؟ ) آيا يهود و نصارا تورات و انجيل را نمىخوانند در حالى كه عمل به چيزى از دستورات آن نمىكنند .\r\n( بترسيد از اينكه شما هم به همين سرنوشت گرفتار شويد ) . « 1 »\r\nدربارهء اهمّيّت قرآن در خود قرآن و در روايات اسلامى تعبيرات بسيار مهمى وارد شده كه فوق تصوّر است و در خطبه‌هاى نهج‌البلاغه نيز سخنان بسيار بلند و پرمعنايى آمده است كه در بحث‌هاى پيشين گذشت ؛ ولى اينجا تنها به ذكر بخشى از خطبهء 182 كه در جلد هفتم از آن بحث كرديم بسنده مىكنيم و آن اينكه امام اميرالمؤمنين عليه السلام براى از دست رفتن برادران راستينش تأسف مىخورد\r\n\r\n\r\n","description":"","footnote":"\r\n( 1 ) . بهج الصباغه ، ج 11 ، ص 80 .\r\n","page_name":" 276 ","page_number":276},
  {"content":"\r\n\r\nو آنها را اين‌گونه مىستايد :\r\n« أَوِّهِ عَلَى إِخْوَانِيَ الَّذِينَ تَلَوُا الْقُرْآنَ فَأَحْكَمُوهُ وَتَدَبَّرُوا الْفَرْضَ فَأَقَامُوهُ أَحْيَوُا السُّنَّةَ وَأَمَاتُوا الْبِدْعَةَ دُعُوا لِلْجِهَادِ فَأَجَابُوا وَوَثِقُوا بِالْقَائِدِ فَاتَّبَعُوهُ ؛\r\nآه كجا رفتند برادران من آنها كه قرآن را تلاوت مىكردند و استوار مىساختند . در فرايض قرآن تدبّر مىكردند و آن رابرپا مىكردند . سنّت را زنده نگه مىداشتند و بدعت را مىميراندند . هنگامى كه به سوى جهاد دعوت مىشدند اجابت مىكردند و به رهبر خويش اطمينان داشتند و از او پيروى مىكردند » . « 1 »\r\nآن‌گاه امام عليه السلام در چهارمين توصيهء خود به سراغ نماز مىرود و براى اهمّيّت آن چنين توصيه مىكند : « خدا را خدا را ، كه نماز را برپا داريد ، چرا كه ستون دين شماست » ؛\r\n( وَاللَّهَ اللَّهَ فِي الصَّلَاةِ فَإِنَّهَا عَمُودُ دِينِكُمْ ) .\r\nتعبير « ستون دين » به‌طور گسترده در روايات معصومان عليهم السلام آمده است از جمله پيامبر اكرم صلى الله عليه و آله مىفرمايد :\r\n« إِنَّ عَمُودَ الدِّينِ الصَّلَاةُ وَهِيَ أَوَّلُ مَا يُنْظَرُ فِيهِ مِنْ عَمَلِ ابْنِ آدَمَ فَإِنْ صَحَّتْ نُظِرَ فِي عَمَلِهِ وَإِنْ لَمْ تَصِحَّ لَمْ يُنْظَرْ فِي بَقِيَّةِ عَمَلِهِ ؛\r\nنماز ستون دين است و آن نخستين چيزى از اعمال انسان است كه ( در قيامت ) به آن نظر مىشود . اگر نماز صحيح بود به ساير اعمال ( خوب او ) رسيدگى مىشود و اگر صحيح نبود به ساير اعمال او توجّه نخواهد شد » . « 2 »\r\nامام باقر عليه السلام اين سخن را به صورت گسترده‌ترى بيان فرمود :\r\n« الصَّلَاةُ عَمُودُ الدِّينِ مَثَلُهَا كَمَثَلِ عَمُودِ الْفُسْطَاطِ إِذَا ثَبَتَ الْعَمُودُ ثَبَتَتِ الْأَوْتَادُ وَالْأَطْنَابُ وَإِذَا مَالَ الْعَمُودُ وَانْكَسَرَ لَمْ يَثْبُتْ وَتِدٌ وَلَا طُنُبٌ ؛\r\nنماز ستون دين است مانند ستون خيمه ؛ هنگامى كه ستون خيمه ثابت و برقرار باشد طناب‌ها و ميخ‌ها كارآيى دارند و اگر ستون خيمه كج شود يا بشكند از ميخ‌ها و طناب‌ها كارى ساخته نيست » . « 3 »\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 182 .\r\n( 2 ) . تهذيب ، ج 2 ، ص 237 ، ح 5 .\r\n( 3 ) . بحارالانوار ، ج 79 ، ص 218 ، ح 36 .\r\n","page_name":" 277 ","page_number":277},
  {"content":"\r\n\r\nدليل آن اين است كه نماز ، انسان را پيوسته به ياد خدا مىاندازد و روح تقوا را در انسان زنده مىكند ، لذا او را از فحشا ، منكرات و ترك طاعات باز مىدارد و به اين ترتيب خيمهء دين برپا مىماند ؛ اما ترك نماز ، انسان را به خدافراموشى مىكشاند و آن كس كه خدا را فراموش كند آلودهء هر كار خلافى مىشود .\r\nآن‌گاه امام عليه السلام در پنجمين توصيهء خود دربارهء زيارت خانهء خدا مىفرمايد :\r\n« خدا را خدا را ، كه خانهء پروردگارتان را به فراموشى نسپاريد و تا زنده هستيد آن را خالى نگذاريد ، كه اگر زيارت خانهء خدا ترك شود به شما مهلت داده نخواهد شد ( و بلاى الهى نازل مىگردد ) » ؛\r\n( وَاللَّهَ اللَّهَ فِي بَيْتِ رَبِّكُمْ ، لَاتُخَلُّوهُ مَا بَقِيتُمْ ، فَإِنَّهُ إِنْ تُرِكَ لَمْ تُنَاظَرُوا ) .\r\nبعضى از شارحان نهج‌البلاغه\r\n« لَمْ تُنَاظَرُوا »\r\nرا اشاره به دور ماندن از نگاه لطف الهى به جهت بىاعتنايى به خانه‌اش يا دور ماندن از نگاه آميخته با عظمت مردم به سبب ترك وحدت صفوف و ضعف مسلمانان دانسته‌اند در حالى كه ظاهر اين است كه منظور از تناظر در اينجا مهلت دادن است . اشاره به اينكه مهلت الهى برداشته مىشود و عذاب نازل مىگردد . « 1 »\r\nدر حديثى از امام صادق عليه السلام مىخوانيم كه فرمود :\r\n« لَا يَزَالُ الدِّينُ قَائِماً مَا قَامَتِ الْكَعْبَةُ ؛\r\nاين دين برپاست تا آن زمانى كه كعبه برپا باشد » . « 2 »\r\nروايات دربارهء اهمّيّت حج و زيارت خانهء خدا به حدّى زياد است كه از حوصلهء اين بحث مختصر بيرون است و با ذكر يكى از آنها اين بحث را خاتمه مىدهيم :\r\n\r\n\r\n","description":"","footnote":"\r\n( 1 ) . مرحوم علّامهء مجلسى در بحارالانوار ، ج 42 ، ص 251 و جمعى از مترجمان نهج‌البلاغه جملهء بالا را به همان معنا كه گفتيم تفسير كرده‌اند . در مجمع البحرين نيز همين معنا ذكر شده . جمعى ديگر از بزرگان مانند مرحوم فيض در وافى و محقّق سبزوارى در ذخيرة المعاد و سيد احمد عاملى در مناهج الاخيار فى شرح الاستبصار نيز « لَمْ تُنَاظَرُوا » را به معناى « لَمْ تُمَهّلُوا » تفسير كرده‌اند .\r\n( 2 ) . كافى ، ج 4 ، ص 271 .\r\n","page_name":" 278 ","page_number":278},
  {"content":"\r\n\r\nيكى از ياران امام صادق عليه السلام مىگويد : به آن حضرت عرض كردم كسى با من دربارهء زيارت خانهء خدا مشورت كرد در حالى كه ( از نظر مالى يا جسمى ) ضعيف‌الحال بود من به او گفتم : حج بجا نياور ! امام عليه السلام به من فرمود :\r\n« مَا أَخْلَقَكَ « 1 »\r\nأَنْ تَمْرَضَ سَنَةً قَالَ فَمَرِضْتُ سَنَةً ؛\r\nچقدر سزاوار است كه ( به موجب گفتن اين سخن نادرست ) يك‌سال بيمار شوى ( و همين‌گونه شد ) من يك‌سال بيمار شدم » . « 2 »\r\nاين جمله نيز از يكى از سياستمداران انگليسى به نام گلادستون معروف است كه مىگويد : مادام كه مسلمانان قرآن مىخوانند و طواف خانهء خدا مىكنند و نام محمّد را هر صبح و شام بر مأذنه‌ها بر زبان مىرانند ، نصرانيّت در خطر بزرگى است بر شما باد كه قرآن را بسوزانيد و كعبه را ويران كنيد و نام محمّد را از اذان محو سازيد .\r\nسپس در ششمين توصيهء مهم خود مىفرمايد : « خدا را خدا را كه در جهاد با مال و جان و زبان خويش در راه خداوند كوتاهى نكنيد ( و از هر سه وسيله در اين راه بهره گيريد ) » ؛\r\n( وَاللَّهَ اللَّهَ فِي الْجِهَادِ بِأَمْوَالِكُمْ وَأَنْفُسِكُمْ وَأَلْسِنَتِكُمْ فِي سَبِيلِ اللَّهِ ) .\r\nمنظور از جهاد با انفس همان حضور در ميدان‌هاى جنگ براى حفظ اسلام و كشورهاى اسلامى در مقابل دشمنان است و جهاد به اموال كمك‌هاى مالى است كه براى بسيج لشكر اسلام در زمان‌هاى گذشته مىشد و امروز هم تمام كمك‌هايى كه در مسائل مختلف فرهنگى و اجتماعى و اقتصادى براى حفظ اسلام و مسلمانان مىشود مشمول آن است . جهاد به زبان نيز همان دفاع‌هاى منطقى و تبليغات مستمر براى پيشرفت اسلام است و امروز استفاده از تمام رسانه‌هاى ارتباط جمعى را در بر مىگيرد .\r\n\r\n\r\n","description":"","footnote":"\r\n( 1 ) . در بعضى از نسخ وسائل « ما أخْلَفَكَ » نقل شده است .\r\n( 2 ) . كافى ، ج 4 ، ص 271 ، ح 1 .\r\n","page_name":" 279 ","page_number":279},
  {"content":"\r\n\r\nجهاد قانونى عمومى در عالم آفرينش است ، زيرا تمام موجودات زنده اعم از گياهان ، انواع حيوانات و جانداران به‌وسيلهء جهاد ، موانع را از سر راه خود برمىدارند تا بتوانند به حيات مطلوب ادامه دهند .\r\nدر خلقت اين جهان هر موجودى معمولًا آفتى دارد كه اگر با آن آفت مبارزه نكند نابود مىشود و يا از پيشرفت باز مىماند .\r\nريشه‌هاى درختان براى به‌دست آوردن آب و غذا در اعماق زمين دائما در حركتند و هرگاه به مانعى مانند سنگى برسند يا آن را در هم مىشكنند و يا آن را دور زده به پيشروى خود ادامه مىدهند و گاه مىبينيم ريشه‌هاى لطيف گياهان مانند مته‌هاى فولادى موانع را سوراخ مىكنند .\r\nراه دور نرويم بدن ما در تمام طول شبانه‌روز در حال جهاد است ، زيرا ميكروب‌ها از چهار طريق ؛ آب ، هوا ، غذا و پوست بدن ( آنجايى كه خراشى بردارد ) هجوم مىآورند اگر نيروى دفاعى تن و گلبول‌هاى سفيد خون با آنها به پيكار برنخيزند ممكن است در يك روز انواع بيمارىها دامن ما را بگيرد اما اين جهاد خاموش و پر دامنه است كه سلامتى ما را حفظ مىكند .\r\nجوامعى كه جهاد را ترك كنند نيز در مدت كوتاهى يا نابود مىشوند و يا به ضعف و ذلت كشيده خواهند شد .\r\nدر حديثى از پيغمبر اكرم صلى الله عليه و آله مىخوانيم :\r\n« مَنْ تَرَكَ الْجِهَادَ أَلْبَسَهُ اللَّهُ ذُلًّا وَفَقْراً فِي مَعِيشَتِهِ وَمَحْقاً فِي دِينِهِ ؛\r\nآنها كه جهاد را ترك گويند خداوند لباس ذلت بر اندامشان مىپوشاند و فقر و احتياج بر زندگى آنها حاكم مىشود و دينشان را به‌تدريج از بين مىبرد » سپس مىافزايد :\r\n« إِنَّ اللَّهَ أَعَزَّ أُمَّتِي بِسَنَابِكِ خَيْلِهَا وَمَرَاكِزِ رِمَاحِهَا ؛\r\nخداوند امت مرا به‌وسيلهء سم ستورانش ( كه به سوى ميدان جهاد پيش مىروند ) و به‌وسيلهء پيكان نيزه‌هايش ( در برابر دشمن ) عزت مىبخشد » . « 1 »\r\n\r\n\r\n","description":"","footnote":"\r\n( 1 ) . تهذيب الاحكام ، ج 6 ، ص 123 ، ح 8 .\r\n","page_name":" 280 ","page_number":280},
  {"content":"\r\n\r\nدر حديث ديگرى از اميرمؤمنان على عليه السلام مىخوانيم :\r\n« وَاللَّهِ مَا صَلَحَتْ دُنْيَا وَلَا دِينٌ إِلَّا بِهِ ( بالجهاد ) ؛\r\nبه خدا سوگند هيچ دنيا و دينى جز با جهاد اصلاح نشد » . « 1 »\r\nدربارهء اهمّيّت جهاد در بحث‌هاى پيشين از جمله ذيل خطبهء 27 در جلد دوم در همين كتاب بحث‌هاى فراوانى داشته‌ايم .\r\nسپس در ادامهء سخن به چهار امر مهم ديگر توصيه مىكند نخست در بيان امر اوّل و دوم مىفرمايد : « و بر شما لازم است پيوندهاى دوستى و محبّت و بذل و بخشش را فراموش نكنيد » ؛\r\n( وَعَلَيْكُمْ بِالتَّوَاصُلِ وَالتَّبَاذُلِ ) .\r\nآن‌گاه در سومين و چهارمين توصيه مىافزايد : « و بر حذر باشيد از اينكه به يكديگر پشت كنيد و رابطهء خود را با هم قطع نماييد » ؛\r\n( وَإِيَّاكُمْ وَالتَّدَابُرَ وَالتَّقَاطُعَ ) .\r\n« تواصل » از ريشهء « وصل » ، هرگونه ارتباط و پيوند معنوى و مادى و عقلانى و عاطفى را شامل مىشود و « تباذل » از ريشهء بذل از قبيل ذكر خاص بعد از عام است ، زيرا يكى از طرق پيوند افراد جامعه با يكديگر بذل كمك‌هاى مادى به افرادى است كه به هر دليل نيازمند شده‌اند .\r\n« تدابر » از ريشهء « دبر » ( بر وزن عبد ) به معناى پشت كردن به هم و قهر كردن و دشمنى با يكديگر نمودن و « تقاطع » به معناى هرگونه قطع رابطه است . و اين دو واژه به عكس دو واژهء اوّل از قبيل ذكر خاص بعد از عام است ، زيرا تدابر به معناى جدايى كامل است و تقاطع هر نوع قطع پيوند را شامل مىشود .\r\nمسألهء پيوندهاى دوستى و محبّت كه گاه با زبان و از طريق ملاقات و امثال آن انجام مىشود در اسلام بسيار مهم است همان‌گونه كه بى محبتىها و جدايىها و قطع پيوندها منفور است . احاديث بسيارى در نكوهش هجران و جدايى در منابع معتبر روايى ما آمده كه گاه پشت انسان را مىلرزاند .\r\n\r\n\r\n","description":"","footnote":"\r\n( 1 ) . كافى ، ج 5 ، ص 8 ، ح 11 .\r\n","page_name":" 281 ","page_number":281},
  {"content":"\r\n\r\nدر حديثى كه مرحوم كلينى در كتاب كافى از امام صادق عليه السلام از رسول خدا صلى الله عليه و آله نقل كرده است مىخوانيم :\r\n« أَيُّمَا مُسْلِمَيْنِ تَهَاجَرَا فَمَكَثَا ثَلَاثاً لَايَصْطَلِحَانِ إِلَّا كَانَا خَارِجَيْنِ مِنَ الْإِسْلَامِ وَلَمْ يَكُنْ بَيْنَهُمَا وَلَايَةٌ فَأَيُّهُمَا سَبَقَ إِلَى كَلَامِ أَخِيهِ كَانَ السَّابِقَ إِلَى الْجَنَّةِ يَوْمَ الْحِسَاب ؛\r\nهرگاه دو مسلمان از هم قهر كنند و سه روز بگذرد و آشتى نكنند اگر در آن حال از دنيا بروند خارج از اسلام خواهند بود و ولايت و پيوند اخوت اسلامى در ميان آنها قطع مىشود و به هنگام آشتى كردن هر كدام پيشى گيرد او در قيامت براى رفتن به بهشت پيشى خواهد گرفت » . « 1 »\r\nدر همان كتاب از امام صادق عليه السلام مىخوانيم :\r\n« لَا يَزَالُ إِبْلِيسُ فَرِحاً مَا اهْتَجَرَ الْمُسْلِمَانِ فَإِذَا الْتَقَيَا اصْطَكَّتْ رُكْبَتَاهُ وَتَخَلَّعَتْ أَوْصَالُهُ وَنَادَى يَا وَيْلَهُ مَا لَقِيَ مِنَ الثُّبُورُ ؛\r\nهنگامى كه دو مسلمان از هم قهر كنند ابليس پيوسته شادى مىكند ؛ ولى هنگامى كه با هم آشتى كنند زانوهاى خود را به هم مىكوبد و پيوندهاى جسمى او ( گويا ) از هم جدا مىشود و فرياد مىزند : واى بر من از اين مصيبتى كه دامنم را گرفت » . « 2 »\r\nحتى در آنجا نيز كه كسى خودش را مظلوم و طرف مقابل را ظالم بداند بايد براى برقرارى آشتى و از ميان رفتن مظالم تلاش كند ، چنان كه در حديث ديگرى در كتاب كافى آمده است كه امام صادق عليه السلام فرمود :\r\n« لَا يَفْتَرِقُ رَجُلَانِ عَلَى الْهِجْرَانِ إِلَّا اسْتَوْجَبَ أَحَدُهُمَا الْبَرَاءَةَ وَاللَّعْنَةَ وَرُبَّمَا اسْتَحَقَّ ذَلِكَ كِلَاهُمَا فَقَالَ لَهُ مُعَتِّبٌ جَعَلَنِيَ اللَّهُ فِدَاكَ هَذَا الظَّالِمُ فَمَا بَالُ الْمَظْلُومِ قَالَ لِأَنَّهُ لَايَدْعُو أَخَاهُ إِلَى صِلَتِه ؛\r\nهر گاه دو نفر با هم قهر كنند يكى از آن دو مستحق لعن است و اى بسا هر دو مستحق باشند ، راوى از امام عليه السلام سؤال مىكند : فدايت شوم ظالم بايد مستحق لعن باشد مظلوم چرا ؟ فرمود : به سبب آن است كه برادرش را به آشتى ( معقولانه ) دعوت\r\n\r\n\r\n","description":"","footnote":"\r\n( 1 ) . كافى ، ج 2 ، ص 345 ، ح 5 .\r\n( 2 ) . همان مدرك ، ص 346 ، ح 7 .\r\n","page_name":" 282 ","page_number":282},
  {"content":"\r\n\r\nنمىكند » . « 1 »\r\nاشاره به اينكه بايد به صورت منطقى و مسالمت‌آميز مشكل خود را با يكديگر حل كنند .\r\nسرانجام امام عليه السلام در نهمين و دهمين وصيّت پر بار خود مىفرمايد : « امر به معروف و نهى از منكر را ترك نكنيد كه اشرار بر شما مسلّط خواهند شد سپس هر چه دعا كنيد مستجاب نمىگردد » ؛\r\n( لَا تَتْرُكُوا الْأَمْرَ بِالْمَعْرُوفِ وَالنَّهْيَ عَنِ الْمُنْكَرِ فَيُوَلَّى عَلَيْكُمْ شِرَارُكُمْ ، ثُمَّ تَدْعُونَ فَلَا يُسْتَجَابُ لَكُمْ ) .\r\nآيا در ميان حاكميت اشرار و ترك امر به معروف و نهى از منكر تنها يك رابطهء معنوى و مجازات الهى است و يا رابطهء ظاهرى هم وجود دارد ؟\r\nبه نظر مىرسد كه پيوند اينها با يكديگر به صورت منطقى قابل اثبات است ، چرا كه يكى از مصاديق مهم امر به معروف و نهى از منكر اقدام به اين دو در برابر حاكمان وقت است كه اگر خلافى مرتكب شوند عامّهء مردم به آنها تذكّر دهند و اگر معروفى را ترك كنند از آنها مطالبه نمايند . اگر اين دو ترك شود و حاكمان هيچ‌گونه مانع و اعتراضى در برابر خود نبينند جسور مىشوند و اشرار بر جامعهء اسلامى مسلّط مىگردند .\r\nامّا چرا دعاها براى رفع شر حاكمان شرور مستجاب نمىشود ؟ براى اينكه در روايات اسلامى آمده آنجا كه مصيبت به‌واسطهء سوء اختيار خود انسان و كوتاهى او باشد ، دعا براى رفع آن مستجاب نمىگردد و به آنها گفته مىشود : اين نتيجهء اعمال خود شماست چرا چنين كرديد كه به چنان عاقبت بدى گرفتار شويد ؟\r\nجالب اين است كه از امام على بن موسى الرضا عليهما السلام نقل شده حتى اگر نيكان هم در چنين شرايطى دعا كنند دعاى آنها مستجاب نخواهد شد :\r\n( فَيَدْعُو خِيَارُكُمْ فَلَا يُسْتَجَابُ لَهُمْ ) .\r\n« 2 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 344 ، ح 1 .\r\n( 2 ) . همان مدرك ، ج 5 ، ص 56 ، ح 3 .\r\n","page_name":" 283 ","page_number":283},
  {"content":"\r\n\r\n\r\nنكته اهمّيّت امر به معروف و نهى از منكر\r\nدربارهء اهمّيّت امر به معروف و نهى از منكر بحث‌هاى گسترده‌اى در آيات قرآن مجيد و روايات وارد شده است كه در اينجا تنها به دو روايت قناعت مىكنيم :\r\nدر حديثى از امام باقر عليه السلام مىخوانيم :\r\n« إِنَّ الْأَمْرَ بِالْمَعْرُوفِ وَالنَّهْيَ عَنِ الْمُنْكَرِ سَبِيلُ الْأَنْبِيَاءِ وَمِنْهَاجُ الصُّلَحَاءِ فَرِيضَةٌ عَظِيمَةٌ بِهَا تُقَامُ الْفَرَائِضُ وَتَأْمَنُ الْمَذَاهِبُ وَتَحِلُّ الْمَكَاسِبُ وَتُرَدُّ الْمَظَالِمُ وَتُعْمَرُ الْأَرْضُ وَيُنْتَصَفُ مِنَ الْأَعْدَاءِ وَيَسْتَقِيمُ الْأَمْر ؛\r\nامر به معروف و نهى از منكر راه انبيا و طريقهء صالحان است فريضهء بزرگى است كه با آن ساير فرايض برپا مىگردد جادّه‌ها امن و امان و كسب‌ها حلال مىشود ، حقوق غصب شده به صاحبانش بازگردانده شده و زمين‌ها آباد مىگردد و از دشمنان انتقام گرفته خواهد شد و تمام امور سامان مىيابد » . « 1 »\r\nدر ذيل همين حديث آمده است كه خداوند عزّوجل به شعيب پيامبر صلى الله عليه و آله وحى فرستاد كه من صد هزار نفر از قوم تو را كيفر خواهم داد ؛ چهل هزار نفر از اشرار و شصت هزار نفر از اخيار ! شعيب عرضه داشت : پروردگارا اشرار به جاى خود ، اخيار چرا ؟ خداوند عزّوجل به او وحى فرستاد :\r\n« دَاهَنُوا أَهْلَ الْمَعَاصِي وَلَمْ يَغْضَبُوا لِغَضَبِي ؛\r\nبا گنهكاران راه سازش و بىتفاوتى پيش گرفتند و هرگز به جهت خشم من خشمگين نشدند » . « 2 »\r\nدر حديث ديگرى از امام صادق عليه السلام مىخوانيم :\r\n« الْأَمْرُ بِالْمَعْرُوفِ وَالنَّهْيُ عَنِ الْمُنْكَرِ خَلْقَانِ مِنْ خَلْقِ اللَّهِ فَمَنْ نَصَرَهُمَا أَعَزَّهُ اللَّهُ وَمَنْ خَذَلَهُمَا خَذَلَهُ اللَّهُ ؛\r\nامر به معروف و نهى از منكر دو مخلوق ( برجسته ) از مخلوقان خدايند هركس اين دو\r\n\r\n\r\n","description":"","footnote":"\r\n( 1 ) . كافى ، ج 5 ، ص 55 ، ح 1 .\r\n( 2 ) . همان مدرك .\r\n","page_name":" 284 ","page_number":284},
  {"content":"\r\n\r\nرا يارى كند خدا به او عزّت مىبخشد و هركس دست از يارى اين دو بردارد خدا او را مخذول مىكند » . « 1 »\r\nتعبير به مخلوق در واقع نوعى تشبيه است . اين احتمال نيز وجود دارد كه خُلق به معناى خصلت باشد ، ولى به قرينهء ذيل حديث اين احتمال بعيد به نظر مىرسد .\r\nدر هر حال مسألهء امر به معروف و نهى از منكر از امورى است كه هم خداوند متعال به‌وسيلهء انبيا و اوليايش آن را انجام مىدهد و هم انبياى الهى و اوصياى آنها و هم تمام مردم به آن مأمورند .\r\nدر پايان اين بخش از وصيت‌نامه بايد با صراحت اعتراف كرد كه دستورات ده‌گانهء فوق چنانچه در زندگى مسلمانان پياده شود هم دنياى آنها تأمين مىگردد و با عزّت و قدرت و سربلندى خواهند زيست و هم آخرت آنها قرين سعادت و خوشبختى خواهد بود و از شخصيتى مانند اميرمؤمنان عليه السلام جز اين انتظار نمىرود كه در بستر شهادتش برنامهء سعادت دنيا و آخرت را در وصيت‌نامهء كوتاهش بيان فرمايد .\r\n* * *\r\n\r\n\r\n","description":"","footnote":"\r\n( 1 ) . كافى ، ج 5 ، ص 59 ، ح 11 .\r\n","page_name":" 285 ","page_number":285},
  {"content":"\r\n . \r\n","description":"","footnote":"","page_name":" 286 ","page_number":286},
  {"content":"\r\n\r\n\r\nبخش چهارم\r\nثُمَّ قَالَ :\r\nيَا بَنِي عَبْدِ الْمُطَّلِبِ ، لَاأُلْفِيَنَّكُمْ تَخُوضُونَ دِمَاءَ الْمُسْلِمِينَ خَوْضاً ، تَقُولُونَ : « قُتِلَ أَمِيرُ الْمُؤْمِنِينَ » . أَلَا لَاتَقْتُلُنَّ بِي إِلَّا قَاتِلِي . انْظُرُوا إِذَا أَنَا مِتُّ مِنْ ضَرْبَتِهِ هَذِهِ ، فَاضْرِبُوهُ ضَرْبَةً بِضَرْبَةٍ ، وَلَا تُمَثِّلُوا بِالرَّجُلِ ، فَإِنِّي سَمِعْتُ رَسُولَ اللَّهِ صلى الله عليه و آله يَقُولُ : « إِيَّاكُمْ وَالْمُثْلَةَ وَلَوْ بِالْكَلْبِ الْعَقُورِ » .\r\n\r\nترجمه\r\nسپس ( امام عليه السلام ) فرمود :\r\nاى فرزندان عبدالمطلب ! نكند بعد از شهادتم ( به بهانهء قتل من ) در خون مسلمانان فرو رويد و بگوييد : اميرمؤمنان كشته شد . آگاه باشيد جز قاتل من را به‌سبب قتل من نكشيد . ( درست ) بنگريد هرگاه من از اين ضربت از دنيا چشم پوشيدم ، او را تنها يك ضربت بزنيد تا يك ضربت در برابر يك ضربت باشد .\r\nو او را مثله نكنيد ( گوش و بينى و اعضاى او را جدا نسازيد ) كه من از رسول خدا صلى الله عليه و آله شنيدم كه مىفرمود : « از مثله كردن بپرهيزيد ، هرچند نسبت به سگ گزنده باشد ! » .\r\n\r\nشرح و تفسير سفارش اكيد امام عليه السلام دربارهء قاتلش !\r\nامام عليه السلام در بخش آخر اين نامه ، روى سخن را به خويشاوندان خود از فرزندان عبدالمطلب كرده سه دستور مهم دربارهء سرنوشت قاتل خود به آنها\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمىدهد كه نشانهء عظمت فوق‌العادهء امام و سعهء صدر آن حضرت است .\r\nنخست مىفرمايد : « اى فرزندان عبدالمطلب ! نكند بعد از شهادتم ( به بهانهء قتل من ) در خون مسلمانان فرو رويد و بگوييد : اميرمؤمنان كشته شد . آگاه باشيد جز قاتل من را به‌سبب قتل من نكشيد » ؛\r\n( ثُمَّ قَالَ : يَا بَنِي عَبْدِالْمُطَّلِبِ ، لَاأُلْفِيَنَّكُمْ « 1 »\r\nتَخُوضُونَ « 2 » دِمَاءَ الْمُسْلِمِينَ خَوْضاً ، تَقُولُونَ : « قُتِلَ أَمِيرُالْمُؤْمِنِينَ » . أَلَا لَاتَقْتُلُنَّ بِي إِلَّا\r\nقَاتِلِي ) .\r\nاين قضيه در طول تاريخ بسيار اتفاق افتاده است كه وقتى شخص بزرگى يا پادشاه و سلطانى كشته مىشود گروهى از روى تعصب به كشتار وسيعى دست مىزنند و گروه ديگرى نيز فرصت را غنيمت شمرده و به تسويه حساب‌هاى شخصى مىپردازند و مخالفان خود را به اين بهانه به قتل مىرسانند . همان‌گونه كه در تاريخ وارد شده است به بهانهء قتل عمر به دست ابولؤلؤ ، بازماندگان و دوستان او جمعى را به قتل رساندند . همچنين هنگامى كه مصعب ، برادر عبيد اللَّه بن زياد را كشت ، عبيداللَّه نذر كرد يكصد نفر از قريش را به قتل برساند .\r\nهشتاد نفر را به قتل رساند سپس با خبر شد كه مصعب كشته شده و سر او را براى عبد الملك برده‌اند . در اين هنگام آرام گرفت ؛ « 3 » ولى امام عليه السلام با پيش‌بينى حكيمانه‌اش جلو اين كار را گرفت به همين دليل بعد از شهادت آن حضرت تسويه حساب‌هاى شخصى به نام مبارك آن حضرت صورت نگرفت و ناامنىهايى كه در اين‌گونه موارد پيش مىآيد ، پيش نيامد .\r\nآن‌گاه در ادامهء اين سخن امام عليه السلام دستور دوم خود را صادر كرده مىفرمايد :\r\n\r\n\r\n","description":"","footnote":"\r\n( 1 ) . « أُلْفِيَنَّكُمْ » از ريشهء « لَفْو » بر وزن « لهو » در اصل به معناى جدا ساختن مانند جدا كردن گوشت از استخوان‌است و الفاء به معناى يافتن ناگهانى است .\r\n( 2 ) . « تَخُوضُونَ » از ريشهء « خَوْض » در اصل به معناى فرو رفتن در آب است سپس به ورود عميق در هر چيزىحتى در مباحث علمى اطلاق شده است .\r\n( 3 ) . رجوع شود به شرح نهج البلاغهء علّامهء تسترى ، ج 11 ، ص 87 .\r\n","page_name":" 288 ","page_number":288},
  {"content":"\r\n\r\n« ( درست ) بنگريد هرگاه من از اين ضربت از دنيا چشم پوشيدم ، او را تنها يك ضربت بزنيد تا يك ضربت در برابر يك ضربت باشد » ؛\r\n( انْظُرُوا إِذَا أَنَا مِتُّ مِنْ ضَرْبَتِهِ هَذِهِ ، فَاضْرِبُوهُ ضَرْبَةً بِضَرْبَةٍ ) .\r\nجالب اين است كه امام عليه السلام عدالت را دربارهء قاتل خودش حتى در كيفيت قصاص توصيه مىكند . مبادا ناراحتىهاى شديد شيعيانش سبب شود او را به طرز غير عادلانه‌اى قصاص كنند .\r\nحتى درنامهء 23 خوانديم كه امام عليه السلام مىفرمايد :\r\n« إِنْ أَبْقَ فَأَنَا وَلِيُّ دَمِي وَإِنْ أَفْنَ فَالْفَنَاءُ مِيعَادِي وَإِنْ أَعْفُ فَالْعَفْوُ لِي قُرْبَةٌ وَهُوَ لَكُمْ حَسَنَةٌ فَاعْفُوا أَلَا تُحِبُّونَ أَنْ يَغْفِرَ اللَّهُ لَكُمْ ؛\r\nاگر زنده بمانم ، ولىّ خون خويشم ( و مىتوانم قصاص يا عفو كنم ) و اگر از دنيا چشم بپوشم فنا ( در دنيا ) ميعاد و قرارگاه من است و اگر عفو كنم ، عفو براى من موجب قرب به خداست و براى شما ( در صورتى كه از ميان شما بروم ) حسنه و نيكى در نزد خداوند است ، بنابراين عفو كنيد آيا دوست نداريد خدا شما را بيامرزد » .\r\nاز اين عبارت استشمام مىشود كه امام عليه السلام حتى مايل بود قاتلش عفو شود ؛ ولى به يقين شرايط آن محيط هرگز آمادهء پذيرش اين عفو نبود و لذا امام عليه السلام در اينجا به حدّاقل امر قصاص توصيه مىفرمايد .\r\nقابل توجّه اينكه در تاريخ طبرى و همچنين در كامل ابن اثير آمده است كه قاتل على عليه السلام ، عبدالرحمان بن ملجم پيش از آنكه مولا به شهادت برسد گفت :\r\nمن چهل روز شمشير خود را تيز كردم و از خدا خواستم كه بدترين خلقش با آن به قتل برسد . امام عليه السلام فرمود : ( درست گفتى ) تو را كه بدترين خلق خدا هستى با شمشير خودت قصاص خواهند كرد » . « 1 »\r\nسپس امام عليه السلام در سومين و آخرين توصيهء خود مىفرمايد : « و او را مثله نكنيد\r\n\r\n\r\n","description":"","footnote":"\r\n( 1 ) . تاريخ طبرى ، ج 4 ، ص 111 ؛ كامل ابن اثير ، ج 3 ، ص 390 .\r\n","page_name":" 289 ","page_number":289},
  {"content":"\r\n\r\n( گوش و بينى و اعضاى او را جدا نسازيد ) كه من از رسول خدا صلى الله عليه و آله شنيدم مىفرمود : از مثله كردن بپرهيزيد ، هرچند نسبت به سگ گزنده باشد ! » ؛\r\n( وَلَا تُمَثِّلُوا « 1 » بِالرَّجُلِ ، فَإِنِّي سَمِعْتُ رَسُولَ اللَّهِ صلى الله عليه و آله يَقُولُ : « إِيَّاكُمْ وَالْمُثْلَةَ وَلَوْ بِالْكَلْبِ\r\nالْعَقُورِ « 2 » » ) .\r\nمثله كردن به عنوان انتقامى غير انسانى در جاهليت عرب معمول بود و به همين دليل اعراب جاهلى هنگامى كه در جنگ احد حمزه عموى پيامبر را شهيد كردند گوش و بينى آن بزرگوار را بريدند و به اين هم قناعت نكردند ، بلكه پهلوى او را شكافته جگر او را بيرون كشيدند . معروف است كه پيامبر پس از مشاهدهء اين منظره فرمود : اگر خداوند مرا بر قريش پيروز كند با سى نفر ( يا هفتاد نفر ) از آنها همين گونه رفتار مىكنم . اينجا بود كه آيهء شريفه نازل شد : « « وَإِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ وَلَئِنْ صَبَرْتُمْ لَهُوَ خَيْرٌ لِلصَّابِرينَ » ؛ وهرگاه خواستيد مجازات كنيد ، تنها همان‌گونه كه به شما تعدّى شده كيفر دهيد ؛ و اگر شكيبايى كنيد ، اين كار براى شكيبايان بهتر است » . « 3 » در اين هنگام پيغمبر اكرم صلى الله عليه و آله عرضه داشت خداوندا صبر مىكنم صبر مىكنم ( و انتقام نمىگيرم ) » . « 4 »\r\nمىدانيم پيغمبر اكرم صلى الله عليه و آله پس از فتح مكّه كاملًا قدرت داشت كه به شديدترين وجهى از آن جنايت‌كاران انتقام بگيرد ؛ ولى همه را مشمول عفو و رحمت گستردهء خود قرار داد .\r\nاضافه بر اين در حديثى از يكى از صحابه آمده است كه مىگويد :\r\n« مَا خَطَبَنَا\r\n\r\n\r\n","description":"","footnote":"\r\n( 1 ) . « تُمَثِّلُوا » از ريشهء « مَثْل » بر وزن « اصل » به معناى بريدن و جدا كردن اعضاى بدن كسى و عقوبت نمودن آمده‌است .\r\n( 2 ) . « عقور » به معناى درنده و گزنده ، صيغهء مبالغه از ريشهء « عقر » بر وزن « عقد » به معناى مجروح ساختن و زخمى نمودن است . اين واژه غالباً در مورد سگ به‌كار مىرود ولى گاه به حيوانات ديگر نيز اطلاق مىشود .\r\n( 3 ) . نحل ، آيهء 126 .\r\n( 4 ) . تفسير نمونه ، ج 11 ، ذيل آيهء 126 سورهء نحل .\r\n","page_name":" 290 ","page_number":290},
  {"content":"\r\n\r\nرَسُولُ اللَّهِ صلى الله عليه و آله خُطْبَةً أَبَداً إِلَّا أَمَرَنَا فِيهَا بِالصَّدَقَةِ وَنَهَانَا عَنِ الْمُثْلَة ؛\r\nرسول خدا هرگز خطبه‌اى براى ما ( در مسير ميدان جهاد ) ايراد نفرمود مگر اينكه در آن به صدقه دستور داد و از مثله كردن نهى نمود » . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 101 ، ص 216 ، ح 4 .\r\n","page_name":" 291 ","page_number":291},
  {"content":"\r\n . \r\n","description":"","footnote":"","page_name":" 292 ","page_number":292},
  {"content":"\r\n\r\n\r\n48 و من كتاب له عليه السلام إلى مُعاوِيَةَ\r\nاز نامه‌هاى امام عليه السلام\r\nبه معاويه است . « 1 »\r\n\r\nنامه در يك نگاه\r\nنخست لازم است به شأن ورود نامه اشاره كنيم و آن اينكه نويسندهء مصادر نهج‌البلاغه آورده است كه در يكى از روزهاى جنگ صفين كه كار جنگ بسيار پيچيده شده بود على عليه السلام عمامهء رسول خدا را بر سر پيچيد و گفت : اى مردم هركس امروز مىخواهد با خدا معامله كند آماده شود . ده هزار نفر يا بيشتر آمادهء جنگ در ركاب آن حضرت شدند و آن حضرت بعد از خواندن اشعارى حماسى\r\n\r\n\r\n","description":"","footnote":"\r\n( 1 ) . سند نامه :\r\nاين نامه در كتاب صفين نصر بن مزاحم و همچنين كتاب صفين ابن دَيزيل كه هر دو پيش از مرحوم سيد رضى مىزيستند آمده است . همچنين در كتاب الفتوح احمد بن اعثم كوفى كه او نيز قبل از سيد رضى مىزيسته مشروح‌تر از آنچه سيد رضى آورده ذكر شده است كه نشان مىدهد از منبع ديگرى آن را گرفته است ( مصادر نهج‌البلاغه ، ج 3 ، ص 383 و 384 ) .\r\n","page_name":" 293 ","page_number":293},
  {"content":"\r\n\r\nبر لشكر شام حمله كرد . همراهان امام عليه السلام نيز يكباره حمله‌ور شدند و تمام صفوف شاميان را در هم شكستند . هنگامى كه معاويه اين وضع را ديد پا در ركاب كرد و آمادهء فرار شد ؛ ولى عمرو بن عاص توصيه كرد كه قرآن‌ها را بر سر نيزه‌ها بلند كنند و لشكريان على عليه السلام را به گردن نهادن در برابر حكم قرآن دعوت نمايند و همين امر سبب شد كه در لشكر عراق اختلاف بيفتد . در اين هنگام معاويه نامه‌اى به على عليه السلام نوشت كه خلاصه‌اش چنين است : كار جنگ طولانى شده هر كدام از ما خود را بر حق مىداند . گروه زيادى در اين ميان كشته شدند و من مىترسم آينده بدتر باشد و ما در آينده در پيشگاه خدا مسئول خواهيم بود .\r\nمن تو را به چيزى دعوت مىكنم كه صلاح امت و باعث حفظ خون‌ها و دفع فتنه و دشمنى است و آن اينكه دو نفر حَكَم كه مورد رضايت ما باشند يكى از ياران من و ديگرى از ياران تو در ميان ما مطابق فرمان خدا حكم كند . از خدا بپرهيز و به حكم قرآن راضى باش . والسلام » .\r\nامام عليه السلام در پاسخ ، نامهء مورد بحث را نوشته است كه مشتمل بر نصايح مستدلى به معاويه و هشدار به اوست دربارهء عاقبت شوم اعمالش كه مايهء ندامت و خسران و پشيمانى است همان عاقبتى كه براى هر كس كه در برابر دعوت شيطان تسليم شود و زمام خود را به او بسپارد مسلّم است .\r\nدر بخش ديگرى از اين نامه ، امام عليه السلام اعلام مىدارد كه مسألهء حكَميّت قرآن را پذيرفته است نه به‌علّت دعوت معاويه ، بلكه به منظور عظمت و حرمت قرآن .\r\n* * *\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nوَإِنَّ الْبَغْيَ وَالزُّورَ يُوتِغَانِ الْمَرْءَ فِي دِينِهِ وَدُنْيَاهُ ، وَيُبْدِيَانِ خَلَلَهُ عِنْدَ مَنْ يَعِيبُهُ ، وَقَدْ عَلِمْتُ أَنَّكَ غَيْرُ مُدْرِكٍ مَا قُضِيَ فَوَاتُهُ ، وَقَدْ رَامَ أَقْوَامٌ أَمْراً بِغَيْرِ الْحَقِّ فَتَأَلَّوْا عَلَى اللَّهِ فَأَكْذَبَهُمْ ، فَاحْذَرْ يَوْماً يَغْتَبِطُ فِيهِ مَنْ أَحْمَدَ عَاقِبَةَ عَمَلِهِ ، وَيَنْدَمُ مَنْ أَمْكَنَ الشَّيْطَانَ مِنْ قِيَادِهِ فَلَمْ يُجَاذِبْهُ . وَقَدْ دَعَوْتَنَا إِلَى حُكْمِ الْقُرْآنِ وَلَسْتَ مِنْ أَهْلِهِ ، وَلَسْنَا إِيَّاكَ أَجَبْنَا ، وَلَكِنَّا أَجَبْنَا الْقُرْآنَ فِي حُكْمِهِ ، وَالسَّلَامُ .\r\n\r\nترجمه\r\n( بدانيد ) ظلم و ستم و سخنان باطل و بر خلاف حق انسان را در دين و دنيايش به هلاكت مىافكند و عيوب او را نزد عيب‌جويان آشكار مىسازد .\r\nمن مىدانم كه آنچه ( از سوى خداوند ) فوت آن مقدّر شده به دست نخواهى آورد . گروهى ( پيش از تو ) در مطالبهء امر ( خلافت ) به ناحق برخاستند و با هم به خدا سوگند ياد كردند ولى خداوند آنها را تكذيب كرد ( چرا كه هرگز به اهدافشان نرسيدند ) . از آن روزى برحذر باش كه افرادى كه كارهاى پسنديده انجام داده‌اند ، شادند و كسانى كه زمام خويش را به دست شيطان سپردند و آن را باز پس نگرفته‌اند ، سخت پشيمانند . تو ما را به حكميت قرآن دعوت كردى در حالى كه خود اهل قرآن نيستى . ( ما گرچه حكميّت قرآن را پذيرفتيم ) ولى مقصود ما پاسخ به تو نبود بلكه به قرآن پاسخ داديم و حكمش را گردن نهاديم والسّلام .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nشرح و تفسير نصيحت جامع به معاويه\r\nامام عليه السلام در اين نامهء كوتاه و پر معنا چند نكتهء مهم را به معاويه يادآور مىشود كه اگر پند امام عليه السلام را به گوش جان شنيده بود و به كار بسته بود آن همه فساد در جهان اسلام پيدا نمىشد و شجرهء شوم بنىاميّه در سرزمين مقدّس اسلام رشد و نمو نمىكرد .\r\nنخست به صورت اندرزى كلّى مىفرمايد : « ( بدانيد ) به يقين ظلم و ستم و سخنان باطل و بر خلاف حق انسان را در دين و دنيايش به هلاكت مىافكند و عيوب او را نزد عيب‌جويان آشكار مىسازد » ؛\r\n( وَإِنَّ الْبَغْيَ وَالزُّورَ « 1 » يُوتِغَانِ « 2 »\r\nالْمَرْءَ فِي دِينِهِ وَدُنْيَاهُ ، وَيُبْدِيَانِ خَلَلَهُ عِنْدَ مَنْ يَعِيبُهُ ) .\r\nآرى هيچ چيز بدتر از ظلم و گفتار باطل نيست ، زيرا انسان را فريب داده و به وادىهاى خطرناكى مىكشاند كه هيچ‌گونه راه بازگشتى از آن ندارد و دين و دنيايش را بر باد مىدهد و در افكار عموم مردم فردى فاسد و مفسد معرفى خواهد شد .\r\nدر دومين نكته مىفرمايد : « من مىدانم كه آنچه ( از سوى خداوند ) فوت آن مقدّر شده به دست نخواهى آورد » ؛\r\n( وَقَدْ عَلِمْتُ أَنَّكَ غَيْرُ مُدْرِكٍ مَا قُضِيَ فَوَاتُهُ ) .\r\nبسيارى از شارحان نهج‌البلاغه ، اين جمله را اشاره به خونخواهى دروغين عثمان از سوى معاويه مىدانند ، زيرا آنها كه دستشان به خون عثمان آغشته بود و يا با سكوت و ترك يارى او شريك در قتل او بودند ، براى پيشرفت كار خود\r\n\r\n\r\n","description":"","footnote":"\r\n( 1 ) . « الزُّور » زور بر وزن « كور » در اصل از ريشهء « زَوْر » بر وزن « غور » به معناى قسمت بالاى سينه گرفته شده‌سپس به هر چيزى كه از حد وسط منحرف گردد اطلاق شده و از آنجا كه سخنان باطل از حق منحرف گشته به آن زور گفته مىشود . شهادت زور نيز به معناى شهادت دروغ و باطل است .\r\n( 2 ) . « يُوتَغانِ » از ريشهء « وَتَغ » بر وزن « وجب » به معناى هلاك شدن و فاسد گشتن و هنگامى كه به باب افعال برود به معناى هلاك كردن و فاسد نمودن است .\r\n","page_name":" 296 ","page_number":296},
  {"content":"\r\n\r\nو تحميق عوام ، مطالبهء خون عثمان را عنوان كردند و از امام خواستند كه قاتلان عثمان را به آنها بسپارد تا قصاص كنند ؛ ولى امام عليه السلام مىفرمايد : با اين كار هرگز به مقصود خود نخواهى رسيد و تو و همدستانت كه شريك قتل عثمان بوده‌ايد هرگز نمىتوانيد خون او را مطالبه كنيد و قاتلان را به قصاص برسانيد .\r\nاين احتمال نيز وجود دارد كه منظور از جملهء\r\n« مَا قُضِيَ فَوَاتُهُ »\r\nحكومت شام باشد كه معاويه آن را از امام عليه السلام درخواست كرده بود . امام عليه السلام مىفرمايد : من هرگز تو را به چنين حكومتى منصوب نخواهم كرد . گواه بر اين احتمال مطلبى است كه در نامهء 17 گذشت .\r\nاحتمال ديگرى نيز از سوى بعضى از شارحان در اينجا داده شده و آن اينكه امام عليه السلام مىفرمايد : تو هرگز به دنيايى كه مىخواهى نخواهى رسيد و چند روز حكومت با تمام حوادث و مشكلاتش امرى است زود گذر و بيهوده و مرگ‌بار .\r\nشاهد اين تفسير جمله‌اى است كه در بعضى از نقل‌هاى اين نامه پيش از اين جمله آمده است كه مىفرمايد :\r\n« فَاحْذَرِ الدُّنْيَا فَإِنَّهُ لَافَرَحَ فِي شَيْءٍ وَصَلْتَ إِلَيْهِ مِنْهَا وَلَقَدْ عَلِمْتُ أَنَّكَ غَيْرُ مُدْرِكٍ مَا قُضِيَ فَوَاتُه ؛\r\nاز دنيا بپرهيز ، زيرا آنچه از زرق و برق دنيا نصيب تو مىشود شادى آفرين نيست و من مىدانم تو به آنچه فرمان الهى بر از دست رفتن آن صادر شده نخواهى رسيد » . « 1 »\r\nسپس امام عليه السلام در سومين نكته از نامهء خود به معاويه هشدار مىدهد تا از خواب غفلت بيدار گردد ، مىفرمايد : « گروهى ( پيش از تو ) در مطالبهء امر ( خلافت ) به ناحق برخاستند و با هم به خدا سوگند ياد كردند ؛ ولى خداوند آنها را تكذيب كرد ( چرا كه هرگز به اهدافشان نرسيدند ) » ؛\r\n( وَقَدْ رَامَ أَقْوَامٌ أَمْراً بِغَيْرِ الْحَقِّ فَتَأَلَّوْا « 2 » عَلَى اللَّهِ فَأَكْذَبَهُمْ ) .\r\n\r\n\r\n","description":"","footnote":"\r\n( 1 ) . ر . ك : بحارالانوار ، ج 32 ، ص 537 .\r\n( 2 ) . « تَأَلَّوا » از ريشهء « الِيّة » بر وزن « عطية » به معناى سوگند ياد كردن ، گرفته شده و هنگامى كه به باب تفعل برود ( مانند واژهء مورد بحث ) به معناى هم قسم شدن مىآيد . در بعضى از نسخ نهج‌البلاغه به‌جاى اين واژه تَأَوَّلُوا آمده كه در اينجا به معناى تفسير به رأى است ؛ يعنى گروهى براى رسيدن به اهداف خود آياتى از قرآن را بر طبق ميل و هواى نفس خويش تأويل كردند .\r\n","page_name":" 297 ","page_number":297},
  {"content":"\r\n\r\nشارحان نهج‌البلاغه غالباً اين جمله را اشاره به طلحه و زبير و پيروانشان كه براى رسيدن به خلافت آتش جنگ جمل را روشن كردند مىدانند . آنها هم‌پيمان شده بودند كه از پاى ننشينند تا حكومت بصره را به دست آورند و در صورت توانايى گسترش دهند ؛ ولى همگى ناكام و سردمداران كشته شدند و بقيه شكست سختى خوردند و عايشه كه از رهبران اصلى اين جنگ بود مورد عفو امام عليه السلام واقع شد و شرمسار به مدينه بازگشت و به اين ترتيب جملهء\r\n« فَأَكْذَبَهُمْ ؛\r\nخداوند آنها را تكذيب كرد و دروغشان را ظاهر ساخت » انجام گرفت .\r\nآن‌گاه امام عليه السلام در چهارمين نكتهء خود به معاويه هشدار مىدهد كه به ياد روز قيامت باشد و از عواقب كار خويش در آن روز نگران گردد ، مىفرمايد : « از آن روزى برحذر باش كه افرادى كه كارهاى پسنديده انجام داده‌اند ، شادند و كسانى كه زمام خويش را به دست شيطان سپردند و آن را باز پس نگرفته‌اند سخت پشيمانند » ؛\r\n( فَاحْذَرْ يَوْماً يَغْتَبِطُ « 1 » فِيهِ مَنْ أَحْمَدَ « 2 » عَاقِبَةَ عَمَلِهِ ، وَيَنْدَمُ مَنْ أَمْكَنَ « 3 »\r\nالشَّيْطَانَ مِنْ قِيَادِهِ « 4 » فَلَمْ يُجَاذِبْهُ ) .\r\nآرى در آن روز نيكان شاد و مسرورند و در عين حال تأسف مىخورند كه چرا بيشتر و بهتر عمل نكردند و بَدان به‌سبب سيئات اعمال و كيفرهايى كه با چشم مىبينند سخت نادم مىشوند .\r\nقرآن مجيد روز قيامت را « يَوْمُ الْحَسْرَة » شمرده است آنجا كه مىفرمايد :\r\n\r\n\r\n","description":"","footnote":"\r\n( 1 ) . « يَغْتَبِطُ » از ريشهء « غِبْطه » به معناى شادى و سرور است و گاه به معناى حسد نيز به‌كار رفته ( اما نه حسد به‌معناى آرزوى سلب نعمت از ديگرى ، بلكه به معناى رسيدن به نعمت‌هايى است كه نصيب ديگران شده ) .\r\n( 2 ) . « أَحْمَدَ » از ريشهء « حَمْد » در اينجا به معناى شايستهء ستايش يافتن است .\r\n( 3 ) . « أمْكَنَ » از ريشهء « امكان » در اينجا به معناى آسان كردن و وسايل كارى را فراهم نمودن است كه نتيجهء آن سلطه بر چيز يا شخصى مىشود .\r\n( 4 ) . « قِياد » به معناى افسار است و از ريشهء « قِيادَة » به معناى رهبرى كردن گرفته شده است .\r\n","page_name":" 298 ","page_number":298},
  {"content":"\r\n\r\n« « وَأَنْذِرْهُمْ يَوْمَ الْحَسْرَةِ إِذْ قُضِىَ الْأَمْرُ وَهُمْ في غَفْلَةٍ وَهُمْ لا يُؤْمِنُونَ » ؛ آنها را از روز حسرت ( روز رستاخيز ) بترسان ، در آن هنگام كه همه چيز پايان مىيابد ( بهشتيان به سوى بهشت و دوزخيان به سوى دوزخ مىروند ) ولى ( امروز ) آنها در غفلتند و ايمان نمىآورند » . « 1 »\r\nدر آيهء 54 سورهء يونس مىخوانيم : « « وَلَوْ أَنَّ لِكُلِّ نَفْسٍ ظَلَمَتْ ما فِى الْأَرْضِ لَافْتَدَتْ بِهِ وَأَسَرُّوا النَّدامَةَ لَمَّا رَأَوُا الْعَذابَ وَقُضِىَ بَيْنَهُمْ بِالْقِسْطِ وَهُمْ لا يُظْلَمُونَ » ؛ اگر آنها و هر كس ستم ( بر خويشتن و ديگران ) كرده تمامى آنچه را روى زمين است در اختيار داشته باشد ( همه را براى نجات خويش ) فديه مىدهد . و هنگامى كه عذاب را ببينند ( سخت پشيمان مىشوند اما ) پشيمانى خود را كتمان مىكنند ( مبادا رسواتر شوند ) و در ميان آنها به عدالت داورى مىشود ، و ستمى بر آنها نخواهد شد » .\r\nدر بعضى از نسخ نهج‌البلاغه « يَغْتَبَطُ » به صورت صيغهء مجهول آمده و مفهومش اين است : آنها كه كار نيك كرده‌اند مورد غبطه واقع مىشوند و اين تعبير با مفهوم غبطه سازگارتر است .\r\nسپس امام عليه السلام در آخرين نكته پس از اندرزهاى تكان‌دهندهء پيشين به سراغ هدف اصلى نامه مىرود و مىفرمايد : « تو ما را به حكميّت قرآن دعوت كردى در حالى كه خود اهل قرآن نيستى . ( ما گرچه حكميّت قرآن را پذيرفتيم ) ولى مقصود ما پاسخ به تو نبود ، بلكه به قرآن پاسخ داديم و حكمش را گردن نهاديم والسّلام » ؛\r\n( وَقَدْ دَعَوْتَنَا إِلَى حُكْمِ الْقُرْآنِ وَلَسْتَ مِنْ أَهْلِهِ ، وَلَسْنَا إِيَّاكَ أَجَبْنَا ، وَلَكِنَّا أَجَبْنَا الْقُرْآنَ فِي حُكْمِهِ ، وَالسَّلَامُ ) .\r\nبه يقين معاويه اهل قرآن نبود و قراين تاريخى نشان مىدهد ايمان درستى به آن نداشت ، بلكه قرآن را ابزارى براى رهايى از شكست قطعى و رسيدن به\r\n\r\n\r\n","description":"","footnote":"\r\n( 1 ) . مريم ، آيهء 39 .\r\n","page_name":" 299 ","page_number":299},
  {"content":"\r\n\r\nاهداف خود قرار داده بود .\r\nدر كتاب صفين آمده است : هنگامى كه لشكر شام قرآن‌ها را بر سر نيزه‌ها بلند كردند ، اميرمؤمنان عليه السلام فرمود :\r\n« عِبادَ اللَّهِ إنّي أَحَقُّ مَنْ أجابَ إلى كِتابِ اللَّهِ وَلكنَّ مُعاوِيَةَ وَعَمْرَو بْنَ الْعاصِ وَابْنَ أبي مُعيطٍ وَحَبيبَ بْنَ مُسْلِمَةٍ وَابْنَ أَبي سَرْحٍ لَيْسُوا بِأَصْحابِ دِينٍ وَلا قُرآنٍ إنّي أعْرَفُ بِهِمْ مِنْكُمْ صَحِبْتَهُمْ أطْفالًا وَصَحِبْتُهُمْ رِجالًا فَكانُوا شَرَّ أطْفالٍ وَشَرَّ رِجالٍ ؛\r\nاى مردم من سزاوارترين كسى هستم كه به دعوت قرآن پاسخ مىگويم و ليكن معاويه و عمرو بن عاص و ابن ابى معيط و حبيب بن مسلمه و ابن ابى سرح نه دين دارند و نه اهل قرآنند من آنها را بهتر از شما مىشناسم . از كوچكى با آنها بودم و در بزرگسالى نيز با آنها سر و كار داشتم آنها بدترين كودكان و بدترين مردان بودند » . « 1 »\r\nاز اين عبارت معلوم مىشود كه امام عليه السلام به اين حكميت ساختگى و دروغين قرآن هرگز راضى نبود ؛ ولى جمعى از ياران ناآگاه ، آن را بر امام تحميل نمودند و هنگامى كه عاقبت سوء آن را مشاهده كردند پشيمان شدند و عجب اينكه بر قبول حكميت از سوى امام معترض شدند .\r\n* * *\r\n\r\n\r\n","description":"","footnote":"\r\n( 1 ) . صفين ، ص 489 .\r\n","page_name":" 300 ","page_number":300},
  {"content":"\r\n\r\n\r\n49 و من كتاب له عليه السلام إلى مُعاوِيَةَ أيْضاً\r\nنامهء ديگرى از امام عليه السلام\r\nبه معاويه است . « 1 »\r\n\r\nنامه در يك نگاه\r\nهمان‌گونه كه در بحث سند نامه اشاره شد مخاطب اين نامه به عقيدهء بسيارى از مورخان و شارحان عمرو بن عاص است . دينورى در كتاب الاخبار الطوال به اين معنا تصريح كرده و نصر بن مزاحم در كتاب صفين علاوه بر اين معنا بخشى از نامه را كه مرحوم سيّد رضى به هنگام گزينش حذف كرده ذكر مىكند كه در آن بخش امام عليه السلام صريحاً به عمرو بن‌عاص هشدار مىدهد كه از معاويه پيروى نكند .\r\n\r\n\r\n","description":"","footnote":"\r\n( 1 ) . سند نامه :\r\nاين نامه را ابن اعثم كوفى در كتاب الفتوح و دينورى ( متوفاى 282 ) در الاخبار الطوال و نصر بن مزاحم در كتاب صفين كه همگى قبل از سيّد رضى مىزيسته‌اند در كتاب‌هاى خود آورده‌اند و جمعى از مورخان و شارحان نهج‌البلاغه ، مخاطب اين نامه را عمرو بن عاص دانسته‌اند ( براى توضيح بيشتر به مصادر نهج‌البلاغه ، ج 3 ، ص 384 مراجعه شود ) .\r\n","page_name":" 301 ","page_number":301},
  {"content":"\r\n\r\nبه‌هرحال مخاطب در اين نامه هر كه باشد امام عليه السلام او را با تعبيرات دلنشين و بيدار كنندهء خود اندرز مىدهد كه فريب دنيا را نخورد ؛ دنيايى كه هرگز دنياپرستان به آنچه از آن دارند راضى نمىشوند و پيوسته براى رسيدن بيشتر به آن حرص مىزنند و در ضمن او را به عبرت گرفتن از تاريخ گذشتگان توصيه مىكند .\r\n* * *\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nأَمَّا بَعْدُ ، فَإِنَّ الدُّنْيَا مَشْغَلَةٌ عَنْ غَيْرِهَا ، وَلَمْ يُصِبْ صَاحِبُهَا مِنْهَا شَيْئاً إِلَّا فَتَحَتْ لَهُ حِرْصاً عَلَيْهَا ، وَلَهَجاً بِهَا ، وَلَنْ يَسْتَغْنِيَ صَاحِبُهَا بِمَا نَالَ فِيهَا عَمَّا لَمْ يَبْلُغْهُ مِنْهَا ، وَمِنْ وَرَاءِ ذَلِكَ فِرَاقُ مَا جَمَعَ ، وَنَقْضُ مَا أَبْرَمَ ! وَلَوِ اعْتَبَرْتَ بِمَا مَضَى حَفِظْتَ مَا بَقِيَ ، وَالسَّلَامُ .\r\n\r\nترجمه\r\nاما بعد ( از حمد و ثناى الهى بدان ) دنيا انسان را به خود مشغول و از غير خود بيگانه مىسازد . دنيا پرست به چيزى از دنيا نمىرسد جز آنكه درى از حرص را به رويش مىگشايد و آتش عشق او را به دنيا تندتر مىكند در حالى كه دنياپرست هرگز به آنچه دارد در برابر آنچه به آن نرسيده قانع نيست ( و دائماً در آتش حرص مىسوزد ) و به دنبال آن جدايى از اموالى است كه گردآورى كرده و واتابيدن آنچه را تابيده است . اگر از آنچه ( در داستان پيشينيان و در گذشتهء عمر خودت ) وجود داشته است عبرت گيرى آنچه را باقى است حفظ خواهى كرد والسّلام .\r\n\r\nشرح و تفسير حرص در دنيا انسان را به جايى نمىرساند\r\nامام عليه السلام در اين نامه بعد از حمد و ثناى الهى مخاطب خود را ( خواه معاويه باشد يا عمرو بن عاص ) به امور مهمّى توصيه مىكند .\r\nنخست مىفرمايد : « اما بعد ( از حمد و ثناى الهى بدان ) دنيا انسان را به خود\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمشغول و از غير خود بيگانه مىسازد » ؛\r\n( أَمَّا بَعْدُ ، فَإِنَّ الدُّنْيَا مَشْغَلَةٌ عَنْ غَيْرِهَا ) .\r\nزيرا كار دنيا آن‌قدر پيچيده و متنوع و گوناگون و پر دردسر است كه اگر انسان به سراغ آن برود تمام وقت انسان را به خود مشغول مىسازد تا آنجا كه حتى از رسيدگى به سلامت خود و استراحت و رسيدن به همسر و فرزندان و دوستان و بستگان و از آن فراتر رسيدن به انجام فرايض الهى باز مىدارد و كار آنها به جايى مىرسد كه اگر اهل نماز باشند حتى نماز را در آخر وقت در حالى كه در تمام ركعات فكرشان در مسائل دنيايى است با عجلهء تمام بجا مىآورند و گاه صبح هنگامى از خانه بيرون مىدوند كه فرزندان آنها در خوابند و شب هنگامى باز مىگردند كه باز آنها در خوابند و اين طبيعت دنياپرستى است .\r\nدر دومين نكته به مسألهء خطرناك حرص دنياپرستان پرداخته مىفرمايد :\r\n« دنياپرست به چيزى از دنيا نمىرسد جز آنكه درى از حرص را به رويش مىگشايد و آتش عشق او را به دنيا تندتر مىكند در حالى كه دنياپرست هرگز به آنچه دارد در برابر آنچه به آن نرسيده قانع نيست ( و دائماً در آتش حرص مىسوزد ) » ؛\r\n( وَلَمْ يُصِبْ صَاحِبُهَا مِنْهَا شَيْئاً إِلَّا فَتَحَتْ لَهُ حِرْصاً عَلَيْهَا ، وَلَهَجاً « 1 » بِهَا ،\r\nوَلَنْ يَسْتَغْنِيَ صَاحِبُهَا بِمَا نَالَ فِيهَا عَمَّا لَمْ يَبْلُغْهُ مِنْهَا ) .\r\nدر بعضى از روايات ، دنيا به آب شور دريا تشبيه شده كه شخص تشنه هر قدر از آن بنوشد تشنه‌تر مىگردد . امام كاظم عليه السلام مىفرمايد :\r\n« مَثَلُ الدُّنْيَا كَمَثَلِ مَاءِ الْبَحْرِ كُلَّمَا شَرِبَ مِنْهُ الْعَطْشَانُ ازْدَادَ عَطَشاً حَتَّى يَقْتُلَهُ ؛\r\nدنيا همانند آب درياست كه هرقدر تشنه از آن مىنوشد تشنه‌تر مىشود و سرانجام او را به قتل مىرساند » . « 2 » همان ضرب‌المثلى كه در فارسى معروف است كه مىگويند : بيش‌داران بيش‌خواهانند .\r\n\r\n\r\n","description":"","footnote":"\r\n( 1 ) . « لَهَج » بر وزن « كرج » به معناى وابستگى شديد و شيفتگى در برابر چيزى است .\r\n( 2 ) . كافى ، ج 2 ، ص 136 ، ح 24 .\r\n","page_name":" 304 ","page_number":304},
  {"content":"\r\n\r\nقرآن مجيد اين مسأله را ضمن داستان گويايى بيان فرموده آنجا كه مىگويد دو برادر به عنوان مخاصمه نزد حضرت داود پيامبر صلى الله عليه و آله آمدند يكى از آنها گفت :\r\n« « إِنَّ هذا أَخِى لَهُ تِسْعٌ وَتِسْعُونَ نَعْجَةً وَلِىَ نَعْجَةٌ واحِدَةٌ فَقالَ أَكْفِلْنيها وَعَزَّنى فِى الْخِطابِ » ؛ اين برادر من است ؛ او نود و نه ميش دارد و من ( تنها ) يك ميش دارم ؛ اما او اصرار مىكند كه : اين را نيز به من واگذار ؛ و در سخن بر من غلبه كرده است » . « 1 »\r\nحضرت داود عليه السلام در ميان آنها قضاوت كرد و گفت : به يقين او با درخواست ميش تو براى افزودن آن به ميش‌هايش ، بر تو ستم كرده و بسيارى از شريكان ( و دوستان ) به يكديگر ستم مىكنند مگر كسانى كه ايمان آورده و اعمال صالح انجام داده‌اند ؛ ولى عدّهء آنان كم است . « 2 »\r\nاين داستان نشان مىدهد كه دنياپرستان آن‌قدر گرفتار حرص مىشوند كه حتى به كمترين چيزى دربارهء برادر خود نيز راضى نيستند و به گفتهء شاعر :\r\n هفت اقليم ار بگيرد پادشاه * همچنان در بند اقليمى دگر \r\nدر حديث معروف قدسى نيز آمده است :\r\n« لَوْ كانَ لِابْنِ آدَمَ وادِيانِ مِنْ ذَهَبٍ لَابْتَغى إلَيْهِما ثالِثاً وَلا يَمْلَأُ جَوْفَ ابْنَ آدَمَ إلَّاالتُّرابُ ؛\r\nهرگاه فرزند آدم دو درهء پر از طلا داشته باشد خواهان درهء ديگرى است و چشم آدم را جز خاك ( به هنگامى كه بميرد و دفن شود ) پر نمىكند » . « 3 »\r\nو به گفته شاعر :\r\n گفت چشمِ تنگِ دنيادوست را * يا قناعت پر كند يا خاك گور \r\nحرص در واقع نوعى جنون است ، چرا كه بسيارى از حريصان براى يك\r\n\r\n\r\n","description":"","footnote":"\r\n( 1 ) . ص ، آيهء 23 .\r\n( 2 ) . ص ، آيهء 24 .\r\n( 3 ) . روضة الواعظين ، ج 2 ، ص 429 .\r\n","page_name":" 305 ","page_number":305},
  {"content":"\r\n\r\nزندگى مرفه همه چيز دارند به گونه‌اى كه مىتوانند تا آخر به راحتى زندگى كنند ؛ اما جنون حرص آنها را راحت نمىگذارد و پيوسته آنها را به تلاش و زحمت‌هاى طاقت‌فرسا وا مىدارد آن‌گونه كه گاه اگر همهء كرهء زمين را به آنها بدهند آرزو دارند به آسمان‌ها دست بيندازند و كرهء ماه را نيز در اختيار خود بگيرند .\r\nلذا در دعاى بعضى از معصومان عليهم السلام آمده است :\r\n« أَعُوذُ بِكَ يَا رَبِّ مِنْ نَفْسٍ لَا تَشْبَعُ وَمِنْ قَلْبٍ لَايَخْشَعُ وَمِنْ دُعَاءٍ لَايُسْمَع ؛\r\nپروردگارا به تو پناه مىبرم از نفسى كه هرگز سير نمىشود و قلبى كه خشوع در آن نيست و از دعايى كه مستجاب نمىشود » . « 1 » در واقع حرص منشأ اصلى همهء اين مشكلات و عواقب دردناك است .\r\nاين سخن را با حديثى از امام صادق عليه السلام پايان مىدهيم فرمود :\r\n« مَا فَتَحَ اللَّهُ عَلَى عَبْدٍ بَاباً مِنْ أَمْرِ الدُّنْيَا إِلَّا فَتَحَ اللَّهُ عَلَيْهِ مِنَ الْحِرْصِ مِثْلَهُ ؛\r\nخداوند هيچ درى از دنيا به روى كسى نمىگشايد جز اينكه درى از حرص نيز به روى او گشوده مىشود » . « 2 »\r\nحضرت در سومين نكته مىفرمايد : « و به دنبال آن جدايى از اموالى است كه گردآورى كرده و واتابيدن آنچه را تابيده است » ؛\r\n( وَمِنْ وَرَاءِ ذَلِكَ فِرَاقُ مَا جَمَعَ ، وَنَقْضُ مَا أَبْرَمَ ! « 3 » ) .\r\nآرى چيزى نمىگذرد كه انسان بايد بعد از آن همه تلاش و زحمت با تمام اموال نفيس خود وداع گويد و از آن همه تنها يك كفن سهم اوست كه با خود به گور مىبرد .\r\n\r\n\r\n","description":"","footnote":"\r\n( 1 ) . كافى ، ج 2 ، ص 586 ، ح 24 .\r\n( 2 ) . همان مدرك ، ص 319 ، ح 12 .\r\n( 3 ) . « أبْرَم » از ريشهء « ابرام » به معناى تابيدن و محكم كردن چيزى است و در اصل به تابيدن ريسمان گفته شده سپس گسترش يافته و به هر كار محكم و متقن اطلاق مىشود در برابر نقض كه به معناى واتابيدن و سست كردن و در هم ريختن است .\r\n","page_name":" 306 ","page_number":306},
  {"content":"\r\n\r\nقرآن مجيد دربارهء كاخ‌هاى فرعونيان و باغ‌ها و مزارع آبادشان مىفرمايد :\r\n« « كَمْ تَرَكُوا مِنْ جَنَّاتٍ وَعُيُونٍ * وَزُرُوعٍ وَمَقامٍ كَريمٍ * وَنَعْمَةٍ كانُوا فيها فاكِهينَ * كَذلِكَ وَأَوْرَثْناها قَوْماً آخَرينَ » ؛ چه بسيار باغ‌ها و چشمه‌ها كه به جا گذاشتند * و كشتزارها و قصرهاى پر ارزش * و نعمت‌هاى فراوان ديگر كه در آن غرق شادمانى بودند ! * اين‌چنين بود ( ماجراى آنان ) و ما اين ( نعمت‌ها ) را ميراث براى اقوام ديگرى قرار داديم » . « 1 »\r\nبه دنبال اين سخن ، امام عليه السلام در چهارمين نكته مىفرمايد : « اگر از آنچه ( در داستان پيشينيان و در گذشتهء عمر خودت ) وجود داشته است عبرت گيرى آنچه را باقى است حفظ خواهى كرد والسّلام » ؛\r\n( وَلَوِ اعْتَبَرْتَ بِمَا مَضَى حَفِظْتَ مَا بَقِيَ ، وَالسَّلَامُ ) .\r\nاعتبار و عبرت‌اندوزى از سرنوشت پيشينيان از مسائل مهمّى است كه مورد تأكيد فراوان قرآن مجيد و رسول گرامى اسلام صلى الله عليه و آله و ائمهء دين عليهم السلام است .\r\nقرآن مىفرمايد : « « أَ فَلَمْ يَسيرُوا فِى الْأَرْضِ فَتَكُونَ لَهُمْ قُلُوبٌ يَعْقِلُونَ بِها أَوْ آذانٌ يَسْمَعُونَ بِها فَإِنَّها لا تَعْمَى الْأَبْصارُ وَلكِنْ تَعْمَى الْقُلُوبُ الَّتى فِى الصُّدُورِ » ؛ آيا آنان در زمين سير نكردند ( تا آثار خاموش و بسيار عبرت‌آموز اقوام پيشين را ببينند ) تا دل‌هايى داشته باشند كه ( حقيقت را ) با آن درك كنند ؛ و گوش‌هاى شنوايى كه با آن ( نداى حق را ) بشنوند ؟ ! زيرا ( بسيار مىشود كه ) چشم‌هاى ظاهر نابينا نمىشود بلكه دل‌هايى كه در سينه‌هاست ( بر اثر غفلت و دنياپرستى ) كور مىگردد » . « 2 »\r\nاساساً بخش مهمى از آيات قرآن كه بازگو كنندهء تاريخ اقوام پيشين است ناظر به همين مسأله است ، زيرا هيچ درسى آموزنده‌تر از درس‌هاى برگرفته از تاريخ\r\n\r\n\r\n","description":"","footnote":"\r\n( 1 ) . دخان ، آيهء 25 - / 28 .\r\n( 2 ) . حج ، آيهء 46 .\r\n","page_name":" 307 ","page_number":307},
  {"content":"\r\n\r\nبشر نيست ؛ ولى همان‌گونه كه بسيارى از مردم به گفتهء قرآن از كنار آيات پروردگار در پهنهء هستى بىتفاوت مىگذرند ، از كنار آثار بازماندهء پيشينيان نيز بىاحساس عبور مىكنند و امروز كه گردشگرى گسترش پيدا كرده ، غالباً به عنوان آثار هنرى و تاريخى به آنها مىنگرند و صاحبان اين آثار پيوسته به آن افتخار مىكنند بىآنكه سرنوشت آيندهء خود را در اين آثار مطالعه كنند .\r\n* * *\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\n50 و من كتاب له عليه السلام إلى أُمَرائِهِ عَلَى الْجَيْشِ\r\nاز نامه‌هاى امام عليه السلام\r\nبه سران سپاهش مىباشد . « 1 »\r\n\r\nنامه در يك نگاه\r\nاين نامه عمدتاً از سه بخش تشكيل شده است .\r\nبخش اوّل از حقّ خداوند بر زمامداران سخن مىگويد كه نبايد قدرت ، آنها را از توده‌هاى مردم غافل و دور سازد ، بلكه هرچه توانايى بيشترى پيدا مىكنند به مردم نزديك‌تر مىشوند .\r\nدر بخش دوم خطاب به فرماندهان لشكر كرده و مىگويد : من بايد شما را\r\n\r\n\r\n","description":"","footnote":"\r\n( 1 ) . سند نامه :\r\nاين نامه را پيش از مرحوم سيد رضى نصر بن مزاحم در كتاب صفين ( با كمى تفاوت ) آورده است و بعد از سيّد رضى مرحوم شيخ طوسى در امالى نيز با كمى اختلاف ذكر كرده است ( مصادر نهج‌البلاغه ، ج 3 ، ص 387 ) و نيز از كسانى كه قبل از سيد رضى اين نامه را ذكر كرده‌اند ابوجعفر اسكافى ( متوفاى 220 ) است كه در كتاب المعيار والموازنة ، ص 103 آن را ذكر كرده است .\r\n","page_name":" 309 ","page_number":309},
  {"content":"\r\n\r\nمحرم اسرار خود بدانم و همه چيز را - جز اسرار محرمانهء جنگى - براى شما بازگو كنم و در امورى كه حكم مسلم الهى در آن نيست با شما مشورت نمايم و حقتان را به طور كامل بپردازم و در برابر ، شما هم بايد در برابر فرمان من كه به نفع جامعهء اسلامى است كاملًا مطيع و خاضع باشيد و از هر گونه فداكارى دريغ نداريد .\r\nدر بخش سوم سخن از كسانى مىگويد كه راه مخالف در پيش گيرند و از اطاعت فرمان پيشوايشان سرپيچى كنند . حضرت آنها را به مجازات ( سخت ) تهديد مىكند .\r\n* * *\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nبخش اوّل\r\nمِنْ عَبْدِ اللَّهِ عَلِيِّ بْنِ أَبِي طَالِبٍ أَمِيرِ الْمُؤْمِنِينَ إِلَى أَصْحَابِ الْمَسَالِحِ .\r\nأَمَّا بَعْدُ ، فَإِنَّ حَقّاً عَلَى الْوَالِي أَلَّا يُغَيِّرَهُ عَلَى رَعِيَّتِهِ فَضْلٌ نَالَهُ ، وَلَا طَوْلٌ خُصَّ بِهِ ، وَأَنْ يَزِيدَهُ مَا قَسَمَ اللَّهُ لَهُ مِنْ نِعَمِهِ دُنُوّاً مِنْ عِبَادِهِ ، وَعَطْفاً عَلَى إِخْوَانِهِ .\r\n\r\nترجمه\r\n( اين نامه ) از سوى بندهء خدا على بن ابى طالب اميرمؤمنان به پاسداران مرزها ( ى كشور اسلام ) نگاشته شده است . اما بعد ( از حمد و ثناى الهى ) حقى كه بر والى و زمامدار ثابت است اين است كه فضل و برترىهايى كه به او رسيده و قدرتى كه به او داده شده ، سبب تغيير حال او دربارهء رعيّت نگردد ، بلكه بايد نعمت‌هايى كه خدا به او ارزانى داشته سبب نزديكى بيشتر به بندگان خدا و مهربانى به برادرانش گردد .\r\n\r\nشرح و تفسير مقام شما را از مردم دور نكند !\r\nامام عليه السلام در بخش اوّل اين نامه از سران لشكر به عنوان\r\n« أَصْحَابِ الْمَسَالِحِ ؛\r\nمحافظان مرزها » ياد كرده مىفرمايد : « ( اين نامه ) از سوى بندهء خدا على بن ابىطالب اميرمؤمنان به پاسداران مرزها ( ى كشور اسلام ) نگاشته شده است » ؛\r\n( مِنْ عَبْدِ اللَّهِ عَلِيِّ بْنِ أَبِي طَالِبٍ أَمِيرِ الْمُؤْمِنِينَ إِلَى أَصْحَابِ الْمَسَالِحِ ) .\r\nمسالح جمع مسلحة به معناى مرز است و مرزها معمولًا مناطقى هستند كه در\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nاطراف كشور قرار دارند و ممكن است دشمن از آنجا نفوذ يا حمله كند و به همين دليل هميشه حكومت‌ها بخش مهمى از نيروهاى مسلحشان را در اين مناطق مىگمارند تا از حملات غافلگيرانهء دشمنان آسوده خاطر باشند . اين تعبير نشان مىدهد كه توجّه به مرزها از مهم‌ترين وظايف نيروهاى مسلح و ارتش اسلام است .\r\nآن‌گاه امام عليه السلام از خودش شروع مىكند و حقوق مردم را بر والى به طور كلى بيان مىدارد و در بخش آينده انگشت روى موارد خاص گذارده به عنوان شرح اين مجمل آنها را يكى پس از ديگرى ذكر مىكند .\r\nبه هر حال امام عليه السلام در اين بخش از نامه‌اش به دو نكتهء مهم اشاره مىفرمايد :\r\nنخست مىفرمايد : « اما بعد ( از حمد و ثناى الهى ) حقى كه بر والى و زمامدار ثابت است اين است كه فضل و برترىهايى كه به او رسيده و قدرتى كه به او داده شده سبب تغيير حال او دربارهء رعيّت نگردد » ؛\r\n( أَمَّا بَعْدُ ، فَإِنَّ حَقّاً عَلَى الْوَالِي أَلَّا يُغَيِّرَهُ عَلَى رَعِيَّتِهِ فَضْلٌ نَالَهُ ، وَلَا طَوْلٌ « 1 » خُصَّ بِهِ ) .\r\nاشاره به اينكه والى و زمامدار بايد چنان باشد كه رسيدن به قدرت ، او را دگرگون نسازد ، دست و پاى خود را گم نكند و گرفتار عُجب ، خودبينى و خودپسندى و در نتيجه استبداد نشود همان چيزى كه غالباً در زمامداران مادّى ديده مىشود كه پيش از رسيدن به قدرت سخنان زيبايى در مورد مردمى بودن و مردمى زيستن دارند ؛ اما هنگامى كه بر اوضاع مسلط شدند همه را فراموش كرده و استبداد را پيشهء خود مىسازند و تنها اولياى الهى و كسانى كه در خط پيروى آنها هستند از اين خطر در امان مىمانند .\r\n\r\n\r\n","description":"","footnote":"\r\n( 1 ) . « طَوْل » بر وزن « قول » به معناى نعمت است و از ريشهء « طُول » بر وزن « نور » گرفته شده كه امتداد چيزى را بيان مىكند و از آنجا كه نعمت‌ها ، امتدادِ وجودىِ بخشندهء نعمت است ، اين واژه بر آن اطلاق شده است .\r\nاين واژه گاه به خصوص توانايىهاى مالى يا به هر گونه قدرت نيز اطلاق مىشود و « اولو الطول » به معناى قدرتمندان است .\r\n","page_name":" 312 ","page_number":312},
  {"content":"\r\n\r\nدر دومين نكته مىافزايد : « بلكه بايد نعمت‌هايى را كه خدا به او ارزانى داشته سبب نزديكى بيشتر به بندگان خدا و مهربانى به برادرانش گردد » ؛\r\n( وَأَنْ يَزِيدَهُ مَا قَسَمَ اللَّهُ لَهُ مِنْ نِعَمِهِ دُنُوّاً مِنْ عِبَادِهِ ، وَعَطْفاً عَلَى إِخْوَانِهِ ) .\r\nاشاره به اينكه نه تنها قدرت نبايد او را از مردم دور كند و به استبداد بكشاند ، بلكه به عكس بايد هرچه نعمت خدا به او بيشتر مىشود به مردم نزديك‌تر گردد و دربارهء كسانى كه امام از آنها به برادر تعبير كرده محبّت بيشتر داشته باشد ، زيرا شكر اين نعمت جز از اين طريق نخواهد بود .\r\nبه اين ترتيب ، امام عليه السلام نخست به مخاطبانش اجازه مىدهد كه اداى حق خود را از امام مطالبه كنند . سپس در بخش آيندهء اين نامه به بيان حق خودش بر آنها مىپردازد .\r\nدر غررالحكم از حضرت نقل شده است كه مىفرمايد :\r\n« إنَّ حَوائِجَ النَّاسِ إلَيْكُمْ نِعْمَةً مِنَ اللَّهِ عَلَيْكُمْ فَاغْتَنِمُوها وَلا تَمَلُّوها فَتَتَحَوَّلَ نَقِماً ؛\r\nنياز مردم به شما نعمتى است از سوى خدا براى شما . اين نعمت را غنيمت بشماريد و هرگز از آن ملول نشويد كه به نقمت و عذاب تبديل خواهد شد » . « 1 »\r\n* * *\r\n\r\n\r\n","description":"","footnote":"\r\n( 1 ) . غررالحكم ، ص 448 ، ح 10301 .\r\n","page_name":" 313 ","page_number":313},
  {"content":"\r\n . \r\n","description":"","footnote":"","page_name":" 314 ","page_number":314},
  {"content":"\r\n\r\n\r\nبخش دوم\r\nأَلَا وَإِنَّ لَكُمْ عِنْدِي أَلَّا أَحْتَجِزَ دُونَكُمْ سِرّاً إِلَّا فِي حَرْبٍ ، وَلَا أَطْوِيَ دُونَكُمْ أَمْراً إِلَّا فِي حُكْمٍ ، وَلَا أُؤَخِّرَ لَكُمْ حَقّاً عَنْ مَحَلِّهِ ، وَلَا أَقِفَ بِهِ دُونَ مَقْطَعِهِ ، وَأَنْ تَكُونُوا عِنْدِي فِي الْحَقِّ سَوَاءً فَإِذَا فَعَلْتُ ذَلِكَ وَجَبَتْ لِلَّهِ عَلَيْكُمُ النِّعْمَةُ ، وَلِي عَلَيْكُمُ الطَّاعَةُ ؛ وَأَلَّا تَنْكُصُوا عَنْ دَعْوَةٍ ، وَلَا تُفَرِّطُوا فِي صَلَاحٍ ، وَأَنْ تَخُوضُوا الْغَمَرَاتِ إِلَى الْحَقِّ ، فَإِنْ أَنْتُمْ لَمْ تَسْتَقِيمُوا لِي عَلَى ذَلِكَ لَمْ يَكُنْ أَحَدٌ أَهْوَنَ عَلَيَّ مِمَّنِ اعْوَجَّ مِنْكُمْ ، ثُمَّ أُعْظِمُ لَهُ الْعُقُوبَةَ ، وَلَا يَجِدُ عِنْدِي فِيهَا رُخْصَةً ، فَخُذُوا هَذَا مِنْ أُمَرَائِكُمْ ، وَأَعْطُوهُمْ مِنْ أَنْفُسِكُمْ مَا يُصْلِحُ اللَّهُ بِهِ أَمْرَكُمْ .\r\nوَالسَّلَامُ .\r\n\r\nترجمه\r\nآگاه باشيد حق شما بر من اين است كه جز اسرار جنگى چيزى را بر شما پنهان ندارم و هيچ كارى را بدون مشورت با شما - جز در مقام قضاوت و بيان حكم الهى - انجام ندهم . من موظّفم هيچ حقى را از شما به تأخير نيندازم و پيش از رسيدن به مقطع نهايى آن را قطع نكنم و ( نيز از حقوق شما بر من اين است كه ) همهء شما در حق ، نزد من يكسان باشيد ( و تفاوتى ميان شريف و وضيع قائل نشوم ) . هنگامى كه من اين وظايف را انجام دادم ، نعمت خدا « الْيَوْمَ أَكْمَلْتُ لَكُمْ دِينَكُمْ » « 1 » بر شما مسلّم ( و كامل ) خواهد شد و من بر شما ( نخستين ) حقى كه دارم اطاعت است و اينكه از دعوت من ( براى جهاد و غير آن ) سرپيچى نكنيد و در آنچه من دستور مىدهم و به صلاح و مصلحت همگى است سستى\r\n\r\n\r\n","description":"","footnote":"\r\n( 1 ) . مائده ، آيهء 3 .\r\n","page_name":" 315 ","page_number":315},
  {"content":"\r\n\r\nو تفريط روا مداريد و بايد در ميان امواج مشكل‌ها براى حق و به‌سوى حق فرو رويد . اگر اين وظايف را نسبت به من انجام ندهيد آن كس كه راه كج مىرود از همه نزد من خوارتر است . سپس او را به سختى كيفر مىدهم و راه فرارى نزد من نخواهد داشت ، بنابراين بايد حقوق خود را از امراى خود بگيريد و حقوق آنها را كه با آن خداوند كار شما را اصلاح مىكند به آنها بپردازيد . والسّلام .\r\n\r\nشرح و تفسير حقوق امام و حقوق فرماندهان\r\nامام عليه السلام در اين بخش از نامهء خود آنچه را به صورت كلى و سربسته در بخش قبل بدان اشاره فرموده به طور مشروح بيان مىكند .\r\nنخست به حقوقى كه مردم بر او دارند اشاره كرده و روى پنج حق انگشت مىگذارد .\r\nدر اوّلين حق مىفرمايد : « آگاه باشيد حق شما بر من اين است كه جز اسرار جنگى چيزى را از شما پنهان ندارم » ؛\r\n( أَلَا وَإِنَّ لَكُمْ عِنْدِي أَلَّا أَحْتَجِزَ « 1 » دُونَكُمْ سِرّاً\r\nإِلَّا فِي حَرْبٍ ) .\r\nبه يقين پنهان داشتن اسرار از ياران و دوستان ، نوعى ابراز بىاعتمادى به آنهاست و در بسيارى از موارد سبب بدبينى يا تفسيرهاى گوناگون براى يك واقعه مىشود ؛ اما هنگامى كه رئيس جمعيّت به‌طور كامل خبررسانى كند ، پيوندهاى عاطفى محكم‌تر و سوء ظن و بدبينى كمتر خواهد شد ، هر چند مواردى هست كه چاره‌اى جز كتمان اسرار آن نيست ؛ مانند مسائل جنگى ، زيرا اگر دشمن از برنامه‌ريزى جنگ باخبر شود خود را در مقابل آن مقاوم مىسازد\r\n\r\n\r\n","description":"","footnote":"\r\n( 1 ) . « أحْتَجِزَ » از ريشهء « حَجْز » بر وزن « عجز » و معناى اصلى آن منع كردن و فاصله افكندن است . سپس به پنهان‌داشتن و مستور نمودن كه مانع از مشاهده يا اطّلاع بر چيزى است اطلاق شده است .\r\n","page_name":" 316 ","page_number":316},
  {"content":"\r\n\r\nو پيش از موعد آن را خنثى مىكند به همين دليل در طول تاريخ همواره فرماندهان بزرگ برنامه‌هاى جنگى خود را تا آخرين لحظه پنهان مىداشتند تا بتوانند ضربات قاطع بر دشمن وارد كنند .\r\nدر تاريخ جنگ‌هاى پيغمبر گرامى اسلام صلى الله عليه و آله نيز اين اصل به خوبى مشاهده مىشود و به گفتهء مورخ معروف طبرى كمتر موردى بود كه پيغمبر صلى الله عليه و آله از مدينه براى جنگى حركت كند و مقصد نهايى را براى يارانش بيان فرمايد . « 1 »\r\nحتى گاه كه پيغمبر صلى الله عليه و آله خودش به سوى ميدان حركت نمىكرد و گروهى را مأمور برنامهء خاصى مىنمود نامهء سربسته‌اى به فرماندهء آنها مىداد و مىگفت : به سوى فلان محل حركت كنيد و به فلان جا كه رسيديد نامه را بگشاييد و هر چه در آن بود عمل كنيد . « 2 » به يقين اگر از آغاز مقصد خود را بيان مىكرد در تمام مدينه پخش مىشد و جاسوسان آن را به سرعت به دشمن منتقل مىكردند و آنها نيز كاملًا آماده مىشدند و چه بسا سرنوشت جنگ تغيير پيدا مىكرد .\r\nسپس به دومين حق آنها اشاره كرده مىفرمايد : « و هيچ كارى را بدون مشورت با شما - جز در مقام قضاوت و بيان حكم الهى - انجام ندهم » ؛\r\n( وَلَا أَطْوِيَ « 3 » دُونَكُمْ أَمْراً إِلَّا فِي حُكْمٍ ) .\r\nاين همان اصل مشورت است كه در قرآن مجيد و روايات اسلامى به صورت گسترده آمده است و در دنياى امروز به‌ظاهر بسيار بر آن تأكيد مىشود ، هرچند در عمل طور ديگرى است . مشورت با اصحاب و ياران و پيروان به آنها شخصيت مىدهد و احساس مسئوليت مىكنند و پيوندهاى عاطفى و محبّت را\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 366 در وقايع سال نهم هجرت .\r\n( 2 ) . شرح نهج البلاغهء ابن ميثم ، ج 5 ، ص 129 .\r\n( 3 ) . « أطْوى » از ريشهء « طَىّ » در اصل به معناى پنهان داشتن و مخفى داشتن است و معناى ديگر « طَىّ » پيچيدن و درنورديدن است . به همين جهت پيمودن راه را طى طريق مىگويند و بعيد نيست كه هر دو معنا به يك ريشه باز گردد .\r\n","page_name":" 317 ","page_number":317},
  {"content":"\r\n\r\nمحكم مىسازد . افزون بر اين در غير معصومان سبب مىشود خطاها به حدّاقل برسد .\r\nاما در قضاوت به هنگام صدور حكم ، قاضى بايد قاطعانه برخورد كند و در حديثى از امام صادق عليه السلام آمده است :\r\n« إِذَا كَانَ الْحَاكِمُ يَقُولُ لِمَنْ عَنْ يَمِينِهِ وَلِمَنْ عَنْ يَسَارِهِ مَا تَرَى مَا تَقُولُ فَعَلَى ذَلِكَ لَعْنَةُ اللَّهِ وَالْمَلَائِكَةِ وَالنَّاسِ أَجْمَعِينَ أَلَّا يَقُومُ مِنْ مَجْلِسِهِ وَتُجْلِسُهُمْ مَكَانَهُ ؛\r\nهنگامى كه قاضى در مقام صدور حكم ( نه در بررسى مقدمات ) به نفر سمت راست يا سمت چپ خود بگويد : به عقيدهء شما من بايد چه حكمى صادر كنم ، لعنت خدا و فرشتگان و مردم بر او باد ! چنين كسى ( كه توان صدور حكم نهايى را ندارد ) بايد از جاى خود برخيزد و آنها را بر جاى خود بنشاند » . « 1 »\r\nاضافه بر اين اگر قاضى آنچه را در نظر دارد كه به آن حكم كند قبلا فاش نمايد ممكن است عوامل مختلف براى تغيير يا تضعيف رأى او تلاش كنند و او در فشار و محذور براى تغيير حكم قرار گيرد .\r\nسپس به سومين و چهارمين حق اشاره مىكند و مىفرمايد : « من موظّفم هيچ حقى را از شما به تأخير نيندازم و پيش از رسيدن به مقطع نهايى آن را قطع نكنم » ؛\r\n( وَلَا أُؤَخِّرَ لَكُمْ حَقّاً عَنْ مَحَلِّهِ ، وَلَا أَقِفَ بِهِ دُونَ مَقْطَعِهِ ) .\r\nتفاوت اين دو حق را مىتوان در ضمن مثالى بيان كرد و آن اينكه اگر بناست كسى يك ماه معين در جايى اسكان داده شود ، آن ماه را تأخير نيندازد و ديگر اينكه پيش از اينكه ماه به سر برسد آن را قطع نكند و نتيجهء هر دو اين مىشود كه حقوق را بى كم و كاست و بدون افزايش بىدليل بپردازد .\r\nدر پنجمين و آخرين حق مىفرمايد : « ( و نيز از حقوق شما بر من اين است كه ) همهء شما درحق ، نزد من يكسان باشيد ( وتفاوتى ميان شريف ووضيع قائل نشوم ) » ؛\r\n\r\n\r\n","description":"","footnote":"\r\n( 1 ) . كافى ، ج 7 ، ص 414 ، ح 6 .\r\n","page_name":" 318 ","page_number":318},
  {"content":"\r\n\r\n( وَأَنْ تَكُونُوا عِنْدِي فِي الْحَقِّ سَوَاءً ) .\r\nالبته منظور اين است كه افراد در شرايط مساوى بايد بدون در نظر گرفتن موقعيّت اجتماعيشان يكسان باشند بنابراين مفهوم اين سخن اين نيست كه اگر شرايط يكسان نيست باز هم حقوق يكسانى براى آنان در نظر گرفته شود مانند اينكه مثلًا يكى فرماندهء لشكر است و ديگرى فردى عادى ، يكى فرماندار يك منطقه است و ديگرى نگهبان عمارت فرماندارى و ديگرى به عنوان مثال نگهبان يك عمارت دولتى و يا اينكه يكى طبيب است و ديگرى پرستار ، يكى كارهاى بسيار سنگين را در روزهاى متوالى به عهده گرفته و ديگرى كارى سبك در مدتى كوتاه . به يقين آنها يكسان نيستند ولى اگر دو نفر كارى يكسان داشتند حق آنها يكسان پرداخته خواهد شد ، هرچند يكى از فاميل‌هاى سرشناس باشد و ديگرى فردى عادى و گمنام .\r\nآن‌گاه امام بعد از ذكر اين حقوق پنج‌گانه كه مردم بر پيشوايشان دارند به بيان حقوق خود بر امت مىپردازد و به چهار حق اشاره مىكند :\r\nنخست مىفرمايد : « هنگامى كه من اين وظايف را انجام دادم ، نعمت خدا « الْيَوْمَ أَكْمَلْتُ لَكُمْ دِينَكُمْ » « 1 » بر شما مسلم ( و كامل ) خواهد شد و من بر شما ( نخستين ) حقى كه دارم اطاعت است » ؛\r\n( فَإِذَا فَعَلْتُ ذَلِكَ وَجَبَتْ لِلَّهِ عَلَيْكُمُ النِّعْمَةُ ، وَلِي عَلَيْكُمُ الطَّاعَةُ ) .\r\nبايد گوش به فرمان من باشيد ، فرمانى كه ضامن سعادت شما در دنيا و آخرت و حافظ مصالح فرد و جامعهء شماست .\r\nآن‌گاه در دستور دوم مىفرمايد : « و اينكه از دعوت من ( براى جهاد و غير آن ) سرپيچى نكنيد » ؛\r\n( وَأَلَّا تَنْكُصُوا « 2 » عَنْ دَعْوَةٍ ) .\r\n\r\n\r\n","description":"","footnote":"\r\n( 1 ) . مائده ، آيهء 3 .\r\n( 2 ) . « تَنْكُصوا » از ريشهء « نَكْص » بر وزن « مكث » به معناى بازگشت از چيز يا جايى است و از آنجا كه سرپيچى كردن نوعى بازگشت از اطاعت است به اين معنا نيز به كار رفته است .\r\n","page_name":" 319 ","page_number":319},
  {"content":"\r\n\r\nبنابراين دستور دوم نسبت به دستور اوّل از قبيل ذكر خاص بعد از عام است ، زيرا مخاطب در نامه فرماندهان لشكرند كه بايد در همه چيز مطيع فرمان امام باشند مخصوصاً در دعوت به جهاد .\r\nآن‌گاه به سومين حق اشاره كرده مىفرمايد : « و در آنچه من دستور مىدهم و به صلاح و مصلحت همگى است سستى و تفريط روا مداريد » ؛\r\n( وَلَا تُفَرِّطُوا فِي صَلَاحٍ ) .\r\nبسيارند كسانى كه به ظاهر در مسير اطاعتند و دعوت پيشوايشان را لبيك مىگويند ؛ ولى بر اثر سستى و كاهلى نتيجهء مطلوبى عايدشان نمىشود . امام عليه السلام آن را به عنوان حقّى مستقل شمرده تا همگان بدانند اطاعت دعوت چيزى است و جدى بودن چيز ديگر .\r\nبعضى از شارحان نهج‌البلاغه ، اين جمله را اشاره به مسألهء جهاد مىدانند كه امام عليه السلام فرماندهان لشكر را موظّف مىكند هر زمان فرصتى براى دفع دشمن فراهم گردد آن را غنيمت بشمرند و سستى و كوتاهى نكنند .\r\nسرانجام در بيان چهارمين و آخرين حق مردم بر پيشوايانشان مىفرمايد :\r\n« و بايد در ميان امواج مشكل‌ها و شدايد براى حق و به سوى حق فرو رويد » ؛\r\n( وَأَنْ تَخُوضُوا الْغَمَرَاتِ « 1 » إِلَى الْحَقِّ ) .\r\nاشاره به اينكه در مقام دفاع از كشور اسلام فداكارى لازم است ، فداكارى تا سرحد جان و اين يكى از حقوق زمامدار بر فرماندهان لشكر و فرد فرد آنهاست .\r\nتاريخ اسلام پر است از جلوه‌هاى ايثار و فداكارى و خوض غمرات براى رسيدن به حق . براى نمونه :\r\nتاريخ طبرى در حوادث سنهء 37 آورده است : در ميدان جنگ صفين عمّار\r\n\r\n\r\n","description":"","footnote":"\r\n( 1 ) . « غَمَرات » جمع « غَمْرة » بر وزن « ضربة » در اصل از غمر به معناى از بين بردن اثر چيزى گرفته شده سپس به آب زيادى كه تمام چهرهء چيزى را مىپوشاند و پيش مىرود ، غمرة و غامر گفته شده و در عبارت بالا به معناى امواج شدايد و مشكلات است .\r\n","page_name":" 320 ","page_number":320},
  {"content":"\r\n\r\nبيرون آمد و در برابر مردم قرار گرفت و عرضه داشت : خداوندا تو مىدانى اگر من بدانم كه رضاى تو در اين است كه خودم را در دريا پرتاب كنم چنين مىكنم و من به خوبى مىدانم كه امروز هيچ عملى تو را از پيكار با اين فاسقان خشنودتر نمىسازد و اگر مىدانستم عملى تو را خشنودتر از اين مىسازد انجام مىدادم . « 1 »\r\nدر سيرهء ابن هشام آمده است هنگامى كه پيغمبر اكرم صلى الله عليه و آله باخبر شد لشكر قريش به سوى بدر حركت كرده پيامبر با مردم مشورت كرد و جريان قريش را به آنها گفت ( نظر حضرت اين بود كه ميزان آمادگى ياران خود را بيازمايد ) مقداد برخاست و گفت : اى رسول خدا ! به همان راهى كه خداوند به تو نشان داده برو ما با تو هستيم به خدا سوگند ما مثل بنىاسرائيل نيستيم كه به موسى گفتند : تو به اتفاق پروردگارت برو و با دشمنان مبارزه كن ما در اينجا نشسته‌ايم . من مىگويم :\r\nتو با پروردگارت با آنها پيكار كنيد و ما هم با شما هستيم . به خدايى كه تو را به حق مبعوث ساخته اگر ما را به دورترين نقطهء جزيره ببرى با تو خواهيم بود تا به مقصد برسى . پيامبر اكرم صلى الله عليه و آله براى او دعا كرد سپس فرمود : اى مردم باز هم به من مشورت دهيد . نظر آن حضرت طايفهء انصار بود و آنها جمعيت قابل ملاحظه‌اى بودند . سعد بن معاذ برخاست و عرض كرد : اى رسول خدا ! مثل اينكه نظرت به‌سوى ما طايفهء انصار است ؟ پيامبر صلى الله عليه و آله فرمود : آرى . عرض كرد : ما به تو ايمان آورده‌ايم و گواهى داده‌ايم آنچه را آوردى حق است و با تو عهد و پيمان بسته‌ايم .\r\nبه هر سويى مىخواهى برو ما با تو هستيم . به خدايى كه تو را به حق مبعوث كرده اگر ما را به كنار اين دريا ببرى ( اشاره به درياى سرخ است كه در حاشيهء غربى جزيرهء عربستان قرار دارد ) و تو وارد اين دريا شوى ما هم با تو وارد خواهيم شد و يك نفر تخلّف نخواهد كرد . « 2 »\r\n\r\n\r\n","description":"","footnote":"\r\n( 1 ) . تاريخ طبرى ، ج 4 ، ص 26 .\r\n( 2 ) . سيرهء ابن هشام ، ج 2 ، ص 266 و 267 و كامل ابن اثير ، ج 2 ، ص 120 .\r\n","page_name":" 321 ","page_number":321},
  {"content":"\r\n\r\nامام عليه السلام در سومين بخش از كلام خود متخلّفان را تهديد مىكند تا بشارت و انذار را به هم بياميزد و مىفرمايد : « اگر اين وظايف را نسبت به من انجام ندهيد آن كس كه راه كج مىرود از همه نزد من خوارتر است . سپس او را به سختى كيفر مىدهم و راه فرارى نزد من نخواهد داشت » ؛\r\n( فَإِنْ أَنْتُمْ لَمْ تَسْتَقِيمُوا لِي عَلَى ذَلِكَ لَمْ يَكُنْ أَحَدٌ أَهْوَنَ عَلَيَّ مِمَّنِ اعْوَجَّ « 1 » مِنْكُمْ ، ثُمَّ أُعْظِمُ لَهُ الْعُقُوبَةَ ، وَلَا يَجِدُ عِنْدِي فِيهَا\r\nرُخْصَةً ) .\r\nدر واقع امام عليه السلام در اينجا براى متخلفان دو كيفر قائل شده است : كيفر معنوى و كيفر ظاهرى . كيفر معنوى آن است كه قدر و مقام آنها نزد امام عليه السلام بسيار پايين خواهد آمد ؛ پائين‌تر از هركس و كيفر ظاهرى مجازات‌هاى جسمانى است كه امام عليه السلام براى آنها در نظر گرفته است . به يقين اگر بشارت و انذار در مديريت‌ها مخصوصاً مديريت جنگ و دفاع آميخته نشود كارآيى خود را از دست خواهد داد .\r\nآن‌گاه امام عليه السلام در پايان اشارهء كوتاه و پرمعنايى به آنچه در بالا بيان فرمود كرده مىافزايد : « بنابراين بايد حقوق خود را از امراى خود بگيريد و حقوق آنها را كه با آن خداوند كار شما را اصلاح مىكند به آنها بپردازيد . والسّلام » ؛\r\n( فَخُذُوا هَذَا مِنْ أُمَرَائِكُمْ ، وَأَعْطُوهُمْ مِنْ أَنْفُسِكُمْ مَا يُصْلِحُ اللَّهُ بِهِ أَمْرَكُمْ . وَالسَّلَامُ ) .\r\nجملهء\r\n« فَخُذُوا هَذَا مِنْ أُمَرَائِكُمْ »\r\nاشاره به حقوق پنجگانه‌اى است كه در آغاز امام عليه السلام بيان فرمود و به آنها حق مىدهد كه اين حقوق را از پيشوايشان مطالبه كنند و جملهء\r\n« أَعْطُوهُمْ مِنْ أَنْفُسِكُمْ .\r\n. . » اشاره به حقوق چهارگانه‌اى است كه امام عليه السلام از آنها مطالبه مىكند ؛ حقوقى كه آن هم به نفع آنها و براى اصلاح امور آنهاست .\r\n\r\n\r\n","description":"","footnote":"\r\n( 1 ) . « اعْوَجَّ » از ريشهء « عَوَج » بر وزن « حرج » به معناى كج شدن گرفته شده و « عِوج » بر وزن « سپر » معناى اسم‌مصدرى دارد و هرگونه كجى را شامل مىشود و گاه به معناى انحرافات معنوى و عملى به‌كار مىرود . در عبارت بالا همين معنا مراد است .\r\n","page_name":" 322 ","page_number":322},
  {"content":"\r\n\r\nامام عليه السلام در اينجا واژهء « امُرَاء » را به صورت جمع آورده كه اشاره به خودش و زمامدارانى است كه بعد از او به حق بر مردم حكومت مىكنند ، نه اينكه منظور فرماندهان لشكر باشد ، زيرا آنها خودشان مخاطب اين كلام‌اند .\r\n* * *\r\n\r\n","description":"","footnote":"","page_name":" 323 ","page_number":323},
  {"content":"\r\n . \r\n","description":"","footnote":"","page_name":" 324 ","page_number":324},
  {"content":"\r\n\r\n\r\n51 و من كتاب له عليه السلام إلى عُمّالِهِ عَلَى الْخِراجِ\r\nاز نامه‌هاى امام عليه السلام\r\nبه كارگزاران خراج و بيت‌المال است . « 1 »\r\n\r\nنامه در يك نگاه\r\nامام عليه السلام در اين نامه به چند نكتهء مهم اشاره مىفرمايد : در بخش اوّل سخن از ثواب زحماتى است كه گردآورى كنندگان خراج در اين راه متحمّل مىشوند كه امام عليه السلام به عنوان ذخيرهء يوم المعاد از آن ياد مىكند .\r\nدر بخش دوم اين نامه دربارهء رعايت عدالت و محبّت به مردم هنگام گرفتن\r\n\r\n\r\n","description":"","footnote":"\r\n( 1 ) . سند نامه :\r\nآنچه را مرحوم سيّد رضى از اين نامه ذكر كرده در كتاب صفين نصر بن مزاحم كه پيش از سيّد رضى مىزيسته است به صورت دو نامه و در دو جا از اين كتاب آمده است با تفاوت مختصرى با آنچه سيّد رضى آورده است ( مصادر نهج‌البلاغه ، ج 3 ، ص 389 ) ابوجعفر اسكافى كه قبل از سيّد رضى مىزيسته نيز در كتابش به نام المعيار والموازنة ، ص 122 نامه‌اى ذكر كرده كه بخش‌هايى از آن با نامهء مورد بحث شباهت دارد ؛ ولى احتمال دارد نامهء ديگرى باشد . در كتاب تمام نهج‌البلاغه ص 776 نيز نامه‌اى شبيه نامهء ابوجعفر اسكافى آمده است .\r\n","page_name":" 325 ","page_number":325},
  {"content":"\r\n\r\nخراج سفارش اكيد مىكند و از هرگونه اجحاف و تعدّى و زيان رساندن به آنها نهى مىفرمايدو حتى در مورد غير مسلمانانى كه كمك به دشمن نكنند نيز همين توصيه را دارد .\r\nدر بخش آخر آنها را به شكرگزارى از نعمت‌هاى پروردگار و يارى دين و آيينش با تمام قوّت و قدرت فرا مىخواند .\r\n* * *\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nبخش اوّل\r\nمِنْ عَبْدِ اللَّهِ عَلِيٍّ أَمِيرِ الْمُؤْمِنِينَ إِلَى أَصْحَابِ الْخَرَاجِ :\r\nأَمَّا بَعْدُ ، فَإِنَّ مَنْ لَمْ يَحْذَرْ مَا هُوَ صَائِرٌ إِلَيْهِ لَمْ يُقَدِّمْ لِنَفْسِهِ مَا يُحْرِزُهَا .\r\nوَاعْلَمُوا أَنَّ مَا كُلِّفْتُمْ بِهِ يَسِيرٌ ، وَأَنَّ ثَوَابَهُ كَثِيرٌ ، وَلَوْ لَمْ يَكُنْ فِيمَا نَهَى اللَّهُ عَنْهُ مِنَ الْبَغْيِ وَالْعُدْوَانِ عِقَابٌ يُخَافُ لَكَانَ فِي ثَوَابِ اجْتِنَابِهِ مَا لَاعُذْرَ فِي تَرْكِ طَلَبِهِ .\r\n\r\nترجمه\r\nاما بعد ( از حمد و ثناى الهى ) كسى كه از آنچه سرانجام به‌سوى آن مىرود ( مرگ و قيامت ) بر حذر نباشد چيزى از پيش براى خود كه او را ( از بلاى آن روز ) مصون دارد نمىفرستد . بدانيد آنچه به آن مكلّف شده‌ايد كم است امّا ثوابش بسيار . اگر ظلم و تعدّى ، كه خدا از آن نهى كرده عقاب و كيفر ترس‌آورى نداشت ، باز براى درك ثوابِ اجتنابِ از آن ، عذرى براى تركش باقى نمىماند .\r\n\r\nشرح و تفسير از ظلم و ستم به مردم بپرهيزيد !\r\nمنظور از اصحاب خراج مأموران جمع‌آورى خراج اراضى مفتوح العنوة است . توضيح : هنگامى كه مسلمانان بر دشمنان خود پيروز مىشدند زمين‌هاى آنها عملًا به ملك مسلمين در مىآمد ؛ ولى غالباً آن را در اختيار خودشان مىگذاشتند و هر سال مبلغى يا مقدارى از محصول آن اراضى به عنوان مال‌الاجاره ( يا ماليات ) از آنها گرفته مىشد كه مبلغ زياد و سنگينى نبود . اين\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nمسأله از عصر پيغمبر اكرم صلى الله عليه و آله با فتح خيبر آغاز شد و سپس در فتوحات ديگر اسلامى جريان يافت و قسمت عمدهء بيت‌المال در آن زمان‌ها از همين خراج تأمين مىشد كه مبلغ قابل توجهى بود و تعلق به همهء مسلمانان داشت . البته مأموران ديگرى بودند كه زكات را از مسلمانان جمع‌آورى مىكردند و صرف نيازهاى ارتش اسلام و قضات و فقرا و نيازمندان مىشد .\r\nامام عليه السلام در اين بخش از نامهء خود بر چند امر تأكيد مىكند .\r\nنخست هشدار مىدهد كه زندگى خود را در جهان ديگر فراموش نكنيد و گرنه براى آن آمادگى پيدا نخواهيد كرد مىفرمايد : « اما بعد ( از حمد و ثناى الهى ) كسى كه از آنچه سرانجام به سوى آن مىرود ( مرگ و قيامت ) بر حذر نباشد چيزى از پيش براى خود كه او را ( از بلاى آن روز ) مصون دارد نمىفرستد » ؛\r\n( أَمَّا بَعْدُ ، فَإِنَّ مَنْ لَمْ يَحْذَرْ مَا هُوَ صَائِرٌ إِلَيْهِ لَمْ يُقَدِّمْ لِنَفْسِهِ مَا يُحْرِزُهَا ) .\r\nاينكه در روايات مىخوانيم هوشيارترين مردم كسى است كه بيش از همه به فكر مرگ باشد :\r\n« يَا أَيُّهَا النَّاسُ إِنَّ أَكْيَسَكُمْ أَكْثَرُكُمْ ذِكْراً لِلْمَوْت » « 1 »\r\nبراى اين است كه تا انسان در فكر سفر آخرت نباشد وسايل اين سفر پرخطر را فراهم نخواهد كرد و دست خالى با دنيا وداع مىكند .\r\nآن‌گاه در دومين نكته خطاب به كارگزاران خراج مىفرمايد : « بدانيد آنچه به آن مكلّف شده‌ايد كم است امّا ثوابش بسيار » ؛\r\n( وَاعْلَمُوا أَنَّ مَا كُلِّفْتُمْ بِهِ يَسِيرٌ وَأَنَّ ثَوَابَهُ كَثِيرٌ ) .\r\nآيا منظور امام عليه السلام از اين عبارت كوشش‌هاى مربوط به جمع‌آورى خراج است يا تمام تكاليفى كه انسان‌ها دارند ؟ هر دو معنا محتمل است . با توجّه به اينكه جملهء پيشين عام بود و همهء اعمال را شامل مىشد ، احتمال دوم مناسب‌تر به نظر مىرسد و در واقع اشاره به آيات شريفهء « وَما جَعَلَ عَلَيْكُمْ فِى الدِّينِ مِنْ\r\n\r\n\r\n","description":"","footnote":"\r\n( 1 ) . بحارالانوار ، ج 74 ، ص 178 .\r\n","page_name":" 328 ","page_number":328},
  {"content":"\r\n\r\nحَرَجٍ » « 1 » و « يُريدُ اللَّهُ بِكُمُ الْيُسْر وَلا يُريدُ بِكُمُ الْعُسْر » « 2 » است .\r\nآرى خداوند جواد و كريم در مقابل اعمال كوچك ما ثواب‌هاى بزرگى قرار داده است .\r\nدر سومين نكته به مطلبى دربارهء ترك ظلم اشاره مىكند و مىفرمايد : « اگر ظلم و تعدّى ، كه خدا از آن نهى كرده عقاب و كيفر ترس‌آورى نداشت باز براى درك ثوابِ اجتنابِ از آن ، عذرى براى تركش باقى نمىماند » ؛\r\n( وَلَوْ لَمْ يَكُنْ فِيمَا نَهَى اللَّهُ عَنْهُ مِنَ الْبَغْيِ وَالْعُدْوَانِ عِقَابٌ يُخَافُ لَكَانَ فِي ثَوَابِ اجْتِنَابِهِ مَا لَاعُذْرَ فِي تَرْكِ طَلَبِهِ ) .\r\nاشاره به اينكه ظلم و ستم بىشك كيفر شديدى دارد ؛ ولى در ترك آن ثوابِ فوق‌العاده‌اى است ، بنابراين نه به جهت كيفرش ، بلكه به موجب ثواب تركش ، اگر انسان آن را ترك گويد بسيار بجاست .\r\nامام عليه السلام در كلمات قصار خود نيز شبيه همين معنا را با تعبير وسيع‌تر و جالب ديگرى بيان كرده مىفرمايد :\r\n« لَوْ لَمْ يَتَوَعَّدِ اللَّهُ عَلَى مَعْصِيَتِهِ لَكَانَ يَجِبُ أَلَّا يُعْصَى شُكْراً لِنِعَمِهِ ؛\r\nاگر خداوند تهديد به عذاب در برابر عصيانش نكرده بود باز هم واجب بود به پاس نعمت‌هايش نافرمانى نشود » . « 3 »\r\n\r\nنكته خراج چيست ؟\r\nواژهء « خراج » و « خرج » در اصل از خروج گرفته شده و به معناى چيزى است كه از مال انسان يا از زمين زراعتى به‌دست مىآيد . بعضى واژهء خراج را به معناى\r\n\r\n\r\n","description":"","footnote":"\r\n( 1 ) . حج ، آيهء 78 .\r\n( 2 ) . بقره ، آيهء 185 .\r\n( 3 ) . نهج‌البلاغه ، كلمات قصار ، كلمهء 290 .\r\n","page_name":" 329 ","page_number":329},
  {"content":"\r\n\r\nمال‌الاجارهء زمين دانسته‌اند و راغب در كتاب مفردات خود مىگويد : خراج غالباً به مالياتى كه بر زمينِ باغ و زراعت وضع مىشود ، اطلاق مىگردد و به هر حال در اصطلاح فقها به معناى مالياتى است كه بر زمين‌هاى خراجيه ؛ يعنى زمين‌هايى كه با جنگ از كفّار گرفته شده بود قرار مىدادند و گاه به ماليات زمين‌هاى آبادى اطلاق مىشد كه جزو انفال بود . بخش اوّل تعلّق به همهء مسلمانان داشت و بخش دوم به حاكم اسلامى .\r\nدر بعضى از كتب اهل سنّت آمده است كه خراج در اصطلاح فقها دو معنا دارد : معناى عام و معناى خاص . خراج به معناى عام تمام اموالى است كه دولت متولى جمع‌آورى و صرف آن در مصارف معيّن است ( تمام اقسام ماليات‌ها ) و اما معناى خاص ، آن مالى است كه حكومت اسلامى بر اراضى خراجيه قرار مىدهد « 1 » و گاه به مالياتى كه به نام جزيه از غير مسلمانان گرفته مىشد نيز اطلاق شده است .\r\nدر مورد مصرف خراج فقهاى ما گفته‌اند كه بايد صرف مصالح عامهء مسلمين گردد ؛ مانند بناى پل‌ها ، حفظ امنيّت جاده‌ها ، كمك به نيازمندان ، حقوق سربازان ، جنگ‌جويان ، قضات و فرمانداران و ساير نيازهاى حكومتى . « 2 »\r\nالبته بسيار مىشد كه بخش مهمى از خراج ميان همهء مسلمانانى كه در دسترس بودند به‌طور مساوى در حكومت‌هاى عدل ( مانند حكومت اميرمؤمنان على عليه السلام ) و به‌صورت غير مساوى ( مانند حكومت خلفا ) تقسيم مىشد .\r\nدليل تساوى بر تقسيم ، آن است كه اراضى خراجيه كه خراج از آن جمع‌آورى مىشود ملك عموم مسلمانان است و همه به‌طور مساوى در آن سهيم هستند . در ضمن منظور از تساوى ، عدم فرق ميان افراد به حسب شخصيت اجتماعيشان\r\n\r\n\r\n","description":"","footnote":"\r\n( 1 ) . الموسوعة الفقهية الكويتيه ، ج 19 ، ص 52 .\r\n( 2 ) . جواهرالكلام ، ج 22 ، ص 200 .\r\n","page_name":" 330 ","page_number":330},
  {"content":"\r\n\r\nاست كه فلان كس شيخ قبيله است و فلان شخص آدم سرشناسى است و ديگرى كارگر ساده ؛ ولى بر حسب مسئوليت‌ها مانند قضاوت و فرماندارى و فرماندهى لشكر و امثال آن به يقين تفاوت گذارده مىشد .\r\n* * *\r\n\r\n","description":"","footnote":"","page_name":" 331 ","page_number":331},
  {"content":"\r\n . \r\n","description":"","footnote":"","page_name":" 332 ","page_number":332},
  {"content":"\r\n\r\n\r\nبخش دوم\r\nفَأَنْصِفُوا النَّاسَ مِنْ أَنْفُسِكُمْ ، وَاصْبِرُوا لِحَوَائِجِهِمْ ، فَإِنَّكُمْ خُزَّانُ الرَّعِيَّةِ ، وَوُكَلَاءُ الْأُمَّةِ ، وَسُفَرَاءُ الْأَئِمَّةِ وَلَا تُحْشِمُوا أَحَداً عَنْ حَاجَتِهِ ، وَلَا تَحْبِسُوهُ عَنْ طَلِبَتِهِ ، وَلَا تَبِيعُنَّ لِلنَّاسِ فِي الْخَرَاجِ كِسْوَةَ شِتَاءٍ وَلَا صَيْفٍ ، وَلَا دَابَّةً يَعْتَمِلُونَ عَلَيْهَا ، وَلَا عَبْداً ، وَلَا تَضْرِبُنَّ أَحَداً سَوْطاً لِمَكَانِ دِرْهَمٍ وَلَا تَمَسُّنَّ مَالَ أَحَدٍ مِنَ النَّاسِ ، مُصَلٍّ وَلَا مُعَاهَدٍ ، إِلَّا أَنْ تَجِدُوا فَرَساً أَوْ سِلَاحاً يُعْدَى بِهِ عَلَى أَهْلِ الْإِسْلَامِ ، فَإِنَّهُ لَايَنْبَغِي لِلْمُسْلِمِ أَنْ يَدَعَ ذَلِكَ فِي أَيْدِي أَعْدَاءِ الْإِسْلَامِ ، فَيَكُونَ شَوْكَةً عَلَيْهِ . وَلَا تَدَّخِرُوا أَنْفُسَكُمْ نَصِيحَةً ، وَلَا الْجُنْدَ حُسْنَ سِيرَةٍ ، وَلَا الرَّعِيَّةَ مَعُونَةً ، وَلَا دِينَ اللَّهِ قُوَّةً ، وَأَبْلُوا فِي سَبِيلِ اللَّهِ مَا اسْتَوْجَبَ عَلَيْكُمْ ، فَإِنَّ اللَّهَ سُبْحَانَهُ قَدِ اصْطَنَعَ عِنْدَنَا وَعِنْدَكُمْ أَنْ نَشْكُرَهُ بِجُهْدِنَا ، وَأَنْ نَنْصُرَهُ بِمَا بَلَغَتْ قُوَّتُنَا ، وَلَا قُوَّةَ إِلَّا بِاللَّهِ الْعَلِيِّ الْعَظِيمِ .\r\n\r\nترجمه\r\n( امام فرمود : ) حال كه چنين است انصاف را از سوى خود نسبت به مردم رعايت كنيد و در برابر نيازمندىهايشان ( كه پاسخ گفتن به آن مشكلاتى دارد ) صبر و شكيبايى به خرج دهيد ، زيرا شما خزانه‌داران رعيّت و وكلاى امّت و سفيران ائمه و پيشوايان هستيد . هيچ كس را به سبب عرض حاجتش شرمنده نسازيد و كسى را از خواستهء ( مشروعش ) باز مداريد و هرگز براى گرفتن خراج از بدهكار ، لباس تابستانى يا زمستانى و يا مركبى كه با آن به كارهايشان مىرسند و يا برده‌اى را ( كه از كمك او براى زندگى بهره مىگيرند ) به فروش نرسانيد .\r\nكسى را براى گرفتن درهمى تازيانه نزنيد . هرگز به مال احدى از مردم ، چه\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nمسلمان باشد و چه غير مسلمانى كه در پناه اسلام است ، دست نزنيد ( و آن را به تملك بيت‌المال در نياوريد ) مگر اينكه اسب يا سلاحى باشد كه براى تجاوز به مسلمانان به‌كار گرفته مىشود ( در اين صورت مىتوانيد آن وسايل را مصادره كنيد ) زيرا براى مسلمان سزاوار نيست كه چنين وسايلى را در دست دشمنان اسلام باقى بگذارد تا سبب نيرومندى آنها بر ضد مسلمانان گردد . هرگز از نصيحت و اندرز به خويشتن ( و به يكديگر ) و از خوش‌رفتارى با سپاهيان و كمك به رعيّت و تقويت دين خدا خوددارى مكنيد . در راه خدا آنچه را بر شما واجب است انجام دهيد ، زيرا خداوندِ سبحان ، از ما و شما خواسته است كه با تمام توان شكر او را بجا بياوريم و آيين او را تا آنجا كه قدرت داريم يارى كنيم و هيچ قدرتى ( براى انجام اين امور ) جز به كمك خداوند بزرگ نيست .\r\n\r\nشرح و تفسير در گرفتن خراج انصاف را رعايت كنيد\r\nامام عليه السلام پس از بيان يك سلسله كليات در بخش پيشين اين نامه ، در اين بخش انگشت روى جزئيات مسائل گذارده و اوامر و نواهى خاصى براى كارگزاران خراج صادر مىفرمايد .\r\nدر آغاز چنين مىگويد : « حال كه چنين است انصاف را از سوى خود نسبت به مردم رعايت كنيد و در برابر نيازمندىهايشان ( كه پاسخ گفتن به آن مشكلاتى دارد ) صبر و شكيبايى به خرج دهيد ، زيرا شما خزانه‌داران رعيّت و وكلاى امّت و سفيران ائمه و پيشوايان هستيد » ؛\r\n( فَأَنْصِفُوا النَّاسَ مِنْ أَنْفُسِكُمْ ، وَاصْبِرُوا لِحَوَائِجِهِمْ ، فَإِنَّكُمْ خُزَّانُ الرَّعِيَّةِ ، وَوُكَلَاءُ الْأُمَّةِ ، وَسُفَرَاءُ الْأَئِمَّةِ ) .\r\nمنظور از انصاف از سوى خود - همان‌گونه كه در روايات وارد شده است - اين است كه آنچه براى خود مىپسندند براى آنها بپسندند و آنچه براى خويش\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nناخوش مىدارند براى آنها ناخوش دارند . يا به تعبير ديگر همان‌گونه كه حق خود را از آنها مىگيرند ، حقوق آنها را نيز به آنها بپردازند .\r\nدر حديثى مىخوانيم مردى اعرابى خدمت پيامبر اكرم صلى الله عليه و آله آمد در حالى كه پيامبر سوار بر مركب به سوى يكى از غزوات در حركت بود . آن مرد عرب ركاب پيغمبر را گرفت و عرض كرد :\r\n« يَا رَسُولَ اللَّهِ عَلِّمْنِي عَمَلًا أَدْخُلُ بِهِ الْجَنَّةَ ؛\r\nاى رسول خدا ! عملى به من ياد ده كه اگر انجام دهم داخل بهشت شوم » . پيغمبر اكرم صلى الله عليه و آله فرمود :\r\n« مَا أَحْبَبْتَ أَنْ يَأْتِيَهُ النَّاسُ إِلَيْكَ فَأْتِهِ إِلَيْهِمْ وَمَا كَرِهْتَ أَنْ يَأْتِيَهُ النَّاسُ إِلَيْكَ فَلَا تَأْتِهِ إِلَيْهِمْ ؛\r\nآنچه دوست دارى مردم براى تو انجام دهند براى آنان انجام ده و آنچه دوست ندارى كه مردم دربارهء تو انجام دهند دربارهء آنها انجام نده » . اين را فرمود و اضافه كرد :\r\n« خَلِّ سَبِيلَ الرَّاحِلَةِ ؛\r\nدست از مركب بردار و آن را به حال خود واگذار » ( يعنى تمام خواستهء تو در اين دو جمله بود ) . « 1 »\r\nامام عليه السلام در جمله‌هاى بالا سه منصب براى عاملان خراج بيان فرمود كه اشاره به سه مسئوليت مهم آنهاست .\r\nنخست خازن رعيّت ، به معناى حافظ اموال آنها بودن تا در مصارفش صرف شود . ديگر اينكه آنها وكيلان امّتند كه مفهومش آن است كه حقوق مردم را از كسانى كه حق بر ذمهء آنهاست به‌طور كامل دريافت مىدارند . سوم اينكه آنها سفيران امامان هستند كه بايد با همان اخلاق و روش پيشوايان بزرگ با مردم رفتار كنند ، بنابراين هم اخذ حقوق مىكنند و هم حفظ آن و هم با اخلاق حسنه با آنان رفتار مىكنند .\r\nآن‌گاه امام عليه السلام آنها را از شش چيز نهى مىكند . در نخستين نهى مىفرمايد : « هيچ كس را به‌سبب عرض حاجتش شرمنده نسازيد » ؛\r\n( وَلَا تُحْشِمُوا « 2 » أَحَداً عَنْ حَاجَتِهِ ) .\r\n\r\n\r\n","description":"","footnote":"\r\n( 1 ) . كافى ، ج 2 ، ص 146 ، ح 10 .\r\n( 2 ) . « تُحْشِموا » از ريشهء « احشام » و « حَشَم » بر وزن « كرم » به معناى خجل ساختن كسى گرفته شده و هنگامى كه به باب افعال برود نيز همان معنا را مىبخشد . گاه نيز به معناى خشمگين ساختن آمده است و در جملهء بالا همان معناى اوّل مناسب‌تر است و « حِشْمت » بر وزن « حكمت » به معناى حيا و شرمندگى است و گاه به معناى شايستگى نيز آمده است .\r\n","page_name":" 335 ","page_number":335},
  {"content":"\r\n\r\nيعنى چنان با مردم رفتار كنيد كه از عرض حاجت خود شرمنده نشوند . مثلًا اگر بعضى گوسفندان آنها مورد علاقهء آنهاست يا بعضى از بخش‌هاى زراعت مورد توجّه آنهاست ، چنان با آنها رفتار كنيد كه بتوانند مقصود خود را اظهار دارند و خراج و زكات را از بخش ديگر مطالبه كنيد .\r\nحضرت در دومين نهى خود مىفرمايد : « و كسى را از خواستهء ( مشروعش ) باز مداريد » ؛\r\n( وَلَا تَحْبِسُوهُ عَنْ طَلِبَتِهِ ) .\r\nاشاره به اينكه اگر آنها در نحوهء تقسيم اموال و اخذ خراج خواسته‌هاى مشروعى داشته باشند آنها را رعايت كنيد .\r\nدر سومين نهى ، آنها را از گرفتن وسايل ضرورى زندگى ( و به اصطلاح مستثنيات دين ) باز مىدارد و مىفرمايد : « و هرگز براى گرفتن خراج از بدهكار ، لباس تابستانى يا زمستانى و يا مركبى كه با آن به كارهايشان مىرسند و يا برده‌اى را ( كه از كمك او براى زندگى بهره مىگيرند ) به فروش نرسانيد » ؛\r\n( وَلَا تَبِيعُنَّ لِلنَّاسِ فِي الْخَرَاجِ كِسْوَةَ شِتَاءٍ وَلَا صَيْفٍ ، وَلَا دَابَّةً يَعْتَمِلُونَ عَلَيْهَا وَلَا عَبْداً ) .\r\nاين دستور يكى از احكام كاملًا انسانى اسلام است كه اجازه نمىدهد حتى از بدهكاران ، ضروريات زندگى آنها را براى اداى دين بستانند ، بلكه اگر مال ديگرى دارد از آن بايد بهره گرفت و اگر ندارد بايد به او مهلت داد تا زمانى كه قدرت بر اداى دين خود پيدا كند .\r\nدر چهارمين نهى مىفرمايد : « كسى را براى گرفتن درهمى تازيانه نزنيد » ؛\r\n( وَلَا تَضْرِبُنَّ أَحَداً سَوْطاً لِمَكَانِ دِرْهَمٍ ) .\r\nبه بيان ديگر به هنگام اخذ حق بيت‌المال هر گونه خشونتى ممنوع است\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nو تجربه نشان داده كه خشونت‌ها نتيجهء منفى در اداى ديون دارد و به عكس محبّت و ملاطفت ، درآمد بيت‌المال را فزون‌تر مىسازد .\r\nتعبير به « درهم » ممكن است اشاره به اموال كم باشد ؛ يعنى در جزئيات به مردم سخت‌گيرى نكنيد . بعضى از شارحان احتمال داده‌اند كه درهم در اينجا به معناى جنس مال است يعنى براى اخذ اموال مردم را در فشار قرار ندهيد .\r\nامام عليه السلام در پنجمين نهى مىفرمايد : « هرگز به مال احدى از مردم چه مسلمان باشد و چه غير مسلمانى كه در پناه اسلام است ، دست نزنيد ( و آن را به تملك بيت‌المال در نياوريد ) مگر اينكه اسب يا سلاحى باشد كه براى تجاوز به مسلمانان به‌كار گرفته مىشود ( در اين صورت مىتوانيد آن وسايل را مصادره كنيد ) زيرا براى مسلمان سزاوار نيست كه چنين وسايلى را در دست دشمنان اسلام باقى بگذارد تا سبب نيرومندى آنها بر ضد مسلمانان گردد » ؛\r\n( وَلَا تَمَسُّنَّ مَالَ أَحَدٍ مِنَ النَّاسِ ، مُصَلٍّ وَلَا مُعَاهَدٍ « 1 » ، إِلَّا أَنْ تَجِدُوا فَرَساً أَوْ سِلَاحاً يُعْدَى بِهِ عَلَى\r\nأَهْلِ الْإِسْلَامِ ، فَإِنَّهُ لَايَنْبَغِي لِلْمُسْلِمِ أَنْ يَدَعَ ذَلِكَ فِي أَيْدِي أَعْدَاءِ الْإِسْلَامِ ، فَيَكُونَ شَوْكَةً عَلَيْهِ ) .\r\nاين جمله اشاره به منافقان و افراد نفوذى است كه مركب سوارى و سلاحى دارند و آن را در اختيار دشمنان اسلام قرار مىدهند در اين موارد مىتوان اين وسايل را از آنان گرفت بى آنكه قيمت آنها پرداخته شود ، چرا كه پرداخت قيمت باز هم آنها را بر تجديد همان برنامه قوّت و قدرت مىدهد . در واقع اين دستور نوعى مصادرهء مشروع است كه امام عليه السلام دربارهء افراد استثنايى اجازه داده است ؛ ولى اموال ساير مسلمانان و غير مسلمانانى كه اهل ذمه هستند بايد محترم شمرده شود .\r\n\r\n\r\n","description":"","footnote":"\r\n( 1 ) . « مُعاهِد » دو معنا دارد : اهل ذمه و اقليت‌هاى مذهبى كه در داخل كشورهاى اسلامى به‌طور مسالمت آميز بامسلمانان زندگى مىكنند ، و كفّارى كه در خارج كشورهاى اسلامى هستند و با مسلمانان عهد و پيمان دارند . در اينجا منظور همان معناى اوّل است .\r\n","page_name":" 337 ","page_number":337},
  {"content":"\r\n\r\nدرست است كه اين موضوع ارتباطى به مسألهء خراج ندارد ولى در واقع يك وظيفهء اضافى است كه گاهى عاملان خراج با آن مواجه مىشوند و بايد انجام دهند .\r\nدر فقه اسلامى در باب مكاسب محرّمه بحثى دربارهء حرمت كمك به ظالمان و نيز بحثى دربارهء عدم جواز فروش اسلحه به دشمنان اسلام آمده است كه با دلايل عام و خاص از اين مسأله نهى شده و مفهوم اين آيات و روايات اين است كه اگر سلاح يا مركبى در دست كسى ببينيم كه در آيندهء نزديك به دشمنان اسلام سپرده مىشود و بر ضد مسلمانان از آن كمك مىگيرند بايد جلوى آن را گرفت و اين همان چيزى است كه امام عليه السلام در اين دستور بيان فرموده است و به بيان ديگر اين كار نوعى نهى از منكر عملى است .\r\nسرانجام در ششمين نهى مىفرمايد : « هرگز از نصيحت و اندرز به خويشتن ( و به يكديگر ) و از خوش‌رفتارى با سپاهيان و كمك به رعيّت و تقويت دين خدا خوددارى مكنيد » ؛\r\n( وَلَا تَدَّخِرُوا « 1 » أَنْفُسَكُمْ نَصِيحَةً ، وَلَا الْجُنْدَ حُسْنَ سِيرَةٍ وَلَا\r\nالرَّعِيَّةَ مَعُونَةً ، وَلَا دِينَ اللَّهِ قُوَّةً ) .\r\n« 2 »\r\nدر اينجا امام عليه السلام در يك جمله به‌صورت نهى آنها را به چهار امر دستور مىدهد . نصيحت و خيرخواهى به يكديگر ، خوش‌رفتارى با سپاه اسلام ، كوشش در راه كمك به رعايا و تلاش در طريق تقويت دين مبين اسلام . با توجّه به اينكه مخاطب در اين جمله كارگزاران خراجند روشن مىشود كه آنها در مسير انجام مأموريت خود بايد مراقب تكاليف ديگرى كه بر عهده دارند نيز باشند .\r\n\r\n\r\n","description":"","footnote":"\r\n( 1 ) . « تَدَّخِرُوا » از ريشهء « ذخيره » گرفته شده كه وقتى به باب افتعال مىرود ذال آن تبديل به دال شده و تاء باب‌افتعال نيز تبديل به دال شده و در هم ادغام مىگردد ، بنابراين « لا تَدَّخِرُوا » به معناى ذخيره نكنيد است و در اينجا مفهوم دريغ مداريد دارد .\r\n( 2 ) . در بعضى از روايات ، اين جمله و ما بعد آن در نامه‌اى كه خطاب به سران لشكر است آمده است ( به كتاب صفين نصر بن مزاحم ص 125 مراجعه شود و تعبير به جند ( لشكر ) تناسب با همين نقل دارد .\r\n","page_name":" 338 ","page_number":338},
  {"content":"\r\n\r\nبعضى از شارحان در جملهء\r\n« لَا تَدَّخِرُوا أَنْفُسَكُمْ نَصِيحَةً »\r\nانفس را به معناى خويشتن و بعضى به معناى يكديگر تفسير كرده‌اند و معناى دوم مناسب‌تر به‌نظر مىرسد .\r\nبه يقين اگر كارگزاران خراج اين وظايف چهارگانه را انجام دهند يعنى هم يكديگر را به وظيفه شناسى توصيه كنند و هم برخورد آنها با لشكر اسلام و با رعايا خوب باشد و هم تمام نيّتشان بر تقويت دين خدا استوار گردد ، جامعهء اسلامى شاهد پيشرفت‌هاى مهمى خواهد بود .\r\nآن‌گاه امام عليه السلام در پايان اين نامه آخرين دستور خويش را به اين صورت بيان مىكند و مىفرمايد : « در راه خدا آنچه را بر شما واجب است انجام دهيد ، زيرا خداوندِ سبحان ، از ما و شما خواسته است با تمام توان شكر او را بجا بياوريم و آيين او را تا آنجا كه در قدرت داريم يارى كنيم و هيچ قدرتى ( براى انجام اين امور ) جز به كمك خداوند بزرگ نيست » ؛\r\n( وَأَبْلُوا « 1 » فِي سَبِيلِ اللَّهِ مَا اسْتَوْجَبَ\r\nعَلَيْكُمْ ، فَإِنَّ اللَّهَ سُبْحَانَهُ قَدِ اصْطَنَعَ « 2 » عِنْدَنَا وَعِنْدَكُمْ أَنْ نَشْكُرَهُ بِجُهْدِنَا ، وَأَنْ نَنْصُرَهُ\r\nبِمَا بَلَغَتْ قُوَّتُنَا ، وَلَا قُوَّةَ إِلَّا بِاللَّهِ الْعَلِيِّ الْعَظِيمِ ) .\r\nاشاره به اينكه براى موفقيّت در انجام همهء اين دستورات تكيه بر خدا كنيد و از ذات پاكش يارى بطلبيد .\r\nتعبير به « فان اللَّه » ؛ ( با فاء تفريع ) اشاره به اين است كه انجام اين امور همه نوعى شكر نعمت‌هاى خداست و ما در برابر الطاف پروردگار مديون هستيم كه اين وظايف را انجام دهيم .\r\n* * *\r\n\r\n\r\n","description":"","footnote":"\r\n( 1 ) . « أبْلُوا » ( از باب افعال ) به معناى تلاش و كوشش كردن براى انجام چيزى است و گاه به معناى امتحان كردن‌يا فرسوده ساختن نيز آمده است و در اينجا معناى اوّل اراده شده است .\r\n( 2 ) . « اصْطَنَعَ » از ريشهء « اصطناع » به معناى طلب كردن و خواستن چيزى است و گاه به معناى ساختن و پرورش‌دادن آمده و در اينجا همان معناى اوّل منظور است .\r\n","page_name":" 339 ","page_number":339},
  {"content":"\r\n . \r\n","description":"","footnote":"","page_name":" 340 ","page_number":340},
  {"content":"\r\n\r\n\r\n52 و من كتاب له عليه السلام إلى أمَراءِ الْبِلاد في مَعْنَى الصَّلاةِ\r\nاز نامه‌ها امام عليه السلام\r\nبه فرمانداران شهرها دربارهء معناى نماز ( و بخشى از احكام آن ) است . « 1 »\r\n\r\nنامه در يك نگاه\r\nچنان‌كه در عنوان نامه آمده است ، مخاطب آن اميران بلادند ، زيرا آنها ناظر به امور دينى و هم دنيوى مردم بودند ، افزون بر اينكه امامت جمعه و جماعت را نيز بر عهده داشتند . محتواى نامه در واقع بيانگر دو چيز است : يكى اوقات دقيق نمازهاى پنج‌گانه كه هر كدام را بايد در چه وقتى ادا كرد و ديگر اينكه امام جماعت بايد ضعيف‌ترين مأمومين را در نظر بگيرد ومتناسب با توان او نماز بخواند .\r\n\r\n\r\n","description":"","footnote":"\r\n( 1 ) . سند نامه :\r\nدر كتاب مصادر نهج‌البلاغه آمده است كه اين نامه را ابو منصور ثعالبى كه از معاصران مرحوم سيد رضى است در باب سوم از كتابش به نام الاعجاز والايجاز آورده است با تفاوت قابل ملاحظه‌اى كه صاحب مصادر تفاوت‌ها را ذكر كرده و در مجموع نتيجه مىگيرد كه ثعالبى ( قطعاً ) اين نامه را از نهج‌البلاغهء سيّد رضى نگرفته است ( مصادر نهج‌البلاغه ، ج 3 ، ص 390 ) .\r\n","page_name":" 341 ","page_number":341},
  {"content":"\r\n . \r\n","description":"","footnote":"","page_name":" 342 ","page_number":342},
  {"content":"\r\n\r\nأَمَّا بَعْدُ ، فَصَلُّوا بِالنَّاسِ الظُّهْرَ حَتَّى تَفِيءَ الشَّمْسُ مِنْ مَرْبِضِ الْعَنْزِ ، وَصَلُّوا بِهِمُ الْعَصْرَ وَالشَّمْسُ بَيْضَاءُ حَيَّةٌ فِي عُضْوٍ مِنَ النَّهَارِ حِينَ يُسَارُ فِيهَا فَرْسَخَانِ ، وَصَلُّوا بِهِمُ الْمَغْرِبَ حِينَ يُفْطِرُ الصَّائِمُ ، وَيَدْفَعُ الْحَاجُّ إِلَى مِنًى ، وَصَلُّوا بِهِمُ الْعِشَاءَ حِينَ يَتَوَارَى الشَّفَقُ إِلَى ثُلُثِ اللَّيْلِ ، وَصَلُّوا بِهِمُ الْغَدَاةَ وَالرَّجُلُ يَعْرِفُ وَجْهَ صَاحِبِهِ ، وَصَلُّوا بِهِمْ صَلَاةَ أَضْعَفِهِمْ وَلَا تَكُونُوا فَتَّانِينَ .\r\n\r\nترجمه\r\nاما بعد ( از حمد و ثناى الهى ) نماز ظهر را هنگامى با مردم بخوانيد ( كه خورشيد از دايرهء نصف النهار گذشته باشد ) تا زمانى كه خورشيد به اندازهء خوابگاه يك بز از آن دور شده باشد ، و نماز عصر را هنگامى براى آنها بجاى آوريد كه خورشيد هنوز در بخشى از روز روشن و زنده است ( يعنى هنوز به زردى نگراييده ) به‌گونه‌اى كه مىتوان تا غروب آفتاب دو فرسخ راه را طى كرد و نماز مغرب را براى آنها هنگامى بخوانيد كه روزه دار افطار مىكند و حاجى از عرفات ( به سوى مشعر و سپس از آنجا ) به سوى منى حركت مىكند و نماز عشا را از وقتى كه شفق پنهان مىگردد تا ثلث شب با آنان ( مردم ) بجا آوريد و نماز صبح را هنگامى با آنها بخوانيد كه انسان مىتواند صورت رفيقش را ببيند و او را بشناسد و بايد آن‌گونه با آنها نماز بخوانيد كه ضعيف‌ترين مأمومين مىتوانند بخوانند و هرگز فتنه‌گر نباشيد . ( كه با طول دادن نماز و دعاهاى آن گروهى را بفريبيد و گروه ديگرى را به زحمت بيفكنيد ) .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n\r\nشرح و تفسير آداب و اوقات نماز\r\nهمان‌گونه كه در بالا اشاره شد ، امام عليه السلام در اين نامه كه مخاطب آن اميران بلادند همان اميرانى كه امام جمعه و جماعت نيز بودند ، اوقات نماز را براى آنها شرح مىدهد .\r\nابتدا از نماز ظهر شروع مىكند و مىفرمايد : « اما بعد ( از حمد و ثناى الهى ) نماز ظهر را هنگامى با مردم بخوانيد ( كه خورشيد از دايرهء نصف النهار گذشته باشد ) تا زمانى كه خورشيد به اندازهء خوابگاه يك بز از آن دور شده باشد » ؛\r\n( أَمَّا بَعْدُ ، فَصَلُّوا بِالنَّاسِ الظُّهْرَ حَتَّى تَفِيءَ « 1 » الشَّمْسُ مِنْ مَرْبِضِ « 2 » الْعَنْزِ « 3 » ) .\r\nهرگاه « حتى » را اشاره به پايان وقت فضيلت ظهر بدانيم آن‌گونه كه ظاهر تعبير به « حتى » است مفهومش اين است كه امام عليه السلام تنها پايان وقت فضيلت ظهر را بيان فرموده كه در بعضى از روايات به اندازهء ذراع تعيين شده و ذراع با محلى كه يك بز هنگام خوابيدن روى زمين اشغال مىكند ( البته از عرض نه از طول ) چندان تفاوتى ندارد و اگر « حتى » را به معناى حين « 4 » كه ظاهر در آغاز وقت فضيلت است تفسير كنيم مفهومش اين مىشود كه از اوّل زوال تا هنگامى كه سايهء شاخص ( سايه‌اى كه از لحظهء زوال ظهر حاصل مىشود ) به اندازهء يك ذراع شود نماز ظهر را مىتوان تأخير انداخت يا براى خواندن نافله يا براى اجتماع مردم جهت نماز جماعت .\r\n\r\n\r\n","description":"","footnote":"\r\n( 1 ) . « تَفىءَ » از ريشهء « فىء » به معناى بازگشت گرفته شده است .\r\n( 2 ) . « مَرْبِض » از ريشهء « رَبض » بر وزن « نبض » به معناى به سينه نشستن حيوان است و از آنجا كه حيوانات اين كار را غالباً در آغل مىكنند ، مربض به معناى آغل و محل استراحت گوسفند و بز آمده است .\r\n( 3 ) . « عَنْز » به معناى بز ماده است و معز به معناى هرگونه بز و گاه به معناى حيوانى است كه داراى مو ( نه پشم ) و دم كوتاه است .\r\n( 4 ) . در بعضى از نسخه‌هاى نهج‌البلاغه به‌جاى « حتى » حين آمده است . مانند كتاب اختيار مصباح السالكين ، ص 539 و كتاب حدائق الحقائق ، ج 2 ، ص 517 .\r\n","page_name":" 344 ","page_number":344},
  {"content":"\r\n\r\nالبته ابتداى وقت نماز ظهر منهاى اين امور همان است كه قرآن مجيد با صراحت بيان كرده : « « أَقِمِ الصَّلاةَ لِدُلُوكِ الشَّمْسِ » ؛ نماز را از زوال خورشيد ( هنگام ظهر ) بجاى آور » . « 1 »\r\nسپس امام عليه السلام به بيان آخر وقت فضيلت نماز عصر مىپردازد و مىفرمايد :\r\n« و نماز عصر را هنگامى براى آنها بجاى آوريد كه خورشيد هنوز در بخشى از روز روشن و زنده است ( يعنى هنوز به زردى نگراييده ) بگونه‌اى كه مىتوان تا غروب آفتاب دو فرسخ راه را طى كرد » ؛\r\n( وَصَلُّوا بِهِمُ الْعَصْرَ وَالشَّمْسُ بَيْضَاءُ حَيَّةٌ فِي عُضْوٍ مِنَ النَّهَارِ حِينَ يُسَارُ فِيهَا فَرْسَخَانِ ) .\r\nدر مورد وقت نماز عصر ميان فقهاى اهل سنّت اختلاف بسيار است كه در كتب فقهى آمده ؛ ولى معروف ميان علماى شيعه اين است كه آغاز وقت فضيلت نماز ظهر ابتداى زوال خورشيد از دايرهء نصف النهار است ( البته پس از مقدار وقت لازم براى خواندن نافلهء ظهر ) و پايان آن زمانى است كه سايهء شاخص ( سايه‌اى كه بعد از زوال اضافه مىشود ) به اندازهء خود شاخص شود سپس وقت فضيلت براى نماز عصر شروع مىشود و تا زمانى كه سايهء شاخص به دو برابر خود برسد ادامه دارد . ( البته بلندى و كوتاهى شاخص‌ها در اين مسأله تفاوتى ندارد ) .\r\nآنچه امام عليه السلام در جملهء بالا بيان فرموده اشاره به پايان وقت فضيلت نماز عصر است و آنچه در ميان فقهاى ما معروف است چندان تفاوتى با آن ندارد .\r\nدر مرحلهء سوم اشاره به وقت نماز مغرب كرده مىفرمايد : « و نماز مغرب را براى آنها هنگامى بخوانيد كه روزه دار افطار مىكند و حاجى از عرفات ( به سوى مشعر و سپس از آنجا ) به سوى منى حركت مىكند » ؛\r\n( وَصَلُّوا بِهِمُ الْمَغْرِبَ حِينَ يُفْطِرُ الصَّائِمُ ، وَيَدْفَعُ الْحَاجُّ إِلَى مِنًى ) .\r\n\r\n\r\n","description":"","footnote":"\r\n( 1 ) . اسراء ، آيهء 78 .\r\n","page_name":" 345 ","page_number":345},
  {"content":"\r\n\r\nاز آنجا كه افطار روزه دار و حركت حجاج از عرفات در نظر عامهء مردم روشن بود كه با غروب آفتاب اين حركت شروع مىشده ، امام عليه السلام همان را مقياس قرار داده است .\r\nتأخير انداختن نماز مغرب و افطار تا زمانى كه حمرهء مشرقيه از بالاى سر بگذرد در واقع نوعى احتياط است و وقت ، همان غروب آفتاب است . ( البته به اعتقاد ما و جمعى از فقهاى اهل‌بيت ) .\r\nاينجا امام عليه السلام در واقع به آنچه ميان تودهء مسلمانان معروف و مشهور بوده كه روزه دار چه زمانى افطار مىكند و حاجيان كى از عرفات كوچ مىكنند اكتفا فرموده است .\r\nدر مرحلهء چهارم اشاره به وقت عشا كرده مىفرمايد : « و نماز عشا را از وقتى كه شفق پنهان مىگردد تا ثلث شب با آنان ( مردم ) بجا آوريد » ؛\r\n( وَصَلُّوا بِهِمُ الْعِشَاءَ حِينَ يَتَوَارَى الشَّفَقُ إِلَى ثُلُثِ اللَّيْلِ ) .\r\nبايد ديد كه منظور از شفق در اينجا حمرهء مغربيه ( شعاع سرخ رنگى كه در طرف مغرب بعد از پنهان شدن خورشيد پيدا مىشود ) است و يا سفيدى شفافى كه پس از پنهان شدن آن شعاع سرخ رنگ تا مدتى باقى مانده است . هر دو احتمال در تفسير كلام امام عليه السلام هست ، زيرا شفق به هر دو گفته مىشود ؛ ولى در ميان علماى شيعه معناى اوّل مشهورتر است و امروزه در ميان اهل سنّت ، معناى دوم غالباً ملاك عمل است ، هرچند فقهاى چهارگانهء آنها با هم كاملًا اختلاف دارند .\r\nدر مرحلهء آخر و پنجم اشاره به آغاز وقت نماز صبح كرده مىفرمايد : « و نماز صبح را هنگامى با آنها بخوانيد كه انسان مىتواند صورت رفيقش را ببيند و او را بشناسد » ؛\r\n( وَصَلُّوا بِهِمُ الْغَدَاةَ وَالرَّجُلُ يَعْرِفُ وَجْهَ صَاحِبِهِ ) .\r\nالبته آنچه از آيات قرآن مجيد استفاده مىشود و مشهور و معروف در ميان\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nفقهاست اين است كه آغاز نماز صبح زمانى است كه صبح صادق يعنى سپيدهء گسترده در كنار افق طلوع مىكند . در اين مسأله ميان مسلمانان اتفاق نظر وجود دارد ؛ ولى از آنجا كه در درون شهرها برخاستن و به بيرون شهر و يا پشت بام رفتن و نگاه به بيرون نمودن كار آسانى نيست ، امام عليه السلام معيار آسان‌ترى بيان فرموده و آن اينكه هوا كمى روشن شود به اندازه‌اى كه انسان شخصى را كه در كنارش نشسته ببيند و بشناسد . به‌علاوه براى حضور مردم در جماعت مقدار زمان بيشترى لازم است كه با آنچه امام عليه السلام فرموده كاملًا تطبيق مىكند .\r\nدر پايان اين دستور العمل مىفرمايد : « و بايد آن‌گونه با آنها نماز بخوانيد كه ضعيف‌ترين مأمومين مىتوانند بخوانند و هرگز فتنه‌گر نباشيد ( كه با طول دادن نماز و دعاهاى آن گروهى را بفريبيد و گروه ديگرى را به زحمت بيفكنيد ) » ؛\r\n( وَصَلُّوا بِهِمْ صَلَاةَ أَضْعَفِهِمْ وَلَا تَكُونُوا فَتَّانِينَ ) .\r\nاهمّيّت اين موضوع تا آن حد است كه در حديثى اميرمؤمنان على عليه السلام مىگويد : « آخرين توصيه‌اى كه پيغمبر اكرم صلى الله عليه و آله به من فرمود اين بود :\r\n« إِذَا صَلَّيْتَ فَصَلِّ صَلَاةَ أَضْعَفِ مَنْ خَلْفَكَ ؛\r\nهنگامى كه نماز مىخوانى همچون ضعيف‌ترين كسانى كه پشت سر تو هستند نماز بخوان » . « 1 »\r\nهنگامى كه پيغمبر اكرم صلى الله عليه و آله مرا ( براى نشر اسلام ) به يمن فرستاد سؤال كردم چگونه با آنها نماز بخوانم به من فرمود :\r\n« صَلِّ بِهِمْ كَصَلَاةِ أَضْعَفِهِمْ وَكُنْ بِالْمُؤْمِنِينَ رَحِيما » .\r\n« 2 »\r\nهمين معنا در نامهء بعد كه عهدنامهء مالك اشتر است نيز آمده كه على عليه السلام به مالك نيز همين‌گونه توصيه كرد .\r\n« فتّان » از ريشهء فتنه در اصل به معناى قرار دادن طلا در كوره است تا\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 1 ، ص 283 ، ح 870 .\r\n( 2 ) . بحارالانوار ، ج 33 ، ص 607 .\r\n","page_name":" 347 ","page_number":347},
  {"content":"\r\n\r\nناخالصىهاى آن گرفته و خالص از ناخالص شناخته شود . به همين مناسبت در معانى مختلفى به‌كار مىرود از جمله آزمايش ، فريب دادن ، بلا و عذاب و شكنجه نمودن و ناراحت ساختن و در عبارت امام عليه السلام معناى اخير مناسب‌تر است و معناى فريب دادن نيز بعيد نيست و جمع ميان هر دو نيز ممكن است .\r\nالبته مفهوم اين سخن اين نيست كه آن‌چنان نماز را سريع بخوانند كه به اركان نماز و واجبات آن صدمه بزند و يا بر اثر سرعت و شتاب ، ضعيفان نتوانند خود را به ركوع و سجود و قيام و قعود نماز برسانند كه در روايات به آن هم اشاره شده از جمله در عهد نامهء مالك اشتر آمده است كه قبل از اين دستور فرمود :\r\n« فَلَا تَكُونَنَّ مُنَفِّراً وَلَا مُضَيِّعاً ؛\r\nنه آن‌گونه نماز را طولانى كن كه مايهء فرار مردم شود و نه آن‌طور سريع بخوان كه باعث ضايع شدن نماز گردد » . آرى در هر چيز رعايت اعتدال لازم است .\r\nاين نكته نيز قابل توجّه است كه اين دستور گرچه در مورد خصوص نماز وارد شده ؛ ولى مىتوان مفهوم آن را به ساير عبادات ، بلكه تمام برنامه‌هاى اجتماعى گسترش داد كه بايد برنامه‌هاى اسلامى در تمام زمينه‌هاى عبادى ، اجتماعى ، سياسى و اخلاقى آن‌گونه پياده شود كه نه بار مردم را سنگين كند و مايهء فرار آنها از دين شود و نه آن‌چنان باشد كه بر اثر شتاب‌زدگى بىمحتوا گردد .\r\nهمچنين شايسته است خطباى محترم ائمهء جمعه و همچنين گردانندگان مجالس دعا و توسل و عزادارى اين اصل را به‌كار بندند ؛ نه چنان خطبه‌ها و منابر و ادعيه و عزادارىها با سرعت انجام گيرد كه روح آن گرفته شود و نه آن‌چنان با تأخير كه باعث خستگى و بيزارى گردد .\r\n\r\nنكته انجام نمازهاى پنجگانه در سه وقت\r\nمىدانيم در عصر رسول خدا صلى الله عليه و آله و همچنين در اعصار معصومان عليهم السلام نمازها\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nغالباً به‌صورت جداگانه و در پنج وقت فضيلت انجام مىشده و امروز هم اگر در پنج وقت بخوانيم بهتر است ؛ ولى با اين حال پيغمبر اكرم صلى الله عليه و آله در سفرها و در مواقع گرماى شديد و سرماى شديد و باران اجازهء جمع ميان نماز ظهر و عصر و مغرب و عشا را بى آنكه عذر خاصى در ميان باشد ( مانند گرماى شديد و سرماى شديد و باران ) مىداد . افزون بر اين بارها در زندگى پيغمبر اكرم صلى الله عليه و آله اتفاق افتاد كه بدون هيچ عذرى جمع ميان دو نماز كرد و فرمود : مىخواهم رخصتى براى امت من باشد تا اگر مايل به جمع باشند بتوانند از اين رخصت استفاده كنند .\r\nولى متأسفانه جمع عظيمى از اهل سنّت اصرار دارند كه نمازها همچنان جدا خوانده شود و اين مسأله مشكلات زيادى مخصوصاً در عصر ما ايجاد كرده است . زيرا زندگى مردم دگرگون شده ، وضع بسيارى از كارگران در كارخانه‌ها و كارمندان در ادارات مخصوصاً محصلان و دانشجويان در كلاس درس به گونه‌اى است كه نمىتوانند به آسانى نمازها را در پنج وقت بجا آورند و همين امر سبب شده كه بسيارى از آنها نماز را ترك كنند .\r\nبه يقين اسلام دين رحمت است و به مقتضاى حديث معروف نبوى :\r\n« بُعِثْتُ إلَى الشَّريعَةِ السَّمْحَةِ السَّهْلَةِ ؛\r\nمن به شريعت سهل و آسانى مبعوث شدم » براى اين اشخاص راه حلى باز گذارده است تا نه گرفتار ترك نماز شوند و نه گرفتار دشوارى و مشقت فراوان .\r\nتعجب اين است كه در منابع معروف اهل سنّت مانند صحيح مسلم ، صحيح بخارى ، سنن ترمذى ، موطأ مالك ، مسند احمد ، سنن نسائى ، مصنف عبدالرزاق و كتب ديگر كه همه از منابع مشهور و شناخته شدهء آنهاست حدود سى روايت دربارهء جمع ميان نماز ظهر و عصر يا مغرب و عشا بدون سفر و مطر ( باران ) و خوف ضرر نقل شده كه اين برادران همهء آنها را ناديده گرفته و كار را بر خود\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nو مخصوصاً بر جوانان بسيار سخت و مشكل كرده‌اند .\r\nاين روايات عمدتا به پنج راوى معروف بر مىگردد :\r\n1 . ابن عباس\r\n2 . جابر بن عبداللَّه انصارى\r\n3 . ابوايوب انصارى\r\n4 . عبداللَّه بن عمر\r\n5 . ابو هريره\r\nكه ذيلًا به بخشى از آن اشاره مىشود .\r\n1 . سعيد بن جبير از ابن عباس نقل مىكند كه\r\n« صَلّى رَسُولُ اللَّهِ الظُّهْرَ وَالْعَصْرَ جَميعاً بِالْمَدينَةِ فِي غَيْرِ خَوْفٍ وَلا سَفَرٍ ؛\r\nرسول خدا نماز ظهر و عصر را در مدينه با هم بجا آورد در حالى كه نه ترسى ( از دشمن ) در كار بود و نه سفرى » ابو زبير مىگويد : از سعيد بن جبير پرسيدم : چرا پيامبر اين كار را كرد ؟ سعيد گفت : من نيز همين سؤال را از ابن عباس پرسيدم در جواب من گفت :\r\n« ارادَ انْ لا يَحْرِجَ أحَداً مِنْ أُمَّتِهِ ؛\r\nپيغمبر مىخواست هيچ كس از امتش به زحمت نيفتد » . « 1 »\r\n2 . جابر بن زيد مىگويد : ابن عباس گفت :\r\n« صلّى النَّبىَّ سَبْعاً جَميعاً وَثَمانِياً جَمِيعاً ؛\r\nپيغمبر اكرم هفت ركعت با هم ( اشاره به جمع ميان نماز مغرب و عشاست ) و هشت ركعت با هم ( اشاره به جمع ميان نماز ظهر و عصر است ) بجا آورد » . « 2 »\r\n3 . در مصنف عبد الرزاق آمده است كه عبد اللَّه بن عمر مىگويد :\r\n« جَمَعَ رَسُولُ اللَّهِ مُقيماً غَيرَ مُسافِرٍ بَيْنَ الظُّهْرِ وَالعَصْرِ وَالْمَغْرِبِ فَقالَ رَجُلٌ لِابْنِ عُمَرَ : لِمَ تَرَى النبىُ فِعْلَ ذلِكَ ؟ قالَ : لأنْ لا يَحرِجَ أُمَّتَهُ إنْ جَمَعَ رَجُلٌ ؛\r\nپيغمبر اكرم صلى الله عليه و آله در حالى كه\r\n\r\n\r\n","description":"","footnote":"\r\n( 1 ) . صحيح مسلم ، ج 2 ، ص 151 .\r\n( 2 ) . صحيح بخارى ، ج 1 ، ص 140 ، باب وقت المغرب .\r\n","page_name":" 350 ","page_number":350},
  {"content":"\r\n\r\nمسافر نبود ظهر و عصر را با هم خواند و همچنين مغرب ( و عشا را ) كسى از ابن عمر پرسيد : فكر مىكنى چرا پيامبر اين كار را كرد ؟ در پاسخ گفت : براى اينكه اگر كسى از امت ميان اين دو جمع كند به زحمت نيفتد ( و مورد ايراد واقع نشود ) » . « 1 »\r\n4 . عبداللَّه مسعود نقل مىكند :\r\n« جَمَعَ رَسُولُ اللَّهِ بَينَ الأولى وَالْعَصْرِ وَالْمَغْرِبِ وَالْعِشاءِ فَقيلَ لَهُ صلى الله عليه و آله فَقالَ : صَنَعْتُهُ لِأنْ لا تَكُونَ أمَّتي فِي حَرَجٍ ؛\r\nپيغمبر اكرم صلى الله عليه و آله ميان نماز ظهر و عصر و نيز مغرب و عشا را جمع كرد كسى از علت آن از حضرت سؤال كرد فرمود : من اين كار را كردم كه امّت من در زحمت نباشد » . « 2 »\r\n5 . ابو هريره نيز مىگويد :\r\n« جَمَعَ رَسُولُ اللَّهِ بَيْنَ الصَّلاتَيْنِ فِي الْمَدينَةِ مِنْ غَيْرِ خَوْفٍ ؛\r\nرسول خدا در مدينه ميان دو نماز بدون ترس ( از دشمن ) جمع كرد » . « 3 »\r\nالبته همان‌گونه كه گفتيم روايات ، بيش از اينهاست و عصارهء همه اين است كه پيغمبر اكرم صلى الله عليه و آله در بعضى از مواضع نماز ظهر و عصر يا مغرب و عشا را با هم مىخواند در حالى كه مشكل خاصى مانند باران يا سفر يا ترس از دشمن وجود نداشت و هدف آن حضرت توسعهء بر امت و رفع عسر و حرج بود . آيا با اين حال سزاوار است بعضى اشكال‌تراشى كنند و بگويند اينها مربوط به موارد اضطرارى بوده است ؟ چرا چشم خود را به روى حقايق ببنيديم و پيش‌داورىهاى خود را بر گفتار صريح رسول خدا صلى الله عليه و آله مقدم بشمريم و كار را بر امّت مشكل كنيم ؟ آنجا كه خدا و رسولش بخشيده‌اند چرا متعصبان امّت نمىبخشند ؟ چرا نمىخواهند جوانان مسلمان در هر حال و در همه جا در داخل كشورهاى اسلامى و خارج آن در دانشگاه‌ها و ادارات و كارخانه‌ها و بازارها به مهم‌ترين وظيفهء اسلامى ؛ يعنى نمازهاى يوميّه عمل كنند ؟\r\n\r\n\r\n","description":"","footnote":"\r\n( 1 ) . مصنف عبدالرزاق ، ج 2 ، ص 556 .\r\n( 2 ) . المعجم الكبير طبرانى ، ج 10 ، ص 219 ، ح 10525 .\r\n( 3 ) . مسند البزاز ، ج 1 ، ص 283 .\r\n","page_name":" 351 ","page_number":351},
  {"content":"\r\n\r\nما عقيده داريم اسلام براى هر زمان و هر مكان تا پايان دنياست . به يقين پيغمبر اكرم صلى الله عليه و آله با نظر وسيعش همهء مسلمانان جهان را در تمام اعصار و قرون مىديده و مىدانسته است كه اگر همه را مقيد به نماز در پنج وقت معين كنند كار بر امّت مشكل مىشود و گروهى تارك الصلاة خواهند شد ، لذا از طرف خداوند مأموريت پيدا كرد بر امّت خود منّت نهد و كار را وسعت بخشد .\r\nقابل توجّه اينكه فخر رازى در تفسير آيهء « أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ وَقُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً » « 1 » با صراحت مىگويد : آنچه در اين آيه آمده است براى نماز سه وقت بيان كرده : وقت زوال ، وقت اوّل مغرب و وقت فجر و اين اقتضا مىكند كه زوال وقت ظهر و عصر باشد ، بنابراين وقت مشترك بين دو نماز مىشود و اوّل مغرب وقت نماز مغرب و عشا باشد و وقت مشترك بين اين دو نماز گردد و لازمهء آن جواز جمع ميان ظهر و عصر و ميان مغرب و عشاست .\r\nفخر رازى تفسير آيه را به خوبى بيان مىكند ؛ ولى بعد مىگويد : چون دليل داريم جمع ميان دو نماز بدون عذر و بدون سفر جايز نيست ، بنابراين آيه را محدود به حال عذر مىكنيم . « 2 » اين را مىگويند اجتهاد در مقابل نص .\r\nالبته همان‌گونه كه در آغاز اين بحث گفتيم رعايت وقت فضيلت و جدا ساختن نمازها در اين اوقات سنّت است و اولى ، هرچند جمع ميان اين دو نيز رخصت است و به همين دليل امام عليه السلام اوقات نمازهاى پنجگانه را به‌صورت جداگانه از يكديگر بيان فرموده است .\r\n* * *\r\n\r\n\r\n","description":"","footnote":"\r\n( 1 ) . اسراء ، آيهء 78 .\r\n( 2 ) . تفسير كبير فخر رازى ، ج 21 ، ص 27 .\r\n","page_name":" 352 ","page_number":352},
  {"content":"\r\n\r\n\r\n53 و من كتاب له عليه السلام كَتَبَهُ لِلْأشْتَرِ النَّخَعي لَمَّا وَلّاهُ عَلى مِصْرَ وَأعمالِها حينَ اضْطَرَبَ أمْرُ أميرِها مُحَمَّدُ بنُ أبيبَكْرٍ وَهُوَ أطْوَلُ عَهْدٍ كَتَبَهُ وأجْمَعُهُ لِلْمَحاسِنِ\r\nاز نامه‌هاى امام عليه السلام\r\nبراى مالك اشتر نخعى است هنگامى كه او را فرماندار مصر و بخش‌هاى مختلف آن قرار داد و اين در زمانى بود كه وضع زمامدار مصر ، محمّدبن‌ابىبكر متزلزل شده بود . اين فرمان ( فرمان معروف مالك اشتر ) طولانىترين و جامع‌ترين فرمانى است كه امام عليه السلام مرقوم داشته است . « 1 »\r\n\r\n\r\n","description":"","footnote":"\r\n( 1 ) . سند عهدنامه :\r\nاين عهدنامه مشهورتر و معروف‌تر از آن است كه نياز به ذكر سندى داشته باشد ، هرچند آن را در كتب زيادى كه قبل از سيّد رضى و بعد از او نگاشته‌اند ذكر كرده‌اند و در واقع شهرت آن بالاتر از آن است كه نياز به شرح مدارك داشته باشد .\r\nولى نويسندهء مصادر نهج‌البلاغه تصريح مىكند كه قبل از سيّد رضى جمعى از بزرگان مانند : حسن بن على بن شعبه ( متوفاى 332 ) در تحف‌العقول و قاضى نعمان مصرى ( متوفاى 367 ) در كتاب دعائم الاسلام و بعد از سيّد رضى ، نجاشى رجالى معروف در كتاب فهرست در شرح حال اصبغ بن نباته آن را آورده و همچنين شيخ طوسى در كتاب فهرست و نويرى در نهاية العرب با اختلاف و ابن عساكر ( متوفاى 571 ) در تاريخ مدينهء دمشق بخش‌هايى از آن را ذكر كرده است .\r\nشايان ذكر است كه شرح‌هاى بسيار زيادى بر اين عهدنامه نوشته شده از جمله : 1 . آداب الملوك نظام العلماء ، 2 . اساس السياسة از واعظ معروف شيخ محمد كجورى ملقب به سلطان المتكلمين . 3 . التحفة السليمانية از سيّد ماجد بحرانى متوفاى بعد از 1097 . 4 . الراعى و الرعية نوشتهء استاد توفيق الفكيكى 5 . السياسة العلوية نوشتهء عبدالواحد آل مظفر 6 . شرح عهد اميرالمؤمنين از محمد باقر بن صالح قزوينى 7 . شرح عهد اميرالمؤمنين از علّامهء مجلسى متوفاى 1111 . 8 . شرح عهد اميرالمؤمنين از ميرزا حسن بن سيّد على قزوينى متوفاى 1358 9 . شرح عهد اميرالمؤمنين از ميرزا محمد بن سليمان تنكابنى 10 . شرح عهد اميرالمؤمنين از شيخ هادى بن محمد حسين القائينى 11 . شرح الفاضل 12 . فرمان مبارك از جواد 13 . نصايح الملوك از مولى ابي الحسن العاملى 14 . مقتبس السياسة وسياج الرئاسة 15 . القانون الاكبر في شرح عهد الامام للاشتر از سيّد مهدى السويج 16 . مع الامام علي في عهده لمالك الاشتر از علّامه الشيخ محمد باقر الناصرى ( مصادر نهج‌البلاغه ، ج 3 ، ص 426 ) و شروح فراوان ديگر كه در عصر ما نيز ادامه دارد و به‌طورى كه در اخبار آمده اين عهدنامه به زبان‌هاى مختلف ترجمه شده و در سازمان ملل متّحد به عنوان يك سند در ميان نمايندگان كشورهاى جهان نشر شده است .\r\n","page_name":" 353 ","page_number":353},
  {"content":"\r\n\r\n\r\nنامه ( فوق‌العاده مهم مالك اشتر ) در يك نگاه پنجاه نكتهء مهم در يك فرمان\r\nبراى پى بردن به اهمّيّت اين عهدنامه - پيش از آنكه محتواى آن در يك نگاه بررسى شود - توجّه به نكات زير لازم است :\r\nاين نامه طولانىترين و پرمحتواترين نامه‌هاى نهج‌البلاغه است كه آيين كشوردارى را از تمام جهات بررسى كرده و اصولى پايدار كه هرگز كهنه نمىشود در آن ترسيم شده است .\r\n1 . قابل توجّه اينكه ابن ابىالحديد در ذيل خطبهء كوتاه 68 ( در شرح خود خطبهء 67 ) از ابراهيم ثقفى نويسندهء الغارات نامه‌اى نسبتاً مفصل و طولانى نقل مىكند كه على عليه السلام به‌عنوان برنامه‌اى اخلاقى جهت تهذيب نفوس و پرورش روح و تقوا براى محمد بن ابى بكر نوشته است و در ذيل آن از همان مورخ ( صاحب الغارات ) نقل مىكند كه محمّدبن‌ابىبكر اين نامه را در مصر پيوسته با خود داشت و در آن نگاه مىكرد و به آداب آن متأدّب مىشد . هنگامى كه عمرو عاص بر او مسلط شد و او را شهيد كرد تمام نامه‌هاى محمّد را گرفت و براى معاويه فرستاد . معاويه در اين نامه پيوسته نگاه مىكرد و شگفت‌زده مىشد .\r\nسپس مىگويد : وليد بن عقبه ( برادر مادرى عثمان همان كسى كه قرآن ، در آيهء « ان جاءكم فاسق . . » . او را فاسق ناميده است ) در آنجا نزد معاويه حاضر بود .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nهنگامى كه شگفتى او را از اين نامه ملاحظه كرد به معاويه گفت دستور ده تا اين احاديث را بسوزانند . معاويه گفت : چقدر اشتباه مىكنى . وليد گفت : آيا اين صحيح است كه مردم بدانند احاديث ابو تراب ( على بن ابى طالب ) نزد توست و از آن درس مىآموزى ؟ معاويه گفت : واى بر تو به من مىگويى علم و دانشى مثل اين را بسوزانم به خدا سوگند مطالب علمى جامع‌تر و استوارتر از اين تا كنون نشنيده‌ام .\r\nاين عهدنامه سرانجام در خزائن بنىاميّه باقى ماند ولى هيچ كس آن را افشا نمىكرد تا زمانى كه عمربن‌عبدالعزيز به حكومت رسيد و آن را منتشر ساخت و جامعهء اسلامى از آن بهره‌مند شدند . « 1 »\r\nگفتنى است كه ابن ابىالحديد پس از ذكر اين سخن از نويسندهء الغارات مىگويد : سزوارتر اين است كه بگوييم نامه‌اى كه معاويه پيوسته به آن نگاه مىكرد و تعجّب مىنمود و بر طبق آن حكم مىكرد همان عهدنامه‌اى است كه على عليه السلام به مالك اشتر نوشته بود ، زيرا مردم آداب و قضايا و احكام و سياست را از آن آموختند ( ولى نامهء محمد بن ابى بكر تنها متضمّن بحث‌هايى اخلاقى بود ) و بايد گفت اين عهدنامه هنگامى كه معاويه مالك اشتر را مسموم ساخت و پيش از رسيدن به مصر شهيد شد به‌وسيلهء ايادى او به معاويه منتقل گشت . وى پيوسته در آن مىنگريست و شگفت زده مىشد و مثل چنين عهدنامه‌اى است كه بايد در خزائن سلاطين نگاه‌دارى شود .\r\nبه اين ترتيب ابن ابىالحديد بر اين اعتقاد است كه آن نامهء تاريخى فوق‌العاده كه معاويه پيوسته از آن بهره مىگرفت ولى افشا نمىكرد و سرانجام به‌وسيلهء عمربن‌عبدالعزيز كشف و افشا شد همين عهدنامهء مالك بوده است .\r\nما هم نظريهء ابن ابىالحديد را كاملًا تأييد مىكنيم ، زيرا قراين و شواهد\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 6 ، ص 72 .\r\n","page_name":" 355 ","page_number":355},
  {"content":"\r\n\r\nمختلف بر آن گواهى مىدهد .\r\n2 . نويسندهء معروف مسيحى جورج جرداق در كتاب خود به نام الامام على صوت العدالة الانسانية مىنويسد : بسيار مشكل است كه انسان اختلافى در ميان اين عهدنامه و اعلاميّهء جهانى حقوق بشر بيابد ، بلكه تمام نكات اساسى موجود در اين اعلاميه در عهدنامهء امام عليه السلام ديده مىشود . اضافه بر اين در عهدنامهء امام چيزى است كه در اعلاميه جهانى حقوق بشر نيست و آن عواطف عميق انسانى است كه بر تمام اين نامه سايه افكنده است . « 1 »\r\nبايد توجّه داشت كه اعلاميهء جهانى حقوق بشر بيش از هزار و سيصد سال بعد از اين عهدنامه ، آن هم به كمك گروهى از متفكران از سراسر جهان تدوين شده ولى در عين حال هنوز نقايصى دارد و نقيصهء مهم آن خالى بودن از مسائل معنوى و ارزش‌هاى والاى انسانى است .\r\n3 . براى پى بردن به اهمّيّت اين نامه لازم است اشاره‌اى به موقعيّت محل مأموريت مالك اشتر ؛ يعنى سرزمين مصر داشته باشيم .\r\nمورخان تقريباً اتفاق دارند كه خاستگاه تمدن بشرى ، منطقهء مشرق‌زمين و از جمله سرزمين مصر بوده است كه در چندين هزار سال قبل ، پيش از آنكه ديگر نقاط وارد تمدن شوند آنها پايه‌هاى تمدن بشرى را گذاردند تا آنجا كه « ويل دورانت » اين منطقه را گهوارهء تمدن بشرى نام مىگذارد و در واقع چنين است و به همين دليل پيامبران بزرگ الهى كه پايه‌گذاران تمدن مادى و معنوى بوده‌اند نيز همگى از اين منطقه برخاستند سپس پيام دعوت آنها به ديگر نقاط عالم منتقل شد .\r\nمورخ مزبور در جلد اوّل تاريخ تمدّن معروف خود ده‌ها صفحه دربارهء تمدن مصر باستان سخن مىگويد . آثار مهمى كه از آن زمان باقى مانده و هزاران سال\r\n\r\n\r\n","description":"","footnote":"\r\n( 1 ) . مصادر نهج‌البلاغه ، ج 3 ، ص 425 .\r\n","page_name":" 356 ","page_number":356},
  {"content":"\r\n\r\nاست على رغم دگرگونىهاى اعصار و قرون همچنان پابرجاست نيز نشانهء ديگرى از اين تمدن كهن است .\r\nمصر يكى از كانون‌هاى مهم علم و دانش بشرى بود و مخصوصاً شهر اسكندريه بر اساس مدارك تاريخى يكى از مهم‌ترينِ آنها به‌شمار مىرفت . مردم مصر نه تنها علوم يونانيان را اقتباس كردند ، بلكه خود علوم فراوان ديگرى بر آن افزودند . در واقع مصر در حكومت اسلامى استان محسوب نمىشد ، بلكه كشورى بزرگ و پهناور با مردمى هوشيار و تمدنى آشكار بود .\r\nمصر در سال 19 هجرى در زمان خلافت خليفهء دوم به‌وسيلهء لشكر اسلام فتح شد و از آن زمان مصريان زير پرچم اسلام قرار گرفتند و به سرعت - مانند ايرانيان - اين آيين جديد را كه داراى فرهنگ قوى و نشانه‌هاى حقانيّت روشن بود پذيرا شدند ؛ اما متأسفانه بعضى حاكمان ظالم از طرف خلفا به زمامدارى مصر برگزيده شدند . از جمله در زمان عثمان ، عبداللَّه بن ابىسرح « 1 » زمامدار مصر بود كه ظلم و ستم او بر مردم مصر سبب شورش آنها گشت و چنان كه مىدانيم دامنهء اين شورش به مدينه كشيده شد و خطاى بزرگ خليفهء سوم به اين شورش دامن زد ، آنجا كه فرمان عزل عبد اللَّه را نوشت و به دست شورشيان داد تا به مصر برگردند و همراه آن نامهء ديگرى با شخص ديگر براى عبد اللَّه فرستاد كه هنگامى كه شورشيان به مصر بازگشتند همهء آنها را گردن بزند . اين نامه به‌دست آنها افتاد و از وسط راه بازگشتند و غائلهء قتل عثمان فراهم شد .\r\nاميرمؤمنان على عليه السلام براى جبران خطاهاى گذشته نخست محمّد بن ابىبكر را براى حكومت مصر فرستاد و چون در عمل ثابت شد كه او توان كشيدن اين بار سنگين را ندارد ، امام عليه السلام شخص توانا و قدرتمندى همچون مالك را براى اين\r\n\r\n\r\n","description":"","footnote":"\r\n( 1 ) . دربارهء پيشينهء عبد اللَّه ابى سرح - برادر رضاعى عثمان - در اسلام ، شرحى در ذيل نامهء 38 در جلد نهم‌همين كتاب نوشته‌ايم .\r\n","page_name":" 357 ","page_number":357},
  {"content":"\r\n\r\nمأموريت برگزيد و با همين نامهء مورد بحث او را براى سامان بخشيدن به اوضاع اين كشور پهناور به سوى مصر فرستاد و افسوس كه جنايت معاويه نگذاشت اين برنامه به انجام رسد و مردم مصر نفس راحتى بكشند .\r\n* * * به هر حال اين عهدنامه در يك نگاه اجمالى از بخش‌هاى متعدّدى تشكيل شده است كه ممكن است آن را از يك نظر به پنجاه بخش تقسيم كرد .\r\n1 . در بخش اوّل امام عليه السلام هدف اصلى اعزام مالك را به مصر در چهار چيز خلاصه كرده است : رسيدگى كامل به جمع‌آورى خراج و پيكار با دشمنان اين سرزمين و اصلاح اهل آن و عمران و آبادى اين سرزمين .\r\n2 . تأكيد بر رعايت تقوا پيش از هر چيز و اهمّيّت نقش آن در زندگى انسان .\r\n3 . مبارزه با هواى نفس .\r\n4 . توجّه دادن مالك به موقعيّت محلّ مأموريت او .\r\n5 . توصيه به ذخيرهء عمل صالح و اجتناب از بخل .\r\n6 . تلاش و كوشش براى جلب رضايت رعايا و توده‌هاى ملّت .\r\n7 . نهى از سركشى در برابر فرمان‌هاى الهى .\r\n8 . راه مبارزه با كبر و غرور ناشى از مقام .\r\n9 . رعايت عدل و انصاف در هر حال و پرهيز از هرگونه ظلم و ستم كه سبب تغيير نعمت‌ها مىشود .\r\n10 . بايد محبوب‌ترين امور آن شمرده شود كه جلب رضايت عامهء مردم كند نه خواص .\r\n11 . برحذر بودن از وسوسه‌هاى عيب‌جويان و سخن‌چينان و تلاش در عيب‌پوشى مردم .\r\n12 . لزوم مشورت در كارها و برحذر بودن از مشورت با افراد بخيل و ترسو\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nو دنياپرست .\r\n13 . كنار گذاردن سردمداران حكومت‌هاى ستمگر پيشين و به عكس ارتباط داشتن با اهل ورع و صداقت و ايمان .\r\n14 . تشويق نيكوكاران و سرزنش و كيفر بدكاران .\r\n15 . جلب حسن ظن مردم از طريق احسان و نيكى و سبك كردن بار هزينه‌ها .\r\n16 . احترام به آداب و رسوم نيك پيشين .\r\n17 . تداوم نشست و مشورت با علما و خردمندان .\r\n18 . تقسيم رعايا به گروه‌هاى مختلف و رسيدگى به هر كدام طبق نيازها و موقعيّت‌ها .\r\n19 . نهايت تأكيد بر رعايت حال قشر محروم .\r\n20 . ويژگىهاى فرماندهان نظامى و افسران لشكر .\r\n21 . توجّه خاص به سوابق اشخاص و خاندان‌هاى خوش‌نام و صالح .\r\n22 . ويژگىهاى فرماندهان ارشد .\r\n23 . تأكيد بر اصل عدالت كه مايهء روشنى چشم زمامداران است .\r\n24 . ستايش از كارهاى خوب نيكوكاران تا انگيزه‌اى براى همگان در كار نيك گردد .\r\n25 . سنجش ارزش كار هركس بدون توجّه به موقعيّت اجتماعى او .\r\n26 . مراجعه به كتاب و سنّت در حل مشكلات و استنباط احكام .\r\n27 . شرايط قضات و صفات لازم در آنها .\r\n28 . زير نظر داشتن احكام قضايى قضات و تأمين كامل هزينه‌هاى زندگى آنها براى جلوگيرى از ابتلا به رشوه‌خوارى .\r\n29 . بيان معيار در انتخاب فرمانداران بلاد و پرداختن حقوق كافى به آنان و گماردن عيون ( مأموران اطّلاعاتى ) بر كارهاى آنها .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n30 . سامان بخشيدن به وضع خراج و ماليات و توجّه به عمران و آبادى بيش از توجّه به جمع‌آورى خراج .\r\n31 . ويژگىهاى مربوط به دبيران و مسئولان اسناد و منشيان خاص و تقسيم كار در ميان آنها به‌طور دقيق .\r\n32 . رسيدگى كامل به وضع تجار و صنعت‌گران و آنهايى كه براى نقل و انتقال يا توليد نيازمندىهاى مردم صادقانه خدمت مىكنند و نظارت دقيق بر معاملات ، نرخ اجناس و مبارزه با احتكار .\r\n33 . باز هم تأكيد بيشتر به قشر محروم و كم درآمد جامعه ، و لزوم رسيدگى مداوم و خبر گرفتن از وضع آنها .\r\n34 . لزوم رسيدگى به وضع ايتام و كهن‌سالان .\r\n35 . تعيين وقت مشخصى براى ملاقات عمومى و اجازه دادن تماس مردم به‌طور مستقيم با زمامدارشان .\r\n36 . تعيين وقت خاصّ ديگرى براى كارگزاران جهت حلّ مشكلات خاص آنها .\r\n37 . تنظيم برنامهء دقيق براى كارهاى مختلف روزها .\r\n38 . اهتمام به اقامهء فرايض و اهمّيّت دادن به نماز جماعت و چگونگى برگزارى آن و تعيين وقت فراغتى براى ارتباط با پروردگار عالم .\r\n39 . فاصله نگرفتن از مردم براى مدّت طولانى .\r\n40 . چگونگى برخورد با همكاران خاص و صاحبان اسرار كشور .\r\n41 . رعايت دقيق حقوق همه اعم از افراد نزديك و دور .\r\n42 . اعلام عذر موجه در برابر كمبودها و مشكلات و سوء ظن‌ها .\r\n43 . پذيرش دعوت دشمنان به صلح در عين رعايت هوشيارى در برابر آنان و احترام به قراردادهايى كه با آنها برقرار مىشود .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n44 . پرهيز شديد از خونريزى غير مجاز .\r\n45 . پرهيز از هرگونه عُجب و خودبينى و خودپسندى .\r\n46 . بر حذر بودن از منت گذاشتن بر رعايا .\r\n47 . اجتناب از شتاب‌زدگى و عجلهء در كارها .\r\n48 . پرهيز از رانت خوارى و گرفتن حق اختصاصى در مشتركات .\r\n49 . توجّه به سيرهء رسول خدا و انبياى الهى در تمام امور مربوط به زمامدارى .\r\n50 . سرانجام دعا براى خود و مالك و درخواست رحمت و توفيق از پروردگار و سعادت شهادت .\r\nاين عهدنامه را از زاويه‌اى ديگر مىتوان در ده محور خلاصه كرد : 1 . اهمّيّت ماموريتى كه بر عهدهء مالك گذارده شده بود . 2 . تذكرات اخلاقى فوق‌العاده كه در روش حكومت بسيار تاثير گذار است . 3 . تقسيم رعايا و قشرهاى مختلف مردم به چندين بخش از نيروهاى نظامى گرفته تا ماموران جمع ماليات و كارگزاران حكومت و قضات و تجار و صاحبان صنايع و تعيين وظايف و ويژگىهاى مربوط به آنها . 4 . اهتمام فوق‌العاده به طبقات محروم . 5 . لزوم تعيين وقتى براى ملاقات عمومى مردم و به اصطلاح ديدار چهره به چهره با ارباب حاجات .\r\n6 . انتخاب مشاوران قوى و خردمند . 7 . جلوگيرى از هرگونه رانت‌خوارى و امتياز طلبى . 8 . اهتمام به امر صلحِ آميخته با هوشيارى در برابر دشمنان و پرهيز از هرگونه خونريزى بى دليل . 9 . اهتمام به امر برگزارى فرايض دينى براى عموم مردم . 10 . دعا براى موفقيت جهت انجام اين مسئوليت‌ها و كمك طلبيدن از ذات پاك پروردگار .\r\n* * *\r\n\r\n","description":"","footnote":"","page_name":" 361 ","page_number":361},
  {"content":"\r\n . \r\n","description":"","footnote":"","page_name":" 362 ","page_number":362},
  {"content":"\r\n\r\n\r\nبخش اوّل\r\nبِسْمِ اللَّهِ الرَّحْمَنِ الرَّحِيمِ . هَذَا مَا أَمَرَ بِهِ عَبْدُ اللَّهِ عَلِيٌّ أَمِيرُ الْمُؤْمِنِينَ ، مَالِكَ بْنَ الْحَارِثِ الْأَشْتَرَ فِي عَهْدِهِ إِلَيْهِ ، حِينَ وَلَّاهُ مِصْرَ : جِبَايَةَ خَرَاجِهَا ، وَجِهَادَ عَدُوِّهَا ، وَاسْتِصْلَاحَ أَهْلِهَا ، وَعِمَارَةَ بِلَادِهَا ، أَمَرَهُ بِتَقْوَى اللَّهِ ، وَإِيْثَارِ طَاعَتِهِ ، وَاتِّبَاعِ مَا أَمَرَ بِهِ فِي كِتَابِهِ : مِنْ فَرَائِضِهِ وَسُنَنِهِ ، الَّتِي لَايَسْعَدُ أَحَدٌ إِلَّا بِاتِّبَاعِهَا ، وَلَا يَشْقَى إِلَّا مَعَ جُحُودِهَا وَإِضَاعَتِهَا ، وَأَنْ يَنْصُرَ اللَّهَ سُبْحَانَهُ بِقَلْبِهِ وَيَدِهِ وَلِسَانِهِ ؛ فَإِنَّهُ ، جَلَّ اسْمُهُ ، قَدْ تَكَفَّلَ بِنَصْرِ مَنْ نَصَرَهُ ، وَإِعْزَازِ مَنْ أَعَزَّهُ . وَأَمَرَهُ أَنْ يَكْسِرَ نَفْسَهُ مِنَ الشَّهَوَاتِ ، وَيَزَعَهَا عِنْدَ الْجَمَحَاتِ ، فَإِنَّ النَّفْسَ أَمَّارَةٌ بِالسُّوءِ ، إِلَّا مَا رَحِمَ اللَّهُ .\r\n\r\nترجمه\r\nبه نام خداوند بخشندهء مهربان ، اين دستورى است كه بندهء خدا على اميرمؤمنان به مالك بن حارث اشتر در فرمانى كه براى او صادر كرده بيان نموده ، در آن هنگام كه زمامدارى مصر را به او سپرد تا حقوق بيت‌المال در آن سرزمين را جمع‌آورى كند و با دشمنان آنجا پيكار نمايد ، به اصلاح اهل آن همت گمارد و به عمران و آبادى شهرها و روستاهاى آن بپردازد .\r\nاو را به تقواى الهى فرمان مىدهد و به ايثار و مقدّم داشتن اطاعت خدا و پيروى از آنچه در كتاب او ( قرآن مجيد ) به آن امر فرموده اعم از فرايض ( واجبات ) و سنن ( مستحبات ) دستور مىدهد ، همان دستوراتى كه هيچ كس جز با متابعت آنها روى سعادت نمىبيند و جز با انكار و ضايع ساختن آن در مسير شقاوت و بدبختى واقع نمىشود .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nاو را مأمور مىكند كه ( آيين ) خدا را با قلب و دست و زبان يارى كند ، چرا كه خداوند متعال يارى كسى كه او را يارى كند و عزّت كسى كه او را عزيز دارد بر عهده گرفته است و ( نيز ) به او فرمان مىدهد هواى نفس خويش را در برابر شهوات بشكند و به هنگام سركشىنفس ، آن را باز دارد ، زيرا نفس همواره انسان را به بدىها امر مىكند مگر آنچه را خداوند رحم كند .\r\n\r\nشرح و تفسير نخستين توصيه ، تقوا و مبارزه با هواى نفس است\r\nامام عليه السلام در بخشِ آغازين اين نامه ، از نام خداوند رحمان و رحيم كمك مىطلبد سپس مىفرمايد : « اين دستورى است كه بندهء خدا على اميرمؤمنان به مالك بن حارث اشتر در فرمانى كه براى او صادر كرده بيان نموده ، در آن هنگام كه زمامدارى مصر را به او سپرد تا حقوق بيت‌المال در آن سرزمين را جمع‌آورى كند و با دشمنان آنجا پيكار نمايد ، به اصلاح اهل آن همت گمارد و به عمران و آبادى شهرها و روستاهاى آن بپردازد » ؛\r\n( بِسْمِ اللَّهِ الرَّحْمَنِ الرَّحِيمِ . هَذَا مَا أَمَرَ بِهِ عَبْدُ اللَّهِ عَلِيٌّ أَمِيرُ الْمُؤْمِنِينَ ، مَالِكَ بْنَ الْحَارِثِ الْأَشْتَرَ فِي عَهْدِهِ إِلَيْهِ ، حِينَ وَلَّاهُ مِصْرَ . جِبَايَةَ « 1 » خَرَاجِهَا ، وَجِهَادَ عَدُوِّهَا ، وَاسْتِصْلَاحَ أَهْلِهَا ، وَعِمَارَةَ بِلَادِهَا ) .\r\nدر اين فرمان امام عليه السلام نخست خود را بندهء خدا مىشمارد . سپس اميرمؤمنان ، تا روشن سازد كه زمامدارى مؤمنان نيز در سايهء عبوديت پروردگار است نه براى خودكامگى . آن‌گاه اهداف چهارگانه‌اى براى اين مأموريت بيان مىكند :\r\nنخست به امور اقتصادى و مالى اشاره كرده كه از آن تعبير به خراج شده است .\r\nدرست كه خراج به معناى ماليات سرزمين‌هايى است كه در جنگ‌ها به دست\r\n\r\n\r\n","description":"","footnote":"\r\n( 1 ) . « جِبايَة » جمع‌آورى زكات و اموال بيت‌المال و مانند آن است و در اصل از ريشهء « جِباوة » بر وزن « عِداوة » به معناى جمع‌آورى كردن گرفته شده است .\r\n","page_name":" 364 ","page_number":364},
  {"content":"\r\n\r\nمسلمانان فتح مىشد ؛ ولى در اينجا مفهوم گسترده‌ترى دارد و تمام امور مالى مربوط به دولت اسلامى را فرا مىگيرد ؛ اعم از خراج و زكات و جزيه و خمس و امثال آن .\r\nسپس به مسألهء نيروى نظامى و دفاعى كشور اسلام و آمادگى آنها براى دفع هجمات دشمن اشاره مىكند ، زيرا تا امر آنها سامان نپذيرد امنيّت در داخل حاصل نمىشود و مردم با فكر آسوده به دنبال كارهاى خود نمىروند .\r\nدر سومين هدف به اصلاح امور اجتماعى و فرهنگى اشاره مىكند از جمله ايجاد انگيزه براى كارهاى خير و از بين بردن سرچشمه‌هاى مفاسد اخلاقى و برقرار ساختن امنيّت شغلى و تأمين حقوق همگان و نظام بخشيدن به امور قضايى ، گرچه بعضى چنين تصور كرده‌اند كه جملهء\r\n« اسْتِصْلَاحَ أَهْلِهَا »\r\nتنها به سامان بخشيدن امور مادى مردم اشاره مىكند ؛ ولى بعيد است كه نظر امام عليه السلام تنها اين باشد ، بلكه اصلاح تمام امور معنوى و مادى را دربر مىگيرد .\r\nبعضى از تعبيرات امام عليه السلام در همين نامه نشان مىدهد كه نظر آن حضرت در اينجا گسترده است و همهء مسائل اخلاقى را نيز شامل مىشود ؛ مانند جملهء\r\n« ثُمَّ أَسْبِغْ عَلَيْهِمُ الْأَرْزَاقَ فَإِنَّ ذَلِكَ قُوَّةٌ لَهُمْ عَلَى اسْتِصْلَاحِ أَنْفُسِهِمْ وَغِنًى لَهُمْ عَنْ تَنَاوُلِ مَا تَحْتَ أَيْدِيهِمْ » .\r\nدر چهارمين هدف ، سخن از عمران و آبادى بلاد به ميان مىآورد كه شامل سامان بخشيدن به همهء امور كشاورزى ، صنعتى و تجارت و بازرگانى مىشود .\r\nگرچه در اين نامه تنها به مسألهء صنعت و تجارت و كسب و كار اشاره شده و سخنى از كشاورزى به ميان نيامده است ؛ ولى با توجّه به اينكه مصر يك كشور كشاورزى بوده و مردم به اين امر اهتمام فراوان داشتند گويا امام عليه السلام نياز به ذكر آن نديده است و اشاره به كمبودهاى صنعتى و تجارى فرموده است و به هنگامى كه سخن از گرفتن خراج مىكند به مالك دستور مىدهد در عين گرفتن خراج ،\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nمراقب عمران و آبادى اراضى باشد و از سختگيرىهايى كه سبب كمبود محصولات كشاورزى مىشود بپرهيزد .\r\nآن‌گاه امام عليه السلام در ادامهء اين سخن چهار دستور اخلاقى مهم به مالك دارد كه در واقع پايه‌هاى اصلى معنوى حكومت او را تشكيل مىدهد .\r\nنخست مىفرمايد : « او را به تقواى الهى فرمان مىدهد » ؛\r\n( أَمَرَهُ بِتَقْوَى اللَّهِ ) .\r\nخطبه‌ها و نامه‌ها و كلمات قصار نهج‌البلاغه پر است از توصيه به تقوا ، همان چيزى كه خميرمايهء سعادت انسان در دنيا و آخرت است . تقوا به معناى احساس مسئوليت درونى و پرهيز از هرگونه گناه و امر خلاف و تعدى و اجحاف است و به سخن ديگر ، حالت بازدارندهء معنوى است كه سبب مىشود انسان از مسير حق هرگز منحرف نگردد و البته هرقدر مسئوليت انسان سنگين‌تر باشد تقواى بيشترى را مىطلبد .\r\nدر دومين دستور مىفرمايد : « و او را به ايثار و مقدّم داشتن اطاعت خدا و پيروى از آنچه در كتاب او ( قرآن مجيد ) به آن امر فرموده اعم از فرايض ( واجبات ) و سنن ( مستحبات ) دستور مىدهد ، همان دستوراتى كه هيچ كس جز با متابعت آنها روى سعادت نمىبيند و جز با انكار و ضايع ساختن آن در مسير شقاوت و بدبختى واقع نمىشود » ؛\r\n( وَإِيْثَارِ طَاعَتِهِ ، وَاتِّبَاعِ مَا أَمَرَ بِهِ فِي كِتَابِهِ : مِنْ فَرَائِضِهِ وَسُنَنِهِ ، الَّتِي لَايَسْعَدُ أَحَدٌ إِلَّا بِاتِّبَاعِهَا ، وَلَا يَشْقَى إِلَّا مَعَ جُحُودِهَا وَإِضَاعَتِهَا ) .\r\n« فرايض » و « سنن » را معمولًا به واجبات و مستحبات تفسير مىكنند و گاه گفته مىشود : « فرايض » واجباتى است كه در كتاب اللَّه آمده و « سنن » احكام و واجباتى كه در كلام پيغمبر اكرم صلى الله عليه و آله ذكر شده است . در اين صورت جملهء\r\n« مَا أَمَرَ بِهِ فِي كِتَابِهِ »\r\nشامل امر به اطاعت پيغمبر صلى الله عليه و آله در بيان احكام نيز مىشود .\r\nدر تفسير اين دو واژه اين احتمال نيز هست كه « فرايض » اشاره به واجبات\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nپراهمّيّت و « سنن » اشاره به واجباتى باشد كه در درجهء پس از آن قرار دارد .\r\nاز تعبير به\r\n« وَلَا يَشْقَى إِلَّا مَعَ جُحُودِهَا »\r\nمعلوم مىشود كه راه سعادت دنيا و آخرت منحصر در همين راه است و طرق ديگر سبب گمراهى است . البته اين تعبير ادراكات عقلى و هدايت‌هاى آن را نفى نمىكند ، زيرا از جمله امورى كه در كتاب اللَّه بر آن تاكيد شده پيروى از عقل و خرد است كه ده‌ها آيه از قرآن مجيد بر آن تأكيد كرده است .\r\nدر سومين دستور مىافزايد : « او را مأمور مىكند كه ( آيين ) خدا را با قلب و دست و زبان يارى كند ، چرا كه خداوند متعال يارى كسى كه او را يارى كند و عزت كسى كه او را عزيز دارد بر عهده گرفته است » ؛\r\n( وَأَنْ يَنْصُرَ اللَّهَ سُبْحَانَهُ بِقَلْبِهِ وَيَدِهِ وَلِسَانِهِ ؛ فَإِنَّهُ ، جَلَّ اسْمُهُ ، قَدْ تَكَفَّلَ بِنَصْرِ مَنْ نَصَرَهُ ، وَإِعْزَازِ مَنْ أَعَزَّهُ ) .\r\nتعبير به يارى كردن خداوند به قلب و يد و لسان به گفتهء بعضى از شارحان ؛ قلب اشاره به اعتقادات ، و يد اشاره به جهاد با دشمن ، و لسان اشاره به امر به معروف و نهى از منكر است ؛ ولى بعضى معتقدند قلب تنها اشاره به اعتقادات نيست ، بلكه بيزارى درونى از زشتىها و عشق و علاقه به اعمال نيك نيز جزء آن است و همچنين يد تنها اشاره به جهاد با دشمن نيست ، بلكه امر به معروف و نهى از منكر را در آنجا كه احتياج به اقدامات عملى دارد و طبعاً وظيفهء حكومت اسلامى است ، نيز شامل مىشود و لسان هرگونه آموزش و تعليم و تربيت صحيح اضافه بر امر به معروف و نهى از منكر را فرا مىگيرد .\r\nتعبير به\r\n« قَدْ تَكَفَّلَ بِنَصْرِ مَنْ نَصَرَهُ »\r\nاشاره به آيات شريفه‌اى از قرآن است كه ناظر به اين معناست از جمله در سورهء محمّد آيهء 7 : « إِنْ تَنْصُرُوا اللَّهَ يَنْصُرْكُمْ وَيُثَبِّتْ أَقْدامَكُم » .\r\nدر چهارمين دستور مىفرمايد : « و ( نيز ) به او فرمان مىدهد كه هواى نفس\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nخويش را در برابر شهوات بشكند و به هنگام سركشىنفس ، آن را باز دارد ، زيرا نفس همواره انسان را به بدىها امر مىكند مگر آنچه را خداوند رحم كند » ؛\r\n( وَأَمَرَهُ أَنْ يَكْسِرَ نَفْسَهُ مِنَ الشَّهَوَاتِ ، وَيَزَعَهَا « 1 » عِنْدَ الْجَمَحَاتِ « 2 » ، فَإِنَّ النَّفْسَ أَمَّارَةٌ\r\nبِالسُّوءِ ، إِلَّا مَا رَحِمَ اللَّهُ ) .\r\nبه راستى اين چهار دستور اخلاقى برنامهء كامل سعادت براى همهء انسان‌هاست . اگر روح تقوا و حالت باز دارندگى نفس در انسان زنده شود و به دنبال آن انسان راه اطاعت الهى و پيروى از دستورات كتاب و سنّت را پيش گيرد و به مبارزهء با مفاسد و زشتىها و توطئه‌هاى دشمنان با قلب و دست و زبان برخيزد و بت هواى نفس را بشكند ، چنين انسانى ، انسانى كامل است و در واقع مخاطب به خطاب « يا أَيَّتُهَا النَّفْسُ الْمُطْمَئِنَّةُ » « 3 » خواهد بود .\r\nجملهء\r\n« إِنَّ النَّفْسَ أَمَّارَةٌ بِالسُّوءِ »\r\nاقتباس از آيهء شريفهء « وَما أُبَرِّئُ نَفْسِى إِنَّ النَّفْسَ لَأَمَّارَةٌ بِالسُّوءِ إِلَّا ما رَحِمَ رَبِّي » « 4 » است . ( خواه اين جمله از زبان يوسف باشد يا از زبان همسر عزيز مصر در هر صورت قرآن بر آن صحه نهاده است ) .\r\nگرچه بسيارى از پرهيزگاران از وسوسه‌هاى شيطان مىترسند ؛ ولى هواى نفس و وسوسه‌هاى شهوانى از آن بسيار خطرناك‌تر است و شايد به همين دليل امام عليه السلام مالك اشتر را بيشتر به اين مسأله توجّه مىدهد .\r\nدرست است كه مؤمنان و الا مقام و اولياى الهى از مرحلهء نفس امّاره به نفس لوّامه و از آنجا به نفس مطمئنه مىرسند ؛ ولى اين بدان معنا نيست كه نفس اماره مرده باشد و نبايد به خطرات او انديشيد .\r\n\r\n\r\n","description":"","footnote":"\r\n( 1 ) . « يَزَعَ » از ريشهء « وزع » بر وزن « وضع » به معناى باز داشتن و خويشتن‌دارى كردن و گاه به معناى جمع‌كردن نفرات ، گرد هم به‌كار رفته ، به مناسبت اينكه آنها را از پراكندگى باز مىدارند .\r\n( 2 ) . « الْجَمَحات » جمع « جَمَحَة » بر وزن « صدقه » به معناى حوادث يا عوامل سركش است .\r\n( 3 ) . فجر ، آيهء 27 .\r\n( 4 ) . يوسف ، آيهء 53 .\r\n","page_name":" 368 ","page_number":368},
  {"content":"\r\n\r\n\r\nنكته‌ها\r\n\r\n1 . خطرات نفس اماره\r\nمىدانيم بزرگان علما و مفسران با الهام از آيات قرآن مراحل سه‌گانه‌اى براى نفس قائل شده‌اند : نفس امّاره ، نفس لوّامه و نفس مطمئنه .\r\nنفس امّاره را اشاره به هوا و هوس‌هاى سركش مىدانند كه پيوسته انسان را به بدىها امر مىكند و نفس لوامه را به حالت ندامت حاصل از گناه بر اثر پرورش روح تقوا اشاره مىدانند و نفس مطمئنه به مرحلهء تكامل روح انسان گفته مىشود كه به مرحله‌اى مىرسد كه هوا و هوس‌هاى نفسانى به‌طور كامل تحت كنترل قرار مىگيرند و سركشى آنها ناممكن مىشود .\r\nامام زين العابدين على بن الحسين عليه السلام در مناجات دوم از مناجات‌هاى پانزده‌گانهء معروف ، نفس امّاره را به روشنى ترسيم كرده و از آن ( به عنوان سرمشق دادن به عموم مردم ) به پيشگاه خدا اين‌گونه شكايت مىكند :\r\n« إِلَهِي إِلَيْكَ أَشْكُو نَفْساً بِالسُّوءِ أَمَّارَةً وَإِلَى الْخَطِيئَةِ مُبَادِرَةً وَبِمَعَاصِيكَ مُولَعَةً وَبِسَخَطِكَ مُتَعَرِّضَةً تَسْلُكُ بِي مَسَالِكَ الْمَهَالِكِ وَتَجْعَلُنِي عِنْدَكَ أَهْوَنَ هَالِكٍ كَثِيرَةَ الْعِلَلِ طَوِيلَةَ الْأَمَلِ إِنْ مَسَّهَا الشَّرُّ تَجْزَعُ وَإِنْ مَسَّهَا الْخَيْرُ تَمْنَعُ مَيَّالَةً إِلَى اللَّعْبِ وَاللَّهْوِ مَمْلُوَّةً بِالْغَفْلَةِ وَالسَّهْوِ تُسْرِعُ بِي إِلَى الْحَوْبَةِ وَتُسَوِّفُنِي بِالتَّوْبَة ؛\r\nخدايا من به سوى تو شكايت مىكنم از نفسى كه مرا همواره به بدى وا مىدارد و به سوى گناه با سرعت مىفرستد و به نافرمانىهايت حريص است و به موجبات خشمت دست مىآلايد ، مرا به راه‌هايى كه منجر به هلاكت مىشود مىكشاند و به صورت پست‌ترين هلاك شدگان در مىآورد . بيمارىهايش بسيار و آرزوهايش دراز است . اگر ناراحتى به او رسد بىتاب مىشود ( و فرياد مىكشد ) و اگر خيرى نصيبش گردد بخل مىورزد . به بازىها و سرگرمىهاى بيهوده بسيار تمايل دارد و مملوّ از غفلت و سهو است . مرا به سرعت به سوى گناه مىبرد و نسبت به توبه\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nامروز و فردا مىكند » .\r\nآرى اين است چهرهء اصلى نفس اماره .\r\nاز روايات به خوبى استفاده مىشود كه نفس امّاره گناه را در نزد انسان زيبا جلوه مىدهد و خوبىها را زشت مىنماياند . هنگامى كه انسان مرتكب آن شد و به عواقب آن گرفتار گشت ، آن‌گاه پرده‌ها كنار مىرود و راه بازگشتى هم باقى نمىماند .\r\nامام اميرمؤمنان ( طبق نقل غررالحكم ) در كلام كوتاهى مىفرمايد :\r\n« النَّفْسُ الأَمَّارَةُ الْمُسَوِّلَةُ تَتَمَلَّقُ تَمَلُّقَ الْمُنافِقِ وَتَتَصَنَّعُ بِشَيْمَةِ الصِّديقِ الْمُوافِقِ حَتَّى إذا خَدَعَتْ وَتَمَكَّنَتْ تَسَلَّطَتْ تَسَلُّطَ الْعَدوِّ وَتَحَكَّمَتْ تَحَكُّمَ الْعُتُوِّ فَأوْرَدَتْ مَوارِدَ السَّوْءِ ؛\r\nنفس امارهء فريبكار همچون منافقان به انسان تملّق مىگويد و در چهرهء دوستِ موافقى بروز مىكند تا زمانى كه انسان را فريب دهد و بر او همچون دشمن خطرناكى مسلط گردد و بر او حاكم شود و او را به انواع گناهان بكشاند » . « 1 »\r\nبه همين دليل دستور داده‌اند كاملًا مراقب نفس خويش باشيد مبادا گرفتار فريبكارىهاى اين فريبكارِ خطرناك شويد . اميرمؤمنان على عليه السلام در سخن ديگرى مطابق نقل غررالحكم مىفرمايد :\r\n« إنَّ هذَه النَّفْسِ لَأمَّارَةٌ بِالسُّوءِ فَمَنْ أهْمَلَها جَمَحَتْ بِهِ إلَى الْمَآثِمِ ؛\r\nاين نفس پيوسته انسان را به بدىها دعوت مىكند كسى كه آن را ناديده بگيرد او را به انواع گناهان مىكشاند » . « 2 »\r\nنفس اماره در واقع مهم‌ترين ابزار شيطان است و اگر انسان از شر آن رهايى يابد از شر شيطان هم رهايى خواهد يافت .\r\n\r\n2 . اهميّت كشور مصر\r\nمصر يكى از قديمىترين كانون‌هاى تمدن بشرى است و جزء گهواره‌هاى\r\n\r\n\r\n","description":"","footnote":"\r\n( 1 ) . غررالحكم ، ح 4683 .\r\n( 2 ) . همان مدرك ، ح 4779 .\r\n","page_name":" 370 ","page_number":370},
  {"content":"\r\n\r\nتمدن محسوب مىشود . آثار تاريخى مهمى كه در آن سرزمين قرار دارد و حتى با وسايل امروز ايجاد آنها بسيار مشكل مىنمايد ، گوياى اين حقيقت است كه سرزمين مصر از قديم‌الايّام جزو پيشرفته‌ترين كشورهاى جهان بوده است .\r\nاسناد و مدارك تاريخى نشان مىدهد مصر حتى ده قرن پيش از ميلاد مسيح ، كشورى بالنده و پيشرفته بوده است ؛ مدارس بزرگ ، كتابخانه‌ها و مراكز تحقيقاتى در مصر وجود داشته و تمدن مصر و يونان در قديم به هم گره خورده و دانش‌هاى اين دو سرزمين با يكديگر مبادله شده است .\r\nاز نعمت‌هاى بزرگى كه خداوند به اين كشور باستانى داده رود عظيم نيل است كه آن را كشورى آباد و پربار ساخته كه اگر اين رود عظيم را از آن كشور بگيرند بخش‌هاى عظيمى از آن به صورت بيابانى لم يزرع در خواهد آمد .\r\nاين كشور در سال بيستم هجرت در عصر خليفهء دوم به تصرف مسلمانان در آمد و از شگفتىهاى تاريخ اينكه عمر مانع از دخول لشكر اسلام به مصر بود ؛ ولى عمرو بن عاص لشكرى فراهم كرد و خودسرانه به سوى مصر حركت نمود .\r\nاين خبر به عمر رسيد . او از اين مىترسيد كه اگر لشكر اسلام وارد شود روميان و مصريان دست به دست هم دهند و آنها را در هم بكوبند ، لذا نامه‌اى نوشته و به‌وسيلهء « عقبة بن عامر » به سوى او فرستاد . عقبه هنگامى به عمرو بن عاص رسيد كه وى نزديك مصر بود . او وقت ملاقات به عقبه نداد و نامه را دريافت نكرد تا وارد يكى از شهرهاى ساحلى مصر شد . آن‌گاه به عقبه گفت : نامه را بياور . او نامه را به دست عمرو داد . عمر نوشته بود اگر داخل مصر نشده‌اى فوراً برگرد . عمرو به سربازانش گفت : آيا اينجا كه ما هستيم مصر است يا بيرون مصر ؟\r\nگفتند : داخل مصر شده‌ايم . گفت : دستور خليفه اين بوده است كه اگر داخل مصر نشده‌ايم برگرديم ، بنابراين اين شرط حاصل نشده است و بايد به پيشروى ادامه دهيم ؛ ولى عمرو عاص در فتح مصر با مشكل روبه‌رو شد و از ترس شكست\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nنامه‌اى براى عمر نوشت و تقاضاى كمك كرد . خليفهء دوم چند نفر از مردان دلاور اسلام را با دوازده هزار نفر به يارى او فرستاد سرانجام مصر فتح شد و مصريان با اشتياق اسلام را پذيرفتند و بسيارى از علماى اسلام در فنون مختلف پرورش يافتهء اين سرزمين بوده‌اند و مدارس اسلامى يكى پس از ديگرى باشكوه تمام در اين كشور سر برافراشتند .\r\nاز امتيازات مصر اين است كه محبّان اهل بيت و عاشقان مكتب علوى در آنجا فراوانند و حتى اهل سنّت مصر به آنها عشق مىورزند و زيارت « رأس الحسين » و بارگاه و مدفن منسوب به حضرت زينب در آنجا زيارتگاه عمومى مردم آن سرزمين است .\r\nاگر دست سياست بگذارد آنها مىتوانند وسيلهء خوبى براى ايجاد وحدت مذاهب اسلامى باشند ؛ فتواى معروف « شيخ شلتوت » كه پيروى از فقه اماميّه را هم‌رديف پيروى از مذاهب چهارگانهء اهل سنّت قرار داده گواه بر اين مدعاست .\r\nبه هر حال به سبب اهمّيّتى كه اين سرزمين داشت ، اميرالمؤمنين على عليه السلام قوىترين و آگاه‌ترين ياران خود را كه مالك اشتر بود براى زمامدارى آنجا برگزيد و عهدنامهء مورد بحث را كه شامل دقيق‌ترين دستورات كشوردارى است نوشت و در اختيار او قرار داد .\r\n* * *\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\nبخش دوم\r\nثُمَّ اعْلَمْ يَا مَالِكُ أَنِّي قَدْ وَجَّهْتُكَ إِلَى بِلَادٍ قَدْ جَرَتْ عَلَيْهَا دُوَلٌ قَبْلَكَ ، مِنْ عَدْلٍ وَجَوْرٍ ، وَأَنَّ النَّاسَ يَنْظُرُونَ مِنْ أُمُورِكَ فِي مِثْلِ مَا كُنْتَ تَنْظُرُ فِيهِ مِنْ أُمُورِ الْوُلَاةِ قَبْلَكَ ، وَيَقُولُونَ فِيكَ مَا كُنْتَ تَقُولُ فِيهِمْ ، وَإِنَّمَا يُسْتَدَلُّ عَلَى الصَّالِحِينَ بِمَا يُجْرِي اللَّهُ لَهُمْ عَلَى أَلْسُنِ عِبَادِهِ ، فَلْيَكُنْ أَحَبَّ الذَّخَائِرِ إِلَيْكَ ذَخِيرَةُ الْعَمَلِ الصَّالِحِ ، فَامْلِكْ هَوَاكَ ، وَشُحَّ بِنَفْسِكَ عَمَّا لَايَحِلُّ لَكَ ، فَإِنَّ الشُّحَّ بِالنَّفْسِ الْإِنْصَافُ مِنْهَا فِيمَا أَحَبَّتْ أَوْ كَرِهَتْ . وَأَشْعِرْ قَلْبَكَ الرَّحْمَةَ لِلرَّعِيَّةِ ، وَالْمَحَبَّةَ لَهُمْ ، وَاللُّطْفَ بِهِمْ ، وَلَا تَكُونَنَّ عَلَيْهِمْ سَبُعاً ضَارِياً تَغْتَنِمُ أَكْلَهُمْ ، فَإِنَّهُمْ صِنْفَانِ : إِمَّا أَخٌ لَكَ فِي الدِّينِ ، وَإِمَّا نَظِيرٌ لَكَ فِي الْخَلْقِ ، يَفْرُطُ مِنْهُمُ الزَّلَلُ ، وَتَعْرِضُ لَهُمُ الْعِلَلُ ، وَيُؤْتَى عَلَى أَيْدِيهِمْ فِي الْعَمْدِ وَالْخَطَإِ ، فَأَعْطِهِمْ مِنْ عَفْوِكَ وَصَفْحِكَ مِثْلِ الَّذِي تُحِبُّ وَتَرْضَى أَنْ يُعْطِيَكَ اللَّهُ مِنْ عَفْوِهِ وَصَفْحِهِ ، فَإِنَّكَ فَوْقَهُمْ ، وَوَالِي الْأَمْرِ عَلَيْكَ فَوْقَكَ ، وَاللَّهُ فَوْقَ مَنْ وَلَّاكَ ! وَقَدِ اسْتَكْفَاكَ أَمْرَهُمْ ، وَابْتَلَاكَ بِهِمْ .\r\n\r\nترجمه\r\nاى مالك ! بدان من تو را به سوى بلادى فرستادم كه پيش از تو دولت‌هاى عادل و ستمگرى بر آن حكومت داشتند و مردم به كارهاى تو همان گونه نظر مىكنند كه تو در امور زمامداران پيش از خود نظر مىكردى ، و همان را دربارهء تو خواهند گفت كه تو دربارهء آنها مىگفتى و ( بدان ) افراد صالح را به آنچه خداوند بر زبان بندگانش جارى مىسازد مىتوان شناخت ، بنابراين بايد محبوب‌ترين ذخاير نزد تو ذخيرهء عمل صالح باشد . زمام هوا و هوس خود را در دست گير\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nو نسبت به آنچه بر تو حلال نيست بخيل باش ، زيرا بخل به خويشتن ، راه انصاف را در آنچه محبوب و مكروه است به تو نشان مىدهد و قلب خويش را كانون رحمت و محبّت و لطف به رعيت قرار ده و در مورد آنان همچون درنده‌اى مباش كه خوردنشان را غنيمت شمارى ، زيرا آنها دو گروهند يا برادر دينى تواند و يا انسان‌هايى كه در آفرينش شبيه تو هستند ( در هر حال بايد حقوق آنها را محترم بشمارى و بدان ) از مردم لغزش‌ها و خطاهايى سر مىزند و مشكلاتى به آنها دست مىدهد ( كه آنها را از انجام وظيفه باز مىدارد ) و به‌دست آنان از روى عمد يا خطا ، كارهاى ( خلافى ) ظاهر مىشود ( در اين‌گونه موارد ) از عفو و گذشت خود آن‌قدر به آنها عطا كن كه دوست دارى و خوشنود مىشوى خداوند از عفوش به تو عطا كند ، زيرا تو فوق آنها هستى و پيشوايت فوق توست و خداوند فوق كسى است كه تو را زمامدار آنها قرار داده و تدبير امور آنها را از تو خواسته و به وسيلهء آنان تو را آزمايش مىكند .\r\n\r\nشرح و تفسير حقوق همهء شهروندان را محترم بشمار\r\nامام عليه السلام به دنبال وصاياى پر معنا و جامعى كه به‌طور كلى در بخش نخستين اين عهدنامه بيان فرمود ، روى سخن را به مالك كرده و انگشت روى نقاط خاص مىگذارد . نخست مىفرمايد : « اى مالك ! بدان من تو را به سوى بلادى فرستادم كه پيش از تو دولت‌هاى عادل و ستمگرى بر آن حكومت داشتند و مردم به كارهاى تو همان گونه نظر مىكنند كه تو در امور زمامداران پيش از خود نظر مىكردى و همان را دربارهء تو خواهند گفت كه تو دربارهء آنها مىگفتى » ؛\r\n( ثُمَّ اعْلَمْ يَا مَالِكُ ، أَنِّي قَدْ وَجَّهْتُكَ إِلَى بِلَادٍ قَدْ جَرَتْ عَلَيْهَا دُوَلٌ قَبْلَكَ ، مِنْ عَدْلٍ وَجَوْرٍ ، وَأَنَّ النَّاسَ يَنْظُرُونَ مِنْ أُمُورِكَ فِي مِثْلِ مَا كُنْتَ تَنْظُرُ فِيهِ مِنْ أُمُورِ الْوُلَاةِ قَبْلَكَ ، وَيَقُولُونَ\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nفِيكَ مَا كُنْتَ تَقُولُ فِيهِمْ ) .\r\nسپس مىافزايد : « و ( بدان ) افراد صالح را به آنچه خداوند بر زبان بندگانش جارى مىسازد مىتوان شناخت » ؛\r\n( وَإِنَّمَا يُسْتَدَلُّ عَلَى الصَّالِحِينَ بِمَا يُجْرِي اللَّهُ لَهُمْ عَلَى أَلْسُنِ عِبَادِهِ ) .\r\nامام عليه السلام در اين بخش از سخنان خود از باب مقدّمه به وضع كشور مصر - كه به يقين منحصر به آن كشور نيست - اشاره مىكند كه پيش از تو حكومت‌هاى عدل و جورى داشت ؛ حكومت عدل ؛ مانند حكومت دوران حضرت يوسف بر مصر بود و حكومت جور حكومت بسيارى از فراعنه از جمله فرعون معاصر حضرت موسى بن عمران بود .\r\nسپس به اين مطلب مهم اشاره مىفرمايد : كه معيار سنجش حكومت‌ها از نظر عدل و جور ، افكار عمومى تودهء مردم است ، همان چيزى كه امروز در تمام دنيا از آن سخن گفته مىشود ، هرچند در عمل غالباً به فراموشى سپرده خواهد شد ولى در آن روز كه امام عليه السلام اين سخن را بيان فرمود كمتر كسى اعتقاد به چنين سخنى داشت و تصور مردم بر اين بود كه حكومت بدون استبداد امكان‌پذير نيست و استبداد همواره آميخته با ظلم و ستم است .\r\nدر بعضى از تعبيرات دانشمندان آمده است :\r\n« ألْسِنَةُ الْخَلْقِ أقْلامُ الْحَقِّ »\r\nيا\r\n« ألْسِنَةُ الرَّعِيَةِ أقْلامُ الْحَقِّ إلَى الْمُلُوكِ »\r\nكه مفهوم هر دو يكى است و آن اينكه زبان توده‌هاى مردم قلم حق است كه نامه‌هاى خود را با آن براى زمامداران مىنويسد يا خداوند بدين وسيله با آنها مكاتبه مىكند و در هر حال هدف اين است كه قضاوت عمومى و هوش جمعى معيار بسيار خوبى براى سنجش ارزش حكومت‌هاست .\r\nالبته گاه مىشود كه حكومت‌ها از طريق تبليغات دروغين و رياكارى افكار مردم را مىدزدند يا آنها را شستشوى مغزى مىدهند . در اين گونه موارد قضاوت\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nعمومى بيمار مىشود و اثر مطلوب خود را از دست مىدهد .\r\nبه هر حال شايسته است زمامداران كنونى مسلمانان جملهء\r\n« إنَّما يُسْتَدلُ عَلَى الصَّالِحينَ بِما يُجْرِى اللَّهُ لَهُمْ عَلى ألْسُنِ عِبادِهِ »\r\nرا با آب زر بنويسند و در برابر ديدگان خود نصب كنند و همه روزه آن را بخوانند و به دل بسپارند و براى رسيدن به اين مطلب بايد متملّقان را از اطراف خود دور سازند و تنها به گواهى اطرافيان قناعت نكنند ، بلكه از طريق تماس مستقيم با مردم قضاوت افكار عمومى را دريابند .\r\nدر تواريخ آمده است بعضى از زمامداران پيشين كه مايل بودند عدالت را اجرا كنند ، گاه شبانه لباس مبدل مىپوشيدند و تنها در محلات مختلف شهر مخصوصاً مناطق محروم گردش مىكردند و اوضاع را دقيقا با حذف تماس واسطه‌ها بررسى مىنمودند .\r\nآن‌گاه امام عليه السلام در اين بخش از عهدنامه ، شش دستور مهم به مالك مىدهد :\r\nدر آغاز مىفرمايد : « بنابراين بايد محبوب‌ترين ذخاير نزد تو ذخيرهء عمل صالح باشد » ؛\r\n( فَلْيَكُنْ أَحَبَّ الذَّخَائِرِ إِلَيْكَ ذَخِيرَةُ الْعَمَلِ الصَّالِحِ ) .\r\nقرآن مجيد مىفرمايد : « « فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً » ؛ پس هر كه به لقاى پروردگارش اميد دارد ، بايد كارى شايسته انجام دهد » . « 1 »\r\nدر جاى ديگر مىفرمايد : « « الَيْهِ يَصْعَدُ الْكَلِمُ الطَّيِّبُ وَالْعَمَلُ الصَّالِحُ يَرْفَعُهُ » ؛ سخنان پاكيزه به سوى او صعود مىكند و عمل صالح را بالا مىبرد ( و قبول مىكند و پاداش شايسته مىدهد ) » . « 2 »\r\nبه تفسير ديگر عمل صالح سخنان پاكيزه را بالا مىبرد و اعتقادات را راسخ مىسازد .\r\n\r\n\r\n","description":"","footnote":"\r\n( 1 ) . كهف ، آيهء 110 .\r\n( 2 ) . فاطر ، آيهء 10 .\r\n","page_name":" 376 ","page_number":376},
  {"content":"\r\n\r\nدر سورهء عصر مىخوانيم : « « إِنَّ الْإِنْسانَ لَفي خُسْرٍ * إِلَّا الَّذينَ آمَنُوا وَعَمِلُوا الصَّالِحاتِ وَتَواصَوْا بِالْحَقِّ وَتَواصَوْا بِالصَّبْرِ » ؛ كه انسان‌ها همه در زيانند ؛ مگر كسانى كه ايمان آورده و اعمال صالح انجام داده‌اند ، و يكديگر را به ( اداى ) حق سفارش كرده و يكديگر را به استقامت و شكيبايى توصيه نموده‌اند » . « 1 »\r\nدر دومين و سومين دستور مىفرمايد : « زمام هوا و هوس خود را در دست گير و نسبت به آنچه بر تو حلال نيست بخيل باش ، زيرا بخل به خويشتن ، راه انصاف را در آنچه محبوب و مكروه است به تو نشان مىدهد » ؛\r\n( فَامْلِكْ هَوَاكَ ، وَشُحَّ « 2 » بِنَفْسِكَ عَمَّا لَايَحِلُّ لَكَ ، فَإِنَّ الشُّحَّ بِالنَّفْسِ الْإِنْصَافُ مِنْهَا فِيمَا أَحَبَّتْ أَوْ\r\nكَرِهَتْ ) .\r\nمالكيّت هواى نفس كه امام عليه السلام بر آن تأكيد فرموده ، آن است كه به هنگام هيجان شهوات ، انسان بتواند خود را كنترل كند و به عكس اگر هواى نفس ، مالك فكر و عقل و نيروى انسان شود او را به هر پرتگاهى مىكشاند .\r\nدر حديثى از امام صادق عليه السلام مىخوانيم\r\n« احْذَرُوا أَهْوَاءَكُمْ كَمَا تَحْذَرُونَ أَعْدَاءَكُمْ فَلَيْسَ شَيْءٌ أَعْدَى لِلرِّجَالِ مِنِ اتِّبَاعِ أَهْوَائِهِمْ وَحَصَائِدِ أَلْسِنَتِهِمْ ؛\r\nاز هواى نفس بترسيد همان‌گونه كه از دشمنان بيم داريد ، چرا كه چيزى دشمن‌تر از پيروى هواى نفس و آنچه « بىحساب » بر زبان انسان جارى مىشود نيست » . « 3 »\r\nدر حديث ديگرى در غررالحكم از امام اميرالمؤمنين على عليه السلام آمده است :\r\n« أمْلِكُوا أنْفُسَكُمْ بِدَوامِ جِهادِها ؛\r\nاز طريق جهاد مداوم در برابر خواسته‌هاى نفس\r\n\r\n\r\n","description":"","footnote":"\r\n( 1 ) . عصر ، آيهء 3 و 4 .\r\n( 2 ) . « شحّ » در اصل به معناى بخل توأم با حرص است كه به صورت عادت درآيد و اين هر دو از رذايل مهم‌اخلاقى است بعضى از مفسّران قرآن گفته‌اند « شحّ » از بخل شديدتر است . استفاده از اين واژه در كلام امام عليه السلام اشاره به اين است كه شديداً از آنچه بر تو حرام است بپرهيز و خويشتن را از آن باز دار همچون بخيلى كه مردم را از اموال و ثروت خود باز مىدارد .\r\n( 3 ) . اصول كافى ، ج 2 ، ص 335 ، ح 1 .\r\n","page_name":" 377 ","page_number":377},
  {"content":"\r\n\r\nمالك نفس خويش شويد » « 1 »\r\nبخل به خويشتن در برابر آنچه حرام است مفهومى جز اين ندارد كه انسان همچون بخيل كه حاضر نيست درهم و دينارى از اموال خود را به كسى بدهد در برابر محرمات ايستادگى كند . نتيجهء اين كار آن است كه راه انصاف را در همه حال مىپويد ؛ خواه در امورى كه مورد علاقهء اوست يا امورى كه مورد علاقهء او نيست .\r\nسپس امام عليه السلام در چهارمين دستور به مسألهء بسيار مهمى اشاره مىكند كه از سماحت و عظمت قوانين اسلامى پرده برمىدارد و چيزى را كه در آن روز در دنيا مطرح نبود عنوان مىكند و مىفرمايد : « و قلب خويش را كانون رحمت و محبّت و لطف به رعيّت قرار ده » ؛\r\n( وَأَشْعِرْ قَلْبَكَ الرَّحْمَةَ لِلرَّعِيَّةِ وَالْمَحَبَّةَ لَهُمْ وَاللُّطْفَ بِهِمْ ) .\r\nمىدانيم « اشعر » از ريشهء « شعار » است و شعار در اصل به لباس زيرين انسان گفته مىشود كه با تن او مستقيماً در تماس است . انتخاب اين تعبير از سوى امام عليه السلام اشاره به اين است كه بايد قلب تو مستقيماً با رحمت و محبّت و لطف نسبت به رعايا در تماس باشد .\r\nممكن است تفاوت رحمت و محبّت و لطف در اين باشد كه رحمت مرتبهء نخستين دوستى و خوش‌رفتارى است و محبّت درجهء بالاتر و لطف آخرين درجه است . نيز شايد تفاوت اين مراتب نسبت به موقعيت رعايا باشد ؛ بعضى استحقاق رحمت دارند و بعضى كه سودمندتر و مفيدترند شايستهء محبّت و آنهايى كه خدمت و تلاششان از همه بيشتر است سزاوار لطف‌اند .\r\nدر روايتى از پيغمبر اكرم صلى الله عليه و آله مىخوانيم :\r\n« لَا تَصْلُحُ الْإِمَامَةُ إِلَّا لِرَجُلٍ فِيهِ ثَلَاثُ خِصَالٍ ؛\r\nپيشوايى و زمامدارى شايستهء كسى است كه اين سه صفت را داشته\r\n\r\n\r\n","description":"","footnote":"\r\n( 1 ) . غررالحكم ، ح 4898 .\r\n","page_name":" 378 ","page_number":378},
  {"content":"\r\n\r\nباشد » . نخستين صفت ورع و تقوايى است كه مانع گناه شود و دومين صفت حلم و بردبارى كه مانع غضب گردد سپس حضرت سومين صفت را چنين بيان مىكند :\r\n« وَحُسْنُ الْوِلَايَةِ عَلَى مَنْ يَلِي حَتَّى يَكُونَ لَهُمْ كَالْوَالِدِ الرَّحِيمِ ؛\r\nچنان نسبت به رعايا نيكى كند كه همچون پدرى مهربان باشد » . « 1 »\r\nدر ششمين دستور كه در واقع تأكيدى است بر آنچه در دستور چهارم بيان شد مىفرمايد : « و در مورد آنان همچون درنده‌اى مباش كه خوردنشان را غنيمت شمارى ، زيرا آنها دو گروهند يا برادر دينى تواند و يا انسان‌هايى كه در آفرينش شبيه تو هستند ( در هر حال بايد حقوق آنها را محترم بشمارى ) » ؛\r\n( وَلَا تَكُونَنَّ عَلَيْهِمْ سَبُعاً ضَارِياً « 2 » تَغْتَنِمُ أَكْلَهُمْ ، فَإِنَّهُمْ صِنْفَانِ : إِمَّا أَخٌ لَكَ فِي الدِّينِ ، وَإِمَّا نَظِيرٌ لَكَ\r\nفِي الْخَلْقِ ) .\r\nبىشك پايهء حكومت صحيح ، مقتدر و عادلانه ، بر قلوب و دل‌هاى مردم است نه بر شمشيرها و نيزه‌ها . آنها كه بر دل‌ها حكومت دارند كشورشان امن و امان است و آنها كه بر شمشير تكيه مىكنند دائما در خطرند .\r\nامام عليه السلام براى اينكه مالك را به حكومت بر دل‌ها تشويق كند دستور رحمت و محبّت و لطف را دربارهء رعايا صادر مىكند . سپس به بيان نقطهء مقابل آن مىپردازد و آن اينكه حاكم همچون حيوان درنده‌اى باشد كه خوردن حق رعايا را غنيمت بشمارد آن‌گاه بهترين دليل را براى دستور خود بر مىگزيند و آن اينكه رعايا در حكومت اسلامى از دو حالت خارج نيستند : اكثريت مسلمانند و مىدانيم اسلام هر مسلمانى را برادر مسلمان مىداند و يا اقليتى هستند كه با مسلمين زندگى مسالمت‌آميز دارند و آنها انسانند و انسان نسبت به انسان بايد نهايت محبّت را داشته باشد .\r\n\r\n\r\n","description":"","footnote":"\r\n( 1 ) . كافى ، ج 1 ، ص 407 ، ح 8 .\r\n( 2 ) . « ضارِياً » به معناى درنده است از ريشهء « ضَرْو » بر وزن « ضرب » در اصل به معناى حملهء شديد به كسى ياچيزى است ، از اين رو در حملهء گوسفندان به زراعت نيز به‌كار مىرود .\r\n","page_name":" 379 ","page_number":379},
  {"content":"\r\n\r\nاين گفتار در واقع خط بطلانى است بر تبليغات مسموم دشمنان اسلام كه مىگويند : مسلمانان حق حيات براى غير خود قائل نيستند و معتقدند همه را بايد از دم شمشير گذراند و يا اينكه اسلام اصرار دارد ديگران را به اجبار وارد اين دين كند . آرى اين گفتار نشان مىدهد تمام انسان‌ها و پيروان همهء مذاهب مىتوانند با مسلمانان زندگى مسالمت آميز داشته باشند و در داخل كشورهاى اسلامى در سايهء قوانين اسلام ، جان و مال و ناموس و آبرويشان محفوظ باشد . بر خلاف آنچه در دنياى امروز ديده مىشود كه حتى اختلاف رنگِ پوست در داخل كشور ظاهرا پيشرفته‌اى مانند آمريكا مايهء تبعيض‌هاى وحشتناكى است و بر خلاف نمايش‌هاى سياسى در اين زمينه سفيدپوستان آنجا غالباً از سياه‌پوستان متنفرند ، مراكز اجتماعى آنها از هم جداست و در بسيارى از مسائل اجتماعى حاضر به همكارى با يكديگر نيستند .\r\nآن‌گاه امام عليه السلام در پنجمين دستور كه از مهم‌ترين دستورات مديريت و مردم‌دارى است ، مىفرمايد : « ( و بدان ) از مردم لغزش‌ها و خطاها سر مىزند و مشكلاتى به آنها دست مىدهد ( كه آنها را از انجام وظيفه باز مىدارد ) و به‌دست آنان از روى عمد يا خطا ، كارهاى ( خلافى ) ظاهر مىشود ( در اين‌گونه موارد ) از عفو و گذشت خود آن‌قدر به آنها عطا كن كه دوست دارى و خوشنود مىشوى خداوند از عفوش به تو عطا كند » ؛\r\n( يَفْرُطُ « 1 » مِنْهُمُ الزَّلَلُ « 2 » ، وَتَعْرِضُ لَهُمُ\r\nالْعِلَلُ ، وَيُؤْتَى عَلَى أَيْدِيهِمْ فِي الْعَمْدِ وَالْخَطَإِ ، فَأَعْطِهِمْ مِنْ عَفْوِكَ وَصَفْحِكَ مِثْلِ الَّذِي تُحِبُّ وَتَرْضَى أَنْ يُعْطِيَكَ اللَّهُ مِنْ عَفْوِهِ وَصَفْحِهِ ) .\r\nبديهى است هيچ انسانى ( جز معصومان عليهم السلام ) نيست كه خطايى از او سر نزند .\r\n\r\n\r\n","description":"","footnote":"\r\n( 1 ) . « يَفْرُط » از ريشهء « فرط » بر وزن « شرط » به معناى عجله و شتاب كردن در انجام كارى است . اين واژه درمورد كسى كه براى انجام كارى سبقت مىگيرد نيز به‌كار مىرود .\r\n( 2 ) . « زَلَل » و « زَلَّة » بر وزن « غلة » به معناى خطا و لغزش است .\r\n","page_name":" 380 ","page_number":380},
  {"content":"\r\n\r\nكوچك و بزرگ ، دانشمند و جاهل هر يك به تناسب حال خود گرفتار لغزش‌هايى مىشوند و هيچ كس نمىتواند دعوى بىگناهى كند حتى در حالات بعضى از انبياى الهى گاهى ترك اولى ديده مىشود كه اگر چه گناه نيست اما شايستهء مقام آنها نيز نيست و به گفتهء شاعر :\r\n آنجا كه برق عصيان بر آدم صفى زد * ما را چگونه زيبد دعوى بىگناهى ؟ ! \r\nهمچنين گاه انسان بر اثر ناراحتىهايى جسمانى و روحانى ، شكست در زندگى ، از دست رفتن عزيزان و امثال اينها حالت عادى خود را از دست مىدهد و در اين حال گرفتار لغزش‌هايى مىشود .\r\nامام عليه السلام به مالك اشتر كه مىخواهد بر گروهى عظيم از مردم يعنى ساكنان مصر حكومت كند عفو از خطاها را ( تا آنجا كه ميسر است و راه دارد ) دستور مىدهد و براى اينكه انگيزهء اين كار در وجود او تقويت شود وى را به خطاهايش در پيشگاه پروردگار توجّه داده ، مىفرمايد : آيا مايل نيستى خدا از خطاهاى تو بگذرد ، پس تو هم از خطاهاى رعاياى خود بگذر و بر آنان سخت نگير . البته تا جايى كه عفو و بخشش موجب بىنظمى و تضييع حقوق مظلومان نگردد .\r\nهنگامى كه داستان افك به وسيله منافقان در ميان مسلمانان منتشر شد و گروهى از آنان همسر پيغمبر اكرم صلى الله عليه و آله را متهم به انحراف از جادّهء عفّت كردند ، عده‌اى از مؤمنان نيز آگاهانه يا ناآگاهانه در مسير اين شايعه‌سازى قرار گرفتند .\r\nآياتى از قرآن نازل شد و شديداً با اين كار برخورد كرد ، آن چنان كه بعضى از مسلمانان تصميم گرفتند رابطهء خود را با شايعه‌پراكنان به طور كلى قطع كنند و آنها را از كمك‌هاى مادّى خود محروم سازند . آيه نازل شد : « « وَلا يَأْتَلِ أُولُوا الْفَضْلِ مِنْكُمْ وَالسَّعَةِ أَنْ يُؤْتُوا أُولِى الْقُرْبَى وَالْمَساكينَ وَالْمُهاجِرينَ فِى سَبيلِ اللَّهِ وَلْيَعْفُوا وَلْيَصْفَحُوا أَلا تُحِبُّونَ أَنْ يَغْفِرَ اللَّهُ لَكُمْ وَاللَّهُ غَفُورٌ رَّحيمٌ » ؛ آنها كه از ميان شما داراى برترى ( مالى ) و وسعت زندگى هستند نبايد سوگند ياد كنند كه از\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nانفاق كردن به نزديكان و مستمندان و مهاجران در راه خدا ( كه گرفتار محروميّت هستند ) دريغ نمايند ، آنها بايد عفو كنند و چشم بپوشند ، آيا دوست نداريد خداوند شما را بيامرزد ؟ و خداوند آمرزنده و مهربان است ( شما هم بخشنده و مهربان باشيد ) . « 1 »\r\nفرق ميان عفو و صفح ، اين است كه عفو كردن به معناى صرف نظر نمودن از كيفر خطاست ؛ ولى صفح ( در اين‌گونه موارد ) آن است كه به كلى خطا را از ذهن خود بشويد و به فراموشى بسپارد .\r\nجملهء\r\n« يُؤْتَى عَلَى أَيْدِيهِمْ »\r\nبه اين معنا نيست كه بايد دست خطاكاران را گرفت و هدايت كرد ، آن‌گونه كه بعضى از شارحان گفته‌اند ، بلكه به اين معناست كه كارهاى خطا بر دست آنها جارى مىشود .\r\nآن‌گاه براى توضيح و تأكيد بيشتر مىفرمايد : « زيرا تو فوق آنها هستى و پيشوايت فوق توست و خداوند فوق كسى است كه تو را زمامدار آنها قرار داده و تدبير امور آنها را از تو خواسته و به وسيلهء آنان تو را آزمايش مىكند » ؛\r\n( فَإِنَّكَ فَوْقَهُمْ ، وَوَالِي الْأَمْرِ عَلَيْكَ فَوْقَكَ ، وَاللَّهُ فَوْقَ مَنْ وَلَّاكَ ! وَقَدِ اسْتَكْفَاكَ أَمْرَهُمْ ، وَابْتَلَاكَ بِهِمْ ) .\r\nامام عليه السلام اين نكته را يادآور مىشود كه هر كس بر گروهى حكومت مىكند در حدّ خود تحت حكومت ديگرى قرار دارد ؛ اگر تو بر مصر حكومت خواهى كرد توجّه داشته باش من هم حاكم بر تو و مراقب اعمالت هستم و اگر من بر تو حكومت مىكنم بايد مراقب باشم كه خداوند حاكم بر ماست و به يقين توجّه به اين امر سبب مىشود كه انسان تا مىتواند از عفو و گذشت و محبّت بهره گيرد تا بتواند در انتظار عفو حاكم بر خود و بالاتر از آن در انتظار عفو الهى باشد .\r\n* * *\r\n\r\n\r\n","description":"","footnote":"\r\n( 1 ) . نور ، آيهء 22 .\r\n","page_name":" 382 ","page_number":382},
  {"content":"\r\n\r\n\r\nبخش سوم\r\nوَلَا تَنْصِبَنَّ نَفْسَكَ ، لِحَرْبِ اللَّهِ فَإِنَّهُ لَايَدَ لَكَ بِنِقْمَتِهِ ، وَلَا غِنَى بِكَ عَنْ عَفْوِهِ وَرَحْمَتِهِ . وَلَا تَنْدَمَنَّ عَلَى عَفْوٍ ، وَلَا تَبْجَحَنَّ بِعُقُوبَةٍ ، وَلَا تُسْرِعَنَّ إِلَى بَادِرَةٍ وَجَدْتَ مِنْهَا مَنْدُوحَةً ، وَلَا تَقُولَنَّ : إِنِّي مُؤَمَّرٌ آمُرُ فَأُطَاعُ ، فَإِنَّ ذَلِكَ إِدْغَالٌ فِي الْقَلْبِ ، وَمَنْهَكَةٌ لِلدِّينِ ، وَتَقَرُّبٌ مِنَ الْغِيَرِ . وَإِذَا أَحْدَثَ لَكَ مَا أَنْتَ فِيهِ مِنْ سُلْطَانِكَ أُبَّهَةً أَوْ مَخِيلَةً ، فَانْظُرْ إِلَى عِظَمِ مُلْكِ اللَّهِ فَوْقَكَ ، وَقُدْرَتِهِ مِنْكَ عَلَى مَا لَا تَقْدِرُ عَلَيْهِ مِنْ نَفْسِكَ ، فَإِنَّ ذَلِكَ يُطَامِنُ إِلَيْكَ مِنْ طِمَاحِكَ ، وَيَكُفُّ عَنْكَ مِنْ غَرْبِكَ ، وَيَفِيءُ إِلَيْكَ بِمَا عَزَبَ عَنْكَ مِنْ عَقْلِكَ ! إِيَّاكَ وَمُسَامَاةَ اللَّهِ فِي عَظَمَتِهِ ، وَالتَّشَبُّهَ بِهِ فِي جَبَرُوتِهِ ، فَإِنَّ اللَّهَ يُذِلُّ كُلَّ جَبَّارٍ ، وَيُهِينُ كُلَّ مُخْتَالٍ .\r\n\r\nترجمه\r\nهرگز خود را در مقام نبرد با خدا قرار نده ، زيرا تاب كيفر او را ندارى و از عفو و رحمت او بىنياز نيستى و هرگز از عفو و بخششى كه نموده‌اى پشيمان نباش و از كيفرى كه داده‌اى به خود مبال و شادى نكن . هرگز به هنگامى كه خشمگين مىشوى و راه چاره‌اى براى آن مىيابى به انجام اقدام خشن شتاب مكن ( و تصميم ناگهانى مگير ) هرگز مگو من اميرم ؛ امر مىكنم و از من اطاعت مىشود كه اين ، موجب دخول فساد در دل تو و ضعف و خرابى دين و نزديك شدن دگرگونىها ( در قدرت تو ) است و هرگاه بر اثر قدرتى كه در اختيار دارى كبر و غرور يا عُجب در تو پديد آيد ، به عظمت قدرت خداوند كه فوق توست و بر امورى نسبت به تو قادر است كه تو دربارهء خويشتن قدرت آن را ندارى نظر بيافكن ، زيرا اين نگاه تو را از آن سركشى پايين مىآورد و از شدّت و تندى تو\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nمىكاهد و آنچه از نيروى عقلت از دست رفته به تو باز مىگرداند . از دعوى همتايى با خداوند در عظمتش برحذر باش و از تشبه به او در جبروتش خود را بر كنار دار ، زيرا خداوند هر جبارى را ذليل و هر فرد خودپسند متكبّرى را خوار مىدارد .\r\n\r\nشرح و تفسير هرگز مغرور مباش !\r\nامام عليه السلام در اين بخش از عهدنامه به هفت توصيهء مهم ديگر مىپردازد .\r\nنخست مىفرمايد : « هرگز خود را در مقام نبرد با خدا قرار نده ، زيرا تاب كيفر او را ندارى و از عفو و رحمت او بىنياز نيستى » ؛\r\n( وَلَا تَنْصِبَنَّ نَفْسَكَ ، لِحَرْبِ اللَّهِ فَإِنَّهُ لَايَدَ لَكَ بِنِقْمَتِهِ ، وَلَا غِنَى بِكَ عَنْ عَفْوِهِ وَرَحْمَتِهِ ) .\r\nمنظور از جنگ با خدا - آن‌گونه كه بسيارى از شارحان نهج‌البلاغه استنباط كرده‌اند - همان ظلم و ستم بر بندگانش و تضييع حقوق آنهاست نه هرگونه معصيت و گناه . درست است كه همهء گناهان زشت و ناپسندند ؛ ولى تعبير به « حرب اللَّه » چيزى بيشتر از آن را مىطلبد .\r\nشاهد اين سخن حديثى است كه امام صادق عليه السلام از پيغمبر اكرم صلى الله عليه و آله نقل مىكند كه فرمود :\r\n« لَقَدْ أَسْرَى رَبِّي بِي فَأَوْحَى إِلَيَّ مِنْ وَرَاءِ الْحِجَابِ مَا أَوْحَى وَشَافَهَنِي إِلَى أَنْ قَالَ لِي يَا مُحَمَّدُ مَنْ أَذَلَّ لِي وَلِيّاً فَقَدْ أَرْصَدَنِي بِالْمُحَارَبَةِ وَمَنْ حَارَبَنِي حَارَبْتُهُ ؛\r\nهنگامى كه پروردگارم مرا به معراج برد از پشت حجاب‌هاى ( معنوى ) به من آنچه را كه مىبايست وحى كرد و در حضور نيز ( آنچه بايد بگويد ) فرمود « 1 » تا\r\n\r\n\r\n","description":"","footnote":"\r\n( 1 ) . مشابه اين تعبير در قرآن مجيد آمده است : « وَما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراىِ حِجاب‌ٍأَوْ يُرْسِلَ رَسُولًا » ( شورى ، آيهء 51 ) پيام الهى گاه مستقيما بر قلب پيغمبر نازل مىشد و گاه همچون صدايى كه موسى در كوه طور شنيد و گاه از طريق فرستادن فرشتهء وحى كه در روايات بالا تنها به قسمت اوّل و دوم اشاره شده است .\r\n","page_name":" 384 ","page_number":384},
  {"content":"\r\n\r\nآنجا كه به من گفت : اى محمد كسى كه ولىّ مرا خوار و ذليل دارد در مقام جنگ با من بر آمده است و كسى كه با من به محاربه برخيزد با او محاربه مىكنم ( و او را در هم مىشكنم ) » . « 1 »\r\nامام عليه السلام دليل عدم جنگ با خدا را در اين عبارت دو چيز گرفته است يكى نياز به عفو و رحمت خدا و ديگرى پرهيز از عقوبت و عذاب الهى .\r\nدر دومين و سومين توصيه مىفرمايد : « و هرگز از عفو و بخششى كه نموده‌اى پشيمان نباش و از كيفرى كه داده‌اى به خود مبال و شادى نكن » ؛\r\n( وَلَا تَنْدَمَنَّ عَلَى عَفْوٍ ، وَلَا تَبْجَحَنَّ « 2 » بِعُقُوبَةٍ ) .\r\nاين سخن اشاره به اين است كه تا مىتوانى جانب عفو را بگير و كمتر مجازات كن ، زيرا اگر اثر كيفر در كوتاه مدّت باشد اثر عفو در دراز مدّت خواهد بود .\r\nالبته اين حكمى است كه در مورد غالب مردم صادق است ؛ ولى در برابر اقليتى كه عفو در آنها نتيجهء معكوس دارد و بر ترس و ضعف عفو كننده حمل مىشود ، بايد شدّت عمل به خرج داد .\r\nدر چهارمين توصيه مىافزايد : « هرگز به هنگامى كه خشمگين مىشوى و راه چاره‌اى براى آن مىيابى به انجام اقدام خشن شتاب مكن ( و تصميم ناگهانى مگير ) » ؛\r\n( وَلَا تُسْرِعَنَّ إِلَى بَادِرَةٍ « 3 » وَجَدْتَ مِنْهَا مَنْدُوحَةً « 4 » ) .\r\n\r\n\r\n","description":"","footnote":"\r\n( 1 ) . كافى ، ج 2 ، ص 353 ، ح 10 .\r\n( 2 ) . « تَبْجَحَنَّ » از ريشهء « بَجَح » بر وزن « وجب » به معناى شادى كردن و افتخار نمودن است .\r\n( 3 ) . « بادرة » حركات و افعال شتاب‌زده‌اى است كه از انسان به هنگام خشم و غضب سر مىزند . از ريشهء « بدور » بر وزن « صدور » به معناى سرعت كردن گرفته شده است .\r\n( 4 ) . « مندوحة » به معناى وسعت و راه چاره است از ريشهء « نَدْح » بر وزن « مدح » به معناى وسعت بخشيدن گرفته شده . اين واژه ممكن است اسم مفعول باشد به معناى جايى كه آن را وسيع ساخته‌اند يا اسم مكان به معناى مكان وسيع و گسترده .\r\n","page_name":" 385 ","page_number":385},
  {"content":"\r\n\r\nبه يقين هنگامى كه انسان از خشم برافروخته مىشود اعتدال فكرى خود را از دست مىدهد و بارها آزموده‌ايم كه هر تصميمى در آن حال گرفتيم بعداً ثابت شده كه خطا بوده است . حتى عاقل‌ترين اشخاص به هنگام خشم و غضب ممكن است به صورت نادان‌ترين افراد در آيند . و اين تعبيرى كه در ميان عوام معروف است كه مىگويند : هنگامى كه عصبانى شدم خون چشمانم را گرفت و چيزى را نديدم و مرتكب فلان كار شدم در واقع اشاره به همين حالت است .\r\nلذا در حديثى از اميرمؤمنان عليه السلام مىخوانيم :\r\n« الْغَضَبُ يُرْدِي صاحِبَهُ وَيُبْدي مَعايِبَهُ ؛\r\nغضب صاحبش را به هلاكت مىافكند و عيوبش را آشكار مىسازد » . « 1 »\r\nدر حديث ديگرى از آن حضرت آمده است :\r\n« بِئْسَ الْقَرِينُ الْغَضَبُ يُبْدِي الْمَعَائِبَ وَيُدْنِي الشَّرَّ وَيُبَاعِدُ الْخَيْرَ ؛\r\nغضب بد همنشينى است عيوب انسان را آشكار مىسازد شر را نزديك و خير را دور مىكند » . « 2 »\r\nاين نكته هنگامى روشن‌تر مىشود كه گاه افرادى يك طرفه مىآيند و نزد امرا سخنى مىگويند . اگر آنها در همان حال تصميم بگيرند پشيمان خواهند شد . بايد حوصله كنند و سخنان طرف مقابل را هم بشنوند و چه بسا پس از تحقيق ، مطلب دگرگون شود .\r\nبنابراين بايد مطابق ضرب المثل معروف عمل كرد : به هنگام غضب نه تصميم نه كيفر و نه دستور .\r\nدر پنجمين توصيه او را از مسألهء غرور و خودكامگى شديداً نهى مىكند ، و مىفرمايد : « و هرگز مگو من اميرم ؛ امر مىكنم و از من اطاعت مىشود كه اين موجب دخول فساد در دل و ضعف و خرابى دين و نزديك شدن دگرگونىها\r\n\r\n\r\n","description":"","footnote":"\r\n( 1 ) . غررالحكم ، ح 6892 .\r\n( 2 ) . همان مدرك ، ح 6893 .\r\n","page_name":" 386 ","page_number":386},
  {"content":"\r\n\r\n( در قدرت تو ) است » ؛\r\n( وَلَا تَقُولَنَّ : إِنِّي مُؤَمَّرٌ آمُرُ فَأُطَاعُ ، فَإِنَّ ذَلِكَ إِدْغَالٌ « 1 » فِي\r\nالْقَلْبِ ، وَمَنْهَكَةٌ « 2 » لِلدِّينِ وَتَقَرُّبٌ مِنَ الْغِيَرِ « 3 » ) .\r\nبىشك يكى از آفات خطرناك حكومت و زمامدارى ، غرور و خودبزرگ‌بينى و استبداد است و همان‌گونه كه امام عليه السلام فرموده سه پيامد خطرناك دارد . نخست اينكه فكر انسان را فاسد مىكند و حقايق را آن‌گونه كه هست نمىبيند و تصميمات نابخردانه و غير عادلانه مىگيرد . ديگر اينكه انسان را گرفتار انواع معاصى و گناهان و ظلم و ستم مىسازد و دين او را تضعيف مىكند . سوم اينكه چنين حالتى سبب تغييرات و دگرگونىها در رابطهء حكومت با مردم مىشود .\r\nبسيارى از شورش‌هاى عمومى در طول تاريخ از همين جا سرچشمه گرفته است .\r\nبه عكس اگر زمامدار متواضع باشد و باد غرور از سر بيرون كند ، هم درست مىانديشد ، هم آلودهء گناه و ضعف دين نمىشود ، و هم رابطهء صميمانه با مردم خواهد داشت ، همان رابطه‌اى كه پايه‌هاى حكومت را قدرت مىبخشد .\r\nامام عليه السلام در كلمات قصارش در غررالحكم تعبيرات تكان دهنده‌اى دربارهء سرنوشت شوم مغروران بيان كرده است . در جايى مىفرمايد :\r\n« طُوبى لِمَنْ لَمْ تَقْتُلُهُ قاتِلاتُ الْغُرورِ ؛\r\nخوشا به‌حال كسى كه عوامل نابود كنندهء غرور وى را به قتل نرسانده است » . « 4 » در جاى ديگر مىفرمايد :\r\n« سُكْرُ الْغَفْلَةِ وَالْغُرُورِ أبْعَدُ إفاقَةً\r\nمِنْ سُكْرِ الْخُمُورِ ؛\r\nانسان از مستى غفلت و غرور بسيار ديرتر از مستى شراب\r\n\r\n\r\n","description":"","footnote":"\r\n( 1 ) . « ادْغال » از ريشهء « دَغْل » بر وزن « عقل » به معناى داخل شدن در جايى به صورت مخفيانه است . از آنجا كه‌فاسدان و مفسدان معمولًا به اين صورت وارد مىشوند ، مفهوم فساد نيز غالباً در آن وجود دارد . و « دَغَل » بر وزن « قمر » به معناى فساد و گاه به معناى شخص مفسد مىآيد و در عبارت بالا نيز معناى فساد مندرج است .\r\n( 2 ) . « مَنْهَكَة » از ريشهء « نَهْك » بر وزن « مدح » به معناى خسته كردن و ضعيف نمودن گرفته شده و مَنْهَكَة به ضعف و ناتوانى يا اسباب ضعف و ناتوانى اطلاق مىشود .\r\n( 3 ) . « غِيَر » به معناى حوادث دگرگون كننده است ، جمع « غيرة » بر وزن « غيبة » .\r\n( 4 ) . غررالحكم ، ح 7175 .\r\n","page_name":" 387 ","page_number":387},
  {"content":"\r\n\r\nهوشيار مىشود » . « 1 »\r\nآرى مستى شراب ممكن است يك روز يا يك شب باشد ؛ اما مستى غرور شايد پنجاه سال ادامه پيدا كند .\r\nامام عليه السلام در اواخر خطبهء دوم نهج‌البلاغه با اشاره به جمعى از منافقان و گروه‌هايى كه بر ضد حضرتش قيام كرده بودند مىفرمايد :\r\n« زَرَعُوا الْفُجُورَ وَسَقَوْهُ الْغُرُورَ وَحَصَدُوا الثُّبُور ؛\r\nآنها بذر فجور پاشيدند و با آب غرور آن را آبيارى كردند و سرانجام بدبختى و هلاكت را درو نمودند » .\r\nاز آنجا كه كار طبيبان آگاه تنها تشخيص و درمان درد نيست ، بلكه ارائهء طرق درمان نيز از اركان اصلى برنامهء آنهاست ، امام عليه السلام اين طبيب الهى در ادامهء اين عهدنامه پس از ذكر آفات غرور به راه درمان آن اشاره كرده مىفرمايد : « هرگاه بر اثر قدرتى كه در اختيار دارى كبر و غرور يا عُجب در تو پديد آيد ، به عظمت قدرت خداوند كه فوق توست و بر امورى نسبت به تو قادر است كه تو دربارهء خويشتن قدرت آن را ندارى نظر بيافكن ، زيرا اين نگاه تو را از آن سركشى پايين مىآورد و از شدّت و تندى تو مىكاهد و آنچه از نيروى عقلت از دست رفته به تو باز مىگرداند » ؛\r\n( وَإِذَا أَحْدَثَ لَكَ مَا أَنْتَ فِيهِ مِنْ سُلْطَانِكَ أُبَّهَةً « 2 » أَوْ مَخِيلَةً « 3 » ، فَانْظُرْ\r\nإِلَى عِظَمِ مُلْكِ اللَّهِ فَوْقَكَ ، وَقُدْرَتِهِ مِنْكَ عَلَى مَا لَاتَقْدِرُ عَلَيْهِ مِنْ نَفْسِكَ ، فَإِنَّ ذَلِكَ يُطَامِنُ « 4 » إِلَيْكَ مِنْ طِمَاحِكَ « 5 » وَيَكُفُّ عَنْكَ مِنْ غَرْبِكَ « 6 » وَيَفِيءُ إِلَيْكَ بِمَا عَزَبَ « 7 » عَنْكَ\r\n\r\n\r\n","description":"","footnote":"\r\n( 1 ) . غررالحكم ، ح 5750 .\r\n( 2 ) . « أبَّهَة » به معناى عظمت و گاه به معناى كبر و غرور آمده و در جملهء بالا همين معنا مراد است .\r\n( 3 ) . « مَخِيلَة » به معناى عُجب و خودپسندى است .\r\n( 4 ) . « يُطامِنُ » از ريشهء « طَمأنة » بر وزن « گردنه » به معناى فرو نشاندن و آرام كردن و پايين آوردن گرفته شده‌است .\r\n( 5 ) . « طِماح » به معناى سركشى است .\r\n( 6 ) . « غَرْب » به معناى شدت و تندى است .\r\n( 7 ) . « عَزَب » به معناى غايب شدن است .\r\n","page_name":" 388 ","page_number":388},
  {"content":"\r\n\r\nمِنْ عَقْلِكَ ) .\r\nامام عليه السلام در عبارات بسيار پر معناى خود ، نگاه به عظمت ملك خداوند و قدرت وسيع او را ، سرچشمهء سه اثر براى مغروران به قدرت مىشمارد : آنها را از مركب غرور پياده مىكند ، از شدّت عمل آنها مىكاهد و عقل از دست رفته به سبب غفلت ناشى از غرور را به آنها باز مىگرداند .\r\nآرى قوىترين انسان‌ها در برابر بسيارى از حوادث كه به امر خدا انجام مىگيرد همچون پر كاهى در برابر طوفان عظيمى هستند . بسيار شنيده‌ايم كه حاكمان زورگو با يك ايست مختصر قلبى همه چيزشان پايان گرفته است و مىدانيم اين عارضه بر اثر گرفتن مويرگ‌هاى قلب به‌وسيلهء قطعهء كوچكى از خون لخته شده است . يا از طريق سرطان كه چيزى جز طغيان يك سلول ضعيف نيست يا به‌واسطهء يك ميكروب يا ويروسى كه با چشم ديده نمىشود از پاى در آمده‌اند . گاه زلزله‌اى تمام قصرهاى آنها را ويران كرده و تندبادى همه چيز را در هم كوبيده و سيلابى همه را با خود برده است . اينها همه اشارات كوچكى است از قدرت بىپايان پروردگار . اگر انسان به اين امور بينديشد ، در هر مقامى باشد گرفتار غرور نمىشود .\r\nتاريخ ، حكومتى بالاتر از حكومت سليمان به خاطر ندارد . قرآن مىگويد هنگامى كه زمان مرگ سليمان نبى فرا رسيد اجل به او مهلت نداد كه از حالت ايستاده بر زمين بنشيند ، بلكه در همان حال كه بر عصايش تكيه كرده بود با تمام آنچه در اختيار داشت وداع گفت و هيچ كس از مرگش باخبر نشد مگر آن زمان كه موريانه عصايش را جويد و تعادل او بر هم خورد و بر زمين افتاد .\r\nامام عليه السلام در هفتمين توصيه در تأكيد بر مطالبى كه در بالا آمد براى فرو نشاندن غرور مغروران و كبر متكبّران از طريق تهديد به كيفر الهى وارد مىشود و مىفرمايد : « از دعوى همتايى با خداوند در عظمتش برحذر باش و از تشبه به\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nاو در جبروتش خود را بر كنار دار ، زيرا خداوند هر جبارى را ذليل و هر فرد خودپسند متكبّرى را خوار مىدارد » ؛\r\n( إِيَّاكَ وَمُسَامَاةَ « 1 » اللَّهِ فِي عَظَمَتِهِ ، وَالتَّشَبُّهَ بِهِ\r\nفِي جَبَرُوتِهِ ، فَإِنَّ اللَّهَ يُذِلُّ كُلَّ جَبَّارٍ ، وَيُهِينُ كُلَّ مُخْتَالٍ « 2 » ) .\r\nدر واقع كسانى كه از باد كبر و غرور سرمستند عملًا دعوى همتايى با خدا را دارند در حالى كه ذرّهء ناچيزى دربرابر اقيانوس عظمت او هستند . كيفر اين‌گونه بلندپروازىِ بىمعنا همان است كه خداوند آنها را به ذلت و خوارى بكشاند و اگر متكبّران و مغروران توجّه به پايان كار خويش كنند از مركب غرور و كبر پايين خواهند آمد .\r\nدر اين زمينه احاديث پرمعنايى از پيغمبر اكرم صلى الله عليه و آله و ساير امامان معصوم عليهم السلام نقل شده است .\r\nدر حديثى از امام صادق عليه السلام مىخوانيم كه از آن حضرت دربارهء\r\n« أَدْنَى الْإِلْحَادِ » ؛\r\n( نخستين مرحلهء كفر ) سؤال شد . امام عليه السلام فرمود :\r\n« إِنَّ الْكِبْرَ أَدْنَاهُ ؛\r\nتكبّر مرحلهء نخست آن است » . « 3 »\r\nدر حديث ديگرى از امام صادق عليه السلام آمده است :\r\n« الْكِبْرُ رِدَاءُ اللَّهِ فَمَنْ نَازَعَ اللَّهَ شَيْئاً مِنْ ذَلِكَ أَكَبَّهُ اللَّهُ فِي النَّارِ ؛\r\nبزرگى ، ردايى است كه تنها بر قامت كبريايى خداوند موزون است كسى كه با خداوند در اين امر به منازعه برخيزد ( و خود را بزرگ ببيند ) خداوند او را به صورت در آتش دوزخ مىافكند » . « 4 »\r\nالبته تمام اينها به علت آثار بسيار منفى فردى و اجتماعى است كه دامان شخص مغرور و متكبّر را مىگيرد . در روايات متعدّدى وارد شده است كه كبر\r\n\r\n\r\n","description":"","footnote":"\r\n( 1 ) . « مُساماة » به معناى برترى جويى و مقابله كردن است .\r\n( 2 ) . « مُخْتال » به معناى متكبّر مغرور است از ريشهء « خُيَلاء » بر وزن « جهلاء » به معناى تخيلاتى است كه انسان بر اثر آن خود را بزرگ مىبيند .\r\n( 3 ) . كافى ، ج 2 ، ص 309 ، ح 1 .\r\n( 4 ) . همان مدرك ، ح 5 .\r\n","page_name":" 390 ","page_number":390},
  {"content":"\r\n\r\nسبب مىشود كه انسان حق را ناديده بگيرد و طرفداران حق را سرزنش كند و حقوق مردم را پايمال سازد . « 1 »\r\nاين سخن را با حديثى از رسول خدا صلى الله عليه و آله پايان مىدهيم ، كه فرمود :\r\n« الْكِبْرُ أَنْ تَتْرُكَ الْحَقَّ وَتَتَجَاوَزَهُ إِلَى غَيْرِهِ وَتَنْظُرَ إِلَى النَّاسِ وَلَا تَرَى أَنَّ أَحَداً عِرْضُهُ كَعِرْضِكَ وَلَا دَمُهُ كَدَمِكَ ؛\r\nكبر آن است كه حق را ترك گويى و به سراغ باطل روى و به مردم نگاه كنى و آبروى هيچ كس را همچون آبروى خود و خون هيچ كس را داراى ارزش خون خود ندانى » . « 2 »\r\n* * *\r\n\r\n\r\n","description":"","footnote":"\r\n( 1 ) . به كافى ، ج 2 ، باب الكبر مراجعه شود .\r\n( 2 ) . بحارالانوار ، ج 74 ، ص 90 ، ح 3 .\r\n","page_name":" 391 ","page_number":391},
  {"content":"\r\n . \r\n","description":"","footnote":"","page_name":" 392 ","page_number":392},
  {"content":"\r\n\r\n\r\nبخش چهارم\r\nأَنْصِفِ اللَّهَ وَأَنْصِفِ النَّاسَ مِنْ نَفْسِكَ ، وَمِنْ خَاصَّةِ أَهْلِكَ ، وَمَنْ لَكَ فِيهِ هَوًى مِنْ رَعِيَّتِكَ ، فَإِنَّكَ إِلَّا تَفْعَلْ تَظْلِمْ ! وَمَنْ ظَلَمَ عِبَادَ اللَّهِ كَانَ اللَّهُ خَصْمَهُ دُونَ عِبَادِهِ ، وَمَنْ خَاصَمَهُ اللَّهُ أَدْحَضَ حُجَّتَهُ ، وَكَانَ لِلَّهِ حَرْباً حَتَّى يَنْزِعَ أَوْ يَتُوبَ .\r\nوَلَيْسَ شَيْءٌ أَدْعَى إِلَى تَغْيِيرِ نِعْمَةِ اللَّهِ وَتَعْجِيلِ نِقْمَتِهِ مِنْ إِقَامَةٍ عَلَى ظُلْمٍ ، فَإِنَّ اللَّهَ سَمِيعٌ دَعْوَةَ الْمُضْطَهَدِينَ وَهُوَ لِلظَّالِمِينَ بِالْمِرْصَادِ .\r\n\r\nترجمه\r\nانصاف در برابر خداوند و مردم را نسبت به خويشتن و خاندان خود و كسانى كه از رعايا مورد علاقهء تواند رعايت كن ، زيرا اگر چنين نكنى ( و انصاف را رعايت ننمايى ) ستم خواهى كرد و كسى كه به بندگان خدا ستم كند خداوند پيش از بندگانش دشمن او خواهد بود و كسى كه خداوند دشمن او باشد عذرش را نمىپذيرد و در مقام نبرد با خداست تا زمانى كه دست از ستم بردارد و توبه كند .\r\n( بدان ) هيچ چيز در تغيير نعمت‌هاى خداوند و تعجيل انتقام و كيفر او از اصرار بر ظلم و ستم سريع‌تر نيست ، زيرا خداوند دعاى مظلومان را ( بر ضد تو ) مىشنود و در كمين ستم‌كاران است .\r\n\r\nشرح و تفسير از نفرين مظلومان بترس !\r\nامام عليه السلام در اين بخش از عهدنامه ، مالك را با تعبيرات محكم و حساب شده‌اى دعوت به عدالت و رفع هرگونه تبعيض مىكند . مىفرمايد : « انصاف در\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nبرابر خداوند و مردم را نسبت به خويشتن و خاندان خود و كسانى كه از رعايا مورد علاقهء تواند رعايت كن » ؛\r\n( أَنْصِفِ اللَّهَ وَأَنْصِفِ النَّاسَ مِنْ نَفْسِكَ ، وَمِنْ خَاصَّةِ أَهْلِكَ ، وَمَنْ لَكَ فِيهِ هَوًى « 1 » مِنْ رَعِيَّتِكَ ) .\r\nالبته منظور از انصاف در برابر خداوند اطاعت از اوامر و نواهى اوست و انصاف در برابر مردم ترك هرگونه تبعيض و تمايل به افراد مورد نظر است ؛ همان چيزى كه غالب زمامداران در گذشته و حال گرفتار آن بوده و هستند كه وقتى به قدرت مىرسند براى دوستان و بستگان و افراد مورد علاقهء خود امتيازاتى قائل مىشوند كه هرگز آن به ديگران نمىدهند . اين تبعيض سرچشمهء انواع انحرافات و نابسامانىهاى حكومت‌هاست .\r\nبايد توجّه داشت كه « انصاف » از ريشهء « نصف » گرفته شده كه به نيمهء هر چيزى اطلاق مىشود و از آن جايى كه عدالت سبب مىشود انسان حقوق اجتماعى را در ميان خود و ديگران عادلانه تقسيم كند ، از اين جهت به آن انصاف گفته‌اند . در بيان ديگر انصاف آن است كه انسان هرچه براى خود و دوستان و نزديكان خود مىخواهد براى ديگران هم بخواهد و آنچه دربارهء خود و افراد مورد علاقه‌اش روا نمىدارد دربارهء ديگران نيز روا ندارد .\r\nدر حديثى از امام صادق عليه السلام مىخوانيم كه فرمود :\r\n« سَيِّدُ الْأَعْمَالِ ثَلَاثَةٌ إِنْصَافُ النَّاسِ مِنْ نَفْسِكَ حَتَّى لَاتَرْضَى بِشَيْءٍ إِلَّا رَضِيتَ لَهُمْ مِثْلَهُ »\r\nبرترين اعمال سه چيز است و امام عليه السلام اوّلين آن را رعايت انصاف دربارهء مردم شمرد و در تفسير آن مىفرمايد : بايد به گونه‌اى باشد كه هرچه را براى خود مىخواهى مانند آن را براى ديگران هم بخواهى » . « 2 »\r\nاما انصاف در مورد خداوند اين است كه انسان حدّاقل مواهب الهى را عادلانه\r\n\r\n\r\n","description":"","footnote":"\r\n( 1 ) . « هَوًى » به معناى ميل و علاقه است .\r\n( 2 ) . كافى ، ج 2 ، ص 144 ، ح 3 .\r\n","page_name":" 394 ","page_number":394},
  {"content":"\r\n\r\nتقسيم كند ؛ نيمى را در راه رضاى خدا بدهد و نيمى را براى خويشتن نگه دارد .\r\nوقت و فكر و امكانات ديگر خود را نيز به همين گونه تقسيم كند تا دست‌كم انصاف را رعايت كرده باشد ، هرچند به مقام والاى ايثار نرسيده باشد .\r\nالبته اين كار ، كار آسانى نيست ، زيرا هميشه انسان مايل است كفهء خويشتن و نزديكان خود را سنگين‌تر از كفهء ديگران كند ، لذا در خبرى از امام صادق عليه السلام مىخوانيم كه به يكى از ياران خود فرمود : « آيا مىخواهى سخت‌ترين چيزى را كه خداوند بر مردم واجب كرده است براى تو بازگو كنم ؟ آن‌گاه امام عليه السلام سه چيز را بر شمرد و آن سه چيز اين بود :\r\n« إِنْصَافُ النَّاسِ مِنْ نَفْسِكَ وَمُوَاسَاتُكَ أَخَاكَ وَذِكْرُ اللَّهِ فِي كُلِّ مَوْطِن ؛\r\nرعايت انصاف دربارهء مردم نسبت به خويشتن و مواسات با برادران دينى داشتن و در هر حال به ياد خدا بودن » . « 1 »\r\nتفاوت در ميان انصاف و مواسات ظاهراً از اين جهت است كه انصاف در مورد حقوق و مواسات دربارهء تمام مواهب زندگى است .\r\nآن‌گاه امام عليه السلام در ادامهء اين سخن دليلى براى گفتار خود ذكر مىكند كه در واقع ، مُركب از صغرا و كبرا و نتيجه است . مىفرمايد : « زيرا اگر چنين نكنى ( و انصاف را رعايت ننمايى ) ستم خواهى كرد و كسى كه به بندگان خدا ستم كند خداوند پيش از بندگانش دشمن او خواهد بود و كسى كه خداوند دشمن او باشد عذرش را نمىپذيرد و در مقام نبرد با خداست تا زمانى كه دست از ستم بردارد و توبه كند » ؛\r\n( فَإِنَّكَ إِلَّا تَفْعَلْ تَظْلِمْ ! وَمَنْ ظَلَمَ عِبَادَ اللَّهِ كَانَ اللَّهُ خَصْمَهُ دُونَ عِبَادِهِ ، وَمَنْ خَاصَمَهُ اللَّهُ أَدْحَضَ « 2 » حُجَّتَهُ ، وَكَانَ لِلَّهِ حَرْباً حَتَّى يَنْزِعَ « 3 » أَوْ يَتُوبَ ) .\r\n\r\n\r\n","description":"","footnote":"\r\n( 1 ) . كافى ، ج 2 ، ص 145 ، ح 8 .\r\n( 2 ) . « أدْحَضَ » از ريشهء « دَحْض » بر وزن « محض » به معناى باطل شدن است و هنگامى كه به باب افعال مىرود به معناى ابطال نمودن است . باطل كردن حجت در اينجا به معناى عدم پذيرش عذر است .\r\n( 3 ) . « يَنْزِع » از ريشهء « نَزْع » بر وزن « نظم » به معناى بركندن و جدا كردن و رها نمودن است . بايد توجّه داشت كه در جملهء بالا تناسب ايجاب مىكند كه « او » به معناى واو باشد . در بعضى از نسخ نهج‌البلاغه به جاى « او » واو نوشته شده است .\r\n","page_name":" 395 ","page_number":395},
  {"content":"\r\n\r\nروشن است ترك انصاف و روى آوردن به انواع تبعيض‌ها ظلم فاحش و آشكار است و مىدانيم خداوند عادل و حكيم دشمن ظالمان و يار مظلومان است . گفتنى است امام عليه السلام بر اين معنا تأكيد مىكند كه خداوند به دشمنى و مخاصمت هركس اقدام كند هيچ عذر و بهانه‌اى را از او نمىپذيرد و تعبير به\r\n« أَدْحَضَ حُجَّتَهُ »\r\nاشاره به همين معناست . ممكن است در گناهان ديگر اعذار غير موجهى به لطف خدا و از طريق غفاريت او پذيرفته شود ؛ ولى در مورد ظلم و ستم هيچ عذرى پذيرفته نيست و تنها راه نجات از خصومت پروردگار و عقوبت او اين است كه دست از ظلم بكشد و از گذشته توبه كند و حقوق از دست رفته را به صاحبانش باز گرداند و جبران نمايد .\r\nامام عليه السلام در ادامهء اين سخن كيفر شديد ظالمان را كه در نوع خود بىنظير است شرح مىدهد . مىفرمايد : « ( بدان ) هيچ چيز در تغيير نعمت‌هاى خداوند و تعجيل انتقام و كيفر او از اصرار بر ظلم و ستم سريع‌تر نيست ، زيرا خداوند دعاى مظلومان را ( بر ضد تو ) مىشنود و در كمين ستم‌كاران است » ؛\r\n( وَلَيْسَ شَيْءٌ أَدْعَى إِلَى تَغْيِيرِ نِعْمَةِ اللَّهِ وَتَعْجِيلِ نِقْمَتِهِ مِنْ إِقَامَةٍ عَلَى ظُلْمٍ ، فَإِنَّ اللَّهَ سَمِيعٌ دَعْوَةَ الْمُضْطَهَدِينَ « 1 » ، وَهُوَ لِلظَّالِمِينَ بِالْمِرْصَادِ ) .\r\nاين جمله هشدار كوبنده‌اى به ظالمان است كه بدانند مجازات كيفر آنها تنها حواله به قيامت نمىشود ، بلكه در اين جهان نيز گرفتار كيفر اعمال خود خواهند شد . آن هم نه در دراز مدت ، بلكه در كوتاه مدت . آرى آنچه با سرعت باعث تغيير نعمت‌ها مىشود و عذاب الهى را فرا مىخواند اقامهء بر ظلم و اصرار بر ستم است .\r\n\r\n\r\n","description":"","footnote":"\r\n( 1 ) . « المُضْطَهِدينَ » جمع « مُضْطَهدّ » به معناى مظلوم و ستم‌ديده است و از ريشهء « ضهد » بر وزن « مهد » به معناى ظلم گرفته شده است .\r\n","page_name":" 396 ","page_number":396},
  {"content":"\r\n\r\nدر حديثى از امام باقر عليه السلام مىخوانيم كه فرمود : « هيچ كس بر ديگرى ستم نمىكند مگر اينكه خداوند به سبب آن او را كيفر مىدهد ؛ كيفرى در جانش يا در مالش » . « 1 »\r\nدر كلمات قصار امام عليه السلام در غررالحكم نيز آمده است :\r\n« مَنْ عَمِلَ بِالْجَوْرِ عَجَّلَ اللَّهُ هُلْكَه ؛\r\nكسى كه ستم كند خداوند در هلاكت او تسريع مىكند » . « 2 »\r\nهمچنين در حديثى از امام صادق عليه السلام مىخوانيم كه خداوند به يكى از انبيا كه در كشور يكى از ستمكاران زندگى مىكرد ، وحى فرستاد كه به سراغ اين مرد جبار برو و به او بگو :\r\n« إِنَّنِي لَمْ أَسْتَعْمِلْكَ عَلَى سَفْكِ الدِّمَاءِ وَاتِّخَاذِ الْأَمْوَالِ وَإِنَّمَا اسْتَعْمَلْتُكَ لِتَكُفَّ عَنِّي أَصْوَاتَ الْمَظْلُومِينَ فَإِنِّي لَمْ أَدَعْ ظُلَامَتَهُمْ وَإِنْ كَانُوا كُفَّاراً ؛\r\nمن اين مقام را به تو ندادم كه خون بىگناهان را بريزى و اموال مردم را بگيرى بلكه اين مقام را بدين جهت به تو دادم كه صداى نالهء مظلومان را بدرگاه من فروبنشانى ، زيرا من از ستمى كه بر آنها رفته صرف نظر نمىكنم ، هرچند كافر باشند » . « 3 »\r\nابن عباس كه بسيارى از علوم خود را از پيغمبر اكرم صلى الله عليه و آله و على عليه السلام گرفته است مىگويد : « من از قرآن مجيد به‌خوبى استفاده كردم كه ظلم و ستم خانه‌ها را ويران مىكند » . سپس به اين آيه اشاره كرد : « « فَتِلْكَ بُيُوتُهُمْ خَاوِيَةٌ بِمَا ظَلَمُوا » ؛ اين خانه‌هاى آنهاست كه بسبب ظلم و ستمشان خالى ( و ويران ) مانده است » . « 4 »\r\nدر حديثى از پيغمبر اكرم صلى الله عليه و آله مىخوانيم :\r\n« أسْرَعُ الْخَيْرُ ثَواباً الْبِرُّ وَصِلَةُ الرَّحِمِ وَأسْرَعُ الشَّرُّ عُقُوبَةً الْبَغْىُ وَقَطِيعَةُ الرَّحِمِ ؛\r\nاز كارهاى خير چيزى كه از همه زودتر\r\n\r\n\r\n","description":"","footnote":"\r\n( 1 ) . كافى ، ج 2 ، ص 332 ، ح 12 .\r\n( 2 ) . غررالحكم ، ح 8047 .\r\n( 3 ) . كافى ، ج 2 ، ص 333 ، ح 14 .\r\n( 4 ) . تفسير نمونه ، ج 15 ، ذيل سورهء كهف ، آيهء 42 .\r\n","page_name":" 397 ","page_number":397},
  {"content":"\r\n\r\nپاداشش به انسان مىرسد نيكوكارى و صلهء رحم است و از كارهاى شر چيزى كه كيفرش زودتر از همه به انسان مىرسد ظلم و قطع رحم است » . « 1 »\r\n* * *\r\n\r\n\r\n","description":"","footnote":"\r\n( 1 ) . سنن ابن ماجه ، ج 2 ، ص 1408 .\r\n","page_name":" 398 ","page_number":398},
  {"content":"\r\n\r\n\r\nبخش پنجم\r\nوَلْيَكُنْ أَحَبَّ الْأُمُورِ إِلَيْكَ أَوْسَطُهَا فِي الْحَقِّ ، وَأَعَمُّهَا فِي الْعَدْلِ ، وَأَجْمَعُهَا لِرِضَى الرَّعِيَّةِ ، فَإِنَّ سُخْطَ الْعَامَّةِ يُجْحِفُ بِرِضَى الْخَاصَّةِ ، وَإِنَّ سُخْطَ الْخَاصَّةِ يُغْتَفَرُ مَعَ رِضَى الْعَامَّةِ . وَلَيْسَ أَحَدٌ مِنَ الرَّعِيَّةِ أَثْقَلَ عَلَى الْوَالِي مَؤُونَةً فِي الرَّخَاءِ ، وَأَقَلَّ مَعُونَةً لَهُ فِي الْبَلَاءِ ، وَأَكْرَهَ لِلْإِنْصَافِ ، وَأَسْأَلَ بِالْإِلْحَافِ ، وَأَقَلَّ شُكْراً عِنْدَ الْإِعْطَاءِ ، وَأَبْطَأَ عُذْراً عِنْدَ الْمَنْعِ ، وَأَضْعَفَ صَبْراً عِنْدَ مُلِمَّاتِ الدَّهْرِ مِنْ أَهْلِ الْخَاصَّةِ . وَإِنَّمَا عِمَادُ الدِّينِ ، وَجِمَاعُ الْمُسْلِمِينَ ، وَالْعُدَّةُ لِلْأَعْدَاءِ ، الْعَامَّةُ مِنَ الْأُمَّةِ ، فَلْيَكُنْ صِغْوُكَ لَهُمْ ، وَمَيْلُكَ مَعَهُمْ .\r\n\r\nترجمه\r\nبايد محبوب‌ترين كارها نزد تو امورى باشد كه در جهت رعايت حق از همه كامل‌تر و از نظر عدالت شامل‌تر و از نظر رضايت عمومى مردم جامع‌تر باشد ، زيرا خشم تودهء مردم خشنودى خواص ( اقليت پرتوقع ) را بىاثر مىسازد ؛ اما ناخشنودى خاصان با رضايت عامهء مردم بخشوده و جبران‌پذير است .\r\nو ( بدان كه ) هيچ كس از رعايا از نظر هزينه‌هاى زندگى در حالت آرامش و صلح ، بر والى سنگين‌تر و به هنگام بروز مشكلات ، كم‌يارىتر از خواص ( از خود راضى و پر توقع ) نيست . آنها در برابر انصاف ( و رعايت حقوق مساوى بين شهروندان ) از همه ناخشنودترند و به هنگام درخواست ( چيزى از حكومت ) از همه اصرار كننده‌تر و در برابر عطا و بخشش كم‌سپاس‌ترند و به هنگام منع ( از خواسته‌هايشان ) ديرتر پذيراى عذر مىشوند و به هنگام رويارويى با مشكلاتِ روزگار صبر و استقامت آنها از همه كمتر است و ( بدان )\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nستون دين و شكل دهندهء جمعيت مسلمانان و نيروى دفاعى در برابر دشمنان ، تنها تودهء ملت هستند ، بنابراين گوش به‌سوى آنها فرا ده و توجّه به آنها داشته باش .\r\n\r\nشرح و تفسير همواره با تودهء مردم باش\r\nامام عليه السلام در اين فقره به نكتهء مهمى مىپردازد كه در حيات امروز بشر و شكل‌گيرى حكومت‌ها ، اثرش از هر زمان آشكارتر است . مىفرمايد : « بايد محبوب‌ترين كارها نزد تو امورى باشد كه در جهت رعايت حق از همه كامل‌تر و از نظر عدالت شامل‌تر و از نظر رضايت عمومى مردم جامع‌تر باشد » ؛\r\n( وَلْيَكُنْ أَحَبَّ الْأُمُورِ إِلَيْكَ أَوْسَطُهَا « 1 » فِي الْحَقِّ ، وَأَعَمُّهَا فِي الْعَدْلِ ، وَأَجْمَعُهَا لِرِضَى الرَّعِيَّةِ ) .\r\nبديهى است قوانين و مقرراتى كه داراى اين سه ويژگى باشند : هم از نظر حفظ حقوق ، جامع‌تر و هم از نظر رعايت عدالت شامل‌تر و هم رضايت توده‌هاى مردم را بهتر جلب كند ، مورد رضاى خدا و خلق است و هنگامى كه خداوند از حكومتى راضى و خلق خدا از آن خشنود باشند ، دوام و بقاى آن تضمين شده است .\r\nاز آنجا كه مفهوم اين سخن آن است كه مهم رضاى اكثريت قاطع مردم است نه اقليتى ثروتمند و خودخواه كه همواره در حاشيهء حكومت‌ها زندگى مىكنند .\r\nدر ادامهء اين سخن مىفرمايد : « زيرا خشم تودهء مردم خشنودى خواص ( اقليت پرتوقع ) را بىاثر مىسازد اما ناخشنودى خاصان با رضايت عامهء مردم\r\n\r\n\r\n","description":"","footnote":"\r\n( 1 ) . « أوْسَط » از ريشهء « وسط » به معناى ميان چيزى گرفته شده ؛ ولى در اين گونه موارد مفهوم « بهترين » مىدهد زيرا چيزى كه در حد وسط و اعتدال است بهتر و كامل‌تر است . قرآن مجيد در سورهء قلم آيهء 28 مىفرمايد : « « قالَ أَوْسَطُهُمْ أَ لَمْ أَقُلْ لَكُمْ لَوْ لا تُسَبِّحُونَ » ؛ آنكه از همه عاقل‌تر بود گفت : آيا من به شما نگفتم چرا تسبيح خدا نمىگوييد » و در لسان العرب آمده است : « أوْسَطُ الشَّىْءِ أفْضَلُ الشَّىْءِ وَخِيارِهِ » .\r\n","page_name":" 400 ","page_number":400},
  {"content":"\r\n\r\nبخشوده و جبران‌پذير است » ؛\r\n( فَإِنَّ سُخْطَ الْعَامَّةِ يُجْحِفُ « 1 » بِرِضَى الْخَاصَّةِ ، وَإِنَّ\r\nسُخْطَ الْخَاصَّةِ يُغْتَفَرُ مَعَ رِضَى الْعَامَّةِ ) .\r\nآنچه در جمله‌هاى كوتاه بالا آمد در واقع زيربناى حكومت‌هاى پايدار را تشكيل مىدهد . افراد يك جامعه هميشه بر دو گروه تقسيم مىشوند : اقليت ثروتمندى كه معمولًا اطراف زمامداران را مىگيرند و با چاپلوسى و تملق و اظهار اخلاص و فداكارى در فكر تأمين منافع خويشند و در برابر آنها اكثريت مردم كه چرخ‌هاى زندگى اجتماعى با دست و بازوى آنها در حركت است ، بيش از همه زحمت مىكشند و بيش از همه به كشورشان علاقه‌مندند . اگر گروه اوّل از حكومتى ناراضى شوند ولى گروه دوم راضى و خشنود باشند هيچ مشكلى به‌وجود نمىآيد ؛ مشكلات جامعه با دست توده‌هاى مردم حل مىشود و داد فرياد آن اقليت تغييرى در مسير كارها ايجاد نمىكند ؛ ولى اگر رضايت اين گروه اقليت به بهاى خشم توده‌هاى مردم جلب گردد آن هنگام است كه پايه‌هاى حكومت به لرزه در مىآيد و به گفتهء شاعر :\r\n نفس‌ها ناله شد در سينه آهسته آهسته * فزون تر گر شود اين ناله‌ها فرياد مىگردد \r\nچنانچه نارضايتىها ادامه پيدا كند منتهى به قيام و انقلاب‌ها خواهد شد .\r\nزندگى پيغمبر اسلام و على عليه السلام بهترين نمونه براى اين مسأله است . سعى داشتند همواره جانب توده‌هاى محروم و متوسط جامعه را بگيرند و به مخالفت خواص كه منافع خود را در خطر مىديدند اعتنا نكنند .\r\nاين همان چيزى است كه امروز به دموكراسى مردمى يا دموكراسى دينى يا مردم‌سالارى دينى از آن ياد مىشود ، هرچند گاهى تنها به الفاظ قناعت مىكنند\r\n\r\n\r\n","description":"","footnote":"\r\n( 1 ) . « يُجْحِفُ » از مادهء « اجحاف » و ريشهء « جَحْف » بر وزن « جهل » در اصل به معناى كندن پوست چيزى است‌سپس به معناى به مشقت انداختن و بى اثر ساختن و خراب كردن آمده است .\r\n","page_name":" 401 ","page_number":401},
  {"content":"\r\n\r\nو به واقعيات توجه ندارند . و در واقع مفهومى قديمى است كه در قالب الفاظ جديد ريخته شده است .\r\nالبته امروزه نوعى شيطنت بسيار مرموزى از سوى اين گروه خاص به‌كار گرفته مىشود كه با سلطهء بر رسانه‌هاى جمعى سعى مىكنند افكار عمومى را فريب و به اصطلاح شستشوى مغزى بدهند به گونه‌اى كه تصور شود خواسته‌هاى آنها همان است كه توده‌هاى مردم مىخواهند ، هرچند با كمى دقت مىتوان به شگرد آنها پى برد .\r\nگاه به شيوهء ديگرى متوسل مىشوند و آن اينكه وسايل هوسرانى و لذات بىقيد و شرط جسمانى را در اختيار توده‌هاى مردم قرار مىدهند و آنها را بدين وسيله سرگرم مىسازند تا از آنچه در جامعه مىگذرد بىخبر بمانند . اگر آگاهانِ باهدف و مؤمن ، آنها را هوشيار سازند تا در اين دام‌ها نيفتند به يقين قيامى خواهند كرد كه تومار زندگى اين زالو صفتان را در هم بپيچد .\r\nاز آنجا كه اين مسأله داراى اهمّيّت زيادى است ، امام عليه السلام در ادامهء اين سخن به شرح بيشترى پرداخته و انگشت روى جزئيات مسأله مىگذارد و صفات آن گروه از خواص و همچنين ويژگىهاى توده‌هاى زحمت‌كش جامعه را به تفصيل برمىشمارد . نخست به سراغ صفات نكوهيدهء خواص از خود راضى مىرود و هفت ويژگى براى آنها ذكر مىكند .\r\nدر اوّلين و دومين صفت مىفرمايد : « و ( بدان كه ) هيچ كس از رعايا از نظر هزينه‌هاى زندگى در حالت آرامش و صلح ، بر والى سنگين‌تر و به هنگام بروز مشكلات ، كم‌يارىتر از خواص ( از خود راضى و پر توقع ) نيست » ؛\r\n( وَلَيْسَ أَحَدٌ مِنَ الرَّعِيَّةِ أَثْقَلَ عَلَى الْوَالِي مَؤُونَةً فِي الرَّخَاءِ ، وَأَقَلَّ مَعُونَةً لَهُ فِي الْبَلَاءِ ) .\r\nآنها از والى توقعات بسيار و خواسته‌هاى بىشمار دارند و كيسه‌هايى براى منافع خود دوخته‌اند كه به اين آسانى پر نمىشود و به عكس به هنگام بروز\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nمشكلات خود را كنار مىكشند و چنين مىپندارند كه حفظ كشور و ايثار و فداكارى در راه آن بر عهدهء توده‌هاى مردم است ؛ آنها قشر ممتازى هستند كه فقط بايد نظارت كنند و نظر دهند .\r\nدر سومين صفت مىفرمايد : « آنها در برابر انصاف ( و رعايت حقوق مساوى بين شهروندان ) از همه ناخشنودترند » ؛\r\n( وَأَكْرَهَ لِلْإِنْصَافِ )\r\n، زيرا خود را قشر ممتازى مىدانند كه نبايد با ديگران در هيچ برنامه‌اى در يك صف قرار گيرند .\r\nدر چهارمين وصف مىافزايد : « و به هنگام درخواست ( چيزى از حكومت ) از همه اصرار كننده‌ترند » ؛\r\n( وَأَسْأَلَ بِالْإِلْحَافِ « 1 » )\r\n، زيرا خود را طلبكار مىدانند و اضافه بر اين به زمامداران نزديكند و مىتوانند خواستهء خود را مكرر در مكرر عنوان كنند . به خلاف توده‌هاى مردم كه خواسته‌هاى خود را با اصرار بسيار كمترى همراه مىسازند و اصولا دسترسى چندانى به حاكمان ندارند .\r\nدر پنجمين و ششمين وصف مىفرمايد : « و در برابر عطا و بخشش كم‌سپاس‌ترند و به هنگام منع ( از خواسته‌هايشان ) ديرتر پذيراى عذر مىشوند » ؛\r\n( وَأَقَلَّ شُكْراً عِنْدَ الْإِعْطَاءِ ، وَأَبْطَأَ عُذْراً عِنْدَ الْمَنْعِ )\r\n، چرا كه عطا و بخشش را خدمتى از ناحيهء حاكم نمىبينند ، بلكه اداى دين مىشمرند و در برابر اداى دين نيازى به سپاسگزارى نمىبينند . آنها غالباً چنين مىپندارند كه اگر حمايت و نظارتشان بر امر حكومت نباشد ، حكومت نمىتواند به حيات خود ادامه دهد ، بنابراين آنها حق حيات بر حكومت دارند و هرچه به آنها داده شود كم است .\r\nنيز به همين دليل اگر خواسته‌هاى آنها تأمين نشود كمتر حاضرند عذرى را بپذيرند و تمام عذرها را در اين زمينه ناموجه مىبينند و گاه عذر بدتر از گناه .\r\nدر هفتمين و آخرين ويژگى مىفرمايد : « و به هنگام رويارويى با مشكلاتِ\r\n\r\n\r\n","description":"","footnote":"\r\n( 1 ) . « إلحاف » از ريشهء « لحف » بر وزن « حرف » در اصل به معناى پوشاندن و ملافه كشيدن آمده سپس به معناىاصرار و پافشارى در چيزى به‌كار رفته است ؛ گويا به قدرى اصرار مىكند كه تمام وجود طرف را مىپوشاند .\r\n","page_name":" 403 ","page_number":403},
  {"content":"\r\n\r\nروزگار صبر و استقامت آنها از همه كمتر است » ؛\r\n( وَأَضْعَفَ صَبْراً عِنْدَ مُلِمَّاتِ « 1 »\r\nالدَّهْرِ مِنْ أَهْلِ الْخَاصَّةِ )\r\n، زيرا آنها در ناز و نعمت پرورش يافته و كمتر با مشكلات روبه‌رو بوده و هرگز ورزيده و آبديده نشده‌اند بر عكس توده‌هاى زحمت‌كش جامعه كه در لابه‌لاى مشكلات پرورش مىيابند و در كورهء حوادث قرار مىگيرند و همچون فولادى آبديده محكم مىشوند .\r\nبه راستى ترسيمى از اين بهتر و گوياتر و شفاف‌تر دربارهء اين گروهِ اندك از خودراضى و خودبرتربين پيدا نمىشود و مىدانيم تمام اين صفات ناشى از توهماتى است كه دربارهء امتيازات ذاتى خود و نياز حكومت به آنها و برترى بر توده‌هاى مردم دارند . اين اوهام و خيالات ، آنها را به اين مسيرهاى نادرست مىكشاند .\r\nاما ويژگىهاى توده‌هاى زحمت‌كش جامعه و به تعبير امام عليه السلام عامه در سه چيز خلاصه شده است ؛ مىفرمايد : « و ( بدان ) ستون دين و شكل دهندهء جمعيت مسلمانان و نيروى دفاعى در برابر دشمنان ، تنها تودهء ملت هستند ، بنابراين گوش به‌سوى آنها فرا ده و توجّه به آنها داشته باش » ؛\r\n( وَإِنَّمَا عِمَادُ الدِّينِ ، وَجِمَاعُ « 2 »\r\nالْمُسْلِمِينَ ، وَالْعُدَّةُ لِلْأَعْدَاءِ ، الْعَامَّةُ مِنَ الْأُمَّةِ ، فَلْيَكُنْ صِغْوُكَ « 3 » لَهُمْ ، وَمَيْلُكَ مَعَهُمْ ) .\r\nچه تعبيرات زنده و پرمعنايى . به يقين اگر حمايت عامهء مردم نباشد اصول و فروع دين به فراموشى سپرده مىشود و جامعهء مسلمانان از هم گسسته مىگردد و در برابر هجوم دشمنان ، مدافعى نخواهد بود . به همين دليل ، حكومت\r\n\r\n\r\n","description":"","footnote":"\r\n( 1 ) . « مُلِمّات » از ريشهء « لَمّ » بر وزن « غم » به معناى جمع كردن گرفته شده سپس واژهء ملمات به حوادث شديدو ناراحت كننده اطلاق شده گويى اين‌گونه حوادث تمام فكر انسان را جمع كرده و متوجه به خود مىسازد .\r\n( 2 ) . « جِماع » در اصل مصدر است و در اين‌گونه موارد به معناى وصفى به كار مىرود يعنى جامع بودن و جمع‌كردن .\r\n( 3 ) . « صِغْو » به معناى گرايش به چيزى داشتن است . « صَغو » به فتح و كسر صاد به گفتهء جمعى از محقّقان به يك معنا آمده است .\r\n","page_name":" 404 ","page_number":404},
  {"content":"\r\n\r\nبايد به اقليت پرادعاى بىاثر بىاعتنا باشد و تمام توجّه خود را به كسانى معطوف دارد كه شكوفايى و پيشرفت و بقاى دين و دنيا از آنهاست .\r\nاز مجموع عبارات امام عليه السلام در اين فراز از عهدنامه استفاده مىشود كه توده‌هاى زحمت‌كش مردم ده ويژگى دارند كه سه ويژگى آن در ذيل گفته شده و هفت وصف ديگر با اشاره به هنگام بيان صفات نكوهيدهء خواص از خودراضى بيان شده و آن به شرح زير است :\r\n1 . هزينهء آنها به هنگام آرامش ، بر والى سبك است .\r\n2 . يارى و كمك آنها در مشكلات بسيار زياد است .\r\n3 . از انصاف و رعايت حقوق يكسان خشنودند .\r\n4 . به هنگام تقاضاى چيزى از حوائج خود زياد اصرار نمىورزند .\r\n5 . هنگامى كه چيزى به آنها هديه شود شكرگزارند .\r\n6 . اگر مانعى براى پذيرفتن خواسته‌هاى آنها در كار باشد ، عذرپذيرند .\r\n7 . در برابر مشكلات روزگار شكيبايى و استقامت فراوان دارند .\r\nتعبير به\r\n« جِمَاعُ الْمُسْلِمِينَ »\r\nاشاره به اين است كه توده‌هاى زحمت‌كش مردم ركن اصلى جامعهء اسلامىاند و اين همان‌چيزى است كه در روايات ديگر به عنوان « سواد اعظم » از آن تعبير شده است . به بيان ديگر اگر نفرات جامعه را از هم جدا حساب كنيم جامعه مفهوم نخواهد داشت ؛ ولى اگر آنها را با پيوند با يكديگر در نظر بگيريم - همانند ساختمانى كه مصالح كوچك آن با ملاط محكمى به هم پيوسته است - جامعه مفهوم اصلى را پيدا مىكند و اين امر تنها به‌وسيلهء همين توده‌هاى زحمت‌كش جامعه حاصل مىشود .\r\nجملهء\r\n« فَلْيَكُنْ صِغْوُكَ لَهُمْ ، وَمَيْلُكَ مَعَهُمْ »\r\nدر واقع برگرفته از قرآن مجيد است آنجا كه خطاب به پيغمبر اكرم صلى الله عليه و آله مىفرمايد : « « وَاصْبِرْ نَفْسَكَ مَعَ الَّذينَ يَدْعُونَ رَبَّهُمْ بِالْغَداةِ وَالْعَشِيِّ يُريدُونَ وَجْهَهُ وَلا تَعْدُ عَيْناكَ عَنْهُمْ تُريدُ زينَةَ الْحَياةِ الدُّنْيا وَلا تُطِعْ\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nمَنْ أَغْفَلْنا قَلْبَهُ عَنْ ذِكْرِنا وَاتَّبَعَ هَواهُ وَكانَ أَمْرُهُ فُرُطاً » ؛ با كسانى باش كه پروردگار خود را صبح و عصر مى خوانند و تنها رضاى او را مىطلبند ؛ و هرگز براى زيورهاى دنيا چشمان خود را از آنها برمگير و از كسانى كه قلبشان را از يادمان غافل ساختيم و از هواى نفس پيروى كردند و كارشان افراطى است ، اطاعت مكن » . « 1 »\r\nنه تنها پيغمبر اكرم مامور بود اين گروه را تكيه گاه خود قرار دهد ، بلكه تمام انبياى پيشين نيز چنين بودند . قرآن مجيد دربارهء نوح پيغمبر مىگويد : « هنگامى كه جوانان پاكدل به نوح ايمان آوردند و اطراف او را گرفتند ، گروهى از ثروتمندان خودخواه به نوح ايراد كردند كه اگر مىخواهى ما به تو ايمان آوريم بايد اين گروه را از دور خود دورساز و نوح مأمور شد به آنها چنين پاسخ گويد :\r\n« « وَما أَنَا بِطارِدِ الَّذينَ آمَنُوا إِنَّهُمْ مُلاقُوا رَبِّهِمْ وَلكِنِّي أَراكُمْ قَوْماً تَجْهَلُونَ * وَيا قَوْمِ مَنْ يَنْصُرُني مِنَ اللَّهِ إِنْ طَرَدْتُهُمْ أَفَلا تَذَكَّرُونَ » ؛ و من كسانى را كه ايمان آورده‌اند ( به‌خاطر شما ) از خود طرد نمىكنم ، زيرا آنها پروردگارشان را ملاقات خواهند كرد ( اگر آنها را از خود برانم ، در دادگاه قيامت خصم من خواهند بود ؛ ) ولى شما را گروهى مىبينم كه جهالت به خرج مىدهيد اى قوم من ! چه كسى مرا در برابر ( مجازات ) خدا يارى مىدهد اگر آنها را طرد كنم ؟ ! آيا متذكر نمىشويد » . « 2 »\r\n\r\nنكته انواع حكومت‌ها\r\nبعضى از دانشمندان حكومت را در طول تاريخ بشر به چهار قسم تقسيم كرده‌اند :\r\n\r\n\r\n","description":"","footnote":"\r\n( 1 ) . كهف ، آيهء 28 .\r\n( 2 ) . هود ، آيهء 29 و 30 .\r\n","page_name":" 406 ","page_number":406},
  {"content":"\r\n\r\n1 . حكومت استبدادى و آن حكومتى است كه يك فرد بر جامعه مسلط مىشود و بدون هيچ قانونى ارادهء خود را بر آنها در هر چيز تحميل مىكند ( مانند حكومت رؤساى قبايل در تاريخ‌هاى دور گذشته ) .\r\n2 . حكومت پادشاهى كه در آن نيز حاكم فرد واحدى است ؛ ولى قانون و نظامى براى خود مقرر داشته است .\r\n3 . حكومت اشراف ( آريستوكراسى ) و آن حكومتى است كه در آن گروهى از اشراف بر جامعه حكومت مىكنند .\r\n4 . حكومت دموكراسى كه ملت حاكم واقعى جامعهء است و به همين دليل از طريق انتخابات نمايندگان خود را براى مسائل قانونى و اجرايى و قضايى برمىگزيند كه گاه انتخابات بىواسطه است و گاه با واسطه .\r\nالبته حكومت الهى ؛ يعنى حكومت انبيا و امامان معصوم نيز جايگاه ويژهء خود را دارد . آنان از طرف خداوند منصوب به اين حكومتند و تمام خير بندگان خدا را طالبند ، هر چند آنها هم براى پيشرفت كار خود و جلب حمايت توده‌هاى مردم در بسيارى از مواقع از بيعتشان بهره مىگرفتند و با آن رسميت بيشترى به حكومت خود مىبخشيدند . اين معنا در حكومت پيغمبر اكرم صلى الله عليه و آله و اميرمؤمنان عليه السلام به خوبى ديده مىشود .\r\n* * *\r\n\r\n","description":"","footnote":"","page_name":" 407 ","page_number":407},
  {"content":"\r\n . \r\n","description":"","footnote":"","page_name":" 408 ","page_number":408},
  {"content":"\r\n\r\n\r\nبخش ششم\r\nوَلْيَكُنْ أَبْعَدَ رَعِيَّتِكَ مِنْكَ ، وَأَشْنَأَهُمْ عِنْدَكَ ، أَطْلَبُهُمْ لِمَعَائِبِ النَّاسِ ؛ فَإِنَّ فِي النَّاسِ عُيُوباً ، الْوَالِي أَحَقُّ مَنْ سَتَرَهَا ، فَلَا تَكْشِفَنَّ عَمَّا غَابَ عَنْكَ مِنْهَا ، فَإِنَّمَا عَلَيْكَ تَطْهِيرُ مَا ظَهَرَ لَكَ ، وَاللَّهُ يَحْكُمُ عَلَى مَا غَابَ عَنْكَ ، فَاسْتُرِ الْعَوْرَةَ مَا اسْتَطَعْتَ يَسْتُرِ اللَّهُ مِنْكَ مَا تُحِبُّ سَتْرَهُ مِنْ رَعِيَّتِكَ . أَطْلِقْ عَنِ النَّاسِ عُقْدَةَ كُلِّ حِقْدٍ ، وَاقْطَعْ عَنْكَ سَبَبَ كُلِّ وِتْرٍ ، وَتَغَابَ عَنْ كُلِّ مَا لَايَضِحُ لَكَ ، وَلَا تَعْجَلَنَّ إِلَى تَصْدِيقِ سَاعٍ فَإِنَّ السَّاعِيَ غَاشٌّ ، وَإِنْ تَشَبَّهَ بِالنَّاصِحِينَ .\r\n\r\nترجمه\r\nبايد دورترين رعايا نسبت به تو و مبغوض‌ترين آنها در نزد تو كسانى باشند كه بيشتر در جستجوى عيوب مردمند ، زيرا در ( غالب ) مردم عيوبى وجود دارد ( كه از نظرها پنهان است و ) والى از همه سزاوارتر است كه آنها را بپوشاند ، بنابراين لازم است عيوبى را كه بر تو پنهان است آشكار نسازى . وظيفهء تو تنها اين است كه آنچه را بر تو ظاهر گشته اصلاح كنى و آنچه از تو مخفى مانده خدا دربارهء آن داورى مىكند . تا آنجا كه در توان دارى عيب‌پوشى كن تا خدا عيوب تو را كه دوست دارى از رعيتت پنهان باشد ، بپوشاند . عقدهء آنها را كه كينه دارند ( با برخورد خوب و محبّت‌آميز ) بگشا و اسباب عداوت و دشمنى را دربارهء خود قطع نما . از آنچه براى تو روشن نيست تغافل كن و در تصديق سخن‌چينان شتاب مكن ، زيرا سخن‌چين خيانت‌پيشه است ، هرچند در لباس ناصحان ظاهر شود .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\n\r\nشرح و تفسير عيب‌پوش باش\r\nامام عليه السلام در اين بخش از عهدنامه عمدتا دربارهء عيب‌پوشى والى نسبت به رعيت سخن مىگويد و تأكيد مىورزد كه وظيفهء او تنها مبارزه با عيوب ظاهر است و بايد از تجسس و پرداختن عيوب باطن و از كسانى كه او را تشويق به اين كار مىكنند بپرهيزد . مىفرمايد : « بايد دورترين رعايا به تو و مبغوض‌ترين آنها در نزد تو كسانى باشند كه بيشتر در جستجوى عيوب مردمند » ؛\r\n( وَلْيَكُنْ أَبْعَدَ رَعِيَّتِكَ مِنْكَ وَأَشْنَأَهُمْ « 1 » عِنْدَكَ ، أَطْلَبُهُمْ لِمَعَايِبِ النَّاسِ ) .\r\nمعمولًا در اطراف زمامداران گروهى از عيب‌جويان حاضر مىشوند و براى تقرب به والى و زمامدار عيوب و خيانت‌هاى اين و آن را شرح مىدهند آبروى افراد را مىبرند و ذهن والى را به آنها مشوب مىكنند و او را گرفتار سوء ظن نسبت به هركس مىسازند . امام عليه السلام مىفرمايد : بايد اين گروه را از خود دور كنى كه مايهء نابسامانى حكومتند ؛ از يك سو ايجاد اختلاف در ميان مردم مىكنند و از سويى ديگر رابطهء زمامداران را با توده‌هاى ملت سست مىسازند و از سوى سوم بذر بدبينى و سوء ظن را در همه جا مىپاشند .\r\nآرى بايد چنان باشد كه هيچ كس تصور نكند با عيب‌جويى از اين و آن به والى تقرب پيدا مىكند .\r\nسپس امام براى تأكيد و تأييد اين سخن به استدلال پرداخته مىافزايد : « زيرا در ( غالب ) مردم عيوبى وجود دارد ( كه از نظرها پنهان است و ) والى از همه سزاوارتر است كه آنها را بپوشاند ، بنابراين لازم است عيوبى را كه بر تو پنهان است آشكار نسازى » ؛\r\n( فَإِنَّ فِي النَّاسِ عُيُوباً ، الْوَالِي أَحَقُّ مَنْ سَتَرَهَا ، فَلَا تَكْشِفَنَّ عَمَّا غَابَ عَنْكَ مِنْهَا ) .\r\n\r\n\r\n","description":"","footnote":"\r\n( 1 ) . « أشْنأهم » از ريشهء « شَنْأ » بر وزن « شمع » به معناى كينه و عداوت گرفته شده است .\r\n","page_name":" 410 ","page_number":410},
  {"content":"\r\n\r\nدر ادامه مىافزايد : « وظيفهء تو تنها اين است كه آنچه را بر تو ظاهر گشته اصلاح كنى و آنچه از تو مخفى مانده است خدا دربارهء آن داورى مىكند » ؛\r\n( فَإِنَّمَا عَلَيْكَ تَطْهِيرُ مَا ظَهَرَ لَكَ وَاللَّهُ يَحْكُمُ عَلَى مَا غَابَ عَنْكَ ) .\r\nپيامبر اكرم صلى الله عليه و آله فرموده است :\r\n« لَا يُبْلِغْنِي أَحَدٌ مِنْكُمْ عَنْ أَصْحَابِي شَيْئاً فَإِنِّي أُحِبُّ أَنْ أَخْرُجَ إِلَيْكُمْ وَأَنَا سَلِيمُ الصَّدْرِ ؛\r\nهيچ يك از شما عيوب ( پنهانى ) ياران مرا براى من نقل نكند ، زيرا من دوست دارم به همهء شما خوش‌بين باشم » . « 1 »\r\nآنچه امام عليه السلام در اين بخش از سخنان خود بيان فرموده اشاره به اين حقيقت دارد كه بالاخره غالب مردم داراى نقاط ضعفى هستند كه بر ديگران پوشيده است . اگر اين نقاط ضعف آشكار گردد هم مردم به يكديگر بدبين مىشوند و هم والى به آنها بدبين مىگردد و اين بدبينى كه در حديث پيامبر نيز به آن اشاره شد ، رشتهء اتحاد آنها را پاره مىكند و امكان همكارى صميمانهء آنها را به يكديگر و همه را با والى سلب مىنمايد . به همين دليل قرآن مجيد صريحا از تجسس و تفحص از عيوب پنهانى نهى كرده و مىفرمايد : « وَلا تَجَسَّسوا » . « 2 »\r\nوظيفهء والى آن است كه اگر كسى پرده‌درى كند و آشكارا دست به كارهاى خلاف زند و عيوب خويش را جسورانه ظاهر نمايد به اصلاح آن از طرق مسالمت‌آميز بپردازد و اگر از اين راه موفق نشد شدت عمل به خرج دهد و حدود الهى را كه در حكم جراحى لازم براى پيكر اجتماع است ، اجرا كند .\r\nسپس امام عليه السلام براى تكميل اين سخن از راه ديگرى وارد مىشود و مىفرمايد : « تا آنجا كه در توان دارى عيب‌پوشى كن تا خدا عيوب تو را كه دوست دارى از رعيتت پنهان باشد بپوشاند » ؛\r\n( فَاسْتُرِ الْعَوْرَةَ مَا اسْتَطَعْتَ يَسْتُرِ اللَّهُ مِنْكَ مَا تُحِبُّ سَتْرَهُ مِنْ رَعِيَّتِكَ ) .\r\n\r\n\r\n","description":"","footnote":"\r\n( 1 ) . بحارالانوار ، ج 16 ، ص 230 .\r\n( 2 ) . حجرات ، آيهء 12 .\r\n","page_name":" 411 ","page_number":411},
  {"content":"\r\n\r\nاشاره به اينكه دربارهء ديگران عيب‌پوش باش تا خدا عيوب تو را مستور دارد .\r\nاين پاداش الهى در دنياست . در آخرت نيز پاداشى مهم‌تر و عالىتر در انتظار عيب‌پوشان است .\r\nدر روايتى از پيغمبر اكرم صلى الله عليه و آله مىخوانيم :\r\n« مَنْ سَتَرَ أَخاهُ في فاحِشَةٍ رَآها عَلَيْهِ سَتَرَهُ اللَّهُ فِى الدُّنْيا وَالْآخِرَةِ ؛\r\nكسى كه كار بدى از برادر مسلمانش ببيند و آن را مستور دارد خداوند عيب او را در دنيا و آخرت مستور خواهد داشت » . « 1 »\r\nدر حديث ديگرى از همان حضرت مىخوانيم :\r\n« كَانَ بِالْمَدِينَةِ أَقْوَامٌ لَهُمْ عُيُوبٌ فَسَكَتُوا عَنْ عُيُوبِ النَّاسِ فَأَسْكَتَ اللَّهُ عَنْ عُيُوبِهِمُ النَّاسَ فَمَاتُوا وَلَا عُيُوبَ لَهُمْ عِنْدَ النَّاس ؛\r\nدر مدينه گروه‌هايى بودند كه عيوبى داشتند ولى عيوب ديگران را پوشاندند خداوند هم عيوب آنها را از مردم پوشاند ، لذا هنگامى كه از دنيا رفتند مردم هيچ عيبى بر آنها نمىگرفتند » . « 2 »\r\nسپس امام عليه السلام در ادامه چهار دستور ديگر در اين بخش از عهدنامه به مالك اشتر مىدهد . نخست مىفرمايد : « عقدهء آنها را كه كينه دارند ( با برخورد خوب و محبّت‌آميز ) بگشا » ؛\r\n( أَطْلِقْ عَنِ النَّاسِ عُقْدَةَ كُلِّ حِقْدٍ « 3 » ) .\r\nروشن است كه عوامل مختلفى ممكن است مردم را دربارهء والى كينه‌توز كند .\r\nوالى بايد بيدار و هشيار باشد و اين كينه‌ها را كه در سينه‌ها نهفته است با رفتار نيك و بزرگوارانه بر طرف سازد و عقده‌گشايى كند .\r\nاين احتمال نيز در تفسير اين جمله داده شده كه كينه‌هاى درون خود را نسبت به مردم رها كند و اگر كسى كار خلافى كرد به دل نگيرد و فراموش كند . از قديم گفته‌اند كارهاى خوبى را كه مردم دربارهء شما مىكنند فراموش نكنيد و به‌موقع\r\n\r\n\r\n","description":"","footnote":"\r\n( 1 ) . كنزالعمال ، ح 6392 .\r\n( 2 ) . بحارالانوار ، ج 72 ، 213 ، ح 4 .\r\n( 3 ) . « حِقْد » به معناى كينه و عداوتى است كه در قلب نهفته شده و در انتظار فرصت براى ظهور و بروز است .\r\n","page_name":" 412 ","page_number":412},
  {"content":"\r\n\r\nجبران نماييد و كارهاى بد آنها را به فراموشى بسپاريد و در مقام انتقام برنياييد ؛ ولى معناى اوّل مناسب‌تر است .\r\nدر دستور دوم مىافزايد : « و اسباب عداوت و دشمنى را دربارهء خود قطع كن » ؛\r\n( وَاقْطَعْ عَنْكَ سَبَبَ كُلِّ وِتْرٍ « 1 » )\r\n، زيرا مىدانيم عداوت‌ها معمولًا بىسبب نيست ؛ يا نتيجهء بدرفتارى است يا تضييع حقوق ، يا خودبزرگ‌بينى و امثال آن .\r\nهنگامى كه اين اسباب قطع گردد دشمنىها به دوستى مبدل مىشود .\r\nدر سومين دستور مىفرمايد : « از آنچه براى تو روشن نيست تغافل كن » ؛\r\n( وَتَغَابَ « 2 » عَنْ كُلِّ مَا لَايَضِحُ « 3 » لَكَ ) .\r\nاشاره به اينكه اصرار بر جستجوگرى در كار مردم نداشته باش و در جزئيات خود را به فراموشكارى و تغافل بزن ، زيرا پرداختن به جزئيات ، انسان را از پرداختن به امور كلى و مهم بازمىدارد و به اختلافات و كينه‌ها و عداوت‌ها دامن مىزند .\r\nدر چهارمين و آخرين دستور مىفرمايد : « و در تصديق سخن‌چينان شتاب مكن زيرا سخن‌چين خيانت‌پيشه است ، هرچند در لباس ناصحان ظاهر شود » ؛\r\n( وَلَا تَعْجَلَنَّ إِلَى تَصْدِيقِ سَاعٍ « 4 » فَإِنَّ السَّاعِيَ غَاشٌّ « 5 » ، وَإِنْ تَشَبَّهَ بِالنَّاصِحِينَ ) .\r\nمىدانيم سخن‌چين كسى است كه با خبر رسانى درست و نادرست در ميان\r\n\r\n\r\n","description":"","footnote":"\r\n( 1 ) . « وِتْر » بر وزن « فكر » و « وَتْر » بر وزن « سطر » هر دو به معناى مفرد و تنها بودن است . از آنجا كه هرگاه كسىكشته شود بازماندگان او تنها مىمانند و طبعاً كينهء او را به دل مىگيرند اين واژه به معناى كينه و عداوت نيز به‌كار مىرود و در جملهء بالا همين معنا مراد است .\r\n( 2 ) . « تَغابَ » فعل امر است از ريشهء « تغابى » به معناى تغافل از مادهء « غِباوَة » به معناى جهل و بىخبرى گرفته شده گويى كسى كه خود را به فراموشى و تغافل مىزند از آن امر جاهل و بىخبر است .\r\n( 3 ) . « يضح » از ريشهء « وضوح » به معناى روشن شدن چيزى است .\r\n( 4 ) . « سَاع » از ريشهء « سعى » در اصل به معناى هرگونه تلاش و كوشش است ؛ ولى در اين‌گونه موارد به كسى گفته مىشود كه سعى در سخن‌چينى و عيب‌جويى افراد دارد .\r\n( 5 ) . « غاشّ » به معناى خائن و بدخواه است از ريشهء « غِشّ » به معناى خيانت و بدخواهى گرفته شده است .\r\n","page_name":" 413 ","page_number":413},
  {"content":"\r\n\r\nافراد آنها را به جان هم مىاندازد و بذر عداوت را در سرزمين سينه‌ها مىپاشد . از قديم گفته‌اند :\r\n ميان دو كس جنگ چون آتش است * سخن چين بدبخت هيزم‌كش است . \r\nبه عكس ، اسلام اجازه مىدهد براى صلح دادن افراد حتى دروغ بر زبان جارى كنند و به تعبير ديگر آب بر آن آتش بريزند نه آنكه هيزمى بر آن بيافزايند .\r\nدر حديثى از پيغمبر اكرم صلى الله عليه و آله مىخوانيم :\r\n« أَ لَاأُنَبِّئُكُمْ بِشِرَارِكُمْ قَالُوا بَلَى يَا رَسُولَ اللَّهِ قَالَ الْمَشَّاءُونَ بِالنَّمِيمَةِ الْمُفَرِّقُونَ بَيْنَ الْأَحِبَّةِ الْبَاغُونَ لِلْبُرَآءِ الْمَعَايِبَ ؛\r\nآيا به شما شرورترين مردم را معرفى كنم ؟ عرض كردند آرى يا رسول اللَّه فرمود :\r\nآنها سخن‌چينانى هستند كه در ميان دوستان جدايى مىافكنند و پاكان را متهم به عيوب مىسازند » . « 1 »\r\n\r\nنكته موارد عيب‌پوشى و موارد اطلاع‌رسانى\r\nبا مطالعهء آنچه امام عليه السلام در اين بخش در مورد عيب‌پوشى واليان و طرد عيب‌جويان و سخن‌چينان بيان فرموده ، اين سؤال مطرح مىشود كه چرا پيغمبر اكرم و شخص امام اميرالمؤمنين عيون و خبرچينانى داشتند كه در اقصا نقاط بلاد اسلام خبرهاى آشكار و پنهانى امرا و كارگزاران و واليان را به آنها مىرساندند آيا اين كار بر خلاف عيب‌پوشى نيست ؟\r\nاضافه بر اين در دستورات اسلام آمده است كه اگر كسى با شما دربارهء شخصى مشورت كند چنانچه عيوبى پنهانى از او سراغ داريد براى او بازگو كنيد و آن را از مسألهء غيبت مستثنا دانسته‌اند .\r\nپاسخ اين سؤال چندان پوشيده نيست ، زيرا سخن از عيب‌پوشى دربارهء\r\n\r\n\r\n","description":"","footnote":"\r\n( 1 ) . كافى ، ج 2 ، ص 369 ، ح 1 .\r\n","page_name":" 414 ","page_number":414},
  {"content":"\r\n\r\nعيوب خصوصى و شخصى است كه در سرنوشت جامعه تأثير ندارد يا تأثير بسيار كمى دارد ؛ ولى هنگامى كه پاى مصالح جامعه و نظام كشور اسلام به ميان مىآيد و سخن از توطئه‌ها و افشاى آنها در ميان باشد ، حكم ديگرى دارد . به يقين بايد تحقيق و تجسس كرد و خبررسانى داشت مبادا به سبب آن ضرر و زيان گسترده‌اى دامان گروهى را بگيرد و گاه خون‌هايى ريخته شود و اموال و اعراضى بر باد رود . اينجا جاى عيب‌پوشى و ستّاريت نيست .\r\nهمچنين هرگاه مسلمانى مىخواهد به كارى اقدام كند خواه مربوط به ازدواج باشد يا شراكت در امر تجارت ، يا انتخاب شخصى براى كارمندى و معاونت و در اين باره از شخص مطلعى تحقيق كند و به مشورت با او بنشيند ، پنهان كردن امورى كه تأثير در آن امر دارد نوعى خيانت است و شخصى كه طرف مشورت واقع مىشود حق ندارد در اين امر با كتمان عيوب خيانت كند .\r\nبه اين ترتيب حد فاصل ميان عيب‌پوشى و خبررسانى در امور اجتماعى و در مقام مشورت روشن مىشود .\r\n* * *\r\n\r\n","description":"","footnote":"","page_name":" 415 ","page_number":415},
  {"content":"\r\n . \r\n","description":"","footnote":"","page_name":" 416 ","page_number":416},
  {"content":"\r\n\r\n\r\nبخش هفتم\r\nوَلَا تُدْخِلَنَّ فِي مَشُورَتِكَ بَخِيلًا يَعْدِلُ بِكَ عَنِ الْفَضْلِ ، وَيَعِدُكَ الْفَقْرَ ، وَلَا جَبَاناً يُضْعِفُكَ عَنِ الْأُمُورِ ، وَلَا حَرِيصاً يُزَيِّنُ لَكَ الشَّرَهَ بِالْجَوْرِ ، فَإِنَّ الْبُخْلَ وَالْجُبْنَ وَالْحِرْصَ غَرَائِزُ شَتَّى يَجْمَعُهَا سُوءُ الظَّنِّ بِاللَّهِ .\r\n\r\nترجمه\r\nهرگز بخيل را در مشورت خود دخالت مده ، زيرا تو را از احسان و نيكى كردن منصرف مىسازد و از تهى دستى و فقر مىترساند و نيز با شخص ترسو مشورت مكن كه روحيهء تو را در انجام امور تضعيف مىكند و از مشورت با افراد حريص برحذر باش كه حرص ورزيدن را از طريق ستمگرى در نظرت زينت مىدهند . زيرا « بخل » و « ترس » و « حرص » ، تمايلات گوناگونى هستند كه جامع آنها « سوء ظن » به خداوند است .\r\n\r\nشرح و تفسير از اين‌گونه مشاوران بپرهيز !\r\nامام عليه السلام در اين بخش از عهدنامه به مسألهء مشاوران والى و صفات و ويژگىهاى آنها مىپردازد و جالب اينكه از اصل لزوم مشورت سخن نمىگويد ، زيرا آن را امر مسلّمى فرض كرده كه هر والى و زمامدار بايد مشاورانى براى مسائل مختلف سياسى و اقتصادى و نظامى داشته باشد تا با استفادهء از افكار آنها بهترين راه را براى پيشبرد اين امور برگزيند و از استبداد به رأى و تكيه بر افكار فردى بپرهيزد و مصالح رعايا تا آنجا كه ممكن است رعايت شود .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nامام عليه السلام مالك اشتر را از مشورت با سه گروه به شدّت برحذر مىدارد و آثار سوء مشورت با آنها را در عباراتى كوتاه و پرمعنا بيان مىدارد . مىفرمايد : « هرگز بخيل را در مشورت خود دخالت مده ، زيرا تو را از احسان و نيكى كردن منصرف مىسازد و از تهى دستى و فقر مىترساند و نيز با شخص ترسو مشورت مكن كه روحيهء تو را در انجام امور تضعيف مىكند و از مشورت با افراد حريص برحذر باش كه حرص ورزيدن را از طريق ستمگرى در نظرت زينت مىدهند » ؛\r\n( وَلَا تُدْخِلَنَّ فِي مَشُورَتِكَ بَخِيلًا يَعْدِلُ بِكَ عَنِ الْفَضْلِ ، وَيَعِدُكَ الْفَقْرَ ، وَلَا جَبَاناً يُضْعِفُكَ عَنِ الْأُمُورِ ، وَلَا حَرِيصاً يُزَيِّنُ لَكَ الشَّرَهَ « 1 » بِالْجَوْرِ ) .\r\nامام عليه السلام در واقع او را به سه اصل توصيه مىكند : سخاوت ، شجاعت و قناعت و توكل . روشن است كه مشورت با فرد بخيل جلوى سخاوت را مىگيرد و با شخص ترسو پايه‌هاى شجاعت را سست مىكند و با حريص قناعت را متزلزل مىسازد كه لازمهء آن ستم كردن بر رعاياست .\r\nاز سوى ديگر ، در برابر امور رفاهى رعايا بخيلان مانع مىشوند و در امور نظامى و نبرد با دشمنان ترسوها سنگ مىاندازند و در امور اقتصادى حريصان سدّ راهند ، بنابراين مشاوران والى بايد از ميان كسانى انتخاب شوند كه در شئون مختلف كشور او را يارى دهند و اراده و تصميم وى را تقويت كنند و از امورى كه مصالح مردم را برباد مىدهد برحذر دارند .\r\nآن‌گاه امام در پايان اين بحث به ريشه‌هاى اين سه صفت زشت وناپسند پرداخته و همهء آنها را به يك اصل باز مىگرداند . مىفرمايد : « زيرا « بخل » و « ترس » و « حرص » ، تمايلات گوناگونى هستند كه جامع آنها « سوء » ظن به خداوند است » ؛\r\n( فَإِنَّ الْبُخْلَ وَالْجُبْنَ وَالْحِرْصَ غَرَائِزُ « 2 » شَتَّى يَجْمَعُهَا سُوءُ الظَّنِّ بِاللَّهِ ) .\r\n\r\n\r\n","description":"","footnote":"\r\n( 1 ) . « الشَّرَه » به معناى حرص شديد است .\r\n( 2 ) . « غَرائز » جميع غريزه به معناى طبيعت و قريحه و انگيزه‌هاى متمركز درون ذات انسان يا جانداران ديگر است . از ريشهء « غَرْز » بر وزن « قرض » به معناى سوراخ كردن گرفته شده گويى درون انسان را سوراخ مىكنند و انگيزه‌اى در آن جاى مىدهند .\r\n","page_name":" 418 ","page_number":418},
  {"content":"\r\n\r\nامام عليه السلام در اين جمله در واقع به روانكاوى عميقى دست زده ، مىفرمايد :\r\nبخيلان اگر بخل مىورزند براى آن است كه به فضل و مواهب الهى سوء ظن دارند و چنين مىپندارند كه اگر امروز بخشش كنند فردا فقير مىشوند و در مىمانند و ترسوها به وعدهء الهى در مورد نصرت ياران حق بدگمانند و چنين مىپندارند كه اگر عقب‌نشينى نكنند ممكن است تنها بمانند و نابود شوند و حريصان اگر حرص را پيشه‌كرده‌اند به سبب آن است كه توكل بر خدا ندارند و در واقع به قدرت خدا سوء ظن دارند .\r\nآيات قرآن مجيد نيز گواه بر اين معانى است ، در يك جا مىفرمايد : « « الشَّيْطانُ يَعِدُكُمُ الْفَقْرَ وَيَأْمُرُكُمْ بِالْفَحْشاءِ وَاللَّهُ يَعِدُكُمْ مَغْفِرَةً مِنْهُ وَفَضْلًا » ؛ شيطان شما را ( هنگام انفاق ) وعدهء فقر و تهى دستى مىدهد و به زشتىها امر مىكند ، ولى خداوند وعدهء آمرزش و فزونى به شما مىدهد » . « 1 »\r\nدر جاى ديگر مىفرمايد : « « وَلا تَهِنُوا وَلا تَحْزَنُوا وَأَنْتُمُ الْأَعْلَوْنَ إِنْ كُنْتُمْ مُؤْمِنينَ » ؛ هرگز سست نشويد ! و غمگين نگرديد ؛ و شما برتريد اگر ايمان داشته باشيد » . « 2 »\r\nهمچنين در جاى ديگرى مىفرمايد : « « وَأَنْفِقُوا خَيْراً لِأَنْفُسِكُمْ وَمَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ » ؛ و انفاق كنيد كه براى شما بهتر است ؛ و كسانى كه از بخل و حرص خويشتن مصون بمانند رستگارانند » . « 3 »\r\nآنچه از كلام امام در اين بخش عهدنامه آمده ، شبيه چيزى است كه در كلام پيغمبر اكرم هنگام توصيه به على عليه السلام وارد شده است . در حديثى از علل‌الشرايع\r\n\r\n\r\n","description":"","footnote":"\r\n( 1 ) . بقره ، آيهء 268 .\r\n( 2 ) . آل‌عمران ، آيهء 139 .\r\n( 3 ) . تغابن ، آيهء 16 .\r\n","page_name":" 419 ","page_number":419},
  {"content":"\r\n\r\nمىخوانيم كه رسول خدا صلى الله عليه و آله به على عليه السلام فرمود :\r\n« يَا عَلِيُّ لَاتُشَاوِرْ جَبَاناً فَإِنَّهُ يُضَيِّقُ عَلَيْكَ الْمَخْرَجَ وَلَا تُشَاوِرِ الْبَخِيلَ فَإِنَّهُ يَقْصُرُ بِكَ عَنْ غَايَتِكَ وَلَا تُشَاوِرْ حَرِيصاً فَإِنَّهُ يُزَيِّنُ لَكَ شَرَّهَا وَاعْلَمْ يَا عَلِيُّ أَنَّ الْجُبْنَ وَالْبُخْلَ وَالْحِرْصَ غَرِيزَةٌ وَاحِدَةٌ يَجْمَعُهَا سُوءُ الظَّنِّ ؛\r\nاى على با ترسو مشورت نكن كه راه‌هاى خروج از مشكلات را بر تو مىبندد و با بخيل مشورت مكن كه تو را از رسيدن به هدف باز مىدارد و با حريص مشورت ننما ، زيرا در ميان دو چيز آنچه بدتر است براى تو زينت مىبخشد و بدان اى على كه جبن و بخل و حرص به يك ريشه باز مىگردند و جامع آنها سوء ظن است » . « 1 »\r\n\r\nنكته اهمّيّت مشورت در زندگى انسان‌ها\r\nموضوع مشورت از مهم‌ترين مسائل اجتماعى است و دليل آن كاملًا روشن است ، زيرا از يك سو مشكلات اجتماعى و حتى شخصى ، غالباً داراى پيچيدگىهايى است و از سويى ديگر هر سرى را فكرى و هر كسى را رأى و هوشى است كه اگر همگى تا آنجا كه ممكن است براى حل مشكل دعوت شوند راه حل‌هاى روشنى به دست مىآيد .\r\nاز اين رو در غررالحكم از امام عليه السلام نقل شده كه فرمود :\r\n« حَقٌّ عَلَى الْعاقِلِ أنْ يُضِيفَ إلى رَأيِهِ رَأْىَ الْعُقَلاءِ وَيَضُمَّ إلى عِلْمِهِ عُلُومَ الْحُكَماءِ ؛\r\nسزاوار است انسان خردمند رأى عاقلان ديگر را به رأى خود اضافه كند و علوم دانشمندان را به علم خود ضميمه نمايد » . « 2 »\r\n\r\n\r\n","description":"","footnote":"\r\n( 1 ) . علل الشرايع ، ج 2 ، ص 559 ، ح 1 . بايد توجّه داشت كه اگر در كلام امام « غَرائِزَ شَتَّى » آمده است و در كلام پيغمبر « غَريزَةٌ واحِدَة » به سبب نگاه كردن به اين سه موضوع از زواياى مختلف است . به حسب ظاهر از هم جدا هستند ؛ ولى در واقع به يك اصل باز مىگردند .\r\n( 2 ) . غررالحكم ، ح 496 .\r\n","page_name":" 420 ","page_number":420},
  {"content":"\r\n\r\nبديهى است هر قدر كار مهم‌تر باشد اهمّيّت مشورت بيشتر مىشود و تجربه نشان داده كسانى كه كارهاى مهم خويش را با مشورت و صلاح‌انديشى خردمندان انجام مىدهند كمتر گرفتار لغزش مىشوند و برعكس مستبدان به رأى كه خود را از افكار ديگران بىنياز مىبينند غالباً گرفتار اشتباهات پر هزينه و يا خطرناك مىگردد . ولذا در كلمات نورانى و گهربار امام عليه السلام مىخوانيم :\r\n« مَنِ اسْتَبَدَّ بِرَأْيِهِ هَلَكَ وَمَنْ شَاوَرَ الرِّجَالَ شَارَكَهَا فِي عُقُولِهَا ؛\r\nكسى كه استبداد به رأى پيشه كند هلاك مىشود و كسى كه با مردان صاحب‌نظر به مشورت بنشيند شريك عقل‌هاى آنها خواهد بود » . « 1 »\r\nدر حديثى از امام حسن مجتبى عليه السلام آمده است :\r\n« مَا تَشَاوَرَ قَوْمٌ إِلَّا هُدُوا إِلَى رُشْدِهِمْ ؛\r\nهيچ گروهى مشورت نمىكنند مگر اينكه به خير و صلاح خود مىرسند » . « 2 »\r\nدر حديثى از امام باقر عليه السلام اين جملهء حكمت‌آميز از تورات نقل شده است :\r\n« مَنْ لَمْ يَسْتَشِرْ يَنْدَم ؛\r\nكسى كه مشورت نكند پشيمان مىشود » . « 3 »\r\nتفاوت نمىكند كه انسان با عاقلان بالاتر از خود مشورت كند يا زيردست ، چنان‌كه از امام على بن موسى الرضا عليهما السلام نقل شده هنگامى كه نام پدرش موسى بن جعفر را نزد او بردند فرمود : عقل‌ها با عقل او برابرى نداشتند ؛ ولى با اين حال گاه با غلامان سياه مشورت مىكرد . به آن حضرت عرض كردند : با چنين شخصى مشورت مىكنى ! فرمود :\r\n« إِنَّ اللَّهَ تَبَارَكَ وَتَعالى رُبَّمَا فَتَحَ عَلَى لِسَانِه ؛\r\nاى بسا خداوند متعال كليد حل مشكل را بر زبان او قرار دهد » . « 4 »\r\nجالب اينكه در مورد فلسفه‌هاى مشورت افزون بر آنچه گذشت آمده است :\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار ، 161 .\r\n( 2 ) . بحارالانوار ، ج 75 ، ص 105 ، ح 4 .\r\n( 3 ) . همان مدرك ، ج 74 ، ص 43 ، ح 13 .\r\n( 4 ) . همان مدرك ، ج 72 ، ص 101 ، ص 25 .\r\n","page_name":" 421 ","page_number":421},
  {"content":"\r\n\r\nاينكه دستور به مشورت تأكيد شده براى اين است كه معمولًا طرف مشورت فكر خالصى دربارهء آن موضوع دارد در حالى كه مشورت كننده ( چون منافعش مطرح است ) فكر او مشوب به هوا و هوس است :\r\n( إنّما حُضَّ عَلَى الْمُشاوَرَةِ لِأنَّ رَأْىَ الْمُشيرِ صِرْفٌ وَرَأْىُ الْمُسْتَشيرِ مَشُوبٌ بِالْهَوى ) .\r\n« 1 »\r\nالبته همان‌گونه كه در عبارت عهدنامهء امام آمده است ، با هر كس نمىتوان و نبايد مشورت كرد ؛ طرف مشورت بايد فردى عاقل ، با ايمان ، و خيرخواه بوده باشد ، لذا در حديثى از امام صادق عليه السلام مىخوانيم : مشورت بايد با معيارهايش صورت بگيرد و گرنه ضررش بيشتر از سود آن است . سپس امام چهار معيار براى مشورت ذكر مىكند :\r\n1 . طرف مشورت فرد عاقلى باشد .\r\n2 . آزادانديش و متدين باشد .\r\n3 . دوست مهربان باشد .\r\n4 . او را از اسرار درونت آگاه سازى ( تا شرايط تو را بداند و مشورت صحيح بدهد ) سپس آن را مكتوم دارد .\r\nدر پايان حديث مىفرمايد : هرگاه اين شرايط جمع شود مشورت كامل مىگردد و خيرخواهى به حد كمال مىرسد . « 2 »\r\nدر دنياى امروز مسألهء مشورت و شورا بسيار گسترده‌تر از گذشته است و گاه انسان گمان مىكند كه با گسترش مشورت ، دنيا رو به صلاح خواهد رفت حال آنكه متأسّفانه اين شوراها و مجالس مشورتى غالباً رنگ سياسى به خود گرفته و در مسير منافع افراد يا گروه‌هاى خاصى است و در حقيقت آن خلوص و قداست مشورت را از دست داده است . نشانهء روشن آن اينكه بسيارى از افراد\r\n\r\n\r\n","description":"","footnote":"\r\n( 1 ) . غررالحكم ، ح 10049 .\r\n( 2 ) . بحارالانوار ، ج 72 ، ص 102 ، ح 30 .\r\n","page_name":" 422 ","page_number":422},
  {"content":"\r\n\r\nيا گروه‌ها تلاش مىكنند با صرف هزينه‌هاى سنگين به عنوان نماينده براى اين گونه جلسات انتخاب شوند ؛ كارى كه آشكارا مىگويد هدف تأمين مصالح توده‌هاى مردم نيست ، بلكه بذرى مىپاشند تا بيشتر از آن به نفع خود درو كنند .\r\nسخن دربارهء مشورت بسيار است هدف تنها اشارهء كوتاهى در اين باره بود و اين بحث را با تأكيد بر اين نكته كه طرف مشورت همواره مسئوليت سنگينى دارد با ذكر حديثى پايان مىدهيم كه رسول خدا صلى الله عليه و آله مىگويد :\r\n« مَنِ اسْتَشَارَهُ أَخُوهُ الْمُؤْمِنُ فَلَمْ يَمْحَضْهُ النَّصِيحَةَ سَلَبَهُ اللَّهُ لُبَّهُ ؛\r\nكسى كه برادر مؤمنش از او مشورت بخواهد و او در مقام مشورت خالصانه خيرخواهى نكند خدا عقل او را از وى خواهد گرفت » . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 72 ، ص 104 ، ح 36 .\r\n","page_name":" 423 ","page_number":423},
  {"content":"\r\n . \r\n","description":"","footnote":"","page_name":" 424 ","page_number":424},
  {"content":"\r\n\r\n\r\nبخش هشتم\r\nإِنَّ شَرَّ وُزَرَائِكَ مَنْ كَانَ لِلْأَشْرَارِ قَبْلَكَ وَزِيراً ، وَمَنْ شَرِكَهُمْ فِي الآْثَامِ فَلَا يَكُونَنَّ لَكَ بِطَانَةً ، فَإِنَّهُمْ أَعْوَانُ الْأَثَمَةِ ، وَإِخْوَانُ الظَّلَمَةِ ، وَأَنْتَ وَاجِدٌ مِنْهُمْ خَيْرَ الْخَلَفِ مِمَّنْ لَهُ مِثْلُ آرَائِهِمْ وَنَفَاذِهِمْ ، وَلَيْسَ عَلَيْهِ مِثْلُ آصَارِهِمْ وَأَوْزَارِهِمْ وَآثَامِهِمْ ، مِمَّنْ لَمْ يُعَاوِنْ ظَالِماً عَلَى ظُلْمِهِ ، وَلَا آثِماً عَلَى إِثْمِهِ أُولَئِكَ أَخَفُّ عَلَيْكَ مَؤُونَةً ، وَأَحْسَنُ لَكَ مَعُونَةً ، وَأَحْنَى عَلَيْكَ عَطْفاً ، وَأَقَلُّ لِغَيْرِكَ إِلْفاً ، فَاتَّخِذْ أُولَئِكَ خَاصَّةً لِخَلَوَاتِكَ وَحَفَلَاتِكَ ، ثُمَّ لْيَكُنْ آثَرُهُمْ عِنْدَكَ أَقْوَلَهُمْ بِمُرِّ الْحَقِّ لَكَ وَأَقَلَّهُمْ مُسَاعَدَةً فِيمَا يَكُونُ مِنْكَ مِمَّا كَرِهَ اللَّهُ لِأَوْلِيَائِهِ ، وَاقِعاً ذَلِكَ مِنْ هَوَاكَ حَيْثُ وَقَعَ . وَالْصَقْ بِأَهْلِ الْوَرَعِ وَالصِّدْقِ ؛ ثُمَّ رُضْهُمْ عَلَى أَلَّا يُطْرُوكَ وَلَا يَبْجَحُوكَ بِبَاطِلٍ لَمْ تَفْعَلْهُ ، فَإِنَّ كَثْرَةَ الْإِطْرَاءِ تُحْدِثُ الزَّهْوَ ، وَتُدْنِي مِنَ الْعِزَّةِ .\r\n\r\nترجمه\r\nبدترين وزراى تو كسى است كه پيش از تو وزير « زمامداران شرور » بوده و در گناهان آنها شركت داشته است . چنين كسى هرگز نبايد محرم اسرار تو باشد . آنها معاون گنهكاران و برادران ستمكارانند . اين در حالى است كه تو مىتوانى جانشينان خوبى به‌جاى آنان انتخاب كنى ، از كسانى كه از نظر فكر و نفوذ اجتماعى كمتر از آنها نيستند ؛ ولى بار سنگين اعمال خلاف ، گناهان و معاصى آنها را بر دوش ندارند ؛ از كسانى كه هرگز ستمگرى را در ستمش يارى نكرده و گناهكارى را در گناهش معاونت ننموده‌اند . هزينهء اين افراد بر تو سبك‌تر و همكارى و ياريشان بهتر و محبتشان با تو بيشتر و انس و الفتشان با غير تو\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n( و بيگانگان ) كمتر است ، بنابراين آنها را از خواص خود در خلوت‌ها و رازدار خويش در محافل خصوصى قرار بده . سپس ( از ميان آنها ) افرادى را مقدم دار كه در گفتن حقايق تلخ براى تو از همه صريح‌اللهجه‌تر باشند و در مساعدت و همراهى با تو در امورى كه خداوند براى اوليايش دوست نمىدارد كمتر كمك كنند ؛ خواه موافق ميل تو باشد يا نه .\r\nبه اهل ورع و صدق و راستى بپيوند سپس آنها را طورى تربيت كن كه از تو ستايش بى جا نكنند ( و از تملق و چاپلوسى بپرهيزند و نيز ) تو را به اعمال نادرستى كه انجام نداده‌اى تمجيد ننمايند ، زيرا مدح و ستايش فراوان ، عُجب و خودپسندى به‌بار مىآورد و انسان را به كبر و غرور نزديك مىسازد .\r\n\r\nشرح و تفسير وزراى خوب و بد\r\nامام عليه السلام بعد از بيان صفات مشاوران در بخش گذشته ، در اين بخش به سراغ صفات و ويژگىهاى وزيران و همكاران در حكومت مىرود . نخست افرادى را كه صفات منفى دارند معرفى مىكند و بعد واجدان صفات نيك و سپس توصيه‌هاى لازمى را كه بايد نسبت به آنها ايفا بشود شرح مىدهد . مىفرمايد :\r\n« بدترين وزراى تو كسى است كه پيش از تو وزير « زمامداران شرور » بوده و در گناهان آنها شركت داشته است چنين كسى هرگز نبايد محرم اسرار تو باشد » ؛\r\n( إِنَّ شَرَّ وُزَرَائِكَ مَنْ كَانَ لِلْأَشْرَارِ قَبْلَكَ وَزِيراً ، وَمَنْ شَرِكَهُمْ فِي الآْثَامِ فَلَا يَكُونَنَّ لَكَ بِطَانَةً « 1 » ) .\r\nامام عليه السلام در اينجا به مسألهء حسن سابقه و سوء سابقه اشاره مىكند و بررسى\r\n\r\n\r\n","description":"","footnote":"\r\n( 1 ) . « بِطانَة » در اصل به معناى زيرين است ( مقابل « ظِهارة » كه لباس رويين است ) سپس اين واژه به معناى محرم اسرار به‌كار رفته است .\r\n","page_name":" 426 ","page_number":426},
  {"content":"\r\n\r\nسوابق اشخاص را در انتخاب آنها براى كارهاى مهم لازم مىشمرد . اين همان چيزى است كه در دنياى امروز به صورت برگ اوّل پروندهء كارگزاران و كارمندان در آمده است .\r\nسپس امام عليه السلام دليل آن را به‌طور شفاف بيان مىكند و مىفرمايد : « آنها معاون گنهكاران و برادران ستمكارانند » ؛\r\n( فَإِنَّهُمْ أَعْوَانُ الْأَثَمَةِ « 1 » ، وَإِخْوَانُ الظَّلَمَةِ ) .\r\nبعضى كسانى كه سال‌ها با افراد ظالم و ستم‌پيشه همكارى داشته‌اند صفات زشت و نكوهيده به صورت حالت و عادت و سجيهء آنها درآمده و به فرض اظهار توبه كنند باز هم قابل اعتماد نيستند به‌ويژه آنكه انسان‌هاى لايق و بدون سوء سابقه در جامعه وجود دارند ، لذا در ادامهء سخن مىافزايد : « اين در حالى است كه تو مىتوانى جانشينان خوبى به‌جاى آنان انتخاب كنى ، از كسانى كه از نظر فكر و نفوذ اجتماعى كمتر از آنها نيستند ؛ ولى بار سنگين اعمال خلاف ، گناهان و معاصى آنها را بر دوش ندارند ؛ از كسانى كه هرگز ستمگرى را در ستمش يارى نكرده و گناهكارى را در گناهش معاونت ننموده‌اند » ؛\r\n( وَأَنْتَ وَاجِدٌ مِنْهُمْ خَيْرَ الْخَلَفِ مِمَّنْ لَهُ مِثْلُ آرَائِهِمْ وَنَفَاذِهِمْ ، وَلَيْسَ عَلَيْهِ مِثْلُ آصَارِهِمْ « 2 »\r\nوَأَوْزَارِهِمْ « 3 » وَآثَامِهِمْ ، مِمَّنْ لَمْ يُعَاوِنْ ظَالِماً عَلَى ظُلْمِهِ ، وَلَا آثِماً عَلَى إِثْمِهِ ) .\r\nاز اين تعبير به خوبى استفاده مىشود حتى كسانى كه يك نقطهء سياه در پروندهء پيشين آنها هست نبايد براى كارهاى مهم ، وزارت و امثال آن برگزيده شوند ، بلكه لازم است حسن سابقهء آنها بر همگان روشن باشد .\r\nدر پايان اين سخن چنين نتيجه مىگيرد و مىفرمايد : « هزينهء اين افراد بر تو\r\n\r\n\r\n","description":"","footnote":"\r\n( 1 ) . « الأَثَمَة » جمع « آثم » به معناى گنهكار است .\r\n( 2 ) . « آصار » جمع « اصْر » بر وزن « مصر » در اصل به معناى نگهدارى و محبوس ساختن است سپس به كارهاىسنگين كه انسان را از فعاليت باز مىدارد اطلاق شده است و همچنين به گناهانى كه بر دوش انسان سنگينى مىكند و در جملهء بالا همين معنا اراده شده است .\r\n( 3 ) . « أَوْزار » جمع « وِزْر » بر وزن « مصر » در اصل به معناى بار سنگين است و به گناهان بزرگ كه مسئوليتش بر دوش انسان سنگينى مىكند اطلاق شده و بعضى گفته‌اند : وزر گناهان سنگين‌تر از إصر است .\r\n","page_name":" 427 ","page_number":427},
  {"content":"\r\n\r\nسبك‌تر و همكارى و ياريشان بهتر و محبّتشان با تو بيشتر و انس و الفتشان با غير تو ( و بيگانگان ) كمتر است ، بنابراين آنها را از خواص خود در خلوت‌ها و رازدار خويش در محافل خصوصى قرار بده » ؛\r\n( أُولَئِكَ أَخَفُّ عَلَيْكَ مَؤُونَةً وَأَحْسَنُ لَكَ مَعُونَةً ، وَأَحْنَى « 1 » عَلَيْكَ عَطْفاً ، وَأَقَلُّ لِغَيْرِكَ إِلْفاً « 2 » فَاتَّخِذْ أُولَئِكَ خَاصَّةً\r\nلِخَلَوَاتِكَ وَحَفَلَاتِكَ « 3 » ) .\r\nامام عليه السلام در اين عبارات كوتاه و پر معنا چهار نقطهء قوت براى افرادى كه داراى سوء سابقه نيستند ذكر مىكند :\r\n1 . آن‌ها هزينهء كمترى بر والى دارند ، زيرا قبلًا منافع نامشروعى از حاكمان ظلم به آنها نرسيده تا پرتوقع باشند .\r\n2 . يارى آنها بهتر و بيشتر است ، چرا كه نيّاتشان خالص است و كمك‌هايشان مخلصانه .\r\n3 . آنها محبّتشان بيشتر است ، زيرا اتحاد فكر و سليقه و هماهنگى در صفات و نيّات سبب جوشش محبّت آنها مىگردد و به حكم :\r\n ذره ذره كاندر اين ارض و سماست * جنس خود را همچو كاه و كهرباست \r\nتجاذب بسيارى ميان تو و آنهاست .\r\n4 . اينها با بيگانگان سر و سرّى ندارند . تنها تو را مىبينند و تو را مىخواهند .\r\nاين نكته نيز واضح است كه ياران ظالمان پيشين نه تنها معاونان خوبى براى والى نخواهند بود ، بلكه چون مردم از سوابق سوء آنها آگاهند با آنها همكارى نمىكنند و اعتمادشان به والى و زمامدار نيز كم مىشود .\r\n\r\n\r\n","description":"","footnote":"\r\n( 1 ) . « أحْنى » در اصل به معناى عطف توجّه به شخص يا چيزى داشتن است و « عطف » به معناى محبّت كردن‌آمده است .\r\n( 2 ) . « إلْف » به معناى الفت داشتن و انس گرفتن است .\r\n( 3 ) . « حَفَلات » جمع « حَفْل » بر وزن « هفت » در اصل به معناى محلى است كه آب در آن جمع مىشود سپس به هر محل اجتماع بزرگ و مجلسى اطلاق شده است و به مجلس نيز محفل گفته مىشود .\r\n","page_name":" 428 ","page_number":428},
  {"content":"\r\n\r\nابن ابىالحديد پس از نقل اين روايت معروف :\r\n« يُنادي يَوْمَ الْقِيامَةِ أيْنَ مَنْ بَرِئَ لَهُمْ - اىْ لِلظّالِمينَ - قَلَماً ؛\r\nروز قيامت منادى فرياد مىزند : كجا هستند كسانى كه قلمى را تراشيدند و به دست ظالمان دادند ( تا حكم ظلمى بنويسند ، بيايند و كيفر اعمالشان را ببينند ) » . داستانى را نقل مىكند كه مردى را نزد وليد بن عبد الملك آوردند . وليد از او پرسيد : دربارهء حجاج چه مىگويى ؟ گفت : من چه دربارهء او بگويم . او گناهى از گناهان تو و شعله‌اى از آتشت بود . خدا هم تو را لعنت كند و هم حجاج را با تو . و شروع كرد به دشنام دادن به هر دو . وليد به عمر بن عبدالعزيز ( عموزادهء وليد ) كه در كنارش بود نگاهى كرد و گفت : دربارهء اين شخص چه مىگويى ؟ عمر بن عبد العزيز گفت : چه مىخواهى بگويم ؟ اين مردى است كه به همهء شما دشنام مىدهد . يا همانند او دشنامى بده يا او را عفو كن . وليد خشمگين شد و به او گفت : من تو را فقط يك آدم خارجى و بيگانه مىدانم . عمر گفت : من هم تنها تو را مجنون فكر مىكنم . برخاست و خشمگين بيرون رفت .\r\nخالد بن ريان كه رئيس شرطهء ( نيروى انتظامى ) وليد بود برخاست و همراه او رفت و به عمر بن عبدالعزيز گفت : چرا به اميرمؤمنان ! ( منظور وليد است ) چنين گفتى ؟ من دستم را به قبضهء شمشير برده بودم منتظر بودم كى به من دستور مىدهد گردن تو را بزنم . عمر بن عبد العزير گفت : اگر چنين دستورى به تو داده بود انجام مىدادى ؟ خالد گفت : آرى . ( اين ماجرا گذشت ) هنگامى كه عمر بن عبد العزيز به خلافت رسيد خالد آمد بالاى سر عمر ( به عنوان محافظ ) ايستاد در حالى كه شمشير بر كمر داشت . عمر نگاهى به او كرد و گفت : شمشيرت را بر زمين بگذار تو بايد مطيع ما باشى در هر چه دستور مىدهيم و در برابر او كاتب و نويسندهء سابق وليد بود . به او گفت : تو هم قلمت را بر زمين بگذار ، زيرا گاه با آن ضرر مىزدى و گاه منفعت مىرساندى . بعد عرضه داشت : خداوندا من اين\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nهر دو را بر زمين گذاشتم تو هرگز آنها را بالا مبر . راوى مىگويد : به خدا سوگند اين هر دو پست و خوار بودند تا مردند . « 1 »\r\nآن‌گاه امام عليه السلام بعد از ذكر مسألهء حسن سابقهء وزرا و كارگزاران به رتبه‌بندى ميان آنها پرداخته و صفاتى را براى برترين‌ها مىشمرد .\r\nنخست مىفرمايد : « سپس ( از ميان آنها ) افرادى را مقدم دار كه در گفتن حقايق تلخ براى تو از همه صريح‌اللهجه‌تر باشند » ؛\r\n( ثُمَّ لْيَكُنْ آثَرُهُمْ عِنْدَكَ أَقْوَلَهُمْ بِمُرِّ الْحَقِّ لَكَ ) .\r\nدر وصف دوم مىافزايد : « و در مساعدت و همراهى با تو در امورى كه خداوند براى اوليايش دوست نمىدارد كمتر كمك كنند خواه موافق ميل تو باشد يا نه » ؛\r\n( وَأَقَلَّهُمْ مُسَاعَدَةً فِيمَا يَكُونُ مِنْكَ مِمَّا كَرِهَ اللَّهُ لِأَوْلِيَائِهِ ، وَاقِعاً ذَلِكَ مِنْ هَوَاكَ حَيْثُ وَقَعَ ) .\r\nاشاره به اينكه اگر راه خطا رفتى آنها دست از يارى تو بردارند تا هوشيار شوى و به راه ثواب برگردى . به بيان ديگر داراى استقلال فكر و شخصيت باشند . در حق ، تو را يارى كنند و در باطل از يارى تو باز ايستند .\r\nدر سومين و چهارمين وصف مىفرمايد : « به اهل ورع و صدق و راستى بپيوند » ؛\r\n( وَالْصَقْ بِأَهْلِ الْوَرَعِ وَالصِّدْقِ ) .\r\n« ورع » به معناى تقوا در حد بالا و « صدق » همان راستگويى در مشورت‌ها و خبرهاى گوارا و ناگوار است .\r\nتعبير به\r\n« مُرِّ الْحَقِّ »\r\nدر عبارت بالا اشاره به اين است كه بيان حق گاهى شيرين است و در بسيارى از اوقات تلخ ؛ ولى به منزلهء داروى شفابخشى است كه گر چه موقتاً كام انسان را تلخ مىسازد ولى بيمارىهاى جانكاه را از انسان دور مىكند و اين يكى از آزمايش‌هاى خواص و اطرافيان زمامداران است كه آنها جرأت\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 17 ، ص 43 .\r\n","page_name":" 430 ","page_number":430},
  {"content":"\r\n\r\nو جسارت را داشته باشند كام حاكم را با گفتن حقايق تلخ اما مفيد و سودمند تلخ كنند و از خشم او نهراسند .\r\nهمچنين در آنجا كه حاكم راه خطا مىرود آزمون ديگرى براى اطرافيان اوست كه شجاع باشند و او را يارى نكنند و از راه خطا باز گردانند نه اينكه چشم و گوش بسته به دنبال آنها حركت كرده و رضاى او را بر رضاى خدا و خلق مقدم دارند .\r\nامام عليه السلام در پايان اين بخش دستورى دربارهء وزرا و اطرافيان صادر مىكند و مىفرمايد : « سپس آنها را طورى تربيت كن كه از تو ستايش بىجا نكنند ( و از تملق و چاپلوسى بپرهيزند و نيز ) تو را به اعمال نادرستى كه انجام نداده‌اى تمجيد ننمايند ، زيرا مدح و ستايش فراوان ، عُجب و خودپسندى به‌بار مىآورد و انسان را به كبر و غرور نزديك مىسازد » ؛\r\n( ثُمَّ رُضْهُمْ عَلَى أَلَّا يُطْرُوكَ وَلَا يَبْجَحُوكَ بِبَاطِلٍ لَمْ تَفْعَلْهُ ، فَإِنَّ كَثْرَةَ الْإِطْرَاءِ تُحْدِثُ الزَّهْوَ « 1 » ، وَتُدْنِي مِنَ الْعِزَّةِ « 2 » ) .\r\nبا توجّه به اينكه\r\n« رُضْهُمْ »\r\nاز ريشهء « رياضت » است كه در اينجا به معناى تمرين دادن و تربيت كردن آمده و\r\n« يُطْرُوكَ »\r\nاز ريشهء « اطراء » به معناى مدح و ستايش فراوان است و\r\n« يَبْجَحُوكَ »\r\nاز ريشهء « بَجَح » ( بر وزن فرح ) و به معناى شادمانى است ، هدف امام اين است كه در برابر مداحى اطرافيان روى خوش نشان ندهد و اظهار خوشحالى نكند ؛ خواه در مورد انجام كارهاى نيك باشد يا ترك كارهاى بد چرا كه تكرار اين عمل از سوى اطرافيان تدريجاً در دل زمامدار اثر مىگذارد و او را مغرور و ازخودراضى مىكند و به يقين غرور سرچشمهء انحرافات بسيارى است .\r\nدر حديثى آمده است كه پيغمبر اكرم صلى الله عليه و آله فرمود : دربارهء من مدح بى جا نكنيد\r\n\r\n\r\n","description":"","footnote":"\r\n( 1 ) . « الزَّهْو » به معناى تكبر و خودبزرگ‌بينى است .\r\n( 2 ) . « العِزّة » در اينجا به معناى غرور است . در بعضى از نسخ « غِرّة » آمده كه استعمال آن در اين معنا روشن‌تر است .\r\n","page_name":" 431 ","page_number":431},
  {"content":"\r\n\r\nآن‌گونه كه نصارا دربارهء حضرت مسيح كرده‌اند ( و او را خدا خواندند ) من فقط بنده‌اى از بندگان خدا هستم ؛ ولى بگوييد بندهء خدا و فرستادهء او . « 1 »\r\nدر روايت معروفى مىخوانيم :\r\n« احْثُوا فِي وُجُوهِ الْمَدَّاحِينَ التُّرَاب ؛\r\nبه صورت ستايشگران تملق‌گو خاك بپاشيد » . « 2 »\r\nدر حديثى از اميرمؤمنان على عليه السلام كه در غررالحكم آمده مىخوانيم :\r\n« إيَّاكَ أنْ تُثْنِىَ عَلى أَحَدٍ بِما لَيْسَ فيهِ فَإنَّ فِعْلَهُ يُصَدِّقُ عَنْ وَصْفِهِ وَيُكَذِّبُكَ ؛\r\nبپرهيز از اينكه ستايشى در حق كسى كنى به چيزى كه در او نيست زيرا اعمال او وصف واقعى او را آشكار مىسازد و تو را تكذيب مىكند » . « 3 »\r\nالبته اين كار آسانى نيست كه اطرافيان و حواشى قدرت‌ها بدون ترس و واهمه و چشم‌داشت پاداش واقعيت‌ها را برملا كنند ؛ نه از زور بترسند و نه زر انتظار داشته باشند و اين در شأن موحدان راستين است .\r\nبه گفتهء آن سخنور معروف : نصيحت پادشاهان كردن كسى را مسلم بُوَد كه بيم سر ندارد يا اميد زر .\r\n موحد چه در پاى ريزى زرش * چه شمشير هندى نهى بر سرش\r\nاميد و هراسش نباشد ز كس * بر اين است بنياد توحيد و بس « 4 » \r\nالبته اين سخن توصيهء اكيدى به همهء متصديان مراكز قدرت دارد كه ياران و مشاوران خود را به گفتن حق عادت بدهند و آمادهء پذيرش حقايق تلخ باشند . « 5 »\r\n* * *\r\n\r\n\r\n","description":"","footnote":"\r\n( 1 ) . موطأ ، ج 1 ، ص 12 و كتب ديگر .\r\n( 2 ) . من لا يحضره الفقيه ، ج 4 ، ص 11 .\r\n( 3 ) . غرر الحكم ، ص 466 ، ح 10735 .\r\n( 4 ) . گلستان ، در نقل آداب صحبت\r\n( 5 ) . دربارهء مدح و ثناخوانىِ بى جا و زيان‌هاى تملق و چاپلوسى ، بحث مشروحى در جلد هشتم از همين كتاب ذيل خطبهء 216 آمده است .\r\n","page_name":" 432 ","page_number":432},
  {"content":"\r\n\r\n\r\nبخش نهم\r\nوَلَا يَكُونَنَّ الْمُحْسِنُ وَالْمُسِيءُ عِنْدَكَ بِمَنْزِلَةٍ سَوَاءٍ ، فَإِنَّ فِي ذَلِكَ تَزْهِيداً لِأَهْلِ الْإِحْسَانِ فِي الْإِحْسَانِ ، وَتَدْرِيباً لِأَهْلِ الْإِسَاءَةِ عَلَى الْإِسَاءَةِ ! وَأَلْزِمْ كُلّاً مِنْهُمْ مَا أَلْزَمَ نَفْسَهُ . وَاعْلَمْ أَنَّهُ لَيْسَ شَيْءٌ بِأَدْعَى إِلَى حُسْنِ ظَنِّ رَاعٍ بِرَعِيَّتِهِ مِنْ إِحْسَانِهِ إِلَيْهِمْ ، وَتَخْفِيفِهِ الْمَئُونَاتِ عَلَيْهِمْ ، وَتَرْكِ اسْتِكْرَاهِهِ إِيَّاهُمْ عَلَى مَا لَيْسَ لَهُ قِبَلَهُمْ . فَلْيَكُنْ مِنْكَ فِي ذَلِكَ أَمْرٌ يَجْتَمِعُ لَكَ بِهِ حُسْنُ الظَّنِّ بِرَعِيَّتِكَ فَإِنَّ حُسْنَ الظَّنِّ يَقْطَعُ عَنْكَ نَصَباً طَوِيلًا . وَإِنَّ أَحَقَّ مَنْ حَسُنَ ظَنُّكَ بِهِ لَمَنْ حَسُنَ بَلَاؤُكَ عِنْدَهُ ، وَإِنَّ أَحَقَّ مَنْ سَاءَ ظَنُّكَ بِهِ لَمَنْ سَاءَ بَلَاؤُكَ عِنْدَهُ . وَلَا تَنْقُضْ سُنَّةً صَالِحَةً عَمِلَ بِهَا صُدُورُ هَذِهِ الْأُمَّةِ ، وَاجْتَمَعَتْ بِهَا الْأُلْفَةُ ، وَصَلَحَتْ عَلَيْهَا الرَّعِيَّةُ . وَلَا تُحْدِثَنَّ سُنَّةً تَضُرُّ بِشَيْءٍ مِنْ مَاضِي تِلْكَ السُّنَنِ ، فَيَكُونَ الْأَجْرُ لِمَنْ سَنَّهَا ، وَالْوِزْرُ عَلَيْكَ بِمَا نَقَضْتَ مِنْهَا . وَأَكْثِرْ مُدَارَسَةَ الْعُلَمَاءِ ، وَمُنَاقَشَةَ الْحُكَمَاءِ ، فِي تَثْبِيتِ مَا صَلَحَ عَلَيْهِ أَمْرُ بِلَادِكَ ، وَإِقَامَةِ مَا اسْتَقَامَ بِهِ النَّاسُ قَبْلَكَ .\r\n\r\nترجمه\r\nهرگز نبايد افراد نيكوكار و بدكار در نظرت يكسان باشند ، زيرا اين كار سبب مىشود نيكوكاران به نيكىها بىرغبت شوند و بدكاران به اعمال بد تشويق گردند ؛ بنابراين هر يك از اينها را مطابق آنچه براى خود خواسته‌اند پاداش ده .\r\nبدان هيچ وسيله‌اى براى جلب اعتماد والى به ( وفادارىِ ) رعيت بهتر از احسان به آنها و سبك‌كردن هزينه‌ها بر آنان و عدم اجبارشان به كارى كه وظيفه ندارند نيست ، بنابراين در اين راه آن‌قدر بكوش تا به وفادارى رعايا دربارهء خود\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nخوش‌بين شوى ، زيرا اين خوش‌بينى ، خستگى و رنج فراوانى را از تو دور مىسازد و سزاوارترين كسى كه مىتواند مورد حسن ظن تو قرار گيرد آن كس است كه تو بهتر به او خدمت كرده‌اى و ( به‌عكس ) آن كس كه مورد بدرفتارى تو واقع شده است سزاوارترين كسى است كه بايد به او بدبين باشى .\r\nهرگز سنّت مفيد و پسنديده‌اى را كه پيشگامان اين امت به آن عمل كرده‌اند و ملت اسلام با آن الفت گرفته و امور رعيت به‌وسيلهء آن اصلاح شده مشكن و هرگز سنّت و روشى را كه به چيزى از سنّت‌هاى ( حسنهء ) گذشته زيان وارد مىسازد ايجاد مكن كه اجر آن سنّت‌ها براى كسى خواهد بود كه آن را برقرار كرده و گناهش بر توست كه چيزى از آن را نقض كرده‌اى ، با دانشمندان ، زياد به گفت‌وگو بنشين و با انديشمندان نيز بسيار به بحث پرداز ( و اين گفت‌وگوها و بحث‌ها بايد ) دربارهء امورى ( باشد ) كه به‌وسيلهء آن ، امور بلاد تو اصلاح مىشود و آنچه را پيش از تو باعث پيشرفت كار مردم بوده است برپا مىدارد .\r\n\r\nشرح و تفسير سنت‌هاى حسنه را احيا كن\r\nامام عليه السلام در اين بخش از عهدنامه به چند امر مهم ديگر توصيه مىكند .\r\nنخست دربارهء پاداش نيكوكاران و كيفر بدكاران تأكيد مىورزد و مىفرمايد :\r\n« هرگز نبايد افراد نيكوكار و بدكار در نظرت يكسان باشند ، زيرا اين كار سبب مىشود نيكوكاران به نيكىها بىرغبت و بدكاران به اعمال بد تشويق گردند ، بنابراين هر يك از اينها را مطابق آنچه براى خود خواسته‌اند پاداش ده » ؛\r\n( وَلَا يَكُونَنَّ الْمُحْسِنُ وَالْمُسِيءُ عِنْدَكَ بِمَنْزِلَةٍ سَوَاءٍ ، فَإِنَّ فِي ذَلِكَ تَزْهِيداً لِأَهْلِ الْإِحْسَانِ فِي الْإِحْسَانِ ، وَتَدْرِيباً « 1 » لِأَهْلِ الْإِسَاءَةِ عَلَى الْإِسَاءَةِ وَأَلْزِمْ كُلّاً مِنْهُمْ مَا أَلْزَمَ نَفْسَهُ ) .\r\n\r\n\r\n","description":"","footnote":"\r\n( 1 ) . « تَدْريب » به معناى عادت دادن كسى به چيزى است و در اينجا مىتواند معناى تشويق را داشته باشد در مقابل « تزهيد » كه در اينجا به معناى دلسرد ساختن است .\r\n","page_name":" 434 ","page_number":434},
  {"content":"\r\n\r\nآنچه امام عليه السلام در اين دستور بيان كرده يكى از اصول مهم مديريت است ؛ از مديريت خداوند وپيامبران بر جهان انسانيت گرفته تا مديريت يك پدر در خانواده .\r\nقرآن مجيد پيامبر را به بشارت و انذار دستور مىدهد و او را « مبشر » و « نذير » مىنامد . خداوند وعدهء بهشت را به صالحان و دوزخ را به بدكاران داده است .\r\nاين اصل در تمام اقوام با تمام اختلافاتى كه در عقايد و فرهنگ و حكومت دارند تحت عنوان تشويق و تنبيه ، سارى و جارى است . دليل آن روشن است ، زيرا ادامهء نيكوكارى انگيزه مىخواهد و بازايستادن از كار خلاف نيز انگيزه‌اى مىطلبد . ممكن است انگيزه‌هاى معنوى و اعتقادات دينى آثار مطلوبى از خود در اين زمينه به يادگار بگذارند ؛ ولى اين انگيزه‌ها در همه نيست به‌علاوه اگر مسألهء پاداش و كيفر نباشد آن انگيزه‌ها نيز سست مىشود .\r\nجملهء\r\n« وَأَلْزِمْ كُلّاً .\r\n. . » اشارهء لطيفى به اين نكته است كه وقتى آنها چيزى را براى خود بپسندند دليل ندارد حاكم آن را به آنان ندهد . نيكوكار پاداش را براى خود پسنديده و بدكار كيفر را ، بنابراين خواستهء خودش را بايد به او داد .\r\nاز اين بالاتر ، پاداش نيكوكار انگيزه‌اى براى ترك عمل بدكار و كيفر بدكار انگيزه‌اى براى ادامهء كار نيكوكار مىشود همان‌گونه كه امام در عبارت زيباى ديگرى در نهج‌البلاغه فرموده :\r\n« ازْجُرِ الْمُسِيءَ بِثَوَابِ الْمُحْسِنِ ؛\r\nبدكار را به‌واسطهء پاداش نيكوكاران مجازات كنيد » . « 1 »\r\nاشاره به اينكه وقتى بدكار خود را از پاداش‌هاى مادى و معنوى نيكوكاران محروم مىبيند تنبيه مىشود و بر سر عقل مىآيد و چه بسا از كار خود توبه كند و باز ايستد .\r\nآن‌گاه امام در دومين دستور ، بهترين وسيلهء جلب حسن ظن و محبّت رعايا را براى او تبيين مىكند و مىفرمايد : « بدان هيچ وسيله‌اى براى جلب اعتماد والى به\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار 177 .\r\n","page_name":" 435 ","page_number":435},
  {"content":"\r\n\r\n( وفادارىِ ) رعيت بهتر از احسان به آنها و سبك‌كردن هزينه‌ها بر آنان و عدم اجبارشان به كارى كه وظيفه ندارند نيست » ؛\r\n( وَاعْلَمْ أَنَّهُ لَيْسَ شَيْءٌ بِأَدْعَى إِلَى حُسْنِ ظَنِّ رَاعٍ بِرَعِيَّتِهِ مِنْ إِحْسَانِهِ إِلَيْهِمْ ، وَتَخْفِيفِهِ الْمَئُونَاتِ عَلَيْهِمْ ، وَتَرْكِ اسْتِكْرَاهِهِ إِيَّاهُمْ عَلَى مَا لَيْسَ لَهُ قِبَلَهُمْ ) .\r\nتعبير به\r\n« مَا لَيْسَ لَهُ قِبَلَهُمْ »\r\nبا توجّه به اينكه « قِبَل » گاه به معناى « نزد » و گاه به معناى « قدرت » مىآيد ، مىتوان جمله را چنين معنا كرد : چيزى كه نزد آنها ( و بر عهدهء آنها ) نيست يا چيزى كه در طاقت و توان آنها نيست . « 1 »\r\nاين حقيقتى است كه تجربه بارها نشان داده است كه اگر والى به فكر رعايا باشد و زمامداران هزينه‌ها را بر آنان سبك كنند و امورى را كه از وظايف آنها نيست يا قدرت بر آن ندارند از آنها نخواهند رابطهء عاطفى قوى و محكمى در ميان آنها برقرار خواهد شد ؛ رابطه‌اى كه حمايت آنها را به زمامدار در حوادث مشكل و پيچيده تأمين مىكند .\r\nاين نكته نيز حائز اهمّيّت است كه امام سخن از عوامل حسن ظن زمامدار به رعايا به ميان آورده ، نه حسن ظن رعايا به زمامدار در حالى كه تصور بر اين است كه در اين‌گونه موارد تعبير اوّلى مناسب‌تر است ؛ ولى منظور امام اين است كه آن‌قدر زمامدار به رعايا خوبى كند كه به وفادارى آنها به خود مطمئن گردد .\r\nبه همين دليل امام در ادامهء اين سخن مىفرمايد : « بنابراين در اين راه آن‌قدر بكوش تا به وفادارى رعايا به خود خوش‌بين شوى ، زيرا اين خوش‌بينى ، خستگى و رنج فراوانى را از تو دور مىسازد » ؛\r\n( فَلْيَكُنْ مِنْكَ فِي ذَلِكَ أَمْرٌ يَجْتَمِعُ لَكَ بِهِ حُسْنُ الظَّنِّ بِرَعِيَّتِكَ فَإِنَّ حُسْنَ الظَّنِّ يَقْطَعُ عَنْكَ نَصَباً « 2 » طَوِيلًا ) .\r\n\r\n\r\n","description":"","footnote":"\r\n( 1 ) . هرچند بعضى معتقدند « قِبَل » اگر اضافه به ضمير شود حتما به معناى نزد است و اگر جدا استعمال شود به معناى قدرت و توان است .\r\n( 2 ) . « نَصَب » به معناى رنج و تعب است از ريشهء « نَصْب » بر وزن « نصر » به معناى ثابت قرار دادن گرفته شده ؛ مثلًا هنگامى كه نيزه را بر زمين مىكوبند و جاى آن را محكم مىسازند ، نصب گفته مىشود و از آنجا كه رنج و تعب انسان را از كار متوقف مىسازد ، اين واژه بر آن اطلاق شده است و دشمنان اهل بيت را از اين جهت ناصبى مىگويند كه گويى پرچم عداوت برافراشته‌اند .\r\n","page_name":" 436 ","page_number":436},
  {"content":"\r\n\r\nروشن است هرگاه زمامدار به رعيت خود سوء ظن داشته باشد ، هر زمان احتمال مىدهد شورشى بر ضد او برپا شود و يا به او خيانت كنند يا توطئه‌اى در برابر او بچينند و اين به‌طور دائم فكر او را ناراحت خواهد ساخت ؛ اما هنگامى كه از وفادارى آنها مطمئن باشد ، با آرامش خاطر مىتواند به نظم امور و عمران و آبادى و دفع شر دشمنان بپردازد .\r\nآن‌گاه امام عليه السلام در ادامهء اين سخن همين توصيه را به تعبير زيباى ديگرى بيان مىدارد و مىفرمايد : « و سزاوارترين كسى كه مىتواند مورد حسن ظن تو قرار گيرد آن كس است كه تو بهتر به او خدمت كرده‌اى و ( به‌عكس ) آن كس كه مورد بدرفتارى تو واقع شده است سزاوارترين كسى است كه بايد به او بدبين باشى » ؛\r\n( وَإِنَّ أَحَقَّ مَنْ حَسُنَ ظَنُّكَ بِهِ لَمَنْ حَسُنَ بَلَاؤُكَ « 1 » عِنْدَهُ ، وَإِنَّ أَحَقَّ مَنْ سَاءَ ظَنُّكَ بِهِ لَمَنْ\r\nسَاءَ بَلَاؤُكَ عِنْدَهُ ) .\r\nاشاره به اينكه همان‌گونه كه نيكى كردن سبب حسن ظن است هر قدر بيشتر نيكى كنى ، حسن ظن بيشترى فراهم مىشود و همان‌گونه كه بدى كردن سبب سوء ظن مىشود هرقدر بدى بيشتر باشد ، سوء ظن هم بيشتر است .\r\nدر كتاب عيون الاخبار ابن قتيبة آمده است كه ابن عباس مىگفت : به هركس نيكى كردم فضاى ميان من و او روشن شد و به هر كس بدى كردم فضاى ميان من و او تاريك گشت . « 2 »\r\nدر ضمن مىتوان از اين سخن نتيجه گرفت كه اگر كسانى به هر دليل مورد\r\n\r\n\r\n","description":"","footnote":"\r\n( 1 ) . « بَلاء » معناى اصلى آن آزمايش كردن است كه گاه به‌وسيلهء نعمت‌ها و گاه به‌وسيلهء مصائب صورت مىگيردو به همين جهت بلاء گاه به معناى نعمت و گاه به معناى مصيبت آمده است و در جملهء بالا به هر دو معنا - به عنوان حسن بلاء و سوء بلاء - استعمال شده است ( اين واژه از ريشهء « بَلى يَبْلُو » است ) .\r\n( 2 ) . ابن قتيبة ، ج 1 ، ص 64 ، طبق نقل شرح نهج البلاغهء شوشترى ، ج 8 ، ص 519 .\r\n","page_name":" 437 ","page_number":437},
  {"content":"\r\n\r\nمجازات و مؤاخذه قرار گرفتند ، زمامدار و والى بايد از آنها برحذر باشد و از حسن ظن به آنها بپرهيزد .\r\n* * * آن‌گاه امام عليه السلام در ادامهء سخن به نكتهء مهم ديگرى مىپردازد و مالك اشتر را از شكستن سنّت‌هاى صالح برحذر مىدارد . مىفرمايد : « هرگز سنّت مفيد و پسنديده‌اى را كه پيشگامان اين امت به آن عمل كرده‌اند و ملت اسلام با آن الفت گرفته و امور رعيت به‌وسيلهء آن اصلاح شده مشكن » ؛\r\n( وَلَا تَنْقُضْ سُنَّةً صَالِحَةً عَمِلَ بِهَا صُدُورُ « 1 » هَذِهِ الْأُمَّةِ ، وَاجْتَمَعَتْ بِهَا الْأُلْفَةُ ، وَصَلَحَتْ عَلَيْهَا الرَّعِيَّةُ ) .\r\nسنّت در دو معنا به‌كار مىرود : گاه به معناى عادات و روش‌هايى است كه از گذشتگان و پيشينيان به يادگار مانده و آن بر دو قسم است : حسنه و سيئه .\r\nهمان‌گونه كه در روايت معروف پيغمبر اكرم صلى الله عليه و آله آمده است :\r\n« مَنْ سَنَّ سُنَّةً حَسَنَةً عَمِلَ بِها مَنْ بَعْدَهُ كانَ لَهُ أجْرُهُ وَمِثْلُ أُجُورِهِمْ مِنْ غَيْرِ أنْ يَنْقُصَ مِنْ أُجُورِهِمْ شَىْءٌ وَمَنْ سَنَّ سُنَّةً سَيِّئَةً فَعَمِلَ بِها بَعْدَهُ كانَ عَلَيْهِ وِزْرُهُ وَمِثْلُ أوْزارِهِمْ مِنْ غَيْرِ أنْ يَنْقُصَ مِنْ أوْزارِهِمْ شَىْءٌ ؛\r\nكسى كه سنّت نيكى را پايه‌گذارى كند و بعد از وى به آن عمل شود پاداش آن و پاداش كسانى كه به آن عمل كرده‌اند براى او خواهد بود بىآنكه چيزى از پاداش آنها كم شود و كسى كه سنّت بدى را پايه‌گذارى كند و بعد از او به آن عمل شود گناه آن و همانند گناه كسانى كه به آن عمل كرده‌اند خواهد بود بىآنكه از گناهان آنها چيزى كاسته شود » . « 2 »\r\nمعناى دوم سنّت اين است كه به معناى سخن پيامبر اكرم و فعل و تقرير اوست و كلام امام عليه السلام در اينجا ناظر به معناى اوّل است . ( به قرينهء جملهء : وَلا\r\n\r\n\r\n","description":"","footnote":"\r\n( 1 ) . « صُدُور » در اينجا به معناى پيشگامان و صدر نشينان و مسلمانان صدر اسلام است .\r\n( 2 ) . كنزالعمال ، ح 910 . شبيه اين حديث در منابع شيعه از امامان معصوم به طرق مختلف و با تعبيرات متفاوت نقل شده است . به بحارالانوار ، ج 68 ، ص 257 و 258 مراجعه شود .\r\n","page_name":" 438 ","page_number":438},
  {"content":"\r\n\r\nتُحْدِثَنَّ سُنَّةً تَضُرُّ . . . ) مثلًا شخصى يا گروهى هفته‌اى از سال را به عنوان هفتهء نيكوكارى يا اكرام يتيمان يا پاك‌سازى مساجد يا كاشتن انواع درختان قرار مىدهند بىآنكه آن را به شرع نسبت دهند . اين سنّت صالح باقى مىماند و افرادى به آن عمل مىكنند و در پرتو آن كارهاى نيكى صورت مىگيرد . امام عليه السلام به مالك اشتر دستور مىدهد هرگز اين گونه سنّت‌ها را نشكند و بگذارد مردم به آن عمل كنند و از بركاتش بهره‌مند شوند .\r\nالبته اگر سنّت‌هاى فاسد و مفسدى باشد ؛ مانند آنچه در زمان جاهليت از انتقام‌جويىها و زنده به‌گور كردن دختران و امثال آن وجود داشت ، بايد با اين گونه سنّت‌هاى خرافى و غلط و غير انسانى مبارزه كرد .\r\nتاريخ اسلام نيز نشان مىدهد كه پيغمبر اكرم سنّت‌هاى صالح پيشين را هرگز نشكست ، بلكه آنها را تأييد فرمود . مانند سنّت‌هايى كه از عبدالمطلب به يادگار مانده بود ؛ ولى با سنّت‌هاى زشت و خرافى سخت مبارزه كرد .\r\nسپس امام عليه السلام همين مطلب را به صورت ديگرى بيان مىكند و مىفرمايد :\r\n« و هرگز سنّت و روشى را كه به چيزى از سنّت‌هاى ( حسنهء ) گذشته زيان وارد مىسازد ايجاد مكن كه اجر آن سنّت‌ها براى كسى خواهد بود كه آن را برقرار كرده و گناهش بر توست كه چيزى از آن را نقض كرده‌اى » ؛\r\n( وَلَا تُحْدِثَنَّ سُنَّةً تَضُرُّ بِشَيْءٍ مِنْ مَاضِي تِلْكَ السُّنَنِ ، فَيَكُونَ الْأَجْرُ لِمَنْ سَنَّهَا ، وَالْوِزْرُ عَلَيْكَ بِمَا نَقَضْتَ مِنْهَا ) .\r\nدر واقع امام مىفرمايد : سنّت‌هاى صالح پيشين را نه مستقيما بشكن و نه مزاحمتى براى آنها ايجاد كن كه آن را بشكند ، بلكه بايد در حفظ آن سنّت‌ها بكوشى تا مردم به سبب پيروى از آن بهره‌مند گردند .\r\nدربارهء اهمّيّت سنّت‌هاى حسنه و فرق آن با بدعت‌ها و همچنين سنّت‌هاى سيئه و آثار آن در جوامع انسانى ، در پايان همين بحث سخن خواهيم گفت .\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nسپس امام عليه السلام در آخرين توصيه در اين بخش از عهدنامه به مالك دستور مىدهد همواره در كنار علما و حكما باشد ، مىفرمايد : « و با دانشمندان ، زياد به گفت‌وگو بنشين و با انديشمندان نيز بسيار به بحث پرداز ( و اين گفت‌وگوها و بحث‌ها بايد ) دربارهء امورى ( باشد ) كه به‌وسيلهء آن ، امور بلاد تو اصلاح مىشود و آنچه را پيش از تو باعث پيشرفت كار مردم بوده است برپا مىدارد » ؛\r\n( وَأَكْثِرْ مُدَارَسَةَ الْعُلَمَاءِ ، وَمُنَاقَشَةَ « 1 » الْحُكَمَاءِ ، فِي تَثْبِيتِ مَا صَلَحَ عَلَيْهِ أَمْرُ بِلَادِكَ ، وَإِقَامَةِ مَا\r\nاسْتَقَامَ بِهِ النَّاسُ قَبْلَكَ ) .\r\nدر واقع امام در اين قسمت از وصاياى خود به مالك توصيه مىكند همواره سطح آموزش خود را در احكام و موضوعات بالا ببرد ، با علما و دانشمندان پيوسته به گفت‌وگو بنشيند تا به احكام الهى و اصول كشوردارى آشناتر گردد و با انديشمندان پيوسته بحث كند تا از تجارب آنها در تشخيص موضوعات مهم بهره گيرد و هنگامى كه آگاهى زمامدار نسبت به اين دو بخش افزايش پيدا كند ، امر بلاد اصلاح مىشود و سنّت‌هاى حسنهء پيشين همچنان باقى و برقرار مىماند .\r\nمرحوم كلينى در جلد اوّل اصول كافى بابى به عنوان « بابُ مُجالَسَةِ الْعُلَماءِ وَصُحْبَتِهِمْ » آورده و از جمله روايات باب اين است :\r\nامام صادق عليه السلام در حديثى مىفرمود :\r\n« لَمَجْلِسٌ أَجْلِسُهُ إِلَى مَنْ أَثِقُ بِهِ أَوْثَقُ فِي نَفْسِي مِنْ عَمَلِ سَنَةٍ ؛\r\nمجلسى كه در آن در كنار شخص مورد اطمينانى بنشينيم ( و از او علم و دانشى فرا گيرم ) در دل من اطمينان بخش‌تر از آن است كه يك سال اعمال صالح انجام دهم » . « 2 »\r\nدر حديث ديگرى از لقمان نقل مىكند كه به فرزندش نصيحت كرد : « فرزندم\r\n\r\n\r\n","description":"","footnote":"\r\n( 1 ) . « مُناقَشَة » از ريشهء « نقش » در اصل به معناى بيرون كشيدن خار از بدن به‌وسيلهء منقاش است سپس به هرگونه بحث دقيق و حساب‌رسى كامل اطلاق شده است ، بنابراين مناقشهء حكما به معناى بحث دقيق با دانشمندان است .\r\n( 2 ) . كافى ، ج 1 ، ص 39 ، ح 5 .\r\n","page_name":" 440 ","page_number":440},
  {"content":"\r\n\r\nمجالس را با دقت انتخاب كن . هرگاه ديدى گروهى به ياد خداوند بزرگ مشغولند با آنها همنشين شو ؛ اگر عالم باشى علمت در آنجا تو را سود مىبخشد و اگر جاهل باشى به تو تعليم مىدهند و اى بسا خداوند رحمت خود را بر آنها نازل كند و تو را همراه آنان مشمول نعمت سازد و هرگاه جمعى را ديدى كه به ياد خدا نيستند با آنها مجالست مكن ، زيرا اگر عالم باشى علمت در آنجا به تو سودى نمىبخشد و اگر جاهل باشى بر جهلت مىافزايند و چه بسا خداوند عقوبتى بر آنان نازل كند و تو را با آنها همراه سازد . « 1 »\r\nامام زين العابدين عليه السلام در دعاى معروف ابوحمزهء ثمالى هنگامى كه عوامل سلب توفيق را بر مىشمرد مىفرمايد :\r\n« أَوْ لَعَلَّكَ فَقَدْتَنِي مِنْ مَجَالِسِ الْعُلَمَاءِ فَخَذَلْتَنِي ؛\r\nشايد تو مرا در مجالس علما نيافتى و دست از يارى من برداشته‌اى » .\r\nاز جمله بركات همنشينى و گفت‌وگو با دانشمندان اين است كه انسان علوم و دانش خود را از ياد نمىبرد و اگر چيزى نمىداند به او مىآموزند همان‌گونه كه اميرمؤمنان عليه السلام در يكى ديگر از سخنانش مىفرمايد :\r\n« مَنْ أكْثَرَ مُدارَسَةَ الْعِلْمِ لَمْ يَنْسَ ما عَلِمَ وَاسْتَفْادَ ما لَمْ يَعْلَمْ » .\r\n« 2 »\r\n\r\nنكته سرچشمهء پيدايش سنّت‌ها\r\nواژهء سنّت در اصل از مادهء سنّ ( بر وزن فن ) به معناى جارى ساختن آب بر صورت گرفته شده و سپس به هر امرى كه سريان و جريان پيدا كند سنّت اطلاق شده است و به تمام عادات و آداب خوب يا بدى كه از سوى شخص يا گروهى در جامعه به جريان مىافتد سنّت گفته مىشود و به همين دليل آن را به سنّت‌هاى\r\n\r\n\r\n","description":"","footnote":"\r\n( 1 ) . كافى ، ج 1 ، ص 39 ، ح 1 .\r\n( 2 ) . غررالحكم ، ص 49 ، ح 273 .\r\n","page_name":" 441 ","page_number":441},
  {"content":"\r\n\r\nحسنه و سيئه تقسيم كرده‌اند ؛ مثلًا قرار دادن برنامهء مستمر هر ساله‌اى جهت نوازش يتيمان يا ايجاد صلح در ميان افرادى كه با هم اختلاف دارند سنّت حسنه محسوب مىشود و برنامه‌هايى مانند زنده به‌گور كردن دختران و يا در عصر ما استفاده از مواد محترقه و منفجره در چهارشنبهء آخر سال سنّت سيئه است .\r\nدر روايات اسلامى بحث‌هاى فراوانى دربارهء كسانى كه سنّت حسنه يا سنّت سيئه مىگذارند آمده است كه نمونهء آن را در بحث‌هاى گذشته مطالعه كرديد .\r\nمخصوصاً در اين روايات تأكيد شده كسى كه سنّت حسنه‌اى بگذارد به تعداد كسانى كه به آن عمل مىكنند اجر و پاداش براى سنّت گذار از سوى خداوند داده خواهد شد بى آنكه از ثواب آنها چيزى كاسته شود و آنها كه سنّت سيئه مىگذارند به تعداد كسانى كه به آن عمل مىكنند وزر و گناه در نامهء اعمال آنها نوشته مىشود بى آنكه چيزى از گناهان آنها كم شود و اين در واقع از مسألهء تسبيب و تعاون بر خير و شر سرچشمه مىگيرد ، زيرا مىدانيم گاه انسان عملى را بالمباشره انجام مىدهد و گاه بالتسبيب و ايجاد سنّت خوب و بد نوعى تسبيب است .\r\nالبته مسألهء سنّت‌هاى اجتماعى ارتباطى به بدعت گذاشتن ندارد آن‌گونه كه بعضى از وهابيون كوته‌فكر مىپندارند ، زيرا بدعت چيزى است كه به شارع مقدس و قرآن و سنّت پيغمبر نسبت داده شود و جزء آن نباشد ؛ ولى سنّت‌ها نوعى بدعت‌هاى عرفى و اجتماعى است كه بدون اسناد به شرع مقدس گذارده مىشود كه اگر در مسير اهداف شرع باشد ( مانند نوازش يتيمان و كمك به محرومان ) سنّت حسنه محسوب مىشود و مطلوب است و اگر بر ضد آن باشد ( مانند زنده به‌گور كردن دختران كه از سنّت‌هاى جاهلى بود ) سنّت سيئه و نامطلوب است .\r\nاز اينجا روشن مىشود اينكه وهابىهاى متعصب با امورى مانند جشن ميلاد\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nپيغمبر اكرم صلى الله عليه و آله يا برگزارى مراسم تعزيه براى اموات و گذشتگان مخالفت مىكنند از سوء فهم آنهاست كه سنّت را با بدعت اشتباه مىگيرند در حالى كه روايات مربوط به سنّت حسنه و سيئه را خودشان در كتاب‌ها آورده‌اند . « 1 »\r\n* * *\r\n\r\n\r\n","description":"","footnote":"\r\n( 1 ) . سنن بيهقى ، ج 4 ، ص 176 و مسند احمد ، ج 4 ، ص 362 .\r\n","page_name":" 443 ","page_number":443},
  {"content":"\r\n . \r\n","description":"","footnote":"","page_name":" 444 ","page_number":444},
  {"content":"\r\n\r\n\r\nبخش دهم\r\nوَاعْلَمْ أَنَّ الرَّعِيَّةَ طَبَقَاتٌ لَايَصْلُحُ بَعْضُهَا إِلَّا بِبَعْضٍ ، وَلَا غِنَى بِبَعْضِهَا عَنْ بَعْضٍ فَمِنْهَا جُنُودُ اللَّهِ ، وَمِنْهَا كُتَّابُ الْعَامَّةِ وَالْخَاصَّةِ ، وَمِنْهَا قُضَاةُ الْعَدْلِ وَمِنْهَا عُمَّالُ الْإِنْصَافِ وَالرِّفْقِ ، وَمِنْهَا أَهْلُ الْجِزْيَةِ وَالْخَرَاجِ مِنْ أَهْلِ الذِّمَّةِ وَمُسْلِمَةِ النَّاسِ ، وَمِنْهَا التُّجَّارُ وَأَهْلُ الصِّنَاعَاتِ وَمِنْهَا الطَّبَقَةُ السُّفْلَى مِنْ ذَوِي الْحَاجَةِ وَالْمَسْكَنَةِ ، وَكُلٌّ قَدْ سَمَّى اللَّهُ لَهُ سَهْمَهُ ، وَوَضَعَ عَلَى حَدِّهِ فَرِيضَةً فِي كِتَابِهِ أَوْ سُنَّةِ نَبِيِّهِ صلى الله عليه و آله عَهْداً مِنْهُ عِنْدَنَا مَحْفُوظاً .\r\n\r\nترجمه\r\n( اى مالك ) بدان مردم يك كشور از گروه‌هاى متعددى تشكيل يافته‌اند كه هر يك جز به‌وسيلهء ديگرى اصلاح و تكميل نمىشود و هيچ كدام از ديگرى بىنياز نيست .\r\nگروهى لشگريان خداوند هستند ( كه امنيّت و نظم جامعه را تأمين و از آسيب دشمنان حفظ مىكنند ) .\r\nگروه ديگرى نويسندگان عمومى و خصوصى هستند ( كه برنامهء آنها نگه داشتن حساب‌هاى مالى دولت ، تنظيم بودجه ، ثبت اسناد و تعليم و تربيت مردم است ) .\r\nجمع ديگرى قضات عدل و دادگسترند ( كه به فصل خصومت و احقاق حقوق مىپردازند ) .\r\nعدهء ديگرى عاملان انصاف و مدارا ( و كارگزاران حكومت ) هستند .\r\nو قشرى ديگر اهل جزيه و خراج از غير مسلمانان هستند كه در پناه حكومت\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nاسلامى زندگى مىكنند ( و در برابر حفظ جان و مالشان به حكومت اسلامى مالياتى مىپردازند ) .\r\nو گروهى از مسلمانان ( زمين‌هاى خراجى را كشاورزى مىكنند و خراج آن را مىپردازند ) .\r\nجمع ديگرى تاجران و صنعت‌گران‌اند .\r\nگروه ديگر طبقهء پايين اجتماع از نيازمندان و محرومان ( و از كارافتادگان و پيران ناتوان و كهن‌سال هستند كه قادر بر انجام هيچ كارى نيستند ) . خداوند براى هركدام از اين گروه‌ها سهمى مقرر داشته و در كتاب خود يا سنّت پيغمبر صلى الله عليه و آله وظيفهء جداگانه‌اى تعيين كرده كه به صورت عهدى از سوى او در نزد ما محفوظ است .\r\n\r\nشرح و تفسير اقشار مختلف اجتماعى\r\nامام عليه السلام در اين بخش از عهدنامهء خود به يكى از مهم‌ترين بحث‌هاى سياسى و اجتماعى مىپردازد و مردمى را كه در يك جامعه زندگى مىكنند به هفت طبقه يا هفت قشر و جمعيت و گروه تقسيم مىفرمايد . پيش از ذكر اين اقسام شايسته است به اين نكته كه بعضى از شارحان نهج‌البلاغه به آن اشاره كرده‌اند اشاره شود كه انسان به‌طور طبيعى اجتماعى آفريده شده ( مدنى بالطبع ) زيرا از يك‌سو نيازهاى بشر به‌قدرى متنوع و زياد است كه هيچ كس به تنهايى نمىتواند از عهدهء تأمين آنها برآيد . افزون بر اين هيچ انسانى قانع به زندگى يكنواخت نيست ، بلكه جامعهء بشرى دائما به سوى تحول و تكامل پيش مىرود و اين پيشرفت ، تنوع نيازهاى او را افزون‌تر مىكند و براى حل مشكلات هيچ راه عاقلانه‌اى وجود ندارد جز اينكه هر گروه به تأمين بخشى از اين نيازها بپردازند\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nو نتيجهء كار خود را با ديگران معاوضه كنند تا همگان از زحمات همه بهره‌مند شوند ؛ گروهى مأمور حفظ نظم باشند ، عده‌اى به كشاورزى و دامدارى براى تأمين مواد غذايى بپردازند ، جمعيّتى به تعليم و تربيت فرزندان و قشرى به صنايع مختلف روى آورند ، جمعى طبيب شوند و به درمان بيماران بپردازند و گروهى قاضى باشند و فصل خصومات كنند و . . .\r\nامروز كار به جايى رسيده است كه گاه در يك بخش از تأمين نيازهاى بشر مثلًا بهداشت و درمان ، صدها يا هزاران شاخه‌هاى تخصصى پيدا شده و هر گروه در يك رشته فعاليت مىكنند .\r\nبر اين اساس امام عليه السلام جامعه را به هفت طبقه كه در واقع هفت عمود خيمهء زندگانى اجتماعى بشر است تقسيم فرموده ، هرچند طبقات ديگرى نيز مىتوان پيدا كرد ؛ ولى عمده و اساس همين هفت قشر هستند .\r\nمىفرمايد : « ( اى مالك ) بدان مردم يك كشور از گروه‌هاى متعددى تشكيل يافته‌اند كه هر يك جز به‌وسيلهء ديگرى اصلاح و تكميل نمىشود و هيچ كدام از ديگرى بىنياز نيست .\r\nگروهى لشكريان خداوند هستند ( كه امنيّت و نظم جامعه را تأمين و از آسيب دشمنان حفظ مىكنند ) .\r\nگروه ديگرى نويسندگان عمومى و خصوصى هستند ( كه برنامهء آنها نگه داشتن حساب‌هاى مالى دولت ، تنظيم بودجه ، ثبت اسناد و تعليم و تربيت مردم است ) .\r\nجمع ديگرى قضات عدل و دادگسترند ( كه به فصل خصومت و احقاق حقوق مىپردازند ) .\r\nعدّه ديگرى عاملان انصاف و مدارا ( و كارگزاران حكومت ) هستند .\r\nو قشرى ديگر اهل جزيه و خراج از غير مسلمانان هستند كه در پناه حكومت\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nاسلامى زندگى مىكنند ( و در برابر حفظ جان و مالشان به حكومت اسلامى مالياتى مىپردازند ) .\r\nو گروهى از مسلمانان ( زمين‌هاى خراجى را كشاورزى مىكنند و خراج آن را مىپردازند ) .\r\nجمع ديگرى تاجران و صنعت‌گران‌اند .\r\nو گروه ديگر طبقهء پايين اجتماع از نيازمندان و محرومان ( و از كار افتادگان و پيران ناتوان و كهن‌سال هستند كه قادر بر انجام هيچ كارى نيستند ) » ؛\r\n( وَاعْلَمْ أَنَّ الرَّعِيَّةَ طَبَقَاتٌ لَايَصْلُحُ بَعْضُهَا إِلَّا بِبَعْضٍ ، وَلَا غِنَى بِبَعْضِهَا عَنْ بَعْضٍ فَمِنْهَا جُنُودُ اللَّهِ ، وَمِنْهَا كُتَّابُ الْعَامَّةِ وَالْخَاصَّةِ وَمِنْهَا قُضَاةُ الْعَدْلِ وَمِنْهَا عُمَّالُ الْإِنْصَافِ وَالرِّفْقِ ، وَمِنْهَا أَهْلُ الْجِزْيَةِ وَالْخَرَاجِ مِنْ أَهْلِ الذِّمَّةِ وَمُسْلِمَةِ النَّاسِ وَمِنْهَا التُّجَّارُ وَأَهْلُ الصِّنَاعَاتِ وَمِنْهَا الطَّبَقَةُ السُّفْلَى مِنْ ذَوِي الْحَاجَةِ وَالْمَسْكَنَةِ ) .\r\nآن‌گاه امام اشاره‌اى اجمالى به وظايف و حقوق آنها كرده و به دنبال آن به شرح مبسوطى دربارهء ويژگىها و صفات و وظايف و حقوق هر يك از اين طبقات مىپردازد .\r\nدر اشارهء اجمالى مىفرمايد : « و خداوند براى هركدام از اين گروه‌ها سهمى مقرر داشته و در كتاب خود يا سنّت پيغمبر صلى الله عليه و آله وظيفهء جداگانه‌اى تعيين كرده كه به صورت عهدى از سوى او در نزد ما محفوظ است » ؛\r\n( وَكُلٌّ قَدْ سَمَّى اللَّهُ لَهُ سَهْمَهُ ، وَوَضَعَ عَلَى حَدِّهِ فَرِيضَةً فِي كِتَابِهِ أَوْ سُنَّةِ نَبِيِّهِ صَلَّى اللَّهُ عَلَيْهِ وَآلِهِ وَسَلَّمَ عَهْداً مِنْهُ عِنْدَنَا مَحْفُوظاً ) .\r\nروشن است منظور از جنود اللَّه سربازانى هستند كه از مرزهاى كشور اسلام در مقابل هجوم بيگانگان نگهدارى مىكنند .\r\nاما گروه دوم كه امام از آنها به كتاب عامه و خاصه ياد كرده است . كتاب خاصه نويسندگانى هستند كه از خاصان والى و زمامدارند و صاحب اسرار و امضا كنندهء\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nقراردادهاى مهم و پيمان‌هاى صلح و مانند آن و كتاب عامه تمام كارمندانى را شامل مىشود كه حساب و كتاب درآمدها و هزينه‌هاى دولت را در دست دارند ، بدهىها را مىپردازند ، مطالبات را جمع‌آورى مىكنند و ممكن است در عصر ما شامل مراكز آموزش و پرورش نوجوانان و جوانان را نيز شامل شود .\r\nاما قضات عدل تمام دستگاه دادگسترى اسلام را فرا مىگيرد كه در رأس آن قضات‌اند .\r\nعمال انصاف و رفق ، اشاره به فرمانداران و بخشدارانى است كه براى ادارهء شهرها و بخش‌هاى مختلف كشور اسلام تعيين مىشوند و اضافهء آن به انصاف و رفق اشاره به اين است كه بايد از ميان كسانى انتخاب شوند كه واجد اين دو صفت برجسته‌اند ؛ هم اهل انصاف باشند و حق را به حق‌دار برسانند و هم با مردم با محبّت و رفق و مدارا رفتار كنند .\r\nاما اهل جزيه و خراج اشاره به دو گروه از شهروندان كشور اسلام است ؛ اهل جزيه غير مسلمانانِ اهل كتاب‌اند كه در پناه حكومت اسلامى زندگى مىكنند و هر ساله ماليات سرانه‌اى كه غالباً مبلغ اندكى است مىپردازند و حكومت اسلام مدافع حقوق آنها و حافظ جان و مال و ناموس آنهاست .\r\nگروه دوم كشاورزانى هستند كه اراضى متعلق به جامعهء اسلامى را ( به نام اراضى خراجيه ) در اختيار دارند و كشاورزى و باغدارى مىكنند و هر سال مبلغى به عنوان خراج كه در واقع مال الاجارهء آن اراضى است مىپردازند .\r\nاما تجار و اهل صناعات كه به عنوان قشر مهم ديگرى از آنها ياد شده قسمت مهمى از جامعهء اسلامى را در آن روز و مخصوصاً امروز تشكيل مىدهند كه امام در ادامهء اين عهدنامه توصيه‌هاى متعددى دربارهء آنها دارد .\r\nآخرين گروه كه به عنوان طبقهء پايين از آنها ياد شده افراد پير و ناتوان و از كار افتاده و نيازمندند كه امام در ادامهء اين عهدنامه دربارهء رسيدگى به وضع آنان\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nبسيار تأكيد فرموده و از هيچ گروهى از گروه‌هاى هفت‌گانه به آن صورت ياد نكرده است .\r\n\r\nنكته لايه‌هاى اجتماع\r\nگاه از آن به طبقات تعبير مىشود ، « طبقه » در لغت به معانى زيادى آمده كه قريب‌الافق‌اند ؛ مانند گروه ، جمعيت ، حال ، مرتبه ، نسل ، صنف و لايه‌هاى زمين يا طبقات عمارت و در اينجا به معناى گروه اجتماعى است ؛ ولى اين واژه در عصر ما بيشتر اشاره به گروه‌هايى دارد كه يكى برتر از ديگرى است و لذا زندگى طبقاتى اشاره به زندگى است كه اجتماع را گروهى ثروتمند و گروهى كم‌درآمد تشكيل دهند . به همين جهت مفهومى منفى را تداعى مىكند كه البته در اصل معناى لغوى نيست و كلام امام نيز اشاره‌اى به آن ندارد .\r\nاين واژه از ريشهء طَبَق به معناى مساوات ميان دو چيز گرفته شده و مطابقت و تطابق نيز به همين معنا به‌كار مىرود .\r\nممكن است كسانى تصور كنند كه گروه‌هاى ديگرى نيز در جامعهء بشرى وجود دارند كه تحت هيچ يك از عناوين هفت‌گانه قرار نمىگيرند از جمله كارگران ، مأموران اطلاعاتى ، عاملان حسبه ، كسانى كه بر امور اخلاقى جامعه و انجام وظيفهء كاسبان و پيشه‌وران نظارت دارند ، مأموران امر به معروف و نهى از منكر و امثال آنها .\r\nاما با دقت مىتوان هر يك از اينها را زير مجموعهء گروه‌هاى هفت‌گانهء فوق شمرد ؛ مثلًا عاملان حسبه زير مجموعهء گروه قضات و كارگران تحت عنوان « اهْل‌ُالصَّناعات » و كسبه و پيشه وران تحت عنوان تجار و مأموران اطلاعاتى تحت عنوان « عُمّالُ الإنْصافِ وَالرِّفْق » قرار مىگيرند .\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n\r\nبخش يازدهم\r\nفَالْجُنُودُ ، بِإِذْنِ اللَّهِ ، حُصُونُ الرَّعِيَّةِ ، وَزَيْنُ الْوُلَاةِ ، وَعِزُّ الدِّينِ ، وَسُبُلُ الْأَمْنِ وَلَيْسَ تَقُومُ الرَّعِيَّةُ إِلَّا بِهِمْ . ثُمَّ لَاقِوَامَ لِلْجُنُودِ إِلَّا بِمَا يُخْرِجُ اللَّهُ لَهُمْ مِن‌َالْخَرَاجِ الَّذِي يَقْوَوْنَ بِهِ عَلَى جِهَادِ عَدُوِّهِمْ ، وَيَعْتَمِدُونَ عَلَيْهِ فِيمَا يُصْلِحُهُمْ وَيَكُونُ مِنْ وَرَاءِ حَاجَتِهِمْ . ثُمَّ لَاقِوَامَ لِهَذَيْنِ الصِّنْفَيْنِ إِلَّا بِالصِّنْفِ الثَّالِثِ مِنَ الْقُضَاةِ وَالْعُمَّالِ وَالْكُتَّابِ ، لِمَا يُحْكِمُونَ مِنَ الْمَعَاقِدِ ، وَيَجْمَعُونَ مِنَ الْمَنَافِعِ ، وَيُؤْتَمَنُونَ عَلَيْهِ مِنْ خَوَاصِّ الْأُمُورِ وَعَوَامِّهَا . وَلَا قِوَامَ لَهُمْ جَمِيعاً إِلَّا بِالتُّجَّارِ وَذَوِي الصِّنَاعَاتِ ، فِيمَا يَجْتَمِعُونَ عَلَيْهِ مِنْ مَرَافِقِهِمْ ، وَيُقِيمُونَهُ مِنْ أَسْوَاقِهِمْ وَيَكْفُونَهُمْ مِنَ التَّرَفُّقِ بِأَيْدِيهِمْ مَا لَايَبْلُغُهُ رِفْقُ غَيْرِهِمْ . ثُمَّ الطَّبَقَةُ السُّفْلَى مِنْ أَهْلِ الْحَاجَةِ وَالْمَسْكَنَةِ الَّذِينَ يَحِقُّ رِفْدُهُمْ وَمَعُونَتُهُمْ . وَفِي اللَّهِ لِكُلٍّ سَعَةٌ ، وَلِكُلٍّ عَلَى الْوَالِي حَقٌّ بِقَدْرِ مَا يُصْلِحُهُ ، وَلَيْسَ يَخْرُجُ الْوَالِي مِنْ حَقِيقَةِ مَا أَلْزَمَهُ اللَّهُ مِنْ ذَلِكَ إِلَّا بِالِاهْتِمَامِ وَالِاسْتِعَانَةِ بِاللَّهِ ، وَتَوْطِينِ نَفْسِهِ عَلَى لُزُومِ الْحَقِّ ، وَالصَّبْرِ عَلَيْهِ فِيمَا خَفَّ عَلَيْهِ أَوْ ثَقُلَ .\r\n\r\nترجمه\r\nاما سپاهيان - به اذن پرودگار - دژها و پناهگاه‌هاى رعيت و زينت زمامداران و عزت دين و راه‌هاى امنيّت اند و قوام رعيت جز به‌وسيلهء آنها ممكن نيست .\r\nسپس استوارى و قوام سپاهيان جز به‌وسيلهء خراج امكان‌پذير نيست ، همان چيزى كه براى جهاد با دشمن به‌وسيلهء آن تقويت مىشوند و براى اصلاح خود به آن تكيه مىكنند و با آن نيازمندىهاى خويش را بر طرف مىسازند . اين دو گروه ( سپاهيان و خراج‌گزاران ) جز با گروه سومى از قضات و كارگزاران دولت\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nو منشىها و حساب‌داران ، قوام و استوارى نمىپذيرند ، زيرا آنها قراردادها را استحكام مىبخشند و ماليات‌ها را جمع‌آورى مىكنند و در ضبطِ امور خصوصى و عمومى مورد اعتماد و اطمينان هستند .\r\nهمهء اين گروه‌ها نيز بدون تجار و پيشه‌وران و صنعتگران سامان نمىيابند ( زيرا ) آنها ( تجار و صنعتگران ) وسائل زندگى ايشان ( گروه‌هاى ديگر ) را جمع‌آورى كرده و در بازارها عرضه مىكنند و ( گروهى از آنان ) وسايل و ابزارى را با دست خود مىسازند كه ديگران قادر به آن نيستند . سپس قشر پايين ، نيازمندان و از كار افتادگان هستند كه لازم است به آنها مساعدت و كمك شود .\r\nخداوند در آفرينش خود براى هر يك از اين طبقات ، وسعتى قرار داده همچنين هر يك بر والى به مقدار اصلاح كارشان حقى دارند . هرگز والى از عهدهء اداى آنچه خداوند او را به آن ملزم ساخته بر نمىآيد جز با اهتمام و كوشش و يارى جستن از خداوند و آماده ساختن خويش بر ملازمت حق و شكيبايى و استقامت در برابر آن ، خواه امورى باشد كه بر او سبك باشد يا سنگين .\r\n\r\nشرح و تفسير پيوند گروه‌هاى اجتماعى\r\nامام عليه السلام در بخش گذشتهء اين عهدنامه اشاره‌اى اجمالى ، جامع و جالب به هفت گروه عمدهء اجتماعى نموده است . سپس از اينجا به بعد به شرح وظايف مسئوليت‌ها و ويژگىهاى هر يك مىپردازد و از آنجا كه نيروى نظامى و انتظامى مهم‌ترين ركن جامعه است از آن شروع مىكند .\r\nمىفرمايد : « اما سپاهيان - به اذن پرودگار - دژها و پناهگاه‌هاى رعيت و زينت زمامداران و عزت دين و راه‌هاى امنيّت‌اند و قوام رعيت جز به‌وسيلهء آنها ممكن\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nنيست » ؛\r\n( فَالْجُنُودُ ، بِإِذْنِ اللَّهِ ، حُصُونُ الرَّعِيَّةِ ، وَزَيْنُ الْوُلَاةِ ، وَعِزُّ « 1 » الدِّينِ ، وَسُبُلُ\r\nالْأَمْنِ وَلَيْسَ تَقُومُ الرَّعِيَّةُ إِلَّا بِهِمْ ) .\r\nامام عليه السلام در اين چند جملهء كوتاه ، پنج اثر مثبت و نتيجهء پربار براى وجود لشكريان مؤمن بيان مىفرمايد .\r\nنخست اينكه آنها دژهاى رعيت اند . اشاره به اينكه براى محفوظ ماندن از آسيب دشمنان و خطرات آنها پناهگاهى لازم است و آن پناهگاه لشكريان مقتدرند ، زيرا هرگونه ضعف و فتور در آنها سبب طمع دشمنان مىشود و انواع مشكلات را براى جامعهء مسلمين پديد مىآورد . در گذشتهء تاريخ نظر به اينكه سلاح‌ها بسيار ساده و ابتدايى بود ، وجود دژهاى محكم مىتوانست جلوى بسيارى از آسيب‌ها را بگيرد ، هرچند امروز با وجود هواپيماهاى جنگى و موشك‌ها و توپ‌هاى دوربرد ، دژها كارآيى چندانى ندارند .\r\nدر جملهء دوم آن را زينت زمامداران مىشمرد ، زيرا زمامدارى در نظر مردم محترم است كه صاحب قدرت و نفوذ باشد و قدرت و نفوذ در درجهء اوّل از طريق لشكرى نيرومند و سر بر فرمان حاصل مىشود .\r\nجملهء سوم كه لشكر نيرومند را سبب عزت و قدرت دين مىشمرد ، اشارهء روشنى به اين حقيقت دارد كه امور معنوى مردم نيز بدون وجود ارتشى نيرومند سامان نمىپذيرد ؛ بخش مهمى از امر به معروف و نهى از منكر ، احقاق حقوق و اجراى حدود و بسط و گسترش عدل و داد نياز به قدرت و نيرو دارد ، آن هم وابسته به لشكرى نيرومند است .\r\n\r\n\r\n","description":"","footnote":"\r\n( 1 ) . « عزّ » واژهء « عزيز » كه از « عزت » گرفته شده در لغت به معناى هر چيزى است كه رسيدن به آن سخت است ازاين رو به زمينى كه عبور از آن به سختى ايجاد مىشود عَزاز ( بر وزن نماز ) ناميده مىشود و نيز هر چيزى كه بر اثر كميابى دسترسى به آن مشكل باشد به آن عزيز مىگويند همچنين افراد قوى و نيرومند كه غلبهء بر آنها مشكل است يا غير ممكن ، عزيز ناميده مىشوند و لذا واژهء عزت هم به معناى قدرت و هم به معناى كميابى و هم به معناى گرانبها بودن به‌كار مىرود . و در جملهء پيشين كلمهء عزّ به معناى قدرت است .\r\n","page_name":" 453 ","page_number":453},
  {"content":"\r\n\r\nچهارمين جمله كه در آن سخن از طرق امنيّت به‌وسيلهء لشكريان نيرومند به ميان آمده اشاره به اين است كه يك لشكر قوى نه تنها دشمنان خارج را به عنوان « تُرْهِبُونَ بِهِ عَدُوَّ اللَّهِ وَعَدُوَّكُم » « 1 » مىترساند ، بلكه دشمنان داخل نيز از او مىترسند . يا به اين دليل كه جنود در اينجا اعم از نيروى نظامى و انتظامى است و يا اينكه در موارد فوق‌العاده كه نيروى انتظامى از عهدهء تأمين امنيّت بر نيايد معمولًا نيروى نظامى را در داخل كشور بسيج مىكنند و امنيّت را به‌وسيلهء آنها برقرار مىسازند .\r\nجملهء پنجم كه مىفرمايد : قوام رعيت جز به‌وسيلهء آنها امكان پذير نيست ، ممكن است به منزلهء نتيجه گيرى از چهار جملهء قبل باشد . اين احتمال نيز هست كه جملهء مستقلى باشد و آن اينكه در بسيارى از مواقع ارتش‌ها به يارى مردم مىشتابند ؛ در زلزله‌ها ، سيلاب‌ها و حوادث تلخِ غير مترقبه ، دولت ناچار است نيروى نظامى را به كمك مردم بفرستد .\r\nآن‌گاه امام ارتباط اين گروه اجتماعى را با گروه‌هاى ديگر به ترتيب بيان مىكند و در رابطهء سپاهيان و عاملان خراج مىفرمايد : « سپس استوارى و قوام سپاهيان جز به‌وسيلهء خراج امكان‌پذير نيست ، همان چيزى كه براى جهاد با دشمن به‌وسيلهء آن تقويت مىشوند و براى اصلاح خود به آن تكيه مىكنند و با آن نيازمندىهاى خويش را بر طرف مىسازند » ؛\r\n( ثُمَّ لَاقِوَامَ لِلْجُنُودِ إِلَّا بِمَا يُخْرِجُ اللَّهُ لَهُمْ مِنَ الْخَرَاجِ الَّذِي يَقْوَوْنَ بِهِ عَلَى جِهَادِ عَدُوِّهِمْ ، وَيَعْتَمِدُونَ عَلَيْهِ فِيمَا يُصْلِحُهُمْ وَيَكُونُ مِنْ وَرَاءِ حَاجَتِهِمْ ) .\r\nاز تاريخ اسلام استفاده مىشود كه در عصر رسول خدا سپاه و لشكر به شكل يك قشر ممتاز و جداگانه وجود نداشت ، بلكه به هنگام نياز براى مقابله با دشمن ، پير و جوان ، كوچك و بزرگ كه قدرت داشتند سلاح بردارند اسلحه بر\r\n\r\n\r\n","description":"","footnote":"\r\n( 1 ) . انفال ، آيهء 60 .\r\n","page_name":" 454 ","page_number":454},
  {"content":"\r\n\r\nمىداشتند و همراه پيامبر به سوى ميدان نبرد مىشتافتند . غالباً سلاح را خود تهيه مىكردند و مركب سوارى نيز از خودشان بود . البته قبل از حركت به سوى ميدان ، پيامبر دستور مىداد آذوقهء لشكر را از طريق زكات و تبرعاتى كه افراد داشتند تهيه كنند .\r\nولى در زمان‌هاى بعد كه حكومت اسلام گسترش يافت و چاره‌اى جز مقابله با لشكريان سازمان يافتهء دشمنان نداشتند ، مسلمانان ناچار شدند به سپاه اسلام سازمان دهند و پادگان‌هايى براى آنها فراهم سازند . « 1 »\r\nاصولًا شهر كوفه به عنوان « كوفة الجند » شمرده مىشد كه خود يك پادگان بزرگ بود .\r\nالبته در مواقع حساس افراد عادى نيز به سپاهيان مىپيوستند و به عنوان جهاد فى سبيل اللَّه كه وظيفهء همهء افراد قادر بر جهاد است در كنار سپاهيان مىايستادند .\r\nبه هر حال يك چنين گروهى كه خود را آمادهء فداكارى براى حفظ حوزهء اسلام كرده است بايد از نظر معيشت فارغ‌البال باشد ، لذا در اسلام ، ماليات خاصى به نام خراج و همچنين سهمى از زكات به عنوان فى سبيل اللَّه براى آنها قرار داده شده است .\r\nجمله‌هاى سه گانه‌اى كه در سخن امام آمده مىتواند اشاره به نيازهاى مختلف سپاهيان باشد جملهء\r\n« الَّذِينَ يَقْوَوْنَ بِهِ عَلَى جِهَادِ عَدُوِّهِمْ »\r\nاشاره به نيازهاى مربوط به ميدان جنگ از قبيل سلاح و مركب است .\r\nجملهء\r\n« وَيَعْتَمِدُونَ عَلَيْهِ فِيمَا يُصْلِحُهُمْ »\r\nاشاره به تأمين ضروريات زندگى است .\r\nجملهء\r\n« وَيَكُونُ مِنْ وَرَاءِ حَاجَتِهِمْ »\r\nمىتواند اشاره به امور رفاهى آنها باشد .\r\nبعضى از شارحان اين جمله را چنين تفسير كرده‌اند : سپاهيان درآمدى داشته\r\n\r\n\r\n","description":"","footnote":"\r\n( 1 ) . دربارهء معناى خراج و مورد آن بحث مشروحى ذيل نامهء 51 ذكر كرده‌ايم .\r\n","page_name":" 455 ","page_number":455},
  {"content":"\r\n\r\nباشند كه تمام نيازهاى آنها را بر طرف سازد .\r\nآن‌گاه امام ارتباط اين دو گروه را با گروه سوم و چهارم و پنجم يعنى قضات و كارگزاران و حساب‌داران بيان مىكند مىفرمايد : « اين دو گروه ( سپاهيان و خراج‌گزاران ) جز با گروه سومى از قضات و كارگزاران دولت و منشىها و حساب‌داران ، قوام و استوارى نمىپذيرند ، زيرا آنها قراردادها را استحكام مىبخشند و ماليات‌ها را جمع‌آورى مىكنند و در ضبطِ امور خصوصى و عمومى مورد اعتماد و اطمينان هستند » ؛\r\n( ثُمَّ لَاقِوَامَ لِهَذَيْنِ الصِّنْفَيْنِ إِلَّا بِالصِّنْفِ الثَّالِثِ مِنَ الْقُضَاةِ وَالْعُمَّالِ وَالْكُتَّابِ ، لِمَا يُحْكِمُونَ مِنَ الْمَعَاقِدِ « 1 » ، وَيَجْمَعُونَ مِنَ الْمَنَافِعِ ،\r\nوَيُؤْتَمَنُونَ عَلَيْهِ مِنْ خَوَاصِّ الْأُمُورِ وَعَوَامِّهَا ) .\r\nدر واقع امام در اين عبارت نورانى خود سه گروه از گروه‌هاى اجتماعى را در يك صنف ادغام كرده و به عنوان صنف سوم در مقابل دو صنف پيشين ؛ يعنى سپاهيان و جمع‌آورى كنندگان خراج قرار داده و براى هر كدام از اين سه گروه يك اثر مهم اجتماعى ذكر كرده است .\r\nدر مورد قضات مىفرمايد : آنها قراردادها را استحكام مىبخشند ، زيرا اگر نظارت آنها نباشد ممكن است بسيارى از مردم از تعهدات خود سرباز زنند ؛ ولى وجود محاكم عدل سبب مىشود تخلّف نكنند ، زيرا از طرف محاكم تحت تعقيب قرار مىگيرند و گرفتار مجازات مىشوند .\r\nبراى عمّال ؛ يعنى كارگزاران و فرمانداران و بخشداران مسألهء نظارت بر جمع منافع را ذكر فرموده . درست است كه مأموران گردآورى ماليات و خراج به دنبال جمع آن هستند ؛ ولى ناظر بر اعمال آنها عاملان يعنى فرمانداران و بخشدارانند .\r\n\r\n\r\n","description":"","footnote":"\r\n( 1 ) . « مَعاقِد » جمع « مَعْقِد » بر وزن « مسجد » در اصل به معناى محل گره زدن است سپس به هر معامله‌و قراردادى به مناسبت اينكه گرهى در ميان طرفين ايجاد مىكند اطلاق شده است و ريشهء اصلى آن « عقد » به معناى گره زدن است .\r\n","page_name":" 456 ","page_number":456},
  {"content":"\r\n\r\nفايدهء وجودى كتاب را اين شمرده كه آنها در ضبط امور عام و خاص و درآمدها و هزينه‌هاى كشور اسلام مورد اطمينانند . هنگامى كه اين سه گروه دست به دست هم دهند امر خراج و ماليات اصلاح مىشود و با اصلاح آن امر سپاه سامان مىپذيرد .\r\nبعضى از شارحان نهج‌البلاغه چنين تصور كرده‌اند كه اين سه گروه يك گروه‌اند و خلاصه در قضات و كاركنان آنها مىشوند و آنچه در جمله‌هاى سه‌گانه آمده به قضات باز مىگردد در حالى كه به يقين آنها سه گروه اجتماعى هستند كه قبلا هم امام به آنها اشاره فرموده و در اينجا نيز براى هر يك وظيفه و برنامه‌اى ذكر كرده است ؛ ولى به يقين هر سه با هم ارتباط نزديك و تنگاتنگ دارند و به همين دليل به عنوان صنف ثالث ذكر شده‌اند .\r\nدر اينجا اين سؤال پيش مىآيد كه قبلًا امام به دو صنف اشاره كرد و مسألهء گردآورى خراج را به عنوان صنف دوم بيان فرمود چگونه در اينجا عمّال باز يكى از سه گروه صنف سوم را تشكيل مىدهند ؟\r\nپاسخ اين سؤال آن است كه در صدر كلام امام سخن از سپاه بود و كشاورزانى كه زمين‌هاى خراجيه را آباد مىكنند و خراج آن را مىپردازند ؛ ولى در اينجا سخن از كارگزاران دولت ؛ يعنى فرمانداران و بخشدارانى است كه بر امر جمع‌آورى خراج نظارت دارند و مأموران آنها متصدى جمع آن هستند .\r\nتوجّه داشته باشيد عمّال جمع عامل بارها در كلمات امام به استاندار ، فرماندار و بخشدار اطلاق شده است و ناظر به\r\n« عامِلينَ عَلَيْها » ؛\r\n( مأموران جمع‌آورى زكات ) كه در قرآن مجيد در مورد زكات آمده نيست .\r\nتعبير به\r\n« خَوَاصِّ الْأُمُورِ وَعَوَامِّهَا »\r\nاشاره به اين است كه كار اين نويسندگان گاه ثبت و ضبط مسائل سرى و ما فوق و گاه مربوط به ثبت هزينه‌ها و درآمدهاى معمولى است . آنها وظيفه دارند هم اسناد طبقه‌بندى شده را حفظ كنند و هم\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nدرآمدها و هزينه‌هاى جارى را .\r\nآن‌گاه امام عليه السلام پيوند گروه ديگرى را با اصناف گذشته بيان كرده مىفرمايد :\r\n« همهء اين گروه‌ها نيز بدون تجار و پيشه‌وران و صنعتگران سامان نمىيابند ( زيرا ) آنها ( تجار و صنعتگران ) وسايل زندگى ايشان ( گروه‌هاى پيشين ) را جمع‌آورى كرده و در بازارها عرضه مىكنند و ( گروهى از آنان ) وسايل و ابزارى را با دست خود مىسازند كه ديگران قادر به آن نيستند » ؛\r\n( وَلَا قِوَامَ لَهُمْ جَمِيعاً إِلَّا بِالتُّجَّارِ وَذَوِي الصِّنَاعَاتِ ، فِيمَا يَجْتَمِعُونَ عَلَيْهِ مِنْ مَرَافِقِهِمْ « 1 » ، وَيُقِيمُونَهُ مِنْ أَسْوَاقِهِمْ\r\nوَيَكْفُونَهُمْ مِنَ التَّرَفُّقِ « 2 » بِأَيْدِيهِمْ مَا لَايَبْلُغُهُ رِفْقُ غَيْرِهِمْ ) .\r\nروشن است كه جملهء\r\n« فِيمَا يَجْتَمِعُونَ .\r\n. . » و\r\n« يُقِيمُونَهُ مِنْ أَسْوَاقِهِمْ »\r\nاشاره به تجار و پيشه‌وران است كه كار آنان جمع‌آورى مواد مورد نياز مردم از مناطق دور و نزديك و عرضه كردن آنها در بازارها و گذاشتن آنها در اختيار مصرف كنندگان است ؛ ولى جملهء\r\n« وَيَكْفُونَهُمْ مِنَ التَّرَفُّقِ بِأَيْدِيهِمْ .\r\n. . » اشاره به صنعتگران است كه آنها با تلاش و رنج و زحمت وسايل مورد نياز مردم را با دست‌هاى خود - البته طبق شرايط آن زمان - ساخته و پرداخته و در اختيار نيازمندان مىگذارند .\r\nممكن است بعضى چنين پندارند كه تجار نقش مهمى در زندگى انسان‌ها ندارند ؛ نه كار توليدى انجام مىدهند و نه زراعت و دامدارى و صنعت . چگونه امام آنها را از اركان جامعه شمرده است ؟ ولى اگر تاجر ، انسانى وظيفه‌شناس باشد به يقين كارهاى مهمى را انجام مىدهد ، زيرا از يك سو در هر منطقه‌اى از\r\n\r\n\r\n","description":"","footnote":"\r\n( 1 ) . « مَرافِق » جمع « مرفق » بر وزن « مسجد » و همچنين جمع « مرفق » بر وزن « محور » به معناى امورى است كه انسان از آنها منتفع و بهره‌مند مىشود .\r\n( 2 ) . « التَّرَفُّق » به معناى بهره‌مند شدن و استفاده كردن است و جملهء ( ما لايَبْلُغُهُ رِفْقُ غَيْرِهِمْ ) اشاره به اين است كه خداوند استعدادها و موقعيت‌هاى اجتماعى را مختلف آفريده است ؛ چه بسيار كارهايى كه از فردى ساخته است و از فردى ديگر ساخته نيست و نتيجهء زندگى اجتماعى همين است كه هر كس بر طبق استعداد و توان خود به كارى مشغول مىشود و ديگران از آن بهره‌مند مىگردند و در برابر به او بهره مىدهند .\r\n","page_name":" 458 ","page_number":458},
  {"content":"\r\n\r\nجهان چيزهايى است كه در مناطق ديگر يافت نمىشود . اگر همهء مردم روى زمين بخواهند از همهء بركات الهى استفاده كنند بايد گروهى انتقال اين مواد مورد نياز را از نقطه‌اى به نقطهء ديگر به عهده بگيرند و اين گروه همان تجارند . از سويى ديگر حتى در موادى كه در يك شهر و يك استان توليد مىشود ، توليدكنندگان غالباً توانايى ندارند آنچه را توليد كرده‌اند شخصاً به بازار بياورند و خرده‌فروشى كنند و به اصطلاح از توليد به مصرف برسانند ، بلكه ناچارند محصولات خود را يك جا به كسى كه سرمايهء كافى دارد بفروشند و آن شخص به پيشه‌وران جزء بدهد و پيشه‌وران به طور خرده‌فروشى به مردم عرضه دارند\r\nاز سوى سوم بسيارى از توليدات كشاورزى و دامى و صنعتى است كه ممكن است در محل توليد قابل جذب نباشد و بايد آنها را جمع‌آورى كرده در بازارهاى دنيا عرضه كنند ، لذا گروهى بايد كار صادرات را به عهده بگيرند و اين گروه همان تجارند به خصوص در محصولاتى كه حفظ و ذخيره و نگه‌دارى آنها احتياج به انبارهاى مجهز دارد كه از عهدهء توليد كنندگان خارج است . تجار در اين سه امر نقش مهمى دارند ؛ يعنى معمولًا اين دو واسطه ( تجار و پيشه‌وران ) براى گردش صحيح اموال و محصولات مختلف ضرورت دارد . حال اگر وسائط متعدد شود و هر گروهى بخواهند بدون انجام كارى مثبت بهره بگيرند و بر بهاى اجناس بيفزايند و يا تجار اجناسى را كه خريدارى كرده‌اند احتكار كنند يا دست به دست هم بدهند و بازار سياه با قيمت‌هاى كاذب تشكيل دهند ، انحراف محسوب مىشود و ارتباطى به اصل مسألهء تجارت ندارد .\r\nبه همين دليل در تمام دولت‌ها وزارت‌خانه‌اى به عنوان وزارت بازرگانى و مانند آن براى نظارت بر امر تجارت و حتى كمك به تجار و دادن سرمايه‌هاى لازم به آنها براى انجام صادرات و واردات وجود دارد كه در واقع كار صنعتگران ، كشاورزان و دامداران را تكميل مىكنند .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nآن‌گاه امام از قشر پايين اجتماع ياد كرده ، مىفرمايد : « سپس قشر پايين ، نيازمندان و از كار افتادگان هستند كه لازم است به آنها مساعدت و كمك شود » ؛\r\n( ثُمَّ الطَّبَقَةُ السُّفْلَى مِنْ أَهْلِ الْحَاجَةِ وَالْمَسْكَنَةِ الَّذِينَ يَحِقُّ رِفْدُهُمْ « 1 » وَمَعُونَتُهُمْ ) .\r\nبديهى است در هر جامعه‌اى افرادى هستند كه بر اثر پيرى ، بيمارى ، نقص عضو ، حوادث گوناگون ، عقب افتادگى ذهنى و مانند آن نمىتوانند توليد كننده باشند و تنها مصرف كننده‌اند . بسيارى از اين گروه به هنگام جوانى و سلامت جسم و روح از توليد كنندگان عمده بودند ؛ ولى بر اثر گذشت زمان به چنين وضعى گرفتار شدند . نه عقل اجازه مىدهد نه وجدان مىپذيرد كه اينها از حمايت‌هاى اجتماعى حذف شوند به همين دليل در تمام دنيا براى اين گروه حسابى باز مىكنند و بخشى از درآمدهاى حكومت صرف نگهدارى و پذيرايى از آنها مىشود و در اجتماع نيز مراكزى به حمايت از آنها تشكيل مىگردد . در اسلام دربارهء رسيدگى به اين گروه توصيهء اكيد شده و سهم عمده‌اى از خمس و زكات به آنها تعلق دارد .\r\nافزون بر اين چنانچه اين گروه ناديده گرفته شوند مشكلات مهمى براى اقشار ديگر جامعه فراهم مىشود . از يك سو ممكن است آنها براى تأمين زندگى خود دست به كارهاى خلاف يا جنايت‌ها و عقده‌گشايىها بزنند ، يا اقشار ديگر از كار خود دلسرد شوند و فكر كنند اگر روزى مانند اين گروه شوند به چه مصائبى گرفتار خواهند شد ؛ اما هنگامى كه مىببينند بر فرض از كارافتادگى حكومت و جامعه از آنها حمايت مىكنند به آيندهء خود نگران نخواهند شد .\r\nتعبير به اهل حاجت و مسكنت اشاره به دو گروه است : اهل حاجت كسانى هستند كه فعاليتى دارند ؛ اما درآمدشان كفاف نمىدهد و مسكنت اشاره به از كارافتادگان و زمين‌گيران است كه مطلقا نمىتوانند درآمدى داشته باشند .\r\n\r\n\r\n","description":"","footnote":"\r\n( 1 ) . « رِفْد » به معناى عطا و بخشش و كمك كردن است .\r\n","page_name":" 460 ","page_number":460},
  {"content":"\r\n\r\nآن‌گاه امام عليه السلام بعد از ذكر ارتباط اين طبقات اجتماعى با يكديگر اشاره به نكتهء مهمى مىكند و مىفرمايد : « خداوند در آفرينش خود براى هر يك از اين طبقات ، وسعتى قرار داده همچنين هر يك بر والى به مقدار اصلاح كارشان حقى دارند » ؛\r\n( وَفِي اللَّهِ لِكُلٍّ سَعَةٌ ، وَلِكُلٍّ عَلَى الْوَالِي حَقٌّ بِقَدْرِ مَا يُصْلِحُهُ ) .\r\nاشاره به اينكه تمام اين طبقات براى رسيدن به خواسته‌هاى خود از دو سرچشمه كمك مىگيرند : نخست سرچشمهء آفرينش است كه خداوند مواهب و نعمت‌ها و امكاناتى در اين عالم آفريده كه هر كدام از اين گروه‌ها مىتوانند با تلاش و كوشش و برنامه‌ريزى از آن بهره‌مند شوند ، اين بر حسب جهان تكوين ، و اما از نظر جهان تشريع ، حكومت اسلامى وظيفه دارد كه به همهء آنها كمك كند تا به مقاصد خويش برسند ، زيرا حكومت هم داراى قدرت مالى است و هم قدرت اجرايى و مىتواند از اين دو قدرت براى كمك به همهء طبقات اجتماعى بهره بگيرد .\r\nسپس در ادامهء اين سخن دربارهء اين مطلب سخن مىگويد كه والى چگونه مىتواند وظيفهء خود را در اين راه به خوبى انجام دهد مىفرمايد : « هرگز والى از عهدهء اداى آنچه خداوند او را به آن ملزم ساخته بر نمىآيد جز با اهتمام و كوشش و يارى جستن از خداوند و آماده ساختن خويش بر ملازمت حق و شكيبايى و استقامت در برابر آن ، خواه امورى باشد كه بر او سبك باشد يا سنگين » ؛\r\n( وَلَيْسَ يَخْرُجُ الْوَالِي مِنْ حَقِيقَةِ مَا أَلْزَمَهُ اللَّهُ مِنْ ذَلِكَ إِلَّا بِالِاهْتِمَامِ وَالِاسْتِعَانَةِ بِاللَّهِ ، وَتَوْطِينِ « 1 » نَفْسِهِ عَلَى لُزُومِ الْحَقِّ ، وَالصَّبْرِ عَلَيْهِ فِيمَا خَفَّ عَلَيْهِ أَوْ\r\nثَقُلَ ) .\r\nدر واقع امام عليه السلام سه شرط براى موفقيت والى در انجام وظيفه در برابر\r\n\r\n\r\n","description":"","footnote":"\r\n( 1 ) . « توطين » به معناى وادار ساختن بر چيزى است و « توطين نفس » يعنى خويشتن را به كارى وادار كردن . دراصل از مادهء وطن گرفته شده گويى انسان آن كار را وطن خويش قرار مىدهد و در آن توقف مىكند . اين واژه گاه به معناى عادت دادن نيز آمده است .\r\n","page_name":" 461 ","page_number":461},
  {"content":"\r\n\r\nگروه‌هاى اجتماعى ذكر فرموده است : شرط اوّل تلاش و كوشش در اين راه ، شرط دوم يارى جستن از خدا و شرط سوم آماده بودن براى تحمل مشكلاتى كه در اين راه هست . به يقين هرگاه والى بر خداوند تكيه كند و مخلصانه بكوشد و از مشكلات در طريق انجام وظيفه نهراسد موفق و پيروز خواهد شد .\r\n* * *\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\nبخش دوازدهم\r\nفَوَلِّ مِنْ جُنُودِكَ أَنْصَحَهُمْ فِي نَفْسِكَ لِلَّهِ وَلِرَسُولِهِ وَلِإِمَامِكَ ، وَأَنْقَاهُمْ جَيْباً ، وَأَفْضَلَهُمْ حِلْماً ، مِمَّنْ يُبْطِئُ عَنِ الْغَضَبِ ، وَيَسْتَرِيحُ إِلَى الْعُذْرِ ، وَيَرْأَفُ بِالضُّعَفَاءِ ، وَيَنْبُو عَلَى الْأَقْوِيَاءِ ، وَمِمَّنْ لَايُثِيرُهُ الْعُنْفُ ، وَلَا يَقْعُدُ بِهِ الضَّعْفُ . ثُمَّ الْصَقْ بِذَوِي الْمُرُوءَاتِ وَالْأَحْسَابِ ، وَأَهْلِ الْبُيُوتَاتِ الصَّالِحَةِ ، وَالسَّوَابِقِ الْحَسَنَةِ ، ثُمَّ أَهْلِ النَّجْدَةِ وَالشَّجَاعَةِ ، وَالسَّخَاءِ وَالسَّمَاحَةِ ؛ فَإِنَّهُمْ جِمَاعٌ مِنَ الْكَرَمِ ، وَشُعَبٌ مِنَ الْعُرْفِ . ثُمَّ تَفَقَّدْ مِنْ أُمُورِهِمْ مَا يَتَفَقَّدُ الْوَالِدَانِ مِنْ وَلَدِهِمَا ، وَلَا يَتَفَاقَمَنَّ فِي نَفْسِكَ شَيْءٌ قَوَّيْتَهُمْ بِهِ ، وَلَا تَحْقِرَنَّ لُطْفاً تَعَاهَدْتَهُمْ بِهِ وَإِنْ قَلَّ ؛ فَإِنَّهُ دَاعِيَةٌ لَهُمْ إِلَى بَذْلِ النَّصِيحَةِ لَكَ ، وَحُسْنِ الظَّنِّ بِكَ . وَلَا تَدَعْ تَفَقُّدَ لَطِيفِ أُمُورِهِمُ اتِّكَالًا عَلَى جَسِيمِهَا ، فَإِنَّ لِلْيَسِيرِ مِنْ لُطْفِكَ مَوْضِعاً يَنْتَفِعُونَ بِهِ ، وَلِلْجَسِيمِ مَوْقِعاً لَايَسْتَغْنُونَ عَنْهُ .\r\n\r\nترجمه\r\nفرماندهء سپاهت را كسى قرار ده كه در نزد تو به خدا و پيامبر و امامت از همه خيرخواه‌تر و از همه پاك‌دل‌تر و عاقل‌تر باشد ، از كسانى كه دير خشم مىگيرد و زود عذر مىپذيرد . كسى باشد كه نسبت به ضعفا رئوف و مهربان و در برابر زورمندان پرقدرت باشد ، كسى كه مشكلات ، او را از جا به در نمىبرد و ضعف ، او را به زانو در نمىآورد . سپس به سراغ كسانى برو كه داراى شخصيت و اصالتِ خانوادگى از خاندان‌هاى صالح و خوش سابقه و داراى برازندگى و شجاعت و سخاوت و كرم باشند ، زيرا آنها كانون كرامت و شاخه‌هاى نيكى و شايستگى هستند . سپس كارها ( و مشكلات و نيازهاى ) آنها را بررسى كن آن‌گونه كه پدر\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nو مادر از فرزندشان تفقد مىكنند . هرگز نبايد چيزى كه آنها را به وسيلهء آن تقويت كرده‌اى در نظر تو بزرگ آيد و نيز نبايد لطف و محبتى را كه دربارهء آنها ابراز مىدارى ، هرچند كوچك باشد حقير بشمرى . اين امر آنها را به خيرخواهى و حسن ظن نسبت به تو وادار مىكند ( و پيوندهاى عاطفى را محكم مىسازد ) .\r\nهرگز تفقد و تلاش براى اصلاح امور كوچكِ آنها را به سبب تكيه كردن بر اصلاح امور كلى آنها رها مساز ؛ زيرا رفع نيازهاى كوچك براى خود جايگاهى دارد كه از آن بهره‌مند مىشوند همان‌گونه كه رفع نيازهاى مهم موقعيتى دارد كه از آن بىنياز نخواهند بود .\r\n\r\nشرح و تفسير شرايط فرمانده لشكر\r\nامام عليه السلام در اين بخش از عهدنامه به تفصيل از شرايط فرماندهان لشكر سخن مىگويد كه از قبيل ذكر تفصيل بعد از اجمال است و در مجموع براى فرماندهان لشكر چهارده وصف ذكر مىكند . مىفرمايد : « فرماندهء سپاهت را كسى قرار ده كه در نزد تو به خدا و پيامبر و امامت از همه خيرخواه‌تر و از همه پاك‌دل‌تر و عاقل‌تر باشد » ؛\r\n( فَوَلِّ مِنْ جُنُودِكَ أَنْصَحَهُمْ فِي نَفْسِكَ لِلَّهِ وَلِرَسُولِهِ وَلِإِمَامِكَ ، وَأَنْقَاهُمْ جَيْباً « 1 » ، وَأَفْضَلَهُمْ حِلْماً ) .\r\nاين اوصاف سه‌گانه سبب مىشود اوّلًا فرماندهء لشكر تنها به فكر پيشرفت آيين حق و عظمت پيامبر اكرم و پيروزى امام باشد . ثانياً خالصانه و مخلصانه در اين راه بكوشد و ثالثا با بردبارى و عقل و درايتِ كافى امور لشكر را سامان بخشد .\r\n\r\n\r\n","description":"","footnote":"\r\n( 1 ) . « جيب » در اصل به معناى يقهء پيراهن و گريبان است و از آنجايى كه اين قسمت از پيراهن با سينه مجاورت دارد و سينه نيز با قلب مجاور است اين واژه گاه بر سينه و گاه بر قلب نيز اطلاق مى گردد .\r\n","page_name":" 464 ","page_number":464},
  {"content":"\r\n\r\nواژهء « حلم » در اينجا ممكن است به معناى عقل « 1 » و شايد به معناى خويشتن‌دارى و بردبارى باشد . جمله‌هاى بعد از آن معناى دوم را تقويت مىكند .\r\nآن‌گاه امام بعد از ذكر اين سه وصف به دو وصف ديگر اشاره مىكند كه در واقع تفصيلى است براى وصف اخير . مىفرمايد : « ( فرماندهء لشكر تو بايد ) از كسانى باشد كه دير خشم مىگيرد و زود عذر مىپذيرد » ؛\r\n( مِمَّنْ يُبْطِئُ عَنِ الْغَضَبِ ، وَيَسْتَرِيحُ إِلَى الْعُذْرِ ) .\r\nبديهى است منظور سهل‌انگارى و عذرپذيرى در برابر مسائل مهم و سرنوشت‌ساز نيست منظور خطاهاى جزئى است كه ممكن است از همه كس سر بزند . فرماندهء لشكر بايد در برابر اين امور خونسرد و عذرپذير باشد .\r\nحضرت در ادامهء اين سخن به چهار وصف ديگر اشاره كرده مىفرمايد :\r\n« كسى باشد كه نسبت به ضعفا رئوف و مهربان و در برابر زورمندان پرقدرت باشد ، كسى كه مشكلات ، او را از جا به در نمىبرد و ضعف ، او را به زانو در نمىآورد » ؛\r\n( وَيَرْأَفُ بِالضُّعَفَاءِ ، وَيَنْبُو « 2 » عَلَى الْأَقْوِيَاءِ ، وَمِمَّنْ لَايُثِيرُهُ « 3 » الْعُنْفُ ، وَلَا\r\nيَقْعُدُ بِهِ الضَّعْفُ ) .\r\nاين اوصاف از آن كسانى است كه با شخصيت ، شجاع و پراستقامت باشند ؛ چنين افرادى در برابر افراد ضعيف مهربانند . آنها را در زير چتر حمايت خود مىگيرند و مورد محبّت قرار مىدهند و به عكس در برابر زورمندان با قدرت مىايستند و هرگز سر خود را در مقابل آنها خم نمىكنند . مشكلات را با عقل وتدبير وقدرت حل مىكنند و در برابر هيچ‌كس وهيچ‌كارى ضعف نشان نمىدهند .\r\n\r\n\r\n","description":"","footnote":"\r\n( 1 ) . قرآن مجيد دربارهء كافران مىگويد : « أَمْ تَأْمُرُهُمْ أَحْلامُهُمْ بِهذا أَمْ هُمْ قَوْمٌ طاغُونَ » . ( طور ، آيهء 32 )\r\n( 2 ) . « يَنْبو » از ريشهء « نَبْو » بر وزن « نذر » در اصل به معناى اثر نگذاشتن شمشير و تير و امثال آن است سپس به‌معناى موافق نبودن و تسليم نشدن به‌كار رفته و در عبارت بالا همين معنا اراده شده است .\r\n( 3 ) . « لايُثيرُهُ » از ريشهء « اثاره » به معناى برانگيختن و يا برانگيزاندن آمده است .\r\n","page_name":" 465 ","page_number":465},
  {"content":"\r\n\r\nآن‌گاه بعد از بيان اين اوصاف نه‌گانه ، امام عليه السلام به هشت وصف ديگر و صفات برجستهء يك فرماندهء لايق اشاره كرده مىفرمايد : « سپس به سراغ كسانى برو كه داراى شخصيت و اصالتِ خانوادگى از خاندان‌هاى صالح و خوش سابقه و داراى برازندگى و شجاعت و سخاوت و كرم باشند » ؛\r\n( ثُمَّ الْصَقْ بِذَوِي الْمُرُوءَاتِ وَالْأَحْسَابِ ، وَأَهْلِ الْبُيُوتَاتِ الصَّالِحَةِ ، وَالسَّوَابِقِ الْحَسَنَةِ ، ثُمَّ أَهْلِ النَّجْدَةِ وَالشَّجَاعَةِ ، وَالسَّخَاءِ وَالسَّمَاحَةِ ) .\r\n« مُرُوءَاتِ »\r\nجمع « مروت » از ريشهء « مَرء » گرفته شده كه معمولًا به معناى شخصيت استعمال مىشود .\r\n« أَحْسَابِ »\r\nجمع « حَسَب » اشاره به اصالت نژاد و جنبه‌هاى مثبت وراثت دارد مثل اينكه مىگوييم : فلان كس از طايفهء بنىهاشم و سادات صاحب احترام است .\r\n« أَهْلِ الْبُيُوتَاتِ الصَّالِحَةِ »\r\nاشاره به خاندان‌هايى است كه پاكدامن و صالح العمل هستند .\r\nو\r\n« السَّوَابِقِ الْحَسَنَةِ »\r\nناظر به خانواده‌هايى است كه نه تنها امروز بلكه در گذشته به سبب اعمال خوبشان نام نيكى از خود به يادگار گذارده‌اند .\r\n« النَّجْدَةِ »\r\nكه در اصل به معناى ارتفاع مىآيد در اينجا به معناى رفيع بودن مقام و روح بزرگ و جايگاه اجتماعى والاست .\r\n« الشَّجَاعَةِ »\r\nكه به معناى دلاورى است معناى روشنى دارد .\r\n« السَّخَاءِ »\r\nهمان مفهوم سخاوت را مىرساند .\r\nو\r\n« السَّمَاحَةِ »\r\nبه معناى سعهء صدر و بزرگوارى است .\r\nبنابراين هر يك از اين هشت واژه معانى متفاوتى دارد كه به يكى از فضايل و صفات برجستهء انسان اشاره دارد ، هرچند بعضى از مفسّران نهج‌البلاغه تعدادىاز آنها را مترادف شمرده‌اند ؛ مانند « نجده » و « سخاوت » و همچنين « سخاء » و « سماحت » و يا « احساب » و « اهل البيوتات الصالحة » .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nتعبير به\r\n« ألْصِقْ »\r\nكه مفهومش امر به چسبيدن است ، به داشتن روابط نزديك و تنگاتنگ اشاره دارد ؛ يعنى با گروه‌هايى كه چنين ويژگىهايى دارند جهت انتخاب فرماندهان لشكر ارتباط بر قرار كن .\r\nبىشك آنها كه داراى اين صفاتند قابل اعتمادتر و كارآيى بيشتر و قرين فتح و پيروزىاند .\r\nنژاد ، وراثت ، حسن سابقه و اعمالى كه نشانهء بزرگوارى و شجاعت و سخاوت و جوانمردى است همگى مىتواند دليلى بر شخصيت والاى صاحب آن باشد و در واقع امام در اينجا به نوعى روانكاوى و روان‌شناسى دست زده تا مالك بتواند بهترين را براى فرماندهى لشكر برگزيند .\r\nاز اين رو امام در ادامهء اين سخن مىفرمايد : « زيرا آنها كانون كرامت و شاخه‌هاى نيكى و شايستگى هستند » ؛\r\n( فَإِنَّهُمْ جِمَاعٌ « 1 » مِنَ الْكَرَمِ ، وَشُعَبٌ مِنَ\r\nالْعُرْفِ ) .\r\nتعبير به\r\n« عُرْف »\r\nبه همهء انواع نيكىها اشاره دارد . اين واژه از مادهء عرفان و معرفت گرفته شده و به معناى معروف و شناخته شده مىآيد . از آنجا كه نيكىها و خوبىها براى روح و عقل انسان امورى شناخته شده هستند از آن تعبير به عرف يا معروف مىشود و به عكس زشتىها و بدىها كه با روح پاك انسان سنخيت ندارند امورى ناشناخته و منكر محسوب مىشوند . امام عليه السلام در اين عبارت مىفرمايد : كسانى كه واجد آن صفات هشت‌گانه باشند ، كانونى از شخصيت و كرم و شعبه‌هايى از صفات برجستهء انسانى هستند .\r\nآن‌گاه امام بعد از ذكر اين اوصاف مهم و برجسته ، براى فرماندهان لشكر چهار دستور دربارهء طرز رفتار با آنان صادر مىكند . نخست مىفرمايد : « سپس\r\n\r\n\r\n","description":"","footnote":"\r\n( 1 ) . « جِماع » همان‌گونه كه قبلًا گفتيم در اصل مصدر است و در اين‌گونه موارد به معناى وصفى به‌كار مىروديعنى جامع بودن و جمع كردن .\r\n","page_name":" 467 ","page_number":467},
  {"content":"\r\n\r\nكارها ( و مشكلات و نيازهاى ) آنها را بررسى كن آن‌گونه كه پدر و مادر از فرزندشان تفقد مىكنند » ؛\r\n( ثُمَّ تَفَقَّدْ مِنْ أُمُورِهِمْ مَا يَتَفَقَّدُ الْوَالِدَانِ مِنْ وَلَدِهِمَا ) .\r\nبه اين ترتيب فرماندهء لشكر نسبت به فرماندهان جزء بلكه نسبت به همهء لشكر بايد همچون پدر و مادر دلسوز ، پر محبّت و جستجوگر دربارهء نيازهايشان باشد و پيوند عاطفى محكمى با آنها برقرار سازد كه سبب وفادارى آنها به فرمانده و پايدارى آنان در ميدان جنگ شود .\r\nدر دستور دوم مىافزايد : « هرگز نبايد چيزى كه آنها را به وسيلهء آن تقويت كرده‌اى در نظر تو بزرگ آيد » ؛\r\n( وَلَا يَتَفَاقَمَنَّ « 1 » فِي نَفْسِكَ شَيْءٌ قَوَّيْتَهُمْ بِهِ ) .\r\nاشاره به اينكه هر اندازه خدمات تو بزرگ باشد باز هم آن را كوچك بشمر و در فكر بهتر از آن باش .\r\nدر دستور سوم مىفرمايد : « و نيز نبايد لطف و محبّتى را كه دربارهء آنها ابراز مىدارى ، هرچند كوچك باشد حقير بشمرى » ؛\r\n( وَلَا تَحْقِرَنَّ لُطْفاً تَعَاهَدْتَهُمْ « 2 » بِهِ\r\nوَإِنْ قَلَّ ) .\r\nآن‌گاه امام عليه السلام دليلى براى اين گفتار خود ( رسيدگى به امور كلى و جزئى فرماندهان لشكر و سپاه ) ذكر كرده و مىفرمايد : « اين امر آنها را به خيرخواهى و حسن ظن به تو وادار مىكند ( و پيوندهاى عاطفى را محكم مىسازد ) » ؛\r\n( فَإِنَّهُ دَاعِيَةٌ لَهُمْ إِلَى بَذْلِ النَّصِيحَةِ لَكَ ، وَحُسْنِ الظَّنِّ بِكَ ) .\r\nدر چهارمين دستور مىفرمايد : « هرگز تفقد و تلاش براى اصلاح امور كوچكِ\r\n\r\n\r\n","description":"","footnote":"\r\n( 1 ) . « لَا يَتَفَاقَمَنَّ » از ريشهء « تفاقُم » به معناى بزرگ و خطير بودن است و از مادّهء « فقم » بر وزن « فهم » كه به همين معنا آمده است .\r\n( 2 ) . « تَعَاهَدْتَهُمْ » از ريشهء « تعاهُد » و از مادّهء « عهد » گاه به معناى پيمان بستن و گاه به معناى سرپرستىو رسيدگى نمودن است و اينكه در بعضى روايات وارد شده به هنگام ورود در مسجد « تعاهد نعلين » كنيد اشاره به همين معناى وارسى كردن جهت آلوده نبودن است ( در حديثى از پيغمبر اكرم صلى الله عليه و آله مىخوانيم : « تَعَاهَدُوا نِعَالَكُمْ عِنْدَ أَبْوَابِ مَسَاجِدِكُمْ » ( بحارالانوار ، ج 80 ، ص 367 ) . در عبارت بالا نيز همين معنا اراده شده است ؛ يعنى رسيدگى به امر لشكر .\r\n","page_name":" 468 ","page_number":468},
  {"content":"\r\n\r\nآنها را به سبب تكيه كردن بر اصلاح امور كلى آنها رها مساز ، زيرا رفع نيازهاى كوچك براى خود جايگاهى دارد كه از آن بهره‌مند مىشوند همان‌گونه كه رفع نيازهاى مهم موقعيتى دارد كه از آن بىنياز نخواهند بود » ؛\r\n( وَلَا تَدَعْ تَفَقُّدَ لَطِيفِ أُمُورِهِمُ اتِّكَالًا عَلَى جَسِيمِهَا ، فَإِنَّ لِلْيَسِيرِ مِنْ لُطْفِكَ مَوْضِعاً يَنْتَفِعُونَ بِهِ ، وَلِلْجَسِيمِ مَوْقِعاً لَايَسْتَغْنُونَ عَنْهُ ) .\r\nاين نكته كاملًا شايان دقت است كه فرماندهان ، بلكه تمام مديران جامعه نبايد از امور كوچك و بزرگ غافل شوند يا اينكه تنها به امور سرنوشت‌ساز و نيازهاى مهم و برجستهء جامعه بپردازند ، بلكه هر كدام را در جايگاه خود ببينند ، زيرا گاه مىشود فراموش كردن امور فرعى به همان اندازه آسيب مىرساند كه فراموش كردن امور كلى سبب مىشود .\r\nنكتهء جالب ديگر اينكه در تمام بحث‌هاى گذشته ، امام به‌جاى پرداختن به اهمّيّت آموزش‌هاى نظامى و مسائل مربوط به سلاح ، به امور معنوى و جنبه‌هاى روحى فرماندهان سپاه مىپردازد ، چون آنچه سبب پيروزى است اين امور است ، هرچند امور ديگر نيز جايگاه خود را دارد .\r\nدر دنياى امروز كمتر ديده مىشود كه براى انتخاب فرماندهان و مديران جامعه به سراغ ويژگىهاى خانوادگى و صفات معنوى و سخاوت و پاكدامنى و تقواى آنها بروند . به همين دليل بسيار ديده شده كه خيانت‌هاى بزرگ از سوى همين مديران صورت مىگيرد .\r\n* * *\r\n\r\n","description":"","footnote":"","page_name":" 469 ","page_number":469},
  {"content":"\r\n . \r\n","description":"","footnote":"","page_name":" 470 ","page_number":470},
  {"content":"\r\n\r\n\r\nبخش سيزدهم\r\nوَلْيَكُنْ آثَرُ رُءُوسِ جُنْدِكَ عِنْدَكَ مَنْ وَاسَاهُمْ فِي مَعُونَتِهِ ، وَأَفْضَلَ عَلَيْهِمْ مِنْ جِدَتِهِ ، بِمَا يَسَعُهُمْ وَيَسَعُ مَنْ وَرَاءَهُمْ مِنْ خُلُوفِ أَهْلِيهِمْ ، حَتَّى يَكُونَ هَمُّهُمْ هَمّاً وَاحِداً فِي جِهَادِ الْعَدُوِّ ؛ فَإِنَّ عَطْفَكَ عَلَيْهِمْ يَعْطِفُ قُلُوبَهُمْ عَلَيْكَ ، وَإِنَّ أَفْضَلَ قُرَّةِ عَيْنِ الْوُلَاةِ اسْتِقَامَةُ الْعَدْلِ فِي الْبِلَادِ ، وَظُهُورُ مَوَدَّةِ الرَّعِيَّةِ .\r\nوإِنَّهُ لَاتَظْهَرُ مَوَدَّتُهُمْ إِلَّا بِسَلَامَةِ صُدُورِهِمْ ، وَلَا تَصِحُّ نَصِيحَتُهُمْ إِلَّا بِحِيطَتِهِمْ عَلَى وُلَاةِ الْأُمُورِ ، وَقِلَّةِ اسْتِثْقَالِ دُوَلِهِمْ ، وَتَرْك اسْتِبْطَاءِ انْقِطَاعِ مُدَّتِهِمْ ، فَافْسَحْ فِي آمَالِهِمْ ، وَوَاصِلْ فِي حُسْنِ الثَّنَاءِ عَلَيْهِمْ ، وَتَعْدِيدِ مَا أَبْلَى ذَوُو الْبَلَاءِ مِنْهُمْ ؛ فَإِنَّ كَثْرَةَ الذِّكْرِ لِحُسْنِ أَفْعَالِهِمْ تَهُزُّ الشُّجَاعَ ، وَتُحَرِّضُ النَّاكِلَ ، إِنْ شَاءَ اللَّهُ . ثُمَّ اعْرِفْ لِكُلِّ امْرِئٍ مِنْهُمْ مَا أَبْلَى ، وَلَا تَضُمَّنَّ بَلَاءَ امْرِئٍ إِلَى غَيْرِهِ ، وَلَا تُقَصِّرَنَّ بِهِ دُونَ غَايَةِ بَلَائِهِ ، وَلَا يَدْعُوَنَّكَ شَرَفُ امْرِئٍ إِلَى أَنْ تُعْظِمَ مِنْ بَلَائِهِ مَا كَانَ صَغِيراً ، وَلَا ضَعَةُ امْرِئٍ إِلَى أَنْ تَسْتَصْغِرَ مِنْ بَلَائِهِ مَا كَانَ عَظِيماً .\r\n\r\nترجمه\r\nبرترين فرماندهان لشكر نزد تو بايد كسانى باشند كه در كمك به سپاهيان بيش از همه مواسات كنند و از امكانات خود بيشتر به آنان كمك نمايند ، به اندازه‌اى كه هم نفرات سربازان و هم كسانى كه تحت تكفّل آنها هستند به خوبى اداره شوند ؛ به گونه‌اى كه همهء آنها به يك چيز بينديشند و آن جهاد با دشمن است ، زيرا محبّت و مهربانى تو به آنان قلب‌هايشان را به تو متوجه مىسازد .\r\n( بدان ) برترين چيزى كه موجب روشنايى چشم زمامداران مىشود برقرارى\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nعدالت در همهء بلاد و آشكار شدن علاقه و محبّت رعايا به آنهاست و محبّت و علاقهء رعايا نسبت به آنها جز با پاكى دل‌هايشان ( و بر طرف شدن هرگونه سوء ظن به زمامداران ) آشكار نمىشود و خيرخواهى آنها در صورتى كاملًا مفيد واقع مىشود كه با ميل خود گرداگرد زمامداران جمع شوند و حكومتِ آنها بر ايشان سنگين نباشد و انتظارِ پايان گرفتن مدت حكومتشان را نكشند ، بنابراين ميدان آرزوها را ( براى زندگى ) در برابر سپاهت وسعت بخش ( و نيازهاى آنها را از اين نظر تأمين كن ) پيوسته آنها را تشويق نما و پياپى كارهاى مهمى را كه افرادى از آنها انجام داده‌اند برشمار ، زيرا يادآورىِ كارهاى نيكِ آنها افراد شجاعشان را به فعاليتِ بيشتر وامىدارد و كم‌كاران را به كار تشويق مىكند . ان‌شاءاللَّه .\r\nسپس بايد ارزش زحمات هر يك را به دقت بشناسى و هرگز كار خوب كسى را به ديگرى نسبت ندهى و ارزش خدمت او را كمتر از آنچه هست به حساب نياورى . مبادا شخصيت كسى موجب اين شود كه كار كوچكش را بزرگ بشمارى و يا كوچكى مقام كسى سبب گردد كه خدمت پر ارجش را ناچيز به حساب آورى .\r\n\r\nشرح و تفسير برترين فرماندهان لشكر\r\nامام عليه السلام در اين بخش از عهدنامه به دنبال توصيه‌هايى كه براى انتخاب فرماندهانِ لشكر در بخش سابق نموده بود ، به سراغ اهتمام به امر سپاه و لشكر مىرود و به مالك توصيه مىكند فرماندهانى انتخاب كن كه به امور لشكر بهتر رسيدگى كنند . مىفرمايد : « برترين فرماندهان لشكر نزد تو بايد كسانى باشند كه در كمك به سپاهيان بيش از همه مواسات كنند و از امكانات خود بيشتر به آنان كمك نمايند ، به اندازه‌اى كه هم نفرات سربازان و هم كسانى كه تحت تكفّل آنها\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nهستند به خوبى اداره شوند ؛ به گونه‌اى كه همهء آنها به يك چيز بينديشند و آن جهاد با دشمن است » ؛\r\n( وَلْيَكُنْ آثَرُ « 1 » رُءُوسِ جُنْدِكَ عِنْدَكَ مَنْ وَاسَاهُمْ فِي مَعُونَتِهِ ،\r\nوَأَفْضَلَ عَلَيْهِمْ مِنْ جِدَتِهِ « 2 » ، بِمَا يَسَعُهُمْ وَيَسَعُ مَنْ وَرَاءَهُمْ مِنْ خُلُوفِ « 3 » أَهْلِيهِمْ ، حَتَّى\r\nيَكُونَ هَمُّهُمْ هَمّاً وَاحِداً فِي جِهَادِ الْعَدُوِّ ) .\r\nدر دنياى امروز رابطهء ميان فرماندهان لشكر و افراد يگان‌ها روابطى خشك و به اصطلاح « نظامى » است نه عاطفى ؛ روابطى كه غالباً بر محور جريمه و مجازات و بازداشت و تهديد دور مىزند در حالى كه امام ، چهارده قرن پيش تأكيد فرموده كه روابط بايد عاطفى باشد و بايد فرماندهان مشكلاتِ افراد سپاه و حتى مشكلات خانواده‌هاى آنها را در نظر بگيرند و به اندازهء كافى زندگى آنها را تأمين كنند تا هنگامى كه به ميدان جهاد گام مىنهند تنها به فكر نبرد با دشمن باشند نه غير آن . بديهى است چنين لشكرى به پيروزى نزديك‌تر است .\r\nهرگاه نفرات لشكر يك چشم به سوى ميدان دوخته باشند و با چشم ديگر به پشت سر به خانواده و فرزند خويش نگاه كنند و نگران آنها باشند اراده و عزمشان براى جنگيدن با دشمن سست مىشود .\r\nجالب اينكه امام عليه السلام در زندگى شخصى خود حدّاكثر زهد را رعايت مىكند و حتى به فرمانداران و فرماندهان نيز اين توصيه را دارد كه شرح آن در نامهء امام به عثمان بن حنيف گذشت ؛ ولى به گروه‌هايى كه تحت كفالت او هستند توصيهء گشايش زندگى در حد معقول دارد .\r\nآن‌گاه امام عليه السلام در مقام بيان علت براى اين دستور بر آمده مىفرمايد : « زيرا\r\n\r\n\r\n","description":"","footnote":"\r\n( 1 ) . « آثَر » در اينجا صيغهء افعل تفضيل است و به معناى برترين آمده ، از ريشهء « ايثار » به معناى برترى دادن‌ديگرى است .\r\n( 2 ) . « جِدَة » به معناى توانايى مالى است . اين واژه مصدر و از ريشهء « وجود » گرفته شده است .\r\n( 3 ) . « خُلُوف » جمع « خَلْف » به معناى بازماندگانى است كه انسان به هنگام سفر از خود در وطن مىگذارد و معمولًا به زنان و فرزندان كوچك و افراد ناتوان اطلاق مىشود .\r\n","page_name":" 473 ","page_number":473},
  {"content":"\r\n\r\nمحبّت و مهربانى تو به آنان قلب‌هايشان را به تو متوجه مىسازد » ؛\r\n( فَإِنَّ عَطْفَكَ عَلَيْهِمْ يَعْطِفُ قُلُوبَهُمْ عَلَيْكَ ) .\r\nبا توجّه به اينكه بر حسب ظاهرِ عبارت ضمير در « عَلَيْهِم » و « قُلُوبَهُم » به افراد سپاه بر مىگردد مفهوم كلام چنين مىشود : هنگامى كه تو از طريق فرماندهان لشكر به لشكر محبّت كنى ، لشكريان از صميم دل تو را دوست مىدارند و وفادار خواهند بود . « 1 »\r\nآن‌گاه امام عليه السلام در ادامهء اين سخن به نكتهء مهمى اشاره مىكند كه سبب بقاى دولت‌ها ، حكومت‌ها و مديريت‌هاست . مىفرمايد : « ( بدان ) برترين چيزى كه موجب روشنايى چشم زمامداران مىشود برقرارى عدالت در همهء بلاد و آشكار شدن علاقه و محبّت رعايا به آنهاست » ؛\r\n( وَإِنَّ أَفْضَلَ قُرَّةِ عَيْنِ الْوُلَاةِ اسْتِقَامَةُ الْعَدْلِ فِي الْبِلَادِ ، وَظُهُورُ مَوَدَّةِ الرَّعِيَّةِ ) .\r\nاشاره به اينكه گسترش عدل و داد سبب پيوند عاطفى ميان مردم و زمامداران مىشود كه بهترين وسيله براى حفظ حكومت است .\r\nسپس به عوامل ظهور مودّت و محبّت مردم اشاره كرده مىفرمايد : « محبّت و علاقهء رعايا به آنها جز با پاكى دل‌هايشان ( و بر طرف شدن هرگونه سوء ظن به زمامداران ) آشكار نمىشود » ؛\r\n( و إِنَّهُ لَاتَظْهَرُ مَوَدَّتُهُمْ إِلَّا بِسَلَامَةِ صُدُورِهِمْ ) .\r\nسلامتِ صدور اشاره به خوش‌بينى و نفى هر گونه كينه و عداوت است .\r\nبديهى است كه اگر رعايا به اعمال زمامداران خوش‌بين باشند و هيچ‌گونه كينه\r\n\r\n\r\n","description":"","footnote":"\r\n( 1 ) . با توجّه به اينكه سخن از رابطهء عاطفى فرماندهان لشكر با لشكر بود نه از رابطهء مالك و افراد لشكر ، لذا در مرجع ضماير بالا نوعى ناهماهنگى به نظر مىرسد ؛ ولى اگر به اين واقعيت توجّه كنيم كه مرحوم سيّد رضى جمله‌هايى را در اين وسط حذف كرده همان جمله‌هايى كه در كتاب تحف‌العقول و كتاب تمام نهج‌البلاغه آمده است ، آن‌گاه معلوم مىشود امام قبل از اين جمله سفارشى به مالك دربارهء اهتمام به امور فرماندهان مىكند و مىگويد : « ثُمَّ وَاتِرْ إِعْلَامَهُمْ ذَاتَ نَفْسِكَ في إِيثَارِهِمْ وَالتَّكْرِمَةِ لَهُمْ ، وَالِارْصَادِ بِالتَّوْسِعَةِ وَحَقِّقْ ذَلِكَ بِحُسْنِ الْفِعَالِ وَالأَثَرِ وَالْعَطْفِ فَإِنَّ عَطْفَكَ عَلَيْهِم » . به همين جهت روشن مىشود كه ضميرهاى جمع به فرماندهان بر مىگردد و سخن از رابطهء آنها با مالك است ( دقت كنيد ) .\r\n","page_name":" 474 ","page_number":474},
  {"content":"\r\n\r\nو عداوتى از آنان به دل نگيرند محبّت و وفادارى آنان به حكومت آشكار مىگردد .\r\nاين تعبير ممكن است اشاره به اين باشد كه بسيارى از مردم به حكم اجبار و خوف و ترس ، ممكن است ثناخوان زمامداران باشند در حالى كه سلامتِ صدور ندارند . مودت واقعى زمانى ظاهر و آشكار مىشود كه دل‌هاى آنها به زمامداران علاقه‌مند باشد .\r\nدر ادامه مىافزايد : « خيرخواهى آنها در صورتى كاملًا مفيد واقع مىشود كه با ميل خود گرداگرد زمامداران جمع شوند و حكومتِ آنها بر ايشان سنگين نباشد و انتظارِ پايان گرفتن مدت حكومتشان را نكشند » ؛\r\n( وَلَا تَصِحُّ نَصِيحَتُهُمْ إِلَّا بِحِيطَتِهِمْ عَلَى وُلَاةِ الْأُمُورِ ، وَقِلَّةِ اسْتِثْقَالِ « 1 » دُوَلِهِمْ ، وَتَرْك اسْتِبْطَاءِ « 2 » انْقِطَاعِ مُدَّتِهِمْ ) .\r\nجالب اينكه امام براى دوام و بقاى حكومت‌ها روى مسألهء قدرت ظاهرى و تسلط لشكر و نيروى انتظامى و اطلاعاتى بر مردم تكيه نمىكند ، بلكه تمام تكيه‌اش بر دل‌هاى مردم و جنبه‌هاى عاطفى آنان است و راه جلب محبّت آنان را نيز به خوبى نشان مىهد . در حالى كه در گذشته و حتى دنياى امروز بسيارى از حكومت‌ها بقاى خود را در گروى سلطهء ظاهرى بر مردم مىشمرند و غالباً ديده‌ايم مردم ناراضى با فراهم آمدن فرصت بر ضد آنها قيام كرده‌اند و طومار قدرتشان را در هم پيچيده‌اند .\r\nدر شرح نهج‌البلاغهء مرحوم علّامهء شوشترى آمده است كه « زهرى » مىگويد :\r\n« روزى وارد بر عمر بن عبد العزيز شدم در همان اثنا كه من نزد او بودم نامه‌اى از يكى از فرماندارانش به او رسيد كه مضمونش اين بود كه شهر او نياز به تعمير و مرمت دارد . من به او گفتم : اتفاقاً يكى از فرمانداران على عليه السلام شبيه اين نامه را به\r\n\r\n\r\n","description":"","footnote":"\r\n( 1 ) . « اسْتِثْقال » يعنى سنگين شمردن از ريشهء « ثِقْل » گرفته شده است .\r\n( 2 ) . « استبطاء » به معناى كند شمردن از ريشهء « بُطْء » بر وزن « قطب » به معناى كند بودن گرفته شده است .\r\n","page_name":" 475 ","page_number":475},
  {"content":"\r\n\r\nآن حضرت نوشته بود و امام در پاسخ او نوشت :\r\n« أمَّا بَعْدُ ، فَحَصِّنْها بِالْعَدْلِ وَنَقِّ طُرُقَها مِنَ الْجَوْرِ ؛\r\nبعد از حمد و ثناى الهى شهر خود را با عدالت محكم كن و جاده‌هايش را از ظلم و جور پاك گردان » با شنيدن اين سخن ، عمر بن عبدالعزيز همان را در پاسخ فرماندارش نوشت . « 1 »\r\nسپس امام عليه السلام در مورد تشويق‌هاى مادى مىفرمايد : « بنابراين ميدان آرزوها را ( براى زندگى ) در برابر سپاهت وسعت بخش ( و نيازهاى آنها را از اين نظر تأمين كن ) » ؛\r\n( فَافْسَحْ فِي آمَالِهِمْ « 2 » ) .\r\nآمال ( آرزوها ) مفهوم وسيعى دارد كه شامل تمام نيازهاى ضرورى و رفاهى مىشود . بديهى است اگر فرماندهان لشكر و سپاهيان فكرشان از ناحيهء تأمين زندگى راحت نباشد كارآيى آنها در ميدان نبرد كم مىشود .\r\nامام عليه السلام در ادامهء اين سخن به تشويق‌هاى روانى پرداخته مىفرمايد : « پيوسته آنها را تشويق نما و پياپى كارهاى مهمى را كه افرادى از آنها انجام داده‌اند برشمار ، زيرا يادآورىِ كارهاى نيكِ آنها افراد شجاعشان را به فعاليتِ بيشتر وامىدارد و كم‌كاران را به كار تشويق مىكند . ان شاء اللَّه » ؛\r\n( وَوَاصِلْ فِي حُسْنِ الثَّنَاءِ عَلَيْهِمْ ، وَتَعْدِيدِ مَا أَبْلَى ذَوُو الْبَلَاءِ « 3 » مِنْهُمْ فَإِنَّ كَثْرَةَ الذِّكْرِ لِحُسْنِ أَفْعَالِهِمْ\r\n\r\n\r\n","description":"","footnote":"\r\n( 1 ) . شرح نهج‌البلاغهء علّامهء شوشترى ، ج 8 ، ص 538 . اين داستان در تاريخ يعقوبى ، ج 2 ، ص 306 آمده است .\r\n( 2 ) . گاه تصور مىشود كه ضمير « آمالِهِم » و ضميرهاى جمع كه بعد از آن آمده بايد به رعايا برگردد ، زيرا قبلًا ضماير مشابهى بوده كه تمام به آنها بازگشت مىكرده ؛ ولى قراين موجود در عبارت ( مانند واژهء شجاع وناكِل ) نشان مىدهد كه اين جمله‌ها بازگشتى است به مسائل مربوط به فرماندهان .\r\nاضافه بر اين مرحوم سيّد رضى به هنگام گزينش جمله‌ها ، جمله‌اى در اين وسط بوده كه آن را محذوف داشته در حالى كه اين جمله بيانگر بازگشت اين توصيه‌ها به فرماندهان لشكر است . در تحف العقول بعد از ذكر جملهء « انقِطاعِ مُدَّتِهِم » آمده است : « ثُمَّ لا تَكْلَنْ جُنُودَكَ إلى مَغْنَمٍ وَزَعْتَهُ بَيْنَهُمْ » . ( تحف‌العقول ، ص 89 ) .\r\n( 3 ) . « بلاء » معناى اصلى آن آزمايش كردن است كه گاه به‌وسيلهء نعمت‌ها و گاه مصائب صورت مىگيرد و به‌همين جهت بلاء گاه به معناى نعمت و گاه به معناى مصيبت آمده است . در عبارت بالا اشاره به كارهاى قهرمانانه‌اى است كه از لشكر صادر مىشود ( اين واژه از ريشهء « بَلى يَبْلو » است و واژهء أبلى كه در عبارات بالاست نيز از همين ماده گرفته شده است ) .\r\n","page_name":" 476 ","page_number":476},
  {"content":"\r\n\r\nتَهُزُّ « 1 » الشُّجَاعَ وَتُحَرِّضُ « 2 » النَّاكِلَ « 3 » إِنْ شَاءَ اللَّهُ ) .\r\nبه يقين مسألهء تشويق افراد لايق و پركار هميشه براى پيشرفت كارهاى اجتماعى مؤثر بوده و هست و مخصوصاً در دنياى امروز بسيار به آن اهمّيّت داده مىشود . انتخاب استاد نمونه ، صنعتگر نمونه ، كشاورز نمونه و فرماندهان نمونه و دادن لوح سپاس و جايزه‌هاى بزرگ و عنوان كردن نام آنها در رسانه‌ها در همين راستا صورت مىگيرد .\r\nشايان توجّه اينكه اين تشويق‌ها - چنان‌كه امام در گفتار بالا اشاره فرموده - اثر مضاعف دارد ؛ از يك‌سو افراد لايق را به كار وامىدارد و از سوى ديگر افراد سست و كم‌كار كه خود را در آن ميان سر شكسته مىبينند به فكر تغيير مسير مىاندازد .\r\nآن‌گاه امام عليه السلام در ادامهء اين سخن - يعنى مسألهء تشويق‌ها - به توضيح بيشترى در اين زمينه پرداخته مىفرمايد : « سپس بايد ارزش زحمات هر يك را به دقت بشناسى و هرگز كار خوب كسى را به ديگرى نسبت ندهى و ارزش خدمت او را كمتر از آنچه هست به حساب نياورى » ؛\r\n( ثُمَّ اعْرِفْ لِكُلِّ امْرِئٍ مِنْهُمْ مَا أَبْلَى ، وَلَا تَضُمَّنَّ « 4 » بَلَاءَ امْرِئٍ إِلَى غَيْرِهِ ، وَلَا تُقَصِّرَنَّ بِهِ دُونَ غَايَةِ بَلَائِهِ )\r\nامام در اين سه جمله كه هر يك به نكتهء خاصى اشاره دارد و در عين حال مكمّل يكديگر است تأكيد مىكند كه مالك كاملًا مراقب باشد و ارزش زحمات\r\n\r\n\r\n","description":"","footnote":"\r\n( 1 ) . « تهزّ » از ريشهء « هزّ » بر وزن « حظّ » به معناى جنبش دادن و تحريك شديد است .\r\n( 2 ) . « تَحرّضْ » از ريشهء « تحريض » به معناى برانگيزاندن و ترغيب كردن بر چيزى است .\r\n( 3 ) . « النّاكِل » به معناى انسان كم‌كار يا ترسو و عقب‌نشينى كننده است ، از ريشهء « نكول » به معناى ترسيدن و عقب‌نشينى كردن گرفته شده است .\r\n( 4 ) . « لاتضمّنّ » از ريشهء « تضمّن » بر وزن « تعهد » به معناى در بر داشتن و شامل شدن چيزى است و در جملهء بالا به اين اشاره دارد كه نقاط قوت كسى را براى ديگرى قرار نده و ضميمهء ديگرى مساز .\r\n","page_name":" 477 ","page_number":477},
  {"content":"\r\n\r\nنفرات زير دست را بشناسد و اگر كسى انجام دهندهء اصلى كار مهمى بوده آن را به حسابِ او بگذارند به‌علاوه نه تنها خادم اصلى را بشناسند ، بلكه دقيقاً ميزان خدمت او نيز ارزيابى شود .\r\nآن‌گاه دو دستور ديگر در تكميل اين دستورات بيان مىكند و مىفرمايد :\r\n« مبادا شخصيت كسى موجب اين شود كه كار كوچكش را بزرگ بشمارى و يا كوچكى مقام كسى سبب گردد كه خدمت پر ارجش را ناچيز به‌حساب آورى » ؛\r\n( وَلَا يَدْعُوَنَّكَ شَرَفُ امْرِئٍ إِلَى أَنْ تُعْظِمَ مِنْ بَلَائِهِ مَا كَانَ صَغِيراً وَلَا ضَعَةُ امْرِئٍ إِلَى أَنْ تَسْتَصْغِرَ مِنْ بَلَائِهِ مَا كَانَ عَظِيماً ) .\r\nبه تعبير ديگر نخست به عمل نگاه كن سپس به شخص عامل . به عكس آنچه در ميان اكثر مردم معمول است كه نخست به عمل كننده نگاه مىكنند آن‌گاه به عمل و همين امر سبب مىشود در ارزيابى اعمال اشخاص گرفتار اشتباه و خطا شوند .\r\nشايان توجّه است كه امام در مجموع اين بخش از عهدنامهء خود نخست از صفات برجسته‌اى كه در فرماندهان لشكر است دم مىزند و بعد توصيه‌هاى لازم دربارهء افراد لشكر دارد و به دنبال آن سخن از عموم رعايا به ميان آورده و در پايان بار ديگر از مسائل مربوط به تشويق فرماندهان لشكر سخن مىراند و توصيه‌هاى مؤكدى به آن دارد .\r\nبنابراين چنين به نظر مىرسد كه امام در لابه‌لاى بحث‌هاى مربوط به فرماندهان و لشكريان به صورت جملهء معترضه از تمام توده‌هاى مردم و خيرخواهى براى آنان سخن گفته است .\r\n* * *\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nبخش چهاردهم\r\nوَارْدُدْ إِلَى اللَّهِ وَرَسُولِهِ مَا يُضْلِعُكَ مِنَ الْخُطُوبِ ، وَيَشْتَبِهُ عَلَيْكَ مِنَ الْأُمُورِ فَقَدْ قَالَ اللَّهُ تَعَالَى لِقَوْمٍ أَحَبَّ إِرْشَادَهُمْ : « يا أَيُّهَا الَّذِينَ آمَنُوا أَطِيعُوا اللَّهَ وَأَطِيعُوا الرَّسُولَ وَأُولِي الْأَمْرِ مِنْكُمْ فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَالرَّسُولِ » فَالرَّدُّ إِلَى اللَّهِ الْأَخْذُ بِمُحْكَمِ كِتَابِهِ ، وَالرَّدُّ إِلَى الرَّسُولِ الْأَخْذُ بِسُنَّتِهِ الْجَامِعَةِ غَيْرِ الْمُفَرِّقَةِ .\r\n\r\nترجمه\r\nامور مهمى كه بر تو ، سنگين مىشود و در كارهاى مختلف ، مشتبه و پيچيده مىگردد به خدا و پيامبر بازگردان ( و از گفتهء آنها براى كشف احكام كمك بگير ) .\r\nخداوند متعال به گروهى كه دوست دارد آنها را ارشاد و راهنمايى كند چنين فرموده : اى كسانى كه ايمان آورده‌ايد اطاعت كنيد خدا را و اطاعت كنيد پيامبر ( خدا ) و پيشوايان ( معصوم ) خود را و اگر در چيزى اختلاف كرديد آن را به خدا و رسولش ارجاع دهيد ( و از آنها داورى بطلبيد ) . باز گرداندن به خدا به معناى تمسك جستن به قرآن كريم و گرفتن دستور از آيات محكمات آن است و بازگرداندن به پيامبر همان تمسك به سنّت قطعى و مورد اتفاق آن حضرت است كه اختلافى در آن نيست .\r\n\r\nشرح و تفسير راه حلّ مشكلات\r\nامام عليه السلام در اين بخش از نامه به تبيين وظيفهء مالك در مسائل مربوط به احكام\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nشرع و به اصطلاح شبهات حكميه مىپردازد و راه كشف احكام الهى را در مسائل مربوط به لشكر ، جنگ و صلح و ساير مسائل مرتبط به حكومت به او نشان مىدهد و به اصطلاح او را به اجتهاد در احكام الهى با استفاده از منابع فرا مىخواند ، زيرا حضرت چنين آمادگى را در او مىديد . مىفرمايد : « امور مهمى كه بر تو ، سنگين مىشود و در كارهاى مختلف ، مشتبه و پيچيده مىگردد به خدا و پيامبر بازگردان ( و از گفتهء آنها براى كشف احكام كمك بگير ) » ؛\r\n( وَارْدُدْ إِلَى اللَّهِ وَرَسُولِهِ مَا يُضْلِعُكَ مِنَ الْخُطُوبِ ، وَيَشْتَبِهُ عَلَيْكَ مِنَ الْأُمُورِ ) .\r\nآن‌گاه به آيهء شريفه استناد مىكند و مىفرمايد : « خداوند متعال به گروهى كه دوست دارد آنها را ارشاد و راهنمايى كند چنين فرموده : اى كسانى كه ايمان آورده‌ايد اطاعت كنيد خدا را و اطاعت كنيد پيامبر ( خدا ) و پيشوايان ( معصوم ) خود را و اگر در چيزى اختلاف كرديد آن را به خدا و رسولش ارجاع دهيد ( و از آنها داورى بطلبيد ) » ؛\r\n( فَقَدْ قَالَ اللَّهُ تَعَالَى لِقَوْمٍ أَحَبَّ إِرْشَادَهُمْ\r\n« يا أَيُّهَا الَّذِينَ آمَنُوا أَطِيعُوا اللَّهَ وَأَطِيعُوا الرَّسُولَ وَأُولِي الْأَمْرِ مِنْكُمْ فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَالرَّسُولِ » « 1 » ) .\r\nسپس مىافزايد : « باز گرداندن به خدا به معناى تمسك جستن به قرآن كريم و گرفتن دستور از آيات محكمات آن است و بازگرداندن به پيامبر همان تمسك به سنّت قطعى و مورد اتفاق آن حضرت است كه اختلافى در آن نيست » ؛\r\n( فَالرَّدُّ إِلَى اللَّهِ الْأَخْذُ بِمُحْكَمِ كِتَابِهِ ، وَالرَّدُّ إِلَى الرَّسُولِ الْأَخْذُ بِسُنَّتِهِ الْجَامِعَةِ غَيْرِ الْمُفَرِّقَةِ ) .\r\nتعبير به\r\n« ما يُضْلِعُكَ »\r\nبا توجّه به اينكه « ضَلْع » ؛ ( بر وزن منع ) در اصل به معناى بار سنگينى است كه گاه انسان را به اين‌سو و آن‌سو مايل مىكند ، اشاره به اين است كه هر حكم مشكل و پيچيده‌اى پيش آمد بايد از طريق مراجعه به كتاب و سنّت حل شود .\r\n\r\n\r\n","description":"","footnote":"\r\n( 1 ) . نساء ، آيهء 59 .\r\n","page_name":" 480 ","page_number":480},
  {"content":"\r\n\r\nتعبير به « خُطُوب » جمع « خطب » ( بر وزن ختم ) به معناى كار مهم است ، در برابر امور كه به هر نوع كارى گفته مىشود . اشاره به اينكه هم در امور مهمه و هم در امور عادى هر كجا حكمش مشكل شد از نصوص كتاب و سنّت يا از عمومات و اطلاقات كمك بگير .\r\nتعبير به « أُولِى الأَمْر » به معناى صاحبان اختيار اشاره به پيشوايان معصوم است كه در آن زمان مصداقش خود امام بود .\r\nتعبير به « مُحْكَمُ كِتابِهِ » اشاره به محكمات آيات است كه در مفهوم و تفسير آن شك و ترديدى نيست .\r\nتعبير به « سنّت جامعهء غير مفرّقه » اشاره به احاديث و سيرهء نبوى است كه مورد قبول مسلمانان و مشهور در ميان آنهاست و اخذ به آن سبب هيچ‌گونه اختلاف و تفرقه‌اى نمىشود .\r\nدر اينجا اين سؤال پيش مىآيد كه چرا امام عليه السلام از دليل عقل و اجماع كه دو دليل قطعى از ادلهء چهارگانهء فقه است سخنى به ميان نياورده است ؟\r\nپاسخ آن روشن است ، زيرا كتاب و سنّت هم حجيت دليل عقل را صريحاً بيان كرده و هم حجيت اجماع را ؛ خواه اجماع را يك دليل مستقل بدانيم و يا آن را به سنّت و كلام معصوم بازگردانيم .\r\n\r\nنكته اولو الامر كيانند ؟\r\nدربارهء تفسير اولوا الامر در ميان مفسّران اختلاف نظر است . مفسّران اهل سنّت غالباً مقصود از آن را زمامداران و حاكمان وقت مىدانند و عجب اينكه استثنايى هم براى آن قائل نشده‌اند ! نتيجهء اين تفسير آن است كه مسلمانان وظيفه دارند از هر شكل حكومتى پيروى كنند حتى اگر حكومت مغول‌ها باشد .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nولى بعضى از مفسّران اخير كه روشن‌بينى بيشترى دارند مانند نويسندگان تفسير « المنار » و « فى ظلال » اولوا الامر را به معناى نمايندگان مردم و علما و صاحب‌منصبانى مىدانند كه داراى نقشى در زندگى مردم هستند ولى آن را مشروط به اين مىكنند كه بر خلاف مقررات اسلام نبوده باشد .\r\nاين در حالى است كه بعضى ديگر اولوا الامر را به دانشمندانى كه زمامدار معنوى هستند منحصر مىكنند و بعضى تنها خلفاى چهارگانه را اولوا الامر مىشمرند كه لازمهء آن اين مىشود در ازمنهء ديگر اولىالامرى وجود نخواهد داشت .\r\nبعضى ديگر صحابه را نيز جزء اولىالامر مىشمرند كه همان اشكال و ايراد به آن وارد است .\r\nولى مفسّران شيعه اتفاق نظر دارند كه اولىالامر تنها امامان معصومند كه پيشواى مردم از سوى خدا در تمام امور مادى و معنوى هستند . دليل آن هم روشن است و آن اينكه وجوب اطاعت از اولوا الامر كه در آيهء شريفه آمده مطلق است . بديهى است اطاعت مطلق از كسى كه ممكن است گرفتار گناه يا خطا بشود معنا ندارد . به‌خصوص اينكه اولو الامر بدون فاصله عطف بر رسول شده و « اطيعوا » كه پيش از آن آمده به طور يكسان پيغمبر اكرم و اولىالامر را شامل مىشود .\r\nشايان توجّه است كه بعضى از مفسّران اهل سنّت در اينجا انصاف داده و به اين حقيقت اعتراف كرده‌اند ؛ فخر رازى در تفسير خود ذيل اين آيه مىگويد :\r\n« كسى كه خدا اطاعت او را به طور قطع و بدون چون و چرا لازم بشمرد حتماً بايد معصوم باشد ، زيرا اگر معصوم از خطا نباشد به هنگامى كه مرتكب خطايى مىشود چنانچه پيروى از او لازم باشد با هيچ منطقى سازگار نيست . اين خود نوعى تضاد در حكم الهى ايجاد مىكند ، زيرا از يك‌سو مىگويد اين كار ممنوع\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nاست و از سوى ديگر دستور به پيروى از اولىالامر خطا كار مىدهد و مىگويد لازم است و اين در واقع سبب اجتماع امر و نهى در موضوع واحد مىشود » .\r\nسپس نتيجه مىگيرد كه اولىالامر در آيهء فوق به يقين ناظر به معصومين باشد .\r\nمنتها از آنجا كه فخر رازى معصوم بودن امامان اهل‌بيت عليهم السلام را نپذيرفته مىگويد :\r\n« مجموع امت اگر بر چيزى اتفاق كنند معصومند . و به اين ترتيب اولىالامر مجموعهء امت مىشوند » . « 1 » نتيجه اينكه اولىالامر به معناى اجماع است !\r\nولى فخر رازى از اين نكته غافل شده است كه قرآن مىگويد مسائلى كه بر شما پيچيده مىشود از طريق اطاعت اولىالامر حل كنيد واضح است كه مسائل مورد اتفاق و اجماع ، محدود و معدود است و نمىتوان مشكلات را از طريق به‌دست آوردن اتفاق همهء امت حل كرد . به‌علاوه از آيه استفاده مىشود كه مسلمانان بايد به حكومت اولىالامر تن در دهند و حكومت مجموعهء امت به اتفاق امكان پذير نيست حتى اگر از طريق انتخابات نمايندگان آنها براى اين امر برگزيده شوند كمتر ممكن است مردم در انتخاب نماينده به اتفاق آرا و بدون كمترين مخالفت اقدام كنند و به اين ترتيب اطاعت از اولىالامر به عنوان حاكمان اسلامى باطل مىشود .\r\nتنها سؤال مهمى كه مىماند اين است كه اولىالامر به معناى امام معصوم ، در زمان پيغمبر وجود نداشته ، چگونه قرآن به اطاعت آنها امر فرموده است ؟\r\nپاسخ اين سؤال روشن است ، زيرا مخاطبان آيه تنها كسانى نيستند كه در زمان پيغمبر و عصر نزول آيه مىزيستند ، بلكه آيه ناظر به همهء زمان‌هاست ، لذا اهل سنّت نيز زمامداران و حاكمان هر زمان را مشمول آن دانسته‌اند و حتى فخر رازى كه اولوا الامر را به معناى اجماع مسلمانان مىگيرد ، او هم اجماع در هر عصر و زمان را معيار قرار مىدهد .\r\n\r\n\r\n","description":"","footnote":"\r\n( 1 ) . تفسير فخر رازى ، ج 10 ، ص 144 ، چاپ مصر ، سنهء 1357 .\r\n","page_name":" 483 ","page_number":483},
  {"content":"\r\n\r\nبايسته است بدانيم در منابع اسلامى اعم از شيعه و اهل سنّت روايات متعددى وارد شده كه اولوا الامر در آن به على بن ابىطالب ( به عنوان يك مصداق كامل ) تفسير شده است . « 1 »\r\n* * *\r\n\r\n\r\n","description":"","footnote":"\r\n( 1 ) . براى اطلاع بيشتر از اين احاديث به احقاق الحق ، ج 3 ، ص 425 و تفسير نمونه ، ج 3 ، ذيل آيهء 59 سورهء نساء مراجعه شود .\r\n","page_name":" 484 ","page_number":484},
  {"content":"\r\n\r\n\r\nبخش پانزدهم\r\nثُمَّ اخْتَرْ لِلْحُكْمِ بَيْنَ النَّاسِ أَفْضَلَ رَعِيَّتِكَ فِي نَفْسِكَ ، مِمَّنْ لَاتَضِيقُ بِهِ الْأُمُورُ ، وَلَا تُمَحِّكُهُ الْخُصُومُ ، وَلَا يَتَمَادَى فِي الزَّلَّةِ ، وَلَا يَحْصَرُ مِنَ الْفَيْءِ إِلَى الْحَقِّ إِذَا عَرَفَهُ ، وَلَا تُشْرِفُ نَفْسُهُ عَلَى طَمَعٍ ، وَلَا يَكْتَفِي بِأَدْنَى فَهْمٍ دُونَ أَقْصَاهُ ؛ وَأَوْقَفَهُمْ فِي الشُّبُهَاتِ ، وَآخَذَهُمْ بِالْحُجَجِ ، وَأَقَلَّهُمْ تَبَرُّماً بِمُرَاجَعَةِ الْخَصْمِ ، وَأَصْبَرَهُمْ عَلَى تَكَشُّفِ الْأُمُورِ ، وَأَصْرَمَهُمْ عِنْدَ اتِّضَاحِ الْحُكْمِ ، مِمَّنْ لَا يَزْدَهِيهِ إِطْرَاءٌ . وَلَا يَسْتَمِيلُهُ إِغْرَاءٌ وَأُولَئِكَ قَلِيلٌ ، ثُمَّ أَكْثِرْ تَعَاهُدَ قَضَائِهِ ، وَافْسَحْ لَهُ فِي الْبَذْلِ مَا يُزِيلُ عِلَّتَهُ ، وَتَقِلُّ مَعَهُ حَاجَتُهُ إِلَى النَّاسِ . وَأَعْطِهِ مِنَ الْمَنْزِلَةِ لَدَيْكَ مَا لَايَطْمَعُ فِيهِ غَيْرُهُ مِنْ خَاصَّتِكَ ، لِيَأْمَنَ بِذَلِكَ اغْتِيَالَ الرِّجَالِ لَهُ عِنْدَكَ . فَانْظُرْ فِي ذَلِكَ نَظَراً بَلِيغاً ، فَإِنَّ هَذَا الدِّينَ قَدْ كَانَ أَسِيراً فِي أَيْدِي الْأَشْرَارِ ، يُعْمَلُ فِيهِ بِالْهَوَى ، وَتُطْلَبُ بِهِ الدُّنْيَا .\r\n\r\nترجمه\r\nسپس از ميان رعاياى خود برترين فرد را نزد خود براى قضاوت در ميان مردم برگزين . كسى كه امور مختلف وى را در تنگنا قرار ندهد و برخورد مخالفان و خصوم با يكديگر او را به خشم و لجاجت وا ندارد ، در لغزش و اشتباهاتش پافشارى نكند و هنگامى كه خطايش بر او روشن شود بازگشت به سوى حق بر او مشكل نباشد و نفس او به طمع تمايل نداشته باشد ، در فهم مطالب به اندك تحقيق اكتفا نكند و تا پايان پيش رود و در شبهات از همه محتاطتر باشد ، در تمسك به حجت و دليل از همه بيشتر پافشارى كند و با مراجعهء مكرر اطراف دعوا كمتر خسته شود ، در كشف حقيقت امور شكيباتر و به هنگام آشكار شدن حق در انشاى حكم از همه قاطع‌تر باشد . از كسانى كه\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nستايش فراوان ، او را مغرور نسازد ( و فريب ندهد ) و مدح و ثناى بسيار او را به ثنا خوان و مدح كننده متمايل نكند ، البته اين‌گونه افراد كم‌اند .\r\nسپس با جديت هرچه بيشتر داورىهاى او را بررسى كن و در بذل حقوق به او سفرهء سخاوتت را بگستران آنچنان كه نيازش را از بين ببرد و حاجتى به مردم پيدا نكند ( مبادا خداى نكرده آلوده به رشوه‌خوارى گردد ) و از نظر منزلت آن‌قدر مقامش را نزد خود بالا ببر كه احدى از ياران نزديك تو نسبت به نفوذ در او طمع نكند و به اين طريق از توطئهء و زيان رساندن اين‌گونه افراد در نزد تو در امان باشد سپس در آنچه گفتم با دقت بنگر ( و همهء اين دستورات را به طور دقيق اجرا كن ) زيرا اين دين اسير دست اشرار بود با هوا و هوس دربارهء آن عمل مىشد و به‌وسيلهء آن دنيا را طلب مىكردند ( از يك سو هواپرستى و از سوى ديگر دنياپرستى همهء اركان دين را متزلزل ساخته بود ) .\r\n\r\nشرح و تفسير قضات بايد واجد اين دوازده صفت باشند\r\nامام عليه السلام در اين بخش از نامهء خود به مالك اشتر بحث مهمى دربارهء قضات بيان داشته و آن را از بحث‌هاى ديگر مستقل كرده تا اشاره‌اى به استقلال قضايى باشد كه در دنياى امروز به آن اهمّيّت زيادى مىدهند و قوهء قضائيه را قوهء مستقلى در برابر قوهء اجرايى ( دولت ) و قوهء قانونگذارى مىشناسند . اضافه بر اين ذكر ويژگىهاى قضات بعد از ويژگىهاى فرماندهان لشكر اين پيام را دارد كه لشكر ، كشوراسلام را در مقابل‌اجانب حفظ مىكند وقوهء قضائيه در مقابل نزاع‌هاى داخلى ، و به بيان ديگر يكى ضامن امنيتى برونى است و ديگرى ضامن امنيتى درونى .\r\nنخست مىفرمايد : « سپس از ميان رعاياى خود برترين فرد را نزد خود براى قضاوت در ميان مردم برگزين » ؛\r\n( ثُم‌َّاخْتَرْلِلْحُكْمِ بَيْنَ النَّاس‌ِأَفْضَلَ رَعِيَّتِكَ فِينَفْسِكَ ) .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nاين تعبير مىرساند كه در مورد قضات حتماً بايد به سراغ برترين‌ها رفت ، چرا كه مسألهء قضاوت امرى بسيار سنگين ، حساس و سرنوشت‌ساز است كه تنها برترين‌ها مىتوانند آن را سر و سامان بخشند .\r\nتعبير به « اخْتَرْ » نشان مىدهد كه قضات با آراى مردم - آن‌گونه كه در بعضى كشورهاى امروز رايج است - انتخاب نمىشوند ، بلكه زمامدار و رهبر آنها را مستقيماً يا به‌وسيلهء افراد مورد اعتماد خود برمىگزيند ، زيرا مسألهء صلاحيت قضايى چيزى نيست كه مردم بتوانند دربارهء آن داورى كنند و رأى بدهند .\r\nآن‌گاه دوازده صفت براى آنها برمىشمارد كه در واقع از قبيل تفصيل پس از اجمال است و نشان مىدهد برترين‌ها چه كسانىاند :\r\n1 . مىفرمايد : « كسى كه امور مختلف وى را در تنگنا قرار ندهد » ؛\r\n( مِمَّنْ لَا تَضِيقُ بِهِ الْأُمُورُ ) .\r\nاشاره به اينكه آگاهى آنها دربارهء مسائل مختلف و قوانين اسلام و شناخت موضوعات در حدى باشد كه هر مسألهء پيچيده‌اى پيش آيد راه حل آن را بدانند و در تنگنا قرار نگيرند . به سخن ديگر هم به احكام شرع واقف باشد و هم در تشخيص موضوع آگاه تا بتواند رد فروع به اصول و استخراج فروع از اصول كند و اين وصف تنها در مجتهدان مبرّز وجود دارد .\r\n2 . در بيان دومين وصف مىفرمايد : « و برخورد مخالفان و خصوم با يكديگر او را به خشم و لجاجت وا ندارد » ؛\r\n( وَلَا تُمَحِّكُهُ « 1 » الْخُصُومُ ) .\r\nيعنى آن‌چنان سعهء صدرى داشته باشد كه اگر گاهى طرفين دعوا در محضر او به نزاع و جنجال برخيزند از كوره در نرود و حكم عادلانهء الهى را دربارهء آنها هرچند جسور و بىادب باشند صادر كند .\r\n3 . امام در سومين وصف قضات لايق و كارآمد مىفرمايد : « كسى كه در لغزش\r\n\r\n\r\n","description":"","footnote":"\r\n( 1 ) . « تُمَحِّكُهُ » از ريشهء « مَحْك » بر وزن « مكر » به معناى پرخاشگرى و لجاجت گرفته شده است .\r\n","page_name":" 487 ","page_number":487},
  {"content":"\r\n\r\nو اشتباهاتش پافشارى نكند » ؛\r\n( وَلَا يَتَمَادَى « 1 » فِي الزَّلَّةِ ) .\r\nبه يقين افراد لجوج هنگامى كه مرتكب خطايى شوند و متوجه گردند ، به آسانى حاضر نيستند مسير خود را تغيير داده و به سوى راه راست و صراط مستقيم باز گردند و همين سبب مىشود داورىهاى آنها ظالمانه و غير واقعى باشد آن هم ظلمى از روى عمد كه غير قابل بخشش است .\r\nقرآن مجيد دربارهء گروهى از كافران مىفرمايد : « « وَلَوْ رَحِمْناهُمْ وَكَشَفْنا ما بِهِمْ مِنْ ضُرٍّ لَّلَجُّوا في طُغْيانِهِمْ يَعْمَهُونَ » ؛ اگر به آنان رحم كنيم و ناراحتىها ( و مشكلات ) آنان را بر طرف سازيم ( نه تنها بيدار نمىشوند بلكه ) در طغيانشان لجاجت مىروزند و سرگردان مىشوند » . « 2 »\r\nبسيار مىشود كه لجاجت در فكر انسان چنان اثر مىگذارد كه باطل را حق مىبيند و حق را باطل . اميرمؤمنان عليه السلام مىفرمايد :\r\n« اللِّجاجُ يُفْسِدُ الرَّأْىَ ؛\r\nلجاجت فكر انسان را خراب مىكند » . « 3 » در جاى ديگر مىفرمايد :\r\n« اللِّجاجُ أكْثَرُ الْأشْياءِ\r\nمَضَرَّةً فِى الْعاجِلِ وَالْآجِلِ ؛\r\nلجاجت زيان‌بارترين امور در دنيا و آخرت است » . « 4 »\r\n4 . در چهارمين وصف مىفرمايد : « و هنگامى كه خطايش بر او روشن شود بازگشت به‌سوى حق براومشكل‌نباشد » ؛\r\n( وَلَايَحْصَرُ « 5 » مِن‌َالْفَيْءِ إِلَىالْحَقِّ إِذَاعَرَفَهُ ) .\r\nاين وصف در واقع چهرهء ديگرى از عدم لجاجت است و يا به تعبيرى ديگر نتيجهء آن است . انسانى كه لجوج نباشد هنگامى كه حق براى او روشن شود به راحتى به سوى حق باز مىگردد و تمام آثار خطاى خود را اصلاح مىكند . به\r\n\r\n\r\n","description":"","footnote":"\r\n( 1 ) . « يَتَمادى » از ريشهء « تمادى » و از مادّهء « مَدى » بر وزن « دوا » به معناى استمرار و ادامه و اصرار در انجام چيزى است .\r\n( 2 ) . مؤمنون ، آيهء 75 .\r\n( 3 ) . غررالحكم ، ص 65 ، ح 853 .\r\n( 4 ) . همان مدرك ، ص 463 ، ح 10640 .\r\n( 5 ) . « لايَحْصَر » از ريشهء « حصر » بر وزن « نصر » به معناى به تنگنا افتادن است و بسيار مىشود كه آن را درفروماندن به هنگام سخن گفتن اطلاق مىكنند و در عبارت بالا هر دو معنا ممكن است .\r\n","page_name":" 488 ","page_number":488},
  {"content":"\r\n\r\nسخن ديگر كسى كه شجاعت پذيرش خطا و اصلاح اشتباه خود را داشته باشد و اين گونه شجاعت از مهم‌ترين شاخه‌هاى اين فضيلت انسانى است .\r\n5 . « كسى كه نفس او به طمع تمايل نداشته باشد » ؛\r\n( وَلَاتُشْرِفُ نَفْسُهُ عَلَى طَمَعٍ ) .\r\nبديهى است اگر قاضى طمع‌كار باشد ، حتى گرفتار كمترين طمع شود به آسانى مىتوان او را با پيشنهاد رشوه فريب داد و از داورى به حق باز داشت .\r\nدر حديثى از مولا اميرمؤمنان عليه السلام مىخوانيم :\r\n« رَأْسُ الْوَرَعِ تَرْكُ الطَّمَعِ ؛\r\nاساس تقوا ترك گفتن طمع است » . « 1 »\r\nدر كلمات قصار مولا نيز مىخوانيم كه مىفرمايد :\r\n« أَكْثَرُ مَصَارِعِ الْعُقُولِ تَحْتَ بُرُوقِ الْمَطَامِعِ ؛\r\nبيشترين قربانگاه عقل‌ها در زير برق طمع‌هاست » . « 2 »\r\nبه ديگر سخن با توجّه به اينكه اشراف به معناى نظر كردن به چيزى از طرف بالا است اين تعبير امام اشاره به اين دارد كه انسان طمعكار از اوج فضيلت به حضيض رذيلت سقوط مىكند .\r\n6 . « كسى كه در فهم مطالب به اندك تحقيق اكتفا نكند و تا پايان پيش رود » ؛\r\n( وَلَا يَكْتَفِي بِأَدْنَى فَهْمٍ دُونَ أَقْصَاهُ ) .\r\nاشاره به اين كه قاضى بايد در فهم مسائل چنان با حوصله باشد كه تمام جوانب مسأله را خواه در شبهات حكميه باشد يا شبهات موضوعيه و شرايط متخاصمين كه نزد او به داورىها حضور مىيابند بررسى نمايد آن‌گاه حكم صادر كند .\r\n7 . « كسى كه در شبهات از همه محتاطتر باشد » ؛\r\n( وَأَوْقَفَهُمْ فِي الشُّبُهَاتِ ) .\r\nمىدانيم - همان‌گونه كه در حديث معروف نبوى وارد شده - امور بر سه گونه است : قسمتى حق بودن آن آشكار و قسمت ديگرى باطل بودن آن آشكار است\r\n\r\n\r\n","description":"","footnote":"\r\n( 1 ) . غررالحكم ، ص 272 ، ح 5954 .\r\n( 2 ) . نهج‌البلاغه ، كلمات قصار ، 219 .\r\n","page_name":" 489 ","page_number":489},
  {"content":"\r\n\r\nولى بخش سوم شبهات است ؛ يعنى امورى كه پى بردن به واقعيت آن آسان نيست . در اين گونه موارد دستور داده شده كه جانب احتياط را بگيريد و آن‌كس كه در وادى شبهات گام مىنهد سرانجام در محرمات مىلغزد و فرو مىرود و هر كس شبهات را ترك كند ، محرمات واقعى را بهتر ترك مىكند .\r\nرسول خدا صلى الله عليه و آله مىفرمايد :\r\n« حَلَالٌ بَيِّنٌ وَحَرَامٌ بَيِّنٌ وَشُبُهَاتٌ بَيْنَ ذَلِكَ فَمَنْ تَرَكَ الشُّبُهَاتِ نَجَا مِنَ الْمُحَرَّمَاتِ وَمَنْ أَخَذَ بِالشُّبُهَاتِ ارْتَكَبَ الْمُحَرَّمَاتِ وَهَلَكَ مِنْ حَيْثُ لَايَعْلَمُ » .\r\n« 1 »\r\nمفهوم اين سخن آن نيست كه قاضى از حكم كردن باز ايستد ، زيرا وظيفهء او به هر حال فصل خصومت و فيصله دادن نزاع است ، بلكه منظور آن است كه توقف كند و تمام جوانب را بررسى نمايد و ظلمت شبهات را با نور علم بر طرف سازد و گاه طرفين نزاع را به مصالحه كه مواقف احتياط است دعوت نمايد .\r\n8 . « كسى كه در تمسك به حجت و دليل از همه بيشتر پافشارى كند » ؛\r\n( وَآخَذَهُمْ بِالْحُجَجِ ) .\r\nمهم‌ترين برنامهء قاضى بررسى ادلهء طرفين دعواست ؛ دلايل قوى و قابل قبول و نيز خوددارى كردن از پذيرش دلايل ضعيف و آسيب‌پذير .\r\nاين احتمال نيز هست كه منظور از اين جمله آن باشد كه قاضى بايد بيش از هر كس در جستجوى دليل باشد به اين معنا كه گاه در مسألهء مورد دعوا ظاهراً هيچ دليلى نيست كه حق را روشن سازد ؛ ولى قاضى مىتواند با جستجوگرى در گوشه و كنار حادثه ، دلايل روشنى براى كشف حق از باطل پيدا كند همان‌گونه كه در بسيارى از قضاوت‌هاى اميرمؤمنان على عليه السلام وارد شده است كه حضرت با استفاده از جنبه‌هاى روانى يا مجرم را به اقرار وادار مىكرد و يا قراينى براى علم\r\n\r\n\r\n","description":"","footnote":"\r\n( 1 ) . كافى ، ج 1 ، ص 68 ، ح 1 .\r\n","page_name":" 490 ","page_number":490},
  {"content":"\r\n\r\nقاضى فراهم مىساخت ؛ مثلًا در داستان اختلاف دو زن بر سر يك كودك و پافشارى هر دو بر ادعاى خود كه قاعدتاً قاضى در اينجا بايد به حكم قرعه دعوا را فيصله دهد ، امام جستجوى دليلى كرد و آن اينكه دستور داد شمشيرى بياورند و فرمود من كودك را دو شقه مىكنم و هر شقه‌اى را به يكى از شما دو نفر مىدهم . مادر واقعى فرياد برآورد كه من از حق خود گذشتم كودك را به نفر ديگر بدهيد و امام عليه السلام با اين دليل مدعى راستين را از دروغين روشن ساخت و در قضاياى آن حضرت از اين نمونه بسيار است . « 1 »\r\n9 . « كسى كه با مراجعهء مكرر اطراف دعوا كمتر خسته شود » ؛\r\n( وَأَقَلَّهُمْ تَبَرُّماً « 2 »\r\nبِمُرَاجَعَةِ الْخَصْمِ ) .\r\nبسيار مىشود كه ارباب دعوا هر كدام دلايلى براى خود دست و پا مىكنند و پى در پى براى قاضى مزاحمت فراهم مىسازند . قاضى اگر كم‌حوصله باشد آنها را طرد مىكند و چه بسا دلايل واقعى با اين كار مكتوم مىماند ؛ ولى اگر پرحوصله باشد و ناراحت نشود حق بهتر به حق‌دار مىرسد .\r\nقاضى بايد به طرفين دعوا به مقدار كافى مجال دهد تا آنچه در توان دارند براى اثبات ادعاى خود عرضه كنند .\r\n10 . « كسى كه در كشف حقيقت امور شكيباتر باشد » ؛\r\n( وَأَصْبَرَهُمْ عَلَى تَكَشُّفِ الْأُمُورِ ) .\r\nبه يقين اگر قاضى عجول و شتاب‌زده باشد حقيقت امر مخصوصاً در دعاوى پيچيده براى او روشن نمىشود ؛ اما اگر صبور و شكيبا باشد و در صادر كردن حكم نهايى شتاب نكند بهتر مىتواند حق را به حق‌دار واقعى برساند .\r\n\r\n\r\n","description":"","footnote":"\r\n( 1 ) . وسائل‌الشيعة ، ج 18 ص 212 ح 11 و بحارالانوار ، ج 40 ، ص 252 ، ح 26 . براى آگاهى بيشتر به وسائل‌الشيعة ، ج 18 ، كتاب القضاء باب 21 مراجعه شود .\r\n( 2 ) . « تَبَرُّم » از ريشهء « برم » بر وزن « نرم » در اصل به معناى تابيدن ريسمان و طناب و امثال آن است و سپس بر هرچيز خسته كننده‌اى اطلاق شده و در جملهء بالا به معناى ناراحتى شديد و خستگى است .\r\n","page_name":" 491 ","page_number":491},
  {"content":"\r\n\r\nمعناى اين سخن آن نيست كه مانند زمان ما رسيدگى به پرونده‌ها را هر روز به بهانه‌اى به تأخير بيندازند و گاهى فيصلهء يك نزاع سال‌ها به تأخير بيفتد .\r\nمخصوصاً اگر پاى وكلاى پشت هم انداز در ميان باشد كه گاه با يك بهانهء كوچك رسيدگى به پرونده‌اى را چند ماه به عقب مىاندازند .\r\n11 . « كسى كه به هنگام آشكار شدن حق در انشاى حكم از همه قاطع‌تر باشد » ؛\r\n( وَأَصْرَمَهُمْ « 1 » عِنْدَ اتِّضَاحِ الْحُكْمِ ) .\r\nاشاره به اينكه محتاط بودن قاضى و شكيبا بودن در برابر طرفين دعوا و جستجوى حدّاكثرى ادله به اين معنا نيست كه در مقام انشاى حكم گرفتار وسواس شود و با روشن شدن حق در انشاى حكم امروز و فردا كند ، بلكه بايد مانند شمشيرى برنده نزاع را با انشاى حكم قاطع پايان دهد و به پيامدها و آثار متعاقب آن نينديشد ، چرا كه معمولًا انشاى حكم به نفع يكى از دو طرف دعوا موجب ناراحتى طرف مقابل و حاميان و دوستان و گاه طايفه و قبيلهء او مىشود و اين لازمهء طبعيت قضاوت است و آن كس كه در اين امور مىانديشد و مىخواهد احتياط كند نبايد بر مسند قضا بنشيند .\r\n12 . امام عليه السلام در آخرين وصف از اوصاف قاضى شايسته و لايق مىفرمايد :\r\n« از كسانى كه ستايش فراوان ، او را مغرور نسازد ( و فريب ندهد ) و مدح و ثناى بسيار او را به ثنا خوان و مدح كننده متمايل نكند » ؛\r\n( مِمَّنْ لَايَزْدَهِيهِ « 2 »\r\nإِطْرَاءٌ « 3 » وَلَا يَسْتَمِيلُهُ « 4 » إِغْرَاءٌ « 5 » ) .\r\n\r\n\r\n","description":"","footnote":"\r\n( 1 ) . « أصْرَم » از ريشهء « صرم » بر وزن « سرد » به معناى بريدن و قطع كردن گرفته شده كه گاه به معناى برش معنوى و قاطعيت نيز به‌كار مىرود .\r\n( 2 ) . « يَزْدَهيه » از ريشهء « ازدهاء » به معناى عجب و خودبينى و خودپسندى است .\r\n( 3 ) . « إطْراء » به معناى ثناخوانى و تمجيد و مدح فراوان است .\r\n( 4 ) . « يَسْتَميلُهُ » از ريشهء « استمالة » به معناى متمايل ساختن به سوى خويش است .\r\n( 5 ) . « اغراء » در اصل به معناى چسبانيدن چيزى به چيز ديگر است . سپس به معناى تشويق و تحريك براى انجام كارى به‌كار رفته است و در جملهء بالا معناى تشويق فراوان دارد .\r\n","page_name":" 492 ","page_number":492},
  {"content":"\r\n\r\nناگفته پيداست كه افراد خودخواه و خودپسند هنگامى كه از سوى كسانى تمجيد و ستايش شوند ممكن است از مسير حق باز گردند و روى حب ذات به ثناخوان علاقه‌مند گردند و به سبب همين علاقه حكم را ظالمانه به نفع او صادر كنند . امام تأكيد مىكند كه اين قبيل افراد لايق مقام قضاوت ميان مسلمانان نيستند ، هرچند صفات ديگر در آنها موجود باشد .\r\nآن‌گاه امام به دنبال ذكر اين صفات دوازده‌گانه كه هر يك از ديگرى برتر و مهم‌تر است به قضاتى مىپردازد كه هنگام روبه‌رو شدن به پيچيده‌ترين پرونده‌ها بتوانند با كمال هوشيارى و شجاعت حق را از باطل تشخيص دهند و بر طبق آن حكم كنند ، هرچند صاحب حق ضعيف‌ترين فرد جامعه و مخالف آن قوىترين افراد باشند و همان‌گونه كه امام در پايان اين اوصاف مىفرمايد :\r\n« و البته اين گونه افراد كم‌اند » ؛\r\n( وَأُولَئِكَ قَلِيلٌ ) .\r\nولى مهم اين است كه با صبر و حوصله و بررسى همه جانبه بايد اين قليل را از ميان نخبگان يافت و بر كرسى قضاوت در ميان مسلمانان نشاند .\r\nسپس امام عليه السلام به دنبال بيان اوصاف به ذكر وظايف زمامدار در برابر چنين قضاتى مىپردازد و سه دستور بسيار مهم دربارهء آنها صادر مىكند .\r\nنخست مىفرمايد : « سپس با جديت هرچه بيشتر داورىهاى او را بررسى كن » ؛\r\n( ثُمَّ أَكْثِرْ تَعَاهُدَ « 1 » قَضَائِهِ ) .\r\nاشاره به اينكه ، هرچند واجدان اين صفات مورد اعتمادند با اين حال چون مسألهء قضاوت بسيار مهم است و ممكن است گاه گرفتار اشتباه و خطا يا انحراف شوند ، بازرس‌هايى بفرست تا احكام قضايى آنها را بررسى كنند و يا خودت از نزديك پاره‌اى از قضاوت‌هاى آنها را بررسى كن كه اين كار قاضى را در طرفدارى از عدالت تقويت مىكند .\r\nالبته اين سخن بدان معنا نيست كه در نظام قضايى اسلام مسألهء تجديد نظر\r\n\r\n\r\n","description":"","footnote":"\r\n( 1 ) . « تَعاهُد » به معناى بررسى كردن است و معناى آن به طور مشروح‌تر در چند صفحه قبل آمد .\r\n","page_name":" 493 ","page_number":493},
  {"content":"\r\n\r\nوجود دارد ، بلكه به اين معناست كه اگر خطاى مسلمى ديده شد حكم ، ابطال گردد و دادرسى از سر گرفته شود .\r\nدر دستور دوم مىفرمايد : « در بذل حقوق به او سفرهء سخاوتت را بگستران آنچنان كه نيازش را از ميان ببرد و حاجتى به مردم پيدا نكند ( مبادا خداى نكرده آلوده به رشوه‌خوارى گردد ) » ؛\r\n( وَافْسَحْ لَهُ فِي الْبَذْلِ مَا يُزِيلُ عِلَّتَهُ ، وَتَقِلُّ مَعَهُ حَاجَتُهُ إِلَى النَّاسِ ) .\r\nاشاره به اينكه يكى از عوامل فساد دستگاه قضايى كم بودن حقوق قضات و كارمندان دستگاه قضاوت است . بايد براى آنها حقوق بالايى در نظر گرفت تا از زندگى آبرومند معقولى بهره‌مند باشند و كمتر فكر قبول رشوه را در سر بپرورانند . مىگويند : امروز در بعضى از كشورها براى حقوق ، چك سفيد به دست قضات مىدهند تا هرچه نياز دارند در آن بنويسند .\r\nاين سخن خواه راست باشد يا مبالغه و دروغ از اين حقيقت خبر مىدهد كه قاضى بايد به اندازهء كافى براى يك زندگى مناسب از بيت‌المال بهره‌مند گردد .\r\nشايان توجّه اينكه امام عليه السلام در مورد مسألهء تأمين زندگى هم دربارهء قضات حساسيت نشان داده و هم دربارهء فرماندهان لشكر كه در بخش پيشين گذشت .\r\nدرست است كه بايد زندگى همهء كارگزاران و حتى فرد فرد كارمندان قضايى و سربازان لشكر اسلام تأمين باشد ؛ ولى تأكيد بر اين دو قسمت نشان مىدهد كه بايد براى حفظ حدود و ثغور كشور و حقوق مردم توجّه ويژه‌اى اعمال شود .\r\nآن‌گاه در سومين دستور مىفرمايد : « از نظر منزلت آن‌قدر مقامش را نزد خود بالا ببر كه احدى از ياران نزديك تو نسبت به نفوذ در او طمع نكند و به اين طريق از توطئهء و زيان رساندن اين‌گونه افراد نزد تو در امان باشد » ؛\r\n( وَأَعْطِهِ مِنَ الْمَنْزِلَةِ لَدَيْكَ مَا لَايَطْمَعُ فِيهِ غَيْرُهُ مِنْ خَاصَّتِكَ لِيَأْمَنَ بِذَلِكَ اغْتِيَالَ « 1 » الرِّجَالِ لَهُ عِنْدَكَ ) .\r\n\r\n\r\n","description":"","footnote":"\r\n( 1 ) . « اغْتِيال » در اصل به معناى غافلگير كردن و زيان رساندن است و گاه به معناى كشتن غافلگيرانه آمده و در عبارت بالا همان معناى اوّل اراده شده است .\r\n","page_name":" 494 ","page_number":494},
  {"content":"\r\n\r\nاين نكتهء مهمى است كه قاضى براى آزادى در انشاى حكم حق بايد هيچ گونه فشار اجتماعى و گروهى روى او نباشد و اين در صورتى ممكن است كه از همه به زمامدار نزديك‌تر باشد ، زيرا اگر افرادى به او نزديك‌تر از قاضى باشند هرگز احساس امنيّت نخواهد كرد چون ممكن است براى قرب سلطان ، نزد او بروند و براى قاضى سعايت كنند و بيم اين كار قاضى را مجبور كند تا طبق خواسته‌هاى آنها حكم صادر كند . به تعبير ديگر قضات بايد از هر نظر مصون باشند تا استقلال قضايى را از دست ندهند .\r\nبه دنبال اين دستورات سه‌گانه ، امام عليه السلام به عنوان تأكيد مىفرمايد : « سپس در آنچه گفتم با دقت بنگر ( و همهء اين دستورات را به طور دقيق اجرا كن ) » ؛\r\n( فَانْظُرْ فِي ذَلِكَ نَظَراً بَلِيغاً ) .\r\nتعبير به « ذلِكَ » ممكن است اشاره به دستور اخير باشد يا هر سه دستور و يا حتى صفات دوازده‌گانهء قاضى را نيز فرا بگيرد ، به اين معنا كه هم در گزينش قضات دقت كافى به خرج دهد و هم در بازرسى از كار قضات و رفع نيازها و تأمين آزادى قضايى .\r\nامام عليه السلام در پايان اين بخش به سراغ ذكر دليلى بر تأكيداتى كه قبلًا فرموده مىرود و مىفرمايد : « زيرا اين دين اسير دست اشرار بود ، با هوا و هوس دربارهء آن عمل مىشد و به‌وسيلهء آن دنيا را طلب مىكردند ( از يك سو هواپرستى و از سوى ديگر دنياپرستى همهء اركان دين را متزلزل ساخته بود ) » ؛\r\n( فَإِنَّ هَذَا الدِّينَ قَدْ كَانَ أَسِيراً فِي أَيْدِي الْأَشْرَارِ ، يُعْمَلُ فِيهِ بِالْهَوَى ، وَتُطْلَبُ بِهِ الدُّنْيَا ) .\r\nروشن است كه اين سخن به زمان عثمان اشاره مىكند كه گروهى از افراد فاسد و مفسد از بنىاميّه و بنىمروان قدرت را به‌دست گرفتند ، اموال بيت‌المال را به غارت مىبردند و آنچه براى آنها مهم نبود حفظ اسلام و نگهدارى از اين آيين نوپا بود .\r\nدر اينكه در عصر عثمان فساد گسترده‌اى بر جامعهء اسلامى حاكم بود هيچ تاريخ‌نويسى ترديد ندارد منتها بعضى از علماى اهل سنّت براى اينكه موقعيت\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nعثمان را حفظ كنند مىگويند : او مرد ضعيفى بود كه نتوانست بر اين گروه اشرار چيره شود به گونه‌اى كه زمام اختيار را از دست او ربودند ، بنابراين او معذور بود .\r\nحال تا چه اندازه مىتوان چنين عذرى را پذيرفت ناگفته پيداست .\r\nدر خطبهء شقشقيه نيز به اين موضوع اشاره شده است آنجا كه مىفرمايد :\r\n« وَقَامَ مَعَهُ بَنُو أَبِيهِ يَخْضَمُونَ مَالَ اللَّهِ خِضْمَةَ الْإِبِلِ نِبْتَةَ الرَّبِيع ؛\r\nو بستگان پدرش ( اشاره به بنىاميّه است ) به همكارى او ( عثمان ) برخاستند و همچون شتر گرسنه‌اى كه در بهار به علفزار بيفتد و با ولع عجيبى گياهان را ببلعد به خوردن اموال خدا ( بيت‌المال ) مشغول شدند » .\r\nملاحظه : عهدنامهء تاريخى مالك اشتر را به سى بخش تقسيم كرديم كه 15 بخش آن در جلد دهم و 15 بخش ديگر براى حفظ تعادل در صفحات در جلد يازدهم خواهد آمد .\r\nدر اينجا لازم مىدانيم از دوست عزيزمان مرحوم حجة الاسلام والمسلمين حاج شيخ محمدجعفر امامى ( رضى اللَّه عنه ) كه تا اين اواخر با ما بود و سپس دعوت حق را لبيك گفت و به رحمت الهى پيوست ياد كنيم و همچنين از دوست ديگرمان مرحوم حجةالاسلام والمسلمين آقاى حاج شيخ ابراهيم بهادرى كه مدتى پيش از ما جدا شد و به رحمت خدا پيوست نيز بار ديگر ياد نماييم . اين دو بزرگوار بسيار مخلص ، با تقوا ، مؤمن ، سخت‌كوش و محقق و دانشمند بودند و خاطرهء آنها هرگز براى ما فراموش شدنى نيست . خداوندا ! آنها را غريق رحمت واسعهء خويش بفرما .\r\nخداوند بزرگ را بر اين نعمت و موهبت عظمى شكر و سپاس مىگوييم كه توفيق را در ادامهء كار شرح جامع نهج‌البلاغه رفيق راه ساخت و به يُمن عنايات خاصّ مولىالموحدين - عليه آلاف التحية والثناء - جلد دهم پايان يافت و به زودى جلد يازدهم كه پايان بخش نامه‌هاى آن حضرت است در اختيار علاقه‌مندان قرار خواهد گرفت .\r\nپايان جلد دهم\r\nرجب المرجب 1429 مطابق تير 1387\r\n\r\n\r\n","description":"","footnote":"","page_name":" 496 ","page_number":496}
  ]