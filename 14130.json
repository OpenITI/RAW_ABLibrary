[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتوبه كنندگان\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\nتوبه كنندگان\r\nتأليف\r\nابو محمد موفق الدين بن قدامة المقدسى\r\n( متوفى بسال 620 ه‍ . ق )\r\nبه تصحيح\r\nجورج المقدسى\r\nترجمه وتوضيح از\r\nدكتر محمود مهدوى دامغانى\r\nانتشارات اطلاعات\r\nتهران - 1387\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nسرشناسه : ابن قدامه ، عبدالله بن احمد ، 541 - 620 ق .\r\nعنوان ونام پديد آور : توبه كنندگان / تأليف ابومحمد موفق الدين بن قدامه المقدسى ، به تصحيح جورج المقدسى ، ترجمه وتوضيح از محمود مهدوى دامغانى\r\nمشخصات نشر : تهران : اطلاعات ، 1372\r\nمشخصات ظاهرى : 251 ص .\r\nشابك : 1 - 225 - 423 - 964 - 978\r\nيادداشت : چاپ ششم : 1387 ( فيپا )\r\nيادداشت : كتابنامه به صورت زيرنويس\r\nعنوان قراردادى : التوابين فارسى\r\nموضوع : توبه ( اسلام )\r\nموضوع : اسلام - داستان\r\nموضوع : توبه كاران - داستان\r\nشناسه افزوده : مقدسى ، جورج ، مصحح\r\nشناسه افزوده : مهدوى دامغانى ، محمود ، 1315 - ، مترجم\r\nشناسه افزوده : مؤسسه اطلاعات\r\nرده بندى كنگره : 1372 9041 ت 2 الف / 7 / 225 bp\r\nرده بندى ديويى : 464 / 297\r\nشماره كتابشناسى ملى : 1215 - 72 م\r\nانتشارات اطلاعات\r\nتهران : خيابان ميرداماد ، خيابان نفت جنوبى ، روزنامه اطلاعات ، شماره پستى 1549953111\r\nتلفن : 6 - 29993455 تلفن دفت توزيع و فروش 29993242\r\nفروشگاه مركزى : خيابان انقلاب اسلامى ، روبروى دانشگاه تهران ، تلفن : 66460734\r\nتوبه كنندگان\r\nتأليف ابومحمد موفق الدين بن قدامه المقدسى ترجمه وتوضيح از دكتر محمود مهدوى دامغانى\r\nحروف نگارى ، چاپ وصحافى : مؤسسه اطلاعات\r\nچاپ اول : 1372 چاپ ششم : 1387 شمارگان : 2100 نسخه\r\nقيمت : 1800 تومان\r\nشابك : 1 - 225 - 423 - 964 - 978\r\nISBN : 978 - 964 - 423 - 225 - 1\r\nهمه حقوق چاپ و نشر براى ناشر محفوظ است printed in iran\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبا كمال تواضع به روان پاك پدر بزرگوارم\r\nحضرت آية الله حاج شيخ محمد كاظم مهدوى\r\nدامغانى طاب ثراه تقديم مىشود .\r\nمترجم\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nفهرست مطالب\r\nمقدمهء مترجم 13\r\nمقدمهء مؤلف 23\r\nتوبه‌كنندگان از فرشتگان 25\r\nتوبه‌كنندگان از پيامبران عليهم السلام 29\r\nپادشاهان توبه‌كننده از ملتهاى پيشين 49\r\nامتهايى كه توبه كرده‌اند 71\r\nبيان افراد توبه‌كننده از امتهاى گذشته 77\r\nاخبار توبه‌كنندگان از اصحاب پيامبر ( ص ) 93\r\nپادشاهان توبه‌كننده اين امت 127\r\nسبب توبه گروهى از پيشوايان كه رحمت خدا بر ايشان باد 173\r\nاخبار گروهى از توبه‌كنندگان 197\r\nاخبار ديگر توبه‌كنندگان 217\r\nگروهى از كسانى كه مسلمان شده‌اند 241\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\nبسم اللّه الرحمن الرحيم\r\n « وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ لَعَلَّكُمْ تُفْلِحُونَ »  ( نور ، آيه 31 )\r\n « يا أَيُّهَا الَّذِينَ آمَنُوا تُوبُوا إِلَى اللَّهِ تَوْبَةً نَصُوحاً »  ( تحريم ، آيه 8 )\r\n « إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ »  ( بقره ، آيه 222 )\r\nصدق اللّه العلىّ العظيم\r\n« اى گرويدگان ! همگان به سوى خدا بازگرديد تا مگر جاودانه رستگار شويد » .\r\n« اى آنان كه گرويده‌اند ! توبه كنيد به سوى خدا توبه‌اى راست » .\r\n« همانا كه خداوند توبه‌كنندگان را دوست دارد و پاكيزگان خويشتن كوشندگان را دوست دارد » .\r\nقال رسول اللّه صلى اللّه عليه و آله و سلّم :\r\n« التّائب من الذنب كمن لا ذنب له »\r\n( اصول كافى ، ص 164 ، ج 4 ، چاپ علميه اسلاميه تهران )\r\n( احياء علوم الدين غزالى ، ص 2075 ، چاپ دار الشعب مصر )\r\n« تائب از گناه همچنان بود كه گناه نكردست »\r\n( ترجمه رساله قشيريه ، ص 137 )\r\nقال على عليه السلام :\r\n« لا شفيع انجح من التوبة »\r\n« شفيعى رستگارتر از توبه نيست »\r\n( مواعظ صدوق ( ره ) ، ص 66 ، چاپ هجرت قم )\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمهء مترجم\r\n« الحمد لله رب العالمين و الصلاة و السلام على محمد خاتم المرسلين و على اهل بيته المعصومين و صحبه المنتجبين . »\r\nپيش از معرفى كتاب و مؤلف و شرح حال و آثار او اشاره مختصرى به مقام توبه و اهميت آن در آيين مقدس اسلام براى خوانندگان گرامى سودبخش تواند بود .\r\nتوبة : توبه و توب و متاب در لغت به معنى بازگشت از گناه به اطاعت است « 1 » .\r\nحسين بن محمد دامغانى معروف به فقيه دامغانى در قاموس قرآن مىگويد « 2 » : توبه در كلام اللّه مجيد به معنى پشيمانى ، و گذشت و عفو ، و بازگشت از هرچيز به كار رفته است . او مىگويد :  « فَتُوبُوا إِلى بارِئِكُمْ » ،  يعنى « پشيمانى آريد و به سوى پروردگار خود بازگرديد » ، و « تاب اللّه على النبى و المؤمنين » ، يعنى « خداوندشان رحمت آورد » ، و هنگامى كه موسى ( ع ) عرضه مىدارد :  « سُبْحانَكَ تُبْتُ إِلَيْكَ » ،  يعنى « از پرسش خودم درباره ديدار و رؤيت بازگشتم » .\r\nمؤلف لسان التنزيل - كه در قرن چهارم يا پنجم هجرى تأليف شده است - چنين مىنويسد : « التوب و التوبة و المتاب » از گناه بازگشتن است . « 3 »\r\nبا مراجعه به كتابهاى كشف الآيات و كشف المطالب به آسانى مىتوان به بسيارى از آيات مربوط به توبه پى برد ، صفت توّاب از صفاتى است كه براى خداوند متعال مكرر در قرآن\r\n\r\n\r\n","description":"","footnote":"\r\n( 1 ) . به لسان العرب ، ابن منظور ، ص 233 ، ج 1 ، چاپ حوزه مراجعه فرماييد .\r\n( 2 ) . اصلاح الوجوه و النّظائر فى القرآن الكريم يا قاموس القرآن ، چاپ عبد العزيز سيد الاهل ، بيروت ، 1970 .\r\n( 3 ) . ص 34 ، چاپ استاد دكتر مهدى محقق .\r\n","page_name":" 13 ","page_number":13},
  {"content":"\r\n\r\nبه كار رفته است .\r\nبا در نظر گرفتن اين موضوع كه نام‌گذارى سوره‌هاى قرآن مىتواند نشانى روشن از اهميت موضوع باشد مىدانيم كه سوره نهم قرآن را توبه نام نهاده‌اند . در عموم كتابهاى فقه و حديث مسلمانان ، فصلى به بيان توبه و اهميت آن اختصاص يافته است و با استفاده از آيات قرآن واجب بودن آن طرح شده است ؛ براى مثال مىتوان به صفحات 170 / 163 ج 4 اصول كافى ، چاپ علميه تهران و صفحات 119 / 91 ج 8 صحيح مسلم ، چاپ 1329 ق ، استانبول و صفحات 254 / 238 ج 3 اللولوء و المرجان فيما اتفق عليه الشيخان مراجعه كرد .\r\nدر كتابهاى اخلاق و سنن مسلمانان نيز توبه در فصلى ويژه آمده است ؛ به عنوان مثال مىتوان به روضة الواعظين و بصيرة المتعظين شيعه آزاده و بزرگوار فتال نيشابورى و احياء علوم الدين دانشمند بزرگ غزالى كه هردو كتاب از مؤلفات ربع چهارم قرن پنجم است مراجعه كرد . مبحث توبه در كتاب پرارزش محجّة البيضاء ملا محسن فيض در چاپ جديد يكصد و چهار صفحه به قطع وزيرى است .\r\nنووى شارح صحيح مسلم در كتاب گرانقدر رياض الصالحين خود كه از آثار برجسته سنن و اخلاق در قرن هفتم هجرى است باب اول را در اخلاص و باب دوم را در توبه نوشته است . « 4 »\r\nدر آثار برجسته عرفان و تصوف اسلامى توبه نخستين مقام از مقامات صوفى است ؛ براى نمونه به استحضار خوانندگان گرامى مىرساند كه در ترجمه رساله قشيريه چنين آمده است : « و توبه اولى منزلى است از منزلهاى اين راه و اول مقامى است از مقامهاى جويندگان و حقيقت توبه در لغت بازگشتن بود و توبه اندر شرع بازگشتن بود از نكوهيده‌ها باز آنچه پسنديده است از شرع » . « 5 »\r\nعز الدين محمود بن على كاشانى در مصباح الهداية و مفتاح الكفاية كه از آثار معروف قرن هشتم هجرى است در آغاز باب نهم كه بيان مقامات است چنين آورده است :\r\n« اساس جمله مقامات و مفتاح جميع خيرات ، و اصل همه منازلات و معاملات قلبى و\r\n\r\n\r\n","description":"","footnote":"\r\n( 4 ) . ترجمه روضة الواعظين ، صفحات 757 / 751 ، به قلم اين بنده ، تهران نشر نى ، 1366 ش ، و احياء علوم الدين ، 2126 / 2070 ، چاپ دار الشعب مصر ، و محجة البيضاء ، 104 / 1 ، ج 7 ، چاپ استاد على اكبر غفارى و رياض الصالحين من كلام سيد المرسلين ، 24 / 10 ، چاپ 1393 ق ، بيروت .\r\n( 5 ) . ترجمه رساله قشيريه ، ص 136 ، چاپ مرحوم استاد فروزانفر ، تهران ، شركت انتشارات علمى و فرهنگى 1367 ش .\r\n","page_name":" 14 ","page_number":14},
  {"content":"\r\n\r\nقالبى توبت است ، آلودگان الواث ذنوب را جز ذنوب « 6 » مطهّر او پاك نگرداند و منغمسان بحر معاصى را جز سفينه او به ساحل نجات نرساند . امير المؤمنين على عليه السلام گفته است :\r\n« العجب ممّن يقنط و معه النجاة » « 7 » ، پرسيدند كه « و ما النجاة ؟ » گفت : « التوبة و الاستغفار » . و چون سبب خلاص نفس از مهالك ذنوب توبت است ، تقصير و تسويف در آن ظلم بود بر نفس خود و  « مَنْ لَمْ يَتُبْ فَأُولئِكَ هُمُ الظَّالِمُونَ » .  « 8 »\r\nدكتر زكى الدين مبارك دانشمند معاصر در التصوف الاسلامى فى الادب و الاخلاق درباره توبه از قوت القلوب ابو طالب مكى چنين آورده است :\r\n« مقام اول مقام توبه نصوح است كه عبارت است از پشيمانى به دل و آمرزش‌خواهى به زبان و ترك گناه با اعضاء و تصميم آنكه هرگز به سوى گناه برنگردد » . « 9 »\r\nبا توجه به فساد حكومتهاى اموى و مروانى و بنى عباس و سرايت اين تباهى به مردم كه « الناس بامرائهم اشبه منهم بآبائهم » ، « مردم به اميران خود شبيه‌ترند تا پدرانشان » « 10 » ، برخى از عالمان دل‌سوخته كتابهاى مستقلى درباره توبه و اهميت آن تأليف كرده‌اند و به شرح لوازم توبه پرداخته‌اند به اميد آنكه سودبخش افتد .\r\nابن نديم در الفهرست سه كتاب را ذكر كرده است :\r\nكتاب التوبه تأليف و اصل بن عطاء و كتاب التوبه عيسى بن صبيح مردار كه هردو از بزرگان معتزله‌اند و كتاب التوبه على بن محمد مصرى درگذشته به سال 338 هجرى . « 11 »\r\nحاجى خليفه هم در كشف الظنون از كتاب التوبه احمد بن اسحاق و اسماعيل متكلم و ابو عبد اللّه واعظ جوهرى نام برده است . « 12 »\r\nبا نگاهى به كتابهاى حلية الاولياء حافظ ابو نعيم و صفة الصفوة ابن جوزى كه حدود\r\n\r\n\r\n","description":"","footnote":"\r\n( 6 ) . ذنوب به ضم اول جمع ذنب به معنى گناه است و ذنوب به فتح اول به معنى دلو پرآب است .\r\n( 7 ) . شگفتا از كسى كه با آنكه رستگارى با اوست نوميد مىشود .\r\n( 8 ) . بخشى از آيه 11 سوره حجرات ، و به ص 366 ، چاپ استاد فقيد جلال الدين همايى ، انتشارات كتابخانه سنايى تهران مراجعه فرماييد .\r\n( 9 ) . التصوف الاسلامى ، ج 2 ، ص 119 ، چاپ بيروت ، بدون تاريخ .\r\n( 10 ) . از كلمات قصار امير المؤمنين على عليه السلام ، تحف العقول ابن شعبه حرانى ، ص 144 ، چاپ نجف ، و بحار الانوار ، ص 47 ، ج 78 ، چاپ جديد .\r\n( 11 ) . الفهرست ، صفحات 237 / 207 / 203 ، چاپ مرحوم رضا تجدد ، تهران .\r\n( 12 ) . كشف الظنون ، ص 1406 .\r\n","page_name":" 15 ","page_number":15},
  {"content":"\r\n\r\nيكصد و پنجاه سال پس از آن تدوين شده است و طبقات الصوفيه سلمى و انصارى و تذكرة الاولياء عطّار و نفحات الانس جامى به آسانى مىتوان به شمار بسيارى از توبه‌كنندگانى چون ابراهيم ادهم و مالك دينار و فضيل عياض و شبلى و ديگران برخورد ولى در اين‌گونه كتابها بيشتر شرح توبه مشايخ تصوف آمده است و بنده كسى جز موفق الدين ابو محمد عبد اللّه بن احمد معروف به ابن قدامه مقدسى را نمىشناسم كه كتاب مستقلى در مورد توبه‌كنندگان از طبقات مختلف تأليف كرده باشد و بر اهل فضل پوشيده نيست كه اين موضوع عدم الوجدان است نه عدم الوجود .\r\nدرباره « توابين » يعنى آن گروه كه پس از شهادت حضرت امام حسين صلوات اللّه و سلامه عليه به سرپرستى سليمان بن صرد خزاعى قيام كردند كتابى به نام التوابين به قلم دانشمند بزرگوار شيعى ابو اسحاق ابراهيم بن محمد ثقفى مؤلف الغارات تأليف شده است و بديهى است كه آن هم درباره گروهى خاص است . « 13 »\r\nاينك به معرفى كتاب التوابين ابن قدامه مقدسى و شرح حال و آثار او مىپردازم . « 14 »\r\nابن قدامه و خاندان او : خاندان مقدسى يكى از خاندانهاى مشهور مذهبى و از مبلغان مذهب حنبلى در ناحيه بيت المقدس است . از اين خاندان از نيمه اول قرن پنجم هجرى تا نيمه اول قرن دهم هجرى افراد نامدارى برخاسته‌اند .\r\nدر مقاله بسيار سودبخش و محققانه آقاى كاظم برگ‌نيسى در صفحات 95 / 87 ج 2 دائرة المعارف بزرگ اسلامى ، به نام هشتاد و سه تن از دانشمندان اين خاندان برمىخوريم و بديهى است كه مجموعه‌اى گرانبها از تأليفات ايشان برجاى مانده است .\r\nاز اين هشتاد و سه تن هفده تن بانوان فاضل اين خاندان هستند كه عهده‌دار تدريس قرآن و حديث به زنان و كنيزكان بوده‌اند .\r\nموطن اصلى اين خاندان روستاى جماعيل از توابع نابلس بوده است ، و با بيت المقدس يك روز راه بوده است . « 15 »\r\n\r\n\r\n","description":"","footnote":"\r\n( 13 ) . به الفهرست شيخ الطائفه طوسى ( ره ) صفحات 18 / 16 ، چاپ استاد فقيد دكتر محمود راميار ، مشهد ، 1351 ش و ايضاح المكنون اسماعيل پاشا بغدادى ص 283 ، ج 2 ، چاپ 1378 ق ، تهران مراجعه فرماييد .\r\n( 14 ) . در نوشتن شرح حال و آثار ابن قدامه از مقدمه مصحح محترم استاد جورج مقدسى و ترجمه مقاله ايشان در دانشنامه ايران و اسلام ، ص 781 و مقاله بسيار سودمند و فاضلانه آقاى كاظم برگ نيسى در دائرة المعارف بزرگ اسلامى ، ص 95 / 87 كمال بهره را برده‌ام .\r\n( 15 ) . براى اطلاع بيشتر به معجم البلدان ، ص 134 ، ج 3 ، چاپ مصر ، 1906 ميلادى مراجعه فرماييد .\r\n","page_name":" 16 ","page_number":16},
  {"content":"\r\n\r\nمحمد بن قدامه و پس از او پسرش احمد رياست مذهبى روستاى جماعيل را عهده‌دار بودند ولى به دنبال سقوط بيت المقدس در سال 492 قمرى به دست صليبيان و آزار آنان نسبت به مردم مسلمان و اينكه فرمانرواى مسيحى جماعيل قصد كشتن احمد را كرد ، احمد در سال 551 ق ( 1156 ميلادى ) منطقه جماعيل را ترك و به دمشق هجرت كرد .\r\nابن قدامه : ابو محمد موفق الدين عبد اللّه بن احمد بن محمد بن قدامة كه بيشتر به موفق الدين بن قدامه مقدسى معروف است در شعبان سال 541 هجرى در دهكده جماعيل به دنيا آمد و پس از هفتاد و نه سال زندگى در سال 620 هجرى در دمشق درگذشت . موفق الدين ، زاهد و متكلم و محدث و فقيه و از افراد بسيار نامدار خاندان مقدسى است ، و همان‌گونه كه اشاره شد در ده سالگى خود همراه خاندانش به دمشق هجرت كرد ، در آنجا قرآن و حديث آموخت و كتاب مختصر الخرقى « 16 » را كه از كتابهاى مهم فقهى حنابله است حفظ كرد . او در بيست‌سالگى همراه پسردايى خود عبد الغنى مقدسى به بغداد رفت و در آن شهر از عبد القادر گيلانى و ديگران فقه و حديث آموخت . در مكه هم از مبارك بن طباخ حديث آموخت و نيز در موصل از ابو الفضل كه خطيب شهر موصل بود حديث آموخت . موفق الدين چهار سال در بغداد ماند و به دمشق برگشت و باز در سال 567 به بغداد برگشت و پس از سفر به مكه كه در سال 574 انجام داد يك سال ديگر در بغداد ماند و سپس به دمشق بازگشت .\r\nاو كه از سال 575 هجرى به بعد ساكن دمشق بود در جنگهاى صليبى بخصوص در سال 583 در فتح بيت المقدس شركت كرد .\r\nدر همين زمان به تأليف كتاب المغنى خود پرداخت كه شرح مختصر خرقى است .\r\nموفق الدين در بغداد از دست عبد القادر گيلانى خرقه گرفت ، او مطالعاتى هم در زمينه نحو ، حساب ، و نجوم داشت .\r\nابن قدامه داراى سه پسر به كنيه و نامهاى ابو الفضل محمد ، ابو العزّ يحيى ، ابو المجد عيسى و دو دختر به نامهاى صفيه و فاطمه بوده است .\r\nهرسه پسرش به روزگار زندگى او درگذشته‌اند و تنها از عيسى دو پسر باقى بوده كه آن دو هم نابهنگام درگذشته‌اند و از نسل او كسى نمانده است .\r\n\r\n\r\n","description":"","footnote":"\r\n( 16 ) . اين كتاب كه در فروع و فقه حنبلى است تأليف عمر بن حسين خرقى ( خرقه فروش بوده است ) درگذشته به سال 334 هجرى است ، كتاب مختصر خرقى چاپ شده است ؛ به وفيات الاعيان ابن خلكان ، ص 115 ، ج 3 ، چاپ محمد محيى الدين عبد الحميد ، مصر ، 1367 ق ، مراجعه فرماييد .\r\n","page_name":" 17 ","page_number":17},
  {"content":"\r\n\r\nآثار علمى ابن قدامة : ابن قدامه كتابهاى فراوانى به يادگار گذاشته است . ياقوت حموى كه شش سال پس از مرگ ابن قدامه يعنى در سال 626 قمرى درگذشته است در كتاب معجم البلدان ضمن برشمردن دانشمندانى كه از جماعيل برخاسته‌اند چهارده كتاب او را نام برده و افزوده است كه آثار ديگرى هم از او باقى مانده است . « 17 » كتابهاى زير تاكنون از او چاپ شده است :\r\n1 - المغنى فى شرح مختصر الخرقى : كه درباره فروع و فقه مذهب حنبلى است . ياقوت مىگويد گفته‌اند اين كتاب بيست جلد است . اين كتاب در سال 1341 قمرى در مصر چاپ شده است ، عمر رضا كحاله نوشته است در هفت مجلد است . « 18 »\r\n2 - العمدة : در فقه چاپ 1384 ق ، قاهره .\r\n3 - روضة الناظر و جنة المناظر : كه موضوع آن اصول فقه است و در سال 1385 قمرى در قاهره چاپ شده است .\r\n4 - لمعة الاعتقاد : چاپ دمشق ، 1391 ق .\r\n5 - لمحة الاعتقاد : چاپ دمشق ، 1391 ق .\r\n6 و 7 - العقيدة ، ذمّ التأويل : كه اين دو كتاب ضمن يك مجموعه كه نه كتاب است در مطبعه علمى كردستان چاپ شده است .\r\n8 - التوابين : - كتاب حاضر - كه در سال 1961 ميلادى با مقدمه استاد دكتر جورج مقدسى به زبان فرانسه در سلسله انتشارات مؤسسه فرهنگى فرانسه - دمشق چاپ شده است درباره اين كتاب و مطالب آن بحث خواهد شد .\r\n9 - المقنع : در دو جلد .\r\n10 - ذمّ الموسوسين .\r\n11 - ذم ما عليه مدعو التصوف .\r\nشماره‌هاى 9 و 10 و 11 را خير الدين زركلى در الاعلام از آثار مطبوع ابن قدامه دانسته است . « 19 »\r\nكتاب التوّابين : همان‌گونه كه اشاره شد اين كتاب در سال 1961 ميلادى به قطع\r\n\r\n\r\n","description":"","footnote":"\r\n( 17 ) . معجم البلدان ، ص 125 ، ج 3 ، چاپ مصر ، 1906 ميلادى .\r\n( 18 ) . معجم المولفين ، عمر رضا كحاله ، ج 6 ، ص 30 ، چاپ بيروت ، بدون تاريخ .\r\n( 19 ) . الاعلام ، خير الدين زركلى ص 191 ، ج 4 ، چاپ سوم ، بيروت .\r\n","page_name":" 18 ","page_number":18},
  {"content":"\r\n\r\nوزيرى در دويست و نود و دو صفحه متن و چهل و چهار صفحه فهارس و مقدمه‌اى به زبان فرانسه در شصت و پنج صفحه چاپ شده است كه همين چاپ در اختيار اين بنده بوده و براى ترجمه از آن استفاده شده است و آنچنان‌كه از مقاله فاضلانه آقاى كاظم برگ نيسى استفاده مىشود در سال 1970 ميلادى هم چاپ شده است .\r\nمقدمه استاد جورج مقدسى درباره شرح حال و آثار ابن قدامه و مآخذ و منابع كتاب و معرفى نسخه‌هاست كه ترجمه تمام آن صورت نگرفت ولى كمال استفاده را از آن بردم . در كتاب التوابين كه به شش جزء تقسيم شده است فصلهاى زير مطرح شده است :\r\n- توبه فرشتگان كه فقط موضوع هاروت و ماروت نقل شده است .\r\n- توبه ترك اولاى برخى از پيامبران كه در آن از توبه آدم و نوح و موسى و داود و سليمان و يونس عليهم السلام نقل شده است .\r\n- توبه پادشاهان امتهاى گذشته كه در آن سيزده داستان آمده است .\r\n- توبه امتهاى گذشته كه در اين فصل توبهء قوم موسى و قوم يونس و قوم يكى ديگر از پيامبران بيان شده است .\r\n- توبه برخى از افراد امتهاى گذشته كه در آن هجده داستان نقل شده است .\r\n- توبه ياران پيامبر ( ص ) كه در آن توبه شانزده تن از ياران حضرت ختمىمرتبت ( ص ) را آورده است .\r\n- توبه برخى از اميران و اميرزادگان كه در آن بيست مورد را بررسى كرده است .\r\n- توبه گروهى از مشايخ بزرگ صوفيه كه سى و چهار مورد را بررسى كرده است .\r\n- توبه ديگر توبه‌كنندگان كه در آن شانزده مورد را آورده است .\r\n- و سرانجام توبه گروهى از مسيحيان و يهوديان و مجوسيان و بت‌پرستان كه از آيين خود توبه كرده‌اند و مسلمان شده‌اند كه هشت مورد را نقل كرده است .\r\nمجموع داستانهاى كتاب التوابين يكصد و سى و پنج داستان است .\r\nمنابع و مآخذى كه بوضوح در تنظيم كتاب التوابين اثر گذاشته و به احتمال قريب به يقين مقدسى اين داستانها را از آن كتابها برداشته است به شرح زير است :\r\nنخست اشارات مختصرى است كه در مواردى چون توبه فرشتگان و توبه پيامبران بزرگوار در آيات مباركات قرآن آمده است كه در اين موارد زيربناى اصلى است و سپس كتابهاى تفسير و قصص قرآن و پيامبران است ، چون تفسير محمد بن جرير طبرى و قصص الانبياء ثعلبى كه البته از مطالب اسرائيلى متأثر است .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nدر بخش توبه پادشاهان و اميران تأثير كتابهايى چون تاريخ طبرى و اخبار الطوال دينورى و مروج الذهب مسعودى و سنى ملوك الارض و الانبياء حمزة بن حسن اصفهانى و عقد الفريد ابن عبد ربه و نظاير اين كتابها بوضوح ديده مىشود .\r\nدر بخش توبه ياران پيامبر ( ص ) داستانها برگرفته از كتابهايى چون سيره ابن اسحاق و سيره ابن هشام و مغازى واقدى و طبقات محمد بن سعد بن منيع و الاستيعاب ابن عبد البر و بخش فضائل صحابه از صحيح بخارى و صحيح مسلم و نظاير اين كتابهاست .\r\nداستانهاى توبه مشايخ و بزرگان صوفيه برگرفته از كتابهايى چون :\r\nحلية الاولياء حافظ ابو نعيم و طبقات الصوفيه سلمى و صفة الصفوة ابن جوزى و رساله قشيريه است .\r\nابن قدامه خود در آغاز برخى از داستانها نوشته است كه آن را از كجا نقل كرده است كه از جمله كتاب الملتقط جوهرى يا الملتقط ابن جوزى و زهد الملوك و تنبيه الغافلين ابو ليث سمرقندى و كتاب الروضة است .\r\nآنچه قابل ذكر است و پيش از اين هم اشاره‌اى به آن كردم اين است كه تأليف و نگارش اين‌گونه كتابها نمودارى از درد درون نويسندگانى چون ابن قدامه از تباهى آيين و اخلاق هيأت حاكمه و ديگر طبقات مردم است و چون ناچار بوده‌اند براى اين سخن حق خود كه به هرحال تلخ است آميزه‌اى از شهد فراهم آورند توبه را در مورد فرشتگان و پيامبران هم آورده‌اند ، البته حنبلى بودن ابن قدامه هم از عواملى است كه مىتوانسته است براحتى در مورد پيامبران داستانهاى اسرائيلى را نقل كند ، و گرنه شيعيان و برخى از معتزليان نه تنها چنين اعتقادى ندارند بلكه دانشمند بزرگوارى چون سيد مرتضى تنزيه الانبياء را تأليف كرده است .\r\nدر نوشتن و پديد آوردن اين‌گونه آثار كه به هرحال رنگ تصوف بر آن آشكار است نه تنها از سوى هيأت حاكمه حساسيت نشان داده نمىشده است بلكه چون شيوه تصوف مبتنى بر ترك ستيز و سلامت‌جويى است مورد تأييد هم قرار مىگرفته است و بديهى است كه از نظر افرادى چون منصور دوانيقى و هارون كسانى چون عمرو بن عبيد و فضيل عياض سرور دينى همه مسلمانان بوده‌اند و پسنديده‌تر و مطلوب‌تر از سادات بزرگوار حسنى و حسينى شمرده مىشده‌اند كه براى كسب حق خود از قيام مسلحانه هم رويگردان نبوده‌اند .\r\nضمنا اين نكته را هم بايد در نظر داشت كه ابن قدامه با آنكه از دست عبد القادر گيلانى خرقه تصوف گرفته است ولى اتصال او به ابن جوزى و لابد با تأثر از كتاب تلبيس ابليس او ، كتاب ذمّ ما عليه مدعو التصوف را تأليف كرده است . اين بنده با توجه به اهميت توبه و اينكه\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nكتاب مستقلى درباره توبه‌كنندگان به اين شيرينى و آموزندگى نديده‌ام و با اميد آنكه مطالعه و ترجمه آن نخست براى خود اين گنهكار انگيزه بازگشت از گناه باشد و سپس خوانندگان را سودبخش آيد به ترجمه آن پرداختم .\r\nروش ترجمه : با توجه به اين موضوع كه ترجمه براى استفاده مردمى كه توان استفاده از متن عربى را ندارند صورت گرفته است نيازى به نقل سلسله اسناد نيست كه نقل سلسله اسناد براى عموم خسته‌كننده است ، براى اهل فضل هم چون كتاب مكرر چاپ شده است دسترسى به متن عربى آسان است ، و به نقل يك يا دو و حداكثر سه راوى بسنده كردم . تا آنجا كه توانستم منبع و مأخذ هر داستان را از كتابهاى مقدم بر روزگار ابن قدامه و كتابهاى معاصر او چون تذكرة الاولياء عطار پيدا كردم و در پاورقى آوردم و خداوند متعال را سپاسگزارم كه بيش از حد انتظار خود در اين‌باره توفيق يافتم ، برخى از داستانها را در آثار بعد از روزگار ابن قدامه پيدا كردم مثلا در كتاب لطيف روض الرياحين فى حكايات الصالحين يافعى از قرن هشتم يا كتاب نفحات الانس جامى .\r\nشمار آيات قرآنى و سوره آن استخراج شد و يكى دو مورد هم بود كه مصحح محترم متوجه نشده بودند ؛ برخى از دعاها كه به برخى از توبه‌كنندگان نسبت داده شده است برگرفته از آثار كهن اهل بيت سلام اللّه عليهم است كه در پاورقى متذكر شدم .\r\nاشاره كوتاهى به شرح حال راويان و شاعران و اعلام جغرافيايى صورت گرفت كه از لحاظ خوانندگان گرامى خالى از سود نخواهد بود .\r\nهيچ ترديد نيست كه همهء اين داستانها نمىتواند مستند و صحيح باشد و ساخته و پرداخته بودن برخى از آنها مانند داستان شماره 127 بسيار روشن است ولى هنر ساختن و پرداختن چنان داستان لطيفى خود ارزشمند است ، پاره‌اى از عنوان داستانها با متن داستان ناسازگار است كه در پاورقى اشاره كردم .\r\nدر پايان مقدمه اشاره به نكات زير را بر خود لازم مىدانم :\r\nيكى از انگيزه‌هاى اين بنده در ترجمه اين كتاب چند پرسش درباره توبه و ارزش آن و توبه‌كنندگان بود كه از سوى دوست بزرگوار فقيدم مرحوم حاج سيد عبد الهادى آقايان در اسفندماه 1370 ( شعبان 1412 ) از اين بنده انجام گرفت ، و دريغا كه آن ديدار واپسين بهره‌مندى من از محضر آن بزرگ‌مرد وارسته و دين‌باور بود و در نخستين روزهاى ماه شوال 1412 ديده از جهان فروبست ؛ اميدوارم خداوند منان او را با اجداد گرامىاش محشور فرمايد .\r\nاز دو برادر بزرگوار و شريف خودم حضرت استاد دكتر احمد و حضرت\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nاز دو برادر بزرگوار و شريف خودم حضرت استاد دكتر احمد و حضرت حجة الاسلام و المسلمين حاج شيخ محمد رضا مهدوى دامغانى دامت افاضاتهما بسيار سپاسگزارم كه در اين مورد هم چون ديگر موارد راهنما و مشوق اين بنده بوده‌اند اگر متوجه مشكلى شده‌ام و پرسيده‌ام كمال لطف را مبذول داشته‌اند .\r\nاز واحد انتشارات روزنامه اطلاعات كه با گشاده‌رويى چاپ و نشر اين اثر را پذيرا شده‌اند سپاسگزارم ، خداوندشان توفيق بيشتر در نشر آثار دينى و علمى ارزانى فرمايد .\r\nاگر در اين كار كوچك اندك‌خدمتى صورت گرفته باشد از عنايات الهى است كه « و ما بكم من نعمة فمن اللّه » و هرگونه سهو و لغزش از نفس خطاكار اين بنده است  « رَبَّنا لا تُؤاخِذْنا إِنْ نَسِينا أَوْ أَخْطَأْنا »  و آخر « دعوينا ان الحمد للّه رب العالمين » .\r\nكمترين بندگان درگاه نبوى محمود مهدوى دامغانى مشهد مقدس : بيست و هفتم ربيع الاول 1413 سوم مهرماه 1371 25 سپتامبر 1992\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nمقدمهء مؤلف\r\nبسم اللّه الرحمن الرحيم\r\nسپاس خداوند كريم بخشنده را ، مهربان توبه‌پذير كه پذيراى توبه و آمرزنده گناه است ، و در همان حال كه عقاب او سخت دشوار است ، توبه‌كنندگان و آنان را كه مىخواهند پاك شوند دوست مىدارد ، آمرزش‌خواهان و آنان را كه به سوى او بازمىگردند مىآمرزد و لغزش لغزش‌كنندگان را نابود مىفرمايد و پوزش‌خواهى پوزش‌خواهان را مىپذيرد .\r\nاو را ستايشى و سپاسى فرخنده و بسيار پاكيزه آنچنان كه سزاوار عزت جلال و درگاه اوست .\r\nو سلام و درود خداوند بر پيامبر و برگزيده‌اش محمد كه خاتم رسولان و سرور همه برگزيدگان است و بر آل او ، درود و سلام فراوان باد .\r\n* * * اين كتابى است كه در آن اخبار گروهى از توبه‌كنندگان را فراهم آورده‌ام كه مايهء تشويق براى دانستن اخبار آنان و فزونى رغبت به احوال و پيروى از ايشان باشد ، و به ترتيب نخست توبه فرشتگان و سپس توبه پيامبران عليهم السلام و پادشاهان ملتهاى درگذشته و ملتهاى پيشين و برخى از افراد آن ملتها را آورده‌ام ، آنگاه توبه اصحاب پيامبر خودمان را كه سلام و درود بر او باد و سپس توبه پادشاهان اين امت و پس از آن توبه ديگر كسان از اين ملت را فراهم ساخته‌ام .\r\nاز خداوند متعال مسألت مىكنيم تا توبه ما را بپذيرد و گناه ما را بيامرزد و زبانهاى ما را استوار بدارد و زنگار دلهاى ما را بزدايد .\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nتوبه‌كنندگان از فرشتگان\r\n\r\n1 - هاروت و ماروت\r\nموسى بن جبير ، از نافع ، از عبد اللّه بن عمر روايت مىكند كه او از پيامبر خدا ( ص ) شنيده كه چنين مىفرموده است : « 1 »\r\nهنگامى كه خداى عز و جل آدم ( ع ) را به زمين فروفرستاد ، فرشتگان عرضه داشتند :\r\nبارخدايا ! « آيا مىخواهى كسى را در زمين قرار دهى كه در آن تباهى كند و خونها بريزد ، و حال آنكه ما به ستايش ترا مىستاييم و به آفرين‌هاى نيكو ترا ياد مىكنيم ، فرمود من آن دانم كه شما ندانيد » . « 2 »\r\nفرشتگان گفتند : پروردگارا ما براى تو از آدمىزادگان فرمانبردارتريم ، حق‌تعالى فريشتگان را فرمود : اينك شتابان دو فريشته از فريشتگان برگزينيد تا آن دو را به زمين فرو فرستم و بنگريد چگونه رفتار مىكنند ، فرشتگان گفتند : بارخدايا ! هاروت و ماروت را برگزيديم .\r\nآن دو به زمين فروفرستاده شدند ، زهره به صورت زنى بسيار زيبا براى آن دو مجسم شد و پيش آن دو آمد ، هاروت و ماروت از آن زن كام خواستند ، گفت : به خدا سوگند هرگز ، مگر آنكه اين سخن شرك‌آميز را بگوييد ، گفتند : به خدا سوگند كه هرگز به خدا شرك نمىورزيم .\r\nزهره از پيش آن دو رفت و سپس با كودكى كه همراه داشت پيش آنان برگشت ، هاروت و ماروت\r\n\r\n\r\n","description":"","footnote":"\r\n( 1 ) . همان‌گونه كه در مقدمه اشاره شد در سلسله اسناد به آوردن نام سه تن از مشاهير راويان قناعت مىشود .\r\n( 2 ) . بخشى از آيه 30 سوره بقره .\r\n","page_name":" 25 ","page_number":25},
  {"content":"\r\n\r\nهمچنان از او كام خواستند ، گفت : به خدا امكان ندارد مگر اين كودك را بكشيد ، گفتند : هرگز او را نخواهيم كشت . زهره برفت و آنگاه با جامى باده كه همراه داشت بازگشت و چون از او كام خواستند گفت : هرگز مگر آنكه اين باده را بنوشيد ، آن دو از آن باده چندان نوشيدند كه سرمست شدند و در آن حال هم كودك را كشتند و هم از زهره كام گرفتند .\r\nو چون از مستى به خود آمدند ، زهره ايشان را گفت : به خدا سوگند آنچه را كه نمىخواستيد انجام دهيد چون مست شديد انجام داديد . در اين هنگام آن دو فريشته ميان شكنجه اين جهانى يا آن جهانى مختار شدند و آن دو ، عذاب اين جهانى را برگزيدند .\r\nضحّاك ، از مكحول ، از معاذ ، چنين نقل مىكند :\r\nچون آن دو به خويشتن بازآمدند ، جبريل عليه السلام از پيشگاه خداى عز و جل پيش آن دو كه مىگريستند بازآمد و همراه ايشان گريست و گفت : اين چه آزمونى بود كه گرفتارى و بدبختى آن دامن‌گير شما شد ؟ آن دو پيش جبريل به درد گريستند ، جبريل فرمود : پروردگارتان شما را اختيار داده است كه اگر مىخواهيد عذاب شدن در اين جهان را برگزينيد و در آن صورت در آخرت در اختيار مشيت خداوند خواهيد بود ، اگر بخواهد شما را عذاب مىكند و اگر بخواهد بر شما رحمت مىآورد ، يا آنكه عذاب آن جهانى را برگزينيد . آن دو مىدانستند كه شكنجه اين جهانى سرانجامى خواهد داشت و حال آنكه عذاب آن جهانى هميشگى است ، و آنگاه خداوند بر بندگان خويش مهربان است ، و بدين‌سبب شكنجه اين‌جهانى را برگزيدند تا در آخرت و پيشگاه خداوند در اختيار مشيت او باشند .\r\nمعاذ گويد : آن دو در منطقه بابل فارس در غارى كه ميان دو كوه است و زير زمين قرار دارد آويخته‌اند و همه روز صبح و شام به سختى شكنجه مىشوند . و چون فرشتگان چنين ديدند بالهاى خود را در بيت المعمور فروهشتند و عرضه داشتند : پروردگارا آدمىزادگان را بيامرز ، و جاى شگفتى است كه با شهوتها و لذتهايى كه در ايشان سرشته است چگونه خداى را پرستش مىكنند و از او فرمان مىبرند . كلبى مىگويد : فرشتگان از آن پس براى آدمىزادگان آمرزش مىخواهند و اين گفتار خداوند است كه مىفرمايد : « و فرشتگان به ستايش پروردگار خويش تسبيح مىگويند و براى آنان كه در زمين‌اند آمرزش مىخواهند » . « 3 »\r\nو از ابن عباس روايت است كه خداوند متعال به فرشتگان فرمود سه تن از برتران\r\n\r\n\r\n","description":"","footnote":"\r\n( 3 ) . بخشى از آيه 3 سوره الشورى .\r\n","page_name":" 26 ","page_number":26},
  {"content":"\r\n\r\nخويش را برگزينيد ، آنان عزرا و عزازيل « 4 » و عزويا را برگزيدند و چنان بود كه چون بر زمين فرو آيند در حد آدمىزادگان و داراى سرشتهاى ايشان باشند ، عزرا كه چنين ديد و آزمون را بدانست دانست كه او را ياراى آن نيست از پيشگاه خداوند معافى خواست و خداوندش معاف فرمود ، و روايت است كه او پس از آن از شرمسارى به پيشگاه خداوند متعال سر خود را بلند نكرد .\r\nربيع بن انس « 5 » گويد : چون مستى از هاروت و ماروت زايل شد دانستند در چه گناهى افتاده‌اند و پشيمان شدند ، و خواستند به آسمان برشوند نه توانستند و نه به ايشان اجازه داده شد ؛ مدتى دراز گريستند و از كار خود سخت آشفته و دلگير شدند ، آنگاه به حضور ادريس ( ع ) آمدند و به او گفتند : خداى خود را در كار ما فراخوان كه مىشنيديم در آسمان از تو به نيكى ياد مىشود . ادريس براى آن‌دو دعا كرد و دعايش مستجاب شد و آنان در انتخاب عذاب اين جهانى يا آن جهانى مختار شدند .\r\nو روايت شده است كه چون فرشتگان اعتراض كردند و به خداوند متعال گفتند : « آيا كسى را در زمين قرار مىدهى كه در آن تباهى كند و خونها بريزد » ، چهار هزار سال بر گرد عرش طواف مىكردند و از اعتراض خود به پيشگاه خداى عز و جل پوزش مىخواستند . « 6 » .\r\n\r\n\r\n","description":"","footnote":"\r\n( 4 ) . هرچند كه اين نام عربى نيست ولى خوانندگان گرامى توجه دارند كه در متون نظم و نثر فارسى بيشتر به معنى شيطان آمده است ، سنايى گويد : « با عزازيل قهر كرد انا خير » ، « آن عزازيل لعين با آن عبادت و خدمت گفت انا خير » حديقة الحقيقه و شريعة الطريقه سنايى ، صفحات 4 و 101 ، چاپ استاد فقيد محمد تقى مدرس رضوى ، 1359 ش ، انتشارات دانشگاه تهران .\r\n( 5 ) . ربيع بن انس از راويان قرن دوم هجرى است كه در طبقات ابن سعد ، ص 109 ، بخش 2 ، ج 7 از او ياد شده است .\r\n( 6 ) . نظير اين روايت در ص 27 ترجمه اخبار مكه ابو الوليد ارزقى به قلم اين بنده ، چاپ تهران ، 1368 ش ، آمده است . براى اطلاع بيشتر در اين مورد در منابع و مآخذ مقدم بر روزگار ابن قدامه مىتوان به تفسير طبرى و ترجمه آن ، صفحات 98 / 95 ، ج 1 ، چاپ مرحوم حبيب يغمايى و تفسير كشف الاسرار ، ص 294 ، ج 1 ، چاپ مرحوم على اصغر حكمت و تفسير تبيان شيخ طوسى ، ص 375 ، ج 1 ، چاپ احمد حبيب قصير العاملى نجف مراجعه كرد .\r\n","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\n\r\nتوبه‌كنندگان از پيامبران عليهم السلام\r\n\r\n2 - آدم ( ع )\r\nابن سمّاك ، از عمر بن ذرّ ، از مجاهد « 1 » چنين نقل مىكند كه :\r\nچون آدم ( ع ) از آن درخت بخورد ، همه زيورهاى بهشت از او فروريخت و جز تاج و دستارى مرصع چيزى بر او باقى نماند ، و با هر برگ از برگهاى بهشت كه خود را مىپوشاند از او فرومىريخت .\r\nآدم ( ع ) گريان به حوا نگريست و گفت براى بيرون شدن از پناه همسايگى خداوند آماده شو كه اين آغاز نافرخندگى سرپيچى از فرمان است ، حوا گفت : اى آدم ! هرگز گمان نمىكردم كه كسى نسبت به خداى سوگند دروغ خورد ، و اين بدان سبب بود كه ابليس درباره خوردن از آن درخت براى آن دو سوگند خورده بود .\r\nآدم از آزرم پروردگار جهانيان همچنان در بهشت گريزان بود ، ناگاه درختى با يكى از\r\n\r\n\r\n","description":"","footnote":"\r\n( 1 ) . ابن سمّاك : ابو العباس محمد بن صبيح از زاهدان معروف قرن دوم هجرى و درگذشته به سال 183 هجرى در كوفه است ، احمد حنبل از او روايت كرده است . به الكنى و الالقاب مرحوم محدث قمى ، ص 305 ، ج 1 ، چاپ صيدا مراجعه فرماييد .\r\nعمر بن ذرّ : از راويان و واعظان قرن دوم هجرى و از سران مرحبهء است ؛ به شمار 6098 در ميزان الاعتدال ذهبى ص 193 ، ج 3 مراجعه فرماييد .\r\nمجاهد : از مفسران و محدثان بسيار معروف كه از لحاظ اهل سنت مورد كمال وثوق است و به سال 104 درگذشته است ؛ به شماره 7072 ميزان الاعتدال مراجعه شود .\r\n","page_name":" 29 ","page_number":29},
  {"content":"\r\n\r\nشاخه‌هاى خود او را فروگرفت و آدم پنداشت درباره عقوبت او شتاب شده است ، سر فرو افكند و همى « العفو العفو » مىگفت ، حق عز و جل فرمود :\r\nاى آدم ! آيا از من مىگريزى ؟ عرضه داشت نه اى سرور من كه از آزرم توست . خداى عز و جل به دو فرشته وحى فرمود كه آدم و حوا را از جوار من بيرون كنيد كه آن دو از فرمان من سرپيچى كرده‌اند ، جبريل ( ع ) تاج از سر او برداشت و ميكائيل دستار از جبين آدم برگرفت .\r\nو چون آدم از ملكوت قدس به خانه گرسنگى و درماندگى فرود آمد صد سال سر بر زانوى غم نهاد و بر خطاى خويش چندان گريست كه از اشكهاى او درخت و گياه بر زمين روييد ، و اشك او بر گودالها و كرانه‌ها روان گرديد .\r\nعبد المنعم بن ادريس از پدر خويش ، از وهب بن منبّه « 2 » روايت مىكند كه آدم ( ع ) هفت روز در خشم و دلتنگى درنگ كرد ، به روز هفتم در همان حال كه سرافكنده و اندوهگين و فروبرنده خشم خود بود ، خداى متعال به او وحى فرمود : كه اى آدم اين درماندگى كه در تو مىبينم چيست و اين بلا كه سختى و بدبختى آن ترا فروگرفته است از بهر چيست ؟ گفت :\r\nبارخدايا سوگ من بزرگ است و گناه من مرا احاطه كرده است ، از ديار ملكوت كردگار خويش بيرون رانده شدم ، و پس از كرامت در خانهء زبونى قرار گرفتم و پس از نيك‌بختى در خانهء بدبختى و پس از فراخى و آسايش در خانه رنج و زحمت و پس از عافيت در خانهء بلا و پس از آرامش و آسايش در خانه كوچ و نيستى و پس از زندگى جاودانه در خانه نابودى و پس از زينهارى در خانه فريب درافتادم ، در اين حال چگونه بر خطاى خود نگريم و چرا بر خويشتن اندوهگين نباشم ، و بارخدايا چگونه براى من ممكن است كه اين سوگ و گرفتارى را جبران كنم .\r\nخداوند متعال فرمود : مگر من ترا براى خويش برنگزيدم و ترا در خانهء خويش جاى ندادم و از همه آفريدگان خود ترا به كرامت خويش ويژه نكردم ، و مگر محبت خويش را بر تو نيفكندم و ترا از خشم خويش برحذر نداشتم ، مگر ترا به دست خويش نيافريدم و از روح خود در تو ندميدم و فرشتگانم را بر سجده كردن به تو وانداشتم ؟ مگر تو در بهترين جايگاه بهشت من\r\n\r\n\r\n","description":"","footnote":"\r\n( 2 ) . عبد المنعم بن ادريس يمانى از افسانه‌سرايان و غير قابل اعتماد است ، ذهبى مىگويد : بر وهب بن منبه دروغ مىبسته است به سال 228 در بغداد درگذشته است . به شماره 5270 ميزان الاعتدال ذهبى مراجعه فرماييد .\r\nوهب بن منبّه : او هم از افسانه سرايانى است كه در سالهاى آخر حكومت عثمان متولد شده است و به سال 114 درگذشته است و از كتابهاى اسرائيلى فراوان نقل كرده است . به شماره 9433 ميزان الاعتدال ذهبى مراجعه شود .\r\n","page_name":" 30 ","page_number":30},
  {"content":"\r\n\r\nهمسايه من نبودى و به سبب كرامت من در هرجا كه مىخواستى قرار نمىگرفتى ، و اين تو بودى كه از فرمان من سرپيچى كردى و پيمان مرا به فراموشى سپردى و سفارش مرا تباه ساختى ، اينك چگونه خشم مرا با شگفتى مىنگرى و حال آنكه سوگند به جلال و عزت خودم كه اگر سراسر زمين را انباشته از مردانى چون تو كنم كه بايد شب و روز ستايش كنند و سستى نورزند ، اگر آنان بر من عصيان ورزند همگان را در منزلت گنهكاران قرار خواهم داد .\r\nاينك بر ناتوانى تو رحمت آوردم و لغزش ترا بخشودم و زارى ترا بشنيدم ، ترا آمرزيدم و توبه‌ات را پذيرفتم ، و اين سخنان را بگو :\r\n« لا إله الا انت سبحانك اللهمّ و بحمدك ظلمت نفسى و عملت السوء فتب علىّ انّك انت التوّاب الرحيم » .\r\nآدم اين سخن بگفت ، خداوندش فرمان داد بازگويد كه :\r\n« لا إله الا انت سبحانك اللهمّ و بحمدك ظلمت نفسى و عملت السوء فاغفر لى انك انت الغفور الرحيم\r\nآدم اين سخنان نيز بگفت و خدايش فرمان داد بازگويد كه :\r\n« لا إله الا انت سبحانك اللهمّ و بحمدك ظلمت نفسى و عملت السوء فارحمنى انك انت ارحم الراحمين » .\r\nگويد : از بزرگى سوگ ، گريه و اندوه آدم ( ع ) چنان بود كه فرشتگان از اندوهش اندوهگين بودند و بر گريه او مىگريستند .\r\nاو دويست سال بر فراق بهشت گريست ، سرانجام خداوند خيمه‌اى از خيمه‌هاى بهشت فروفرستاد كه آن را پيش از آنكه كعبه وجود داشته باشد بر جاى كعبه نهاد . « 3 »\r\n\r\n\r\n","description":"","footnote":"\r\n( 3 ) . خوانندگان گرامى توجه دارند كه مسأله نسبت دادن گناه به پيامبران عليهم السلام از ديرباز مورد بررسى و اظهارنظر ميان شيعه و معتزله و اشاعره است و موضوع عصمت پيامبران و اينكه آنان مرتكب گناهى كه سزاوار عقوبت باشند نمىشوند مورد كمال عنايت بزرگان از علماى شيعه بوده است و به عنوان مثال سيد مرتضى ( ره ) درگذشته به سال 436 هجرى و معاصر قاضى عبد الجبار معتزلى كتاب تنزيه الانبياء را تأليف كرده است و كسانى كه مايل به كسب اطلاع بيشترى در اين‌باره باشند مىتوانند به مقدمه و فصلهاى مختلف آن مراجعه فرمايند ، اين كتاب نخست در نجف چاپ شده است و در قم هم آن را به صورت افست تجديد چاپ كرده‌اند .\r\nو به بحث شيخ طوسى ( ره ) در تفسير تبيان ، صفحات 168 / 160 ، ج 1 ، چاپ نجف و بحث مستوفاى مرحوم مجلسى در بحار الانوار ، صفحات 203 / 155 ، ج 11 ، چاپ جديد مراجعه شود . -\r\n","page_name":" 31 ","page_number":31},
  {"content":"\r\n\r\n\r\n3 - توبه نوح عليه السلام\r\nعبد الرزاق ، از وهيب بن ورد « 4 » روايت مىكند كه مىگفته است :\r\nچون خداوند متعال نوح ( ع ) را درباره پسرش مورد عتاب قرار داد و چنين فرمود :  « إِنِّي أَعِظُكَ أَنْ تَكُونَ مِنَ الْجاهِلِينَ » ،  « من ترا پند مىدهم كه از نادانان نباشى » . « 5 » نوح عليه السلام سيصد سال بگريست چندانكه از بسيارى گريستن زير دو چشم او دو اشك راهه همچون دو آبراه پديد آمد .\r\n\r\n4 - توبه موسى عليه السلام\r\nاز وهب بن منبّه روايت شده است كه :\r\nچون موسى ( ع ) سخن پروردگار خويش را شنيد در ديدار طمع بست و عرضه داشت :\r\n « رَبِّ أَرِنِي أَنْظُرْ إِلَيْكَ ، قالَ لَنْ تَرانِي وَ لكِنِ انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي » .  « 6 »\r\n« اى خداى من ، بنماى مرا تا بنگرم سوى تو ، گفت هرگز مرا نبينى ولى به سوى كوه بنگر اگر تواند به جاى خويش آرام گيرد پس زود ببينى مرا » .\r\nمحمد بن اسحاق « 7 » گويد : كسى كه او را متهم نمىدارم براى من حديث كرد كه خداوند\r\n\r\n\r\n","description":"","footnote":"\r\n- دعاهاى آدم ( ع ) به همين‌گونه در ترجمه تفسير طبرى ص 54 ، ج 1 ، چاپ مرحوم حبيب يغمايى و با اندك تفاوت در تبيان ، ص 169 ، ج 1 آمده است و در بسيارى از اخبار در منابع اهل سنت و شيعه گفته شده است كه توسل آدم ( ع ) به نام مقدس حضرت ختمىمرتبت و اهل بيت موجب پذيرش توبه او شده است ، مثلا به همان ترجمه تفسير طبرى ص 55 ، ج 1 و تبيان ص 169 ، ج 1 و به تفسير برهان سيد هاشم بحرانى ، صفحات 89 / 86 ، ج 1 ، چاپ تهران مراجعه شود .\r\n( 4 ) . مقصود از عبد الرزاق ، عبد الرزاق بن همام بن نافع متولد به سال 126 و درگذشته به سال دويست و يازده است ذهبى درباره او به تفصيل سخن گفته است به شماره 5044 ميزان الاعتدال مراجعه شود .\r\nوهيب : از حكيمان پارساى قرن دوم هجرى است كه او را از اقران ابراهيم ادهم مىشمرند به حلية الاولياء حافظ ابو نعيم ، ص 140 ، ج 8 ، مراجعه فرماييد .\r\n( 5 ) . بخشى از آيه 46 سوره هود .\r\n( 6 ) . بخشى از آيه 143 اعراف .\r\n( 7 ) . محمد بن اسحاق متولد حدود 85 و درگذشته به سال 151 در بغداد و مؤلف مشهور سيره است . به ترجمه مقدمه مارسدون جونز بر مغازى واقدى ، ص 26 ، مراجعه فرماييد .\r\n","page_name":" 32 ","page_number":32},
  {"content":"\r\n\r\nمتعال فرمود : اى پسر عمران ، هيچكس مرا نمىبيند كه پس از آن زنده بماند ، موسى عرضه داشت : بارخدايا كه ترا انبازى نيست اگر من ترا ببينم و بميرم براى من خوشتر است كه زنده بمانم و ترا نبينم ، بارخدايا ، با پذيرفتن اين خواستهء من نعمت و فضل و احسان خود را بر من تمام فرماى ، هرچند در پى آن بميرم .\r\nگويد ، جويبر ، از ضحّاك « 8 » ، از ابن عباس نقل مىكند كه گفته است :\r\nو چون خداوند مهربان به خلق ، آزمندى موسى را براى اينكه خواسته‌اش را به او ارزانى فرمايد ديد او را فرمود : برو بر آن سنگى كه بر سر كوه است بنگر و بر آن بنشين كه من بخشى از سپاه خويش را به سوى تو مىفرستم . موسى چنان كرد و چون بر آن سنگ قرار گرفت خداوند سپاههاى هفت آسمان را سان ديد و نخست به فرشتگان آسمان دنيا فرمان داد تا از برابر موسى بگذرند . آنان از كنار موسى عليه السلام گذشتند و آواى ايشان كه به تسبيح و تهليل بلند بود همچون بانگ سخت رعد بود .\r\nسپس خداوند به فرشتگان آسمان دوم فرمان داد كه خود را به موسى بنمايانند ، آنان چنان كردند و به صورتهاى گوناگون كه هريك داراى چهره‌ها و بالهايى بودند و برخى از آنان چهرهء شير داشتند و همچنان آواى تسبيح و تهليل ايشان بلند بود ، آنچنانكه موسى ( ع ) از آنان ترسيد و گفت : پروردگارا ! من از خواستهء خويش پشيمان شدم آيا مرا از اين جايگاه كه در آنم رهايى مىدهى ؟ سالار فرشتگان گفت : اى موسى ! بر آنچه خواستى شكيبا باش ، كه آنچه ديدى اندكى از بسيار است .\r\nسپس پروردگار به فرشتگان آسمان سوم فرمان داد فرود آيند و خود را بر موسى ( ع ) عرضه دارند ، تعدادى برون از شمار فرود آمدند كه رنگهاى گوناگون و درخشانتر از شعله‌هاى آتش داشتند و آواى تسبيح و تهليل ايشان بلند بود ، ترس موسى بسيار سخت و بدگمان و از زندگى نااميد شد ، و سالار فرشتگان موسى را گفت : اى پسر عمران شكيبا باش تا چيزهاى ديگرى را كه بر آن شكيبا نخواهى بود ببينى . آنگاه خداوند متعال به فرشتگان آسمان چهارم وحى فرستاد كه پيش موسى فرود آيند آنان هم فرود آمدند گروهى همچون شعله‌هاى آتش و گروهى همچون توده‌هاى برف و يخ ، صداى آنان به تسبيح و تهليل بود و شباهتى به آواى\r\n\r\n\r\n","description":"","footnote":"\r\n( 8 ) . جويبر : مصغّر جابر ، از مفسران و شاگرد و دوست ضحاك است و درخور اهميت نيست .\r\nضحاك بن مزاحم درگذشته به سال 105 كه ديدار او با ابن عباس مورد ترديد است به شماره‌هاى 3942 و 1593 ميزان الاعتدال مراجعه فرماييد .\r\n","page_name":" 33 ","page_number":33},
  {"content":"\r\n\r\nفرشتگانى كه پيش از آنان فرود آمده بودند نداشت و سالارشان موسى را گفت : بر آنچه مسألت كردى شكيبا باش .\r\nو بدين‌گونه همه ساكنان آسمانها تا آسمان هفتم با پيكرها و گونه‌هاى گوناگون فرود آمدند ، جمعى از فرشتگان پديد آمدند كه پرتوشان چشم را خيره مىساخت و با آنان نيزه‌هايى به بزرگى و بلندى درختان تنومند خرما بود و همچون شعله‌هاى آتش فروزنده‌تر از چشمه خورشيد به نظر مىرسيد ، موسى ( ع ) در حالى كه مىگريست با صداى بلند عرضه مىداشت :\r\nبارخدايا مرا فراياد آور و فراموشم مكن كه بنده توام ، و گمان نمىبرم كه از اين گرفتارى رهايى يابم ، اگر از جاى خود بيرون روم مىسوزم و اگر بر جاى بمانم مىميرم ، سالار فرشتگان موسى را گفت : نزديك است كه چنان آكنده از بيم شوى كه دلت گسسته شود ، اين ثمره چيزى است كه براى نگريستن به آن نشستى .\r\nگويد : در اين هنگام جبريل و ميكائيل و اسرافيل و ديگر فرشتگان هفت آسمان و حاملان عرش و كرسى فرود آمدند و به موسى گفتند : اى خطاكار خطاكارزاده ! چه چيز ترا بر اين جايگاه فراآورده است و چگونه گستاخى كردى و از خداى خويش نگريستن بر او را مسألت كردى ؟ موسى ( ع ) مىگريست و زانوها و مفاصل او چنان مىلرزيد كه گويى گسسته مىشود ، و خداى عز و جل كه بنده خود را در آن حال ديد پايهء عرش خويش را به او نماياند ، موسى بر آن آويخت و دلش آرام گرفت .\r\nاسرافيل به موسى گفت : سوگند به خدا ما كه سالارهاى فرشتگانيم از آن هنگام كه خداوند ما را آفريده است از بيم و وحشت هرگز چشم خود را به سوى عرش نگردانده‌ايم و اى بنده ناتوان چه چيزى ترا بر اين كار واداشت ؟ موسى كه آرامش يافته بود گفت : اى اسرافيل دوست داشتم از عظمت پروردگار خويش همين اندازه را كه شناختم بشناسم .\r\nدر اين هنگام خداى عز و جل به آسمانها وحى فرستاد كه مىخواهم بر كوه جلوه افكنم ، آسمانها و زمين و ماه خورشيد و ستارگان ، كوهها و ابرها و بهشت و دوزخ و درياها و فرشتگان همگى به لرزه درآمدند و به سجده درافتادند ، و موسى ( ع ) همچنان بر كوه مىنگريست و چون پروردگار او براى كوه جلوه فرمود آن را از هم پاشيده ساخت و موسى مدهوش و مرده از جلوهء پروردگار عزت از آن سنگ فروافتاد و سنگ همچون خيمه‌اى بر او قرار گرفت كه نسوزد .\r\nحسن « 9 » مىگويد : در اين هنگام خداوند متعال جبريل را گسيل فرمود تا آن سنگ را از\r\n\r\n\r\n","description":"","footnote":"\r\n( 9 ) . يعنى حسن بصرى : متولد به سال 21 و درگذشته به سال 110 هجرى ؛ او را از پيشوايان بزرگ مردم بصره -\r\n","page_name":" 34 ","page_number":34},
  {"content":"\r\n\r\nموسى برداشت و بر پاى نهاد و موسى ( ع ) برخاست و عرضه داشت :\r\nبارخدايا منزهى ، از آنچه مسألت كردم توبه مىكنم و من نخستين مؤمنانم ، يعنى نخستين كس هستم كه ايمان مىآورد به اينكه هيچكس بر تو نمىنگرد مگر آنكه مىميرد ، و گفته شده است يعنى نخستين كس هستم كه بر اين ايمان دارم كه در اين جهان هيچكس ترا نمىبيند . « 10 »\r\n\r\n5 - توبه داود عليه السلام\r\nيحيى بن ابى كثير از ابو هريره براى ما نقل كرده است كه پيامبر ( ص ) فرموده‌اند :\r\nداود ( ع ) روزهاى زندگى خود را بدين‌گونه بخش كرده بود ؛ روزى را ويژه همنشينى با بنى اسرائيل قرار داده بود و در آن روز به آنان دانش مىآموخت و آنان هم با او درباره دانش گفتگو مىكردند ؛ روزى ويژه محراب عبادت بود و روزى براى قضاوت و روزى براى معاشرت با زنان و اهل خود قرار داده بود .\r\nروزى ضمن گفتگو با بنى اسرائيل ، يكى از ايشان گفت : هيچ روزى بر آدمى نمىگذرد مگر آنكه در آن گناهى انجام مىدهد ، داود با خويشتن گفت ، روزى را كه من در محراب عبادت خلوت مىكنم گناه و خطا از من بر كنار مىشود ، خداوند متعال به او وحى فرستاد : كه اى داود برحذر باش كه آزمون خود را خواهى ديد .\r\nحسن بصرى گويد : روزى در حالى كه داود در محراب خويش و سرگرم خواندن زبور بود ناگاه پرنده‌اى از روزن محراب درآمد و نزديك او بر زمين نشست ؛ پيكرش زرين و دو بالش از ديبا بود و تاجى از مرواريد بر سر داشت ، منقارش از زبرجد و پاهايش از فيروزه بود ، داود بر آن پرنده نگريست و پنداشت كه از پرندگان بهشت است و از زيبايى آن شگفت مىكرد . داود را پسرى كوچك بود ، و با خود گفت ، خوب است اين پرنده را بگيرم تا پسرم آن را بنگرد ، داود آهنگ گرفتن آن را كرد ، پرنده اندكى از او فاصله گرفت ، و او را به اين طمع انداخت كه مىتواند بگيردش ، يك بار هم نزديك بود دست داود به پرنده برسد كه باز هم از او فاصله گرفت ، و\r\n\r\n\r\n","description":"","footnote":"\r\n- شمرده‌اند ؛ براى اطلاع بيشتر به وفيات الاعيان ص 354 ، ج 1 ، چاپ محمد محيى الدين عبد الحميد مصر ، 1367 ق مراجعه فرماييد .\r\n( 10 ) . اين روايت از همين وهب بن منبه با تفاوتهاى اندكى در تفسير ابو الفتوح رازى ، ص 274 / 275 ، ج 5 ، چاپ مرحوم آقاى شعرانى هم آمده است ، مطالب ديگرى كه ابو الفتوح ذيل اين روايت آورده است بسيار خواندنى است .\r\n","page_name":" 35 ","page_number":35},
  {"content":"\r\n\r\nهمچنان بازى مىكرد گاه به داود نزديك و گاه از او دور مىشد ، داود سرانجام از جاى برخاست و زبور را برهم نهاد و در طلب پرنده برآمد ، در اين هنگام پرنده بر روزن نشست و داود به جستجوى آن كنار روزن آمد ، پرنده خود را درون بوستان افكند ، داود سركشيد ، و در آن بوستان زنى برهنه خود را مىشست .\r\nقتاده از بلال بن حسان « 11 » نقل مىكند كه مىگفته است ، داود سر خود را از روزن بيرون آورد و ناگاه متوجه زنى شد كه خود را مىشست و نكوتر آفريده خدا را ديد ، آن زن هم نگريست و چون چهره مردى را ديد موهاى خويش را بر بدنش افشاند تا پيكر خود را پوشيده دارد .\r\nبه سخن حسن بصرى برگرديم كه گفته است : داود از اين كار آن زن بر او شيفته‌تر شد ، كسى را گسيل داشت كه ببيند او كيست ، فرستاده بازگشت و گفت : آن زن ، تشايع دختر حنانا و همسر اوريا بن صورى است ، و در آن هنگام اوريا همراه خواهرزاده داود در منطقه بلقاء و سرگرم محاصره دژى بود ، داود به خواهرزاده خود نامه‌اى نوشت كه چون اين نامه به دست تو رسيد به اوريا فرمان بده تابوت « 12 » را با خود ببرد و پيشاپيش سپاه حركت كند و چنان بود كه آن‌كس كه پيشاپيش سپاه حركت مىكرد برنمىگشت تا آنكه كشته شود يا خداوند به دست او فتح پيش آورد . او كه فرمانده سپاه بود اوريا را خواست و نامه را بر او خواند ، اوريا گفت :\r\nشنيدن و فرمان بردن و تابوت را برگرفت و پيشاپيش همهء همراهان حركت كرد و كشته شد .\r\nخواهرزاده داود موضوع را براى او نوشت ، و چون مدت عده آن زن سپرى شد ، داود به خواستگارىاش فرستاد و او را به همسرى برگزيد .\r\nگويد قتاده از حسن بصرى نقل مىكند : كه چون داود با تشايع ازدواج كرد ، روزى در حال خلوت براى عبادت در محراب بود كه صدايى بس بلند شنيد و ناگاه دو مرد از ديوار محراب برآمدند و پيش او درآمدند ، داود به ديدن آن دو بيم كرد ، گفتند : مترس ، ما دو ستيزه‌گريم كه يكى از ما بر ديگرى ستم كرده است ، و بر حق او دست يازيده است ، اينك ميان ما به راستى و حقيقت حكم كن و در داورى ستم روا مدار و ما را به روش پسنديده رهنمون شو .\r\n\r\n\r\n","description":"","footnote":"\r\n( 11 ) . قتاده : متولد به سال 61 و درگذشته به سال 118 يا 117 هجرى از مفسران و محدثان معروف كه درباره‌اش سخن گوناگون گفته شده است به الاعلام زركلى ، ص 27 ، ج 6 ، مراجعه شود ؛ به شرح حال بلال بن حسان دست نيافتم ، آيا بلال بن حارث فرنى است ؟ كه به اشتباه نام پدرش حسان آمده است ؟\r\n( 12 ) . موضوع صندوق و تابوتى كه در آن آرامش قرار داشت ضمن آيه 248 سوره بقره آمده است و مفسران در آن باره به تفصيل سخن گفته‌اند و براى اطلاع بيشتر در متون كهن به ، ترجمه تفسير طبرى ، صفحات 152 / 150 ، ج 1 ، چاپ مرحوم حبيب يغمايى مراجعه فرماييد .\r\n","page_name":" 36 ","page_number":36},
  {"content":"\r\n\r\nداود گفت : داستان خود را براى من بازگو كنيد ، يكى از ايشان چنين گفت :\r\n« اين برادر من است كه او را نود و نه ميش است و مرا ميشى است يگانه ، و مىگويد آن را به من بده - مرا خداوند آن كن - و با چيره‌زبانى بر من زور مىكند » « 13 » ، و به هرحال بر من چيره شد و ستم كرد و ميش مرا گرفت و همراه ميش‌هاى خود ساخت ، و چون سخن مىگويد از من سخن‌آورتر است و چون مردم را به يارى فراخواند پاسخ او را شتابانتر مىدهند و چون خروج كند پيروانش از من بيشترند .\r\nداود گفت : « همانا كه بر تو ستم كرده است به خواستن ميش تو كه با ميشان وى به‌هم بود ، و همانا كه بسيارى از انبازان بر يكديگر ستم روا دارند ، مگر آنان كه ايمان آورده و نيكوكارند و ايشان اندك‌اند » . « 14 »\r\nدر اين هنگام آن يك كه از او شكايت شده بود بخنديد ، داود گفت : ستم مىكنى و مىخندى ؟ بسيار نيازمند به تيشه‌اى هستى كه چهره و دهانت را فروكوبد . آن فرشته گفت : تو خود به آن نيازمندترى ، و هردو به آسمان برشدند .\r\nدر روايت ديگرى آمده است كه آن دو مرد به صورت اصلى خود - فرشته - درآمدند و به آسمان برشدند و مىگفتند : اين مرد بر خود داورى كرد .\r\nو داود ( ع ) دانست كه مقصود خود او بوده است و چهل روز سر به سجده نهاد و جز براى نيازهاى ضرورى سر از سجده برنمىداشت و باز سر به سجده مىنهاد ، و هيچ نمىخورد و نمىآشاميد ، و چندان گريست كه بر اطراف سرش كه بر زمين نهاده بود گياه روييد ، و پروردگار خويش را فرامىخواند و از او خواهش پذيرش توبه مىكرد .\r\nاو در سجده خود مىگفت : منزه است آفريننده نور و آنكه ميان دلها حائل مىشود ، منزه است آفريننده نور ، بارخدايا تو مرا با دشمنم شيطان رها فرمودى و چون آزمون و بلاى او بر من رسيد ياراى ايستادگى نداشتم ، منزه است پروردگار نور ، بارخدايا با آنكه از زبور هرگز جدا نمىشوم ولى به آنچه ديگران را پند مىدهم خود پند نگرفتم ، پروردگارا مرا فرمان دادى كه براى يتيم چون پدرى مهربان و براى بيوه‌زن چون همسرى مهربان باشم ولى من عهد و پيمانت را به فراموشى سپردم ، منزه است پروردگار نور ، بارخدايا روز رستخيز به چه چشمى به تو بنگرم ؟ و همانا ستمگران بايد دزديده و به گوشهء چشم بنگرند ، منزه است پروردگار نور ، بارخدايا اى واى بر داود از گناه بزرگى كه مرتكب شده است ، منزه است پروردگار نور ، بارخدايا واى بر داود\r\n\r\n\r\n","description":"","footnote":"\r\n( 13 و 14 ) . آيات 24 / 22 سوره ( ص ) .\r\n","page_name":" 37 ","page_number":37},
  {"content":"\r\n\r\nدر آن هنگام كه پرده يك سو شود و بگويند اين داود خطاكار است ، پروردگارا تو فريادرس و من فرياد خواهم ، منزه است خالق نور ، پروردگارا از گناه خويش به پيشگاه تو مىگريزم و اعتراف به خطا مىكنم ، مرا از نااميدان قرار مده و به روز دين خوار و زبونم مدار .\r\nهمراه با مناجاتهاى فراوان ديگر .\r\nگويد : در اين هنگام سروشى شنيد كه مىگويد : آيا گرسنه‌اى كه به تو خوراك داده شود ؟\r\nآيا تشنه‌اى كه سيراب شوى ؟ آيا ستمديده‌اى كه يارى داده شوى ؟ و دربارهء خطاى او و آمرزش آن سخنى گفته نشد ، گويد : داود چنان فريادى برآورد كه آنچه بر گرد او بود به هيجان آمد و سپس عرضه داشت : بارخدايا خطايى كه انجام داده‌ام ! و ندا داده شد : كه اى داود سر خود را بلند كن كه ترا آمرزيدم .\r\nگويد ، ابو الياس ، از وهب نقل مىكند كه مىگفته است : آنگاه داود ( ع ) بر سر گور اوريا آمد و كنار آن ايستاد و خاك بر سر خود ريخت و مىگفت : واى بر داود صد واى بر داود در آن هنگام كه ترازوهاى سنجش برپا شود ، منزه است پروردگار نور ، اى واى و صد واى بر داود از آن روزى كه از ستمگر براى ستم‌ديده قصاص گيرند ، منزه است پروردگار نور ، اى واى و صد واى بر داود از آن هنگام كه او را همراه خطاكاران به روى در آتش افكنند ، منزه است پروردگار نور ، اى واى بر داود و صد واى بر او .\r\nگويد : در اين هنگام از آسمان بر او ندا آمد : كه اى داود خطاى ترا بخشيدم و بر گريه تو رحمت آوردم و لغزش ترا آمرزيدم ، داود عرضه داشت : بارخدايا چگونه مرا عفو مىفرمايى و حال آنكه مدعى من مرا عفو نخواهد كرد ، فرمود : اى داود به روز رستخيز چندان پاداشى مىدهمش كه چشمانش نديده و گوشهايش نشنيده است و مىپرسم آيا بنده من راضى شد ؟ او مىگويد : پروردگارا اين پاداش از كجا براى من فراهم شده است كه كردار من به اين پايه نمىرسد ، به او مىگويم اين به جاى بنده من داود است ، و از او مىخواهم كه ترا به من ببخشد و او ترا به من خواهد بخشيد .\r\nداود عرضه داشت : بارخدايا اينك دانستم كه مرا آمرزيده‌اى . « 15 »\r\n\r\n\r\n","description":"","footnote":"\r\n( 15 ) . داستان آزمون داود عليه السلام با اندك‌تفاوتهايى و بدون ذكر اين ادعيه و اين‌همه تكرار آن‌كه خود درخور دقت است در عموم تفاسير كهن آمده است و براى نمونه به ترجمه تفسير طبرى صفحات 1220 / 1213 ، چاپ مرحوم حبيب يغمايى مراجعه شود .\r\nميبدى ذيل تفسير آيه 20 سوره ص در نوبت سوم اين دعا را با افزونىهايى نقل كرده است ؛ به كشف الاسرار ص 342 ، ج 8 ، چاپ مرحوم على اصغر حكمت مراجعه شود .\r\n","page_name":" 38 ","page_number":38},
  {"content":"\r\n\r\n\r\n6 - توبه سليمان عليه السلام\r\nجويبر ، از ضحّاك ، از ابن عباس روايت مىكند كه مىگفته است :\r\nسليمان عليه السلام مردى بسيار جنگجو بود كه در خشكى و دريا جنگ مىكرد ، و شنيد كه پادشاهى در يكى از جزيره‌هاى دريا پادشاهى مىكند .\r\nسليمان و سپاهيان جن و آدمى او بر باد نشستند و در آن جزيره فرود آمد و آن پادشاه را كشت و هركه را در آن بود به اسارت گرفت ، از جمله دختر آن پادشاه را كه در زيبايى چون او ديده نشده بود براى خود برگزيد . سليمان چنان به او شيفته بود كه به هيچكس آن‌گونه شيفته نبود و او را بر همه همسران خويش برترى مىداد ، روزى سليمان پيش او رفت ، آن زن گفت : من آنچه را كه بر سر پدرم و پادشاهى او آمد فراياد مىآورم و اندوهگين مىشوم ، اگر مصلحت بدانى به يكى از ديوان فرمان بده تا تنديس پدرم را براى من در خانه‌ام بسازد و هر بامداد و شامگاه آن تنديس را ببينم اميدوارم اندوه از من بزدايد و پاره‌اى از شيدايى مرا آرام بخشد .\r\nسليمان به صخر كه ديوى سركش بود فرمان داد تا كنار كاخ آن زن پيكره پدرش را بتراشد و او چنان ساخت كه خود او بودى جز آنكه روح در بدن نداشت ، آن زن بر آن پيكره لباس پوشاند و آن را نيكو بياراست و به هيأت پدر خويش و جامه‌هايش درآورد ، و چون سليمان از خانه بيرون مىرفت ، آن زن همراه كنيزكان خويش هر بامداد كنار آن پيكره مىآمد و بر آن مشگ مىساييد و سپس خود و كنيزكانش براى آن سجده مىكردند و هر شامگاه نيز چنان مىكرد و سليمان را از اين كار آگاهى نبود تا چهل روز سپرى شد . اين خبر به مردم و به آصف بن برخيا كه از صديقان بود رسيد ، آصف پيش سليمان آمد و گفت : اى رسول خدا ! دوست مىدارم برپا خيزم و آنچه را درباره پيامبران گذشته مىدانم بازگو كنم و به اندازه دانش خويش بر آنان ستايش فرستم .\r\nگويد : سليمان بدين منظور مردم را گرد آورد ، آصف برخاست و پيامبران گذشته را نام برد و برايشان ستايش فرستاد و هر پيامبرى را به خصلتى كه در او بود ستود و چيزى را كه خداوند مايهء فضيلت ايشان قرار داده بود بازگو كرد ، و چون به سليمان رسيد به بيان فضيلت او و آنچه كه خداوند در جوانى به او ارزانى داشته است بسنده كرد و خاموش ماند . سليمان آكنده از خشم شد و چون به اندرون رفت آصف را پيام فرستاد تا پيش او آيد ، و چون آمد ، گفت : اى آصف چگونه است كه چون از پيامبران گذشته ياد كردى بر آنان نسبت به همه روزگارشان ستايش نمودى و چون نوبت من رسيد فقط نسبت به روزگار كودكى مرا ستودى و از ديگر كارهاى روزگار بزرگى من خاموش ماندى ، مگر من در بزرگى خويش چه بدعتى پيش آورده‌ام ؟ گفت :\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nاين كار كه چهل روز است به خواستهء زنى در خانهء تو چيزى جز خداوند پرستش مىشود .\r\nسليمان گفت : در خانهء من ؟ گفت : آرى در خانهء تو ، سليمان انّا لله بر زبان آورد و گفت : مىدانم كه اين سخن را نمىگويى مگر از خبرى كه به تو رسيده است .\r\nسليمان به آن خانه خود رفت و آن بت را بشكست و آن زن و كنيزكانش را عقوبت كرد .\r\nآنگاه جامه پاكيزه خواست و پوشيد و به بيابانى رفت و خاكستر گسترد و بر آن نشست و به قصد توبه به سوى خداوند متعال بر آن خاكستر مىغلتيد و در كمال فروتنى و زبونى مىگريست و آمرزش‌خواهى مىكرد و مىگفت : بارخدايا ، اين چه آزمون و بلايى است كه در خانه خاندان داود چيزى جز تو را پرستش كنند و ميان خانه و اهل خود پرستش جز ترا قرار دهند و همواره بر اين حال بود تا آن روز را به شب رساند و به خانه برگشت .\r\nو سليمان را كنيزكى به نام امينه بود كه هرگاه براى قضاى حاجت مىرفت و يا مىخواست از همسرى كام گيرد ، انگشترى خويش را پيش او مىنهاد ، كه آن انگشترى را جز در حالت پاكى بر دست نمىكرد و خداوند متعال پادشاهى سليمان را در آن قرار داده بود .\r\nوهب گويد : روزى سليمان كه مىخواست وضو بسازد انگشترى خويش را به امينه سپرد . صخر كه ديوى سركش بود و بر سليمان پيشى گرفت و به آبريزگاه رفت ، و چون سليمان به آبريزگاه رفت ، آن ديو به صورت سليمان مجسم شد و در حالى كه ريش خود را از آب وضو تكان مىداد و با سليمان به ظاهر هيچ تفاوتى نداشت به امينه گفت : انگشترى مرا بده و امينه كه او را خود سليمان مىپنداشت انگشترى را به او داد . ديو انگشترى را بر انگشت كرد و آمد و بر تخت سليمان نشست و پرندگان و ديوان و آدميان همگان گرد او جمع شدند .\r\nسليمان از آبريزگاه بيرون آمد و امينه را گفت : انگشترى مرا بده ، امينه گفت : تو كيستى ؟ سليمان كه حالش دگرگون و پرتو پيامبرى از او يك سو شده بود گفت : من سليمان پسر داودم ، امينه گفت : دروغ مىگويى كه سليمان انگشترى خويش را گرفت و هم‌اكنون بر تخت شاهى خود نشسته است ، سليمان دانست كه جزاى خطايش او را فروگرفته است .\r\nحسن بصرى گويد : سليمان از بيم جان گريخت و بدون كفش و شب‌كلاه و فقط با پيراهن و ازارى كه بر تن داشت روى به راه نهاد ، ميان راه از كنار درى كه بر راه گشوده مىشد گذشت و گرما و تشنگى و گرسنگى او را به رنج انداخته بود ، سليمان كنار در آمد و در بكوفت زنى بيرون آمد و پرسيد : نياز تو چيست ؟ گفت : اينكه ساعتى ميهمان باشم ، و مىبينى چه بر سر من آمده است ، گرما و سوزش پاهاى مرا سوزانده است و تشنگى و گرسنگى توان مرا ربوده است ، آن زن گفت : شوهر من در خانه نيست و مرا نشايد كه مردى بيگانه را به خانه خود درآورم\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nولى مىتوانى به اين نخلستان درآيى كه در آن آب و ميوه است ، از ميوه آن بخور و خنك شو ، چون شوهرم بازآيد از او درباره ميهمانى از تو اجازه مىگيرم ، اگر اجازه دهد كه چنان خواهد بود و اگر اجازه ندهد از روزى خداوند بهره‌مند شده‌اى و به راه خود خواهى رفت .\r\nسليمان وارد نخلستان شد و خود را شست و سر بر زمين نهاد و خوابيد ، و چون مگس او را آزار مىداد ، مارى سياه آمد و برگى بر دهان گرفت و با آن مگس از چهره سليمان دور مىكرد .\r\nدر اين هنگام شوهر آن زن برگشت و زن داستان را براى او گفت . مرد به نخلستان رفت و چون مار را بدان حال بديد زن را فراخواند و گفت : بيا و اين شگفتى بنگر . آن دو كنار سليمان رفتند و بيدارش كردند ، و او را گفتند : اين خانه ماست و چيزى كه ترا ناتوان كند درخور ما نيست و مرد گفت : اين دخترم را به همسرى تو مىدهم ، و سليمان او را كه از زيباترين زنان روزگار بود به همسرى برگزيد .\r\nسليمان سه روز در خانه آنان ماند ، پس از آن گفت : چيزى جز طلب راه معيشتى براى خودم و همسرم درخور من نيست ، او پيش ماهيگيران رفت و گفت : آيا اجازه مىدهيد مردى همراه شما باشد و شما را يارى دهد و چيزى اندك از صيد خود را به او بدهيد ؟ با توجه به اينكه روزى هركس را خداوند مىرساند . آنان گفتند صيد ماهى ما كاستى گرفته است و چيزى فزون از خود نداريم كه به تو بدهيم .\r\nسليمان پيش گروهى ديگر از ماهيگيران رفت و به آنان هم همين‌گونه گفت ، آنان گفتند :\r\nبا كمال ميل در آنچه داشته باشيم با تو مواسات مىكنيم .\r\nسليمان همراه ايشان ماند و همه شب آنچه را كه بهره او مىشد به خانه و پيش همسرش مىبرد . و بدين‌گونه روزگار مىگذراند تا آنكه مردم از كارها و قضاوت آن ديو كه خود را به صورت سليمان درآورده بود زشتىها ديدند ، و چون آن ناپاك دانست كه مردم به كار او پى برده‌اند ، انگشترى را به دريا افكند ، حسن بصرى مىگويد : آن ديو چهل روز انگشترى را با خود داشت .\r\nو روايت شده است كه او بر كرسى سليمان نشست و جن و آدميان و ديوان همه بر او گرد آمدند و او بر همه چيز سليمان بجز زنان او چيره شد .\r\nسليمان هم گاه بر در خانه آن زن و مرد مىايستاد و از مردم تقاضا مىكرد او را ميهمان كنند و مىگفت : به من خوراك دهيد كه من سليمان پسر داودم ، مردم او را مىراندند و مىگفتند :\r\nاين بدبختى كه در آن فروافتاده‌اى ترا بسنده نيست كه بر سليمان هم دروغ مىبندى و حال\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nآنكه سليمان بر تخت پادشاهى خويشتن است ، و چون گرفتارى سليمان سخت شد و او را توان نماند و چهل روز از گرفتارى او سپرى شد ، آصف به بنى اسرائيل گفت : آيا شما هم همان‌گونه كه من مىبينم متوجه شده‌ايد كه پسر داود بر خلاف واقع و حقيقت حكم مىكند ؟ گفتند : آرى و در اين هنگام بود كه آن ديو انگشترى را به دريا افكند .\r\nمار ماهىاى آن انگشتر را بلعيد و از پرتوش سوزشى چون آتش در آن ماهى پديد آمد كه تسليم جريان آب شد و به دام ماهيگيرانى افتاد كه همراه سليمان بودند ، شامگاه كه ماهىها را ميان خود پخش كردند ، آن ماهى را در سهم سليمان قرار دادند ، سليمان آن را به خانه برد و به اهل خويش فرمان داد آن را آماده سازند و چون شكم ماهى را دريدند ، خانه از پرتو آن انگشترى روشن شد .\r\nهمسر سليمان او را فراخواند و انگشترى را به او نشان داد ، سليمان آن را بر انگشت كرد و براى خدا بر خاك افتاد و عرضه داشت : پروردگارا ترا ستايش و سپاس باد بر اين نيكو كردارى و آزمونى كه درباره خاندان داود ارزانى فرموده‌اى ، بارخدايا اين تويى كه از آغاز نعمت بر آنان عرضه فرمودى و حكمت و كتاب و نبوت را در ميراث ايشان قرار دادى ، پروردگارا ترا سپاس كه بر سالخورده بخشش و بر كودك لطف مىكنى ، سپاس ترا كه نعمت‌هايت چنان آشكار است كه پوشيده نيست و چنان نعمت‌هاى پوشيده دارى كه از شمار بيرون است ، سپاس ترا كه مرا به گناهانم وانگذاشتى و ترا سپاس كه گناهان را مىآمرزى و دعا را برآورده مىفرمايى ، ترا سپاس كه مرا با خطاى من وانگذاشتى پروردگارا نعمت خود را بر من تمام فرماى و خطاهاى گذشته مرا بيامرز و « پادشاهى اى به من ببخش كه سزاوار هيچكس پس از من نباشد » « 16 » و اين تفسير گفتار خداوند است كه مىفرمايد : « و همانا سليمان را آزموديم و بر تخت او كالبدى افكنديم و سپس بازگشت » . « 17 »\r\nو از عكرمة « 18 » ، روايت شده است كه چون سليمان پادشاهى خويش بازيافت فرمان داد آن خانواده را به مركز كشور آورند ، و تا هنگامى كه خداوند پادشاهى سليمان را به او برنگرداند\r\n\r\n\r\n","description":"","footnote":"\r\n( 16 ) . بخشى از آيه 35 سوره ( ص ) .\r\n( 17 ) . همان سوره ، آيه 33 .\r\n( 18 ) . عكرمة : بربرى ، برده آزادكرده ابن عباس متولد به سال 25 هجرى و درگذشته به سال 105 از مفسران معروف كه به نجده حرورى پيوست و شش ماه پيش او ماند و حرورى شد و به مغرب كوچ كرد و مردم مغرب از او عقايد خوارج صفرية را فراگرفتند ، او به مدينه بازگشت و در آن شهر درگذشت ؛ به الاعلام زركلى ، ص 44 ، ج 5 مراجعه فرماييد .\r\n","page_name":" 42 ","page_number":42},
  {"content":"\r\n\r\nاز آن زن كام نگرفت . « 19 »\r\n\r\n7 - توبه يونس عليه السلام\r\nسعيد از قتادة ، از حسن بصرى روايت مىكند كه مىگفته است :\r\nيونس ( ع ) همراه يكى از پيامبران بنى اسرائيل بود ، خداوند به آن پيامبر وحى فرمود كه يونس را به سوى مردم نينوى گسيل دار تا آنان را از عقوبت من برحذر دارد .\r\nگويد : يونس كه مردى تافته و سخت خشم بود در حالى كه آن كار را خوش نمىداشت آهنگ ايشان كرد و آنان را بيم داد و برحذر داشت و آنان او را تكذيب كردند و خيرخواهى او را نپذيرفتند و بر او سنگ زدند و بيرونش راندند و يونس از پيش آنان برگشت .\r\nآن پيامبر به يونس گفت : پيش قوم خود برگرد ، او برگشت و آنان همچنان او را سنگ زدند و بيرون راندند . يونس بازگشت و آن پيامبر همچنان به او گفت : پيش قوم خود بازگرد ، و چون بازگشت او را تكذيب كردند ، يونس آنان را بيم به عذاب داد ، گفتند : دروغ مىگويى ، و چون او را تكذيب كردند و نسبت به خداوند كفر و انكار ورزيدند و منكر كتاب خدا شدند ، يونس ( ع ) خداى خويش را فراخواند و بر قوم خود نفرين كرد و گفت : پروردگارا ! قوم من چيزى جز كفر را نمىپذيرند ، خشم خويش را بر ايشان فروفرست ، خداوند متعال به او وحى فرمود كه من بر قوم تو عذاب فرومىفرستم .\r\nگويد : يونس عليه السلام از پيش آن قوم بيرون شد و آنان را بيم داد كه پس از سه روز عذاب بر آنان فروخواهد آمد ، يونس اهل خود را هم برداشت و به راه افتاد و به كوهى برشد و بر مردم نينوى « 20 » مىنگريست و منتظر عذاب آنان بود ، و چون عذاب فرارسيد و آن قوم آن را آشكارا ديدند به پيشگاه خداوند متعال توبه كردند و خداوند عذاب را از ايشان برداشت .\r\nدر آن حال كه يونس بر طرف شدن عذاب را ديد ، ابليس پيش او آمد و او را گفت : اگر پيش قوم خود بازگردى ترا تكذيب مىكنند و متهم مىسازند ، و يونس در حالى كه بر قوم خود\r\n\r\n\r\n","description":"","footnote":"\r\n( 19 ) . بيشتر اين مطالب در قصص الانبياء ثعالبى و كشف الاسرار ميبدى ، صفحات 349 / 352 ، ج 8 ، چاپ مرحوم على اصغر حكمت ، تهران ، اميركبير ، 1361 ش و تفسير ابو الفتوح رازى صفحات 368 - 371 ، ج 9 ، چاپ مرحوم آقاى شعرانى آمده است .\r\n( 20 ) . نينوى : ياقوت حموى نوشته است نام شهر يونس عليه السلام در منطقه موصل است ، و در اطراف كوفه هم نام جاى ديگرى نينوى است كه كربلا از توابع آن است : به معجم البلدان ، ص 368 ، ج 8 ، چاپ مصر مراجعه فرماييد .\r\n","page_name":" 43 ","page_number":43},
  {"content":"\r\n\r\nخشمگين بود برفت و به راه خويش ادامه داد تا كنار دجله رسيد و سوار كشتى شد ، چون كشتى ميان دريا رسيد خداوندش فرمان داد بر جاى بايستد و كشتى از حركت بازماند و كشتىهاى ديگر از چپ و راست مىگذشتند و مىگفتند : موضوع كشتى شما چيست - كه از حركت بازمانده است - ؟ پاسخ مىدادند : نمىدانيم ، يونس مىگفت : من سبب آن را مىدانم ، كشتىنشينان به يونس مىگفتند : سبب آن چيست ؟ گفت : در اين كشتى بنده‌اى است كه از كردگار خويش گريخته است و اين كشتى به راه نمىافتد مگر اينكه آن بنده را در آب افكنيد .\r\nپرسيدند : آن بنده كيست ؟ گفت : من . آنان كه او را شناخته بودند گفتند : ترا كه هرگز به دريا نمىافكنيم كه به خدا سوگند اميد رهايى از دريا را جز به فرخندگى تو نداريم ، يونس گفت : اينك قرعه كشيد و قرعه به نام هركس درآمد او را در آب افكنيد ، قرعه كشيدند به نام يونس برآمد ، گفت : براى بار دوم و سوم قرعه زنيد ، همچنان به نام يونس برآمد ، گفت : اينك مرا در آب اندازيد .\r\nدر روايت ديگرى آمده است كه يونس گفت : اى قوم مرا در آب اندازيد و خود رهايى يابيد ، كشتىنشينان برخاستند و در حالى كه بر او بيم داشتند و مهربانى مىكردند او را بر دوش گرفتند - تا در آب افكنند - يونس گفت : مرا جلوى كشتى بريد ، چنان كردند و چون خواستند او را فروافكنند نهنگ را ديدند كه دهان برگشوده است ، و يونس كه چنان ديد گفت : اى قوم مرا عقب كشتى بريد ، چنان كردند و چون روى عرشه رفتند و سركشيدند و خواستند او را به دريا افكنند ، نهنگ همچنان دهان گشوده به استقبال او آمده بود ، يونس چون درون نهنگ را نگريست و بيم آن را بديد گفت : اى قوم مرا بر كناره ميانى كشتى بريد ، نهنگ همچنان روياروى او بود ، گفت : مرا به جانب ديگر بريد ، نهنگ دهان گشوده براى فروگرفتن او بود ، يونس گفت : مرا فرواندازيد و خويشتن برهانيد كه مرا نجات‌دهنده‌اى از تقدير خداوند نيست ، او را افكندند و نهنگ او را پيش از آنكه به آب رسد و در آن فرورود به كام فروبرد .\r\nاينك به دنباله حديث حسن بصرى بازگرديم كه گويد : نهنگ او را به جايگاه زندگى خويش در دريا برد و پس از آنكه چهل شبانه‌روز او را در دريا مىگرداند به خشكى آورد ، يونس آواى ستايش ريگهاى ته دريا و ماهىها را شنيد و خود شروع به تسبيح و تقديس و اقرار به يگانگى خداوند كرد و در دعاى خود چنين مىگفت : اى سرور من ! گرچه به ظاهر مسكن تو در آسمان است ولى قدرت و شگفتىهاى تو در زمين جلوه‌گر است ، اى سرور من ! مرا از كوهها فرود آوردى و در شهرها گرداندى و اينك در تاريكىهاى سه‌گانه زندانى كردى ، پروردگارا مرا به زندانى افكندى كه پيش از من كسى را به چنان زندانى نيفكندى و مرا به عقوبتى گرفتار\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nفرمودى كه پيش از من كسى را به چنان عقوبتى شكنجه نفرمودى .\r\nو چون چهل روز سپرى شد و يونس اندوهگين گرديد و چنين عرضه داشت :\r\n« پس بناليد در تاريكىها ، كه خدايى جز تو نيست ، منزهى و همانا كه من از ستمگران بودم » . « 21 »\r\nحسن بصرى مىگويد : چون فرشتگان آواى گريستن يونس را شنيدند و شناختند كه آواى گريه اوست ، گريستند ، آسمان و زمين و ماهىها هم بر او گريستند ، پروردگار جبار خطاب به فرشتگان فرمود : چرا شما را گريان مىبينم ؟ عرضه داشتند : پروردگارا ! آواى اندوهگين ناتوانى را از جاى دورافتاده‌اى مىشنويم ، فرمود : آرى ، آواى بندهء من يونس است كه از فرمان من سرپيچى كرد و او را در شكم نهنگ در دريا زندانى كردم ، گفتند : پروردگارا اين همان بنده صالحى است كه در هرشب و روز كارهاى پسنديده فراوانى از او به آسمان برمىآيد .\r\nابن عباس گويد : خداوند متعال فرمود : آرى ، و آنگاه فرشتگان و آسمان و زمين او را شفاعت كردند . در اين هنگام خداوند متعال جبريل را برانگيخت و او را فرمود پيش نهنگى برو كه يونس را در شكم او حبس كرده‌ام و او را بگو مرا با بنده‌ام كارى است او را همانجا ببر كه بلعيده بودى و همانجا فروافكنش .\r\nجبريل پيش آن نهنگ رفت و آگاهش ساخت و نهنگ همچنان‌كه يونس را با خود مىبرد مىگفت : پروردگارا من به تسبيح اين بنده تو در دريا انس گرفتم و همه جنبندگان دريا به تسبيح او انس گرفتند و من به بركت او از همه چيز پاك‌تر بودم كه شكم مرا جايگاه نماز او قرار داده بودى و چون او ترا تقديس مىكرد من و همهء درياهاى اطراف مقدس شديم ، اينك پس از آنكه من بر او انس گرفته‌ام او را از درون من بيرون مىآورى ؟ حق‌تعالى فرمود : اينك بر او رحمت آورده‌ام و خطايش را آمرزيده‌ام ، او را درافكن .\r\nگويد : نهنگ او را همانجا كه بلعيده بود و شهرى بر كرانه دجله بود آورد ، و در اين هنگام جبريل خود را به نهنگ رساند و دهان خود را نزديك دهان نهنگ آورد و گفت : اى يونس ! سلام بر تو باد پروردگار عزت ترا سلام مىفرستد . يونس گفت : آفرين بر اين آواى خوشى كه مىترسيدم ديگر هرگز آن را نشنوم ، آفرين بر آوايى كه آن را به نشانهء اميدوارى و قرب به رحمت پروردگار خويش مىشنيدم .\r\nجبريل به نهنگ گفت : اينك به فرمان خداى مهربان يونس را از درون خود ، برون افكن\r\n\r\n\r\n","description":"","footnote":"\r\n( 21 ) . بخشى از آيه 86 سوره انبياء .\r\n","page_name":" 45 ","page_number":45},
  {"content":"\r\n\r\nو نهنگ يونس را كه چون جوجه‌اى بدون پروبال بود برون افكند و جبريل پرورش او را بر عهده گرفت .\r\nحسن بصرى گويد : خداوند كنار او كدوبنى روياند كه سايه‌اى گسترده داشت و يونس زير سايه آن قرار گرفت ، به كدوبن فرمان داده شد كه شاخه‌هايش يونس را شير دهد و يونس از آن شاخه‌ها همچون كودك شيرخوار شير مىنوشيد .\r\nاز حسن بصرى روايت است كه خداوند بزى كوهى را كه پستانش پرشير بود فرمان داد پيش يونس كه همچون جوجه بود برود . آن بز كوهى كنار يونس آمد و پستان خود را در دهانش نهاد و يونس همچون كودك شيرخواره به مكيدن كرد ، و چون سير شد بز كوهى برگشت ، و چنان بود كه آن بز پيش يونس آمدوشد مىكرد تا آنكه يونس نيرو گرفت و بر بدنش موى رست و به حال خود كه پيش از قرار گرفتن در شكم نهنگ داشت برگشت ، در اين هنگام كاروانى كه از كنار او مىگذشت بر او جامه پوشاند .\r\nروزى كه يونس خواب بود خداوند به خورشيد فرمان داد تا كدوبن يونس را خشك كند ، و چنان كرد ، و آفتاب بر پوست يونس تافت و آن را سوزاند . يونس عرضه داشت : بارخدايا مرا از تاريكىها رهايى دادى و سايه درختى را به من ارزانى فرمودى كه در آن سايه مىگرفتم ، اينك آن را خشك كردى ، پروردگارا آيا مرا محروم مىفرمايى ؟ و گريست ، در آن حال جبريل پيش يونس آمد و گفت : خداوند متعال مىفرمايد : آيا آن درخت را تو كاشتى و آيا تو آن را پرورش دادى ؟ گفت : نه ، جبريل گفت : پس فقط بر اين مىگريى كه خداوند آن را بر تو ارزانى داشته بود ، چگونه تو بر يكصد و بيست هزار تن نفرين كردى و مىخواستى با نفرين خود ايشان را هلاك كنى ؟ .\r\nابن عباس مىگويد : جبريل به او گفت : آيا براى نابودى درختى كه خداوند آن را براى تو رويانده بود گريه مىكنى ولى براى نابودى صد هزار تن يا فزون بر آن‌كه مىخواستى در بامدادى آنان را هلاك كنى نمىگريى . در اين هنگام يونس خطاى خود را بازشناخت و از خداوند آمرزش خواست و خداوند او را آمرزيد .\r\nاز زهرى روايت است كه چون يونس نيرومند شد از زير درخت بيرون مىآمد و به سمت چپ و راست مىرفت ، كنار مردى كوزه‌گر رسيد و از او پرسيد : چه مىكنى ؟ مرد گفت :\r\nكوزه مىسازم و مىفروشم و در اين كار از فضل خدا روزى مىطلبم ، خداوند به يونس وحى فرمود : به او بگو كوزه‌هايش را بشكند ، چون يونس اين سخن را به او گفت : كوزه‌گر خشمگين شد و گفت : چه بد مردى كه تويى ! مرا به تباهى فرمان مىدهى تا چيزى را كه ساخته و پرداخته‌ام\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nو از آن اميد خير دارم بشكنم ! در اين هنگام بود كه خداوند به يونس وحى فرستاد كه مىبينى اين كوزه‌گر چگونه از اينكه به او فرمان به شكستن كوزه‌هايش دادى خشمگين شد ، و حال آنكه از من نابودى قوم خود را خواستى ، براى تو چه سختى و رنجى داشت كه صد هزار تن يا فزون بر آن از قوم تو اصلاح شوند .\r\nخداوند سبحان مىفرمايد : « و اگر اين نبود كه او از تسبيح‌كنندگان بود ، همانا تا روزى كه همگان برانگيخته شوند در شكم ماهى گرفتار مىبود » . « 22 » يعنى يونس پيش از آنكه بلا نازل شود از نمازگزاران بود .\r\nابن عباس مىگويد : هركس به هنگام آسايش به ياد خدا باشد ، خداوند در گرفتارى او را ياد مىكند و دعايش را مىپذيرد و هركس در آسايش از خداى غافل باشد و در گرفتارى خدا را ياد كند ، حق‌تعالى دعايش را برنمىآورد و خداوند متعال فرموده است : « - و ياد كن - همدم ماهى را كه چون خشمگين برفت و پنداشت كه هرگز بر او تنگ نخواهيم گرفت ، پس ندا كرد در تاريكىها كه پروردگارى جز تو نيست ، منزهى تو ، و همانا كه به تحقيق من از ستمگرانم » . « 23 » همچنين خداوند فرموده است : « پس برآورديم دعاى او را و او را از اندوه رهانديم و اين‌گونه گروندگان را رهايى مىدهيم » . « 24 »\r\nخداوند متعال بدين‌گونه مىفرمايد نسبت به نيكوكاران هم هنگامى كه در خطا مىافتند و توبه مىكنند همين‌گونه رفتار مىكنم و توبه آنان را مىپذيرم .\r\nابن عباس مىگويد : رسول خدا ( ص ) مىفرمود : برادرم يونس در تاريكىها خداوند را با اين دعا فراخواند و خداوندش رهايى بخشيد ، و هيچ مؤمن اندوهگينى خداوند را با اين دعا فرانمىخواند مگر اينكه خداى عز و جل گره از كارش مىگشايد ، و اين وعده خداوند است كه خلاف ندارد . « 25 »\r\n\r\n\r\n","description":"","footnote":"\r\n( 22 ) . آيات 142 و 143 سوره الصافات .\r\n( 23 و 24 ) . آيات 86 و 87 سوره انبياء .\r\n( 25 ) . خوانندگان ارجمند توجه دارند كه موضوع يونس عليه السلام و گرفتارى او در سوره‌هاى يونس ، انبياء ، صافات آمده است و بخش عمده مطالبى كه ابن قدامه مقدسى آورده است در تفاسير فارسى و عربى قرآن آمده است و براى نمونه به ترجمه تفسير طبرى صفحات 692 / 687 ، و تفسير كشف الاسرار ص 344 ، ج 4 و همان كتاب صفحات 298 - 302 ، ج 6 ، و تفسير ابو الفتوح رازى صفحات 50 - 55 ، ج 8 و ترجمه نهاية الارب نويرى ، صفحات 165 / 173 ، ج 9 به قلم اين بنده ، تهران اميركبير ، 1365 ش مراجعه فرماييد .\r\n","page_name":" 47 ","page_number":47},
  {"content":"\r\n . \r\n","description":"","footnote":"","page_name":" 48 ","page_number":48},
  {"content":"\r\n\r\n\r\nپادشاهان توبه‌كننده از ملتهاى پيشين\r\n\r\n8 - طالوت\r\nاسحاق بن بشر ، از ابو الياس ، از وهب بن منبه چنين روايت مىكند كه :\r\nچون داود عليه السلام جالوت را كشت ، طالوت با پيروزى همراه بنى اسرائيل برگشت و دختر خويش را به همسرى داود درآورد و نيمى از كشور خويش را به داود بخشيد ، بنى اسرائيل گرد آمدند و گفتند : طالوت را از پادشاهى بر كنار مىكنيم و داود را بر خود پادشاه مىسازيم كه از خاندان يهودا و سزاوارتر به پادشاهى است . و چون طالوت اين موضوع را دانست و بر پادشاهى خويش بيمناك شد تصميم گرفت داود را غافلگير كند و بكشد . يكى از وزيرانش به او گفت : تو بر اين كار توانايى نخواهى داشت مگر اينكه دخترت ترا بر آن يارى دهد .\r\nطالوت پيش دختر خويش رفت و گفت : دخترم آهنگ كارى كرده‌ام كه دوست مىدارم مرا بر آن يارى دهى ، پرسيد : چه كارى است ؟ گفت : مىخواهم داود را بكشم كه مردم را از من پراكنده كرده است و آنان را بر من شورانده است .\r\nدختر گفت : پدرجان داود را قدرتى است و تندخو و سخت خشم است در امان نيستم كه اگر نتوانى او را بكشى او در صورت پيروزى بر تو ترا بكشد ، و در آن صورت در حالى با خدا ديدار مىكنى كه خود قاتل خويشتنى و خون داود را هم حلال شمرده‌اى ، و از تو و بردبارى و انديشه استوار تو جاى بسى شگفتى است كه چگونه ترا به اين انديشه كوتاه و چاره‌سازى سست واداشته است كه بر داود حمله برى و حال آنكه مىدانى كه او از همه مردم زمين\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nنيرومندتر و به گاه مرگ دليرتر است .\r\nطالوت گفت : من سخن زنى را مىشنوم كه شيفته همسر خويش است و دوستى او نسبت به شوهر مانع اين است كه سخن پدر خود را بشنود و براى او خيرخواهى كند ، و اينك بدان كه من ترا بر اين كار فرانخواندم مگر اينكه تصميم گرفته‌ام پشت او را درهم شكنم و چاره نيست جز آنكه او را بكشى و گرنه من ترا خواهم كشت . دختر گفت : در اين صورت مرا مهلتى ده و چون فرصتى پيدا كنم ترا آگاه خواهم ساخت .\r\nجويبر ، از ضحاك ، از ابن عباس نقل مىكند كه مىگفته است : آن زن برفت و مشكى برگرفت و آن را آكنده از شراب كرد و بر آن عنبر و مشك آميخت و انواع بوى خوش در آن به كار برد و آن مشك را به جاى داود بر تخت خواب نهاد و لحاف داود را بر آن كشيد و موضوع را براى داود آشكار ساخت و او را در پستوى خانه نهان كرد ، آنگاه به طالوت خبر داد كه هم‌اكنون بشتاب و داود را بكش .\r\nطالوت با شمشير آمد و چون وارد خانه شد دختر به او گفت : داود اينجا خفته است اينك تو دانى و او ، طالوت شمشير را در دل آن مشك نهاد و چنان بر آن تكيه داد كه در مشك نفوذ كرد و آن را دريد ، و چون مشك دريده شد بوى خوش عطر و مشك از آن برخاست . طالوت گفت : اى داود مرده تو نيز چه خوشبوست ، هرچند در زندگى خوشبوتر و پاك و پاكيزه‌تر بودى ، در اين هنگام كه پشيمان شده بود شروع به گريستن كرد و شمشير برگرفت و آهنگ جان خويش كرد .\r\nدخترش او را در آغوش كشيد و گفت : پدر ترا چه مىشود ؟ اينك به دشمن خود پيروز شدى و او را كشتى و خداوند ترا از او آسوده فرمود و پادشاهى براى تو خالص شد . طالوت گفت : دخترم اينك مىدانم كه رشك و گول خوردن مرا بر كشتن داود واداشت و من از دوزخيان شدم ، وانگهى بنى اسرائيل بر اين كار راضى نخواهند شد و بدين‌گونه من قاتل خويشتن هستم ، دختر گفت :\r\nپدرجان اگر داود را نكشته باشى خشنود خواهى شد ؟ گفت : آرى ، او داود را از پستوى خانه بيرون آورد و گفت : پدر تو او را نكشته‌اى و اين داود است ، و طالوت از كردار خود پشيمان شد .\r\nاسحاق مىگويد : ابن سمعان ، از مكحول « 1 » روايت مىكند كه مىگفته است : اهل كتاب چنين پنداشته‌اند كه طالوت به جستجوى توبه و بازگشت به سوى خداوند متعال و بيرون شدن\r\n\r\n\r\n","description":"","footnote":"\r\n( 1 ) . از اسيران منطقه كابل است كه به سبب سكونت در شام به شامى معروف و از محدثان بزرگ قرن دوم هجرى و درگذشته به سال 112 تا 118 هجرى است به وفيات الاعيان ابن خلكان ، ص 368 ، ج 4 ، چاپ محمد محيى الدين عبد الحميد مصر مراجعه فرماييد .\r\n","page_name":" 50 ","page_number":50},
  {"content":"\r\n\r\nاز گناهان خويش برآمد ، پيش پيرزنى از بنى اسرائيل رفت كه از آن نام خدا كه چون او را به آن نام فراخوانند دعا را مىپذيرد آگاه بود ، و به او گفت : من مرتكب گناهى شده‌ام كه از كفاره آن كسى جز « اليسع » « 2 » مرا آگاه نخواهد ساخت ، آيا تو كنار گور او مىروى و خداى عز و جل را فرامىخوانى تا او را زنده فرمايد و من از كفاره گناه خويش بپرسم كه چيست ؟ گفت : آرى ، طالوت با آن پيرزن كنار گور اليسع رفت ، پيرزن دو ركعت نماز گزارد و خداى را فراخواند .\r\nاليسع ( ع ) از گور بيرون آمد و گفت : « اى طالوت مگر گناه تو به آن حد رسيده است كه مرا از آرامگاهم بيرون آورى ؟ گفت : اى رسول خدا كار بر من چنان تنگ شد كه چاره‌اى جز پرسيدن آن از تو نداشتم ، اليسع فرمود : كفاره گناه تو در آن است كه خود و افراد خانواده‌ات چندان در راه خدا جهاد كنيد كه هيچكس از شما باقى نماند .\r\nاليسع به آرامگاه خود بازگشت و طالوت چنان كرد و سرانجام خود و افراد خانواده‌اش در جهاد كشته شدند . « 3 »\r\n\r\n9 - توبه پسر يكى از شاهان بنى اسرائيل\r\nابو عقيل دورقى ، از بكر بن عبد اللّه مزنى « 4 » روايت مىكند كه مىگفته است :\r\nيكى از ملوك بنى اسرائيل را عمرى دراز و اموال و پسران بسيار بود ، هريك از پسران كه بزرگ مىشد جامه مويين مىپوشيد و به كوهستان مىرفت و از گياهان مىخورد و به سياحت درويشى در زمين مىپرداخت تا مرگش فرامىرسيد و همه پسران او هريك پس از ديگرى\r\n\r\n\r\n","description":"","footnote":"\r\n( 2 ) . از پيامبران بزرگوارى كه در آيه 86 سوره انعام و آيه 48 سوره ص نام او آمده است .\r\n( 3 ) . خوانندگان گرامى توجه دارند كه موضوع طالوت در آيات 248 و 249 سوره بقره آمده است و ميان مفسران درباره طالوت و اينكه آيا او پيامبر بوده است يا نه اختلاف است و آنچه كه ابن قدامه در مورد طالوت و توبه‌اش آورده است با اندك‌تفاوتهايى در صفحات 158 / 160 ترجمه تفسير طبرى آمده است ؛ به ترجمه ج 9 نهاية الارب نويرى ، صفحات 40 / 54 هم مراجعه فرماييد كه با تفصيل بيشترى نقل شده است ؛ و بيشتر اين روايات سست و افسانه سرايىها برگرفته از سخنان يهوديان است .\r\n( 4 ) . دورقى : منسوب به دورق كه از شهرهاى قديمى خوزستان است و ابو عقيل دورقى ازدى كه نامش بشير است از محدثان نيمه اول قرن دوم هجرى است كه از حسن بصرى و قتاده كسب دانش كرده است ؛ به معجم البلدان ياقوت حموى ، ص 101 ، ج 4 ، چاپ مصر مراجعه فرماييد .\r\nبكر بن عبد اللّه مزنى : منسوب به قبيله مزينة از محدثان بزرگ و پارسايان اوايل قرن دوم كه جاحظ در البيان و التبيين و ابن عبد ربه در العقد الفريد سخنان او را مكرر آورده‌اند و به سال 106 درگذشته است لطفا به تهذيب التهذيب مراجعه شود .\r\n","page_name":" 51 ","page_number":51},
  {"content":"\r\n\r\nبدين‌گونه رفتار مىكردند .\r\nاو را به هنگام پيرى پسرى ارزانى شد ، پادشاه قوم خود را فراخواند و گفت : اينك پس از پيرى داراى پسرى شده‌ام ، و مهربانى مرا نسبت به خود مىبينيد ، بيم دارم كه اين هم از روش برادرانش پيروى كند و اگر يكى از پسرانم پس از من بر شما پادشاه نباشد از آن مىترسم كه نابود شويد ، اينك او را در همين حال كودكى بگيريد و دنيا را در نظرش آراسته و محبوب داريد ، شايد پس از من براى شما باقى بماند . آنان براى او بوستانى محصور كه فرسنگى در فرسنگى بود ساختند و او روزگارى دراز در آن بوستان بود .\r\nچنان اتفاق افتاد كه روزى سوار شد و كنار ديوار بسته رسيد ، گفت : چنين مىپندارم كه از پس اين ديوار مردم و جهانى ديگر است ، مرا آنجا بريد تا مردم را ببينم و بر دانش خود بيفزايم ، چون اين سخن او را به پدرش گفتند بيمناك شد و ترسيد كه او هم از روش برادرانش پيروى كند ، گفت : براى او همه اسباب لهو و لعب فراهم سازيد و چنان كردند . سال ديگر نيز سوار شد و گفت ناگزير بايد بيرون شد ، و چون به پدرش گزارش دادند ، گفت : او را بيرون بريد ، او را بر گردونه‌اى كه با زر و زبرجد آراسته بود برنشاندند و در دو جانب او دو صف از مردم قرار گرفتند ، در همان حال كه حركت مىكرد ناگاه به مردى بيمار و گرفتار رسيد ، گفت : اين كيست ؟ گفتند :\r\nمردى بيمار و گرفتار ، پرسيد : آيا برخى از مردم بيمار و گرفتار مىشوند يا بر همگان اين بيم مىرود ؟ گفتند : اين بيم براى همگان است ، پرسيد : و براى من با اين قدرت و شوكتى كه در آن هستم ؟ گفتند : آرى ، گفت : اف بر اين زندگى شما كه زندگانى تيره‌اى است و سخت افسرده و اندوهگين برگشت و چون به پدرش گفته شد ، گفت : همه به لهو و لعب او را سرگرم بداريد تا اين اندوه و افسردگى از دلش بيرون كشيد . او سالى ديگر در بوستان ماند و گفت : مرا بيرون بريد ، او را به همان حال نخست بيرون بردند ، همچنانكه در حركت بود به پيرمردى شكسته و فرتوت رسيد كه آب از دهانش جارى بود ، پرسيد : اين كيست ؟ گفتند : مردى است كه پير و فرتوت شده است ، گفت : آيا برخى بدين‌گونه گرفتار مىشوند يا هركس كه عمرى دراز يابد بر او اين بيم مىرود ؟ گفتند : نصيب همگان است ، گفت : اف بر اين زندگى شما كه براى هيچكس باصفا نخواهد ماند ، و چون اين خبر را به پدرش گزارش دادند ، گفت : همه اسباب لهو و لعب براى او فراهم آريد و چنان كردند .\r\nاو سالى ديگر در آن بوستان بماند ، سپس بر همان حال سوار شد و همچنانكه در حركت بود ناگاه تابوتى را ديد كه مردان بر دوش مىبردند ، پرسيد : اين چيست ؟ گفتند : مردى است كه مرده است ، از آنان پرسيد : مرگ چيست ؟ او را پيش من آوريد ، جسد را پيش او آوردند ، گفت :\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nاو را بنشانيد ، گفتند : او را ياراى نشستن نيست ، گفت : با او سخن گوييد ، گفتند : او سخن نمىگويد ، پرسيد : كجا مىبريدش ؟ گفتند : مىبريم زير خاك پنهانش كنيم ، پرسيد : پس از آن چه خواهد بود ؟ گفتند : حشر ، پرسيد : حشر چيست ؟ گفتند : روزى كه مردم در پيشگاه پروردگار جهانيان به پا مىخيزند و به هركس به اندازه نيكىها و بدىهايش پاداش داده مىشود ، پرسيد :\r\nمگر براى شما سراى ديگرى غير از اين سرا وجود دارد كه پاداش داده مىشويد ؟ گفتند : آرى ، در اين هنگام او خود را از اسب بر زمين افكند و شروع به ماليدن چهره خويش بر خاك كرد و به آنان گفت : من از همين مىترسيدم و نزديك بود كه مرگ مرا در ربايد بدون اينكه بر آن آگاه باشم ، اينك سوگند به خدايى كه عطا مىكند و سپس محشور مىفرمايد و پاداش مىدهد كه اين آخرين روزگار ميان ما و شماست و از امروز به بعد شما را بر من راهى نخواهد بود ، گفتند : ترا رها نمىكنيم تا آنكه پيش پدرت برگردانيم ، گويد : او را پيش پدرش بردند و نزديك بود خون او فروريخته شود و او را حجتى نماند .\r\nپدر گفت : پسرم اين بىتابى چيست ؟ گفت : بىتابى من براى آن روزى است كه پاداش صغير و كبير نسبت به هر نيك و بدى كه انجام داده‌اند داده مىشود ، آن‌گاه جامه‌اى خواست و پوشيد و گفت : تصميم گرفته‌ام امشب بيرون روم و چون نيمه‌شب يا نزديك آن فرارسيد بيرون آمد و چون از در كاخ بيرون رفت گفت : پروردگارا از تو درباره كارى كه هيچ كم‌وبيش آن در اختيار من نيست و سرنوشت‌ها بر آن پيشى گرفته است مسألت مىكنم ، بارخدايا دوست مىداشتم كه آب بر آب و خاك در خاك مىبودم و با اين دو چشم خود يك نگاه به دنيا نمىافكندم .\r\nبكر بن عبد اللّه مزنى مىگويد : اين داستان مردى است كه از يك گناه بيرون آمده است و نمىداند چه چيزى بر عهده اوست ، و چگونه خواهد بود حال آن‌كس كه گناه مىكند و مىداند در آن گناه چه چيزى بر عهده‌اش قرار مىگيرد و با وجود آن نه از گناه دست برمىدارد و نه اندوهى مىخورد و نه توبه مىكند .\r\n\r\n10 - توبه صاحب خورنق\r\nشبيب بن شبه « 5 » ، از خالد بن صفوان بن اهتّم « 6 » نقل مىكند كه مىگفته است :\r\n\r\n\r\n","description":"","footnote":"\r\n( 5 ) . شبيب بن شيبة : از محدثان قرن دوم هجرى و درگذشته حدود 170 و از درباريان بنى مروان و بنى عباس و در عين حال همنشين مستمندان بوده است ، ظاهرا در متن فوق اشتباه چاپى است كه به صورت « شبه » چاپ شده -\r\n","page_name":" 53 ","page_number":53},
  {"content":"\r\n\r\nيكى از پادشاهان به سالى سبز و خرم كه از آغاز پرباران و فرخنده و پرطراوت بود و زمين به زيور و زينت آراسته شده بود به ناحيه خورنق و سدير « 7 » رفت ، به آن پادشاه كشورى گسترده و نعمت بسيار و نيرو و پيروزى ارزانى شده بود . او به هرسو با دقت نگريست و خطاب به همنشينان خود گفت : اين سرزمين از آن كيست ؟ گفتند : از پادشاه است ، پرسيد : آيا كس ديگرى را ديده‌ايد كه به او مانند آنچه به من ارزانى شده است ارزانى شده باشد ؟\r\nگويد : به درگاه او مردى از بازماندگان آنانى كه حجت با ايشان است حضور داشت و زمين هيچگاه از حجتى كه براى خدا ميان بندگان قيام كند خالى نمىماند .\r\nاو گفت : اى پادشاه از چيزى پرسيدى آيا به من اجازه مىدهى آن را پاسخ دهم ؟ گفت :\r\nآرى ، گفت : آيا اين چيزها كه اينك در آن هستى ، همواره در آن بوده‌اى و خواهى بود يا چيزى است كه به تو ارث رسيده است و از دست تو بيرون مىرود و در اختيار ديگرى قرار مىگيرد همچنانكه در اختيار تو قرار گرفته است ؟ گفت : همين‌گونه است ، آن مرد گفت : در اين صورت ترا چنان مىبينم كه به چيزى اندك شيفته شده‌اى كه مدتى اندك در آن خواهى بود و روزگاران دراز از آن كوچ خواهى كرد و فردا حساب بر تو خواهد بود ، ملك گفت : واى بر تو چاره و گريز چگونه است ؟ و در آن حال بر خود مىلرزيد ، خردمند گفت : يا آنكه در پادشاهى خويش بمانى و در آنچه كه ترا خوش و ناخوش آيد و تشنه و سيراب سازد به فرمان خداوند كار كنى ، يا آنكه خويشتن را از پادشاهى خلع كنى و تاج از سر كنار نهى و جامه‌هاى كهنه خود را بپوشى و در اين كوه به بندگى پروردگارت بپردازى تا مرگت فرارسد ، پادشاه گفت : امشب در اين‌باره مىانديشم و سحرگاه پيش تو خواهم آمد تا بگويم كدام كار را خواهم كرد .\r\nسپيده‌دم ملك در خانه آن مرد را بكوفت و گفت : من اين كوهستان را و بيابانها و سرزمين‌هاى دورافتاده را برگزيدم و تاج را كنار نهادم و جامه‌هاى ژنده خويش پوشيدم ، اينك اگر رفيق راهى از من عقب نمانى ، گويد : به خدا سوگند كه آن دو ساكن كوهستان شدند تا مرگ\r\n\r\n\r\n","description":"","footnote":"\r\n- است ؛ به ميزان الاعتدال ذهبى ، ص 262 ، ج 2 مراجعه فرماييد .\r\n. درگذشته حدود سال 133 هجرى از درباريان بنى مروان و فصحاى نامدار عرب است ؛ به الاعلام زركلى ، ص 338 ، ج 2 مراجعه فرماييد .\r\n( 7 ) . خورنق نام چند جا و اينجا خورنق كنار حيره است كه از معروفترين كاخهاست ، سدير هم نام كاخ و منطقه‌اى است ؛ براى اطلاع بيشتر به معجم البلدان ، صفحات 482 ، ج 3 و 55 ، ج 5 ، چاپ مصر مراجعه فرماييد .\r\n","page_name":" 54 ","page_number":54},
  {"content":"\r\n\r\nهردو فرارسيد . عدى بن زيد عبادى « 8 » كه از قبيله بنى تميم است درباره او چنين سروده است :\r\n« اى سرزنش‌كننده و خرده‌گير به دگرگونى روزگار ! مگر تو آسوده‌اى و به نعمت رسيده ؟\r\nآيا ترا از روزگار پيمان استوارى است ، نه كه تو نادان فريفته‌اى . چه كسى را ديده‌اى كه روزگاران جاودانه بدارد و چه كسى است كه پيمانش درهم شكسته نشده باشد ؟\r\nخسرو ، خسرو خسروان ابو ساسان و پيش از او شاپور كجايند ؟\r\nو زرينه موهاى گرامى كه شاهان سرزمين روم بودند هيچ نامبردارى از ايشان باقى نمانده است .\r\nو آنكه شهر و كاخ حضر را ساخت و رودخانه دجله و خابور نعمت به او ارزانى مىداشتند كجاست ؟\r\nديواره‌هاى آن كاخ را با مرمر و ساروج بياراست و برافراشت آنچنانكه پرندگان را بر فرازش آشيانه بود .\r\nاما پيشامد روزگاران آن را براى او نبخشيد ، پادشاهىاش از ميان رفت و آستانش مهجور شد .\r\nو به يادآور صاحب خورنق را كه روزى بر آن اشراف يافت و به هدايت مىانديشيد نخست اموال و فزونى آنچه در اختيار داشت و درياى بيكران و سدير او را شاد ساخت ، سپس دلش از بدى بازايستاد و گفت : بر زنده‌اى كه سرانجام سوى مرگ مىرود چه جاى رشك بردن است » . « 9 »\r\n\r\n11 - توبه نعمان بن امرئ القيس\r\nمحمد بن سلّام جمحى « 10 » از اصمعى « 11 » روايت مىكند كه مىگفته است :\r\n\r\n\r\n","description":"","footnote":"\r\n( 8 ) . عدى بن زيد از شاعران قرن ششم ميلادى است كه مرگ او را حدود 35 سال قبل از هجرت نوشته‌اند ، شاعرى خردمند و سواركار و شجاع و مسلط به زبان ايران ساسانى و از پيوستگان درگاه خسرو انوشيروان است ، شرح حالش به تفصيل در منابع ادب عرب آمده است براى نمونه به الشعر و الشعراء ، ابن قتيبه ، ص 150 / 156 ، چاپ بيروت ، 1969 ميلادى مراجعه فرماييد .\r\n( 9 ) . اين داستان لطيف را ابو الفرج اصفهانى درگذشته به سال 356 هجرى يعنى حدود سه قرن پيش از ابن قدامه با تفضيل بيشترى در الاغانى ، صفحات 136 / 139 ، ج 2 ، چاپ دار الكتب آورده است و مىتوان براى اطلاع بيشتر به آن كتاب مراجعه كرد .\r\n( 10 ) . محمد بن سلّام جمحى مؤلف كتاب طبقات الشعراء ، متولد به سال 150 و درگذشته به سال 232 يا 231 از -\r\n","page_name":" 55 ","page_number":55},
  {"content":"\r\n\r\nنعمان بن امرئ القيس اكبر « 12 » كه سازنده كاخ خورنق است روزى سوار شد و چون بر خورنق مشرف شد و به اطراف آن نگريست به كسانى كه در پيشگاه بودند گفت : آيا كسى را مىشناسيد كه مانند آنچه به من ارزانى شده است به او ارزانى شده باشد ؟ همگان جز يك مرد گفتند نه ، آن مرد كه از حكيمان ايشان بود همچنان خاموش ماند و سخنى نگفت ، نعمان او را پرسيد كه چرا سخن نمىگويى ؟ گفت : پادشاها اگر اجازه دهى سخن مىگويم ، گفت : بگو .\r\nحكيم گفت : آيا چنين مىپندارى كه آنچه گردآورده‌اى چيزى است كه همواره از آن تو بوده و خواهد بود ، يا چيزى است كه به كسان پيش از تو تعلق داشته است و سپس از تصرف آنان بيرون آمده و در اختيار تو قرار گرفته است و همان‌گونه هم از چنگ تو بيرون مىرود ؟\r\nنعمان گفت : از كسان پيش از من بوده است كه از ايشان زائل شده است و به من رسيده است و همان‌گونه از من هم زائل خواهد شد ، گفت : در اين صورت به چيزى شاد شده‌اى كه فردا خوشى آن از تو زائل مىشود و گرفتارى آن بر تو باقى مىماند ، مدتى اندك در آن خواهى بود و روزگارى سخت دراز گروگان آن خواهى ماند .\r\nگويد : نعمان گريست و گفت : گريزگاه كجاست ؟ حكيم گفت : يكى از اين دو كار را بايد انجام دهى ، يا در پادشاهى بمانى و به فرمانبردارى از پروردگارت كار كنى ، يا آنكه جامه‌هاى ژنده بر تن كنى و به كوهستان روى و از مردم بگريزى و به تنهايى به عبادت خداى خود پردازى تا مرگت فرا رسد .\r\nنعمان گفت : و چون اين كار را انجام دهم چه چيزى براى من خواهد بود ؟ گفت :\r\nزندگانىاى كه در آن نخواهى مرد و جوانىاى كه به پيرى نمىانجامد و تندرستى بدون بيمارى و پادشاهى تازه‌اى كه كهنه نخواهد شد .\r\nنعمان گفت : اى حكيم ! هرآنچه به ظاهر مىبينم روى به نابودى و نيستى دارد ؟ گفت :\r\nآرى ، نعمان گفت : در آنچه فانى مىشود چه خيرى است ؟ به خدا سوگند به جستجوى\r\n\r\n\r\n","description":"","footnote":"\r\n- پيشوايان ادب عرب است ؛ اهل حديث از اين سبب كه او قدرى مذهب بوده است در پذيرش احاديث او متوقف‌اند ؛ به تاريخ بغداد ، ص 327 ، ج 5 مراجعه فرماييد .\r\n. اصمعى : عبد الملك بن قريب از ادباى قرن دوم و آغاز قرن سوم و درگذشته حدود 216 هجرى است به الكنى و الالقاب مرحوم محدث قمى ، ص 32 ، ج 2 مراجعه شود .\r\n( 12 ) . نعمان حدود سال 403 ميلادى از سوى شهرياران ايران به اميرى حيره گماشته شد و در كهولت پس از سى سال حكومت جامهء درويشى پوشيد و به سياحت پرداخت ؛ به الاعلام زركلى ، ص 3 ، ج 9 مراجعه فرماييد .\r\n","page_name":" 56 ","page_number":56},
  {"content":"\r\n\r\nزندگىاى كه هيچگاه زائل نمىشود مىپردازم .\r\nگويد : خويشتن را از پادشاهى خلع كرد و جامه‌هاى ژنده پوشيد و در زمين به سياحت پرداخت و آن حكيم هم از او پيروى كرد و هردو تا هنگام مرگ به پرستش خداى متعال پرداختند ، و او همان كسى است كه عدى بن زيد شاعر درباره‌اش چنين سروده است :\r\n« صاحب كاخ خورنق را فراياد آر ، كه روزى مشرف بر آن شد و به هدايت مىانديشيد ، اموال و فزونى چيزهايى كه داشت و كاخ سدير و پهنه دريا نخست او را شاد ساخت ، ولى دلش به خود آمد و گفت : بر زنده‌اى كه سرانجام او مرگ است چه جاى رشگ بردن است » .\r\nاسود بن يعفر « 13 » هم دربارهء ايشان چنين سروده است :\r\n« پس از خاندان محرّق - امرؤ القيس - و پس از قبيله اياد كه سرزمين و خانه‌هاى خود را رها كردند چه آرزويى داشته باشم .\r\nسرزمين كاخهاى خورنق و سدير و بارق و آن كاخ كنگره‌دار ناحيه سنداد را .\r\nايشان در انقره - آنكارا - فرود آمدند و آب فرات كه از كوههاى بلند مىآيد بر آنان روان است .\r\nسرزمينى كه آن را به سبب خوش آب و هوا بودن كعب بن مامة و پسر ام دؤاد برگزيده بودند .\r\nبادها بر جاى خانه‌هاى ايشان چنان وزيدن گرفت كه گويى آنان بر رستخيزند .\r\nهمه نعمتها و هرچيز را كه به آن انس گيرند و سرگرم شوند مىبينم كه سرانجام فرسوده و نيست مىشود » . « 14 »\r\n\r\n12 - توبه پادشاهى از پادشاهان\r\nمحمد بن احمد بن برّاء در كتاب الروضه آورده است كه :\r\n\r\n\r\n","description":"","footnote":"\r\n( 13 ) . اسود بن يعفر از شاعران دوره جاهلى و نزديك به عصر اسلام است كه شرح حال و نمونه‌هاى شعر او در منابع بسيار كهن آمده است و همين قصيده او شاهكار اوست ؛ به طبقات الشعراء محمد بن سلام جمحى ، ص 33 ، چاپ 1916 ميلادى ، ژوزف هل  ( Joseph Hell )  بريل مراجعه فرماييد .\r\n( 14 ) . ابن قتيبه در الشعر و الشعراء ، ص 176 هشت بيت از اين قصيده را آورده و افزوده است كه امير المؤمنين على عليه السلام شنيد مردى به بيت اخير تمثل جست . فرمود :  « كَمْ تَرَكُوا مِنْ جَنَّاتٍ وَ عُيُونٍ . . . »  ( آيه 25 سوره دخان ) ؛ ابو الفرج اصفهانى در الاغانى ، ص 18 ، ج 13 ، چاپ دار الكتب اين موضوع را روشن‌تر و مفصل‌تر آورده است .\r\n","page_name":" 57 ","page_number":57},
  {"content":"\r\n\r\nعون بن عبد اللّه بن عتبه « 15 » مىگفته است براى عمر بن عبد العزيز داستانى را نقل كردم كه چندان در او اثر كرد كه نزديك بود خودش هم‌چنان عمل كند .\r\nبه او گفتم : كه يكى از پادشاهان پيش از ما شهرى ساخت و در ساختمان آن كمال دقت را به كار برد و سپس خوراكى فراهم ساخت و مردم را دعوت كرد ، و بر دروازه شهر كسانى را نشاند تا از هركس كه بيرون مىرود بپرسند آيا عيبى در اين شهر ديديد ؟ همگان مىگفتند : نه ، تا آنكه گروهى از مردم پشمينه‌پوش پس از همگان از شهر بيرون آمدند و چون از ايشان پرسيدند :\r\nكه آيا عيبى در اين شهر ديديد ؟ گفتند : آرى دو عيب در آن ديديم .\r\nگويد : آنان را بداشتند و پيش شاه رفتند و گفتند : چون از مردم پرسيديم گفتند : عيبى در آن نديديم سرانجام گروهى پشمينه‌پوش جوان آمدند و چون از ايشان پرسيديم گفتند : در آن دو عيب ديديم ، گفت : من به يك عيب هم راضى نيستم ، آنان را پيش من آوريد .\r\nچون آنان را پيش شاه آوردند پرسيد : آيا در اين شهر عيبى ديديد ؟ گفتند : آرى دو عيب در آن ديديم ، پرسيد : آن دو عيب چيست ؟ گفتند نخست اينكه سرانجام ويران مىشود ، دو ديگر آنكه صاحب آن خواهد مرد ، پرسيد : آيا شما خانه‌اى را مىشناسيد كه ويران نشود و صاحبش نميرد ؟ .\r\nگويد آنان او را دعوت كردند كه با ايشان همراه شود ، پذيرفت و به ايشان گفت : اگر من آشكارا همراه شما بيايم مردم كشورم مرا رها نمىكنند ، وعده‌گاه شما فلان‌جا .\r\nشاه روزگارى را با ايشان گذراند تا روزى بر ايشان سلام بدرود گفت ، گفتند : ترا چه مىشود ؟ آيا چيزى كه خوش نمىدارى از ما ديده‌اى ؟ گفت : هرگز ، پرسيدند : پس چه چيز ترا بر اين كار واداشته است ؟ گفت : شما مرا مىشناسيد و به سبب سوابق مرا گرامى مىداريد .\r\nعون مىگويد : اين داستان در دل عمر بن عبد العزيز جاى گرفت و من پيش مسلمة « 16 » رفتم و به او خبر دادم ، گويد : مسلمه پيش عمر رفت و در اين‌باره با او سخن گفت ، عمر گفت : اى مسلمه واى بر تو ، آيا نديده‌اى كه بر كسى فزون از توانش بار شود و او به سوى پروردگارش بگريزد ؟ در اين حال براى او زيانى مىبينى ؟ مسلمه گفت : امير المؤمنين در مورد امت\r\n\r\n\r\n","description":"","footnote":"\r\n( 15 ) . عون بن عبد اللّه بن عتبة بن مسعود هذلى از خطيبان و شعرا و داستان‌سرايان معروف مدينه و نديم عمر بن عبد العزيز است ، عون حدود سال 115 هجرى درگذشته است ، سخنان او در البيان و التبيين جاحظ مكرر آمده است ؛ به حلية الاولياء ، ص 240 ، ج 4 و الاعلام ص 280 ، ج 5 مراجعه فرماييد .\r\n( 16 ) . يعنى مسلمه پسر عبد الملك مروان كه از فرماندهان بزرگ بنى مروان است و به سال 120 هجرت درگذشته است ؛ به الاعلام زركلى ، ص 122 ، ج 8 مراجعه فرماييد .\r\n","page_name":" 58 ","page_number":58},
  {"content":"\r\n\r\nمحمد ( ص ) از خداى بترسد ، و به خدا سوگند كه اگر چنين كنى آنان با شمشيرهاى خود كشته مىشوند ، عمر گفت : اى واى بر تو ، كارى بر من تحميل شده است كه ياراى آن را ندارم ، و همين سخن را تكرار مىكرد ، مسلمه او را چندان سوگند داد كه آرام گرفت .\r\n\r\n13 - توبه امرؤ القيس\r\nمرزبانى « 17 » ، از ازدى « 18 » روايت مىكند كه مىگفته است :\r\nامرؤ القيس كه همان محرق اول است مردى بود كه بسيار به لهو و خوشىها مىپرداخت و به بازى بسيار روى مىآورد ، روزى براى گشت و گذار و شكار سوار شد ، و از ياران خود جدا ماند . ناگاه به مردى برخورد كه نشسته بود و استخوانهايى از مردگان را پيش روى خود گرد آورده بود و آنها را از اين سوى بدان سوى برمىگرداند .\r\nامرؤ القيس به او گفت : اى مرد داستان تو چيست و بر تو چه رسيده است كه بدين‌گونه نزار و بدحال و رنگ‌پريده و تنها در اين بيابانى ؟\r\nگفت : بدين‌سبب است كه آماده سفر دورى هستم و بر من دو گماشته ناآرام گماشته شده‌اند كه شتابان مرا به جايگاهى تنگ و گود و تاريك كه ناخوش‌جايى است مىبرند و مرا زير خاك تسليم به همسايگى فرسودگى و نابودى مىكنند .\r\nاگر در آن جايگاه با همه تنگى و بيم و ترس رها كرده شوم و خزندگان زمين گوشت و پى مرا چندان بخورند كه به خاكتوده‌اى مبدل شوم و پس از آن چيزى نباشد آن مدت را پايانى و آن درماندگى را فرجامى خواهد بود ، ولى گرفتارى در آن است كه پس از آن مرا به صحنهء محشر مىبرند و بر مواقف بيمناك جزا وارد مىشوم و نمىدانم نسبت به من به كداميك از دو سرا - مينو و دوزخ - فرمان داده مىشود ، بنابراين آن‌كس را كه سرانجام كار بدين‌گونه است چه حالى او را خوش مىآيد ؟\r\nشاه چون سخن او را شنيد خويشتن را از اسب خود فروافكند و برابر او نشست و گفت : اى مرد گفتار تو درخشش زندگى مرا تيره ساخت و ترس دلم را فروگرفت ، سخن خويش\r\n\r\n\r\n","description":"","footnote":"\r\n( 17 ) . ابو عبد اللّه محمد بن عمران بن موسى ، اصل او از خراسان و متولد در بغداد است ، از درخشانترين چهره‌هاى ادبى قرن چهارم و درگذشته به سال 384 قمرى و داراى تأليفهاى بسيار ارزنده است ؛ به تاريخ بغداد ، ص 135 ، ج 3 مراجعه فرماييد .\r\n( 18 ) . ظاهرا مقصود مقاتل بن سليمان ازدى مفسر و متكلم بزرگ قرن دوم و درگذشته به سال 150 هجرى است ؛ به ميزان الاعتدال ذهبى ، ص 173 ، ج 4 ، چاپ على محمد بجاوى مصر مراجعه فرماييد .\r\n","page_name":" 59 ","page_number":59},
  {"content":"\r\n\r\nرا براى من بازگوى و گناه خود را براى من شرح ده .\r\nآن مرد به امرؤ القيس « 19 » گفت : اينها را كه پيش من است مىبينى ؟ گفت : آرى ، گفت :\r\nاينها استخوانهاى پادشاهانى است كه اين جهان با زيور ناپايدار خويش آنان را فريفته است و با غرور خود بر دلهاى آنان چيره شده است و ايشان را از آماده شدن براى چنين كشتارگاهى بازداشته است و ناگاه مرگهاى ايشان را فرارسانده و آرزوها را از ميان برده و نعمت را از آنان بازربوده است ، اين استخوانها به زودى جمع مىشود و به پيكرها مبدل مىشود و در برابر كردارهاى خود پاداش داده خواهند شد يا به جايگاه آسايش پايدار ، يا به جايگاه درماندگى و بدبختى .\r\nو آن مرد ناگه ناپديد شد و نشانى از او ديده نشد .\r\nياران شاه به او رسيدند كه رنگش پريده و اشكهايش ريزان بود ، او بر مركبى لاغر سوار شد و چون شب فرارسيد جامه‌هاى پادشاهى از تن بيرون آورد و دو جامه ساده پوشيد و در تاريكى شب بيرون شد و اين آخرين ديدار او بود .\r\n\r\n14 - پادشاهى از پادشاهان يمن\r\nروايت است كه دو تن از پادشاهان يمن با يكديگر جنگ كردند يكى از ايشان بر ديگرى پيروز شد و او را كشت و يارانش را پراكنده ساخت ، پاى تخت و تختها را براى او آذين بستند و مردم به استقبالش شتافتند كه به شهر درآيد .\r\nدر همان حال كه او به آهنگ كاخ حكومتى در يكى از راهها در حركت بود ، مردى كه معروف به جنون بود برابرش ايستاد و اين ابيات را براى او خواند :\r\n« اگر دورانديشى از روزگار سخن بشنو كه تو در آن گاه سرگشته و گاه فرمان‌دهى ، چه بسيار شاهان كه خاك بر روى ايشان انباشته شده است و حال آنكه روز گذشته او را بر فراز منبر ديده‌ام .\r\nاگر تو در اين جهان بينا باشى همانا بهره تو از آن همچون توشه مسافر است ، هرگاه دنيا براى آدمى دين او را باقى بدارد آنچه را از آن از دست بدهد براى او زيان‌بخش\r\n\r\n\r\n","description":"","footnote":"\r\n( 19 ) . براى اطلاع بيشتر به ص 104 / 106 تاريخ پيامبران و شاهان ترجمه سنى ملوك الارض و الانبياء حمزة بن حسن اصفهانى درگذشته حدود 350 هجرى به قلم استاد دكتر جعفر شعار ، چاپ بنياد فرهنگ مراجعه فرماييد .\r\n","page_name":" 60 ","page_number":60},
  {"content":"\r\n\r\nنيست » .\r\nپادشاه به او گفت : راست گفتى و از اسب خود فرود آمد و از يارانش جدا شد و آهنگ كوه كرد و يارانش را سوگند داد كه هيچكس از پى او نيايد ، و اين آخرين ديدار او بود .\r\nيمن مدتى بدون پادشاه باقى ماند تا براى آن كسى را برگزيدند و عقد پادشاهى براى او بستند .\r\n\r\n15 - عابدى از عابدان بنى اسرائيل « 20 »\r\nدر كتاب الملتقط « 21 » از قول عبد الواحد بن زيد « 22 » چنين خواندم :\r\nميان بنى اسرائيل عابدى بود كه او را چيزى جز جبه‌اى مويين و مشكى كه براى مردم آب مىبرد نبود .\r\nچون مرگ او فرارسيد به ياران خويش گفت : من چيزى از جهان جز اين جبه و مشك ندارم كه ياراى حمل آن را به روز رستخيز در خود نمىبينم ، چون مردم آن دو را به فلان پادشاه دهيد تا با ديگر چيزهاى دنياى خود بر دوش كشد ، چون آن عابد درگذشت و سخن او را براى پادشاه نقل كردند ، گفت : اين عابد از بار جبه و مشكى عاجز مانده است و من اين‌همه بار اين جهان بر دوش كشيده‌ام ، جبه را برگرفت و پوشيد و مشك را بر دوش افكند و از پادشاهى دست برداشت و از كشور خود بيرون رفت و شروع به آب بردن براى مردمان كرد .\r\nپايان جزء نخست\r\n\r\n\r\n","description":"","footnote":"\r\n( 20 ) . ظاهرا اين عنوان درست نيست و چون بخش مربوط به توبه پادشاهان است بايد « توبه پادشاهى از پادشاهان » درست باشد .\r\n( 21 ) . الملتقط نام كتابى است از ابو الفضل محمد بن ابى جعفر منذرى هروى درگذشته به سال 329 هجرى به معجم المولفين عمر رضا كحاله ، ص 158 ، ج 9 و كشف الظنون ، ص 1813 مراجعه فرماييد .\r\n( 22 ) . عبد الواحد بن زيد : از صوفيه بزرگ قرن دوم هجرى و شاگرد حسن بصرى است به طبقات الصوفية خواجه عبد اللّه انصارى ، ص 131 چاپ دكتر محمد سرور مولايى تهران ، انتشارات توس ، 1362 ش مراجعه فرماييد .\r\n","page_name":" 61 ","page_number":61},
  {"content":"\r\n\r\n\r\n16 - توبه پادشاهى از پادشاهان بنى اسرائيل\r\nسمّاك « 23 » ، از عبد الرحمان بن يزيد « 24 » ، از پدرش ، از عبد اللّه بن مسعود « 25 » ، از رسول خدا ( ص ) نقل مىكند كه فرموده است :\r\nبنى اسرائيل پس از موسى عليه السلام كسى را به خلافت برگزيدند ، شبى در مهتاب بر فراز بيت المقدس نماز مىگزارد ، كارهايى را كه انجام داده بود فراياد آورد ، و با ريسمانى از فراز بيت المقدس به زير آمد و برفت ، بامداد آن ريسمان را آويخته ديدند و او رفته بود .\r\nگويد ، او به راه خود ادامه داد تا كنار دريا به گروهى رسيد كه خشت مىزدند ، از آنان پرسيد كه چگونه خشت مىزنند ، و چون به او آموختند او هم همراه ايشان به خشت‌زنى پرداخت و از كارى كه به دست خويش انجام مىداد روزى مىخورد و به گاه نماز خويشتن پاكيزه مىساخت و نماز مىگزارد .\r\nكارگران به سالار خود گزارش دادند كه ميان ما مردى است كه اين‌چنين رفتار مىكند ، سالار كارگران سه بار به او پيام داد كه پيش او برود ، او خوددارى كرد ، سرانجام سالار به تن خويش سوار بر مركب خود شد تا پيش او رود ، و او همين كه سالار را ديد گريخت ، سالار به تعقيب او پرداخت و از وى پيشى گرفت و گفت : درنگ كن تا با تو سخن گويم ، او ايستاد و با سالار گفتگو كرد و داستان خود را به او گزارش داد كه پادشاه بوده و از بيم خداى عز و جل از پادشاهى گريخته است ، سالار گفت : من هم به تو خواهم پيوست ، و به او پيوست و هردو به عبادت خداى پرداختند تا آنكه در رميلة « 26 » مصر درگذشتند .\r\nعبد اللّه بن مسعود مىگفته است اگر من آنجا باشم با توصيفى كه رسول خدا ( ص ) فرموده است مىتوانم كنار گور آن دو بروم .\r\n\r\n\r\n","description":"","footnote":"\r\n( 23 ) . سمّاك بن حرب از محدثان قرن دوم و درگذشته به سال 123 هجرى كه هر شش مؤلف صحاح اهل سنت از او نقل حديث كرده‌اند و به ميزان الاعتدال ، ص 232 ، ج 2 مراجعه فرماييد .\r\n( 24 ) . ظاهرا مقصود عبد الرحمان بن يزيد بن جابر ازدى درگذشته به سال 154 هجرى است به شماره 5007 در ميزان الاعتدال ص 598 ، همان جلد مراجعه فرماييد .\r\n( 25 ) . جناب عبد اللّه بن مسعود از اصحاب محترم رسول خدا ( ص ) و درگذشته به سال 32 هجرى است براى اطلاع مفصل از شرح حال او به طبقات ابن سعد ، ص 106 ، ج 3 چاپ ادوارد ساخاو مراجعه فرماييد .\r\n( 26 ) . اين كلمه مصغّر رملة است كه ريگزار است و نام چند جاست از جمله منزلى ميان راه بصره به مكه و نام قريه‌اى در بحرين و هم از قريه‌هاى بيت المقدس است ؛ به معجم البلدان ياقوت حموى ، ص 292 ، ج 4 ، چاپ مصر ، 1906 ميلادى مراجعه فرماييد .\r\n","page_name":" 62 ","page_number":62},
  {"content":"\r\n\r\n\r\n17 - عابدى از عابدان بنى اسرائيل و پسرش\r\nسعيد بن جبير « 27 » از ابن عباس نقل مىكند كه مىگفته است :\r\nميان بنى اسرائيل پارسايى بود كه شيفته او بودند ، روزى در حضور پيامبر خويش از آن پارسا نام بردند و او را ستودند .\r\nپيامبرشان گفت : او همين‌گونه است كه شما مىگوييد ولى در حالى كه چيزى از سنت را رها كرده است خود را به رنج انداخته است ، و چون اين سخن به آگاهى آن پارسا رسيد ، با خود گفت : بنابراين چرا خويشتن به رنج افكنم ، و از جايگاه خويش فرود آمد و در همان حال كه مردم در حضور آن پيامبر بودند ، پيش او رفت ، آن پيامبر او را نمىشناخت ، پارسا سلام داد و گفت : اى رسول خدا ! به من خبر رسيده است كه از من در حضور تو نام برده شده است ، و تو فرموده‌اى او همچنين است جز آنكه چيزى از سنت را رها كرده است ، و اينك ديگر به چه منظور خويشتن را شب و روز به رنج افكنم و از مردم عزلت برگزينم و حال آنكه من در جستجوى سنت پروردگار عز و جل مىباشم .\r\nپيامبر پرسيد : تو فلانى ؟ گفت : آرى ، فرمود هيچ بدعتى در آيين پديد نياورده‌اى ولى چرا همسر برنگزيده‌اى ، پارسا گفت : خطايى ديگر جز اين نيست ؟ پيامبر گفت نه ، و چون دانست كه پارسا اين موضوع را مهم نمىشمارد گفت : آيا تصور نمىكنى كه اگر مردم كار ترا انجام دهند ديگر چه كسى باقى مىماند كه دشمن را از مسلمانان دفع كند و داد ستمديده را از ستمگر باز ستاند و نماز را برپا دارد ، پارسا گفت : اى پيامبر خدا راست مىگويى ، ولى من چنين نبوده است كه ازدواج را حرام بدانم ، ولى خوش نمىدارم در اين حال كه تنگدست هستم زنى مسلمان را به همسرى بگيرم و او را پاىبند سازم و حال آنكه چيزى كه بر او هزينه كنم ندارم ، توانگران هم كه زن به همسرى من نمىدهند .\r\nپيامبر پرسيد : ترا مانعى جز اين نيست ؟ گفت : نه ، فرمود من دختر خويش را به همسرى تو درمىآورم ، گفت : پذيرفتم .\r\nو چون آن دختر را به همسرى او درآورد براى او پسرى زاييد ، ابن عباس گويد : به خدا سوگند ميان بنى اسرائيل هيچ پسرى متولد نشد كه بدين اندازه مايه شادى باشد مردم مىگفتند :\r\n\r\n\r\n","description":"","footnote":"\r\n( 27 ) . از بزرگان قرن اول هجرى كه مورد احترام عموم فرق مسلمانان است و به سال 95 يا 94 هجرت به دست حجاج كشته شد ، او از پيروان واقعى حضرت سجاد بوده است ؛ به اختيار معرفة الرجال شيخ طوسى ، ص 119 ، ذيل شماره 190 ، چاپ استاد حسن مصطفوى ، مشهد ، 1348 ش مراجعه فرماييد .\r\n","page_name":" 63 ","page_number":63},
  {"content":"\r\n\r\nاين نوزاد پسر پيامبر و پسر پارساى ماست و اميدواريم براى ما كارهاى مردان مرد را انجام دهد .\r\nگويد : و چون آن پسر بالغ شد به بت‌پرستان گرويد و بت‌پرستان هم پيش او گرد آمدند و شمارشان افزون شد ، روزى همچنانكه ايشان پيش او بودند گفت : با آنكه شمار شما را بسيار مىبينم چرا اين قوم - بنى اسرائيل - بر شما چيره‌اند ؟ گفتند : آنان را سالارى است كه ايشان را گرد مىآورد و ما را سرورى نيست ، گفت : چيز ديگرى شما را از كار بازنمىدارد ؟ گفتند : نه ، گفت : در اين صورت من خود سالار شمايم ، گفتند : چنين خواهى كرد ؟ گفت : آرى ، و او بر بنى اسرائيل خروج كرد و بت‌پرستان هم همراهىاش كردند .\r\nچون خبر به آن پيامبر و پدرش رسيد بنى اسرائيل همراه پدر آن جوان به حضور پيامبر آمدند ، پيامبر به او پيام فرستاد و خدا را فرايادش آورد و از او خواست كه به آيين بازگردد و او نپذيرفت ، ناچار آن پيامبر همراه بنى اسرائيل و پدر آن جوان به جنگ با او بيرون شدند و روياروى گرديدند و جنگ كردند و خونهاى بسيار ريخته شد و پيامبر و پدر آن جوان كشته شدند و بنى اسرائيل گريختند ، او در پى ايشان افتاد و نابودشان ساخت و گروههايى را در پى آنان گسيل داشت كه آنان را مىكشتند .\r\nروحانيان بنى اسرائيل به كوهها پناه بردند و مردم هم در برابر او ايستادگى كردند . گويد هواى نفس او را رها نمىكرد و پنداشت كه پادشاهى او جز با نابود ساختن بنى اسرائيل براى او هموار نمىشود ، بدين‌سبب كسان را به جستجوى آنان روانه كوهستانها مىكرد تا آنان را بكشند ، سرانجام مردم تسليم او شدند و پادشاهىاش استوار شد .\r\nو چون خردمندان بنى اسرائيل ديدند كه او با ايشان چگونه رفتار مىكند گفتند : بايد از اين مرد و پادشاهى او دست بداريم هرچند كه او ما را رها نمىكند ، بدون ترديد بدين‌سبب كه از التزام ركاب پيامبرمان گريختيم تا او و عابد ما هردو كشته شدند اينك گرفتار خشم خدا شده‌ايم ، اينك بياييد نخست به پيشگاه خداى خود توبه بريم ، آنگاه با اين مرد روياروى شويم و در حالى كه از توبه‌كنندگان باشيم با او به نبرد پردازيم .\r\nگويد : مردى را به سرپرستى كار خود برگزيدند و با او بيعت كردند و از كوه فرود آمدند و تن به مرگ سپردند و به پيشگاه خداوند عز و جل توبه كردند .\r\nآن مرد به رويارويى ايشان آمد ، روز نخست از بامداد به جنگ پرداختند تا تاريكى شب ميان ايشان پرده درافكند ، بامداد به جنگ روى آوردند و ميان هردو گروه خون بسيار ريخته شد و شب ميان ايشان درآمد .\r\nابن عباس گويد : روز سوم بامداد به جنگ پرداختند و براى خدا صبر پيشه ساختند و\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nجنگى بسيار سخت كردند ، سالارشان گفت : اميدوارم كه خداوند توبه ما را پذيرفته باشد كه مىبينم شكيبايى بر ما سايه افكنده است و وزش باد هم به سود ماست ، اگر بر او چيره شديد تا آنجا كه مىتوانيد كوشش كنيد او را زنده دستگير سازيد و او را مكشيد .\r\nگويد تا نزديك شامگاه سخت پيكار كردند و هيچيك از دو گروه نگريختند ، در پايان روز كه راستى و پايدارى آنان معلوم شد بر ايشان پيروزى رسيد و به يارى خداوند آنان را كشتند و به گريز واداشتند و آن جوان را زنده گرفتند و به حضور آوردند ، بنى اسرائيل پيش سالار خود جمع شدند ، او از آنان پرسيد سزاى كسى كه از خود ماست و پيامبر ما و پدر خويش را كشته است و بت‌پرستان را به نبرد با ما آورده است و ما را كشته‌اند و در سرزمين‌ها پراكنده ساخته‌اند چيست ؟ يكى مىگفت او را بسوزان ، ديگرى مىگفت او را پاره‌پاره ساز ، ديگرى مىگفت او را عذاب كن و هريك چنين سخنانى مىگفتند . امير گفت : اين كارها كه مىگوييد سبب مرگ فورى او مىشود ، گفتند : تو خود داناترى ، گفت : چنين مصلحت مىبينم كه او را زنده بر دار كشيم و به او خوراك و آشاميدنى ندهيم و رهايش كنيم تا خود بميرد ، گفتند : چنين كن ، او را زنده بر دار كشيدند و نگهبانان بر او گماشتند .\r\nگويد : چون سه شبانه‌روز گذشت و روز سوم به شام رسيد ، او شروع به فراخواندن خدايانى كه آنان را مىپرستيد كرد و از برترين آنان در نظر خويش آغاز كرد و چون اجابتى نمىديد از آن مىگذشت و ديگرى را فرامىخواند و بدين‌گونه همه خدايان خود را فراخواند ولى پاسخى به او ندادند .\r\nاو در دل شب عرضه داشت ، بارخدايا ! اى پروردگار پدر و نياكان من ! همانا كه من نسبت به خود ستم روا داشتم و اين خدايان را كه غير از تو مىپرستيدم فراخواندم و اگر در آنان خيرى مىبود مرا پاسخ مىدادند ، بارخدايا اينك تو مرا بيامرز و رهايىام ده و از آنچه در آن هستم خلاص فرماى ، در اين حال گره‌هاى ريسمانهاى او باز شد و او پايين دار قرار گرفت .\r\nدر حديث ديگرى آمده است كه او شروع به فراخواندن بتها كرد و چون هيچكس پاسخش نداد به آسمان نگريست و گفت : اى بخشاينده بسيار نعمت‌دهنده ! گواهى مىدهم كه از فراز عرش تو تا بسيط خاك هر معبودى غير از تو باطل است و فقط وجود كريم تو معبود است و بس ، بارخدايا تو به فريادم رس ، گويد : خداى عز و جل فرشته‌اى گسيل داشت كه او را از بند گشود و فرود آورد .\r\nسالار گفت : اينك دربارهء اين چه مىگوييد ؟ گفتند : ما چه بگوييم كه خداى عز و جل بند از او گشوده است ؟ و اينك تو مىگويى نظر ما چيست ؟ گفت : راست مىگوييد ولى دوست داشتم با\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nشما رايزنى كنم .\r\nگويد : دست از او برداشتند ، سعيد بن جبير مىگفته است : از ابن عباس شنيدم مىگفت ؛ به خدا سوگند از آن پس ميان بنى اسرائيل هيچكس بهتر و برتر از او نبود .\r\n\r\n18 - پادشاهى از پادشاهان\r\nاز ثابت و حميد روايت شده است كه از قول بكر بن عبد اللّه مزنى نقل مىكرده‌اند كه مىگفته است :\r\nبه روزگاران گذشته و پيش از شما پادشاهى بود كه نسبت به خداى عز و جل سركشى مىكرد ، مسلمانان « 28 » با او به جنگ پرداختند و او را سالم به اسيرى گرفتند و درباره چگونگى كشتن او رايزنى كردند و رأى آنان بر اين قرار گرفت كه براى او خمره‌اى بزرگ فراهم آرند و او را در آن نهند و زير آن آتش برافروزند و او را پيش از آنكه مزه شكنجه را بر او نچشانند نكشند .\r\nگويد : چنان كردند ، او شروع به فراخواندن يك‌يك الاهه‌هاى خود كرد و مىگفت : اى فلان به پاس عبادتى كه ترا مىكردم و نمازى كه براى تو مىگزاردم و دست بر چهره‌ات مىكشيدم مرا از اين گرفتارى كه در آنم رهايى بخش ، و چون ديد ، آنان كارى براى او نمىسازند ، سر بر آسمان برداشت و « لا إله الا اللّه » بر زبان آورد و خالصانه خدا را فراخواند .\r\nخداوند آبراهه‌اى از آسمان بر او گشود و آن آتش را خاموش ساخت ، توفانى بيامد و آن خمره را برداشت و ميان آسمان و زمين به گردش آمد و او همچنان « لا إله الا اللّه » مىگفت .\r\nخداوند او را در سرزمينى كه مردمش خداى عز و جل را نمىپرستيدند فروآورد و او همچنان « لا إله الا اللّه » مىگفت . آن قوم او را از آن خمره بيرون آوردند و گفتند : واى بر تو ترا چه مىشود ؟ گفت : من پادشاه فلان قوم هستم و داستان من و گرفتارىام چنين و چنان بود ، و آنان چون داستان او را شنيدند ايمان آوردند .\r\n\r\n19 - پادشاه كنعان\r\nاسحاق بن بشر مىگويد : از قول ابن سمعان « 29 » از يكى از اهل علم به كتابهاى پيشينيان\r\n\r\n\r\n","description":"","footnote":"\r\n( 28 ) . خوانندگان ارجمند توجه دارند كه مقصود از مسلم و مسلمان پيروان اديان الهى به روزگار خود است .\r\n( 29 ) . عبد اللّه بن زياد بن سمعان از راويان ضعيف قرن دوم هجرى است كه شهره به دروغ‌پردازى بوده است ؛ لطفا به شماره 4324 ميزان الاعتدال ذهبى ، چاپ محمد على بجاوى ، مصر مراجعه فرماييد .\r\n","page_name":" 66 ","page_number":66},
  {"content":"\r\n\r\nبراى من چنين نقل كردند كه مىگفته است :\r\nنام اصلى ذو الكفل ، اليسع پسر خطوب است كه همراه الياس بوده است و اين اليسع غير از آنى است كه خداوند متعال نام او را در قرآن بيان فرموده است .\r\nاين اليسع كه به ذو الكفل معروف شده است پيش از داود زندگى مىكرده است . و معاصر با پادشاهى ستمگر به نام كنعان بوده است كه به سبب ستم و سركشى او هيچكس را ياراى ايستادگى در برابرش نبوده است .\r\nذو الكفل كه در كشور او مىزيسته ايمان خود را پوشيده مىداشته و خداوند را نهانى مىپرستيده است ، به شاه گزارش داده شد كه در كشور تو مردى است كه كار ترا تباه مىسازد و مردم را به پرستش كسى ديگر جز تو فرامىخواند ، شاه كسى در پى او فرستاد تا او را بياورد و بكشد ، او را آوردند و چون پيش سلطان درآمد ، شاه او را گفت : اين چيست كه به من خبر رسيده است كه تو كسى غير از مرا مىپرستى ؟\r\nدر اين هنگام ذو الكفل به شاه گفت : از من بشنو و انديشه كن و خشمگين مشو ، كه خشم دشمن جان آدمى است و ميان آن و حق جدايى مىافكند و آدمى را به پيروى خواسته خويش وامىدارد وانگهى براى كسى كه قدرت دارد شايسته است خشمگين نشود ، زيرا بر انجام آنچه اراده كند تواناست ، شاه به او گفت : سخن بگو .\r\nگويد : ذو الكفل شروع به سخن گفتن كرد و سخن را با ياد و سپاس و ستايش خداى عز و جل آغاز كرد و سپس خطاب به شاه گفت : تو گمان ياوه مىكنى كه خدايى ؟ آيا خداى كسانى هستى كه در اختيار دارى يا پروردگار همه آفريده‌ها هستى ؟ اگر پروردگار كسانى هستى كه در اختيار دارى ترا در مورد آنان كه مالك ايشان نيستى در خدايى شريكى است و اگر خداى همگانى پس خداى تو كيست ؟ شاه گفت : واى بر تو چه كسى خداى من است ؟ ذو الكفل گفت :\r\nخداى آسمان و زمين كه آن دو را آفريده است و خداى اين خورشيد و ماه و ستارگان ، و از خداى بترس و از عقوبت او برحذر باش ، وانگهى اگر تو او را خداوند يكتا بشمرى و او را پرستش كنى من براى تو پاداش و جاودانگى در همسايگى او را آرزومندم ، پادشاه به او گفت : به من بگو پاداش آن‌كس كه پروردگار ترا بپرستد چيست ؟ گفت : چون درگذرد بهشت است ، پرسيد : بهشت چيست ؟ گفت : خانه‌اى است كه خداوند متعال به دست خويش آن را آفريده است و جايگاه دوستان خود قرار داده است ، و خداوند روز رستاخيز دوستان خود را به صورت جوانان برومند سى و سه ساله مبعوث مىفرمايد و آنان را به بهشت و نعمت‌هاى جاودانه درمىآورد كه در آن پير و سالخورده نمىشوند و همواره همانجا مقيم‌اند و از آنجا كوچ\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nنمىكنند ؛ زندگانى هستند كه نمىميرند و همواره در شادى و خرمى و نعمت‌اند .\r\nپرسيد : سزاى آن‌كس كه از او سركشى كند و او را نپرستد چيست ؟ گفت : آتش ، و هم‌بند با شيطانها و بسته به كنده و زنجير و هرگز نمىميرند و در عذاب پايدارند . و خوارى آنان درازمدت است ، فرشتگان عذاب آنان را با گرزهاى آهنين فرومىكوبند ، خوراك ايشان بار درخت دوزخ و گندناك است و آشاميدنى ايشان آب جوشان گنديده است .\r\nكنعان شاه به رقت آمد و از آنچه انجام داده بود گريست و گفت : اگر من به خدا ايمان آورم چه چيزى براى من خواهد بود ؟ گفت : بهشت ، پرسيد : چه كسى براى من اين تعهد را مىكند ؟ گفت : من در اين‌باره كفيل تو خواهم بود و سندى كه بر عهده خداوند است براى تو مىنويسم و هرگاه به پيشگاه خداوند رسيدى تقاضا خواهى كرد و نسبت به تو وفا خواهد فرمود كه خداوند چيرهء تواناست و نه تنها به آن وفا مىكند كه بر تو فزون هم ارزانى خواهد داشت .\r\nكنعان شاه در اين‌باره بينديشيد و خداوند نسبت به او اراده خير فرمود ، شاه گفت : در اين باره تعهدنامه‌اى بر عهده خداى عز و جل براى من بنويس ، او چنين نوشت :\r\n« بسم اللّه الرحمان الرحيم ، اين نامه‌اى است كه فلان‌كس براى كنعان شاه از سوى خداوند متعال با اعتماد او به لطف خداوند نوشته است كه خداوند متعال « پاداش هركس را كه نيكوكردارى كند تباه نمىفرمايد » « 30 » و براى كنعان است كه اگر توبه كند و بازگردد و خداى را پرستش كند ، خداوند او را به تعهد فلان به بهشت درآورد و به هرجا كه كنعان خواهد او را جاى دهد ، و آنچه براى دوستان خداوند است براى او خواهد بود و خداوند او را از عذاب خود پناه خواهد داد كه بر مؤمنان سخت مهربان است رحمتش گسترده است و بر خشم او پيشى گرفته است » .\r\nآنگاه نامه را مهر كرد و به كنعان شاه داد .\r\nكنعان شاه به او گفت : اينك مرا راهنمايى كن كه چگونه رفتار كنم ؟ گفت : برخيز و غسل كن و جامه تازه بپوش و او چنان كرد ، آنگاه فرمان داد كه به حق گواهى دهد و از شرك بيزارى جويد و چنان كرد ، كنعان گفت : خداى خود را چگونه عبادت كنم ؟ ذو الكفل نماز و ديگر شرايع را به او آموخت .\r\nكنعان گفت : اى ذو الكفل ! اين كار را پوشيده دار و آشكار مكن تا من به پارسايان بپيوندم .\r\n\r\n\r\n","description":"","footnote":"\r\n( 30 ) . برگرفته از آيه 30 سوره كهف است كه مىفرمايد  « إِنَّا لا نُضِيعُ أَجْرَ مَنْ أَحْسَنَ عَمَلًا »  .\r\n","page_name":" 68 ","page_number":68},
  {"content":"\r\n\r\nگويد : او خود را از پادشاهى كنار كشيد و پوشيده بيرون شد و به پارسايان پيوست و آغاز به سياحت در زمين كرد ، چون مردم كشور او را از دست دادند به جستجوى او برآمدند ، و چون بر او دست نيافتند گفتند : ذو الكفل را جستجو كنيد كه او خداى ما را فريب داده است ، ذو الكفل گريخت و خود را پوشيده داشت .\r\nقومى به جستجوى شاه برآمدند و در مسافتى كه مسير يك ماه از كشورشان بود او را پيدا كردند و همين كه او را به نماز ايستاده ديدند همگان براى او به سجده افتادند ، شاه به آنان نگريست و گفت : براى خدا سجده كنيد و بر هيچكس از خلق سجده مبريد كه من به پروردگار آسمانها و زمين ايمان آورده‌ام كه پروردگار خورشيد و ماه هم هست و آنان را بيم و اندرز داد .\r\nگويد : كنعان را بيمارى پيش آمد و مرگش فرارسيد و به ياران خود گفت : از اينجا حركت مكنيد كه اين آخرين عهد ما با اين جهان است و چون من مردم به خاكم سپاريد در اين هنگام عهدنامه خويش را بيرون آورد و براى ايشان خواند كه آن را حفظ كنند و بدانند در آن چيست ، و آنان را گفت اين نامه‌اى است كه براى من برعهده پروردگارم نوشته شده است و آنچه را در آن است به تمامى از او دريافت مىدارم ، و اين عهدنامه را با من به خاك سپاريد ، چون او مرد و تجهيزش كردند ، آن عهدنامه را بر سينه‌اش نهادند و همراه او به خاك سپردند . خداوند فرشته‌اى را برانگيخت كه آن نامه را پيش ذو الكفل برگرداند و گفت پروردگار تو تعهدت را درباره كنعان برآورد و اين عهدنامه‌اى كه براى او نوشتى ، و خداى عز و جل مىفرمايد كه نسبت به اهل طاعت خود اين‌گونه عمل مىكنم .\r\nو چون فرشته آن عهدنامه را براى ذو الكفل بازآورد ، او پيش مردم آشكار شد كه او را گرفتند و گفتند تو همانى كه پادشاه ما را فريب دادى و گول زدى ، گفت هرگز فريبش ندادم و گولش نزدم ، بلكه او را به خدا فراخواندم و بهشت را براى او كفيل شدم و اينك بدانيد كه پادشاه شما در فلان ساعت از فلان روز درگذشت و ياران شما او را به خاك سپردند ، اين هم تعهدنامه‌اى است كه من براى او نوشته‌ام و خداوند عز و جل هم حق او را اداء فرمود ، و اين عهدنامه خود بهترين گواه سخن من است ، اينك درنگ كنيد تا ياران شما بازگردند .\r\nآنان او را به زندان بداشتند تا ياران ايشان بازآمدند و چون از آنان پرسيدند ، داستان را براى ايشان بازگو كردند ، آنان را گفتند كه شما عهدنامه‌اى را كه با او به خاك سپرديد مىشناسيد ؟ گفتند : آرى ، و چون عهدنامه را بيرون آوردند و خواندند ، گفتند : آرى اين همان عهدنامه است كه همراهش بود و در فلان روز همراه او به خاك سپرديم ، آنان نگريستند و حساب كردند همان‌گونه بود كه ذو الكفل به ايشان خبر داده بود ، آنان هم به ذو الكفل ايمان\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nآوردند و از او پيروى كردند ، و شمار كسانى كه به او ايمان آوردند به يكصد و بيست و چهار هزار رسيد .\r\nذو الكفل براى آنان هم همان تعهدى را كه براى كنعان شاه كرده بود بر عهده گرفت و بدين‌سبب خداى عز و جل او را ذو الكفل نام نهاد . « 31 »\r\n\r\n\r\n","description":"","footnote":"\r\n( 31 ) . خوانندگان ارجمند توجه دارند كه نام جناب ذو الكفل سلام اللّه عليه در آيه 85 سوره انبياء و نيز در آيه 48 سوره ص در زمره صابران و اخيار آمده است ، ميان مفسران در اين مسأله كه آن‌جناب از پيامبران يا بندگان صالح بوده است اختلاف است .\r\nاين داستان را به صورت بسيار مختصر ، طبرسى ( ره ) در تفسير مجمع البيان ، ص 59 ، ج 7 ، چاپ صيدا آورده است . ظاهرا ثعلبى در العرائس ، ص 154 ، چاپ 1312 ق قاهره هم آورده است . به ترجمه مقاله ذو الكفل در دايرة المعارف الاسلاميه ، ص 405 ، ج 9 به قلم گلدزيهر  ( GOldziher )  هم مراجعه فرماييد ، اگرچه مطالب او خالى از مبالغه و غرض‌ورزى نيست .\r\n","page_name":" 70 ","page_number":70},
  {"content":"\r\n\r\n\r\nامتهايى كه توبه كرده‌اند\r\n\r\n20 - قوم موسى عليه السلام\r\nقتادة « 1 » ، از حسن بصرى چنين روايت مىكند كه مىگفته است :\r\nموسى ( ع ) از پروردگار خويش عز و جل استدعا كرد كه توبه آن گروه از قوم او را كه در مورد گوساله‌پرستى ، گمراه شده بودند ، بپذيرد . حق‌تعالى فرمود اى موسى ! براى ايشان توبه‌اى نخواهد بود مگر اينكه خود را بكشند .\r\nموسى ( ع ) پيش قوم برگشت و گفت : اى قوم ! خداوند از پذيرش توبه شما خوددارى مىفرمايد مگر آنكه خود خويشتن را بكشيد ، و اين كار توبه شما خواهد بود .\r\n« كه آن بهتر باشد پيش پروردگارتان » « 2 » يعنى پيش آفريننده شما ، گفتند : اى موسى ما براى فرمان خداى عز و جل شكيبايى مىورزيم .\r\nو قوم از آنچه كرده بودند پشيمان شدند ، موسى ( ع ) از آنان ميثاق گرفت كه براى كشته شدن و قضاى خداوند شكيبا باشند ، گفتند : آرى چنان خواهيم بود .\r\nفردا صبح زود همگان كنار خانه‌هاى خود و هر قبيله‌اى كنار جايگاه خويش بودند موسى ( ع ) آن گروه از بنى اسرائيل را كه گوساله‌پرستى نكرده بودند فرمان داد شمشير برگيرند\r\n\r\n\r\n","description":"","footnote":"\r\n( 1 ) . قتادة بن دعامه متولد به سال 60 و درگذشته به سال 117 يا 118 هجرى با آنكه كور مادرزاد بوده است از مفسران به نام و از شاگردان حسن بصرى است ؛ براى اطلاع بيشتر به وفيات الاعيان ، ص 249 ، ج 3 ، چاپ محمد محيى الدين عبد الحميد مصر مراجعه فرماييد .\r\n( 2 ) . بخشى از آيه 54 سوره بقره .\r\n","page_name":" 71 ","page_number":71},
  {"content":"\r\n\r\nو هركه را مىيابند بكشند . آنان ميان آوردگاه به حركت آمدند و گفتند : خداى رحمت كند هركس را كه جامه خود را نگشايد و به بالا ننگرد و با دست و پاى خويش جلوگيرى نكند و از جاى خود برنخيزد تا خداوند مشيت خود را انجام دهد .\r\nگويد : آنان شروع به كشتار كردند و چنان بود كه مردى از بنى اسرائيل پيش قوم خود كه كنار خانه‌هايشان نشسته بودند مىآمد و مىگفت : اينك برادران شما با شمشيرهاى آهيخته فرامىرسند ، از خداى بترسيد و شكيبا باشيد و نفرين خداوند و فرشتگانش بر هركسى باد كه جامه خويش بگشايد يا از جاى برخيزد يا بر آنان چشم بدوزد يا با دست و پاى از كار آنان جلوگيرى كند و همگان آمين مىگفتند .\r\nاز ابن عباس روايت است كه چون به بنى اسرائيل فرمان داده شد برخى از ايشان برخى ديگر را بكشند ، گفتند : اى رسول خدا ! چگونه مىتوان پدران و پسران و برادران را كشت ؟\r\nخداوند تاريكى را بر آنان فرود آورد به گونه‌اى كه يكديگر را نمىديدند و مىكشتند ، و گفتند :\r\nاى موسى ! نشانهء پذيرش توبه ما چيست ؟ فرمود : اينكه شمشير و سلاح از كار افتد و تاريكى از شما برداشته شود .\r\nگويد چندان يكديگر را كشتند كه خون تا كمرگاه رسيد و در آن فرورفتند ، در اين هنگام كودكان فرياد برآوردند و به موسى ( ع ) مىگفتند : تقاضاى عفو ، تقاضاى عفو ، موسى ( ع ) به پيشگاه خداوند عز و جل گريست و خداى رحمت خود را فروفرستاد و سلاح از كار فروماند .\r\nموسى ( ع ) فرياد برآورد : كه از برادران خود دست بداريد كه رحمت خدا نازل شد و در اين هنگام تاريكى از ميان برخاست و كشتگان آشكار شدند .\r\nابن عباس گويد ، كشتگان ايشان در زمره شهيدان‌اند و گناه زندگان ايشان آمرزيده است . « 3 »\r\n\r\n\r\n","description":"","footnote":"\r\n( 3 ) . اين موضوع كه در آيه 54 سوره بقره به صورت اجمال آمده است در عموم تفاسير قرآن به صورت مفصل يا مختصر بيان شده است ؛ براى نمونه به ترجمه تفسير طبرى ، ص 75 ، چاپ مرحوم حبيب يغمايى كه بدون ذكر سند آمده است و تفسير كشاف زمخشرى ، ص 281 ، ج 1 ، چاپ افست انتشارات آفتاب ، تهران كه به‌طور خلاصه آمده است و به تفسير ابو الفتوح رازى ، ص 194 ، ج 1 ، چاپ مرحوم آقاى شعرانى كه در آن به تفصيل و همين‌گونه آمده است و به بحار الانوار مرحوم مجلسى ، ص 246 ، ج 13 ، چاپ مرحوم حاج شيخ عبد الرحيم ربانى شيرازى مراجعه فرماييد .\r\n","page_name":" 72 ","page_number":72},
  {"content":"\r\n\r\n\r\n21 - قوم يونس عليه السلام\r\nجويبر و مقاتل از ضحاك از ابن عباس نقل مىكنند كه مىگفته است :\r\nچون يونس ( ع ) از ايمان آوردن قوم خود نوميد شد خداوند را فراخواند و بر آنان نفرين كرد و عرضه داشت بارخدايا ! قوم من چيزى جز كفر را نپذيرفتند ، پروردگارا خشم خويش را بر آنان فروفرست ، و خداى عز و جل بر او وحى فرستاد كه من بر قوم تو عذاب خواهم فرستاد .\r\nگويد : يونس از ميان ايشان بيرون شد و آنان را بيم داد كه پس از سه روز عذاب بر آنان خواهد بود .\r\nيونس زن و دو پسر خردسال خود را هم با خود برداشت و بيرون رفت و بر كوهى برآمد تا بر مردم نينوى و چگونگى عذاب بنگرد .\r\nخداوند متعال جبريل را فراخواند كه پيش مالك دوزخ برو و او را بگو از آتش سوزان جهنم به اندازه پوست جوى بيرون آورد و آن را بر مردم نينوى فروريزد . جبريل برفت و آنچه را خدايش فرمان داده بود انجام داد ، و قوم يونس در همان هنگام كه او معين كرده بود نشانهء عذاب را مشاهده كردند .\r\nابو الجلد مىگويد : چون عذاب بر قوم يونس نازل شد بر سر ايشان همچون پاره‌هاى شب تاريك پديدار آمد .\r\nابن عباس مىگويد : همين كه يقين بر عذاب پيدا كردند پشيمان شدند و بر دست و پاى بمردند و دانستند كه يونس به آنان راست گفته است و به جستجوى او برآمدند و بر او دست نيافتند . گفتند : اينك به پيشگاه خداوند جمع شويم و به بارگاهش توبه بريم . گويد : آنان در جايى كه به « تلّ الرماد » و « تلّ التوبه » « 4 » موسوم شده است جمع شدند ، و چون آنان همگى از زن و مرد و نوجوانان و كودكان بيرون آمدند و دامها و چهارپايان خود را نيز همراه بردند و ميان زنان شيرده و كودكان شيرخوار و ميان دامهاى ماده و بره‌ها و كره‌ها جدايى افكندند ، و زير پاهاى خود خار و خاشاك ريختند و جامه‌هاى پشمينه و خشن پوشيدند و بر سر خود خاكستر ريختند آن تپه به « تل الرماد » يعنى تپه خاكستر مشهور شد ، آنان در آن حال صدا به گريه و دعا برداشتند و به خداى متعال پناه بردند ، و خداى عز و جل صدق و راستى ايشان را دانست ، فرشتگانى هم عرضه داشتند : بارخدايا رحمت تو همه چيز را فراگرفته است و بر فرض كه مشيت تو بر اين باشد كه\r\n\r\n\r\n","description":"","footnote":"\r\n( 4 ) . ياقوت حموى درباره اين تپه در معجم البلدان ، ص 404 ، ج 2 ، چاپ مصر ، 1906 ميلادى توضيح داده است كه بر كرانه خاورى دجله و مقابل موصل بوده است .\r\n","page_name":" 73 ","page_number":73},
  {"content":"\r\n\r\nاين آدمىزادگان كبير و به سن تكليف رسيده را عذاب فرمايى گناه كودكان و چهارپايان چيست ؟\r\nخداى عز و جل جبريل را فرمود : عذاب را از ايشان بردار كه توبه آنان را پذيرفتم ، و خداوند متعال در اين مورد فرموده است :  « فَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ فِي الْحَياةِ الدُّنْيا وَ مَتَّعْناهُمْ إِلى حِينٍ » ،  « و نبود دهى كه بگرود و گرويدنش - پس از ديدن نشانه‌هاى عذاب - آن را سود بخشد مگر قوم يونس كه چون گرويدند عذاب دردناك خوارى در زندگانى اين جهانى را از آنان برداشتيم و ايشان را تا هنگام اجل بهره‌مند و برخوردار گذاشتيم » . « 5 »\r\nهمچنين از ابو الجلد براى ما نقل كرده‌اند كه گفته است ، چون عذاب بر قوم يونس فرود آمد و همچون پاره‌هاى شب تاريك بر فراز سرشان پديدار شد ، خردمندان ايشان پيش پيرمردى از دانشمندان روحانى كه باقى مانده بود رفتند و گفتند : مىبينى چه بر سر ما فرود آمده است ، دعايى به ما بياموز شايد خداوند عذاب خود را از ما بردارد . او گفت : بگوييد « اى زنده به هنگامى كه هيچ زنده‌اى نيست ، و اى زنده‌اى كه زنده‌كننده مردگانى ، و اى زنده‌اى كه خدايى جز تو نيست » « 6 » و خداى عز و جل عذاب را از ايشان برداشت .\r\nو از حسن بصرى نقل است كه چون خداوند يونس را از شكم ماهى - نهنگ - رهايى داد برگشت و از كنار چوپانى از قوم خود كه در صحرا گوسپند مىچراند گذشت ، يونس به شبان گفت : اى بنده خدا تو كيستى ؟ گفت : فردى از قوم يونس بن متىام ، يونس پرسيد : يونس چه شد ؟\r\nشبان گفت : نمىدانيم در چه حال است جز آنكه او بهترين و راستگوترين مردم بود و از فرارسيدن عذاب به ما خبر داد و همان‌گونه كه او گفته بود ما را عذاب فرارسيد و ما به پيشگاه خدا توبه برديم و خداوند بر ما رحمت آورد ، اينك ما به جستجوى يونس‌ايم و نمىدانيم كجاست و سخنى درباره‌اش نشنيده‌ايم ، يونس پرسيد : آيا شير پيش تو موجود است ؟ شبان گفت : نه ، و سوگند به كسى كه يونس را گرامى داشته است كه آسمان باران نباريده و از آن هنگام كه يونس از ما جدا شده است بر زمين علف نرسته است .\r\nيونس گفت : چگونه است كه مىبينم به خداى يونس سوگند مىخوريد ؟ شبان گفت : ما\r\n\r\n\r\n","description":"","footnote":"\r\n( 5 ) . آيه 98 سوره يونس .\r\n( 6 ) . ميبدى در كشف الاسرار ، ص 340 ، ج 4 ، چاپ مرحوم على اصغر حكمت اين دعا را همين‌گونه آورده است .\r\n","page_name":" 74 ","page_number":74},
  {"content":"\r\n\r\nبه چيزى جز خداى يونس سوگند نمىخوريم ، و هركس در شهر ما به غير خداى يونس سوگند خورد ، زبانش از پشت سرش بيرون كشيده مىشود . يونس پرسيد : از چه هنگام چنين كار تازه‌اى پديد آورده‌ايد ؟ گفت : از آن هنگام كه خداوند عذاب را از ما برداشته است . يونس گفت : ميشى پيش من آور ، شبان ميشى پستان خوشيده را پيش او آورد ، يونس دست بر شكم و پستان ميش كشيد و گفت : به فرمان خداوند پرشير شو ، و چنان شد يونس آن را دوشيد و خود و شبان از آن آشاميدند و سيراب شدند ، شبان گفت : اگر يونس زنده باشد تو خود همويى . يونس گفت : آرى من يونس‌ام ، اينك تو پيش قوم خود برو و از سوى من به ايشان سلام رسان .\r\nشبان گفت : شاه گفته است هركس پيش من آيد و خبر دهد كه يونس را ديده است و بر اين كار براى من حجت آورد به سود او خود را از پادشاهى خلع مىكنم و او را به جاى خويش مىگمارم و به يونس ملحق مىشوم .\r\nبنابراين من نمىتوانم اين خبر را به او رسانم مگر به حجتى ، كه بيم آن دارم به من گفته شود اين سخن را به طمع رسيدن به پادشاهى و به دروغ مىگويى ، و اكنون هركس از ما دروغ گويد او را مىكشند و تو در نظر آنان بزرگتر از اين هستى كه من خبرى بىحجت دهم و مرا تكذيب كنند و بكشند ، يونس فرمود : همين ميشى كه ما از شيرش آشاميديم براى تو گواهى مىدهد ، يونس در آن حال به سنگى تكيه داده بود و به آن سنگ فرمود : اى سنگ تو نيز بر راستى سخن او گواهى ده .\r\nابن سمعان مىگويد : يونس به شبان گفت : اينك پيش قوم خود برو و از سوى من به ايشان سلام رسان و خبر بده كه مرا ديده‌اى .\r\nشبان رفت و به آنان خبر داد ، نخست او را تكذيب كردند و چون آن ميش و آن سنگ گواهى دادند جمع شدند و بر ياد يونس گريستند و او را نديدند .\r\nآنان به شبان گفتند : تو كه اينك يونس را ديده‌اى سرور و بهتر مايى ، و او را بر خود شاه ساختند و گفتند سزاوار نيست كه ميان ما كسى از تو بلند مرتبه‌تر باشد و پس از آنكه سعادت ديدار يونس را پيدا كرده‌اى در هيچ كار خلاف رأى تو رفتار نخواهيم كرد ، و اين آخرين عهد يونس عليه السلام بود .\r\nگويد آن شبان چهل سال بر ايشان پادشاهى كرد . « 7 »\r\n\r\n\r\n","description":"","footnote":"\r\n( 7 ) . اين موضوع با تفاوتهاى اندكى در ترجمه تفسير طبرى ، ص 690 و تفسير كشف الاسرار ، ص 344 ، ج 4 و تفسير ابو الفتوح ، ص 232 ، ج 6 ، چاپ مرحوم آقاى شعرانى آمده است ؛ ضمنا ابو الفتوح كنيه راوى را به صورت « ابو المخلّد » آورده است .\r\n","page_name":" 75 ","page_number":75},
  {"content":"\r\n\r\n\r\n22 - توبه قوم يكى از پيامبران\r\nابن ابى الدنيا « 8 » ، از سعيد بن سنان حمصى « 9 » روايت مىكند كه مىگفته است :\r\nخداى عز و جل به يكى از پيامبران وحى فرمود كه عذاب بر قوم تو سايه انداخته است ، آن پيامبر اين موضوع را به قوم خود گفت و به آنان فرمان داد كه مردم برتر و فاضل ايشان بيرون روند و به پيشگاه خداوند توبه آورند ، و چون آنان بيرون آمدند ايشان را فرمان داد سه تن از گزيدگان خود را به عنوان نمايندگان خويش در پيشگاه خداوند متعال بيرون فرستند و آن سه تن پيشاپيش آنان حركت كردند .\r\nيكى از آن سه تن گفت : پروردگارا تو خود در توراتى كه بر بندهء خويش موسى فروفرستاده‌اى فرمان داده‌اى تا گدايان را كه بر در خانه‌هاى ما مىايستند نوميد برنگردانيم ، اينك ما گدايانى از گدايان ايستاده بر در خانه‌اى از خانه‌هاى توايم ، خواسته ما را رد مفرماى .\r\nديگرى گفت : بارخدايا تو خود در توراتى كه بر بنده خويش موسى فرستاده‌اى فرمان داده‌اى از هركس كه بر ما ستم كند درگذريم ، ما بر خود ستم روا داشته‌ايم ، از ما ، درگذر .\r\nسومى گفت : بارخدايا تو خود در توراتى كه بر بنده خود موسى نازل كرده‌اى به ما فرمان داده‌اى بردگان خويش را آزاد كنيم ، پروردگارا ما بردگان توايم ما را آزاد فرماى .\r\nخداوند متعال به آن پيامبر وحى فرمود كه توبهء ايشان را پذيرفته و از ايشان درگذشته است .\r\n\r\n\r\n","description":"","footnote":"\r\n( 8 ) . ابن ابى الدنيا ، متولد 208 هجرى در بغداد و درگذشته 281 در همان شهر از نويسندگان و واعظان پيوسته به درگاه عباسى است ؛ به دانشنامه ايران و اسلام ، ص 391 مراجعه كنيد .\r\n( 9 ) . سعيد كه كنيه‌اش ابو مهدى است درگذشته به سال 168 هجرى و از راويان ضعيف است ؛ به ميزان الاعتدال ، ص 144 ، ج 2 مراجعه شود .\r\n","page_name":" 76 ","page_number":76},
  {"content":"\r\n\r\n\r\nبيان افراد توبه‌كننده از امتهاى گذشته\r\n\r\n23 - اصحاب غار\r\nداود بن عبد الرحمان عطّار « 1 » ، از موسى بن عقبة « 2 » ، از ابن عمر روايت مىكند كه پيامبر ( ص ) فرموده‌اند :\r\nسه تن كه با يكديگر مىرفتند گرفتار باران سختى شدند و به غارى كه در كوه بود پناه بردند ، در همان حال سنگى از كوه فروافتاد و در غار را بر آنان بست . يكى از ايشان به ديگران گفت : بنگريد و كارهاى پسنديده‌اى را كه انجام داده‌ايد فراياد آريد و خداوند را به حق آن بخوانيد . آنان چنان كردند و خداوند را فراخواندند ، يكى از ايشان چنين گفت :\r\nپروردگارا - تو خود داناترى - كه مرا پدر و مادر پير و سالخورده و زن و دو كودك خردسال بود و من شبانى مىكردم و هرگاه پيش آنان برمىگشتم و شير مىدوشيدم نخست و پيش از آنكه كودكان خود را سيراب كنم پدر و مادرم را سيراب مىكردم ، روزى گرفتار شدم - ميان خار و درختچه‌ها - و تا پاسى از شب گذشته به خانه نيامدم و چون آمدم آن دو را در حال خواب ديدم ، همان‌گونه كه عادت من بود شير دوشيدم و آمدم و كنار بالين آن دو ايستادم نه خوش مىداشتم\r\n\r\n\r\n","description":"","footnote":"\r\n( 1 ) . از راويان پارساى قرن دوم و از مشايخ شافعى است به ميزان الاعتدال ذهبى ، ص 11 ، ج 2 مراجعه فرماييد .\r\n( 2 ) . از محدثان و سيره‌نويسان شايسته و مشهور قرن دوم هجرى است او به سال 141 درگذشته است ؛ به الاعلام زركلى ، ص 276 ، ج 8 مراجعه فرماييد .\r\n","page_name":" 77 ","page_number":77},
  {"content":"\r\n\r\nكه آن دو را از خواب بيدار كنم و نه خوش مىداشتم به كودكان پيش از آن دو شير دهم . كودكان تا سپيده دميد همچنان ناآرامى كردند و من هم از شير دادن خوددارى كردم . بارخدايا اگر مىدانى كه من اين كار را براى خشنودى تو انجام داده‌ام ، اين سنگ را چندان كنار زن كه شكافى پديد آيد تا آسمان از آن ديده شود و خداى عز و جل براى آنان چنان كرد .\r\nديگرى گفت : بارخدايا مرا دختر عمويى بود كه او را بسيار دوست مىداشتم ، از او كام خواستم ، نخست از پذيرفتن خواسته‌ام خوددارى كرد مگر اينكه صد دينار براى او فراهم آورم ، من كوشش كردم و صد دينار گرد آوردم و پيش او بردم و چون براى كام‌جويى كنارش نشستم گفت : اى بنده خدا ! از خدا بترس و مهر را جز به حق مشكن و من از كنار او برخاستم .\r\nپروردگارا اگر مىدانى كه اين كار را براى رضاى تو انجام دادم براى ما شكافى ديگر پديد آور كه آسمان را از آن ببينم و خداوند براى ايشان شكافى پديد آورد .\r\nسومى گفت : پروردگارا من مزدورى را اجير كردم و چون كارش را تمام كرد گفت : مزدم را بپرداز ، من حق او را پرداختم آن را نپذيرفت و رها كرد ، من آن پول را به گردش انداختم و از آن چند گاو و گاوچرانى خريدم .\r\nپس از چندى آن مزدور پيش من آمد و گفت : از خداى بترس و درباره مزدم به من ستم مكن ، گفتم : برو اين گاوان و گاوچرانش را براى خود بردار ، گفت : اى مرد از خداى بترس و نسبت به من استهزاء مكن ، گفتم : من ترا به سخره نگرفته‌ام ، اين گاوان و گاوچرانش را بگير ، و او آنها را گرفت و رفت ، اگر مىدانى آنچه را انجام داده‌ام براى رضاى تو بوده است ، بازمانده اين سنگ را براى ما بگشاى و خداوند براى آنان گشايش فراهم فرمود . « 3 »\r\n\r\n\r\n","description":"","footnote":"\r\n( 3 ) . در منابع كهن فارسى ، اين داستان بدون ذكر اسناد و به اصطلاح به صورت مرسل با عنوان « اصحاب رقيم » در قصص قرآن مجيد برگرفته از تفسير سورآبادى ، ص 211 ، چاپ 1347 ، دانشگاه تهران با تفصيل بيشتر و خواندنىتر آمده است .\r\nميبدى هم در تفسير كشف الاسرار و عدة الابرار ، ص 744 ، ج 5 ، چاپ مرحوم على اصغر حكمت اين موضوع را به نقل از نعمان بشير انصارى از حضرت ختمىمرتبت ( ص ) ، با نثر دلكش خود به صورتى گوياتر ولى با تقديم و تأخير آورده است .\r\nابو الفتوح رازى هم در تفسير ، ص 301 ، ج 7 ، چاپ مرحوم آقاى شعرانى از قول نافع از عبد اللّه بن عمر و از قول وهب از نعمان بن بشير از رسول خدا ( ص ) آورده است .\r\n","page_name":" 78 ","page_number":78},
  {"content":"\r\n\r\n\r\n24 - الكفل\r\nسعد برده آزاد كرده و وابسته طلحه « 4 » از ابن عمر نقل مىكند كه مىگفته است : همانا از پيامبر ( ص ) حديثى شنيدم كه چنين مىفرمود :\r\nكفل مردى از بنى اسرائيل بود كه از گناه و بزهكارى پرهيز نمىكرد . زنى پيش او آمد ، كفل شصت دينار به او پرداخت تا از او كام ستاند ، و چون براى كام گرفتن كنارش نشست آن زن لرزيد و گريست ، كفل پرسيد : چه چيزى ترا به گريه واداشته است ؟ مگر ترا با زور بر اين كار وادشته‌ام ؟ گفت : نه ولى اين كارى است كه هرگز آن را انجام نداده‌ام .\r\nكفل گفت : شگفتا كه آماده انجام آنى و مىگويى هرگز انجام نداده‌اى ، گفت : اينك نياز مرا بر آن واداشته است .\r\nگويد : كفل او را رها كرد و گفت : برو و دينارها از آن تو باشد ، و گفت : به خدا سوگند كه از اين پس كفل هرگز از فرمان خدا سر نخواهد پيچيد ، همان شب درگذشت و بامداد بر در خانه‌اش نبشته ديدند كه خداى كفل را آمرزيد . « 5 »\r\n\r\n25 - داستان زن روسپى و عابد\r\nمعتمر بن سليمان ، از ابو كعب مصاحب جرير ، از حسن بصرى روايت مىكند كه مىگفته است :\r\nزنى روسپى كه او را از زيبايى بهره بود جز در قبال صد دينار تمكين نمىكرد ، عابدى او را ديد و شيفته‌اش شد .\r\nعابد چندان به دست خويش كار كرد و متحمل رنج شد تا صد دينار جمع كرد ، آنگاه پيش آن زن رفت و گفت : تو مرا شيفته خود كردى ، من رفتم و چندان كار كردم و خود را به رنج افكندم تا صد دينار فراهم آوردم ، زن به او گفت : داخل شو و عابد به خانه او درآمد آن زن را تختخوابى زرينه بود بر آن نشست و به عابد گفت : بشتاب .\r\nچون عابد كنار او براى خيانت نشست از برپا ايستادن خود در پيشگاه خداوند ياد كرد و\r\n\r\n\r\n","description":"","footnote":"\r\n( 4 ) . سعد وابسته طلحه را كه از راويان قرن اول است ذهبى در ميزان الاعتدال ، ص 125 ، ج 2 نام برده و گفته است داستان كفل را نقل كرده است و ترمذى آن را حديثى حسن دانسته است .\r\n( 5 ) . ابو الفتوح رازى در تفسير ، ص 48 ، ج 8 همين روايت را از ابن عمر آورده كه مىگفته است : آن را هفت بار از رسول خدا ( ص ) شنيده‌ام .\r\n","page_name":" 79 ","page_number":79},
  {"content":"\r\n\r\nلرزه بر او افتاد و به زن گفت : مرا رها كن تا بيرون شوم و صد دينار هم از تو باشد .\r\nزن گفت : ترا چه پيش آمد ، تو كه مىپنداشتى چون مرا ديده‌اى شيفته‌ات ساخته‌ام و رفته‌اى و كار كرده‌اى و خود را به رنج افكنده‌اى تا صد دينار فراهم آورده‌اى ، اينك كه قدرت انجام كار را پيدا كرده‌اى چرا چنين مىكنى ؟ عابد گفت : از بيم خدا و از برپا ايستادنهاى خود در پيشگاه او ، و اينك تو در نظرم از همگان مبغوض‌ترى . آن زن گفت : اگر راستگو باشى مرا همسرى جز تو نخواهد بود ، عابد گفت : بگذار بيرون روم ، زن گفت : نه مگر آنكه براى من تعهد كنى كه مرا به همسرى برگزينى . گفت : نه بگذار بيرون روم ، زن گفت : براى من اين حق محفوظ خواهد بود كه اگر من پيش تو آيم بايد با من ازدواج كنى ، عابد گفت : شايد چنين كنم .\r\nگويد : عابد جامه بر سر و چهره كشيد و بيرون آمد و به شهر و ديار خويش رفت .\r\nآن زن هم از كردار خويش پشيمان شد و در حالى كه توبه كرد رخت سفر بربست تا به شهر عابد رسيد ، از خانه‌اش پرسيد او را راهنمايى كردند ، و به عابد گفتند : اينك ملكه به سوى تو آمده است ، عابد چون او را بديد شيهه‌اى كشيد و بر جاى بمرد .\r\nآن زن سخت پشيمان شد و گفت : به هرحال اين مرد را از دست دادم ، آيا او را خويشاوندى نزديك هست ؟ گفتند : آرى برادرش مردى بينواست ، گفت : به پاس محبت به برادرش با او ازدواج مىكنم و خداوند متعال از نسل آن دو هفت پيامبر برانگيخت . « 6 »\r\n\r\n26 - قصاب و كنيزك\r\nمحمد بن نشيط هلالى ، از بكر بن عبد اللّه مزنى نقل مىكند كه مىگفته است :\r\nقصابى به كنيزك يكى از همسايگان خويش شيفته شد ، از قضا صاحبان كنيزك او را براى كارى به دهكده ديگرى روانه كردند .\r\nقصاب از پى او رفت و ميان راه از او كام خواست ، كنيزك گفت : چنين مكن من ترا بيش از آنچه تو مرا دوست مىدارى دوست مىدارم ، ولى من از خداوند بيم دارم ، قصاب گفت : تو از خدا بترسى و من از او نترسم ؟ و همان دم توبه كرد و برگشت . ميان راه چنان گرفتار تشنگى شد\r\n\r\n\r\n","description":"","footnote":"\r\n( 6 ) . ابن قدامه مقدسى اين روايت را خودش از ابو الفرج - ابن جوزى ، مورخ و محدث معروف دو دهه آخر قرن ششم و درگذشته به سال 597 هجرى نقل مىكند و براى اطلاع بيشتر درباره ابن جوزى و تأليفات ارزنده‌اش به مقاله ارزنده و مبسوط استاد دكتر هادى عالمزاده در دائرة المعارف بزرگ اسلامى ، صفحات 262 / 277 ، ج 3 ، تهران ، 1369 مراجعه فرماييد .\r\n","page_name":" 80 ","page_number":80},
  {"content":"\r\n\r\nكه نزديك بود گردنش قطع شود - نفسش بريده گردد - ناگاه به فرستاده يكى از پيامبران بنى اسرائيل برخورد ، آن فرستاده از او پرسيد : ترا چه مىشود ؟ گفت : تشنگى ! فرستاده گفت :\r\nبيا خداى را فراخوانيم تا ابرى بر ما سايه افكند تا به دهكده برسيم ، قصاب گفت : مرا عملى ارزنده نيست ، فرستاده گفت : من دعا مىكنم و تو آمين بگو .\r\nگويد : فرستاده دعا كرد و قصاب آمين گفت ، و سايه ابرى بر آنان افتاد تا به دهكده رسيدند ، و چون قصاب آهنگ جاى خويش كرد پاره ابر به سوى او رفت و بر او سايه افكند ، فرستاده پيش او برگشت و گفت : تو كه مىپنداشتى ترا كار ارزنده‌اى نيست و من دعا كردم و تو آمين گفتى ، پاره ابرى بر ما سايه افكند و اينك آن پاره ابر از پى تو مىآيد ، بايد به من خبر دهى كه كار تو چگونه است ، و چون قصاب به او خبر داد فرستاده گفت : آن‌كس كه به پيشگاه خدا توبه مىكند جايگاهى دارد كه هيچكس از مردم در جايگاه او نيست .\r\n\r\n27 - صاحب گرده نان\r\nمعتمر بن سليمان « 7 » از پدرش ، از ابو عثمان « 8 » ، از ابو برده « 9 » نقل مىكند كه مىگفته است ، هنگامى كه ابو موسى اشعرى « 10 » را مرگ فرارسيد و محتضر شد خطاب به پسرانش گفت داستان صاحب گرده نان را به ياد آوريد ، و گفت : مردى در صومعه‌اى به گمانم هفتاد سال عبادت مىكرد و فقط يك روز از صومعه خود فرود مىآمد .\r\nو چنان شد كه شيطان زنى را در چشم او آراست و آن مرد هفت شب و هفت روز را با آن زن بود ، سپس پرده از پيش چشم او برداشته شد و در حال توبه بيرون آمد و هر گامى كه\r\n\r\n\r\n","description":"","footnote":"\r\n( 7 ) . معتمر متولد به سال 106 و درگذشته به سال 187 و از محدثان بزرگ بصره است كه سپس به يمن منتقل شده است . او كتابى در مغازى تأليف كرده است ؛ به طبقات ابن سعد ، ص 45 ، بخش دوم ، ج 7 ، چاپ ادوارد ساخاو بريل مراجعه فرماييد .\r\n( 8 ) . ذهبى در ميزان الاعتدال در بخش كنيه‌ها ، ص 550 ، ج 4 نه تن را با كنيه ابو عثمان آورده است و درباره همگى گفته است مشهور نيستند .\r\n( 9 ) . ابو بردة : پسر ابو موسى اشعرى و از دشمنان امير المؤمنين على عليه السلام و قاضى كوفه بوده است ؛ او به سال 103 هجرى مرده است براى اطلاع بيشتر به الكنى و الالقاب مرحوم محدث قمى ، ص 15 ، ج 1 مراجعه فرماييد .\r\n( 10 ) . عبد اللّه بن قيس مشهور به ابو موسى اشعرى كه از روزگار حكومت عمر تا هنگام جنگ جمل حاكم كوفه بود و به سال 44 هجرى درگذشت ؛ به طبقات ابن سعد ص 79 ، ج 4 مراجعه فرماييد .\r\n","page_name":" 81 ","page_number":81},
  {"content":"\r\n\r\nبرمىداشت نماز مىگزارد و سجده مىكرد . شب كنار دكّه‌اى رسيد كه در آن دوازده درويش بينوا بودند و چون خسته شده بود خود را ميان دو تن از آن بينوايان انداخت .\r\nراهبى در آن حدود بود كه همه شب به شمار درويشان گرده نانهايى مىفرستاد و به هريك گرده نانى داده مىشد ، در آن شب كسى كه نان مىآورد به هريك از ايشان گرده نانى داد و چون از كنار آن مرد توبه‌كننده گذشت او را هم از درويشان پنداشت و گرده نانى به او داد ، كه در نتيجه به يكى از درويشان نان نرسيد ، آنكه به او نان نرسيده بود به تقسيم‌كننده نانها گفت : چرا گرده نان مرا ندادى ؟ گفت : خيال مىكنى كه من از دادن نان به تو خوددارى كرده‌ام ؟ چنين نيست بپرس شايد به يكى از شما دو گرده نان داده‌ام ، گفتند : نه او گفت : امشب به تو نان نمىدهم .\r\nدر اين هنگام آن مرد توبه‌كننده گرده نانى را كه گرفته بود به آن‌كس كه نان به او نرسيده بود داد ، و بامداد آن شب توبه‌كننده درگذشت .\r\nگويد ، هفتاد سال عبادت او را با خطاى آن هفت شب سنجيدند خطاى آن هفت شب سنگين‌تر بود و چون پاداش آن گرده نان را با خطاى آن هفت شب سنجيدند ، گرده نان سنگين‌تر آمد .\r\nدر اين هنگام ابو موسى تكرار كرد كه اى پسرانم ! صاحب گرده نان را ياد كنيد .\r\n\r\n28 - راهبى از بنى اسرائيل\r\nابو الحسن على بن عساكر بطائحى « 11 » با اسناد خود از مغيث بن سمىّ نقل مىكند كه مىگفته است :\r\nيكى از راهبان بنى اسرائيل شصت سال در صومعه‌اى عبادت مىكرد ، روزى به فرود آسمان نگريست ، زمين او را به شگفتى آورد و گفت چه خوب است پايين روم و بر زمين بنگرم و در آن راه روم .\r\nگويد : او با گرده نانى از صومعه فرود آمد ، از قضا زنى بر سر راه او قرار گرفت و خود را\r\n\r\n\r\n","description":"","footnote":"\r\n( 11 ) . يعنى ابن عساكر كه به سال 571 هجرى درگذشته است و معلوم مىشود از اساتيد و مشايخ ابن قدامه مقدسى است ؛ براى اطلاع بيشتر به دانشنامه ايران و اسلام ، ص 720 مراجعه فرماييد . به طورى كه ملاحظه مىشود اين داستان و داستان قبلى بيش از مسأله توبه نشان‌دهنده اهميت اطعام مسكين است كه در آيات مباركات قرآنى هم مكرر درباره آن سفارش شده است .\r\n","page_name":" 82 ","page_number":82},
  {"content":"\r\n\r\nبراى او برهنه ساخت و آن راهب خوددارى نتوانست و با او درآميخت ، اندكى بعد مرگ به سوى او شتافت و در همان حال بينوايى آمد و راهب آن گرده نان را به بينوا داد و درگذشت .\r\nگويد عمل شصت ساله او را در كفه‌اى نهادند و آن خطاى او را در كفهء ديگر و خطاى او از عملش سنگين‌تر بود ، سپس آن گرده نان را همراه با عمل او با خطاى او سنجيدند و پاداش آن سنگين‌تر از خطايش بود .\r\n\r\n29 - عابدى از عابدان\r\nمحمد بن عبد الباقى « 12 » با اسناد خود براى ما نقل كرد كه :\r\nمردى از پارسايان و عابدان با زنى نامحرم سخن گفت و همچنان به سخن ادامه داد و دست بر ران آن زن نهاد و به خويشتن آمد و برفت و دست خويش را چندان در آتش نهاد كه پوستش سوخت و برآمد .\r\n\r\n30 - ذو الرّجل\r\nعبد الرحمان بن زيد بن اسلم « 13 » از پدرش نقل مىكند كه مىگفته است :\r\nميان بنى اسرائيل مردى بود كه در صومعه خود عبادت مىكرد و روزگارى دراز بدان‌گونه بود ، روزى از صومعه خود به بيرون نگريست ، زنى را ديد و شيفته آن شد و آهنگ او كرد و پاى خود را از صومعه بيرون نهاد ، خداوند به سابقه او ، او را دريافت و گفت اين چه كارى است كه مىخواهم انجام دهم ، دلش به حال خود برگشت و عصمت او را فرارسيد و پشيمان شد و چون خواست پاى خود را در صومعه نهد خطاب به آن پاى كه آن را بيرون نهاده بود گفت هيهات ! تو پايى هستى كه به قصد سرپيچى از فرمان خداى بيرون رفتى اينك مىخواهى با من به صومعه بازگردى ؟ به خدا سوگند هرگز چنين نخواهد بود ، آن پاى خود را همچنان آويخته از صومعه بيرون نهاد و چندان برف و باران و باد بر آن فروريخت و وزيد و چندان آفتاب بر آن تافت كه پوسيد و فروافتاد ، و او سپاس خداى عز و جل را انجام داد ، و در يكى از كتب نام او به صورت\r\n\r\n\r\n","description":"","footnote":"\r\n( 12 ) . محمد بن عبد الباقى مجمعى از فقيهان و محدثان حنبلىهاست ، كه به سال 571 درگذشته است و از مشايخ ابن قدامه مقدسى است ؛ به الاعلام زركلى ، ص 54 ، ج 7 مراجعه فرماييد .\r\n( 13 ) . عبد الرحمان از راويان قرن اول و دوم هجرى است ، راوى چندان مورد اعتمادى نيست ، ذهبى در ميزان الاعتدال ، ص 562 ، ج 2 در اين‌باره به تفصيل سخن گفته است .\r\n","page_name":" 83 ","page_number":83},
  {"content":"\r\n\r\n« ذو الرجل » آمده است و از او در اين‌باره ياد شده است . « 14 »\r\n\r\n31 - برخ عابد\r\nابن البراء در كتاب الروضة از كعب روايت مىكند كه مىگفته است :\r\nبه روزگار موسى عليه السلام بنى اسرائيل گرفتار قحطى و خشكسالى شدند ، از موسى ( ع ) خواستند كه براى ايشان طلب باران كند . فرمود : همراه من به كوه آييد و بيرون آمدند . چون از دامنه كوه بالا رفتند موسى فرمود : هركس گناهى انجام داده است از پى من نيايد بيش از نيمى از آنان برگشتند ، موسى ( ع ) دوباره فرمود : هركس گناهى انجام داده است از پى من نيايد . همگان جز مردى يك‌چشم كه نامش برخ عابد بود برگشتند . موسى به برخ گفت :\r\nنشنيدى چه گفتم ؟ گفت : چرا شنيدم ، موسى پرسيد : آيا مرتكب گناهى نشده‌اى ؟ گفت : چيزى نمىدانم جز موضوعى كه اينك مىگويم ، اگر گناه باشد برمىگردم ، موسى پرسيد : آن چيست ؟\r\nگفت در راهى مىگذشتم ناگاه در حجره‌اى را گشوده ديدم و با اين چشم كور خود كه اينك از ميان رفته است شخصى را ديدم كه ندانستم كيست و چيست ، ولى به آن چشم خود گفتم از ميان همه اندامهاى من تو به خطا و گناه پيشى گرفتى ، نبايد از اين پس با من باشى . انگشت انداختم و آن را از چشم‌خانه بركندم . اگر اين گناه است برگردم !\r\nموسى عليه السلام فرمود : نه كه اين گناه نيست و سپس به او گفت : اى برخ از خداوند طلب باران كن .\r\nبرخ چنين عرضه داشت ، پروردگار قدوس ، قدوس ، آنچه در پيشگاه توست كاستى نمىپذيرد و گنجينه‌هاى تو نابود نمىشود و هرگز متهم به بخل نمىشوى ، بارخدايا اين چيزى كه خود به آن شناخته شده نيستى چيست ؟ هم‌اكنون و هم‌اكنون باران رحمت بر ما فروفرست .\r\nگويد : آن دو در حالى كه در گل و لاى قدم برمىداشتند بازگشتند .\r\n\r\n32 - بنده گنهكار\r\nروايت شده است كه به روزگار موسى عليه السلام بنى اسرائيل دچار خشكسالى شدند ، پيش موسى ( ع ) جمع شدند و گفتند : اى كليم اللّه ! خداى خود را براى ما فراخوان تا باران به ما\r\n\r\n\r\n","description":"","footnote":"\r\n( 14 ) . در كتابهاى المضاف و المنسوب ثعالبى و لسان العرب ابن منظور و نهايه ابن اثير و دائرة المعارف اسلامى اين تركيب را نديدم .\r\n","page_name":" 84 ","page_number":84},
  {"content":"\r\n\r\nارزانى فرمايد .\r\nموسى ( ع ) همراه آنان كه هفتاد هزار تن يا فزون بر آن بودند به صحرا رفت و عرضه داشت : پروردگارا باران خود را بر ما ارزانى فرماى و رحمت خويش را بر ما فروريز ، و به پاس كودكان شيرخوار و چهارپايان چرنده و پيرمردان خميده پشت بر ما رحمت فرماى ، ولى بر آسمان و خورشيد چيزى جز خشكى و سوزندگى نيفزود ، موسى گفت : بارخدايا اگر آبروى من در پيشگاه تو كاسته شده است ترا به آبروى پيامبر امّى محمد ( ص ) كه او را در آخر زمان برمىانگيزى سوگند مىدهم . خداوند متعال به او وحى فرمود : كه آبروى تو در پيشگاه من كاسته نشده است و همچنان در حريم ما آبرومندى ، ولى ميان شما بنده‌اى است كه چهل سال است با انجام گناهان با من ستيز مىكند ، اينك ميان مردم ندا بده تا او از ميان شما بيرون رود كه به سبب او شما را از نعمت بازداشته‌ام .\r\nموسى عرضه داشت : اى سرور و پروردگار من ! من بنده‌اى ناتوانم و صداى من ضعيف است و چگونه به آنان كه هفتاد هزار يا فزون بر آن هستند صداى من مىرسد . خداوند به او وحى فرمود از تو ندا كردن و از من رساندن آن صدا به ايشان است .\r\nموسى برخاست و بانگ برداشت : كه اى بنده‌اى كه چهل سال است با گناه و سركشى با خدا ستيز مىكنى از ميان ما بيرون برو كه به سبب تو باران از ما بازداشته شده است .\r\nآن بنده گنهكار برخاست و به چپ و راست نگريست و هيچكس را نديد كه بيرون آمده باشد ، دانست منظور خود اوست ، با خود گفت ، اينك اگر من از ميان مردم بيرون آيم در حضور همه بنى اسرائيل رسوا مىشوم ، و اگر بر جاى نشينم و همراه آنان باشم به سبب من از باران محروم مىشوند ، ناچار پشيمان سر در گريبان خود فروبرد و عرضه داشت : پروردگارا چهل سال ترا گناه و سركشى كردم ، مرا مهلت دادى ، اينك فرمانبردار به پيشگاه تو آمده‌ام مرا بپذير .\r\nهنوز سخن او پايان نيافته بود كه ابرى سپيد پديدار آمد و همچون دهانه مشك بر آنان باران باريد .\r\nموسى ( ع ) عرضه داشت : بارخدايا اى سرور من به چه سبب ما را سيراب فرمودى و حال آنكه كسى از ميان ما بيرون نيامد ؟ فرمود : اينك به پاس همان كس كه به سبب او شما را محروم ساختم سيراب كردم .\r\nموسى گفت : پروردگارا ! اين بنده فرمانبردار را به من نشان بده ، فرمود : در آن هنگام كه او از فرمان من سرپيچى مىكرد او را رسوا نساختم ، اينك كه او فرمانبردار شده است او را رسوا سازم ؟\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاى موسى من كه خود سخن‌چينان را دوست نمىدارم ، خود از سخن‌چينان باشم . « 15 »\r\n\r\n33 - تبهكار بنى اسرائيل\r\nاز وهب بن منبه روايت است كه :\r\nبه روزگار موسى عليه السلام جوانى بسيار سركش كه از بسيارى گناه بر خود ستم و اسراف مىورزيد ميان بنى اسرائيل زندگى مىكرد كه او را از بدى كردار از ميان خويش بيرون راندند .\r\nكنار دروازه شهر در خرابه‌اى مرگ آن جوان فرارسيد ، خداوند متعال به موسى ( ع ) وحى فرمود كه يكى از دوستان من درگذشته است ، خود برو جسدش را غسل بده و بر او نماز بگزار ، و به كسانى كه گناهشان بسيار است بگو بر جنازه او حاضر شوند تا آنان را هم بيامرزم ، سپس پيكر او را بردار و به درگاه من آور - به خاك بسپر - تا جايگاهش را گرامى دارم .\r\nموسى ( ع ) ميان بنى اسرائيل ندا داد و مردمى بسيار گرد آمدند ، و چون كنار پيكر او رسيدند او را شناختند و گفتند : اى رسول خدا ! اين همان تبهكارى است كه او را بيرون كرده‌ايم .\r\nموسى ( ع ) از اين موضوع تعجب كرد ، خداوند به او وحى فرستاد كه : ايشان راست مىگويند و گواهان من هستند ، ولى چون مرگ اين جوان در اين خرابه فرارسيد بر چپ و راست نگريست و هيچ دوست و خويشاوندى نديد ، و خويشتن را تنها و زبون و خوار ديد ، چشم به سوى من برداشت و گفت :\r\nپروردگار من ، بنده‌اى از بندگان توام و در زمين تو غريب و تنهايم ، اگر مىدانستم عذاب دادن من بر عظمت پادشاهى تو مىافزايد و عفو من از پادشاهى تو چيزى مىكاهد ، از پيشگاهت تقاضاى بخشش نمىكردم و مرا اميد و پناهگاهى غير از تو نيست و در آنچه نازل فرموده‌اى شنيده‌ام كه گفته‌اى « همانا من خودم آمرزنده مهربانم » . « 16 » بارخدايا اميدم را به نااميدى مبدل مفرماى . اى موسى ! آيا براى من پسنديده است كه او را با اين حال و در اين غربت كه به من متوسل شده است و در پيشگاهم زارى كرده است رهايش كنم . سوگند به عزت من كه اگر درباره\r\n\r\n\r\n","description":"","footnote":"\r\n( 15 ) . قصه برخ عابد و اين قصه به گونه‌اى مختصرتر در كتاب « الجواهر السنية فى الاحاديث القدسية » شيخ حر عاملى ( ره ) ، صفحات 77 / 78 ، چاپ 1384 ق ، نجف به نقل از كتاب مسكن الفواد شهيد ثانى آمده است .\r\n( 16 ) . بخشى از آيه 49 سوره الحجر .\r\n","page_name":" 86 ","page_number":86},
  {"content":"\r\n\r\nهمه گنهكاران زمين از من مسألت مىكرد همه را به سبب زبونى و غربت او مىآمرزيدم ، اى موسى ! من پناهگاه غريب و حبيب و طبيب و مايهء آسايش اويم .\r\n\r\n34 - داستان دو مرد از بنى اسرائيل\r\nشهده « 17 » دختر احمد بن فرج با اسناد خود از كعب الاحبار « 18 » براى ما نقل كرد كه مىگفته است :\r\nدو مرد از بنى اسرائيل به سوى يكى از مساجد خود رفتند ، يكى به مسجد درآمد و ديگرى بيرون مسجد نشست و مىگفت كسى چون من كه خداى را گناه و عصيان كرده است حق ورود به خانهء خدا را ندارد ، نام او در زمره صديقان نوشته شد .\r\nمردى ديگر از بنى اسرائيل مرتكب گناه شد ، بر آن اندوهگين شد و شروع به آمدوشد كرد و همى اين سخن را تكرار مىكرد كه خداى خويش را با چه كارى راضى كنم ، نام او هم در زمره صديقان نوشته شد .\r\n\r\n35 - گنهكار\r\nشيخ ابو الفرج - يعنى ابن جوزى - براى ما از ربيعة بن عثمان تيمى « 19 » نقل كرد كه مىگفته است :\r\nمردى گرفتار معصيت نسبت به خداوند متعال بود ، خداوند نسبت به او ارادهء خير فرمود و او را موفق به توبه كرد . آن مرد به همسرش گفت : من در جستجوى شفيعى به پيشگاه خداوند متعال هستم و به صحرا رفت و فرياد كشيد كه اى آسمان براى من شفاعت كن ، اى زمين براى من شفاعت كن ، اى فرشتگان مرا شفاعت كنيد . چندان خسته شد كه بىهوش درافتاد ، خداوند فرشته‌اى به سوى او گسيل داشت كه او را نشاند و بر سرش دست كشيد و به او گفت : بر تو مژده\r\n\r\n\r\n","description":"","footnote":"\r\n( 17 ) . از زنان خردمند و نويسنده و پارساى قرن ششم هجرى كه به روز يكشنبه 13 محرم 574 در بغداد درگذشته است ؛ براى اطلاع بيشتر به اعلام النساء عمر رضا كحاله ، ص 309 ، ج 2 مراجعه فرماييد .\r\n( 18 ) . كعب بن ماتع حميرى درگذشته به سال 32 هجرى كه او را از تابعين مىدانند به روزگار حكومت عمر به مدينه آمد و به نقل داستانهاى امتهاى گذشته پرداخت ؛ به الاعلام ، ص 85 ، ج 6 مراجعه فرماييد .\r\n( 19 ) . از راويان قرن دوم هجرى كه برخى او را موثق و مورد اعتماد و برخى ضعيف دانسته‌اند ؛ اين شخص را ذهبى ذيل شماره 2754 ميزان الاعتدال ، ص 44 ، ج 2 ، چاپ على محمد بجاوى مصر معرفى كرده است .\r\n","page_name":" 87 ","page_number":87},
  {"content":"\r\n\r\nباد كه خداوند توبه ترا پذيرفت ، آن مرد به فرشته گفت : خدايت رحمت كناد چه چيزى شفيع من در پيشگاه خداى عز و جل شد ؟ گفت : بيم تو در پيشگاه خداوند براى تو شفاعت كرد .\r\n\r\n36 - مردى كه از دهكده ستمگران بيرون رفت\r\nاز ابو الاحوص « 20 » ، از ابن مسعود ( رض ) نقل است كه مىگفته است :\r\nدو دهكده بود كه مردم يكى از نيكوكاران و مردم ديگرى از ستمكاران بودند ، مردى از دهكده ستمكاران به قصد رفتن به دهكده نيكوكاران بيرون آمد . فرشته مرگ او را دررسيد و همانجا كه خداى اراده فرموده بود جانش بگرفت . شيطان و فرشته درباره او به داورى پرداختند .\r\nشيطان گفت : به خدا سوگند كه هرگز از فرمان من سرپيچى نكرد ، فرشته گفت : او به آهنگ توبه كردن از آن دهكده بيرون آمد .\r\nميان آن دو چنين داورى شد كه بنگرند او به كدام از دو دهكده نزديك‌تر است ، او را يك وجب به دهكده نيكوكاران نزديك‌تر يافتند و به همان سبب آمرزيده شد . « 21 »\r\n\r\n37 - قاتل صد تن\r\nاز ابو سعيد خدرى « 22 » روايت شده كه گفته است :\r\nبراى شما جز حديثى را كه از پيامبر ( ص ) شنيده باشم نقل نمىكنم ، هردو گوشم آن را شنيده است و دلم آن را فراگرفته است .\r\nبنده‌اى نود و نه تن را كشت ، بر او توبه عرضه شد ، از داناترين مردم سرزمين خود پرسيد ، او را به مردى راهنمايى كردند ، پيش او رفت و گفت : من نود و نه تن را كشته‌ام آيا براى\r\n\r\n\r\n","description":"","footnote":"\r\n( 20 ) . از راويانى است كه در قرن اول هجرى مىزيسته و از ابو ذر ( رض ) احاديثى نقل كرده است ، گفته‌اند فقط زهرى از او روايت كرده و او را موثق شمرده است ؛ به شماره 9932 در ميزان الاعتدال ذهبى ، ص 487 ، ج 4 مراجعه فرماييد .\r\n( 21 ) . ظاهرا اين روايت همان است كه به گونه ديگرى در صفحه بعد ذيل شماره 37 خواهد آمد و منابع آن عرضه خواهد شد .\r\n( 22 ) . سعد بن مالك بن سنان خدرى درگذشته به سال 74 هجرى از اصحاب محترم پيامبر ( ص ) است كه به نقل از زركلى در الاعلام ، ص 138 ، ج 3 ، 1170 حديث از او نقل شده است ؛ براى اطلاع بيشتر از شرح حالش به اسد الغابة ، ص 289 ، ج 2 مراجعه فرماييد .\r\n","page_name":" 88 ","page_number":88},
  {"content":"\r\n\r\nمن توبه خواهد بود ؟ گفت : پس از كشتن نود و نه تن ! او شمشير خود را كشيد و آن خردمند را هم كشت و با او شمار كشتگان خود را به صد تن رساند ، دوباره بر او توبه عرضه شد و از داناترين مرد سرزمين خود پرسيد ، او را به مردى راهنمايى كردند ، پيش او رفت و گفت : من صد تن را كشته‌ام ، آيا مرا توبه خواهد بود ؟ گفت : چه كسى ميان تو و توبه حائل است ؟ از اين دهكده پليد كه در آن زندگى مىكنى به دهكده‌اى كه مردمش نيكوكارند كوچ كن . ميان راه مرگش فرارسيد ، فرشتگان رحمت و فرشتگان عذاب در مورد او به ستيز پرداختند ، ابليس گفت : من بر او سزاوارترم كه هرگز ساعتى هم نسبت به من سركشى نكرده است ، فرشتگان رحمت گفتند :\r\nاو در حال توبه از دهكده خود بيرون آمده است .\r\nهمّام بن يحيى از قول حميد طويل ، از بكر بن عبد اللّه مزنى ، از ابو رافع در پى اين حديث نقل كرده است كه خداوند فرشته‌اى را به داورى گسيل فرمود و گفت : بنگريد به كدام قريه نزديك‌تر است او را به مردم آن ملحق سازيد .\r\nقتاده مىگفته است : حسن بصرى براى ما حديث كرد كه چون مرگ آن مرد فرارسيد خويشتن را سخت تحقير كرد و خداوند او را به دهكده پاكان نزديك و از دهكده ناپاكان دور ساخت ، و او را به مردم دهكده نيكان ملحق ساختند . « 23 »\r\n\r\n38 - دزد بنى اسرائيل\r\nمحمد بن عبد الباقى با اسناد خود از وهيب بن ورد « 24 » چنين روايت مىكند كه :\r\nعيسى عليه السلام همراه مردى از بنى اسرائيل كه از حواريون او بود از كنار دژ يكى از راهزنان عبور كرد .\r\nراهزن چون آن دو را ديد و خداوند در دل او شوق توبه افكند با خود گفت ، اين يكى عيسى بن مريم ( ع ) است روح و كلمه خدا و آن ديگرى حوارى اوست ، و تو كيستى ؟ بدبختى كه\r\n\r\n\r\n","description":"","footnote":"\r\n( 23 ) . اين موضوع كه ظاهرا بايد با شماره 36 نزديك و بلكه در اصل يكى باشد با اسناد ديگرى به صورت مسند در صحيح مسلم ، ص 103 ، ج 8 ، چاپ استانبول ، 1329 ق از ابو سعيد خدرى با تفاوتهاى اندكى آمده است .\r\nنووى شارح صحيح مسلم و محدث بزرگ قرن هفتم كه مىتوان او را از معاصران ابن قدامه دانست نيز در منهاج الصالحين ، ص 14 ، چاپ رضوان محمد رضوان ، بيروت 1393 ق آورده است .\r\n( 24 ) . نام اصلى او عبد الوهاب است كه به صورت مصغر وهيب شده است . از محدثان و پارسايان وارسته قرن دوم هجرى درگذشته به سال 153 و از اقران ابراهيم ادهم است ؛ به حلية الاولياء حافظ ابو نعيم ، ص 140 ، ج 8 مراجعه فرماييد .\r\n","page_name":" 89 ","page_number":89},
  {"content":"\r\n\r\nراهزن بنى اسرائيل است ، راهزنىها كردى و اموال ناحق گرفتى و خونها ريختى .\r\nراهزن در حالى كه پشيمان بود و آهنگ توبه داشت پيش آن دو آمد و چون به آن دو پيوست با خود گفت ، آيا مىخواهى همراه اين دو و دوشادوش ايشان حركت كنى ؟ نه كه سزاوار آن نيستى ، بايد پشت سر آنان حركت كنى همچنانكه گنهكار خطاكار رفتار مىكند .\r\nدر اين هنگام آن حوارى برگشت و به راهزن نگريست و او را شناخت و با خود گفت : به اين بدبخت ناپاك و راه رفتن او پشت سرما بنگر .\r\nو چون خداوند متعال بر آنچه كه در دلهاى آن دو گذشت آگاه شد ، پشيمانى و توبه راهزن و به خود باليدن حوارى و برترى دادن خود را بر راهزنى ، به عيسى عليه السلام وحى فرمود كه به آن حوارى و راهزن بنى اسرائيل بگو كه هردو كار خود را از سر گيرند .\r\nگذشتهء راهزن را به سبب پشيمانى و توبه او بخشيدم ، و اعمال آن حوارى هم به سبب به خودشيفتگى و باليدن او بر اين توبه‌كننده تباه شد .\r\n\r\n39 - زنان پارساى دهكده\r\nمبارك بن على با اسناد خود براى ما نقل كرد كه :\r\nلقمان حبشى ، برده مردى بود او را به بازار آورد كه بفروشد ، گويد هركس مىآمد او را بخرد لقمان به او مىگفت : با من چه خواهى كرد ؟ و چون مىگفت : چنين و چنان به صاحب خود مىگفت : خواهش من از تو اين است كه مرا مفروشى ، تا آنكه مردى آمد و لقمان به او گفت : مرا به چه كارى مىگمارى ؟ گفت : ترا دربان خانهء خويش قرار مىدهم ، گفت : تو مرا بخر ، او لقمان را خريد و او را به خانه خود برد .\r\nگويد ، صاحب او را سه دختر بود كه در آن قريه به فحشا سرگرم بودند ، و چون خواست به يكى از املاك خود برود به لقمان گفت : من خوراك و آنچه را كه به آن نيازمندند براى ايشان نهاده‌ام ، چون من بيرون شدم در را ببند و پشت آن بنشين و آن را تا نيامده‌ام مگشاى .\r\nگويد : دختران به لقمان گفتند در را بگشاى و چون خوددارى كرد سرش را شكستند ، لقمان خون از سر خود شست و بر جاى نشست و چون صاحب او بازگشت چيزى به او نگفت .\r\nپس از مدتى صاحب او دوباره آهنگ رفتن كرد و به لقمان گفت : من چيزهايى را كه مورد نياز ايشان است براى آنان فراهم آورده‌ام و نبايد در را بگشايى ، ولى همين كه او رفت پيش لقمان آمدند و گفتند در را بگشاى ، او خوددارى كرد باز او را زخمى كردند . او همچنان بر جاى نشست و چون صاحبش بازگشت همچنان چيزى به او نگفت .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nگويد : در اين هنگام دختر بزرگ گفت چرا بايد اين بنده حبشى به فرمانبردارى از خداى عز و جل از من سزاوارتر باشد ، به خدا سوگند كه من توبه خواهم كرد ، و توبه كرد . آنگاه دختر كوچك‌تر گفت : چرا بايد اين برده حبشى و خواهر بزرگم به فرمانبردارى از خداوند سزاوارتر از من باشند ، به خدا سوگند كه توبه خواهم كرد و توبه كرد .\r\nآنگاه خواهر ميانه گفت : چرا بايد اين برده حبشى و اين دو به فرمانبردارى از خداى عز و جل از من سزاوارتر باشند به خدا سوگند توبه خواهم كرد و توبه كرد .\r\nهمهء زنان بدكاره آن شهر گفتند : چرا بايد اين برده حبشى و دختران فلانى به فرمانبردارى از خداوند سزاوارتر از ما باشند و همگان به پيشگاه خداى متعال توبه بردند و از زنان پارساى آن شهر شدند .\r\n\r\n40 - زناكار\r\nشريح بن عبيد حضرمى از كعب الاحبار نقل مىكند كه مىگفته است :\r\nمردى از بنى اسرائيل زنا كرد و سپس براى شستشوى خود به رودخانه‌اى رفت . آب خطاب به او گفت : اى فلان ! آزرم نمىكنى ، مگر از اين گناه توبه نكرده و نگفته بودى كه ديگر آن را تكرار نمىكنى ؟ آن مرد ترسان از آب بيرون آمد و مىگفت : ديگر هرگز خدا را عصيان نمىكنم .\r\nاو خود را به كوهى رساند كه در آن دوازده مرد به عبادت خدا پرداخته بودند و همواره همراه ايشان بود تا آنكه گرفتار قحطى و خشكسالى شدند و در جستجوى مرغزار از كوه فرود آمدند و از كنار آن رودخانه گذشتند . آن مرد گفت : من ديگر همراه شما نمىآيم ، گفتند : چرا ؟\r\nگفت : آنجا كسى است كه به خطاى من آگاه است و بيم آن دارم كه مرا ببيند . او را به حال خود رها كردند و رفتند . از رودخانه خطاب به ايشان آوايى برآمد كه : اى بندگان عابد ، دوست و همراه شما چه كرد ؟ گفتند : چنين مىپندارد كه اينجا كسى است كه بر گناهى از او آگاه شده است و او از اينكه او را ببيند آزرم مىكند .\r\nآواى رودخانه گفت : سبحان اللّه ! مگر چنين نيست كه هرگاه يكى از شما بر فرزندش يا يكى از نزديكانش خشم گيرد ، هرگاه توبه كند و به آنچه دوست مىدارد برگردد او را دوست مىدارد ، اينك همراه شما توبه كرده و به آنچه دوست مىدارم برگشته است و من او را دوست مىدارم ، اكنون پيش او رويد و آگاهش سازيد و بر كرانهء من خدا را پرستش كنيد ، آنان پيش او رفتند و آگاهش كردند و او همراه ايشان بازآمد و روزگارى همانجا به عبادت پرداختند .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nآنگاه آن مرد زناكار درگذشت . رودخانه آنان را ندا داد كه اى بندگان پارسا و زاهد ، او را از آب من غسل دهيد و او را بر كرانهء من به خاك بسپريد تا آنكه روز رستاخيز از نزديك من برانگيخته شود ، و آنان چنان كردند و گفتند : امشب را كنار گور او شب‌زنده‌دارى مىكنيم و مىگرييم و چون شب را به صبح رسانديم مىرويم . آن شب را كنار گور او به گريه و شب‌زنده‌دارى پرداختند ، سحرگاه آنان را خواب در ربود و چون صبح بيدار شدند خداوند بر گرد گور او دوازده درخت سرو رويانده بود ، و آن نخستين سروى بود كه خداى عز و جل بر زمين پديد آورد ، آنان گفتند : خداوند اين سروها را در اين جايگاه نرويانيده است مگر اينكه عبادت ما را در اينجا دوست مىداشته است همانجا مقيم شدند و كنار گور او به عبادت پرداختند و هريك از ايشان كه مىمرد كنار گور او به خاك مىسپردند ، و همگان درگذشتند .\r\nكعب مىگفته است : بنى اسرائيل همواره به سوى گورهاى ايشان حج مىگزاردند .\r\nپايان جزء دوم\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nاخبار توبه‌كنندگان از اصحاب پيامبر ( ص )\r\n\r\n41 - ابو خيثمة\r\nابو عثمان سعيد بن يحيى اموى « 1 » از قول پدرش ، از ابن اسحاق « 2 » نقل مىكند كه گفته است :\r\nابو خثيمه « 3 » كه يكى از افراد قبيلهء بنى سالم است در جنگ تبوك از همراهى با رسول خدا ( ص ) تخلف و خوددارى كرد ، و چون پيامبر ( ص ) برفت ، ابو خيثمه در آن روز كه بسيار گرم بود به خانه برگشت ، دو همسر خود را ديد كه هريك سايبان خود را در نخلستان براى او آب‌پاشى و سرد كرده است و خوراكى براى او فراهم ساخته است .\r\nابو خيثمه همين كه وارد نخلستان شد نخست بر در سايبان ايستاد و نگريست و سپس گفت : اينك رسول خدا ( ص ) ميان آفتاب و گرما و باد سوزان است و ابو خيثمه در سايهء خنك و\r\n\r\n\r\n","description":"","footnote":"\r\n( 1 ) . چنين به نظر مىرسد كه يحيى بن سعيد صحيح است شايد اشتباه چاپى باشد ؛ يحيى بن سعيد اموى از محدثان نيمه دوم قرن دوم و درگذشته به سال 194 هجرى است ، او پسرى هم به نام سعيد داشته است و شايد هم منظور همو باشد براى اطلاع بيشتر به ميزان الاعتدال ذهبى ، ص 380 ، ج 4 ، چاپ على محمد بجاوى مصر مراجعه فرماييد .\r\n( 2 ) . ابن اسحاق : ابو عبد اللّه محمد بن اسحاق بن يسار متولد به سال 80 و درگذشته به سال 151 مورخ و سيره‌نويس بزرگ كه كتاب سيره او از منابع ارزنده است ؛ براى اطلاع بيشتر و دقيق به مقاله استاد محترم سيد على آل داود در دايرة المعارف بزرگ اسلامى ، ص 5 ، ج 3 مراجعه فرماييد .\r\n( 3 ) . ابو خيثمه : نامش عبد اللّه و نام پدرش خيثمه و از افراد قبيله خزرج است كه تا روزگار يزيد بن معاويه زنده بود ، براى اطلاع بيشتر به الاستيعاب ابن عبد البر در حاشيه الاصابة ابن حجر ص 52 ، ج 4 مراجعه فرماييد .\r\n","page_name":" 93 ","page_number":93},
  {"content":"\r\n\r\nخوراك آماده و كنار زنى زيبا ، نه كه اين انصاف نيست و به خدا سوگند پاى در سايبان هيچيك از شما نمىنهم ، توشه‌اى براى من فراهم آوريد ، چنان كردند ، او شتر آب‌كش خود را آماده كرد و به جستجوى رسول خدا ( ص ) بيرون آمد و هنگامى كه پيامبر ( ص ) در تبوك فرود آمده بودند به محضر ايشان رسيد .\r\nگويد : ميان راه عمير بن وهب جمحى « 4 » هم كه در جستجوى رسول خدا ( ص ) بود به ابو خيثمه رسيد و با يكديگر همراه شدند ، چون نزديك تبوك « 5 » رسيدند ، ابو خيثمه به عمير گفت :\r\nمرا گناهى است ، و براى تو چيزى نيست كه اندكى پس از من به حضور پيامبر برسى ، عمير چنان كرد ، ابو خيثمه به راه افتاد و پيامبر ( ص ) در تبوك بود . چون ابو خيثمه از دور پديدار شد مردم گفتند : سوارى مىآيد ، رسول خدا فرمود : بايد ابو خيثمه باشد و چون نزديك رسيد ابو خيثمه بود و مردم گفتند : اى رسول خدا ! به خدا سوگند كه اين ابو خيثمه است ، او همين كه شتر خود را خواباند بر پيامبر ( ص ) سلام داد و پيامبر فرمود : چرا اين‌چنين ! همين براى تو سزاوارتر است ، و چون ابو خيثمه موضوع را گزارش داد پيامبر ( ص ) به او پاسخى پسنديده داد و براى او دعا فرمود . « 6 »\r\nگويد : و گروهى از منافقان و از جمله ايشان مخش بن حمير كه از قبيله اشجع و هم‌پيمان بنى سلمه بود همراه پيامبر ( ص ) بودند كه به تبوك مىرفت ، مخش به مسلمانان گفت : خيال مىكنيد جنگ با زرينه مويان - رومىها - همچون جنگ با ديگران است ؟ به خدا سوگند كه فردا همگى ما بسته ريسمان‌هاى اسيرى خواهيم بود . « 7 »\r\nخداوند متعال پيامبر خود را به گفته منافقان آگاه فرمود و آنان براى پوزش‌خواهى به حضور پيامبر آمدند ، مخش بن حمير گفت : اى رسول خدا نام من و نام پدرم مرا فرونشاند و از حقيقت بازداشت و خداوند او را عفو فرمود ، در تفسير آيه  « إِنْ نَعْفُ عَنْ طائِفَةٍ مِنْكُمْ »  « 8 » ، « اگر از\r\n\r\n\r\n","description":"","footnote":"\r\n( 4 ) . عمير از اشخاص محترم قريش كه در جنگ بدر همراه مشركان بود و سپس به قصد كشتن رسول خدا به مدينه آمد و به لطف خدا همانجا هدايت يافت و مسلمان شد ؛ به اسد الغابة ، ص 148 ، ج 4 مراجعه فرماييد .\r\n( 5 ) . شهرى به فاصله دوازده روز راه در شمال مدينه كه هم‌اكنون هم از شهرهاى مهم عربستان است ؛ براى اطلاع بيشتر به ترجمه مقاله بول  ( Buhl )  در دائرة المعارف الاسلاميه ، ص 575 ، ج 4 مراجعه فرماييد .\r\n( 6 ) . به ص 760 ترجمهء مغازى واقدى مراجعه فرماييد .\r\n( 7 ) . موضوع مخش را ابن اثير در اسد الغابة ، ص 338 ، ج 4 آورده است و نام او را به صورت مخشى نقل كرده است و گفته است پيامبر ( ص ) او را عبد اللّه و پدرش را عبد الرحمان نام نهاد .\r\n( 8 ) . بخشى از آيه 66 سوره توبه ؛ به تفسير تبيان شيخ طوسى ، ص 252 ، ج 5 ، چاپ نجف و كشف الاسرار ، ص 165 ، ج 4 مراجعه فرماييد كه در هردو نام اين شخص به صورت مخشى آمده است .\r\n","page_name":" 94 ","page_number":94},
  {"content":"\r\n\r\nگروهى از شما گذشت كرديم » گفته‌اند : مقصود اوست ، او را عبد الرحمان نام نهادند و او از پيشگاه خداوند مسألت كرد كه به شهادت رسد و كسى از جاى جسد او آگاه نشود ، به روز جنگ يمامه كشته شد و اثرى از او نيافتند . « 9 »\r\n\r\n42 - مالك\r\nمعمر « 10 » ، از زهرى « 11 » نقل مىكند كه مىگفته است يكى از پسران كعب بن مالك « 12 » براى من از قول پدرش چنين نقل كرد كه مىگفته است :\r\nتا هنگام جنگ تبوك من از شركت در هيچيك از جنگهاى پيامبر ( ص ) جز جنگ بدر خوددارى نكرده بودم ، و پيامبر ( ص ) هيچكس را كه در جنگ بدر شركت نكرده بود سرزنش نفرمود كه رسول خدا در بدر به آهنگ گرفتن كاروان بيرون رفته بود و چون قريش براى يارى رساندن به كاروان خود بيرون آمدند بدون قرار قبلى با مسلمانان روياروى شدند ، همان‌گونه كه خداوند متعال بيان فرموده است .\r\nو به جان خودم سوگند كه بهترين و شريف‌ترين جنگ‌هاى پيامبر ( ص ) جنگ بدر است و چه بسيار دوست مىدارم كه اى كاش به جاى شركت در بيعت عقبه كه در آن بر اسلام عهد و پيمان بستيم در جنگ بدر شركت مىداشتم .\r\nپس از جنگ بدر ديگر از هيچيك از جنگهاى پيامبر ( ص ) عقب نماندم تا آنكه جنگ تبوك كه آخرين جنگ پيامبر ( ص ) بود صورت گرفت و پيامبر ( ص ) ، آشكارا فرمان به كوچ كردن داد ، و قصد آن حضرت اين بود كه مردم آمادگى خود را براى آن جنگ فراهم آورند ، و اين به هنگامى بود كه ميوه‌ها رسيده و سايه بسيار خوشگوار بود .\r\n\r\n\r\n","description":"","footnote":"\r\n( 9 ) . اين هردو قصه را محمد بن عمر واقدى هم همين‌گونه آورده است ؛ لطفا به ترجمه مغازى واقدى ، صفحات 760 و 765 به قلم اين بنده چاپ مركز نشر دانشگاهى تهران مراجعه فرماييد .\r\n( 10 ) . ابو عروه معمر بن راشد از راويان معروف نيمه اول قرن دوم هجرى و پيوسته به زهرى است و به سال 153 درگذشته است ؛ به ميزان الاعتدال ذهبى ، ص 154 ، ج 4 مراجعه فرماييد .\r\n( 11 ) . ابو بكر محمد بن مسلم زهرى از محدثان و فقهاى بزرگ قرن دوم و اواخر قرن اول هجرى و درگذشته به سال 124 هجرى است او بشدت مورد حمايت مروانيان و عمر بن عبد العزيز بوده است ، به تذكرة الحفاظ ذهبى ، ص 102 ، ج 1 مراجعه فرماييد .\r\n( 12 ) . از اصحاب محترم پيامبر ( ص ) كه شعر هم نيكو مىسرود ، و از دليران بود و در جنگ احد يازده زخم برداشت ؛ به اسد الغابة ابن اثير ، ص 247 ، ج 4 مراجعه فرماييد .\r\n","page_name":" 95 ","page_number":95},
  {"content":"\r\n\r\nپيامبر در بيشتر جنگهاى خود هدف خويش را پوشيده مىداشت و مىفرمود جنگ خدعه است جز در جنگ تبوك كه موضوع را براى اينكه مردم به‌طور كامل آماده شوند آشكارا به آگاهى آنان رساند ، از قضا من در آسايش و فراخى بودم ، و دو مركوب داشتم و پيش خود احساس توانايى بر جهاد و سبك‌بارى مىكردم و در همان حال مايل به استفاده از سايه‌ها و ميوه‌ها بودم ، كار همين‌گونه بود تا آنكه پيامبر ( ص ) بامداد روز پنج‌شنبه‌اى حركت فرمود و دوست مىداشت كه روز پنج‌شنبه حركت فرمايد ، و چون آن حضرت حركت فرمود با خود گفتم فردا به بازار مىروم و زاد و توشه خود را مىخرم و به ايشان مىپيوندم .\r\nفردا به بازار رفتم ولى كارهاى دشوارى پيش آمد برگشتم و گفتم به خواست خداوند فردا اين كار را انجام مىدهم و كار بر اين‌گونه گذشت و گناه پاى پيچ من و مورد شبهه من قرار گرفت تا آنكه از پيوستن به رسول خدا ( ص ) تخلف ورزيدم ، و چون ميان بازارها و كوچه‌هاى مدينه حركت مىكردم اندوهگين مىشدم چون مىديدم فقط كسانى از همراهى با پيامبر خوددارى كرده‌اند كه به ديده نفاق بر آنان مىنگرند ، و چون همراهان پيامبر ( ص ) بسيار بودند و نام ايشان هم در دفترى ثبت نبود و شمار كسانى هم كه از همراهى خوددارى كرده بودند فقط هشتاد و چند تن بودند هركس كه از رفتن خوددارى كرده بود مىپنداشت موضوع پوشيده مىماند .\r\nپيامبر ( ص ) هم تا هنگامى كه به تبوك رسيده بود مرا به ياد نياورده بود ، ولى در تبوك پرسيده بود : كعب بن مالك كجاست و چه كرده است ؟ مردى از خويشاوندان من گفته بود اى رسول خدا ، دو جامه نو « 13 » و گران‌قيمت و نگريستن به كناره‌هاى آن او را از همراهى بازداشته است ، معاذ بن جبل گفته بود چه بد گفتى ، و به پيامبر ( ص ) گفته بود : به خدا سوگند ما درباره او جز خير و نيكى نمىدانيم .\r\nگويد : در همان حال شبح مردى را از دور ديده بودند و پيامبر فرموده بود : بايد ابو خيثمه باشد كه همان‌گونه هم بود .\r\nو چون رسول خدا ( ص ) جنگ تبوك را به پايان رساند و حركت كرد و به مدينه نزديك شد ، من همواره در اين فكر بودم كه چگونه خود را از خشم پيامبر بيرون آورم و در اين‌باره از همهء خردمندان خانواده‌ام يارى مىخواستم .\r\nهمين كه گفته شد فردا صبح زود پيامبر ( ص ) پيش شما خواهد بود ، هر انديشهء ياوه‌اى از\r\n\r\n\r\n","description":"","footnote":"\r\n( 13 ) . شايد با توجه به آيه مباركه  « هُنَّ لِباسٌ لَكُمْ وَ أَنْتُمْ لِباسٌ لَهُنَّ »  كنايه از دو همسر او باشد .\r\n","page_name":" 96 ","page_number":96},
  {"content":"\r\n\r\nسرم پريد و دانستم كه جز با راستى رستگارى نخواهم يافت . پيامبر ( ص ) پيش از ظهر وارد شد و نخست در مسجد نمازى گزارد ، و اين سنت هميشگى آن حضرت بود كه چون از سفر بازمىآمد نخست به مسجد مىرفت و دو ركعت نماز مىگزارد .\r\nآنگاه پيامبر ( ص ) نشست و آنانى كه از همراهى تخلف ورزيده بودند به حضورش مىآمدند و بهانه‌اى مىتراشيدند و سوگند مىخوردند و رسول خدا همان سخن ظاهرى آنان را مىپذيرفت و براى ايشان آمرزش‌خواهى مىفرمود و نهان آنان را به خداوند واگذار مىكرد .\r\nهمان‌گونه كه او در مسجد نشسته بود وارد مسجد شدم همين كه مرا ديد لبخندى كه نشانهء خشم بود بر لب آورد و فرمود : مگر تو مركوب خود را نخريده بودى ؟ گفتم : اى رسول خدا ! خريده بودم ، فرمود : چه چيزى ترا از همراهى بازداشت ؟ گفتم : به خدا سوگند كه من زبان آورم و اگر در برابر كس ديگرى جز تو مىنشستم از خشم او با بهانه‌اى خود را بيرون مىكشيدم ، ولى به خوبى مىدانم كه اگر امروز سخن راست و درست بگويم هرچند سبب خشم و دلگيرى شما بر من گردد اميد عنايت خدا را در آن خواهم داشت ، و اگر امروز سخنى دروغ گويم كه شما از من خشنود شوى ممكن است خداوندت به حقيقت آن آگاه فرمايد : اى رسول خدا ! به خدا سوگند كه من هيچگاه به آسودگى و سبك‌بارى هنگامى كه از همراهى با تو تخلف ورزيدم نبوده‌ام ، پيامبر خطاب به حاضران فرمود اين سخن راست را براى شما گفت و سپس به من فرمود : برخيز و برو تا خداوند درباره تو حكم فرمايد .\r\nمن برخاستم ، از پى من گروهى از خويشاوندانم بيرون آمدند و مرا سرزنش كردند و گفتند : ما كه به خداوند سوگند پيش از اين گناهى از تو نديده‌ايم ، اى كاش به پيشگاه پيامبر بهانه و پوزشى مىآوردى كه از تو خشنود مىشد وانگهى آمرزش‌خواهى رسول خدا پشتوانه بخشش گناهت بود ، و اى كاش خود را در كارى كه نمىدانى چگونه براى تو حكم خواهد شد نمىانداختى ، آنان چندان مرا سرزنش و اصرار كردند كه نزديك بود تصميم بگيرم كه برگردم و بر خود دروغ ببندم ، ولى پرسيدم : آيا كس ديگرى هم به‌جز من اين‌چنين صادقانه سخن گفته است ؟ گفتند : آرى هلال بن اميّة و مرارة بن ربيعه ، ديدم نام دو مرد نيكوكار را كه همواره سرمشق من و از شركت‌كنندگان در جنگ بدر بودند بردند ، اين بود كه گفتم : به خدا سوگند هرگز از سخن خود برنمىگردم و بر خويشتن دروغ نمىبندم . گويد : پيامبر ( ص ) مردم را از سخن گفتن با ما سه تن منع فرمود ، و من به بازار مىآمدم ولى هيچكس با من سخن نمىگفت ، مردم با ما چنان ناآشنا شدند كه گويى آنانى نبودند كه ايشان را مىشناختيم ، ديوارها براى ما چنان بيگانه شد كه گويى ديوارهاى شناخته شده نبود و زمين چنان براى ما بيگانه شد كه گويى آن زمين آشنا\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nنبود .\r\nمن نيرومندترين ياران خود بودم و از خانه بيرون مىآمدم و در بازار مىگشتم و به مسجد مىرفتم و به حضور پيامبر مىرسيدم و بر آن حضرت سلام مىدادم و با خود مىگفتم : آيا لبهاى خود را براى پاسخ به سلام من حركت داد يا نه ؟ ولى چون به نماز برمىخاستم نيم‌نگاهى به من مىفرمود ولى چون من به آن حضرت مىنگريستم چهره از من برمىگرداند . دو دوست من درمانده شده بودند و شب و روز مىگريستند و سر خود را از شرمسارى بلند نمىكردند .\r\nدر همان هنگام ، روزى در بازار حركت مىكردم متوجه مردى مسيحى شدم كه گندمهاى خود را براى فروش آورده بود و مىگفت : چه كسى كعب بن مالك را به من نشان مىدهد ، و مردم به من اشاره مىكردند . آن مرد پيش من آمد و نامه‌اى از پادشاه غسان براى من آورد كه در آن چنين نوشته شده بود ، به من خبر رسيده است كه پيامبر تو نسبت به تو ستم روا داشته و ترا رانده است ، تو هرگز سزاوار زندگى در خانه خوارى و تباهى نيستى پيش ما بيا تا با تو محبت و مواسات كنيم .\r\nبا خود گفتم اين هم بلا و شرى ديگر ! تنور را روشن كردم و آن نامه را سوزاندم . و چون چهل شبانروز از گرفتارى من گذشت فرستاده‌اى از پيش رسول خدا ( ص ) آمد و گفت : از همسر خود كناره بگير ، گفتم : يعنى او را طلاق دهم ؟ گفت : نه ولى نبايد با او نزديكى كنى ، و براى آن دو تن ديگر هم همين‌گونه پيام فرستاد .\r\nهمسر هلال بن اميه به حضور پيامبر ( ص ) آمد و گفت : اى رسول خدا ! هلال پيرمردى فرتوت و ناتوان است آيا به من اجازه انجام خدمات او را مىدهى ؟ فرمود البته ولى نبايد با تو نزديكى كند ، گفت : اى رسول خدا ، به خدا سوگند كه او را توان حركت براى هيچ كارى نيست ، از هنگامى كه اين موضوع پيش آمده است همواره اندوهگين است و شب و روز مىگريد .\r\nكعب مىگويد : و چون گرفتارى من به درازا كشيد به بوستان - نخلستان - ابو قتاده كه پسرعموى من بود رفتم ، بر او سلام دادم پاسخ نداد ، گفتم : اى ابو قتاده ترا به خدا سوگند مگر نمىدانى كه من خدا و پيامبرش را دوست مىدارم ؟ پاسخ نداد ، دوباره گفتم باز هم خاموش ماند و چون براى بار سوم گفتم ، فقط گفت : خدا و رسولش بر اين داناترند .\r\nگويد : ديگر خويشتندارى نكردم و گريستم و از نخلستان او بيرون آمدم ، و چون پنجاه شب از گرفتارى ما و هنگامى كه پيامبر ( ص ) مردم را از سخن گفتن با ما بازداشته بود گذشت .\r\nسپيده‌دمى بر پشت بام خانه خود نماز صبح گزاردم و براى تعقيب خواندن نشستم و در همان حالى بودم كه خداوند متعال در مورد ما بيان فرموده است كه زمين با همه فراخى بر ما تنگ شده\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبود و نفس در سينه‌هاى ما تنگى مىكرد كه ناگاه از بلندى منطقه سلع آوايى شنيدم كه مىگفت :\r\nاى كعب بن مالك بر تو مژده باد ، من به سجده افتادم و دانستم كه خداى متعال گشايش فراهم فرموده است ، سپس مردى كه اسب مىتاخت براى مژده‌رسانى پيش من آمد و آواى مژده او بر خودش پيشى مىگرفت ، و چون خودش رسيد هردو جامه را كه بر تن داشتم به او مژدگانى دادم و دو جامه ديگر پوشيدم .\r\nكعب مىگويد : پذيرش توبه ما در ثلث آخر شب بر پيامبر ( ص ) ابلاغ شده بود ، ام سلمه كه نسبت به من نيكوكار و از گرفتارى من اندوهگين بود گفته بود : اى رسول خدا اجازه مىفرمايى مژده‌رسانى پيش كعب بفرستيم و او را مژده دهيم ؟ فرموده بود : در آن صورت مردم هم براى اطلاع هجوم مىآورند و مانع از خوابيدن شما در بقيه شب مىشوند .\r\nكعب مىگويد : خود را به مسجد رساندم كه پيامبر ( ص ) در آن بود و مردم هم گرد آن حضرت نشسته بودند ، و چهره‌اش چون ماه مىدرخشيد و چنان بود كه هرگاه شاد مىشد چهره‌اش به درخشش مىآمد ، و چون من برابر ايشان نشستم ، فرمود : اى كعب بن مالك بر تو مژده باد به بهترين روزى كه از هنگام تولدت بر تو گذشته است ، گفتم : اى رسول خدا ، آيا پذيرش توبه از جانب شما يا از سوى خداوند ؟ فرمود : نه كه از سوى خداوند است و اين آيه را تلاوت فرمود :  « لَقَدْ تابَ اللَّهُ عَلَى النَّبِيِّ وَ الْمُهاجِرِينَ وَ الْأَنْصارِ »  تا آنجا كه فرموده است :\r\n  « التَّوَّابُ الرَّحِيمُ » .   « 14 »\r\nكعب مىگويد : اين آيه هم كه خداوند فرموده است :  « اتَّقُوا اللَّهَ وَ كُونُوا مَعَ الصَّادِقِينَ »  « 15 » ، « خداى را پرهيز كنيد و همراه راستگويان باشيد » درباره ما نازل شده است .\r\nگويد : من گفتم : اى رسول خدا به پاس پذيرش توبه‌ام هرگز جز به راستى سخن نخواهم گفت و از همه اموال خود دست مىكشم و در راه خدا و رسولش صدقه مىدهم ، پيامبر فرمود : نه ، بخشى از اموال خود را براى خود نگهدار كه بهتر است ، گفتم : من سهم اموالم را در خيبر براى خود باقى مىگذارم . گويد : خداوند پس از اسلام هيچ نعمتى بزرگتر از راست گفتن من به رسول خدا ( ص ) به من ارزانى نفرموده است ، كه من و دوستانم به او راست گفتيم و دروغ نگفتيم كه چون ديگران هلاك شويم ، و اميدوارم خداوند كسى را به چنين راستى كه مرا آزمود آزمون نفرمايد .\r\n\r\n\r\n","description":"","footnote":"\r\n( 14 ) . آيات 117 و 118 سوره توبه .\r\n( 15 ) . همان ، آيه 119 .\r\n","page_name":" 99 ","page_number":99},
  {"content":"\r\n\r\nپس از آن هم هرگز دروغ نگفته‌ام و آرزومندم خداوند در بازمانده عمر من مرا حفظ فرمايد . « 16 »\r\n\r\n43 - ابو لبابة\r\nزهرى مىگويد ، ابو لبابه « 17 » هم از كسانى بود كه در جنگ تبوك از همراهى با پيامبر ( ص ) خوددارى كرد ، سپس از پشيمانى خود را بر ستونى بست و گفت به خدا سوگند خود را از آن باز نمىكنم و هيچ خوراك و آشاميدنى نمىچشم تا آنكه بميرم يا خداوند توبه‌ام را بپذيرد . هفت شبانروز تاب آورد و هيچ نخورد و نياشاميد تا آنكه مدهوش درافتاد و آنگاه خداوند توبه او را پذيرفت و چون به او گفتند : توبه‌ات پذيرفته شده است گفت : به خدا سوگند من خود را از بند نمىگشايم تا آنكه رسول خدا ( ص ) به تن خويش مرا بگشايد ، و پيامبر ( ص ) آمد و با دست خود او را از بند گشود ، ابو لبابة گفت : به پاس پذيرش توبه‌ام از خانه قوم خود كه در آن مرتكب گناه شده‌ام هجرت مىكنم و از همه اموال خود دست مىكشم كه صدقه براى خدا و رسول خدا باشد پيامبر فرمودند : پرداخت يك‌سوم از اموالت كفايت مىكند .\r\nمحمد بن عمر واقدى از ربيعة بن حرث از عبد اللّه بن محمد بن عقيل از سائب بن ابو لبابة از قول پدرش ابو لبابه چنين نقل مىكند كه مىگفته است :\r\nچون محاصره يهود بنى قريظه بر ايشان سخت شد و كسى پيش پيامبر فرستادند و خواستند كه مرا براى گفتگو پيش ايشان بفرستد ، رسول خدا ( ص ) مرا فراخواند و فرمود : پيش هم‌پيمانهايت برو كه آنها از ميان همه افراد قبيله اوس به تو پيام فرستاده‌اند ، ابو لبابة مىگويد :\r\nپيش آنان رفتم كه محاصره بر ايشان سخت شده بود و همين كه مرا ديدند بسيار شاد شدند و گفتند : اى ابو لبابه ما از ميان همه مردم دوستان تو هستيم . كعب بن اسد هم برخاست و گفت : اى ابو بشير ، مىدانى كه ما نسبت به تو و قوم تو ، در جنگهاى حدائق و بعاث « 18 » و ديگر جنگها چه\r\n\r\n\r\n","description":"","footnote":"\r\n( 16 ) . موضوع پذيرش توبه كعب و آن دو تن ديگر به همين صورت و با اختلافهاى اندك و كاستى و فزونىهايى در عموم تفاسير و كتابهاى سيره و شرح حال اصحاب آمده است ؛ براى نمونه به ترجمه مغازى واقدى ، صفحات 798 / 800 و تفسير ابو الفتوح رازى ، صفحات 135 / 134 ، ج 6 مراجعه فرماييد .\r\n( 17 ) . نامش بشير و نام پدرش عبد المنذر و از اصحاب محترم است كه دوبار به هنگامى كه پيامبر ( ص ) به جنگ رفته‌اند به حكومت مدينه گماشته شده است و به روزگار خلافت امير المؤمنين على عليه السلام درگذشته است ؛ به شماره 981 الاصابة ، ص 168 ، ج 4 مراجعه فرماييد .\r\n( 18 ) . از جنگهاى ميان دو قبيله اوس و خزرج كه اوس از بنى قريظة يارى گرفتند ؛ براى تفصيل آن به ايام العرب ، ص 73 ، ج 1 چاپ قاهره مراجعه فرماييد .\r\n","page_name":" 100 ","page_number":100},
  {"content":"\r\n\r\nخدمتها كه كرده‌ايم ، اينك محاصره بر ما دشوار شده است و به مرگ افتاده‌ايم ، محمد هم دست از محاصره ما برنمىدارد مگر آنكه تسليم حكم او شويم و از دژ فرود آييم ، اگر دست از ما بردارد ما به سرزمين شام يا خيبر خواهيم رفت و ديگر هرگز براى جنگ با او لشكر فراهم نمىسازيم ، عقيده تو چيست ؟ كه ما ترا بر ديگران برگزيده‌ايم ، گويا محمد به چيزى جز فرود آمدن به حكم و فرمان او موافقت نمىكند ، گفتم : آرى تسليم شويد ، ابو لبابه اشاره به گلوى خود كرد يعنى كشتن خواهد بود .\r\nابو لبابة مىگويد : همان دم پشيمان شدم ،  « إِنَّا لِلَّهِ وَ إِنَّا إِلَيْهِ راجِعُونَ »  بر زبان آوردم ، كعب بن اسد گفت : اى ابو لبابه ترا چه مىشود ؟ گفتم : به خدا و رسولش خيانت ورزيدم و از دژ ايشان فرود آمدم در حالى كه ريشم آميخته به اشكهايم بود ، مردم هم منتظر من بودند كه پيش ايشان برگردم ولى من از پشت حصار راهى ديگر برگزيدم و خود را به مسجد رساندم و بستم .\r\nچون خبر كار و رفتن من به آگهى پيامبر ( ص ) رسيد فرمود رهايش كنيد تا خداوند آنچه مىخواهد درباره‌اش پديد آورد ، اگر پيش من آمده بود براى او آمرزش‌خواهى مىكردم ، اينك كه نيامده و رفته است آزادش بگذاريد .\r\nواقدى در پى سخن خود مىگويد : معمر از زهرى براى من نقل كرد كه : ابو لبابة هفت شبانروز در گرماى سخت همچنان خود را بسته بود و هيچ خوراك و آشاميدنى نخورد و نياشاميد و گفت : همواره بر اين حال ادامه خواهم داد تا از جهان رخت بربندم يا آنكه خداوند توبه مرا بپذيرد ، و همچنان بر آن حال بود تا آنجا كه از درماندگى صداى او شنيده نمىشد و پيامبر ( ص ) هر بامداد و شامگاه بر او مىنگريست تا آنكه خداوند توبه او را پذيرفت و ندا داده شد كه توبه تو پذيرفته شد و رسول خدا كسى را روانه فرمود تا بند و ريسمان از او بگشايد ، او اجازه نداد كه كسى جز پيامبر ( ص ) او را بگشايد تا آنكه آن حضرت آمد و او را گشود .\r\nزهرى مىگويد : هند دختر حرث از قول ام سلمه همسر پيامبر ( ص ) براى من نقل كرد كه مىگفته است : خود ديدم كه پيامبر ( ص ) در حالى كه بند از او مىگشود با صداى بلند با او گفتگو مىكرد و خبر توبه‌اش را به او مىداد ولى بسيارى از سخنان ابو لبابه را از شدت ضعف و ناتوانى او نشنيدم ، و ريسمان كه مويين بود دو بازوى او را زخم كرده بود و پس از آن مدتى مداوا مىكرد . « 19 »\r\n\r\n\r\n","description":"","footnote":"\r\n( 19 ) . روايت بخش نخست را كه از زهرى نقل شده است ، ابن عبد البر در الاستيعاب در حاشيه الاصابة ، ص 168 ، ج 4 آورده است و روايت واقدى با تفاوتهاى اندكى در ترجمه مغازى واقدى ، ص 383 / 381 به قلم اين بنده آمده است .\r\n","page_name":" 101 ","page_number":101},
  {"content":"\r\n\r\n\r\n44 - ابو هريرة\r\nدر كتاب تنبيه الغافلين « 20 » از قول ابو هريره « 21 » خواندم كه مىگفته است :\r\nشبى پس از آنكه نماز عشاء را با پيامبر گزاردم بيرون آمدم ، ناگاه به زنى كه نقاب بر چهره داشت و در راه ايستاده بود برخوردم . آن زن گفت : اى ابا هريره ! من گناهى بزرگ انجام داده‌ام آيا براى من توبه خواهد بود ؟ پرسيدم گناه تو چيست ؟ گفت : زنا دادم و فرزندم را كه از زنا زاده شده بود كشتم ، گفتم : به خدا سوگند كه نه تنها نابود شده‌اى بلكه ديگران را هم به نابودى انداخته‌اى و براى تو توبه‌اى نخواهد بود ، او فريادى كشيد و مدهوش درافتاد .\r\nمن رفتم و با خود گفتم شگفتا كه من با وجود پيامبر ( ص ) كه ميان ماست فتوى مىدهم ! و چون شب را به صبح آوردم ، صبح زود به حضور رسول خدا رفتم و گفتم : ديشب زنى از من مسأله‌اى پرسيد و اين‌چنين پاسخ دادم ، پيامبر ( ص ) انا لله و انا اليه راجعون بر زبان آورد و فرمود : به خدا سوگند كه تو خود نابود شده‌اى و ديگران را به نابودى انداخته‌اى ، تو از اين آيه غافل بوده‌اى كه خداوند مىفرمايد :  « وَ الَّذِينَ لا يَدْعُونَ مَعَ اللَّهِ إِلهاً آخَرَ وَ لا يَقْتُلُونَ النَّفْسَ الَّتِي حَرَّمَ اللَّهُ إِلَّا بِالْحَقِّ وَ لا يَزْنُونَ » ،  تا آنجا كه مىفرمايد :  « فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ وَ كانَ اللَّهُ غَفُوراً رَحِيماً » .  « 22 »\r\n« آنانى كه نمىخوانند با خدا خدايى ديگر را و نفسى را كه خداوند كشتن او را حرام فرموده است جز به حق نمىكشند و زنا نمىكنند » ، « پس آن گروه را خداوند بدىهاى ايشان را به نيكويىها تبديل كند و خداوند آمرزنده مهربان است » .\r\nگويد : من از حضور رسول خدا بيرون آمدم و در كوچه‌هاى مدينه مىدويدم و مىگفتم چه كسى مرا به زنى راهنمايى مىكند كه ديشب از من مسأله‌اى پرسيده است ، و كودكان مىگفتند ، ابو هريره ديوانه شده است .\r\nو چون شب فرارسيد او را همانجا كه ديده بودم ديدم و گفتار رسول خدا را به اطلاعش رساندم كه براى او توبه خواهد بود .\r\n\r\n\r\n","description":"","footnote":"\r\n( 20 ) . كتاب تنبيه الغافلين در موعظه و تأليف ابو الليث نصر بن محمد فقيه سمرقندى درگذشته به سال 373 يا 375 يا 393 هجرى است ، اين كتاب چاپ شده است ، به الاعلام زركلى ، ص 348 ، ج 8 و كشف الظنون ، ص 487 مراجعه فرماييد .\r\n( 21 ) . براى اطلاع بيشتر در مورد ضعف و بىاعتبارى ابو هريره به شيخ المضيرة ، محمود ابو ريه و ترجمه آن به نام بازرگان حديث به قلم استاد محترم آقاى محمد وحيد گلپايگانى ، تهران ، كتابفروشى محمدى مراجعه فرماييد .\r\n( 22 ) . آيات 70 / 68 سوره فرقان .\r\n","page_name":" 102 ","page_number":102},
  {"content":"\r\n\r\nآن زن از شادى فريادى كشيد و گفت : مرا نخلستانى است كه در قبال اين گناه من وقف بينوايان خواهد بود . « 23 »\r\n\r\n45 - ثعلبة بن عبد الرحمان\r\nمحمد بن منكدر « 24 » ، از پدرش ، از جابر بن عبد الله انصارى « 25 » روايت مىكند كه مىگفته است :\r\nجوانى از انصار كه نامش ثعلبة بن عبد الرحمان بود مسلمان شد و خدمت رسول خدا را بر عهده داشت و كفش و موزه آن حضرت را آماده مىكرد . پيامبر ( ص ) او را براى انجام كارى گسيل فرمود ، او از در خانه مردى از انصار گذشت و زنى از انصار را برهنه ديد كه غسل مىكرد .\r\nثعلبه ترسيد در مورد اين كار او بر رسول خدا ( ص ) وحى نازل شود ، اين بود كه ترسان بيرون رفت و به كوههاى ميان مدينه و مكه درآمد ، و پيامبر ( ص ) چهل روز از او بىخبر ماند .\r\nجبريل عليه السلام بر پيامبر ( ص ) نازل شد و فرمود اى محمد ! خدايت سلام مىرساند و مىفرمايد : مردى از امت تو ميان اين كوهها به من پناه آورده است ، پيامبر ( ص ) خطاب به سلمان و عمر فرمود : برويد و ثعلبة بن عبد الرحمان را پيش من آوريد .\r\nآنان همين كه از دره‌هاى مدينه بيرون آمدند چوپانى از چوپانهاى مدينه را كه نامش ذفافة بود ديدند ، عمر از او پرسيد : آيا ميان اين كوهها جوانى به نام ثعلبه را ديده‌اى ؟ شبان گفت :\r\nشايد همان كسى را مىخواهى كه از جهنم ترسان و گريزان است ؟ عمر گفت : از كجا مىدانى كه ترسان و گريزان از دوزخ است ؟ گفت : از آنجا كه هر دل شب از ميان اين كوهها بيرون مىآيد و دست بر جلوى سر خود نهاده است و فرياد برمىدارد كه : اى كاش جان مرا همراه جانها و پيكرم را همراه پيكرها ستانده بودى و مرا براى فصل و رسيدگى پوست باز نمىكردى - برهنه‌ام نمىساختى - عمر گفت : آرى همو را مىخواهيم ، شبان آن دو را با خود برد .\r\nو چون نيم‌شب فرارسيد ثعلبه از ميان كوهها بيرون آمد و دست بر جلوى سر خود نهاده بود و همان سخنان را با صداى بلند مىگفت .\r\n\r\n\r\n","description":"","footnote":"\r\n( 23 ) . ملاحظه فرموديد كه ابن قدامه خود مىگويد اين موضوع را از كتاب تنبيه الغافلين آورده است .\r\n( 24 ) . متولد به سال 54 و درگذشته به سال 130 هجرى و از محدثان پارساست به تهذيب التهذيب ، ص 473 ، ج 9 مراجعه شود .\r\n( 25 ) . از اصحاب جوان رسول خدا ( ص ) و مورد محبت ايشان و اهل بيت عليهم السلام است كه بىنياز از تعريف است ؛ به رجال شيخ طوسى ، صفحات 12 / 37 / 66 / 72 / 85 / 111 ، چاپ نجف ، 1380 ق مراجعه فرماييد ، او درگذشته به سال 78 هجرى است .\r\n","page_name":" 103 ","page_number":103},
  {"content":"\r\n\r\nعمر برجست و او را در آغوش كشيد ، ثعلبه گفت : اى عمر آيا رسول خدا ( ص ) از گناه من آگاه است ؟ گفت : نمىدانم ولى ديروز از تو ياد فرمود و من و سلمان را به جستجوى تو گسيل داشت ، گفت : اى عمر مرا هنگامى به حضور پيامبر ببر كه در نماز باشد ، سلمان و عمر داخل صف مسلمانان نمازگزار شدند و ثعلبه همين كه صداى قرائت پيامبر ( ص ) را شنيد مدهوش درافتاد ، و چون پيامبر ( ص ) نماز را سلام داد فرمود : اى عمر اى سلمان ثعلبه چه كرد ؟ گفتند :\r\nهمين‌جاست ، پيامبر ( ص ) برخاست و ثعلبه را تكان داد كه به خود آمد ، پيامبر پرسيد : چه چيز موجب غيبت تو شد ؟ گفت : گناهم ، فرمود : آيا ترا به آيه‌اى راهنمايى كنم كه خطاها و گناهان را نابود مىكند ؟ گفت : آرى ، فرمود بگو :  « رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً وَ قِنا عَذابَ النَّارِ » .  « 26 »\r\nثعلبه گفت : اى رسول خدا گناه من بزرگتر است ، پيامبر فرمود : نه كه گفتار خداوند بزرگتر است ، و به او دستور داد به خانه خود برود ، و ثعلبه هشت روز بيمار شد .\r\nسلمان به حضور پيامبر ( ص ) آمد و گفت : اى رسول خدا ! آيا ميل داريد از ثعلبه با ناخوشى او عيادت فرماييد ؟ فرمود : آرى برخيزيد باهم آنجا رويم .\r\nپيامبر ( ص ) پيش او رفت و سرش را بر دامن خود نهاد ، او سر خويش را از دامن رسول خدا برداشت و چون پيامبر ( ص ) از او پرسيد كه چرا چنين كردى ؟ گفت : بدان سبب كه سرم آكنده از گناهان است ، فرمود : از چه چيزى ناراحتى و چه دردى دارى ؟ گفت : چنانم كه گويى مورچگان ميان استخوان و گوشت و پوستم مىجنبند ، فرمود : به چه چيز اشتها دارى ؟\r\nگفت : آمرزش پروردگارم را خواهانم .\r\nگويد : جبريل ( ع ) نازل شد و گفت : اى محمد ! پروردگارت سلام مىرساند و مىفرمايد اگر اين بنده‌ام با گناه و خطايى به فراخى زمين به ملاقات من آيد ، من با آمرزشى به فراخى زمين به ديدارش مىآيم ، و چون پيامبر اين سخن را به ثعلبه فرمود فريادى بركشيد و درگذشت .\r\nپيامبر ( ص ) فرمان به غسل دادن و كفن كردن او داد و پس از آنكه بر او نماز گزارد ، روى سر پنجه پاهاى خود حركت فرمود . چون او را به خاك سپردند گفتند : اى رسول خدا چرا روى سر پنجه حركت مىفرمودى ؟ فرمود : سوگند به كسى كه به حق مرا مبعوث فرموده است از فزونى فرشتگان كه به تشيع پيكرش آمده بودند نتوانستم كف پايم را بر زمين نهم . « 27 »\r\n\r\n\r\n","description":"","footnote":"\r\n( 26 ) . بخشى از آيه 201 سوره بقره .\r\n( 27 ) . اين قصه را ابن اثير كه معاصر ابن قدامه است در اسد الغابة ، ص 242 ، ج 1 و ابن حجر ذيل شماره 944 الاصابة آورده‌اند ولى اصل آن و مشايخ سند را ضعيف دانسته‌اند .\r\n","page_name":" 104 ","page_number":104},
  {"content":"\r\n\r\n\r\n46 - مالك رواسىّ\r\nطارق از عمرو بن مالك رؤاسى ، از پدرش نقل مىكند كه مىگفته است :\r\nاو و گروهى از بنى كلاب بر گروهى از بنى اسد حمله بردند و ميان ايشان كشتار و نسبت به زنان ايشان بىعفتى كردند ، و چون اين خبر به رسول خدا رسيد بر آنان لعن و نفرين فرمود ، چون مالك از اين موضوع آگاه شد دستهاى خويش را بر گردن خود زنجير كرد و به حضور پيامبر ( ص ) آمد و گفت : اى رسول خدا ! از من راضى شو كه خداى از تو راضى باد ، پيامبر ( ص ) چهره از او برگرداند . مالك از سوى ديگر آمد و گفت : از من راضى شو كه خداى از تو راضى باد ، و پيامبر ( ص ) همچنان روى از او برگرداند . مالك براى بار سوم پيش آمد و گفت : از من راضى شو كه خداى از تو راضى باد و به خدا سوگند كه چون از او رضايت خواهند به رحمت خويش راضى مىشود .\r\nدر اين هنگام پيامبر ( ص ) روى به او كرد و فرمود : از آنچه كردى توبه و آمرزش‌خواهى كرده‌اى ؟ گفت : آرى ، رسول خدا عرضه داشت : پروردگارا توبه او را قبول فرماى و از او راضى باش . « 28 »\r\n\r\n47 - مردى از توانگران\r\nسعيد بن ايمن برده آزاد كرده و وابسته كعب بن سور « 29 » از قول او چنين نقل مىكند كه :\r\nدر حالى كه پيامبر ( ص ) سرگرم گفتگو با ياران خود بود مردى از بينوايان آمد و كنار مردى از توانگران نشست ، توانگر جامه خويش را فراچيد و از بينوا كنار كشيد .\r\nپيامبر ( ص ) دگرگون شد و خطاب به توانگر فرمود فلانى ! ترسيدى توانگرى تو به او سرايت كند يا بينوايى او به تو سرايت كند ؟ آن مرد پرسيد : اى رسول خدا آيا توانگرى شر و بد است ؟ فرمود : آرى كه توانگرى تو ترا به آتش فرامىخواند و بينوايى او ، او را به بهشت فرامىخواند .\r\n\r\n\r\n","description":"","footnote":"\r\n( 28 ) . ابن اثير در اسد الغابة ، ص 280 ، ج 4 ، در شرح حال مالك فقط همين موضوع را آورده و افزوده است كه ابو نعيم هم - لابد در كتاب شريف حلية الاولياء - اين مسأله را نقل كرده است .\r\n( 29 ) . قاضى مردم بصره و مورد كمال توجه عمر و عثمان بود كه در جنگ جمل نخست كناره گرفت و سپس به اغواى عايشه به او پيوست و در سال 36 در آن جنگ همراه عايشه بود و كشته شد ؛ به شمار 7493 الاصابة ابن حجر ، ص 314 ، ج 3 مراجعه فرماييد .\r\n","page_name":" 105 ","page_number":105},
  {"content":"\r\n\r\nپرسيد : چه چيزى مرا از آن مىرهاند ؟ فرمود : اينكه با او در آن مواسات كنى ، گفت :\r\nچنين خواهم كرد . مرد بينوا گفت : مرا در آن نيازى نيست ، رسول خدا فرمود در اين صورت براى برادرت دعا و آمرزش‌خواهى كن . « 30 »\r\n\r\n48 - ابو سفيان بن حارث ( حرث )\r\nمحمد بن عمر واقدى از سعيد بن مسلم ، از عبد الرحمان بن سابط و ديگران نقل مىكند كه :\r\nابو سفيان بن حارث « 31 » برادر رضاعى - شيرى - رسول خدا ( ص ) و هم‌سن او بود . او را هم حليمه شير داده بود ، ابو سفيان دوست و انيس پيامبر بود ولى همين كه آن حضرت به پيامبرى مبعوث شد ابو سفيان چنان ستيزى نسبت به او ورزيد كه هيچكس آن‌چنان نكرده است ، او پيامبر و يارانش را هجو مىگفت و بيست سال در دشمنى با پيامبر ( ص ) پايدارى كرد و در هجو مسلمانان شعر سرود و مسلمانان هم او را هجو مىگفتند ، او از هيچيك از لشكركشىهاى قريش براى جنگ با پيامبر تخلف نورزيد ، ولى سرانجام خداوند متعال محبت اسلام را در دلش افكند .\r\nابو سفيان خود مىگويد : با خود گفتم اينك كه اسلام همه جا سايه افكنده است ديگر با چه كسى دوستى كنم و همراه چه كسى باشم ، پيش همسر و پسرم رفتم و گفتم آماده شويد كه رسيدن محمد نزديك شده است .\r\nآنان گفتند : اينك پس از آنكه عرب و عجم از محمد ( ص ) پيروى كرده‌اند گاه آن رسيده است كه بصيرت پيدا كنى و حال آنكه همچنان در موضع دشمنى با اويى در صورتى كه تو سزاوارترين افراد به يارى دادن اويى ، من به غلام خود مذكور گفتم : شتابان چند شتر و اسبى فراهم آور .\r\nگويد : حركت كرديم و به ابواء رسيديم . مقدمه لشكر رسول خدا ( ص ) به ابواء رسيده بود ، من خود را به صورتى ناشناس درآوردم كه بيم داشتم كشته شوم چه پيامبر خون مرا هدر اعلام كرده بود ، ناچار حدود يك ميل پياده رفتم و مردم گروه‌گروه مىآمدند و من از بيم از راه كناره گرفتم ، همين كه رسول خدا در موكب خود آشكار شد ، خود را روياروى ايشان قرار دادم ، همين كه\r\n\r\n\r\n","description":"","footnote":"\r\n( 30 ) . اين موضوع با اندك‌تفاوتى به نقل از حضرت صادق ( ع ) در اصول كافى كلينى ( ره ) ، ج 2 ، ص 262 و به نقل از آن در بحار الانوار ، ص 13 ، ج 72 ، چاپ جديد آمده است .\r\n( 31 ) . ابو سفيان پسر حارث بن عبد المطلب و پسرعموى رسول خدا ( ص ) و شاعرى خوش‌ذوق بوده است ، ابن اسحاق مرثيه‌اى از او در رحلت پيامبر آورده است به اسد الغابة ، ص 214 ، ج 5 مراجعه فرماييد .\r\n","page_name":" 106 ","page_number":106},
  {"content":"\r\n\r\nچشمانش بر من افتاد چهره‌اش را از من برگرداند ، من به آن سوى برگشتم و باز چهره از من برگرداند و چند بار چهره از من برگرداند ، و هرچه دور و نزديك بود مرا فروگرفت و با خود گفتم ، پيش از آنكه به او دسترسى پيدا كنم كشته خواهم شد ولى چون نكوكارى و رحمت پيامبر را به ياد مىآوردم آن خيال از من سپرى و بازگرفته مىشد و در اين شك نداشتم كه رسول خدا و يارانش به زودى از مسلمان شدن من به سبب خويشاوندى من با آن حضرت بسيار شاد خواهند شد .\r\nمسلمانان همين كه ديدند پيامبر ( ص ) از من روى برگرداند همگى از من روى برگرداندند ، پسر ابو قحافه - ابو بكر - هم چون مرا ديد از من روى برگرداند ، و عمر را ديدم كه يكى از انصار را بر من مىشوراند ، آن مرد خود را به من نزديك ساخت و مىگفت : اى دشمن خدا ! تو همانى كه رسول خدا و يارانش را آزار مىدادى و در دشمنى با او همهء خاوران و باختران زمين را درنورديدى ، من خواستم از خود دفاعى كنم ولى او بر من چيرگى داشت و صدايش را بلند كرد و مرا همچون درختى تكان مىداد و مردم هم از آنچه او نسبت به من انجام مىداد شادى مىكردند .\r\nگويد : پيش عمويم عباس رفتم و گفتم : عمو جان اميدوار بودم به سبب خويشى و شرفى كه دارم پيامبر ( ص ) از اسلام من شاد شود ، و خود ديدى كه چگونه رفتار فرمود ، اينك تو با او درباره من گفتگو كن تا از من خشنود شود . عباس گفت : نه به خدا سوگند پس از آنچه ديدم هرگز درباره تو با او گفتگو نمىكنم مگر اينكه مناسبتى براى آن ببينم وانگهى من شكوه و جلال پيامبر را رعايت مىكنم و از او هيبت دارم . گفتم : عمو جان مرا به چه كسى واگذار مىكنى ؟\r\nگفت : فعلا چنين است .\r\nگويد : با على ملاقات و گفتگو كردم او هم همين‌گونه پاسخ داد ، پيش عباس برگشتم و گفتم : پس اين مردى را كه به من دشنام مىدهد از سرم باز كن ، عباس گفت : نشانىهاى او را بده ، گفتم : مردى كه كوته قامت و سيه‌چرده است كه ميان دو چشم او نشان زخمى است ، گفت آرى شناختم ، نعيمان بن حارث نجّارى است . عباس كسى پيش او فرستاد و پيام داد كه ابو سفيان پسرعموى پيامبر و برادرزاده من است و بر فرض كه اكنون پيامبر ( ص ) بر او خشمگين است به زودى از او راضى خواهد شد ، از او دست بدار . پس از گفتگوهايى از آزار من دست برداشت و گفت : ديگر آزارش نمىدهم .\r\nابو سفيان گويد : بيرون آمدم و بر در خانه رسول خدا نشستم و هنگامى كه براى رفتن به جحفه حركت فرمود باز هم نه خودش و نه هيچيك از مسلمانان با من سخن نمىگفتند .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nپيامبر ( ص ) در هر منزلى كه فرود مىآمد من بر در خانه‌اش - خيمه‌اش - مىنشستم و پسرم جعفر هم ايستاده همراه من بود ، و هرگاه پيامبر مرا مىديد روى از من برمىگرداند . من همچنان بر اين حال بودم و در زمره سوارانى كه همراه او بودند حركت مىكردم تا آنكه در فتح مكه شاهد بودم و همين كه رسول خدا در ابطح فرود آمد من به در خيمه آن حضرت نزديك شدم ، نگاهى به من فرمود كه نرمتر از نگاه نخستين او بود و اميد بستم كه لبخندى بزند .\r\nزنان خاندان عبد المطلب هم به حضور پيامبر رفتند و همسر من هم همراه آنان رفته بود و پيامبر را نسبت به من بر سر مهر آورده بودند ، در اين هنگام پيامبر ( ص ) به سوى مسجد الحرام حركت فرمود من هم همراهش بودم و همچنان از او جدا نمىشدم .\r\nحال بر همين منوال بود تا آنكه پيامبر براى جنگ با قبيله هوازن بيرون رفت و من هم همراه بودم . در آن جنگ اعراب آن‌قدر سپاه جمع كرده بودند كه هرگز چنان سپاهى فراهم نشده بود ، زنان و فرزندان خود و همهء دامها را نيز همراه آورده بودند . من همين كه آنان را ديدم گفتم : به خواست خداوند امروز ارزش من روشن خواهد شد .\r\nو چون روياروى شديم و آنان حمله‌اى كردند كه خداوند از آن ياد فرموده و گفته است :\r\n « ثُمَّ وَلَّيْتُمْ مُدْبِرِينَ »  « 32 » ، « سپس همگى به هزيمت برگشتيد » . پيامبر ( ص ) بر استر سياه و سپيد خود با شمشير از نيام بيرون كشيده پايدارى فرمود ، در اين هنگام من از اسب خود با شمشير كشيده پياده شدم و نيام شمشيرم را شكستم ، و خدا مىداند كه آرزو داشتم در دفاع از او كشته شوم ، و پيامبر ( ص ) به من مىنگريست عباس هم لگام استر پيامبر را در دست گرفته بود ، من هم طرف ديگر را داشتم ، پيامبر ( ص ) فرمود اين كيست ؟ عباس گفت : برادر و پسرعمويت ابو سفيان بن حارث است . اى رسول خدا از او خشنود شو ، فرمود : چنين كردم و خداوند همه دشمنى و ستيزى را كه نسبت به من انجام داده است بخشيد . من پاى آن حضرت را كه در ركاب بود بوسيدم ، رسول خدا ( ص ) به سوى من برگشت و فرمود : برادر ترا به جان من ، چنين مكن .\r\nآنگاه به عباس فرمان داد اصحاب را ندا دهد و بگويد : اى كسانى كه سوره بقره براى شما نازل شده است ! اى اصحاب بيعت رضوان ! اى مهاجران ! اى انصار ! اى خزرجيان ! و همگى پاسخ دادند : اى فراخواننده به سوى خدا گوش به فرمانيم ، و همگى در حالى كه نيامهاى شمشيرها را شكسته و نيزه‌ها را به دست گرفته بودند و سرنيزه‌ها را افقى گرفته بودند همچون دليران به حضور پيامبر مىدويدند آنچنان‌كه مىترسيدم مبادا سرنيزه‌هاى آنان به پيامبر برخورد\r\n\r\n\r\n","description":"","footnote":"\r\n( 32 ) . بخشى از آيه 25 سوره توبه كه درباره جنگ حنين نازل شده است .\r\n","page_name":" 108 ","page_number":108},
  {"content":"\r\n\r\nكند و گرداگرد پيامبر را گرفتند ، پيامبر به من فرمود پيش برو و به دشمن ضربه بزن ، و من حمله كردم و آنان را از جاى كندم و پيامبر هم از پى من حمله آورد و اهميت نمىداد چه پيش آيد ، تا آنجا كه هيچ بخشى از آنان پايدار نماند و حدود يك فرسنگ آنان را عقب نشاندم و دشمن از هر سو پراكنده شد .\r\nاز عباس بن عبد المطلب روايت شده كه گفته است : پيامبر ( ص ) را در آن جنگ ديدم كه هيچكس جز ابو سفيان بن حارث همراهش نبود من خود را رساندم و لگام استرش را به دست گرفتم ، و چون مردى با صداى بلند بودم فرمود : اى عباس ! فرياد برآور و بگو : اى گروه انصار ! اى اصحاب بيعت شجره ، و چنان ندا دادم و آنان همچون شترانى كه به سوى كره‌هاى خود مىدوند لبيك‌گويان بازآمدند . و نيز روايت شده است كه آنان همچون ماده گاوهايى كه به گوساله‌هاى خود توجه كنند در حالى كه نيزه‌ها را به دست گرفته بودند آمدند آنچنان‌كه من از برخورد نيزه‌هاى ايشان به پيامبر ( ص ) بيشتر از نيزه‌هاى مشركان بيم داشتم ، آنان لبيك‌گويان به طرف صدا هجوم آوردند .\r\nگويد : در اين هنگام رسول خدا ( ص ) به ابو سفيان بن حارث كه سراپا پوشيده در آهن بود و لگام استر رسول خدا را در دست داشت نگريست و پرسيد : اين كيست ؟ ابو سفيان گفت : اى رسول خدا پسر مادرت هستم - يعنى برادر شيرى - و هم گفته شده است كه ابو سفيان گفت :\r\nابو سفيان بن حارث برادر تو هستم ، پدر و مادرم فداى تو باد .\r\nرسول خدا ( ص ) فرمود : آرى برادر منى اينك مشتى از ريگهاى زمين به من بده و ابو سفيان چنان كرد ، رسول خدا ( ص ) آن ريگها را به چهره قوم پاشاند و فرمود روهاى شما زشت باد ، آن ريگها همچون ابرى حركت كرد و به چشمهاى ايشان وارد شد و همگى گريختند .\r\nابن عبد البر با اسناد خود از عائشه روايت مىكند كه مىگفته است : ابو سفيان بن حارث از كنار ما گذشت پيامبر ( ص ) به من فرمود : اى عائشه بيا تا پسرعموى شاعرم را كه مرا هجو مىكرد و نخستين كسى بود كه به مسجد مىآمد و آخرين كسى بود كه از آن بيرون مىرفت به تو نشان دهم كه طرفه « 33 » در شعر از بند كفش او تجاوز نمىكند و فزون نيست . « 34 » و روايت شده است كه ابو سفيان بن حارث از شرمسارى هيچگاه در محضر رسول خدا سر خود را بلند نكرد ، و به هنگام\r\n\r\n\r\n","description":"","footnote":"\r\n( 33 ) . طرفة بن عبد : از شاعران دوره جاهلى كه در قرن اول پيش از هجرت درگذشته است و معلقه او مشهور است ؛ به الشعر و الشعراء ابن قتيبه ، ص 117 ، بيروت ، 1969 ميلادى مراجعه فرماييد .\r\n( 34 ) . اين موضوع در الاستيعاب كه در حاشيه الاصابه چاپ شده است نيامده است شايد در كتاب ديگرى از آثار او آمده است .\r\n","page_name":" 109 ","page_number":109},
  {"content":"\r\n\r\nمرگ خود گفت : بر من مگرييد كه از هنگامى كه مسلمان شدم به گناهى آلوده نشده‌ام او بر مرگ پيامبر ( ص ) بسيار گريست و در مرثيه آن حضرت اين ابيات را سرود .\r\n« اشك مىريزم و شب من بىپايان است ، آرى شب آن‌كس كه سوگوار است دراز و بىپايان است .\r\nگريستن با من همراهى مىكند و اين در مقابل سوگى كه به مسلمانان رسيده است اندك است .\r\nآرى ، شامگاهى كه گفته شد رسول خدا درگذشت ، سوگ ما سخت بزرگ و بىكرانه شد . سرزمين ما برهنه - تهى از نكويىها - شد و نزديك بود كرانه‌هاى آن بر ما واژگون شود .\r\nما وحى و تنزيل پروردگار را كه جبريل بامداد و شامگاه مىآورد از دست داديم . و اين همان اندوهى است كه اگر جان مردم براى آن بيرون آمده باشد يا نزديك باشد كه بيرون آيد سزاوار است .\r\nپيامبرى كه با آنچه به او وحى مىشد و با گفتار خويش شك و ترديد را روشن مىساخت و از جان ما مىزدود .\r\nما را راهنمايى مىفرمود و بر ما بيم گمراهى نبود كه پيامبر راهنماى ما بود . اى فاطمه ! اگر بىتابى كنى عذر تو پذيرفته است و اگر بىتابى نكنى همان راه درست است - راهى است كه همگان بايد برويم . آرامگاه پدر تو برترين و سالار همه آرامگاههاست كه در آن پيامبرى كه سرور همگان است آرميده است » . « 35 »\r\n\r\n49 - هبيرة مخزومى و عبد اللّه بن زبعرى\r\nروز فتح مكه هبيرة بن ابى وهب مخزومى ، همسر ام هانى دختر ابو طالب ، و عبد اللّه بن\r\n\r\n\r\n","description":"","footnote":"\r\n( 35 ) . مطالب مربوط به اسلام آوردن ابو سفيان بن حارث و پايدارى او در جنگ حنين در دو بخش از مغازى واقدى يعنى فتح مكه و جنگ حنين صفحات 810 / 806 و 901 / 900 چاپ مارسدون جونز و 620 - 616 و 688 / 686 ترجمه آن به قلم اين بنده آمده است و تفاوتهاى اندك و كاستى و فزونىهاى نه‌چندان درخور توجه دارد .\r\nاشعارى را كه ابن قدامه آورده است ابن عبد البر در الاستيعاب در حاشيه الاصابة ابن حجر ، ص 85 ، ج 4 نقل كرده است ولى در مغازى واقدى و طبقات ابن سعد نيامده است ، نويرى هم آنها را در نهاية الارب نقل كرده است ؛ لطفا به ترجمه آن كتاب ، ص 258 ، ج 3 ، به قلم اين بنده ، تهران ، اميركبير ، 1365 ش مراجعه فرماييد .\r\n","page_name":" 110 ","page_number":110},
  {"content":"\r\n\r\nزبعرى كه هردو شاعر بودند و مسلمانان را هجو مىگفتند به نجران « 36 » گريختند ، گفته مىشود ابن زبعرى شاعرترين شاعران قريش بوده است . حسان بن ثابت اشعارى سرود و به نجران فرستاد كه منظور او از آن ابن زبعرى بود و اين اشعار را ابن ابى الزناد « 37 » براى من خوانده است . « 38 »\r\n« اين مرد بزرگى را كه كينه‌توزى نسبت به او ترا در نجران و زندگى پست و فرومايه انداخته است هرگز از دست ندهى .\r\nنيزه‌هاى تو در جنگها فرسوده و ميان‌تهى و معيوب و سست شده است .\r\nخداى بر زبعرى و پسرش خشم گرفته است و عذابى دردناك و جاودانه آنان را خواهد بود » . « 39 » گويد : چون شعر حسان به دست ابن زبعرى رسيد آماده براى بيرون آمدن شد ، هبيرة به او گفت : اى پسرعمو ! آهنگ كجا دارى ؟ گفت : به خدا سوگند آهنگ پيوستن به محمد ، هبيره گفت : آيا قصد پيروى از او دارى ؟ گفت : به خدا سوگند آرى ، هبيره گفت : اى كاش با كس ديگرى جز تو دوستى و همراهى مىكردم و به خدا سوگند هرگز گمان نمىبردم كه تو از محمد پيروى خواهى كرد ، ابن زبعرى گفت : به چه دل‌خوشى ميان بنى حارث بن كعب اقامت كنم و پسرعموى خود را كه بهتر و نكوكارترين مردم است رها سازم و چرا ميان خانه و خويشاوندان خود نباشم . « 40 »\r\nابن زبعرى راه افتاد و هنگامى به حضور پيامبر رسيد كه ايشان ميان ياران خود نشسته بود همين كه پيامبر ( ص ) او را ديد فرمود : اين ابن زبعرى است كه در چهره‌اش پرتو اسلام است .\r\nو چون كنار پيامبر رسيد ايستاد و گفت : اى رسول خدا سلام بر تو باد گواهى مىدهم خدايى جز خداى يگانه نيست و تو بنده و رسول اويى و سپاس و ستايش خداوندى را كه مرا به اسلام راهنمايى فرمود ، همانا كه من با تو دشمنى و ستيز كردم و لشكر براى جنگ با تو فراهم آوردم و\r\n\r\n\r\n","description":"","footnote":"\r\n( 36 ) . از نواحى يمن كه قبيله حارث بن كعب در آن اقامت داشته‌اند به ترجمه البلدان يعقوبى ، ص 98 ، به قلم مرحوم دكتر محمد ابراهيم آيتى مراجعه فرماييد .\r\n( 37 ) . ابن ابى الزناد : از راويان و فقهاى قرن دوم مدينه كه درگذشته در دهه هشتم قرن دوم هجرى است ، به مقاله آقاى على رفيعى در دائرة المعارف بزرگ اسلامى ، ص 658 ، ج 2 مراجعه فرماييد .\r\n( 38 ) . توجه داريد كه نقل‌كننده اين موضوع واقدى است نه ابن قدامه ، اينكه اين موضوع به صورت مرسل آمده است نشان آن است كه دنباله مطلب پيش است .\r\n( 39 ) . اين سه بيت بدون كم‌وبيش در ديوان حسان ، ص 213 ، چاپ بيروت ، 1966 ميلادى آمده است .\r\n( 40 ) . متن مخدوش بود از مغازى واقدى ترجمه شد .\r\n","page_name":" 111 ","page_number":111},
  {"content":"\r\n\r\nبر اسب و شتر و پياده در ستيز با تو تاختم ، سپس از بيم تو به نجران گريختم و قصد داشتم هيچگاه به اسلام نزديك نشوم ، آنگاه خداوند نسبت به من اراده خير فرمود و محبت اسلام را در دلم افكند و متذكر گمراهى خود شدم كه چيزى را پرستش مىكنم كه براى هيچ خردمندى سود ندارد ، سنگى پرستش مىشود و براى آن قربانى كنند كه نمىفهمد چه كسى او را عبادت مىكند و چه كسى عبادت نمىكند . پيامبر ( ص ) فرمود سپاس خداوندى را كه تو را به اسلام هدايت فرمود ، همانا اسلام گذشته خود را مىپوشاند .\r\nو چون ابن زبعرى مسلمان شد اين ابيات را سرود :\r\n« اندوهها در اين شب پر از نگرانىها و تاريك مانع خواب شده است .\r\nاز اين خبرى كه به من رسيده است ، كه احمد مرا سرزنش كرده است همچون شخص تب‌دار شب‌زنده‌دارم .\r\nاى بهترين كسى كه ناقه تيزرو و باريك‌اندام او را بر پشت خود حمل كرده است . من از آنچه كه در گمراهى و سرگردانى نسبت به تو انجام داده‌ام پوزش مىخواهم .\r\nروزگارانى كه قبيله سهم و مخزوم مرا به برداشتن گامهاى گمراهى فرمان مىدادند .\r\nامروز دل من به محمد پيامبر گرويده است و آن‌كس كه اين را خطا بشمرد محروم است .\r\nدشمنى از ميان رفت و اسباب آن سپرى شد و انگيزه‌هاى خويشاوندى و خوابهاى خوش برانگيخته شد .\r\nپدر و مادرم هردو فداى تو باد ، از لغزشهاى من درگذر كه بر تو رحمت شده است و خود مهربانى .\r\nاز دانش پروردگار بزرگ بر تو نشانه‌هايى است ، پرتوى بسيار درخشان و خاتمى كه نشان ختم نبوت است .\r\nخداوند ضمن محبت به تو برهان خويش را براى شرف به تو ارزانى فرموده است و برهان خداوند بس بزرگ است . و همانا گواهى مىدهم كه آيين تو راست و بر حق و خود ميان بندگان ، بزرگ و برومندى . و خداوند گواهى مىدهد كه احمد برگزيده و ميان افراد صالح ، بزرگوارى است كه موردنظر است .\r\nسرورى كه بنياد او از هاشم برترى يافته و درختى است كه ريشه و شاخه‌اش در برترى است » . « 41 »\r\n\r\n\r\n","description":"","footnote":"\r\n( 41 ) . داستان ابن زبعرى و اشعار حسان را واقدى به همين تفسير و بدون اختلاف در مغازى ، ص 648 آورده است . -\r\n","page_name":" 112 ","page_number":112},
  {"content":"\r\n\r\n\r\n50 - هبّار بن الاسود\r\nواقدى مىگويد : واقد بن ابى ياسر « 42 » ، از يزيد بن رومان « 43 » نقل مىكند كه زبير بن عوّام « 44 » مىگفته است :\r\nهيچگاه نديدم كه پيامبر ( ص ) از هبّار نام ببرد مگر اينكه نسبت به او خشمگين بود ، و پيامبر ( ص ) هيچگاه گروهى را به جنگ نمىفرستاد مگر اينكه به آنان مىفرمود : اگر به هبّار دست يافتيد نخست دست و پايش را ببريد و سپس گردنش را بزنيد . « 45 »\r\nزبير مىگفته است : به خدا سوگند همواره در جستجوى او بودم و از او مىپرسيدم و اگر پيش از آنكه به حضور پيامبر آمد بر او دست مىيافتم بدون ترديد او را مىكشتم .\r\nتا آنكه روزى در محضر پيامبر نشسته بودم ناگاه به حضور رسول خدا ( ص ) آمد و شروع به پوزش‌خواهى كرد .\r\nو از جبير بن مطعم « 46 » روايت است كه گفته است به هنگام بازگشت رسول خدا ( ص ) از جعرانه « 47 » در مسجد به حضورش نشسته بودم ناگاه هبّار بن اسود آمد ، همين كه مردم او را ديدند\r\n\r\n\r\n","description":"","footnote":"\r\n- اما اشعار ابن زبعرى را نياورده است ، اين اشعار با اختلافات اندكى در پاره‌اى از كلمات در سيره ابن هشام ، ص 61 ، ج 4 ، چاپ مصطفى السقّا ، مصر 1355 ق آمده است ، البته ابن هشام افزوده است كه برخى از شعرشناسان منكر اين هستند كه از ابن زبعرى باشد .\r\n( 42 ) . از محدثان و راويان قرن دوم هجرى است كه واقدى در مغازى فقط به نقل همين روايت از او پرداخته است .\r\n( 43 ) . اسدى از وابستگان خاندان زبير و درگذشته به سال 120 يا 130 هجرى است و از كسانى است كه به تاريخ جنگهاى اسلامى وارد بوده است ؛ به الاعلام زركلى ، ص 234 ، ج 9 مراجعه فرماييد .\r\n( 44 ) . از اصحاب محترم و پسرعمه پيامبر ( ص ) و مقتول به سال 36 هجرى است كه پاره‌اى از مسلمانان توبه او را به سبب آتش‌افروزى در نبرد جمل پذيرفته مىدانند و گروهى او را بدفرجام مىشمرند ؛ براى اطلاع از شرح حالش به اسد الغابة ، ص 196 ، ج 2 مراجعه كنيد .\r\n( 45 ) . گناه هبار اين است كه به زينب دختر بزرگوار رسول خدا با نيزه حمله كرده و موجب سقط جنين او شده است ؛ به مغازى واقدى ، ص 857 مراجعه فرماييد .\r\n( 46 ) . جبير از اشراف و خردمندان قريش است كه در فاصله صلح حديبيه و فتح مكه اسلام آورد و از نسب‌شناسان مشهور عرب است . مرگش به سال 57 يا 59 هجرى بوده است ؛ به الاستيعاب ابن عبد البر در حاشيه الاصابة ، ص 230 مراجعه فرماييد .\r\n( 47 ) . نام جايى ميان طايف و مكه كه به فتح اوّل و هم به كسر آن و تشديد حرف سوم آمده است ؛ به منتهى الارب مراجعه فرماييد .\r\n","page_name":" 113 ","page_number":113},
  {"content":"\r\n\r\nگفتند : يا رسول اللّه ! اين هبار بن اسود است ، فرمود : آرى او را ديدم . يكى از آن ميان خواست - براى كشتن او - برخيزد ، پيامبر ( ص ) به او فرمود بنشين ، هبار آمد و كنار رسول خدا ايستاد و گفت :\r\nاى رسول خدا ! سلام بر تو باد ، من گواهى مىدهم كه خدايى جز خداوند نيست ، و گواهى مىدهم كه تو رسول خدايى ، من از بيم تو در سرزمين‌ها گريزان بودم و مىخواستم به سرزمين عجم بروم و به ايشان بپيوندم ولى نيكى و بزرگى و بزرگوارى و گذشت ترا از كسانى كه قدرت را نشناخته‌اند فراياد آوردم ، وانگهى ما مشرك بوديم خداوند ما را به وسيله تو هدايت فرمود و از نابودى نجات بخشيد ، اينك از نادانى من و كارهاى من كه به آگاهى تو رسيده است درگذر كه من به بدى خويش اقرار و به گناه خود اعتراف دارم .\r\nزبير افزوده است كه هبار گفت : من نسبت به آزار و دشنام دادن به تو اصرار داشتم و بدبخت و زبونى بودم كه خدايم بينا ساخت و به اسلام هدايت فرمود . زبير در پى سخن خود مىگويد : من به پيامبر ( ص ) مىنگريستم كه در قبال پوزش‌خواهى هبار ، با بزرگوارى به زمين مىنگريست و سپس فرمود : من ترا بخشيدم و اسلام آنچه را كه پيش از آن بوده است مىپوشاند .\r\nبا آنكه هبّار سخن‌آور بود ولى پس از اين موضوع هرچه او را دشنام مىدادند تحمل مىكرد و مقابله‌به‌مثل نمىنمود .\r\nچون اين موضوع به اطلاع پيامبر ( ص ) رسيد كه او تحمل و بردبارى مىكند و او را با دشنام دادن آزار مىرسانند ، با محبت به او فرمود اى هبار ! به هركس كه به تو دشنام مىدهد دشنام بده . « 48 »\r\n\r\n51 - عكرمة\r\nسعيد بن يحيى اموى با اسناد خود از ابو اسحاق سبيعى روايت مىكند كه مىگفته است :\r\nچون پيامبر ( ص ) وارد مكه شد ، عكرمه « 49 » گفت : به خدا سوگند در سرزمينى كه قاتل\r\n\r\n\r\n","description":"","footnote":"\r\n( 48 ) . تمام اين موضوع را واقدى در مغازى ص 656 آورده است با اين تفاوت كه سلسله سندش از هشام بن عماره از سعيد بن محمد بن جبير بن مطعم است .\r\n( 49 ) . پسر ابو جهل كه پس از كشته شدن پدرش در جنگ بدر از اشراف قريش بود .\r\n","page_name":" 114 ","page_number":114},
  {"content":"\r\n\r\nپدرم ابو الحكم « 50 » را در آن ببينم سكونت نخواهم كرد ، و براى سوار شدن به كشتى راه افتاد و كنار دريا رفت . پدرزنش به دختر خود كه همسر او بود فرمان داد عصابه بر سر خود بندد و او را دريابد ، زن چنان كرد و به او گفت : اى سرور جوان مردان قريش آيا مىخواهى به سرزمينى به روى كه در آن ناشناخته‌اى ؟ و او از پيشنهاد زنش اطاعت نكرد .\r\nعبد اللّه بن زبير مىگويد : روز فتح مكه هند دختر عتبه - همسر ابو سفيان - و امّ حكيم دختر حارث بن هشام همسر عكرمه همراه ده تن ديگر از زنان قريش اسلام آوردند و در منطقه ابطح به حضور پيامبر آمدند و بيعت كردند ، در آن هنگام دو تن از همسران رسول خدا و دخترش فاطمه و تنى چند از زنان خاندان عبد المطلب هم در محضر آن حضرت بودند .\r\nنخست هند دختر عتبه سخن گفت و چنين اظهار داشت : اى رسول خدا ! سپاس خداى را كه آيينى را كه برگزيده است پيروز فرمود تا حس خويشاوندى تو مرا فروگيرد ، اى محمد ! من زنى هستم مؤمن و خداى را تصديق دارم و سپس نقاب خود را از چهره كنار زد و گفت : هند دختر عتبه‌ام ، رسول خدا فرمود : خوش آمدى . هند گفت : اى پيامبر ! به خدا سوگند پيش از اين بهترين آرزويم اين بود كه از ميان همه مردم زمين خانواده تو زبون و خوار باشند و امروز بهترين آرزوى من اين است كه آنان عزيز و نيرومند باشند .\r\nپيامبر ( ص ) فرمود و افزون از اين ، آنگاه رسول خدا براى آنان قرآن تلاوت فرمود و بيعت ايشان را پذيرفت .\r\nدر اين هنگام ام حكيم همسر عكرمه گفت : اى رسول خدا عكرمه از بيم تو مىخواهد به يمن بگريزد كه مىترسد فرمان به كشتن او دهى ، لطفا امانش بده ، پيامبر فرمود : او در امان است .\r\nام حكيم به جستجوى عكرمه پرداخت و او را كه خود را به يكى از بندرهاى تهامه رسانده بود پيدا كرد ، عكرمه مىخواست به كشتى سوار شود و كشتيبان مىگفت : كلمه اخلاص بگو ، عكرمه پرسيد : كلمه اخلاص چيست ؟ گفت : بايد بگويى « لا إله الا الله » ، عكرمه گفت : من از چيزى جز گفتن همين كلمه نگريخته‌ام ، در اين هنگام ام حكيم رسيد و گفت : اى پسرعمو ! من از پيش بهترين و نكوكارترين و برترين مردم آمده‌ام ، خويشتن را به هلاك ميفكن كه من از پيامبر براى تو امان گرفته‌ام ، عكرمه پرسيد : تو چنين كرده‌اى ؟ گفت : آرى با او گفتگو كردم و ترا امان داد و عكرمه همراه او برگشت .\r\nگويد : ميان راه عكرمه از همسر خويش كام خواست و او خوددارى كرد و گفت : تو\r\n\r\n\r\n","description":"","footnote":"\r\n( 50 ) . كنيه ابو جهل است .\r\n","page_name":" 115 ","page_number":115},
  {"content":"\r\n\r\nكافرى و من مسلمان ، عكرمه گفت : كار و آيينى اين‌چنين كه ترا از من بازمىدارد ، كارى بزرگ است .\r\nگويد : و چون پيامبر ( ص ) عكرمه را ديد از شادى در حالى كه ردا بر تن نداشت شتابان از جاى برخاست ، آنگاه پيامبر ( ص ) نشست و عكرمه مقابل ايشان بر پاى ايستاد ، همسر عكرمه ، ام حكيم هم در حالى كه نقاب بر چهره داشت همراهش بود .\r\nعكرمه گفت : همانا من گواهى مىدهم كه پروردگارى جز خداوند يكتا نيست و گواهى مىدهم كه تو بنده و پيامبر اويى ، رسول خدا سخت خشنود شد ، عكرمه گفت : اى رسول خدا ، بهترين ذكر را به من بياموز ، فرمود : بگو گواهى مىدهم كه پروردگارى جز خداى يكتا نيست و محمد بنده و فرستاده اوست ، عكرمه گفت : ديگر چه بگويم ، فرمود : بگو خدا و همه حاضران را گواه مىگيرم كه مسلمانى مهاجرم ، عكرمه اين سخن را هم گفت ، پيامبر ( ص ) گفت : امروز هرچه از من بخواهى كه به ديگران داده‌ام به تو خواهم داد ، عكرمه گفت : از شما مىخواهم كه هر دشمنى كه نسبت به شما ورزيده‌ام و هر راهى را كه در ستيز شما پيموده‌ام و در هر جنگى كه روياروى شما ايستاده‌ام و هر سخنى را كه در حضور و غياب گفته‌ام ، همه را ببخشى و براى من طلب آمرزش فرمايى .\r\nپيامبر عرضه داشت : بارخدايا هر ستيزى را كه با من كرده است و هر اقدامى را كه براى خاموش كردن نور تو انجام داده است و هرآنچه را كه منافات با آبروى من داشته است و در حضور يا غياب من گفته است بيامرز .\r\nعكرمه گفت : اى رسول خدا راضى شدم ، همانا به خدا سوگند چند برابر آنچه براى جلوگيرى از آيين خدا هزينه كرده‌ام در راه خدا هزينه خواهم كرد و چند برابر جنگهايى كه در آن مورد انجام داده‌ام در راه خدا انجام خواهم داد ، عكرمه چندان در جنگها كوشش و پايمردى كرد كه شهيد شد ، رحمت خدا بر او باد .\r\nو روايت شده است كه در جنگ يرموك « 51 » عكرمه از اسب پياده شد ، خالد بن وليد به او گفت : چنين مكن كه كشته شدن تو بر مسلمانان گران خواهد بود ، عكرمه گفت : اى خالد ! دست از من بدار ، كه ترا افتخار سابقه خدمت همراه رسول خداست .\r\n\r\n\r\n","description":"","footnote":"\r\n( 51 ) . نام رودى است كه به رود اردن مىريزد و اين جنگ ميان مسلمانان و روميان در جمادى الآخره سال سيزدهم هجرى صورت گرفته است ؛ به ترجمه ج 4 نهاية الارب نويرى ص 105 ، به قلم اين بنده مراجعه فرماييد .\r\n","page_name":" 116 ","page_number":116},
  {"content":"\r\n\r\nعكرمه جنگى سخت نمايان كرد و كشته شد و بر پيكر او هفتاد و چند زخم شمشير و نيزه و تير بود . عبد اللّه بن مصعب گويد : به روز جنگ يرموك حارث بن هشام و عكرمة بن ابى جهل و سهيل بن عمرو كشته شدند و چنان بود كه هرسه بر زمين افتاده بودند و هنوز رمقى بر تن داشتند ، براى آنان آب آوردند ولى هيچيك نپذيرفتند و گفتند به فلانى بدهيد و هيچيك آب نياشاميدند و درگذشتند . و همو گويد : عكرمه آب خواست و چون ديد سهيل بن عمرو به او مىنگرد به ساقى گفت آب را به او بده و چون سهيل ديد حارث بر او مىنگرد گفت : آب را به او بده ، آب به او نرسيده درگذشت و هرسه همين‌گونه درگذشتند رحمت خدا بر همه‌شان باد . « 52 »\r\n\r\n52 - سهيل بن عمرو و ابو سفيان بن حارث\r\nاز حسن بصرى روايت است كه :\r\nمردم براى اجازه ورود بر در خانه عمر بن خطاب جمع بودند ، سهيل بن عمرو و ابو سفيان بن حارث و گروهى از اشراف هم ميان ايشان بودند ، دربان عمر بيرون آمد و نخست به شركت‌كنندگان در جنگ بدر امثال صهيب و بلال اجازه ورود داد ، عمر بدريان را دوست مىداشت و درباره آنان سفارش كرده بود ، ابو سفيان گفت : روزى چون امروز نديده‌ام با آنكه ما اينجا نشسته و منتظريم به اين بردگان اجازه ورود داده مىشود ! و به ما توجهى نمىشود .\r\nسهيل - كه حسن بصرى در اينجا افزوده است چه بزرگمرد و خردمندى بوده است - گفت : اى قوم نشانه‌هاى خشم بر چهره‌تان مىبينم ، اگر خشمگين هستيد بر خود خشم گيريد ، كه هم شما و هم اين قوم را به اسلام فراخواندند ، آنان به مسلمانى شتاب گرفتند و شما درنگ كرديد ، به خدا سوگند پيشى گرفتن آنان چنان فضيلتى دارد كه بارها مهم‌تر از ورود به اين خانه است كه در آن‌باره هم‌چشمى مىكنيد ، اى قوم ايشان بر اين آيين اسلام كه مىبينيد بر شما پيشى گرفته‌اند و شما را براى رسيدن به آن راهى نيست ، . اينك بر جهاد بنگريد و در آن شركت كنيد شايد خداوندتان شهادت ارزانى دارد .\r\nسهيل دامن جامه خود را برچيد و برخاست و همراه خانواده خود بجز دخترش هند به شام رفت و خويشاوندانش همگان جز دخترش هند و فاخته دختر پسرش عتبه بن سهيل - درگذشتند . سهيل هم در جنگ يرموك شهيد شد ، نوه‌اش فاخته را پيش عمر آوردند .\r\n\r\n\r\n","description":"","footnote":"\r\n( 52 ) . بخشهاى عمده اين مطالب با فزونىهاى اندكى در ترجمه مغازى واقدى ، ص 652 آمده است ، بخشهاى پايانى را ابن عبد البر در الاستيعاب در حاشيه الاصابة ، ص 150 ، ج 3 آورده است .\r\n","page_name":" 117 ","page_number":117},
  {"content":"\r\n\r\nحارث بن هشام هم با خويشاوندان خود به شام رفت كه از آنان هم كسى جز پسرش عبد الرحمان زنده نماند و برنگشت .\r\nعمر گفت : آن دختر بىكس را به اين مرد بىكس به همسرى دهيد .\r\nعمر قطعه زمينى در مدينه در اختيار آن دو نهاد و بر آن دو گشايش داد ، به عمر گفته شد بر آنان بسيار بخشيدى ، گفت : شايد خداوند متعال از آن دو فرزندان بسيار به وجود آورد .\r\nابو بكر و عمر و عثمان و عكرمه و خالد و مخلد براى آن دو متولد شدند ، و ابو بكر بن عبد الرحمان « 53 » يكى از فقهاى هفتگانه مدينه و به راهب قريش معروف بود . « 54 »\r\n\r\n53 - حارث بن هشام\r\nابن مبارك ، از اسود بن شيبان ، از نوفل بن ابى عقرب نقل مىكند كه :\r\nحارث بن هشام از مكه كوچ كرد ، مردم مكه سخت بىتابى كردند و هيچ شخص سفره‌دارى باقى نماند مگر اينكه براى بدرقه او همراهش بيرون آمد .\r\nچون به منطقه بالاى بطحاء رسيد يا جاى ديگرى نزديك آن ايستاد ، مردم هم ايستادند ، حارث گفت : اى مردم به خدا سوگند من بدين‌سبب بيرون نمىروم كه از همنشينى با شما ملول شده باشم - خود را تافته جدا بافته بدانم - و نه به اين منظور كه شهر و سرزمين ديگرى را بر شهر شما برگزينم . ولى اسلام پديد آمد و مردانى كه هرچند از مردم اين شهر نبودند و در اينجا ريشه و بن نداشتند به سوى آن پيشى گرفتند ، و چنان شد كه اينك به خدا سوگند اگر به مقدار كوههاى مكه زر در راه خدا هزينه كنيم نمىتوانيم ثواب يك روز ايشان را درك كنيم ، اينك اميدوارم اگر در اين جهان مقام ايشان را نيافتيم به جستجوى مقام آنان در رستاخيز باشيم ، همگان بايد از خداى بترسند ، آهنگ شام كرد بار و بنه‌اش از پى او گسيل شد و گويند به روز جنگ يرموك كشته شد ، رحمت خدا بر او باد . « 55 »\r\n\r\n\r\n","description":"","footnote":"\r\n( 53 ) . ابو بكر بن عبد الرحمان : به روزگار حكومت عمر متولد شد و سال تولدش معلوم نيست و به سال 94 هجرى درگذشت . براى اطلاع بيشتر از شرح حالش به وفيات الاعيان ابن خلكان ، ص 253 ، ج 1 ، چاپ محمد محيى الدين عبد الحميد ، مصر مراجعه فرماييد .\r\n( 54 ) . اين موضوع را ابن عبد البر درگذشته به سال 463 با ذكر سند از ابن مبارك از جرير از حسن بصرى ضمن شرح حال سهيل بن عمرو در الاستيعاب در حاشيه الاصابة ، در ص 110 ، ج 2 آورده است .\r\n( 55 ) . اين موضوع هم ظاهرا برگرفته از الاستيعاب ابن عبد البر ، ص 310 ، ج 1 است . درباره مرگ حارث اقوال ديگرى هم گفته شده است به شماره 1502 الاصابة مراجعه فرماييد .\r\n","page_name":" 118 ","page_number":118},
  {"content":"\r\n\r\n\r\n54 - داستان انصار\r\nسميط سدوسى ، از انس بن مالك براى ما روايت كرد كه مىگفته است :\r\nمكه را گشوديم و سپس آهنگ جنگ حنين كرديم ، مشركان به نيكوترين صورت و صفهاى آراسته كه تو يا من ديده باشيم به جنگ ما آمدند و چيزى نگذشت كه سواران ما از هم پاشيده شدند و عربها و ديگر مردمان كه مىدانى گريختند ، در اين هنگام رسول خدا ( ص ) ندا مىداد كه اى مهاجران مهاجران ! و اى انصار انصار ! و ما فرياد برآورديم لبيك يا رسول اللّه ! گويد : در اين هنگام رسول خدا ( ص ) شروع به پيشروى فرمود و سوگند مىخورم كه هنوز ما به دشمن نرسيده بوديم كه خداوندشان آنان را به هزيمت راند و ما آن‌همه اموال را به چنگ آورديم و فرود آمديم و رسول خدا شروع به بخشيدن اموال فرمود و به اين مرد و آن مرد صد شتر ارزانى مىداشت .\r\nدر اين هنگام انصار ميان خود به گفتگو پرداختند و گفتند : پيامبر به هركس كه با او جنگ كرده است عطا مىفرمايد و به هركس كه با او جنگ نكرده است نمىدهد .\r\nاين سخن به آگهى پيامبر ( ص ) رسيد و فرمان داد كه سران مهاجران و انصار به حضورش رسند و سپس فرمود كسى غير از انصار به حضور ما نيايد ، ما داخل شديم و خيمه پيامبر ( ص ) انباشته از ما شد ، و آن حضرت فرمود : اى گروه انصار ! اين سخنى كه از قول شما به اطلاع من رسيده است چيست ؟ گفتند : اى رسول خدا چه چيزى به عرض شما رسيده است ؟\r\nفرمود : آيا راضى نيستيد كه مردم اموال را با خود ببرند و شما پيامبر را با خود ببريد و او را به خانه‌هاى خود درآوريد ؟ گفتند : اى رسول خدا بسيار راضى شديم . در اين هنگام پيامبر ( ص ) فرمود : اگر همه مردم راهى و دره‌اى را در پيش گيرند و انصار راهى و دره‌اى ديگر همانا من با انصار خواهم بود آنان گفتند : اى رسول خدا خشنود شديم .\r\nاين حديث را محمد بن عمرو بن علقمة بن وقاص بدين‌گونه نقل كرده است كه :\r\nابو سلمة بن عبد الرحمان و ديگران مىگفته‌اند به رسول خدا ( ص ) خبر رسيد كه انصار چنين گفته‌اند ، انصار به حضورش رفتند ، فرمود : مگر من شما را گمراهانى نيافتم كه خداوندتان به وسيله من هدايت فرمود ؟ گفتند : آرى همين‌گونه است ، فرمود : مگر شما را بينوايانى نيافتم كه خداوندتان به وسيله من بىنياز فرمود ؟ گفتند : آرى اين‌چنين است ، فرمود : مگر من شما را دشمن يكديگر نيافتم كه خداوندتان به سبب من مهربانى و دوستى داد ؟ گفتند : آرى همين‌گونه است .\r\nرسول خدا فرمود البته اگر بخواهيد مىتوانيد بگوييد و راست هم مىگوييد كه تو اى\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمحمد ! رانده شده از مكه آمدى و ما ترا پناه داديم ، انصار گفتند : خدا و رسول خدا را بر ما منت بيش از اين است .\r\nفرمود : و اگر بخواهيد مىتوانيد بگوييد مگر تو خوار و زبون پيش ما نيامدى كه ما ترا نصرت داديم و درست هم مىگوييد ، گفتند : خدا و رسولش را منت فزون است .\r\nفرمود : و مىتوانيد بگوييد بينوا و عائله‌مند پيش ما آمدى و ما با تو مواسات كرديم و درست هم مىگوييد ، گفتند : خدا و رسولش را منت فزون است .\r\nآنگاه رسول خدا ( ص ) فرمود : آيا به اين موضوع راضى نيستيد كه مردم شتر و گوسپند ببرند و شما پيامبر خدا را با خود داشته باشيد ؟ گفتند : اى رسول خدا بسيار خشنوديم .\r\nدر اين هنگام پيامبر ( ص ) فرمود : اگر همه مردم به يك وادى بروند يا به دره‌اى پناه برند و آن را بپيمايند ، من راه وادى و دره انصار را خواهم پيمود ، و اگر موضوع هجرت نبود من خود مردى از انصار بودم .\r\nمردم چون جامه‌رو و انصار جامه چسبيده به پوست بدن‌اند . « 56 »\r\n\r\n55 - ابو محجن ثقفى\r\nسالار خردمند و داناى اديب محمد بن محمد بن مواهب خراسانى « 57 » ، از راويانى براى ما نقل كرد كه چنين مىگفته‌اند :\r\nهنگامى كه در جنگ قادسيه عراق ، كارزار سخت شد ، ابو محجن ثقفى « 58 » در قرارگاه\r\n\r\n\r\n","description":"","footnote":"\r\n( 56 ) . اين موضوع در منابع كهن شيعه به همين صورت با اندكى اختلاف در الفاظ و كاستى و فزونىهاى مختصر و از جمله آنكه امير المؤمنين على عليه السلام هم در التزام و همراه پيامبر ( ص ) بوده است در الارشاد شيخ مفيد ( ره ) ، صفحات 68 / 67 ، چاپ گراورى ، تهران ، 1377 ق و به نقل از آن در بحار الانوار مرحوم مجلسى ( ره ) ، صفحات 159 / 158 ، ج 22 آمده است .\r\nواقدى هم در مغازى ، ص 727 ، ترجمه آن چاپ نشر دانشگاهى ، اين موضوع را با اختلافاتى در الفاظ كه رساتر است و همراه با فزونىهايى آورده است .\r\nمحمد بن سعد در طبقات ، ص 190 ، ترجمه ج 2 به قلم اين بنده ، چاپ نشر نو به صورت بسيار مختصرى آن را نقل كرده است .\r\n( 57 ) . اين مرد از اديبان و شاعران قرن ششم و درگذشته به رمضان سال 576 هجرى است ؛ اصل او از خراسان و ساكن بغداد و از مردان مورد توجه حكومت بوده است ، براى اطلاع بيشتر به مقاله آقاى ابو الفضل بيرجندى در دائرة المعارف بزرگ اسلامى ، ص 407 ، ج 3 مراجعه فرماييد .\r\n( 58 ) . ابو محجن از شاعران و سواركاران قرن هفتم ميلادى - صدر اسلام - كه شيفتهء شراب بوده است ؛ به الشعر و الشعراء ابن قتيبه ، ص 336 چاپ بيروت ، 1969 ميلادى مراجعه فرماييد .\r\n","page_name":" 120 ","page_number":120},
  {"content":"\r\n\r\nفرماندهى در بند و زندانى بود ، او پيش سلمى دختر حفصة كه همسر سعد بن ابى وقاص بود رفت و گفت : آيا مىتوانى كار خيرى براى من انجام دهى ؟ پرسيد : تا آن كار چه باشد ؟ گفت : اينكه مرا از بند رهايى بخشى و اسب بلقاء را به من عاريه دهى ، و عهد و پيمان خدا بر من باشد كه اگر خداوندم به سلامت داشت برگردم و خود پاهاى خويش را در بند قرار دهم ، و اگر كشته شدم چه بسا افرادى كه گريخته‌اند ، آن زن گفت : مرا با اين كار چه كار ؟ ابو محجن در حالى كه در بندهاى خود گام برمىداشت اين ابيات را مىخواند .\r\n« همين اندوه بس است كه سواران با نيزه جست‌وخيز مىكنند و من اينجا بسته و پاى در زنجير باشم ، چون آهنگ برخاستن مىكنم زنجير مرا بازمىدارد و درها بر روى من بسته است و صداى من به گوش كسى نمىرسد .\r\nمن داراى مال و برادران بسيار بودم ، مرا تنها نهادند و اينك برادرى براى من نيست ، پيكرم از اين اندوه ناتوان شده است و هر بامداد كوشش مىكنم اين بند گران را بردارم .\r\nپيمان و عهد خدا بر من كه آن را نشكنم اگر از اين بند رهايى يابم ديگر به ميخانه نروم » .\r\nپس از آن سلمى به او گفت : من از خداوند طلب خير كردم و به عهد تو راضى شدم و او را از بند گشود .\r\nابو محجن اسب را يدك كشيد و چون از محوطه بيرون رفت بر آن سوار شد و نخست آرام حركت كرد و چون كنار ميمنه لشكر رسيد تكبير گفت و به جانب چپ لشكر دشمن حمله كرد و با نيزه و ديگر سلاحهاى خود ميان دو صف هنرنمايى كرد ، آنگاه از پشت سر مسلمانان به سوى قلب لشكر دشمن برگشت و پيشاپيش مسلمانان بر مشركان حمله برد و همچنان با نيزه و سلاح هنرنمايى مىكرد و هنگام شب هم آنان را سخت فرومىكوفت و مردم از او شگفت مىكردند و چون هنگام روز او را نديده بودند او را نمىشناختند برخى مىگفتند : اين مرد از پيشاهنگان و دليران ياران هاشم است يا خود هاشم .\r\nبرخى ديگر مىگفتند : اگر خضر ( ع ) در جنگها حاضر مىشود گمان مىكنيم اين سوار كه بر اسب بلقاء سوار است خضر است .\r\nبرخى ديگر مىگفتند : به خدا سوگند اگرنه اين است كه فرشتگان مبادرت به جنگ نمىكنند مىگفتيم اين فرشته‌اى است كه براى پايدار ساختن ما جنگ مىكند ، مردم از چيزى كه به ياد نمىآوردند ابو محجن بود كه در زندان خود به سر مىبرد .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nسعد بن ابى وقاص هم مىگفت : به خدا سوگند اگر موضوع زندان ابو محجن نبود مىگفتم اين ابو محجن است و اين اسب بلقاء است .\r\nچون شب به نيمه رسيد دو گروه دست از يكديگر بداشتند و مسلمانان برگشتند و ابو محجن هم از همانجا كه بيرون رفته بود به قرارگاه برگشت و سلاح از تن بيرون آورد و مركوب خود را رها كرد و پاهاى خود را در بند نهاد .\r\nعبد الرزاق مىگويد : معمر از ايوب ، از ابن سيرين نقل مىكند كه مىگفته است :\r\nابو محجن ثقفى را همواره به سبب ميخوارگى تازيانه مىزدند و چون آن راه را همچنان ادامه داد او را زندانى كردند ، و چون روز جنگ قادسيه فرارسيد و او ديد كه مشركان مسلمانان را مىكشند به يكى از كنيزان كه گويا همسر سعد بن ابى وقاص هم بوده است پيام فرستاد كه ابو محجن مىگويد : اگر او را آزاد كنى و اين اسب را در اختيارش بگذارى و اسلحه‌اش را به او بدهى ، اگر كشته نشود نخستين كسى خواهد بود كه برمىگردد ، و همان اشعار را خواند . گويد :\r\nآن زن بندهاى ابو محجن را باز كرد و سلاح او را دادند و بر اسبى كه در خانه بود سوار شد و آن را به تاخت‌وتاز درآورد و خود را به مشركان رساند و همواره بر مردى حمله مىكرد و او را مىكشت و پشتش را درهم مىشكست . سعد بن ابى وقاص با شگفتى به او مىنگريست و مىگفت : اين سواركار كيست ؟\r\nگويد : چيزى نگذشت كه خداوند دشمن را وادار به گريز كرد و ابو محجن برگشت و سلاح را بر جاى نهاد و پاهاى خود را در بند قرار داد ، همان‌گونه كه بود .\r\nسعد بن ابى وقاص هم آمد ، زنش پرسيد : جنگ شما امروز چگونه بود ؟ او شروع به نقل اخبار كرد و گفت : امروز چه بر سر ما آمد و چه سختىها كشيديم تا خداوند مردى را بر اسبى ابلق برانگيخت ، كه اگرنه اين بود كه ابو محجن را در بند و زنجير قرار داده‌ايم مىگفتم اين دليرى نمودارى از خصلتهاى ابو محجن است ، زن گفت : به خدا سوگند او ابو محجن بود كه چنين و چنان كرد و داستان را براى سعد بازگو كرد .\r\nسعد بن ابى وقاص ابو محجن را فراخواند و بندهاى او را گشود و گفت : از اين پس هرگز ترا براى ميخوارگى تازيانه نخواهيم زد .\r\nابو محجن گفت : من هم به خدا سوگند از اين پس هرگز مى نخواهم نوشيد هرچند فقط به سبب تازيانه زدن شما از رها كردن آن خوددارى مىكردم ، گويد از آن پس ابو محجن هرگز شراب نياشاميد .\r\nو گفته شده است ابو محجن به سعد بن ابى وقاص گفت : هنگامى كه حد ميخوارگى بر\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nمن جارى مىشد و از گناه آن پاك مىشدم به ميخوارگى ادامه مىدادم ، اما اينك كه تو با برداشتن حد آن مرا درمانده - بدبخت - خواهى ساخت من هم ، به خدا سوگند كه ديگر هرگز باده‌نوشى نخواهم كرد .\r\nابو محجن هنگامى اسلام آورد كه قبيله ثقيف مسلمان شدند ، او از پيامبر ( ص ) رواياتى شنيده است كه از قول او روايت شده است . « 59 »\r\nگفته‌اند نامش مالك يا عبد اللّه و نام پدرش حبيب بوده است و هم گفته‌اند همين كلمه ابو محجن نام اوست . « 60 »\r\n\r\n56 - طليحة بن خويلد\r\nابو منصور جعفر بن عبد اللّه دامغانى با اسناد خود از محمد بن ابراهيم تميمى براى ما نقل كرد كه مىگفته است :\r\nهنگامى كه طليحه ديد مردم اسير و كشته مىشوند اسبش را آماده ساخت و همسرش را برداشت و بر اسب نشست و همراه او گريخت ، و گفت : هريك از شما كه مىتواند اين‌چنين كند كه من رفتار كردم همين‌گونه رفتار كند ، آنگاه به گريز خود ادامه داد و به شام رفت و نزد خانواده بنى جفتة كه اميران غسانى هستند اقامت گزيد .\r\nو چون خداوند اجنادين را گشود و ابو بكر درگذشت به هنگام خلافت عمر ، طليحه در حالى كه محرم بود به مكه آمد ، عمر چون او را بديد گفت : اى طليحه من از آن پس كه تو دو مرد صالح عكاشه - و ثابت بن اقرم را كشتى ترا دوست نمىدارم - طليحه و برادرش آن دو را كشته بودند . طليحه گفت : اى امير المؤمنين خداوند آن دو مرد را به دست من گرامى داشت - به\r\n\r\n\r\n","description":"","footnote":"\r\n( 59 ) . براى اطلاع بيشتر در مورد نام ابو محجن و چگونگى اسلام او و روايتى كه از پيامبر ( ص ) نقل كرده است به الاستيعاب ابن عبد البر در حاشيه همان صفحه و همان جلد الاصابة ابن حجر ، ص 182 ، ج 4 مراجعه فرماييد .\r\n( 60 ) . داستان ابو محجن در جنگ قادسيه در منابع بسيار كهن گاه به صورت مختصر و گاه با تفضيل بيشتر از آنچه ابن قدامه مقدسى آورده است آمده است ؛ براى نمونه به ترجمه اخبار الطوال دينورى ، ص 155 ، به قلم اين بنده ، تهران ، نشر نى ، 1364 ش و به الاغانى ابو الفرج اصفهانى ، صفحات 13 / 1 ، ج 19 ، مصر 1391 ق به اهتمام عبد الكريم ابراهيم الغرباوى و زير نظر محمد ابو الفضل ابراهيم ، و نهاية الارب نويرى ، ص 208 ، ج 19 و ج 4 ترجمه آن كتاب به قلم اين بنده و ترجمه تاريخ طبرى ، صفحات 1721 / 1722 / 1751 به قلم مرحوم ابو القاسم پاينده مراجعه فرماييد .\r\n","page_name":" 123 ","page_number":123},
  {"content":"\r\n\r\nدرجه شهادت رسيدند - و مرا به دست آن دو زبون نساخت - كه به دوزخ بروم - وانگهى همه خانه‌ها بر محبت ساخته نشده است بلكه بايد گذشتى پسنديده باشد كه مردم بر ستيز و بدى از يكديگر گذشت مىكنند ، طليحه اسلام آورد ، اسلامى پسنديده كه در اسلام او هيچ طعنه‌اى زده نشده است او در اشعار زير از آنچه انجام داده پوزش‌خواهى كرده است .\r\n« از اتفاق كشته شدن ثابت و عكاشه غنمى و ابن معبد پشيمانم .\r\nمصيبت بزرگتر از آن دو در نظر من اين است كه پس از آن كار عمد از اسلام برگشتم .\r\nو اينكه سرزمين خود را رها كردم و پيشامدها فراهم آمده است و اينك آواره رانده شده‌ام و حال آنكه از ديرباز هيچگاه رانده و آواره نبوده‌ام .\r\nاينك آيا صديق - ابو بكر - مىپذيرد كه من به آيين برگشته‌ام و در مورد هرچه كرده‌ام دست تسليم مىسپرم .\r\nو من پس از گمراهى اينك گواهى بر حق مىدهم ، كه در اين گواهى ملحد نخواهم بود . و اينكه خداى و پروردگار مردم خداى من است و من زبون هستم و آيين فقط آيين محمد است » .\r\nواقدى مىگويد : محمد بن يعقوب براى من نقل كرد كه طليحه به قصد جهاد با ياران خود آهنگ روم كردند ، و به كشتى سوار شدند در حالى كه ميان دريا بودند روميانى كه در يكى از بلمها بودند آنان را صدا زدند و گفتند : اگر مىخواهيد توقف كنيد تا ما ميان كشتى شما درآييم و اگر مىخواهيد ما مىايستيم تا شما به كشتى ما درآييد و ستيز كنيم طليحه به ياران خود گفت :\r\nاينان چه مىگويند ؟ به او خبر دادند كه چه مىگويند ، طليحه گفت : تا قبضه شمشيرم در دستم باشد به شما ضربه خواهم زد مگر اينكه كشتى ما را به كشتى آنان نزديك كنيد . گويد : چون دو كشتى به يكديگر نزديك شد ، طليحه به ياران خود گفت : مرا ميان كشتى ايشان افكنيد ، او را ميان كشتى روميان درافكندند و او با شمشير خود چنان به جان ايشان درافتاد كه همگى از پيش او مىگريختند ، گروهى غرق شدند و گروهى نجات پيدا كردند و چون اين خبر به عمر بن خطاب رسيد او را به شگفتى انداخت .\r\nسيف بن عمر هم از ابو عمرو از ابو عثمان هندى نقل مىكند كه مىگفته است :\r\nسعد بن ابى وقاص طليحه را همراه پنج جاسوس و عمرو بن معدى كرب را هم همراه پنج جاسوس روزى كه رستم جالينوس و ذو الحاجب آمدند براى خبرگيرى گسيل داشت\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nعمرو بن معدى كرب و يارانش و همه همراهان طليحه برگشتند كه بسيارى شمار دشمن را ديدند ، ولى طليحه به تنهايى رفت و خود را به لشكرگاه دشمن رساند و وارد اردوگاه رستم شد و شب را همانجا بيدار ماند و در آن به گشت‌زنى پرداخت ، نيمه‌هاى شب خود را به جايى از لشكرگاه رساند كه بهترين چيز را آنجا ديده بود ، خيمه‌اى سپيد كه مانندش ديده نشده بود و اسبى كه ميان همه اسبهاى آنان نظير آن را نديده بود ، شمشير كشيد و عنان اسب را بريد و بر آن سوار شد و به تاخت بيرون آمد .\r\nصاحب اسب و مردم باخبر شدند و بر هر مركب هموار و ناهموار سوار شدند و به تعقيب او پرداختند ، صبحگاهان سوارى از دشمن به او رسيد و چون آن سوار نيزه خود را براى زدن به طليحه آماده ساخته بود ، طليحه ناگاه برگشت و آن سوار پارسى بر او پشت كرد و در دسترس قرار گرفت ، طليحه بر او حمله كرد و با نيزه پشت او را درهم شكست ، سوارى ديگر به طليحه رسيد كه با او هم همان‌گونه رفتار كرد ، سومى چون به طليحه رسيد و طليحه بر او حمله آورد دانست كه كشته خواهد شد تن به اسيرى داد ، طليحه به او فرمان داد پيش وى بدود و چنان كرد و به لشكرگاه مسلمانان رسيدند كه در حال آرايش جنگى بودند ، مردم بيم‌زده او را پيش سعد بردند و طليحه به سعد خبر داد كه چه كرده است ، ترجمانى آمد و ميان سعد و آن مرد پارسى ايستاد ، مرد پارسى گفت : من پيش از آنكه درباره خودم و آنچه پيش من است به شما خبر دهم درباره اين مرد بايد سخن بگويم ، من از هنگام نوجوانى تا هم‌اكنون كه مىبينى در جنگها شركت كرده‌ام و اخبار دليران و پهلوانان را شنيده‌ام ولى چنين نشنيده‌ام كه كسى دو اردوگاه را كه دليران جرأت عبور از آن را ندارند طى كند و خود را به قرارگاهى رساند كه در آن هفتاد هزار جنگجوى دلير باشند كه هريك را ده يا پنج يا كمتر خدمتكار است . و به اين راضى نشود كه همان‌گونه كه رفته است برگردد بلكه خود را به خيمه يكه‌سوار آن سپاه رساند و ريسمانهاى خيمه او را ببرد و اسب او را بربايد ، و آن يكه‌سوار و ما باخبر شويم و به تعقيب او بپردازيم و چون سواركارى كه برابر هزار سوار است به او برسد و اين شخص او را بكشد و يكى ديگر را هم كه همچون اولى است بكشد ، و آنگاه من برسم كه گمان نكنم جانشينى داشته باشم كه با من برابر باشد وانگهى من خون‌خواه آن دو كشته شده‌ام كه پسر عموهاى من بودند ، و مرگ را برابر خويش بينم و تن به اسيرى دهم .\r\nآن مرد آنگاه به سعد از پارسيان خبر داد كه يكصد و بيست هزار سپاهىاند ، و مسلمان شد و طليحه هم به جاى خود برگشت .\r\nآن مرد پارسى گفت : به خدا سوگند تا هرگاه به اين وفادارى و راستى و صلاح كه من\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمىبينم باشيد مغلوب نمىشويد ، و در آن جنگ از مردم سخت‌كوش بود . « 61 »\r\nپايان جزء سوّم\r\n\r\n\r\n","description":"","footnote":"\r\n( 61 ) . طليحة از سواركاران شجاع قبيله بنى اسد است ، به سال نهم هجرت با نمايندگان قبيله خويش به حضور پيامبر آمد و به ظاهر مسلمان شد ، سپس در زمان زندگانى پيامبر ( ص ) ادعاى پيامبرى كرد ، ابو بكر خالد را به جنگ او فرستاد ، ثابت و عكاشه را به عنوان پيشاهنگ گسيل داشت كه طليحه و برادرش آن دو را كشتند سپس به روزگار حكومت عمر اسلام آورد ، مطالب روايت ابن قدامه در الاستيعاب ، ص 238 ، ج 2 و اسد الغابة ، ص 65 ، ج 3 و ترجمه تاريخ طبرى مرحوم پاينده ، ص 1684 و ترجمه اخبار الطوال ، ص 152 به صورت پراكنده آمده است .\r\n","page_name":" 126 ","page_number":126},
  {"content":"\r\n\r\n\r\nپادشاهان توبه‌كننده اين امت\r\n\r\n57 - ذو الكلاع\r\nمحمد بن احمد بن برّاء در كتاب الروضة با اسناد خود از قول مردى نقل مىكند كه مىگفته است :\r\nبه روزگار جاهلى قوم من مرا با هديه‌اى به حضور ذو الكلاع « 1 » گسيل داشتند ، يك سال بر در كاخ او منتظر ماندم و به او دسترسى نيافتم ، آنگاه از فراز قصر خويش لحظه‌اى آشكار شد ، هيچكس باقى نماند مگر اينكه به سجده افتاد ، و سپس فرمان داد هديه‌ام پذيرفته شود .\r\nهمين راوى گويد : پس از آن او را در اسلام ديدم كه سوار بر اسبى است و يك درهم گوشت خريده است و آن را بر فتراك اسب خود بسته است و اين ابيات را مىخواند .\r\n« اف بر اين دنيا كه چنين باشد و همه روز من از آن در آزارم ، چنان بودم كه اگر گفته مىشد پرنعمت‌ترين مردم از لحاظ زندگى و آسايش كيست ؟ گفته مىشد ، اين . سپس در قبال آن زندگى بدبختى نصيب من شد ، اى خوشا همين بدبختى خوشا » .\r\nابن دريد از رياشى ، از اصمعى نقل مىكند كه مىگفته است : پيامبر ( ص ) همراه جرير بن عبد اللّه نامه‌اى به ذو الكلاع كه از پادشاهان طوايف بود نوشت و فرستاد و او را به اسلام دعوت فرمود « 2 » ، كار ذو الكلاع چنان بالا گرفته بود كه ادعاى خدايى كرده بود و گروهى از او\r\n\r\n\r\n","description":"","footnote":"\r\n( 1 ) . درباره نام اصلى او چنين نوشته‌اند كه سميفيع بوده است او در جنگ صفين همراه معاويه بود و در آن جنگ كشته شد ؛ براى اطلاع بيشتر به اسد الغابة ، ص 143 ، ج 2 و ترجمه اخبار الطوال ، ص 221 مراجعه فرماييد .\r\n( 2 ) . متن اين نامه ضبط نشده است و در دست نيست ؛ به ترجمه وثائق ، ص 249 ، به قلم اين بنده مراجعه فرماييد .\r\n","page_name":" 127 ","page_number":127},
  {"content":"\r\n\r\nاطاعت مىكردند .\r\nپيامبر ( ص ) پيش از برگشتن جرير بن عبد اللّه رحلت فرمود ، ذو الكلاع همچنان بر حالت خود باقى بود و به روزگار حكومت عمر به اسلام رغبت كرد و همراه هشت هزار تن از بردگان خويش پيش عمر آمد و به دست او مسلمان شد و چهار هزار تن از بردگان خويش را آزاد كرد .\r\nعمر به او گفت : بردگان ديگرت را به من به فروش يك‌سوم بهاى آنان را همين‌جا مىپردازم و يك‌سوم آن را در يمن و يك‌سوم ديگر را در شام پرداخت خواهم كرد .\r\nذو الكلاع گفت : امروز را به من مهلت بده تا درباره آنچه گفتى بينديشم ، و چون به خانهء خود برگشت همگان را آزاد كرد .\r\nفرداى آن روز كه پيش عمر آمد ، عمر گفت : درباره آنچه گفتم چه انديشيدى ؟ گفت :\r\nخداوند براى آنان كارى را برگزيد كه براى من و ايشان بهتر از پيشنهاد تو بود ، عمر گفت : چه كارى ؟ ذو الكلاع گفت : آنان همگى در راه خدا آزاد شدند ، عمر گفت : اى ذو الكلاع به خدا سوگند كه چه نيكو و پسنديده كارى كردى .\r\nذو الكلاع گفت : اى امير المؤمنين ! مرا گناهى است كه گمان نمىكنم خداوند آن را بر من ببخشايد . عمر گفت : چه گناهى است ؟ گفت : مدتى خود را از كسانى كه مرا مىپرستيدند پوشيده داشتم سپس از جاى بلندى برايشان مشرف شدم بيش از صد هزار انسان براى من به سجده افتادند .\r\nعمر گفت : توبه با اخلاص و بازگشت به سوى خدا و ريشه‌كن ساختن گناه چون همراه مهربانى خداى آمرزنده شود اميد آمرزش خواهد بود كه خداوند متعال مىفرمايد : « از رحمت خدا نوميد مشويد » . « 3 »\r\n\r\n58 - عابد و دو برادرش\r\nشيخ ابو الفرج با اسناد خود از عبيد اللّه بن صدقة بن مرداس بكرى از قول پدرش براى ما نقل كرد كه مىگفته است :\r\nدر زمين بلندى به حدود انطابلس « 4 » سه قبر ديدم ، روى يكى از آن قبرها نوشته شده بود :\r\n\r\n\r\n","description":"","footnote":"\r\n( 3 ) . بخشى از آيه 53 سوره زمر .\r\n( 4 ) . شهرى ميان اسكندريه و برقه و هم گفته‌اند حاكم‌نشين برقه است ؛ به معجم البلدان ياقوت ، ص 353 ، ج 1 ، چاپ مصر ، 1906 ميلادى مراجعه فرماييد .\r\n","page_name":" 128 ","page_number":128},
  {"content":"\r\n\r\n« چگونه براى كسى كه مىداند خداى مردم بدون ترديد و ناچار از او بازخواست خواهد فرمود و داد ستم او را بر بندگان خواهد گرفت و در مقابل كارهاى خيرى كه انجام داده است او را پاداش خواهد داد ، زندگى لذت‌بخش باشد » .\r\nبر قبر دوم چنين نوشته شده بود :\r\n« براى كسى كه يقين دارد مرگ ناگهانى او را مىربايد ، و پادشاهى بزرگ و غرورش را از او سلب مىكند ، و سرانجام او را در خانه‌اى كه بايد در آن ساكن شود - گور - مسكن مىدهد چگونه ممكن است زندگى لذت‌بخش باشد » .\r\nبر گور سوم چنين نوشته شده بود :\r\n« براى كسى كه رهسپار گورى است كه آبشخورهاى آن جوانى را از ميان مىبرد و زيبايى چهره را با همه مواظبت بسرعت نابود مىسازد و پيكر و مفاصل او را مىپوساند ، چگونه زندگى ممكن است لذت‌بخش باشد » .\r\nآن هرسه گور يك اندازه برآمده و هموار بود ، گويد من به پيرمردى كه كنار او نشسته بودم گفتم : در اين دهكده شما چيز شگفتى ديدم ، پرسيد : چه ديدى ؟ داستان سه گور را براى او گفتم . گفت : داستان خودشان شگفت انگيزتر از داستان گورهاى ايشان است ، گفتم داستان آنان را براى من بگو و چنين گفت :\r\nايشان سه برادر بودند ، يكى اميرى همنشين پادشاه بود كه حكومت بر شهرها و سپهسالارى سپاهها را عهده‌دار مىشد ، ديگرى تاجرى توانگر كه همه ويژگانش فرمانبر او بودند ، و پارسايى كه براى خود خلوت‌نشين و سرگرم عبادت بود .\r\nگويد : و چون مرگ برادرى كه پارسا بود فرارسيد دو برادرش بر بالين او آمدند ، آن يكى كه از مصاحبان سلطان بود فرمانرواى اين منطقه ما بود ، عبد الملك بن مروان او را به فرمانروايى گماشته بود ، او ستمگرى سركش و سختگير بود .\r\nچون برادر پارسا مختصر شد آن دو او را گفتند : وصيت كن ، گفت : به خدا سوگند مرا مالى نيست كه درباره آن وصيت كنم و وامى به كسى ندارم كه براى پرداخت آن سفارش كنم ، و چيزى از دنيا باقى نمىگذارم كه آن را از خود سلب و به ديگرى واگذار كنم .\r\nآن برادر فرمانروا و قدرتمند گفت : اى برادر اموال من در اختيار توست به هرچه كه مىخواهى وصيت كن و هر دستورى كه دارى بگو و هرچه در نظرت هست به من اظهار كن و به هرچه مىخواهى عهد كن و بر عهده من بگذار ، او خاموش ماند ، برادر بازرگان گفت : اى برادر از بازرگانى و اموال من آگاهى ، شايد در دل خود آرزوى انجام كار خيرى داشته‌اى و\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nنتوانسته‌اى انجام دهى مگر اينكه مال در اختيارت مىبود اينك به هر كار خيرى كه دوست دارى فرمان بده تا برادرت آن را براى تو اجرا كند .\r\nدر اين هنگام پارسا روى به ايشان كرد و گفت : مرا به اموال شما نيازى نيست ، ولى عهدى با شما مىكنم با آن مخالفت نورزيد ، گفتند : بگو ، گفت : چون مردم مرا غسل دهيد و كفن كنيد و بر زمين بلندى به خاك سپاريد و روى گورم بنويسيد .\r\n« آن‌كس كه مىداند پروردگار مردم بدون ترديد و ناچار از او بازجست مىفرمايد ، و داد ستم او را بر بندگان از او بازمىستاند و او را در قبال كارهاى خيرى كه انجام داده است پاداش مىدهد ، چگونه ممكن است از زندگى لذت برد » .\r\nو چون اين كار را انجام داديد هرروز يك بار كنار گور من آييد شايد پند و عبرت بگيريد .\r\nگويد ، چون برادر پارسا مرد همان‌گونه انجام دادند ، برادر سپاهى او همراه سپاهيان خود سوار مىشد و كنار گور او درنگ مىكرد و فرود مىآمد و نوشتهء روى گور را مىخواند و مىگريست روز سوم همچنان همراه سپاهيان آمد و از مركوب خود پياده شد و بر شيوه معمول خود گريست و چون خواست برگردد بانگى سخت از درون گور شنيد كه نزديك بود قلب او شكافته شود .\r\nترسان و اندوهگين برگشت ، و چون شب فرارسيد برادر خويش را در خواب ديد و پرسيد : اى برادر اين بانگ ترس‌آور كه از گور تو شنيدم چه بود ؟ گفت : بانگ گرز آهنين بود و به من گفته شد ستمديده‌اى را ديدى و يارىاش ندادى .\r\nصبحگاهان اندوهگين برادر ديگر و ويژگان خود را فراخواند و گفت : چنين مىبينم كه برادرم از سفارشى كه كرد تا بر گورش چنان بنويسم هدفى جز اصلاح من نداشته است ، و من اينك شما را گواه مىگيرم كه ديگر هرگز ميان شما نخواهم ماند .\r\nگويد : او اميرى را رها كرد و به عبادت پيوست و چون موضوع را براى عبد الملك بن مروان نوشتند ، نوشت آزادش بگذاريد هركار مىخواهد انجام دهد ، او به كوهها و صحراها پناه برد تا آنكه در همين كوهستان در حالى كه همراه برخى از شبانان بود به بيمارى مرگ افتاد ، چون اين خبر به برادرش رسيد پيش او آمد و گفت : اى برادر ! وصيت نمىكنى ؟ گفت : به چه چيزى وصيت كنم مالى ندارم كه در آن‌باره وصيتى كنم ولى عهدى با تو مىكنم كه چون مردم گور مرا كنار گور برادرم قرار بده و روى گورم بنويس :\r\n« آن‌كس كه يقين دارد مرگ ناگهان او را فرومىگيرد و پادشاهى بزرگ و غرور و نخوت را از او بازمىستاند و او را در گورى كه بايد ساكن آن باشد سكونت مىدهد چگونه ممكن است از زندگى لذت برد » .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nپس از آن هم سه روز پياپى كنار گورم بيا و براى من دعا كن شايد خداوند بر من رحمت آورد .\r\nگويد : چون او مرد برادرش همان‌گونه رفتار كرد ، سومين روزى كه كنار گور او آمد و براى او دعا كرد و گريست همين كه خواست برگردد از گور بانگى سخت شنيد كه نزديك بود هوش از سرش بپرد ، نگران برگشت ، و چون شب فرارسيد برادر خود را در خواب ديد ، برادر بازرگان مىگويد : همين كه برادرم را در خواب ديدم به سويش دويدم و گفتم : اى برادر به ديدار ما آمده‌اى ؟ گفت : اى برادر هيهات كه دورى راه چنان است كه براى ديدار راهى نيست و اين ديار ما را سخت پاىبند كرده است ، گفتم : اى برادر چگونه‌اى ؟ گفت : خوبم و توبه جامع همه نيكىهاست ، پرسيدم : چگونه ؟ گفت : همراه پيشوايان نكوكارم ، پرسيدم : چه كارى از كارها را فرمان مىدهى - براى آنجا چه چيزى سودبخش است - گفت : هركس چيزى از دنيا پيشاپيش فرستاده باشد آن را اينجا مىيابد ، اينك توانگرى خويش را پيش از بينوايى خود غنيمت شمار ! گويد : آن برادر بازرگان هم از دنيا كرانه گرفت و خويشتن را از آن بيرون كشيد ، اموال و املاك خود را انفاق كرد و به اطاعت خداوند متعال روى آورد ، او پسرى نيكوسيرت و صورت داشت كه جوانى برومند بود و به بازرگانى روى آورد و در آن به كمال رسيد و چون مرگ پدرش فرارسيد گفت : پدرجان ! آيا وصيت نمىكنى ؟ گفت : پسرم پدرت را مالى نيست كه در آن‌باره وصيت كند ولى عهدى با تو مىكنم آن را انجام بده ، چون مردم مرا كنار عموهايت به خاك بسپار و بر گور من اين دو بيت را بنويس .\r\n« براى كسى كه به سوى گورى مىرود كه منازل آن جوانى را كهنه و فرسوده مىسازد و با سرعت زيبايى چهره را پس از سلامت از ميان مىبرد و پيكرش و مفاصل او را مىپوساند چه جاى لذت از زندگى است » .\r\nجوان همان‌گونه رفتار كرد و چون روز سوم فرارسيد از گور پدرش آوايى شنيد كه موى بر بدنش راست شد و رنگ چهره‌اش پريد ، و در حالى كه از بيم و اندوه تب برآورده بود به خانه خود برگشت ، شب پدرش به خواب او آمد و گفت : پسرجان تو پس از اندك روزگارى پيش ما خواهى بود و كار مرگ و رستاخيز نزديك‌تر از اين است آماده سفر خويش شو و براى كوچ كردن كارسازى كن و زاد و توشه خود را از منزلى كه سرانجام از آن كوچ خواهى كرد براى منزلى كه جاودانه در آن خواهى بود فراهم ساز و به آنچه كه فريب خوردگان پيش از تو بر آن فريفته شده‌اند فريفته مشو ، كه با آرزوهاى دراز از كار آخرت خويش كوتاهى كردند و به گاه مرگ سخت پشيمان شدند و بر تباه ساختن عمر اندوه خوردند و نه پشيمانى هنگام مرگ آنان را\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nسودى بخشيد و نه اندوه بر كوتاهى آنان را از گرفتارىهاى فريب‌خوردگان رهايى داد ، پسركم شتاب كن شتاب ، شتاب .\r\nعبيد اللّه بن صدقه « 5 » مىگويد : پيرمردى كه اين حديث را براى من نقل كرد مىگفت :\r\nبامداد شبى كه اين جوان آن خواب را ديده بود پيش او رفتم . و او آن را براى ما نقل كرد و گفت :\r\nكار همان‌گونه است كه پدرم گفته است و مرگ بر سر من سايه انداخته است ، و شروع به انفاق مال خود كرد و وامهاى خود را پرداخت و از شركاء و كسانى كه با آنان معامله داشت حلال بود طلبيد و پيش آنان مىرفت و سلام مىداد و از آنان وداع مىكرد و آنان با او وداع مىكردند همچون كسى كه منتظر كارى است كه به او وعده كرده‌اند .\r\nآن جوان مىگفت : پدرم سه بار گفته است بشتاب و اين سه بار يا نشانه سه ساعت است كه گذشته است و در آن مرگ من واقع نشده است يا نشان سه شبانروز است و از كجا كه من به اين سه شبانروز برسم ، يا سه ماه است كه خيال نمىكنم آن را درك كنم يا سه سال كه هرگز دوست ندارم چنان باشد . گويد : او همواره در سه شبانروزى كه مىپنداشت اموالش را صدقه مىداد و مىبخشيد و تقسيم مىكرد در آخر روز سوم زن و فرزندانش را جمع كرد و با آنان بدرود گفت و سلام داد و روى به قبله دراز كشيد آخرين نفس خويش را كشيد و خود چشمهايش را بست و شهادت بر زبان آورد و درگذشت خدايش رحمت كناد .\r\nگويد : روزگارانى دراز مردم از ديگر شهرها به زيارت گورش مىآمدند و بر او درود مىفرستادند .\r\n\r\n59 - پادشاهى از پادشاهان بصره\r\nمبارك بن على با اسناد خود از عباد بن عباد مهلّبى « 6 » براى ما نقل كرد كه مىگفته است :\r\n\r\n\r\n","description":"","footnote":"\r\n( 5 ) . ظاهرا عبد اللّه بن صدقه درست است كه ذهبى در ميزان الاعتدال ، ص 447 ، ج 2 ، ذيل شماره 4387 از او نام برده است .\r\n( 6 ) . عباد بن عباد بن حبيب بن مهلب كه به عتكى و مهلبى معروف است از محدثان و حافظان بزرگ قرن دوم هجرى و درگذشته به سال 181 هجرى است . ذهبى در ميزان الاعتدال ، ص 367 ، ج 2 و تذكرة الحفاظ ، ص 240 ، ج 1 درباره او سخن گفته است و او را از مشاهير علماى بصره دانسته است .\r\n","page_name":" 132 ","page_number":132},
  {"content":"\r\n\r\nپادشاهى از پادشاهان بصره نخست به پارسايى پرداخت و سپس به دنيا و پادشاهى گرايش پيدا كرد و براى خود خانه‌اى استوار ساخت و فرمان داد براى او آن را فرش و تزيين كنند و آماده و آراسته شد ، آنگاه خوراكى فراهم ساخت و مردم را دعوت كرد ايشان آمدند و خوردند و آشاميدند و به ساختمان او نگريستند و آن را بسيار پسنديدند و براى او دعا كردند و رفتند .\r\nچند روزى بدين‌گونه گذشت تا از كار مردم فارغ شد ، آنگاه خود و تنى چند از ويژگانش نشستند ، پادشاه گفت : شادى مرا از اين خانه ديديد با خود گفته و انديشيده‌ام كه براى هريك از پسرانم چنين خانه‌اى بسازم ، شما چند روزى پيش من بمانيد كه از سخن شما بهره‌مند شوم و در مورد نيت خود با شما رايزنى كنم . آنان چند روزى پيش او ماندند و به لهو و لعب پرداختند و امير با ايشان رايزنى مىكرد كه براى پسرانش چگونه خانه بسازد و خود چه نظرى دارد .\r\nشبى همچنان‌كه به لهو و لعب سرگرم بودند ، ناگاه صداى كسى را از دورترين نقطه خانه شنيدند كه اين ابيات را مىخواند .\r\n« اى بناكننده‌اى كه مرگ خود را فراموش كرده است ، اين‌همه آرزو مبند كه بدون ترديد مرگ مقدر و نبشته است .\r\nبر همه مردمان چه شاد شوند و چه اندوهگين مرگ مقدر است و بر آرزومندان فرامىرسد .\r\nخانه‌هايى را كه تو ساكن آن نخواهى بود مساز و به زهد و پارسايى برگرد شايد گناه آمرزيده شود » .\r\nگويد امير و يارانش از آنچه شنيدند سخت به بيم افتادند و ترسيدند ، امير به ياران خود گفت : آيا آنچه من شنيدم شما هم شنيديد ؟ گفتند : آرى ، گفت : آيا شما هم همين حالى را كه من احساس مىكنم احساس مىكنيد ؟ پرسيدند : تو چه احساس مىكنى ؟ گفت : به خدا سوگند گرفتگى در دل خود احساس مىكنم و آن را چيزى جز نشان مرگ نمىبينم ، آنان گفتند هرگز كه نشان زندگى و سلامت است .\r\nگويد : امير گريست و سپس روى به ياران خود كرد و گفت : شما برادران و دوستان من هستيد ، مرا پيش شما چه منزلتى است ؟ گفتند : هر فرمانى كه دوست دارى بده ، امير نخست دستور داد شرابها را بر زمين ريختند و ابزار لهو و لعب را بيرون بردند . آنگاه عرضه داشت :\r\nپروردگارا من تو و همه بندگانت را كه اينجا حاضرند گواه مىگيرم كه از همه گناهانم به پيشگاه\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nتو توبه مىكنم و از آنچه كه به روزگار مهلت خود قصور كردم پشيمانم ، و از پيشگاهت مسألت دارم مرا ببخشى و نعمت خود را بر من با بازگشت به فرمانبردارى تمام فرمايى و اگر مرا پيش خود فرومىگيرى به فضل و رحمت خود گناهانم را بيامرزى . و درد او شدت يافت و همواره مىگفت ، اين مرگ است به خدا سوگند كه مرگ است تا جانش برآمد ، فقيهان بر اين پندارند كه او با توبه پذيرفته شده درگذشته است .\r\n\r\n60 - پادشاهى از پادشاهان بصره و كنيزكش\r\nاز مالك بن دنيار « 7 » كه خدايش رحمت كناد چنين نقل است كه :\r\nروزى در كوچه‌هاى بصره پياده مىرفته است ، به كنيزكى از كنيزكان پادشاه برخورده است كه سواره و همراه خدمتكاران در حركت بوده است .\r\nمالك چون او را ديد بانگ برداشت كه : اى كنيزك آيا صاحب و سرورت ترا مىفروشد ؟\r\nكنيزك گفت : بر فرض كه بفروشد كسى مثل تو مىتواند مرا خريدارى كند ؟ گفت : آرى و بهتر از ترا مىتوانم خريدارى كنم ، كنيزك خنديد و فرمان داد مالك را سوار كنند و به خانه او بياورند .\r\nمالك را بردند ، كنيزك وارد شد و به سرور خويش خبر داد كه بخنديد و فرمان داد مالك را پيش او بياورند . چون مالك درآمد هيبتى از او بر دل امير افتاد و پرسيد : نياز تو چيست ؟ گفت : اين كنيزك خود را به من به فروش ، پرسيد : آيا ياراى پرداخت بهاى او را دارى ؟ گفت : ارزش اين كنيز در نظر من دو هسته خرماى كرم افتاده است ! همگان خنديدند و گفتند : چگونه ارزش او در نظر تو چنين است ؟ گفت : از بسيارى عيبها كه در اوست ، پرسيدند : عيبهاى او چيست ؟ گفت : اگر به خود عطر نسايد گنديده مىشود و اگر مسواك نزند دهانش بدبو مىشود و اگر شانه و روغن به موى خود نزند موهايش ژوليده و آكنده از شپش مىشود و اگر زنده بماند به فاصله اندكى شكسته و فرتوت مىگردد ، گرفتار خون حيض و ادرار و پليدىهاى فراوان ديگر است ، شايد هم ترا دوست نداشته باشد مگر براى خودش و محبتى به تو ارزانى ندارد مگر براى اينكه از تو نعمت به او مىرسد ، به عهد تو وفادار و در دوستى تو راست‌گفتار نيست ، هركس پس از تو صاحب او شود او را هم همچون تو خواهد ديد .\r\n\r\n\r\n","description":"","footnote":"\r\n( 7 ) . از پارسايان و محدثان و سرآمدان صوفيه در نيمه اول قرن دوم هجرى كه ابن خلكان درگذشت او را به سال 131 نوشته است به وفيات الاعيان ، ص 287 ، ج 3 ، چاپ محمد محيى الدين عبد الحميد و تذكرة الاولياء عطّار ، صفحات 54 / 48 ، چاپ مرحوم قزوينى مراجعه فرماييد .\r\n","page_name":" 134 ","page_number":134},
  {"content":"\r\n\r\nمن بدون ارزشى كه تو براى كنيزك خود مطالبه كردى كنيزى را به چنگ مىآورم كه از چكيده كافور آفريده شده است ، هر آب تلخ و شور كه با آب دهان او آميخته شود خوشبو و گوارا مىشود ، و اگر مرده‌اى را با گفتار او فراخوانند پاسخ مىدهد ، اگر مچ دستش در برابر خورشيد آشكار شود خورشيد تاريك مىشود و اگر در شب آشكار شود شب از پرتوش درخشان مىشود ، اگر با زيورهاى خود روياروى آفاق بايستد همه آفاق آراسته مىشود ، ميان باغهاى زعفران و مشك پرورش يافته است و به انواع نعمت‌ها در ايستاده است و با آب تسنيم - آبى كه در بهشت روان است - تغذيه شده است ، هرگز خلاف عهد نمىكند و دوستى خود را دگرگون نمىسازد ، تو خود بگو كداميك سزاوارتر به گرانى ارزش است ؟ امير گفت : كجاست آنكه تو توصيف كردى ، گفت : چنين كنيزى موجود است و بهاى آن هم فراهم است و براى خواستگارى و گفتگو نزديك است ، امير گفت : خدايت رحمت كناد بهاى او چيست ؟ مالك گفت : آسان و اندك ، اينكه در شب ساعتى فراغت جويى و خالصانه براى خداى خود دو ركعت نماز گزارى ، و اينكه چون خوراكت را پيش تو نهند از همسايه گرسنه خود يادآورى و خداى را بر شهوت خود ترجيح دهى و اينكه از راه سنگى يا كثافتى را بر طرف كنى و روزگار خود را براى رسيدن به داد ديگر سپرى سازى و همت خود را از خانه غفلت فراتر دارى در دنيا به عزت قناعت زندگى كنى و فردا ايمن و در زينهارى به جايگاه كرامت رسى و جاودانه به بهشت درآيى .\r\nامير گفت : اى كنيزك ! آيا آنچه را كه اين شيخ ما گفت شنيدى ؟ گفت : آرى ، گفت : آيا راست است يا دروغ ؟ كنيزك گفت : درست گفت و نيكى كرد و پند آموخت .\r\nامير گفت : در اين صورت تو در راه خدا آزادى و فلان آب و ملك وقف براى توست ، و اين خانه و آنچه در آن است همراه همه اموال من وقف در راه خداوند است ، آنگاه دست دراز كرد و پرده‌اى مويين و خشن را كه بر يكى از درهاى خانه‌اش آويخته بود كشيد و برداشت و همه جامه‌هاى خويش را بيرون آورد و همان پرده را به خود پوشاند . در اين هنگام كنيزك گفت : اى سرور من پس از تو عيشى نخواهد بود او هم جامه‌هاى خويش را بيرون آورد و جامه‌اى خشن پوشيد و همراه او بيرون آمد .\r\nمالك بن دينار آن دو را بدرود گفت و براى ايشان دعا كرد و او به راهى رفت و آن دو به راهى ، و هردو چندان به عبادت پرداختند تا مرگ فرارسيد و آنان را در حال عبادت از اين جهان منتقل كرد ، رحمت خدا بر آن دو باد .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nامّ البنين دختر عبد العزيز بن مروان\r\nابو الفتح محمد بن عبد الباقى « 8 » با سلسله اسناد خود از هيثم بن عدى « 9 » از مروان بن محمد « 10 » براى ما نقل كرد كه مىگفته است : عزّه معشوق كثيّر « 11 » پيش ام البنين دختر عبد العزيز بن مروان رفت - يعنى خواهر عمر بن عبد العزيز - ام البنين به او گفت : معنى اين شعر كثيّر چيست كه مىگويد :\r\n « قضى كلّ ذى دين علمت غريمها * و عزّة ممطول معنّى غريمها » \r\n« تا آنجا كه مىدانم هر وام‌دارى وام خويش را به طلبكار خود پرداخته است و حال آنكه عزّة امروز و فردا مىكند و طلبكار او در رنج و سختى است » .\r\nاين وام چيست كه او سخن از آن مىگويد ؟ عزّه گفت : مرا از توضيح معاف دار ، ام البنين گفت : ناگزير بايد آن را به من بگويى ، عزّه گفت : بوسه‌اى به او وعده داده بودم . هنگامى كه آمد تا به وعده خويش وفا كنم بهانه آوردم و وفا نكردم ، ام البنين « 12 » گفت : وفا كن گناهش بر گردن من . « 13 »\r\nگويد : ام البنين سپس به خود بازگشت و استغفار كرد و براى كفاره و جبران اين سخن خود چهل برده آزاد كرد و هرگاه اين موضوع را به ياد مىآورد چندان مىگريست كه روبندش\r\n\r\n\r\n","description":"","footnote":"\r\n( 8 ) . يعنى مجمّعى درگذشته به سال 571 هجرى از ادبا و فضلاى بزرگ ، كه پيش از اين در پاورقىها معرفى شد به الاعلام زركلى ، ص 54 ، ج 7 مراجعه فرماييد .\r\n( 9 ) . هيثم از محدثان قرن دوم و آغاز قرن سوم كه در نود و سه سالگى به سال 207 هجرى درگذشته است ، به شماره 9311 ميزان الاعتدال ذهبى ، ص 324 ، ج 4 مراجعه فرماييد .\r\n( 10 ) . مروان بن محمد : آخرين خليفه اموى - مروانى - درگذشته به سال 132 هجرى در منطقه بوصير مصر ، شرح حال و گرفتاريهاى او در بيشتر منابع به صورت مفصل آمده است ، به ترجمه نهاية الارب ، صفحات 421 / 397 ، ج 6 ، به قلم اين بنده ، تهران 1364 ش ، اميركبير مراجعه فرماييد .\r\n( 11 ) . از شاعران بزرگ دهه‌هاى آخر قرن اول و آغاز قرن دوم و درگذشته به سال 105 هجرى كه شرح حالش در بيشتر منابع آمده است ؛ براى نمونه به الشعر و الشعراء ابن قتيبه ، صفحات 423 / 410 ، چاپ 1969 بيروت مراجعه فرماييد .\r\n( 12 ) . ام البنين همسر عبد الملك مروانى است و از زنان اديب و شعرشناس بوده است ؛ براى اطلاع بيشتر از شرح حال او به اعلام النساء عمر رضا كحاله ، ص 150 ، ج 1 مراجعه فرماييد .\r\n( 13 ) . تا اين جاى داستان در غالب كتابهاى ادبى كهن آمده است ؛ مثلا به الاغانى ، ص 27 ، ج 9 ، چاپ دار الكتب و به الشعر و الشعراء ابن قتيبة ، ص 417 و به العقد الفريد ، ص 141 ، ج 6 ، چاپ 1967 مصر مراجعه فرماييد .\r\n","page_name":" 136 ","page_number":136},
  {"content":"\r\n\r\nخيس مىشد و مىگفت : اى كاش لال مىبودم و چنين سخنى نمىگفتم ، و چندان عبادت كرد كه از شدت آن به روزگار خويش شهره شد .\r\nاو از بستر پادشاهى كناره گرفت . همه شب را شب‌زنده‌دار بود و هر جمعه سوارى را به هزينه خود بر اسبى به راه خدا به جهاد مىفرستاد ، به زنان پارسا پيام مىفرستاد كه پيش او جمع شوند و با او گفتگو كنند و به آنان مىگفت : سخن شما را دوست مىدارم ولى چون براى نماز برمىخيزم از شما غافل مىشوم ، او مىگفت : بخيل واقعى بدبختى است كه از بهشت بر خويش بخل ورزد و مىگفت : براى هر انسانى همتى قرار داده شده است همت من در بذل و بخشش است و به خدا سوگند كه بخشش و پيوند در راه خدا براى من خوشتر از خوراك گوارا براى گرسنه و خوشتر از آب سرد بر تشنه است و مگر به خير جز با كار نيك انجام دادن مىتوان رسيد ؟ او تا هنگام مرگ بر روشى پسنديده بود ، خدايش رحمت كناد .\r\n\r\n62 - هشام بن عبد الملك\r\nاز محمد بن عبد الرحمان هاشمى ، از پدرش از سليمان بن خالد نقل شده است كه :\r\nبراى هشام بن عبد الملك توصيف دوشيزه‌اى بسيار با كمال و جمال را كردند كه از قاريان كتاب خداى عز و جل و از راويان اشعار و با فرهنگ و ادب است و به يكى از پيرزنان كوفه تعلق دارد ، هشام فرمان داد همراه خدمتكارى به حاكم كوفه نامه فرستند كه آن دوشيزه را با رضايت صاحبش براى او خريدارى كند و با شتاب او را گسيل دارد .\r\nچون اين نامه به حاكم كوفه رسيد ، پيش آن پيرزن فرستاد و كنيزك را به دويست هزار درهم و نخلستانى كه حاصل آن پانصد مثقال بود خريد و او را پيش هشام گسيل داشت . هشام براى او ساختمان و ايوان بلندى را مخصوص كرد و او را همراه زنان خدمتگزار در آن سكونت داد و دستور داد انواع لباسهاى فاخر و زيور و فرش و بستر گرانبها براى او فراهم آوردند .\r\nيك روز كه هشام در ايوانى كه بر همه جا مشرف بود و انواع فرش و بوهاى خوش به كار برده بودند همراه او نشسته بود و درباره اخبار ظريف و آثار بليغ گفتگو مىكردند و هشام را شادى افزوده و مسرتش كامل شده بود ناگاه هياهويى شنيدند ، هشام از بالا نگريست ، جنازه‌اى را ديد كه همراه آن گروهى از مردم بودند ، نخست مردان و در پى آنان زنان كه فرياد به شيون برداشته بودند و در آن ميان زنى بانگ برداشته بود و مىگفت : پدرجان كه ترا بر مركب چوبين مىبرند و در ديار خاموشان تنها در گور مىنهند و در لحد غريب مىنهند ، اى كسى كه ترا بر دوش مىبرند اى كاش مىدانستم آيا از آنانى هستى كه به اين حمل‌كنندگان خود مىگويى مرا\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nشتابان ببريد يا از كسانى هستى كه به آنان سوگند مىدهى مرا برگردانيد ، به كجا مىبريدم ؟\r\nگويد : چشمهاى هشام به اشك نشست و از خوشى خود بازايستاد و شروع به گفتن اين جمله كرد كه « مرگ بسنده‌تر واعظ است » .\r\nغضيض « 14 » هم گفت : نداى اين زن رشته‌هاى دلم را بريد ، هشام گفت : كار سخت و جدى است . آنگاه خادم را فراخواند و از ايوان فرود آمد و رفت .\r\nغضيض همانجا خوابيد ، كسى در خواب او آمد و به او گفت : تويى كه شيفته به زيبايى خود و سرگرم به ناز و عشوه خويشتنى ، در آن هنگام كه در شيپور رستاخيز دميده شود و گورها شكافته گردد و از آن براى رستخيز بيرون آيند و نتيجه كارهايى را كه پيشاپيش فرستاده‌اند ببينند چگونه خواهى بود ؟\r\nاو ترسان از خواب پريد و از مستى بدر آمد ، يكى از خدمتكاران خويش را فراخواند تا براى او آب آورد و خود را شست و تمام لباس و زيور خود را بيرون آورد ، تن‌پوشى مويين بر تن كرد و كمر خود را با رشته‌اى استوار بست و جوالى بر گردن افكند و عصايى در دست گرفت و ناگاه به مجلس هشام درآمد ، هشام او را نشناخت ، او بانگ برداشت كه من غضيض كنيز توام ، بيم‌دهنده‌اى فرارسيدم كه بيم او سراپاى گوش وجودم را درهم كوبيد ، تو هم كه خواسته و بهره خويش را از من گرفته‌اى ، اينك آمده‌ام تا مرا از قيد بندگى دنيا آزاد فرمايى ، هشام گفت : چه فاصله‌اى ميان اين حالت و آن حال كه سرگرم شادى بودى پديد آمده است ، برو كه تو در راه خداوند متعال آزادى ، آهنگ كجا دارى ؟ گفت : آهنگ بيت الحرام دارم ، هشام گفت : برو كه هيچكس را بر تو اعتراضى نخواهد بود .\r\nاو در حال پارسايى از دار الخلافة - دمشق - بيرون شد و رغبت به آخرت كرد و به راه خود ادامه داد تا به مكه رسيد و آنجا مجاور شد . همه روز را روزه و همه شب را در حال قيام و عبادت بود و براى روزى خود دوك‌ريسى مىكرد ، شبانگاه نخست به طواف مىپرداخت و سپس به حجر اسماعيل مىرفت و عرضه مىداشت : اى گنجينه و اندوخته من ! تو خود همه ساز و برگ منى ، پروردگارا اميدم را مبر و مرا به آرزويم برسان و فرجام مرا نيكو قرار ده و بخشش خود را به من فراوان فرماى .\r\nاو همچنان همواره در كوشش به بندگى و عبادت بود تا آنكه گذشت شب و روز زيبايى\r\n\r\n\r\n","description":"","footnote":"\r\n( 14 ) . يكى از معانى غضيض ، طرفه و تر و تازه و شاداب است و ظاهرا نام اصلى اين زن است يا نامى است كه هشام بر او نهاده است .\r\n","page_name":" 138 ","page_number":138},
  {"content":"\r\n\r\nچهره و پوستش را دگرگون ساخت و بسيارى برپايى پيكرش را نزار و گريستن بسيار چشمهايش را فرسود و چرخش دوك سر انگشت‌هايش را زخم كرد ، تا آنكه درگذشت رحمت خدا بر آن بانو باد . « 15 »\r\n\r\n63 - امير حميد بن جابر\r\nابو الفتح محمد بن عبد الباقى با اسناد خود از ابراهيم بن بشّار « 16 » براى ما روايت كرد كه مىگفته است :\r\nروزى همراه ابراهيم ادهم « 17 » از صحرايى مىگذشتيم ، به گورى كه از زمين برآمده بود رسيديم ، ابراهيم ادهم براى صاحب آن گور رحمت طلبيد و گريست ، من گفتم : اين گور كيست ؟\r\nگفت : گور حميد بن جابر « 18 » است كه امير شهرهاى اين منطقه بود ، و غوطه‌ور درياهاى دنيا بود كه خداوندش او را رهايى داد و از آن گرداب بيرون كشيد .\r\nابراهيم ادهم به من گفت : مرا چنين خبر رسيده است كه او روزى به چيزى از لهو و لعب دنيا و پادشاهى و غرور و فتنه آن شاد شد ، سپس در همان مجلس همراه يكى از ويژگان خود خوابيد ، در خواب مردى را ديد كه نامه‌اى در دست دارد و بر بالين او ايستاده است ، نامه را به او داد و در آن با زر چنين نوشته بود :\r\nفانى را بر باقى رجحان منه ، و به پادشاهى و قدرت و چيرگى و خدمتگزاران و بردگان و خوشىها و شهوتهاى خويش غره مباش ، آرى آنچه تو سرگرم آنى گرانقدر و پسنديده است به شرط آنكه نابودشونده نبود ، و اين پادشاهى است به شرط آنكه پس از آن هلاك نمىبود ، و شادى و خوشى است به شرط آنكه لهو و فريب نمىبود ، آرى خوش روز و روزگارى است به\r\n\r\n\r\n","description":"","footnote":"\r\n( 15 ) . درست است كه در اين داستان بر فرض صحت هشام بن عبد الملك سفاك را سهمى هست ، ولى نمىدانم عناوين داستانها از خود ابن قدامه مقدسى است يا استاد جرج مقدسى برگزيده‌اند ، به هرحال نوعى كم‌توجهى در اين عنوان ديده مىشود شايد هم كلمهء كنيز از عنوان در چاپ حذف شده است .\r\n( 16 ) . به شرح حال او دسترسى پيدا نكردم در ترجمه رساله قشيريه ، ص 25 ، چاپ استاد فقيد بديع الزمان فروزان‌فر ، نام او آمده است كه خدمتكار ابراهيم ادهم بوده است .\r\n( 17 ) . توانگرزاده و زاهد مشهور قرن دوم هجرى و درگذشته به سال 160 كه در همه منابع صوفيه نام و آثار او آمده است ، ابو نعيم شرح حال او را به تفصيل در حلية الاولياء ، صفحات 400 / 367 ، ج 7 و 58 / 3 ، ج 8 ، بيروت 1407 ق و عطار در تذكرة الاولياء ، صفحات 105 / 87 آورده‌اند .\r\n( 18 ) . از اميران گمنام منطقه‌اى است كه به نامش در معجم الاسرات الحاكمه زامباور برنخوردم .\r\n","page_name":" 139 ","page_number":139},
  {"content":"\r\n\r\nشرط آنكه به فرداى آن اعتماد مىبود ، اينك به فرمان خدا بشتاب كه خداوند متعال فرموده است .\r\n « سارِعُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُهَا السَّماواتُ وَ الْأَرْضُ أُعِدَّتْ لِلْمُتَّقِينَ » .  « 19 »\r\n« پيشى گيريد به آمرزشى از پروردگارتان و بهشتى كه پهنه آن آسمانها و زمين است و براى پرهيزگاران فراهم شده است » .\r\nگويد : حميد بن جابر ترسان بيدار شد و گفت : اين تنبيه و موعظتى از سوى خداى عز و جل است و از پادشاهى كناره گرفت و كسى از جاى او آگاه نشد .\r\nاو آهنگ اين كوه كرد و در آن به عبادت پرداخت ، و چون داستان او به من رسيد و كار او را براى من گفتند پيش او رفتم ، او آغاز كار خود را براى من گفت و من آغاز كار خود را براى او گفتم ، و همواره پيش او مىآمدم تا درگذشت و اينجا به خاك سپرده شد و اين گور اوست خدايش رحمت كناد . « 20 »\r\n\r\n64 - ابراهيم بن ادهم و بيم‌دهنده پوشيده او\r\nو همچنين محمد بن اسحاق سرّاج « 21 » از ابراهيم بن بشار خدمتگزار ابراهيم ادهم نقل مىكند كه مىگفته است :\r\nبه ابراهيم ادهم گفتم : آغاز كار تو چگونه بوده است ؟ گفت : پدرم از مردم بلخ و از اميران خراسان بود و شكار را محبوب ما قرار داده بود .\r\nروزى سوار بر اسب خود و همراه سگم بيرون آمدم ، ناگاه خرگوش يا روباهى خيز برداشت ، من اسب را به تاخت درآوردم ، از پى خود ندايى شنيدم كه مىگويد : براى اين آفريده و به اين كار فرمان داده نشده‌اى ! من ايستادم و به چپ و راست نگريستم و هيچكس نديدم ، گفتم خدا شيطان را لعنت كند و دوباره اسب را به تاخت درآوردم ، اين‌بار همان ندا را بلندتر شنيدم كه : اى ابراهيم ! بدين منظور آفريده نشده‌اى و به اين كار فرمانت نداده‌اند ، من ايستادم و با\r\n\r\n\r\n","description":"","footnote":"\r\n( 19 ) . آيه 133 سوره آل عمران .\r\n( 20 ) . حافظ ابو نعيم اصفهانى درگذشته به سال 430 هجرى اين داستان را در حلية الاولياء ، ص 33 ، ج 8 ، چاپ بيروت ، 1407 ق آورده است .\r\n( 21 ) . محمد بن اسحاق ثقفى سراج كه به زين ساختن اشتغال داشته است متولد به سال 216 و درگذشته به سال 313 هجرى قمرى است ، اصل او از نيشابور و از مشايخ و حافظان حديث خراسان است ، شرح حالش به تفصيل در تاريخ بغداد ، ص 248 ، ج 1 آمده است .\r\n","page_name":" 140 ","page_number":140},
  {"content":"\r\n\r\nدقت به چپ و راست نگريستم و هيچكس نديدم ، گفتم خدا شيطان را لعنت كند و باز اسب خويش را به تاخت درآوردم ، اين‌بار از دهانه زين خود همان ندا را شنيدم كه اى ابراهيم براى اين كار آفريده نشده‌اى و به اين كار مأمور نيستى ! ايستادم و گفتم : بيدار ساختى بيدار ، بيم‌دهنده از سوى پروردگار جهانيان به سوى من آمده است به خدا سوگند تا آنگاه كه خداوندم مرا يارى دهد از اين پس گناه و سرپيچى نخواهم كرد .\r\nپيش اهل خود برگشتم ، سپس پيش يكى از شبانان پدرم رفتم جبه و عبايى - پشمينه - از او گرفتم و جامه‌هاى خويش را به او دادم ، و آهنگ عراق كردم ، پستى و بلندىها را پيمودم تا آنكه به عراق رسيدم ، چند روزى در آن كارگرى كردم ولى روزى حلال پاكيزه فراهم نبود .\r\nاز يكى از مشايخ پرسيدم ، گفت : اگر روزى حلال مىخواهى به شام برو ، من به شام رفتم و سپس به شهرى كه منصوره نام داشت و همان مصيّصة « 22 » است رفتم ، چند روزى كار كردم چيز حلالى براى من فراهم نشد . از يكى از مشايخ پرسيدم ، گفت : اگر روزى حلال و پاك مىخواهى بايد به طرسوس « 23 » به روى كه در آن كارهاى حلال بسيار است . من آهنگ طرسوس كردم چند روزى را به درو كردن و نگريستن به باغها سپرى كردم ، روزى كه بر ساحل دريا نشسته بودم مردى آمد و مرا براى نگهبانى باغى اجير كرد و روزگارى در آن باغ نگهبانى مىكردم . تا آنكه روزى همراه يارانش به باغ آمد و در جايگاه خود نشست و فرياد كشيد : نگهبان كجايى ؟ گفتم :\r\nنگهبان منم ، گفت : برو بزرگترين و گواراترين و شيرين‌ترين انار را بياور ، من رفتم بزرگترين انار را آوردم آن را گرفت و شكست ، ترش بود ، گفت : اى نگهبان تو روزگارى است كه در باغ ما زندگى مىكنى از ميوه‌ها و انارهاى ما مىخورى و هنوز شيرين را از ترش نمىشناسى ؟\r\nگفتم : به خدا سوگند من چيزى از ميوه‌هاى تو نخورده‌ام و ترش را از شيرين نمىشناسم ، او به ياران خود اشاره كرد كه سخن اين را مىشنويد ؟ و به من گفت : خيال مىكنى اگر ابراهيم ادهم مىبودى بيش از اين رفتار مىكردى ؟ او برگشت ، فرداى آن روز نشانىهاى مرا در مسجد داده بود ، يكى از مردم مرا شناخته بود ، او همراه گروهى بسيار از مردم به سوى باغ آمد و چون من او را ديدم كه همراه مردم مىآيد پشت درختى پنهان شدم و چون جمعيت وارد باغ شدند من خود را ميان آنان افكندم و گريختم ، و اين آغاز كار من بود كه از طرسوس بيرون آمدم\r\n\r\n\r\n","description":"","footnote":"\r\n( 22 ) . شهرى در شام كه چون آن را منصور عباسى ساخته است به منصور هم معروف است ، شهرى است پر نعمت و خوش‌آب‌وهوا ؛ به ترجمه تقويم البلدان ، ص 272 ، به قلم استاد عبد المحمد آيتى مراجعه فرماييد .\r\n( 23 ) . شهرى بر ساحل مديترانه و بسيار سبز و خرم به همان كتاب ، ص 269 مراجعه شود .\r\n","page_name":" 141 ","page_number":141},
  {"content":"\r\n\r\nو به شهرهاى كويرى رو كردم . « 24 »\r\n\r\n65 - ابراهيم بن ادهم و شيخ حج‌گزار\r\nابراهيم بن زياد مقرىء ، از عبد اللّه بن فرج نقل مىكند كه مىگفته است : ابراهيم بن ادهم درباره آغاز كار خويش براى من چنين بيان كرد :\r\nروزى در ايوان كاخ خويش كه مشرف به راه بود نشسته بودم ، روزى سخت گرم بود ، پيرمردى كه قطيفه‌هاى فرسوده بر تن داشت آمد و براى استراحت در سايه كاخ نشست ، من به خدمتگزار گفتم : پيش اين پير برو و سلام مرا به او برسان و از او تقاضا كن پيش ما آيد كه سراپاى دلم را تصرف كرد . خدمتگزار پيش او رفت و شيخ برخاست و همراه او پيش من آمد سلام داد پاسخش دادم و از آمدنش شاد شدم و او را كنار خود نشاندم و بر او خوردنى عرضه داشتم از خوردن خوددارى كرد ، از او پرسيدم : از كجا آمده‌اى ؟ گفت : از فرارود - ماوراء النهر .\r\nپرسيدم : آهنگ كجا دارى ؟ گفت : اگر خداوند متعال اراده فرمايد آهنگ حج گزاردن دارم ، آن روز ، روز نخست يا دوم ماه ذى حجه بود ، پرسيدم : در اين هنگام ؟ گفت : خداى هرچه خواهد انجام مىدهد ، گفتم : اجازه همراهى مىدهى ؟ گفت : اگر تو دوست داشته باشى آرى . چون شب فرارسيد گفت : برخيز ، من آنچه مناسب سفر بود پوشيدم و او دست مرا گرفت و از بلخ بيرون آمديم ، يكى از كشاورزان مرا ديد ، من برخى از نيازهاى خود را به او سفارش دادم ، او براى ما نان و تخم‌مرغ آورد ، و از ما خواست بخوريم خورديم ، آب آورد نوشيديم ، شيخ گفت : به نام خدا برخيز .\r\nدستم را گرفت و شروع به حركت كرديم ، من به زمين مىنگريستم كه همچون موج زير پاى ما حركت مىكرد ، و از شهرى مىگذشتيم و به شهر ديگرى مىرسيديم و او مىگفت : اين فلان شهر است و اين فلان شهر ديگر ناگاه گفت : اين كوفه است ، و افزود كه وعده ما همين‌جا فردا شب همين ساعت ، او به هنگام آمد دستم را گرفت و گفت : بسم اللّه .\r\nو همچنان مىگفت : اين فلان شهر است تا آنكه گفت : اين فيد « 25 » است و اين مدينه ، و\r\n\r\n\r\n","description":"","footnote":"\r\n( 24 ) . اين داستان را با همين اسناد حافظ ابو نعيم در حلية الاولياء ، ص 368 ، ج 7 با فزونىهايى در آخر آن آورده است و عطار در تذكرة الاولياء ، ص 88 ، ج 1 به گونه‌اى ديگر نقل كرده است .\r\n( 25 ) . نام شهركى ميانه راه كوفه و مكه كه بر سر راه حاجيان بوده است ياقوت در معجم البلدان ، ص 408 ، ج 6 ، چاپ مصر آن را معرفى كرده است .\r\n","page_name":" 142 ","page_number":142},
  {"content":"\r\n\r\nمن همچنان به زمين مىنگريستم كه چون موج زير پاى ما درنورديده مىشد ، و كنار مرقد پيامبر ( ص ) رسيديم و زيارت كرديم ، شيخ از من جدا شد و گفت : موعد ما همين ساعت از فردا شب در مصلاى مدينه ، من در آن هنگام آمدم و او را آماده در مصلّى ديدم . دستم را گرفت و همچون بارهاى گذشته حركت كرديم و همان شب به مكه رسيديم ، او خواست از من جدا شود من دامنش را گرفتم و گفتم : تقاضاى همراهى با تو دارم ، گفت : من مىخواهم به شام بروم ، گفتم :\r\nمن همراهت خواهم بود ، گفت : چون موسم حج تمام شد وعده‌گاه ما همين‌جا كنار چاه زمزم ، و چون مراسم حج تمام شد او را كنار زمزم يافتم . دستم را گرفت ، نخست بر گرد كعبه طواف كرديم و سپس از مكه بيرون آمديم و چون بارهاى گذشته رفتار كرد و ناگاه در بيت المقدس بوديم ، همين كه داخل مسجد اقصى شديم به من گفت : سلام بر تو ، من به خواست خداوند متعال همين‌جا مقيم خواهم بود و از من جدا شد و ديگر او را نديدم نامش را هم به من نگفت .\r\nابراهيم مىگفته است : به شهر خود برگشتم و همچون ناتوانان منزلى را پس از منزلى پيمودم تا به بلخ بازگشتم و اين آغاز كار من بود .\r\n\r\n66 - ابراهيم بن ادهم و درياى طوفانى\r\nو از ابراهيم بن بشار روايت است كه همراه ابراهيم بن ادهم سوار كشتى شديم ، و در دريا كشتى بسيار بود ، در حالى كه با وزش بادهاى ملايم در حال حركت بوديم ، ناگاه طوفانى سخت برپا شد و كشتى را درهم كوبيد . ابراهيم ادهم عبايى بر خود پيچيده و به پشت دراز كشيده بود ، كشتى نشستگان پيش او آمدند و گفتند : اى فلان نمىبينى كه ما در چه حاليم و بدون توجه دراز كشيده‌اى ؟ ابراهيم نشست و گفت : آن‌كس كه براى چنين روزى آماده نشده باشد رستگار نيست ، آنگاه لبهاى خود را به حركت آورد ، از ميان دريا سروشى شنيده شد كه شما مىترسيد و حال آنكه ابراهيم ادهم ميان شماست ؟ اى طوفان و اى درياى خروشان ! به فرمان خدا آرام بگيريد ، طوفان از ميان رفت و دريا همچون تخته آرام گرفت . « 26 »\r\n\r\n67 - شقيق\r\nابو الفتح بن عبد الباقى ، با اسناد خود از حافظ ابو نعيم اصفهانى و او با اسناد خود از\r\n\r\n\r\n","description":"","footnote":"\r\n( 26 ) . حافظ ابو نعيم اصفهانى در حلية الاولياء ، ص 5 ، ج 8 ، اين داستان را به سه صورت آورده است و صورت نخست آن گوياتر است .\r\n","page_name":" 143 ","page_number":143},
  {"content":"\r\n\r\nعلى بن محمد بن شقيق بلخى « 27 » نقل مىكند كه مىگفته است :\r\nپدربزرگ من شقيق با آنكه سيصد دهكده داشت همه آنها را پيشاپيش انفاق كرد و فرستاد ، آن‌چنان‌كه به هنگام مرگ كفن نداشت كه در آن كفن شود .\r\nاو در جوانى براى بازرگانى به تركستان رفت و پيش قومى كه آنان را خلوخية « 28 » مىگويند و بت‌ها را مىپرستند وارد شد ، و به بتخانه آنان رفت ، روحانى آنان سر و ريش خود را تراشيده و جامه سرخ ارغوانى پوشيده بود ، شقيق به او گفت : اين آيين كه تو بر آنى باطل است و اين بتها و ترا خالقى است كه آفريدگار همگان است و هيچ چيز مثل او نيست ، دنيا و آخرت از اوست بر همه كارى توانا و روزىدهنده همه چيز است .\r\nاو به شقيق گفت : كردار تو موافق گفتار تو نيست ، شقيق گفت : چگونه دانستى ؟ گفت :\r\nمگر نگفتى كه ترا خالقى است بر همه كار توانا ، و حال آنكه در طلب روزى تا اينجا خود را به رنج انداخته‌اى ، اگر چنان است كه مىگويى همان كس كه اينجا به تو روزى مىدهد آنجا هم روزى تو را مىدهد و تحمل نكردن اين رنج هم به سود تو خواهد بود .\r\nشقيق مىگفته است : سبب پارسايى من سخن آن مرد ترك بود ، و برگشت و همه اموال خود را صدقه داد و به كسب دانش پرداخت .\r\n\r\n68 - عبد اللّه بن مرزوق\r\nابو سعد با اسناد خود روايت مىكند كه :\r\nعبد اللّه بن مرزوق « 29 » همراه مهدى عباسى و در زندگى فراخ و آسوده بود . روزى در مجلس لهو و سماع به باده‌نوشى پرداخت و نماز ظهر و عصر و مغرب نگزارد و در هروقت نماز كنيزك سعادتمندش او را آگاه مىساخت - و اعتنا نمىكرد . چون هنگام نماز عشا فرارسيد كنيزك شراره آتشى آورد و بر پاى او نهاد ، عبد اللّه به خود آمد و پرسيد : اين چيست ؟ گفت :\r\nشراره‌اى از آتش دنيا ، با آتش آخرت چه خواهى كرد ؟ عبد اللّه سخت بگريست و براى نماز\r\n\r\n\r\n","description":"","footnote":"\r\n( 27 ) . شقيق بن ابراهيم بلخى مقتول به سال 194 در جنگهاى مسلمانان در ماوراء النهر و از مشاهير صوفيه خراسان ؛ شرح حال او همراه همين داستان در حلية الاولياء ، ص 59 ، ج 8 آمده است .\r\n( 28 ) . ظاهرا نسبت به خلوخ ، خلخ - خرلق - قرنع شهرى در تركستان كه ساكنان آن به زيبايى مشهورند ؛ به بخش اعلام فرهنگ فارسى مرحوم دكتر معين مراجعه فرماييد .\r\n( 29 ) . شرح حال مختصرى از او در صفة الصفوه ابن جوزى ، ص 178 ، ج 2 ، چاپ حيدرآباد دكن ، 1355 ق آمده است .\r\n","page_name":" 144 ","page_number":144},
  {"content":"\r\n\r\nبرخاست .\r\nسخن كنيزك در دل عبد اللّه مؤثر افتاد و هيچ چيزى را جز جدايى از اموال خويش براى خود نجات‌بخش نديد ، كنيزان و بردگان خود را آزاد ساخت و از همه كسانى كه با او معامله داشتند حلال بود طلبيد و بقيه اموال خويش را صدقه داد و چنان شد كه به سبزىفروشى پرداخت و همان كنيزك از او پيروى كرد .\r\nسفيان بن عيينه و فضيل بن عياض به خانه او رفتند و ديدند زير سر خود خشتى نهاده است و هيچ زيراندازى ندارد .\r\nسفيان گفت : هيچكس چيزى را به خدا وا نمىگذارد مگر اينكه خداوند به او عوض آن را ارزانى مىدارد ، اينك در قبال آنچه تو در راه خدا ترك كرده‌اى چه عوضى به تو ارزانى داشته است ؟ گفت : خشنودى و رضايت به آنچه در آن هستم .\r\n\r\n69 - جعفر بن حرب\r\nابو القاسم تنوحى « 30 » از قول پدر خويش نقل مىكند كه :\r\nجعفر بن حرب « 31 » نخست عهده‌دار كارهاى بزرگ سلطان بود ، خواسته و نعمتش همسنگ نعمت وزارت بود ، روزى با خدم و حشم سواره مىرفت و نعمت او در حد وفور و منزلتش همچنان در كمال جلال بود ، ناگاه شنيد كه مردى اين آيه قرآن را تلاوت مىكند :  « أَ لَمْ يَأْنِ لِلَّذِينَ آمَنُوا ، أَنْ تَخْشَعَ قُلُوبُهُمْ لِذِكْرِ اللَّهِ وَ ما نَزَلَ مِنَ الْحَقِّ » ،  « آيا براى آنان كه گرويده‌اند وقت آن نرسيده است كه دلهاى ايشان براى ياد خدا و آنچه از حق فروفرستاد فروتنى كند و فرمان برد » . « 32 »\r\nجعفر بن حرب فرياد برآورد : پروردگارا آرى ، و اين سخن را مكرر گفت و گريست .\r\nآنگاه از مركب خويش پياده شد و جامه‌هاى خود را از تن كند و وارد دجله شد و با آب دجله خود را پوشيده داشت و از آب بيرون نيامد تا همه مال خود را به رد مظالمى كه بر عهده داشت\r\n\r\n\r\n","description":"","footnote":"\r\n( 30 ) . ابو القاسم على بن محمد تنوخى از اديبان و شاعران بزرگ قرن چهارم ، متولد به سال 278 و درگذشته به سال 324 ؛ براى اطلاع بيشتر به معجم الارباء ، ياقوت حموى ، ص 332 ، ج 5 ، چاپ مارگليوث مراجعه فرماييد .\r\n( 31 ) . آيا مقصود جعفر بن حرب همدانى عالم بزرگ معتزلى و درگذشته به سال 236 هجرى است ؟ شرح حال مختصرى از او در تاريخ بغداد ، ص 162 ، ج 7 آمده است .\r\n( 32 ) . آيه 16 سورهء الحديد .\r\n","page_name":" 145 ","page_number":145},
  {"content":"\r\n\r\nپرداخت و چيزى هم كه باقى بود صدقه داد .\r\nمردى كه داستان او را شنيده بود از آنجا گذشت و او را همچنان ايستاده در آب ديد ، پيراهن و لنگى به او بخشيد ، او خود را پوشاند و از آب بيرون آمد و يك‌سره به تحصيل علم و عبادت پرداخت تا درگذشت .\r\n\r\n70 - هارون الرشيد و فضيل بن عياض\r\nاز فضل بن ربيع « 33 » براى ما نقل كردند كه مىگفته است :\r\nامير المؤمنين هارون حج‌گزار ، شبى كه من در مكه خفته بودم ناگاه شنيدم كوبه در را مىكوبند ، گفتم : كيست ؟ گفتند : امير المؤمنين بر در است فرمانش را پذيرا باش .\r\nمن شتابان بيرون آمدم و گفتم : اى امير المؤمنين اگر پيام مىفرستادى به تن خويش مىآمدم ، گفت : واى تو ، چيزى در دل من خطور كرده است ، مردى را براى من پيدا كن تا از او بپرسم ، گفتم : سفيان بن عيينة « 34 » اينجاست ، گفت : مرا بر در خانه او ببر ، آنجا رفتيم ، من در زدم ، پرسيد : كيست ؟ گفتم : امير المؤمنين ! او شتابان بيرون آمد و گفت : اى امير المؤمنين ! اگر پيام فرستاده بودى خود به حضور مىآمدم ، هارون گفت : بنگر كه براى چه پيش تو آمده‌ايم خدايت رحمت كناد ، هارون ساعتى با او گفتگو كرد و سپس از او پرسيد : آيا وام دارى ؟ گفت : آرى ، هارون به من گفت : وام او را پرداخت كن . و چون بيرون آمديم هارون به من گفت : اين دوست تو كارى براى من نساخت ، اينك مردى ديگر را براى من پيدا كن تا از او بپرسم ، گفتم : عبد الرزاق بن همّام « 35 » اينجاست ، گفت : پيش او برويم ، چون بر در خانه‌اش رسيديم من در زدم پرسيد :\r\nكيست ؟ گفتم : امير المؤمنين را پذيرا باش ، او هم شتابان بيرون آمد و گفت : اى امير المؤمنين اگر پيام داده بودى ، خود به حضورت مىآمدم ، هارون گفت : به كارى بپرداز كه براى آن پيش تو آمده‌ايم ، خدايت رحمت كناد ، هارون ساعتى با او گفتگو كرد سپس پرسيد آيا وام دارى ؟ گفت :\r\nآرى ، هارون به من گفت : اى عباسى وام او را بپرداز .\r\n\r\n\r\n","description":"","footnote":"\r\n( 33 ) . متولد به سال 138 و درگذشته به سال 208 هجرى كه پس از بدبختى خاندان برمكيان عهده‌دار وزارت هارون شد ؛ به وفيات الاعيان ، ص 205 ، ج 3 ، چاپ مصر ، 1367 ق مراجعه شود .\r\n( 34 ) . از محدثان و پارسايان بسيار مشهور قرن دوم درگذشته به سال 198 هجرى ؛ به ميزان الاعتدال ذهبى ، ص 170 ، ج 2 مراجعه فرماييد .\r\n( 35 ) . عبد الرزاق هم از محدثان مشهور و درگذشته به سال 211 هجرى است ؛ به الاعلام زركلى ، ص 126 ، ج 4 مراجعه شود .\r\n","page_name":" 146 ","page_number":146},
  {"content":"\r\n\r\nآنگاه بيرون آمديم هارون به من گفت : اين دوست تو هم كارى براى من نساخت ، مردى ديگر براى من انتخاب كن ، گفتم : فضيل بن عياض اينجاست ، گفت : ما را پيش او ببر ، چون بر در خانه فضيل رسيديم سرگرم نماز گزاردن بود و يك آيه را مكرر تلاوت مىكرد . هارون گفت : در بزن ، من كوبه در را كوفتم ، فضيل پرسيد : كيست ؟ گفتم : امير المؤمنين را پذيرا باش و جواب بده ، فضيل گفت : مرا با امير المؤمنين چه كار ؟ من گفتم : سبحان اللّه ! مگر فرمانبردارى از او بر عهده تو نيست ؟ پايين آمد در را گشود و شتابان به حجره خود برگشت و چراغ را خاموش كرد و به گوشه‌اى پناه برد . « 36 »\r\nما وارد حجره شديم و با دست‌هاى خود در تاريكى به جستجوى او برآمديم ، از قضا دست هارون پيش از دست من به دست فضيل خورد ، فضيل گفت : به‌به چه كف دست نرم و لطيفى ، اگر فرداى قيامت از عذاب خود نجات پيدا كند ! من با خود گفتم : امشب فضيل به هارون سخنى پاكيزه خواهد گفت كه از دلى پاك سرچشمه مىگيرد .\r\nهارون گفت : خدايت رحمت كناد به كارى كه براى آن پيش تو آمده‌ايم بپرداز . فضيل گفت : هنگامى كه عمر بن عبد العزيز به خلافت رسيد ، سالم بن عبد اللّه و محمد بن كعب قرظى و رجاء بن حيوة « 37 » را فراخواند و به آنان گفت : من به اين بلا گرفتار شدم اينك مرا راهنمايى كنيد ، او خلافت را بلا و گرفتارى شمرد ، تو و يارانت آن را نعمت مىشمريد .\r\nسالم بن عبد اللّه به او گفت : اگر رهايى از عذاب خدا را مىخواهى از همه‌چيز دنيا روزه بگير و افطار تو مرگ تو باشد ، محمد بن كعب گفت : اگر مىخواهى از عذاب خدا رهايى يا بى بايد سالخوردگان مسلمانان در نظرت پدر و ميانسالان ايشان برادر و خردسالان ايشان فرزند باشند ، پدرت را احترام بگذار ، برادرت را گرامى بدار و به فرزندت مهربان باش ، رجاء بن حيوه\r\n\r\n\r\n","description":"","footnote":"\r\n( 36 ) . در عزت نفس صوفيان راستين سخنى نيست ، ولى خوانندگان گرامى توجه دارند كه خليفگان عباسى براى خاموش كردن پرتو پرده‌نشينان عصمت و طهارت چون حضرت صادق و حضرت موسى بن جعفر و حضرت رضا ( عليهم السلام ) از هيچ بازى خوددارى نمىكرده‌اند و اين داستانها بزرگتر و پرهياهوتر از واقع نقل و ضبط و گاه ساخته و پرداخته مىشده است .\r\n( 37 ) . سالم بن عبد اللّه بن عمر بن خطاب درگذشته به سال 106 هجرى كه او را يكى از فقهاى هفتگانه مدينه شمرده‌اند ؛ به حلية الاولياء ، ص 193 ، ج 2 مراجعه شود .\r\nمحمد بن كعب از قاريان قرن اول و قرن دوم هجرت است به طبقات ابن سعد ، ص 193 ، بخش 2 ، ج 7 مراجعه شود . ابو نعيم هم ، در حلية الاولياء ، ص 221 / 212 ، ج 3 شرح حال او را آورده است .\r\nرجاء بن حيوة ، واعظ خليفگان مروانى و پيوسته درگاه عمر بن عبد العزيز و درگذشته به سال 112 هجرى است ؛ به وفيات الاعيان ، ص 60 ، ج 2 ، چاپ محمد محيى الدين عبد الحميد مراجعه شود .\r\n","page_name":" 147 ","page_number":147},
  {"content":"\r\n\r\nبه او گفت : اگر رهايى از عذاب خدا را مىخواهى براى مسلمانان همان چيزى را بخواه و دوست داشته باش كه براى خود دوست مىدارى و براى آنان آنچه را كه براى خود ناخوش مىدارى ناخوش بدار ، و اگر چنين بودى هرگاه مىخواهى بمير . اينك من هم به تو همان سخنان را مىگويم و بر تو در آن روزى كه قدمها مىلغزد سخت بيم دارم ، خدايت رحمت كناد آيا همراه تو كسانى به مانند ايشان هستند كه ترا اين‌گونه فرمان دهند و راهنمايى كنند ؟ هارون چندان به سختى گريست كه از هوش رفت ، من گفتم : اى فضيل با امير المؤمنين مدارا كن ، گفت : اى پسر مادر ربيع تو و يارانت او را خواهيد كشت ، من با او مهربانى مىكنم ، هارون به هوش آمد و گفت :\r\nخدايت رحمت كناد بيشتر بهره‌مندم كن .\r\nفضيل گفت : اى امير المؤمنين به من خبر رسيده است كه از يكى از كارگزاران عمر بن عبد العزيز به او شكايت شد ، عمر بن عبد العزيز براى او نوشت : اى برادر ! بسيارى و طول مدت بيدارخوابى و رنج دوزخيان را به ياد آور كه آنان جاودانه در آن عذاب خواهند بود ، اين يادآورى در هر حال كه باشى چه خفته و چه بيدار ترا به درگاه خداوند برمىگرداند ، و مبادا كه از درگاه خدا رانده شوى كه در آن صورت كار تمام و اميد بريده شده خواهد بود .\r\nآن كارگزار همين كه آن نامه را خواند سرزمين‌ها را درنورديد و خود را پيش عمر بن عبد العزيز رساند ، عمر به او گفت : چه چيزى ترا به اينجا آورده است ؟ گفت : تو با نامه خود قلب مرا از جاى كندى ، ديگر تا هنگام ديدار خدا عهده‌دار هيچ حكومتى براى تو نمىشوم ، هارون سخت گريست و گفت : خدايت رحمت كناد بيشتر بهره‌مندم كن .\r\nفضيل گفت : اى امير المؤمنين ، عباس عموى مصطفى ( ص ) به حضور آن حضرت آمد و گفت : اى رسول خدا به من امارتى واگذار ، پيامبر ( ص ) او را فرمود : اى عباس ، اى عموى پيامبر ! جان و روانى كه آن را نجات دهى بهتر از حكومتى است كه نتوانى آن را بشمارى ، اميرى مايه اندوه و موجب پشيمانى به روز رستخيز است و اگر مىتوانى حتى بر يك نفر هم اميرى مكن .\r\nگويد هارون سخت گريست و بازگفت : خدايت رحمت كناد بيشتر بهره‌مندم ساز .\r\nفضيل گفت : اى خوش‌چهره ! تو همانى كه خداوند درباره اين خلق از تو خواهد پرسيد اگر مىتوانى اين چهره را از آتش حفظ كنى چنان كن و برحذر باش كه مبادا روز را به شام و شب را به بامداد رسانى و در دل تو نسبت به رعيت تو غل و غشى باشد كه پيامبر ( ص ) فرموده است : هركس نسبت به رعيت چنان باشد بوى بهشت را هرگز نخواهد بوييد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nهارون سخت گريست و گفت : آيا ترا وامى هست ؟ گفت : آرى وامى به خداى خود دارم كه هنوز حساب آن را از من مطالبه نفرموده است ، واى بر من اگر از من مطالبه و در آن‌باره با من سختگيرى كند و حجت مرا بر من الهام نفرمايد . هارون گفت : مقصود من وام به بندگان خدا بود ، فضيل گفت : خداى من مرا به اين فرمان داده است كه وعده او را تصديق و فرمان او را اطاعت كنم و فرموده است :  « وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ » ،   « ما أُرِيدُ مِنْهُمْ مِنْ رِزْقٍ وَ ما أُرِيدُ أَنْ يُطْعِمُونِ » ،   « إِنَّ اللَّهَ هُوَ الرَّزَّاقُ » ،  « و جن و انس را نيافريده‌ام مگر كه مرا عبادت كنند » ، « از آنان هيچ روزى نمىخواهم و نمىخواهم كه مرا خوراك دهند » ، « همانا كه خداوند روزىدهنده است » . « 38 »\r\nهارون به فضيل گفت : اينك اين هزار دينار را بگير و آن را هرگونه كه مىخواهى انفاق و هزينه كن و با آن خود را براى عبادت پروردگارت قوىتر ساز . فضيل گفت : اى سبحان اللّه ! كه من ترا به رستگارى راهنمايى مىكنم و تو اين‌چنين به من پاداش مىدهى ؟ خدايت سلامت و موفق بدارد .\r\nفضيل پس از آن سكوت كرد و ديگر سخنى با ما نگفت . ما از پيش او بيرون آمديم ، همين كه بر در خانه رسيديم هارون به من گفت : اى عباسى ! هرگاه مىخواهى مرا پيش مردى ببرى و راهنمايى كنى ، مرا پيش چنين مردى ببر كه امروز سرور مسلمانان است . « 39 »\r\nكس ديگرى غير از ابو عمر جرمى كه راوى اين داستان است در پى آن افزوده است كه در همان حال يكى از زنان فضيل پيش او آمد و گفت : فلانى گرفتارى و سختى زندگانى ما را مىبينى ، اگر اين مال را بپذيرى گشايش مىيابيم ، فضيل گفت : مثل من و شما مثل آن قومى است كه شترى داشتند و از رنج و زحمت كشيدن آن زندگى مىكردند و چون آن شتر سالخورده و پير شد او را كشتند و گوشتش را خوردند ، هارون چون اين سخن را شنيد به من گفت :\r\nبرگرديم شايد پول را قبول كند ، هارون وارد خانه شد ، فضيل همين كه متوجه شد بر پشت بام حجره رفت و بر خاك نشست هارون كنار او نشست ولى هرچه گفت فضيل پاسخ نداد ، در اين هنگام كنيزكى سياه آمد و به هارون گفت : فلانى امشب اين پيرمرد را به زحمت انداختى ، خدايت رحمت كناد پى كار خود برو ، و ما رفتيم . « 40 »\r\n\r\n\r\n","description":"","footnote":"\r\n( 38 ) . آيات 58 / 57 / 56 سوره الذاريات .\r\n( 39 ) . ملاحظه مىفرماييد كه مفهوم مخالف ، اين است كه هيچكس ميان مسلمانان چون فضيل نيست .\r\n( 40 ) . حافظ ابو نعيم اصفهانى اين موضوع را همين‌گونه در حلية الاولياء ، صفحات 108 / 105 ، ج 8 ، چاپ 1407 بيروت آورده است .\r\n","page_name":" 149 ","page_number":149},
  {"content":"\r\n\r\n\r\n71 - هارون الرشيد و پسر زاهدش\r\nاز عبد اللّه بن فرج عابد نقل است كه مىگفته است :\r\nنيازمند به صنعتگرى شدم كه براى من پنجره‌ها و درها را اصلاح كند « 41 » ، به بازار رفتم ، در آنجا در دنباله مردم جوانى زرد چهره را ديدم كه مقابل او زنبيلى بزرگ و كلنگ و ريسمان است و جبه و ازارى پشمينه بر تن دارد ، به او گفتم : كار مىكنى ؟ گفت : آرى ، گفتم : به چند ؟ گفت : به يك درهم و يك دانگ ، گفتم برخيز براى كار برويم ، گفت : به يك شرط ، پرسيدم : آن چيست ؟ گفت :\r\nهمين كه هنگام ظهر فرارسيد و مؤذن اذان گفت من طهارت مىسازم و بيرون مىآيم ، نماز جماعت مىگزارم و برمىگردم ، براى نماز عصر هم همين‌گونه رفتار خواهم كرد ، گفتم : آرى با همين شرط بيا .\r\nاو برخاست و همراه من به خانه آمد ، من هم براى اين سو و آن سو بردن مصالح با او همراهى مىكردم او كمر خويش را بست و شروع به كار كرد و هيچ سخنى به من نمىگفت ، چون مؤذن اذان ظهر گفت ، او به من گفت : اى بنده خدا ! مؤذن اذان گفت . گفتم : هركار مىخواهى انجام بده ، او بيرون رفت و نماز گزارد و برگشت و تا هنگام نماز عصر بسيار پسنديده كار كرد و چون مؤذن اذان نماز عصر را گفت ، او همچنان به من گفت : اذان گفتند ، گفتم : هركار مىخواهى انجام بده ، او رفت نماز عصر گزارد و برگشت و تا پايان روز همچنان كار كرد ، من مزد او را پرداختم و او رفت . چند روز بعد نيازمند انجام كار ديگرى شديم ، همسرم گفت : همان كارگر جوان را كه با خيرخواهى كار مىكرد جستجو كن . « 42 »\r\nمن به بازار آمدم او را نديدم ، از او پرسيدم ، گفتند : از آن جوان زرد چهره نزار مىپرسى ، ما او را فقط روزهاى شنبه مىبينيم كه مىآيد و تنها در آخر جمعيت مىنشيند .\r\nمن برگشتم و روز شنبه به بازار آمدم او را ديدم ، پرسيدم : كار مىكنى ؟ گفت : آرى تو كه خود شرط مرا مىدانى ، گفتم آرى و من از خداوند متعال طلب خير مىكنم ، او برخاست و همان‌گونه كار كرد و چون خواستم مزدش را بپردازم افزون از آن پرداختم ولى او از پذيرش فزونى آن خوددارى كرد ، من اصرار كردم دلتنگ شد و مرا رها كرد و رفت ، اين موضوع\r\n\r\n\r\n","description":"","footnote":"\r\n( 41 ) . در متن عربى كلمه روزجاريين است كه در كتب لغت و در المعرب جواليقى به چشم اين بنده نخورد ، ممكن است درست ترجمه نشده باشد ، راهنمايى اهل فضل مايه سپاس است .\r\n( 42 ) . اين داستان را ابن جوزى با تفاوتها و كم و بيشىهايى در صفة الصفوة ، ص 174 ، ج 2 ، چاپ حيدرآباد دكن آورده است .\r\n","page_name":" 150 ","page_number":150},
  {"content":"\r\n\r\nمرا اندوهگين ساخت و از پى او رفتم و چندان مدارا كردم كه فقط مزدش را گرفت . پس از مدتى باز نيازمند او شديم . روز شنبه‌اى به بازار رفتم ، او را نديدم ، درباره‌اش جستجو كردم و پرسيدم ، گفتند : او بيمار است ، كسى كه درباره او توضيح مىداد گفت : او فقط روزهاى شنبه به بازار مىآيد و آن روز را به يك درهم و دانگى كار مىكند و هرروز يك دانگ هزينه روزى خود مىسازد ، و اكنون بيمار است ، سراغ منزلش را گرفتم ، معلوم شد در خانه پير زالى ساكن است ، آنجا رفتم و گفتم : اين جوان كارگر كجاست ؟ گفت : چند روزى است كه بيمار است ، پيش او رفتم كه بيمار بود و سر بر خشتى داشت سلامش دادم و گفتم : نياز و كارى ندارى ؟ گفت : اگر قبول كنى كارى دارم ، گفتم : به خواست خدا قبول مىكنم ، گفت : چون من مردم اين كلنگ و ريسمان را به فروش و اين جامه و ازار پشمينه مرا بشوى و مرا در آن دو كفن كن ، آنگاه گريبان جبه را بشكاف ، انگشترى در آن است ، آن را بردار و منتظر بمان تا روزى كه هارون سوار شود ، بر سر راهش چنان بايست كه ترا ببيند و با او گفتگو كن و انگشترى را به او نشان بده ، او خودش ترا خواهد خواست ، انگشترى را به او بده و البته كه اين كار بايد پس از به خاكسپارى من انجام شود ، گفتم همين‌گونه انجام خواهم داد .\r\nچون او درگذشت آنچه را گفته بود انجام دادم و منتظر روزى ماندم كه هارون سوار مىشد ، بر سر راهش نشستم و چون از كنار من گذشت او را صدا زدم و گفتم : اى امير المؤمنين ترا پيش من وديعه‌اى است و انگشترى را نشان دادم ، هارون فرمان داد مرا سوار كردند و به كاخ او بردند . هارون مرا خواست و همه كسانى را كه پيش او بودند بيرون كرد و از من پرسيد : تو كيستى ؟ گفتم : عبد اللّه بن فرج « 43 » ، پرسيد : اين انگشترى را از كجا آورده‌اى ؟ داستان آن جوان را گفتم ، هارون چندان گريست كه مرا بر او رحمت آمد ، و چون با من انس گرفت پرسيدم : اى امير المؤمنين آن جوان چه نسبتى با تو داشته است ؟ گفت : پسرم بود ، پرسيدم : چگونه بر آن حال افتاده بود ؟ هارون گفت : پيش از آنكه گرفتار خلافت شوم متولد شد و به صورتى پسنديده پرورش يافت ، قرآن و علم آموخت ، همين كه من عهده‌دار خلافت شدم مرا رها كرد و به هيچوجه از دنياى من بهره‌مند نشد ، من اين انگشترى را كه ياقوت و بسيار ارزشمند است به مادرش دادم و گفتم به او بدهد ، و از او بخواهد كه اين انگشترى همراهش باشد شايد روزى نيازمند آن شود و از آن بهره‌مند گردد ، پسر نسبت به مادرش بسيار خوشرفتار بود و چون مادرش مرد ديگر از او خبرى نداشتم تا اينك كه تو اين خبر را به من دادى .\r\n\r\n\r\n","description":"","footnote":"\r\n( 43 ) . از پارسايان قرن دوم هجرى ، چند سطرى در صفة الصفوة ، ص 179 ، ج 2 درباره‌اش آمده است .\r\n","page_name":" 151 ","page_number":151},
  {"content":"\r\n\r\nهارون سپس به من گفت : چون شب فرارسيد مرا كنار گور او ببر ، و آن شب هارون تنها با من آمد و كنار گور پسر رفتيم ، او نشست و به سختى گريست و چون سپيده دميد برخاستيم و هارون به كاخ خود برگشت و به من گفت : هرچند روز يك بار از من خبر بگير و پيش من بيا تا به زيارت گور او برويم ، و من هرچند روز يك بار به هنگام شب پيش او مىرفتم و گور او را زيارت مىكرديم و برمىگشتيم .\r\nعبد اللّه بن فرج مىگويد : تا هنگامى كه هارون نگفته بود كه او پسر من است من ندانسته بودم كه او پسر هارون است ، شايد هم اين سخن گفتهء ابن ابى الطيب باشد كه از راويان اين داستان است .\r\n\r\n72 - مأمون و پسر زاهدش\r\nابراهيم بن جنيد « 44 » در كتاب زهد الملوك با اسناد خود از صالح بن عبد العزيز نقل مىكند كه مىگفته است :\r\nعمويم عبد الحميد بن محمد برايم نقل كرد كه مأمون نسبت به پسر خود على بسيار مهربان بود و او را بر همه فرزندان خود مقدم مىداشت ، على از زيباترين و پسنديده‌ترين مردم بود و اديب و سخن‌آور . عبد الحميد مىگويد : هرگاه به كاخ مىرفتم آهنگ او مىكردم و بر او سلام مىدادم ، در عين خوشرويى آزرم داشت و در او هيچ غرور و نخوتى نديدم ، با خدمتكاران خود مىگفت و مىخنديد و با همنشينان خود مهربانى و ملاطفت مىكرد ، وانگهى بخشنده‌ترين و خوشخوىترين و نيك نفس‌ترين كسى بود كه چشمان من تاكنون ديده است ، من هرگاه او را مىديدم از نكويى و زيبايى او نمىخواستم ديده از او برگردانم . سبب گرايش او به پارسايى آنچنان‌كه شاكر برده آزاد كرده او براى من گفت اين‌چنين بوده است :\r\nروزى تابستانى و بسيار گرم كه بادهاى سوزان مىوزيد ، او در خيمه فرماندهى لشكر نشسته بود ، يمن خادم ويژه مأمون آمد و گفت : سرور من ! امير المؤمنين دستور غذا داده و ترا فراخوانده است و منتظر توست ، على گفت : واى بر تو ! گرما سخت است و مرا آزار مىدهد و خوش نمىدارم بيرون آيم ، برگرد و بگو كه مرا در حال خواب - خواب قيلوله - ديده‌اى .\r\nيمن خادم رفت ولى اندكى بعد شتابان برگشت و گفت : خليفه به من گفت پيش او برو\r\n\r\n\r\n","description":"","footnote":"\r\n( 44 ) . ابو اسحاق ابراهيم بن جنيد ختلى از محدثان و مؤلفان نيمه دوم قرن سوم است كه در سامرا ساكن بوده است به معجم المؤلفين عمر رضا كحاله ، ص 18 ، ج 1 مراجعه فرماييد .\r\n","page_name":" 152 ","page_number":152},
  {"content":"\r\n\r\nبيدارش كن ، و مأمون چنان بود كه ياراى يك ساعت نديدن على را نداشت .\r\nعلى با كراهت برخاست و رفت ، غذا آماده بود و پس از صرف آن ، امير المؤمنين همراه نديمان خود به باده‌گسارى نشست ، على برخاست و از مجلس بيرون آمد كه هيچگاه نبيذ نمىآشاميد ، او به كاخ خود برگشت و فرمان داد براى او در يكى از غرفه‌هاى مشرف به دجله فرش بگسترانند و آب و يخ و آشاميدنىهاى ديگر فراهم آورند . و خود بر تختى كه سايبان داشت نشست و به دجله و آمدوشد مردم مىنگريست و نديمان و آوازخوانان را فراخواند .\r\nدر همين حال چشم او به حمالى افتاد كه به هنگام نيمروز آنجا آمد ، قباى پشمينه سپيد و فرسوده‌اى بر تن داشت ، بدون آنكه پيراهنى زير آن يا ردايى بالاى آن بر تن داشته باشد . از شدت گرما بر پاهاى خود پارچه كهنه‌اى پيچيده بود و بر سر خود خرقه‌اى بسته بود و نعلين فرسوده بر پاى داشت ، پشتى و طبق او هم بر گردنش بود .\r\nاو نزديك دجله آمد و روى يكى از قايق‌ها نشست ، امير على از غرفه بر او مىنگريست و چشم از او برنمىداشت .\r\nحمال نخست پشتى و طبق خويش را بر زمين نهاد و سپس كهنه‌هايى را كه بر پاهاى خود پيچيده بود باز كرد و نزديك دجله رفت و دستها و پاهايش را شست و به جاى خود برگشت و كيسه‌اى را گشود و چند پاره نان خشك به رنگهاى مختلف از آن بيرون آورد ، آنگاه كاسه چوبينى را از كيسه بيرون آورد و آن را شست و در آن آب ريخت و پاره‌هاى نان خشك را در آن كاسه قرار داد ، سپس كيسه كوچكى را بيرون آورد و گشود و اندكى نمك و پونه خشك روى نانها پاشيد و به مقدارى كه خيس كشد صبر كرد ، آنگاه چهارزانو بر روى ريگها نشست و نام خداوند متعال را بر زبان آورد و همچون مردى پراشتها شروع به خوردن كرد و همچنان شكر خداى را بر زبان مىآورد ، امير همچنان بر او مىنگريست ، باربر چون از خوراك خود فارغ شد كاسه را شست و كيسه كوچك نمك را بست و آنها را همراه چند پاره كوچك نان كه باقى مانده بود در كيسه نهاد ، و كنار رود رفت و مشتى آب نوشيد و گفت : بارخدايا ! اى سرور و سالار من ! سپاس ترا بر اين نعمت كه به من ارزانى داشتى و سپاس و ستايش ترا بر همه نعمت‌ها كه بر اين بنده دارى ، آنگاه سر خود را بر پشتى خود نهاد و روى ريگها ساعتى استراحت كرد و براى نماز برخاست و چون آماده شد به نماز ظهر ايستاد .\r\nامير على ، به غلامانى كه برابرش ايستاده بودند گفت : يكى از شما پيش اين مرد كه در حال نماز است برود و بدون اينكه او را بترساند همراه پشتى و طبقش پيش من آورد و بر او چندان مهربانى كند تا او را بياورد .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nيكى از غلامان رفت و كنار او ايستاد تا نمازش را سلام داد ، آنگاه به او گفت : برخيز همراه من بيا بارى را از كاخ امير كه از آن من است ببر ، باربر گفت : باربرى ديگر جستجو كن كه من خسته‌ام ، غلام گفت : راه نزديك و بار سبك است .\r\nباربر گفت : عزيز من اين را مىدانم تو كه مىتوانى باربر ديگرى پيدا كنى مرا از اين كار معاف دار كه من وارد شدن به اين كاخ را خوش نمىدارم ، غلام گفت : چاره‌اى نيست يا خود برخيز يا ترا بلند مىكنم و با درشتى سخن گفت .\r\nمرد برخاست پشتى خويش را بر گردن افكند و طبق را برداشت و به راه افتاد و اين آيات را تلاوت مىكرد :  « وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ »  و  « فَعَسى أَنْ تَكْرَهُوا شَيْئاً وَ يَجْعَلَ اللَّهُ فِيهِ خَيْراً كَثِيراً »  « 45 » ، « شايد چيزى را ناخوش داشته باشيد و حال آنكه همان براى شما خير است » « شايد چيزى را ناخوش داشته باشيد و خداوند در آن خير بسيارى قرار دهد » .\r\nغلام او را به كاخ درآورد و بالا برد و بر همان هيأت كه بود برابر امير نگه داشت ، امير فرمان داد بنشيند ، همنشينانش اعتراض كردند كه اى امير ! اين كيست كه با اين كثافت و سر و وضع نامرتب او را اجازه نشستن مىدهى ؟ فرمود : خاموش باشيد . آنگاه از آن مرد پرسيد : آيا از مردم اين شهرى ؟ گفت : آرى ، پرسيد : پيشه تو چيست ؟ گفت : همين كه مىبينى باربرى ، گفت :\r\nچند نان‌خور دارى ؟ گفت : همه ما نان خوران خداونديم ، مادرى پير و از كارافتاده و خواهرى كور و زمين‌گير دارم ، امير پرسيد : زن و فرزند ؟ گفت : نه زن دارم و نه فرزند ، پرسيد : درآمد تو چه مقدار است ؟ گفت : آن مقدار كه روزى من باشد ولى به لطف خداى متعال هيچ روزى نمىگذرد مگر اينكه در كفايت هستيم ، پرسيد تمام مدت روز را باربرى مىكنى و ياراى اين كار را دارى ؟\r\nگفت : چون نماز صبح را مىگزارم تا نيمروز در پى كسب روزى هستم آنگاه تا فراغت از نماز عصر استراحتى مىكنم و پس از نماز عصر تا هنگام شب نيز به استراحت مىپردازم . امير پرسيد : مگر در شب آرامش و استراحت نيست ؟ گفت : اگر شب را در آسايش بگذرانم به روز رستخيز بينوا و تهىدست خواهم بود .\r\nامير خواست با زيركى از او سخنى بشنود ، گفت : چگونه است كه ديدم تنها خوراك خوردى ، چرا همراه مادر و خواهرت غذا نمىخورى ؟ گفت : آن دو روزه مىگيرند و من معمولا شام خود را همراه افطار ايشان مىخورم ، امير گفت : آن پاره‌هاى نان را بيرون بياور ، مرد كيسه خود را گشود و پاره‌هاى نانهاى خشك را كه سياه و سرخ و سپيد بود بيرون آورد . امير ساعتى با\r\n\r\n\r\n","description":"","footnote":"\r\n( 45 ) . بخشى از آيات 215 سوره بقره و 19 نساء .\r\n","page_name":" 154 ","page_number":154},
  {"content":"\r\n\r\nتفكر بر آنها نگريست و سپس گفت : اى شاكر ! پنج هزار درهم سره بياور و به او بده تا حال و زندگى خويش را روبراه كند .\r\nباربر گفت : اى امير ! من از آن بىنيازم و احتياجى به آن ندارم ، امير هرچه اصرار و كوشش كرد تا آن درهم‌ها را بپذيرد ، او نپذيرفت .\r\nامير گفت : اينك مرا به تو نيازى است ، مرد گفت : نياز كسى چون تو نسبت به كسى چون من چيست ؟ گفت : نيازى مهم است و دست او را گرفت و با خود به يكى از حجره‌ها برد و با او خلوت كرد و گفت : اى فلان ! حال و داستان و موقعيت من و اين‌همه نعمت و خوشى و پادشاهى را كه از آن بهره‌مندم ديدى ، اينك دعا كن و از خدا بخواه كه مرا در دنيا بىرغبت و پارسا و نسبت به آخرت راغب فرمايد . باربر به او گفت : اى حبيب من ! مرا در پيشگاه خدا چنان منزلتى نيست كه دعا كنم ولى يكى از حكيمان گفته است ، هركس از چيزى بترسد بايد چاره‌جويى كند ، اكنون در هر ساعت و هرروز انجام يكى از صفات پسنديده را بر خود واجب گردان كه اگر چنين كنى به يارى خداوند متعال بر آن كار مصمم خواهى شد و كار امروز خويش را به فردا ميفكن و چيزى را كه يارا و توانش را ندارى بر خود تحميل مكن ، و مرگ را فراوان ياد كن كه ياد مرگ چيز اندك را بسيار و چيز بسيار را اندك مىسازد ، و بر تو باد بيم از خداوند متعال و فرمانبردارى از او و دورى كردن از معصيت‌ها .\r\nدر اين هنگام باربر دستهاى خود را بر آسمان برافراخت و سر خويش را فروافكند و اشك از چشمانش روان شد و چنين عرضه داشت :\r\nاى كسى كه با نيروى خود آسمان را برافراشته‌اى و به خواست خود زمين را بگسترانيدى و همه آفريدگان را به اراده خويش بيافريدى و با توان خود بر عرش مستقر شدى ، اى مالك پادشاهى ، اى درهم شكننده همه درهم شكنندگان ، اى پروردگار جهانيان ، اى صاحب روز رستخيز ترا به حق رحمت و بخشندگى و نيرويت مسألت مىكنم كه محبت دنيا را از دل اين برده خود بيرون برى و او را به طاعت خود موفق دارى تا كارهايى انجام دهد كه او را به خشنودى تو نزديك سازد ، پروردگارا او را از انجام معصيت‌ها به دور دار و فرجام ما و او را رضوان و عفو خودت قرار بده اى مهربان‌ترين مهربانان !\r\nگويد : اشك از ديدگان على روان شد و بسيار گريست و به باربر گفت : اى كاش چيزى از ما مىپذيرفتى ، گفت : نمىخواهم و خواهش من فقط اين است كه زودتر مرا رها كنى .\r\nامير على فرمان داد برود و او رفت و امير به جايگاه خويش برگشت و سخت انديشمند بود و شادى از او رخت بسته بود .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nامير على ، آنگاه روى به همنشينان خود كرد و گفت : اى قوم ! اگر خوراك امير المؤمنين را ببينيد كه چه چيزها برداشته و گذاشته مىشود و چند نوع خوراك است ، و شروع به وصف خوراك مأمون كرد و گفت : اگر گندمى را كه از آن نان مىپزند ببينيد كه چه دقتى در خوبى و سپيدى و چگونگى آرد كردن آن مىشود ، پس از آنكه آرد شد نخست با پارچه‌هاى مويين و سپس با كرباس و پس از آن با حرير بيخته مىشود آنچنان‌كه فقط مغز گندم باقى مىماند ، آنگاه در تنور فقط نى مىسوزانند پس از فرونشستن شعله‌ها تنور را با عود قمارى بخور مىدهند و نان با انواع چاشنىها پخته مىشود ، على به وصف انواع و اقسام خوراكىهاى سرد و گرم و خشك و تر و شيرين و غيره پرداخت و گفت : خوراك اين حمال هم همان چيزى بود كه ديديد و سفره‌اش سبدى بافته شده از برگ خرما .\r\nامير على ، سر خود را پايين افكند و ساعتى با انگشت خود با بوريا بازى كرد ، سپس گفت : اى غلام ! پيش منيب كتابدار برو و به او بگو سيره عمر بن خطاب را براى من بياورد .\r\nچون كتاب را آورد شروع به نگريستن در آن كرد و گفت : اينك بشنويد خوراك امير المؤمنين عمر چه بوده است ! استخوان شتر كه بر آن اندكى گوشت باشد و با آب و نمك پخته شود و چند گرده نان جوين نبيخته ، و چون به او گفته شد اى امير المؤمنين اينك كه خداوند بر مسلمانان فراخى ارزانى داشته است كاش غذاى بهترى غير از اين غذا بخورى ، گفت : آه خداوند متعال گروههايى را به سبب خوراك ايشان سرزنش فرموده و گفته است :  « أَذْهَبْتُمْ طَيِّباتِكُمْ فِي حَياتِكُمُ الدُّنْيا » ،  « در زندگانى دنياى خود لذتهاى خويش را برديد » « 46 » ، و شروع به توصيف روش زندگى عمر بن خطاب براى حاضران كرد و مىگريست . « 47 »\r\nو چون از آن آسوده شد ، گفت : اى غلام به منيب كتابدار بگو كتاب سيره و آيين زندگى عمر بن عبد العزيز را براى من بيرون آورد و چون آورد به آن مىنگريست و براى همنشينان خود وصف مىكرد ، امير على آنگاه گفت : خداوند آن شكم را از رحمت خود دور بدارد كه در عرصه رستخيز و به روز پشيمانى مايه اندوه و گرفتارى صاحب خود شود ، اين عبد اللّه بن عمر زيور فرزندان صحابه است كه آرزو و هوس انگور مىكند و آن را نمىچشد ، اين سعيد بن مسيب زيور همه تابعان است كه مىگويد اى كاش خداوند روزى مرا در مكيدن ريگى\r\n\r\n\r\n","description":"","footnote":"\r\n( 46 ) . بخشى از آيه 20 سوره احقاف .\r\n( 47 ) . براستى جاى سؤال است كه اين خليفگان و خليفه‌زادگان به زهد و پارسايى عمر و پسرش تا اين درجه معتقد بوده‌اند كه بر زهد على و پسرانش برترى داشته است ؟ يا براى كاستن از منزلت آنان اينان را بدين‌گونه بزرگ مىكرده‌اند ! شگفتى اين كار از پسر مأمون كه به ظاهر سنگ علويان را بر سينه مىزده است بيشتر است .\r\n","page_name":" 156 ","page_number":156},
  {"content":"\r\n\r\nقرار مىداد كه از فزونى آمدوشد خود به آبريزگاه شرمسارم . ابن ربيع بن خثيم « 48 » است كه آرزوى حلواى خرما - افروشنه - دارد و آن را نمىچشد اين مالك بن دينار است اين فلان است و اين به همان .\r\nامير على همچنان مىگفت و مىگريست ، سپس گفت : گمان مىكنيد آن قوم خوراكهاى گوارا را نمىخواستند ؟ نه اين‌چنين نبود كه آنان از اين جهان فانى براى جهان باقى زهد ورزيدند و چيز اندك را در قبال نعمت بسيار فروختند و در دنياى خود صبر و شكيبايى كردند و به آنچه مىخواستند رسيدند ، آنان از اين جهان شكم تهى و گرسنه و عريان و پاى برهنه گذشتند و زمين - خاك گور - از آنان هيچ گوشت و چربى را نخورد پوست‌ها و رگهايشان بر استخوان فرسوده و تكيده شده بود .\r\nدر اين هنگام على ساعد خود را كه چون گرزى سيمين و آكنده از گوشت و چربى بود بيرون آورد و گفت : اين بدن با آن خوراكها و آشاميدنىها كه براى شما وصف كردم پرورش يافته است و اين هم در خاك همان‌گونه خواهد پوسيد كه بازوى آن باربر .\r\nدر اين هنگام كه ما بالا سرش ايستاده بوديم بشدت گريست سپس گفت : اى غلام ! اين ابزار و آلات را بردار خدايش زشت بدارد كه چه اندازه كشنده دلها و براى آنها زيان‌بخش و زبون‌كننده است ، آنها برداشته شد و نديمان بازگشتند و او تنها ماند خدمتكاران و غلامان هم رفتند و او انديشمند هيچكس را اجازه ورود نمىداد . چون پاسى از شب گذشت مرا صدا كرد كه اى شاكر ! گفتم : امير گوش به فرمانم ، گفت : مواظب گنجينه‌ها و آنچه در كاخ است باش كه من به پيشگاه سرور خود مىروم ، و من از كلمه سرور چنين پنداشتم كه منظور پدرش مىباشد .\r\nعلى در حالى از كاخ بيرون آمد كه فقط ازارى بر تن داشت كه آن را بر سر خود كشيده بود و يك جفت كفش كه پوشيده بود و گفت هيچيك از شما با شمع از پى من نيايد ، و در حالى كه غلام كوچكى همراهش بود بيرون رفت و غلامان و خدمتگزاران همگى از همراهى با او خوددارى كردند .\r\nفرداى آن شب تا پاسى از روز گذشت آن غلام را هم پيدا نكرديم ، در آن هنگام آمد و گفت : امير على به كاخ امير المؤمنين نرفت ، خود را كنار دجله رساند و به من گفت : بر جاى باش\r\n\r\n\r\n","description":"","footnote":"\r\n( 48 ) . از پارسايان بسيار شهره نيمه اول قرن اول هجرى كه گفته‌اند به هنگام حكومت زياد بر كوفه در همان شهر رحلت كرده است . براى اطلاع بيشتر به صفة الصفوة ابن جوزى ، صفحات 36 / 31 ، ج 3 چاپ حيدرآباد ، 1356 ق مراجعه فرماييد .\r\n","page_name":" 157 ","page_number":157},
  {"content":"\r\n\r\nو تكان مخور ، و من نفهميدم كجا رفت همين‌قدر ديدم و شنيدم كه نزديك قايقرانى رفت و چند دينار به او داد و گفت : مرا كار مهمى در واسط است با شتاب مرا برسان قايقران كه او را نمىشناخت بر قايق سوار كرد و به سوى واسط رفت .\r\nگويد : على در واسط نماند و به صورت ناشناس به بصره رفت ، آنجا بر آن پوست پاكيزه و نازپرورده جامه خشن پوشاند و طبقى به همان شكل كه طبق باربر را ديده بود خريد و آن را بر دوش نهاد و شروع به باربرى كرد و هرچه مزد به او مىدادند آن را رد نمىكرد ، همه روز در همان حال كه بر سر خود بار مىكشيد روزه بود و همه شب برپا بود و نمازگزار ، پابرهنه حركت مىكرد آنچنان‌كه پاهايش شكاف برداشت ، هرشب در مسجدى مىخفت كه شناخته نشود و به وجودش پى نبرند و همواره ساليانى همين‌گونه كار و پروردگار خود را عبادت مىكرد .\r\nو چون امير المؤمنين مأمون بر كار او آگاه شد بر همه جا نامه نوشت و به كارگزاران فرمان داد در هر شهرى او را جستجو كنند و جاسوسان گماشتند و بر او دست يافته نشد .\r\nشاكر مىگفت : در يكى از مساجد بيمار شد و حالش دگرگون گرديد ، و چون بيمارىاش سخت گرديد به يكى از كاروانسراهاى بصره رفت و غرفه‌اى كرايه كرد و خويشتن را بر بوريايى كه بود انداخت ، هنگامى كه از خود نوميد شد صاحب كاروانسرا را خواست و انگشترى و نامه سر به مهرى به او سپرد و گفت : اى فلان چون من مردم پيش والى خودتان برو ، اين انگشترى را به او نشان بده و جاى مرا به او بگو و اين نامه را تسليم او كن ، و درگذشت ، خدايش رحمت كناد .\r\nو چون امير على درگذشت ، صاحب كاروانسرا او را پوشاند و بر در خانه امير بصره رفت و گفت : كار لازم و خيرخواهى دارم ، او را راه دادند ، انگشترى را به امير نشان داد . امير چون بر آن نگريست شناخت و گفت : اى واى تو صاحب اين انگشترى كجاست ؟ گفت : در غرفه‌اى از كاروانسرا مرده است و نامه سربه‌مهر را به او داد كه بر آن نوشته بود كسى جز امير المؤمنين مأمون اين نامه را نگشايد ، امير سوار شد و خود را به كاروانسرا رساند و پيكر او را به كاخ حكومتى خود آورد و بر آن كافور و مشك و صبر « 49 » ريخت و در پارچه‌هاى مصرى پيچيد و از راه آب پيش مأمون گسيل داشت و براى مأمون نامه نوشت و ضمن بيان داستان گزارش داد كه پيكر او را در غرفه‌اى در يكى از كاروانسراها بر روى بوريايى پيدا كرده است كه نه زيراندازى داشته و نه پيش او گريه‌كننده‌اى حاضر بوده است ، او پيچيده در پارچه و چشمانش بسته و بسيار\r\n\r\n\r\n","description":"","footnote":"\r\n( 49 ) . درختى كه برگ آن داراى بوى معطر بسيار تندى است و داراى مصارف پزشكى است ؛ براى اطلاع بيشتر به المعتمد فى الادوية امير مظفر تركمانى ، ص 282 ، چاپ بيروت ، 1390 ق مراجعه فرماييد .\r\n","page_name":" 158 ","page_number":158},
  {"content":"\r\n\r\nخوش‌بوى و درخشان چهره بوده است .\r\nامير بصره انگشترى و نامه را هم براى مأمون فرستاد ، چون نامه به مأمون رسيد و جسد على را پيش او بردند برخاست و چهره او را گشود و خود را روى جسد انداخت و شروع به بوسيدن او و گريستن كرد ، فرياد شيون از كاخ برخاست ، مأمون نامه را گشود كه در آن به خط على چنين نوشته شده بود :\r\nاى امير المؤمنين سوره فجر را تا آيه چهاردهم بخوان و عبرت بگير و بدان كه « همانا خداوند همراه آنانى است كه پرهيزگار باشند و آنان كه نيكوكاراند » . « 50 »\r\nآنگاه مأمون فرمان داد جنازه را شستند و كفن كردند و براى خاكسپارى بيرون آوردند و پياده در پى جنازه حركت مىكرد و چون بر او نماز گزارد و خدمتكاران پيكر را در گور نهادند به آنان گفت : از گور بيرون آيند ، او ميان گور نگريست و سرك كشيد و گفت : پسركم خدايت رحمت كناد و آرزو و خواسته‌ات را به تو ارزانى فرمايد و من اميدوارم خداوند متعال ترا سعادتمند قرار دهد و مرا هم به سبب تو سود رساند ، چه نيكو پسرى بودى ، خداوند ترا در محضر پسرعمويم محمد مصطفى ( ص ) قرار دهد و به من ياراى صبر بر مصيبت تو عنايت كند .\r\nمأمون گفت : لحد بر او گذاريد ، خدمتكاران وارد گور شدند و لحد بر او نهادند ، مأمون گفت : اينك بر او خاك بريزيد ، و خود همچنان ايستاده بود و گرد و خاك بر او مىنشست خدمتكاران كنارش ايستاده بودند و با دستمالها از او گرد و خاك مىزدودند ، او گفت : كنار برويد پيكر على در خاك پوسيده مىشود و شما غبار از من مىزداييد .\r\nآنگاه گفت : پروردگارا او را به گفتار و اعتقاد ثابت پايدار بدار و ترا گواه مىگيرم كه من از او خشنودم ، خدايا تو هم از او خشنود شو اى مهربان‌ترين مهربانان ، و آن نامه همچنان در دست مأمون بود و آن را از دست نمىنهاد . سپس محمد بن سعد ترمزى را خواست و به او گفت سوره فجر را بخواند ، او شروع به خواندن كرد و مأمون مىگريست و چون به اين آيه رسيد كه مىفرمايد  « إِنَّ رَبَّكَ لَبِالْمِرْصادِ »  از خواندن بازايستاد .\r\nمأمون به نيابت از پسر يك ميليون درهم صدقه داد و دستور داد زندانيان را بررسى كنند و گروهى را آزاد كرد و به اميران و كارگزاران نوشت نسبت به رعيت انصاف ورزند و رد مظالم دهند ، و خود از كارهاى بسيارى دست كشيد ، و پس از آن هرگاه از پسر ياد مىكرد مىگريست و همواره اندوهگين بود و آهنگ هيچ لذت و شهوت نمىكرد ، فقيهان به مجلس او مىآمدند و با\r\n\r\n\r\n","description":"","footnote":"\r\n( 50 ) . آيه 128 سوره نحل .\r\n","page_name":" 159 ","page_number":159},
  {"content":"\r\n\r\nپند و اندرز او را به شكيبايى وامىداشتند ، مأمون بر همان حال بود تا درگذشت . « 51 »\r\n\r\n73 - موسى بن محمد بن سليمان هاشمى\r\nعبد الحميد بن محمد مىگويد شنيدم محمد بن سمّاك « 52 » مىگفت :\r\nموسى بن محمد بن سليمان هاشمى « 53 » از نظر زندگى و فراخى نعمت از ديگر پسران پدرش آسوده‌تر بود ، خواسته‌هاى خويش را در انواع لذت‌ها چه از لحاظ خوراك و آشاميدنى و چه از لحاظ جامه و عطر و كنيزكان و غلامان برمىآورد ، گويى او را همتى و انديشه‌اى جز در آن راه نبود ، موسى جوانى بسيار زيبا بود ، چهره‌اى همچون ماه داشت سرخ و سپيد و رخشان ، موهايش مشكى و مجعد و بينى او عقابى و چشمانش سياه و درشت چون چشمان آهو بود ، به هركس مىنگريست با چشمانش او را جادو مىكرد ، مژه‌هايش بلند و ابروانش ظريف و پيوسته بود آنچنان‌كه گويى با قلم تصوير كرده‌اند ، دهانش كوچك ، لبهايش باريك ، دندانهايش رخشان و گشاده و زبان‌آور و شيرين‌سخن و صدايش ظريف بود ، نعمت خدا بر او بسيار و فراوان بود آنچنان‌كه از املاك خود و زمين‌هايى كه در اختيارش قرار داده شده بود و حقوق خويش ساليانه سه ميليون و سيصد هزار درهم درآمد داشت و همهء آن را در همان راه هزينه مىساخت .\r\nجوانى و هواى نفس و دنيايى كه همه خواسته‌هاى او را برمىآورد او را شيفته بود . او را كاخى بلند بود كه بر همه جا و مردم اشراف داشت برخى از درهاى تالار آن رو به جاده گشوده مىشد و برخى رو به باغها ، در آن تالار براى او خيمه‌اى كه پايه‌هايش عاج بود برافراشته بودند و نقره‌نشان و زراندود بود ، آن را با ديباى سبز آكنده از خز حلاجى شده پوشانده بودند ، از تارك خيمه زنجيرى زرين كه آراسته به انواع گهر و مرواريد و ياقوت سرخ و زبرجد سبز و عقيق زرد بود و هريك به درشتى گردو ، آويخته بودند و آن خيمه مىدرخشيد . بر درها پرده‌هاى ديباى زربفت آويخته بود ، گرداگرد آن سى شمع در طشتهاى سيمين روشن بود ، وزن هر طشت هزار\r\n\r\n\r\n","description":"","footnote":"\r\n( 51 ) . خوانندگان عزيز توجه دارند كه نقل و ثبت اين‌گونه داستانهاى عبرت‌انگيز يكى از روشهاى امر به معروف دولتمردان بوده است و هرگاه اوضاع حكومت عباسى و ستمى را كه معمول مىداشته‌اند در نظر بگيريم مىبينيم كه بيان اين‌گونه داستانها در منابر و مساجد و نگارش آنها در كتابها نمودارى از اندوه درون دردمندان است .\r\n( 52 ) . محمد بن صبيح بن سمّاك از زاهدان و صوفيان قرن دوم و درگذشته به سال 183 و مورد توجه هارون بوده است ؛ به صفة الصفوة ابن جوزى ، ص 105 ، ج 3 ، چاپ حيدرآباد دكن مراجعه فرماييد .\r\n( 53 ) . پدرش محمد بن سليمان شوهر عباسه خواهر هارون و از دولتمردان بسيار متمول و سالها حاكم بصره بوده است ؛ به تاريخ بغداد خطيب ، ص 291 ، ج 5 مراجعه فرماييد .\r\n","page_name":" 160 ","page_number":160},
  {"content":"\r\n\r\nدرهم نقره بود ، در فاصله هر پنج طشت غلامى ايستاده بود كه دشنه‌اى آراسته به صد مثقال طلا در دست داشت ، و آن غلامان انواع جامه‌هاى فاخر و كمربندهاى آراسته به گهرهاى گوناگون داشتند ، بر سمت برونى هريك از پنجره‌ها قنديل‌هايى از زنجيرهاى سيمين آويخته بود كه روغن زنبق خالص در آنها مىسوخت .\r\nموسى بن محمد خود بر سريرى مىنشست كه سايبانى از كتان نرم و آراسته و نشانه‌دار داشت و بر سر خود عمامه‌اى آراسته به گهرها مىنهاد .\r\nهمنشينان و برادرانش در آن خيمه با او مىنشستند و عودهاى معطر در مجمرهايى كه نصب شده بود مىسوخت ، خدمتكاران كه در دست خود بادزن و مگس‌ران داشتند بالاى سرش ايستاده بودند ، كنيزكان آوازه‌خوان در جاى ديگرى برون از خيمه بودند كه او ايشان را مىديد ، هرگاه به سمت راست مىنگريست نديمى را مىديد كه خود او را برگزيده و به گفتگوى با او انس گرفته بود ، و چون به سمت چپ خويش مىنگريست برادرى و دوستى گزينه را مىديد كه او را براى دوستى و مودّت انتخاب كرده بود ، و اگر به بالا مىنگريست خدمتگزارانى را مىديد كه خود آنان را گزينه دانسته بود ، و چون به اطراف چشم مىانداخت مطربان و كنيزكان آوازه‌خوان را مىديد كه همگان فدايى او بودند ، گوششان به فرمان او بود و چشم ايشان به سوى او ، و به هيچ چيز جز او اشتغال نداشتند ، چون لب به سخن مىگشود همگان خاموش مىشدند و چون برمىخاست همگان برپا مىشدند ، هرگاه مىخواست آواز خوانندگان را بشنود به سوى پرده مىنگريست و هرگاه خاموشى آنان را مىخواست با دست اشاره مىكرد و آنان خاموش مىشدند كه خود اين دو نشانه را از او شناخته بودند .\r\nاين روش او بود تا پاس بيشتر شب مىگذشت و چون عقل از سر او مىپريد ، همنشينان او بيرون مىرفتند و او با ويژگان خلوت مىكرد ، بامداد به كسانى مىنگريست كه پيش او به بازى نرد و شطرنج سرگرم بودند ، پيش او هرگز سخن از مرگ نمىرفت و از بيمارى و درد و چيزى كه در آن ياد اندوه باشد گفتگو نمىشد ، همه سخن از شادى و شادمانى و افسانه‌هاى خنده‌آور بود ، همه روز انواع عطرهاى تازه به بازار آمده بر او عرضه مىشد و تا بيست و هفت سالگى بدين‌سان گذراند .\r\nيك بار همچنان‌كه در خيمه خويش بود و پاسى از شب سپرى شده بود ، ناگاه نغمه‌اى از گلويى اندوهگين شنيد كه غير از نغمه‌هايى بود كه از مطربان خود مىشنيد ، آن نغمه بر دلش نشست و او را از آنچه در آن بود به خود شيفته ساخت . او به نوازندگان و آوازخوانان اشاره كرد كه خاموش شوند ، و سر خود را از پنجره‌اى مشرف بر جاده بيرون آورد تا آن نغمه دل‌نشين خود\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nرا گوش دهد ، گاهى آن را مىشنيد و گاه نمىشنيد ، به غلامانش فرياد كشيد كه صاحب اين نغمه را جستجو كنيد ، و شراب در او تأثير كرده بود ، غلامان بيرون شدند و به جستجو پرداختند ، ناگاه به جوانى باريك گردن و نزار برخوردند كه زرد چهره و خوشيده لب و ژوليده‌موى بود ، شكمش به پشتش چسبيده بود فقط دو ملافه بر تن داشت و جامه ديگرى نداشت و پاى برهنه بود . او در يكى از مساجد بر پاى ايستاده و سرگرم مناجات با پروردگار خويش بود ، او را از مسجد بيرون آوردند و بدون اينكه با او سخنى بگويند بردند و برابر موسى بن محمد بن سليمان برپا داشتند .\r\nموسى بر او نگريست و پرسيد : اين كيست ؟ گفتند : صاحب آن نغمه كه شنيدى ، پرسيد :\r\nاو را كجا يافتيد ؟ گفتند : در مسجد برپاى بود نماز مىگزارد و قرآن مىخواند ، موسى گفت : اى جوان ! چه مىخواندى ؟ گفت : كلام خدا ، گفت : همان نغمه را به گوش من برسان . جوان چنين خواند : « اعوذ باللّه من الشيطان الرجيم ،        إِنَّ الْأَبْرارَ لَفِي نَعِيمٍ . عَلَى الْأَرائِكِ يَنْظُرُونَ تَعْرِفُ فِي وُجُوهِهِمْ نَضْرَةَ النَّعِيمِ يُسْقَوْنَ مِنْ رَحِيقٍ مَخْتُومٍ ، خِتامُهُ مِسْكٌ وَ فِي ذلِكَ فَلْيَتَنافَسِ الْمُتَنافِسُونَ وَ مِزاجُهُ مِنْ تَسْنِيمٍ عَيْناً يَشْرَبُ بِهَا الْمُقَرَّبُونَ » .        « 54 »\r\n« نيكان در ناز و نعمت‌اند ، بر تختها - نشسته - و مىنگرند ، در رويهاى ايشان نشان تازگى نعمت را مىشناسى ، از جام سربه‌مهرى كه آميخته به مشك است نوشانده مىشوند ، و بايد كوشندگان در اين‌باره كوشش كنند ، آميزه آن از چشمه تسنيم است ، چشمه‌اى كه مقربان از آن مىآشامند » .\r\nجوان به سخن خود چنين ادامه داد : اى فريفته مغرور ! آن مجلس و انجمن بر خلاف اين مجلس و غرفه و فرش توست ، آنها تختهايى است كه مفروش به فرشهاى گرانقدرى است كه  « بَطائِنُها مِنْ إِسْتَبْرَقٍ » ،   « عَلى رَفْرَفٍ خُضْرٍ وَ عَبْقَرِيٍّ حِسانٍ »  « 55 » ، « آسترهاى آن از استبرق است » ، « بر بالشهاى سبز و بساطهاى گران‌مايه نيكو » و دوست خدا از چنان جايگاهى مشرف بر دو چشمه‌اى است كه در دو باغ روان است  « فِيهِما مِنْ كُلِّ فاكِهَةٍ زَوْجانِ »  « 56 » ،  « لا مَقْطُوعَةٍ » ،   « فِي عِيشَةٍ راضِيَةٍ » ،   « فِي جَنَّةٍ عالِيَةٍ » ،   « وَ زَرابِيُّ مَبْثُوثَةٌ » ،   « فِي ظِلالٍ وَ عُيُونٍ » ،   « أُكُلُها دائِمٌ وَ ظِلُّها تِلْكَ عُقْبَى الَّذِينَ اتَّقَوْا وَ عُقْبَى الْكافِرِينَ النَّارُ » ،   « إِنَّ الْمُجْرِمِينَ فِي عَذابِ جَهَنَّمَ خالِدُونَ » ،   « لا يُفَتَّرُ عَنْهُمْ وَ هُمْ فِيهِ مُبْلِسُونَ » ،   « فِي ضَلالٍ وَ سُعُرٍ » ،   « يَوْمَ يُسْحَبُونَ فِي النَّارِ عَلى وُجُوهِهِمْ ذُوقُوا مَسَّ سَقَرَ » ، \r\n\r\n\r\n","description":"","footnote":"\r\n( 54 ) . آيات 28 / 22 سوره مطففين .\r\n( 55 - 56 ) . آيات 75 و 52 سوره الرحمن .\r\n","page_name":" 162 ","page_number":162},
  {"content":"\r\n\r\n « يَوَدُّ الْمُجْرِمُ لَوْ يَفْتَدِي مِنْ عَذابِ يَوْمِئِذٍ بِبَنِيهِ » . \r\n« در آن دو باغ از هر ميوه دو جفت است » ، « كه به سر نمىرسد » ، « در زندگى خوش و پسنديده » ، « در بهشتى بلندمرتبه » ، « و پرده‌هاى گسترده » ، « در سايه‌ها و چشمه‌سارها » ، « خوراك و سايه آن جاودانه است ، اين فرجام كسانى است كه پرهيزگارى كردند و فرجام كافران آتش است » ، « و چگونه آتشى كه « مجرمان در عذاب جهنم » جاودانه‌اند عذاب از ايشان كاسته نمىشود و ايشان در آن خوار و فرومايه‌اند » ، « در گمراهى و آتشهاى سوزان » ، « روزى كه كشيده شوند در آتش بر چهره‌هايشان ، بچشيد سودن دوزخ را » ، « گنهكار دوست مىدارد كاش فديه مىداد از عذاب آن روز به پسرانش » .\r\nتا آنجا كه مىفرمايد :  « وَ جَمَعَ فَأَوْعى » ،  « گرد آورد و بيندوخت » ، در عذابى سخت و گرفتارى دشوار و خشم پروردگار جهانيان هستند  « وَ ما هُمْ مِنْها بِمُخْرَجِينَ » ،  « و نباشند از آن بيرون شدگان » . « 57 »\r\nموسى بن محمد بن سليمان هاشمى از جاى برخاست و آن جوان را در آغوش كشيد و گريست و به نديمان خود گفت : از پيش من بيرون رويد و خود به صحن خانه خويش آمد و با آن جوان بر بوريايى نشست و بر جوانى خويش مىگريست و بر خود نوحه‌سرايى مىكرد و آن جوان او را پند و اندرز مىداد و با خداى عهد و پيمان كرد كه هرگز به گناهى برنگردد .\r\nچون آن شب را به صبح رساند توبه خود را آشكار ساخت و ملازم مسجد و عبادت شد و فرمان داد همه گهرها و سيم و زر و جامه‌ها فروخته شود و بهاى آن را صدقه داد ، حقوق ديوانى خود را هم نپذيرفت و همه املاكى را كه در اختيارش نهاده بودند برگرداند ، آنگاه املاك شخصى و بردگان و كنيزكان را فروخت و هركدام را كه خواهان آزادى بودند آزاد ساخت و هرچه به دست آورده بود صدقه داد ، جامه پشمين خشن پوشيد و به خوردن نان جو قناعت كرد . شبها به شب‌زنده‌دارى و روزها به روزه گرفتن پرداخت ، و چنان شد كه نيكان و برگزيدگان به ديدارش مىرفتند و به او مىگفتند : با خود مدارا كن كه پروردگار بزرگوار است و عبادت اندك و آسان را سپاس مىدارد و پاداش بسيار مىدهد .\r\nاو مىگفت : اى قوم من به خويشتن آشناترم ، گناه من بزرگ است شب و روز از فرمان\r\n\r\n\r\n","description":"","footnote":"\r\n( 57 ) . اين آيات مباركات كه به مناسبت وحدت در معنى در اين متن آمده است از سوره‌هاى مختلف است ، و به ترتيبى كه در متن آمده به اين‌گونه است :\r\nبخشى از آيه 33 سوره واقعه ، بخشى از آيه 20 و 21 سوره الحاقه ، آيه 16 سوره غاشية ، بخشى از آيه 25 سوره رعد ، آيات 75 / 74 سوره زخرف ، آيات 11 و 18 سوره معارج و آيه 48 سوره حجر .\r\n","page_name":" 163 ","page_number":163},
  {"content":"\r\n\r\nخداى خود سرپيچى كردم ، و فراوان مىگريست .\r\nسپس به قصد انجام حج پياده و پاى برهنه بيرون آمد جز جامه‌اى سبك بر تن نداشت و كوزه آب و جوالى همراه داشت ، و چون بدين‌گونه به مكه رسيد و حج گزارد همانجا مقيم شد .\r\nشبها به حجر اسماعيل مىرفت و نوحه‌سرايى بر خود و مناجات مىكرد و چنين مىگفت :\r\nاى سرور من ! در خلوتهاى خويش ترا مراقب خود نديدم ، سرور من شهوتهاى من از ميان رفته است ولى گرفتاريهاى من باقى مانده است ، اى واى بر من از آن روز كه ترا ديدار خواهم كرد ، اى واى و صد واى بر من در آن هنگام كه كارنامه‌ام آكنده از گناهان و رسوايىها آشكار شود ، آرى كه واى و بدبختى در قبال خشم و توبيخ تو بر من فرارسيده است كه تو نسبت به من احسان فرمودى و من با گناهان به مقابله پرداختم و تو بر همه كارهاى من آگاهى ، سرورم ! به پيشگاه چه كسى جز تو مىتوانم بگريزم و به چه كسى جز تو مىتوانم پناه برم ، سرورم ! من شايسته و سزاوار آن نيستم كه بهشت را از تو مسألت كنم بلكه ترا به حق جود و كرمت و تفضلت مسألت مىكنم كه بر من رحمت آورى و مرا بيامرزى كه تو خود اهل تقوا و شايسته آمرزيدنى .\r\nمحمد بن سماك مىگويد : شبى كه در طواف كعبه بودم ناگاه آواى نوحه‌گرى و گريستن او را شنيدم مرا به هيجان و اضطراب درآورد طواف خود را قطع كردم و داخل حجر شدم و او را درست بجا نمىآوردم ، پرسيدم : اى حبيب من تو كيستى كه با سنّ اندك ترا سوخته‌دل و اندوهگين و فسرده مىبينم و اين همه اشك‌ريزان ، داستان چيست ؟ كه من خود با پيرى خطاكار و گنه‌پيشه‌ام . به من نگريست و مرا شناخت و پرسيد : آيا تو همان واعظى نيستى كه مرا پند مىدادى و من همچنان سرگشته گمراهى و مست سرگردانى بودم و به تو توجه نمىكردم ؟ من موسى بن محمد بن سليمان هستم كه مرا در بصره ديده‌اى .\r\nمحمد بن سماك مىگويد : من از گفتارش گرفتار دهشت شدم ، جلو رفتم ، او را در آغوش كشيدم ، ميان چشمانش را بوسيدم و گفتم : اى ابو القاسم ! پدرم فداى تو باد داستان چيست ؟\r\nموضوع را به من خبر داد و گفت : خدايت رحمت كناد اين موضوع را پوشيده دار كه دوست ندارم شناخته شوم ، پروردگار نعمت بخش نيكوكار كه از همگان فزون است مرا از غفلت بيدار و به عيب خويشتنم بينا ساخت و همهء آن چيزها را كه ديدى و سرگرم آن بودم رها كردم و به خداى خود روى آوردم ، آيا معتقدى كه خداوند مرا قبول فرموده است ؟ كه من خود بيم آن دارم كه روى از من برگردانده باشد .\r\nمحمد بن سماك مىگويد : سخن او مرا به گريه انداخت ، گفتم : اى حبيب من ترا مژده باد\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nكه به من خبر رسيده است در پيشگاه خداوند متعال هيچ چيز خوشتر از جوان توبه‌كننده نيست ، چون اين سخن را از من شنيد از بيم آنكه مردم به سبب گريستن او بر او جمع شوند ، از گريه بازايستاد ، برخاست و گفت : اى طبيب جان ! از پى من بيا ، و من از پى او حركت كردم ، او از در گندم‌فروشان از مسجد بيرون شد و همان‌گونه كه گام برمىداشت و به من مىنگريست دست بر شكم خود گرفته بود ، بر در خانه‌اى رسيد ، وارد آن خانه شد و مرا هم با خود وارد كرد . مرا بر سكو نشاند و خود بر زمين نشست و گفت : همواره مشتاق ديدار تو بودم تا با مرهم سخن خود زخمها و عقده‌هاى مرا درمان كنى . من گفتم : اى ابا القاسم ! پروردگار جهانيان به لطف خويش ترا از خواب غافلان بيدار فرموده است ، بر اين توفيق كه به تو ارزانى داشته است او را سپاسگزار باش و بر اين نعمت حمد او را به جاى آور و خداوند متعال به رحمت خويش چيزى به مراتب بهتر از آنچه از بيم او ترك كرده‌اى به تو عنايت فرموده است . اى ابا القاسم مرگ را همواره پيش چشم خود داشته باش و بدان كه فراروى تو گردنه‌اى است كه بايد فردا آن را درنوردى و كسى جز پارسايان نمىتواند از آن بگذرد ، پارسايانى كه از انجام همه چيزها كه خدا حرام فرموده است خوددارى كنند ، و پلهايى در پيش است كه فقط سبكباران از ستمها از آن مىگذرند ، و ديگران از آن در آتشى فرومىافتند كه فرموده است :\r\n « أَحاطَ بِهِمْ سُرادِقُها وَ إِنْ يَسْتَغِيثُوا يُغاثُوا بِماءٍ كَالْمُهْلِ يَشْوِي الْوُجُوهَ بِئْسَ الشَّرابُ وَ ساءَتْ مُرْتَفَقاً » ،  « پرده‌هاى آن آتش بر ايشان احاطه دارد و اگر فريادخواهى كنند - آب خواهند - آبى به آنان داده شود چون مس گداخته كه چهره‌ها را بريان كند چه بد نوشابه و چه بد جايگاهى است » . « 58 »\r\nدر اين صورت بايد آمادگى داشته باشى و پاسخ فراهم سازى كه ناچار بر آن گردنه و پلها مىرسى ، و درآمدن به حضور كيست ؟ بر آن‌كس كه داورترين داوران و صاحب روز دين است و سراپا دادگرى است كه هيچ ستم روا نمىدارد . آن روز روزى است كه :   « لا يَنْفَعُ مالٌ وَ لا بَنُونَ إِلَّا مَنْ أَتَى اللَّهَ بِقَلْبٍ سَلِيمٍ »   « 59 » ، « نه مال سود بخشد و نه پسران مگر آنكه با دلى درست به پيشگاه خدا آيد » .\r\nگويد : موسى بن محمد خاموش بود و گوش مىداد ، آنگاه همچون كسى كه در انديشه باشد سر فروافكند و من چنين پنداشتم كه ديگر نمىفهمد چه مىگويم ، برخاستم و از خانه‌اش\r\n\r\n\r\n","description":"","footnote":"\r\n( 58 ) . بخشى از آيه 29 سوره كهف .\r\n( 59 ) . آيات 89 / 88 سوره شعرا .\r\n","page_name":" 165 ","page_number":165},
  {"content":"\r\n\r\nبيرون آمدم .\r\nفرداى آن شب پى كارهاى خود رفتم ، چون ظهر شد و من در طواف بودم ديدم مردم به سوى در صفا مىروند ، پرسيدم : چه خبر است ؟ گفتند : جنازه مرد غريبى است ، از طواف بيرون آمدم و بر آن جنازه نماز گزاردم .\r\nدر اين هنگام بر دلم چيزى گذشت و همان دم بر در آن خانه رفتم و از او پرسيدم ، گفتند :\r\nخدايت اجر دهد مگر در تشييع جنازه‌اش نبودى ؟ من انا لله بر زبان آوردم و گفتم : منزه است پروردگارى كه هرچه اراده فرمايد انجام مىدهد ! گفتند : مگر تو همان دوست ديشب او نيستى ؟\r\nگفتم : چرا ، گفتند : چون تو بيرون رفتى او پيوسته مىگفت : واى بر دلم واى بر گناهم تا بيشتر شب سپرى شد و او مىگريست ، ناگاه آرام گرفت ، چون سپيده دميد او را براى نماز صدا زديم معلوم شد از جهان درگذشته است ، هيچكس شاهد جان دادنش نبوده و به همين سبب چشمهاى او را هم نبسته‌اند ، به ايشان گفتم : آيا او را مىشناختيد ؟ گفتند : نه مرد غريبى از حاجيان بود كه پيش ما منزل ساخته بود هرگز چون اويى نديده و نشنيده‌ايم ، همه شب برپاى ايستاده نماز مىگزارد و نوحه‌سرايى مىكرد ، گويى مىپنداشت گناه همه بندگان را از او مطالبه مىكنند .\r\nكسى هم بر كسب و راه روزى او آگاه نشد ، از هيچكس هم هيچ چيز نمىپذيرفت . پرسيدم : چه مدت پيش شما ساكن بود ؟ گفتند : دو سال . گفتم : اينكه خداوند او را بشناسد بهتر از شناخت شما از اوست .\r\n\r\n74 - جعفر برمكى\r\nعبد الحميد مىگويد : در مجلس جعفر بن يحيى بن خالد بن برمك « 60 » بودم ، كالاهاى مصر بر او عرضه مىشد ، او در خيمه‌اى از عاج كه به ديبا پوشانده بودند نشسته بود ، ناگاه محمد بن سماك وارد شد ، جعفر گفت : خدايت رحمت كناد يكى از اندرزهاى خود را براى من بگو .\r\nمحمد بن سماك گفت : اى ابا الفضل ، من دربارهء پادشاهان و خسروان گذشته سخن نمىگويم ، بلكه موضوعى را براى تو مىگويم كه چند سال پيش از يكى از پسرعموهاى امير المؤمنين هارون ، يعنى موسى بن محمد بن سليمان بن على بن عبد اللّه بن عباس ديده‌ام .\r\nعبد الحميد مىگويد : محمد بن سمّاك همان داستان را براى جعفر برمكى نقل كرد ، من\r\n\r\n\r\n","description":"","footnote":"\r\n( 60 ) . وزير مقتدر هارون الرشيد متولد به سال 150 و مقتول به سال 187 و از دبيران و سخنوران نامدار قرن خود بوده است ؛ به تاريخ بغداد ، صفحات 160 / 152 ، ج 7 مراجعه فرماييد .\r\n","page_name":" 166 ","page_number":166},
  {"content":"\r\n\r\nديدم جعفر شروع به گريه كرد و بسيار گريست و مىگفت : آرى كه همه اين كار به سبب توفيقى بوده كه خداوند بر او مرحمت فرموده است و كاميابى و سعادتى كه بر او ارزانى داشته است .\r\nجعفر برمكى آنگاه چنين عرضه داشت : پروردگارا همان‌گونه كه او را به اطاعت از خود سعادتمند فرمودى و به كسب رضاى خود موفق ساختى و به اراده خويش او را حفظ كردى كه به همه اين امور رسيد ما را هم به رحمت خود براى انجام عمل صالح موفق بدار و با عفو و آمرزش خود ما را نيك‌فرجام قرار بده ، اى مهربان‌ترين مهربانان .\r\nگويد : جعفر برمكى در همان مجلس فرمان داد صد هزار درهم بر نيازمندان و بينوايان صدقه داده شود .\r\nاندكى بيش نگذشت كه هارون بر او خشم گرفت و فرمان كشتن و چهارپاره ساختن و بر دار كشيدنش را داد و چنان شد ، اميد مىرود كه دعاى جعفر مستجاب شده باشد كه به هرحال او را مثله كردند ، كارهاى پسنديده او بسيار بود ، مال مىبخشيد و نيازها را برمىآورد و خوش معاشرت و آشناى به حقوق برادران بود ، خدايش رحمت كناد .\r\n\r\n75 - ابو شعيب براثى و دوشيزه‌اى از بزرگ‌زادگان\r\nجنيد بن محمد « 61 » مىگفته است : ابو شعيب براثى « 62 » نخستين كسى بود كه در منطقه براثا « 63 » در كوخى ساكن شد و به عبادت پرداخت ، دوشيزه‌اى از بزرگ‌زادگان كه در كاخهاى پادشاهى پرورش يافته بود از كنار كوخ او گذشت و به ابو شعيب نگريست و حال او را كه در آن بود بسيار پسنديد ، اسير محبت او شد و تصميم گرفت كه خود را از دنيا وارهاند و به ابو شعيب بپيوندد . پيش او آمد و گفت : مىخواهم خدمتكار تو باشم ، ابو شعيب او را گفت : اگر چنين مىخواهى بايد هيأت خود را دگرگون سازى و از آنچه در آن هستى مجرد شوى تا شايستهء آنچه مىخواهى شوى .\r\nاو از آنچه كه مالك بود مجرد شد و جامه پارسايان بر تن كرد و پيش ابو شعيب بازآمد .\r\n\r\n\r\n","description":"","footnote":"\r\n( 61 ) . جنيد بن محمد از صوفيان بزرگ قرن سوم هجرى و درگذشته به سال 297 است ؛ به وفيات الاعيان ابن خلكان ، ص 323 ، ج 1 ، چاپ مصر ، محمد محيى الدين عبد الحميد مراجعه فرماييد .\r\n( 62 ) . چند سطرى درباره او و خلاصه همين داستان در صفة الصفوة ابن جوزى ، ص 219 ، ج 2 ، چاپ حيدرآباد آمده است .\r\n( 63 ) . از محله‌هاى بغداد ؛ به معجم البلدان ، ص 96 ، ج 2 مراجعه فرماييد كه همين داستان را هم همين‌گونه آورده است .\r\n","page_name":" 167 ","page_number":167},
  {"content":"\r\n\r\nابو شعيب او را به همسرى گرفت ، چون آن زن وارد كوخ شد ، پاره حصيرى در مجلس ابو شعيب ديد كه او را از رطوبت زمين حفظ مىكرد ، گفت : من هرگز در اين كوخ نمىمانم مگر آنچه را كه زير توست بيرون اندازى كه من خود از تو شنيدم مىگفتى ، زمين مىگويد ، اى پسر آدم امروز ميان من و خود حجاب قرار مىدهى و حال آنكه فردا در شكم من خواهى بود و من ميان خود و زمين حجاب قرار نمىدهم . ابو شعيب آن پاره حصير را برداشت و دور افكند ، و سالها با ابو شعيب به پسنديده‌ترين صورت به عبادت پرداخت و در حالى كه هريك ديگرى را بر آن يارى مىداد درگذشتند .\r\n\r\n76 - المهتدى بالله و احمد بن ابى دؤاد\r\nشيخ امام عالم ابو الفرج بن جوزى با اسناد خود از قول صالح بن على بن يعقوب هاشمى براى ما چنين نقل كرد كه مىگفته است :\r\nدر مجلس امير المؤمنين المهتدى بالله « 64 » حضور يافتم ، او براى رسيدگى به امور ستمديدگان در كاخ بيرونى بار عام داده بود . من ديدم شكايات مردم را از اول تا آخر براى او مىخوانند و او فرمان مىدهد كه پاسخ لازم تهيه و نوشته شود و بر او بخوانند و مهر شود و همانجا به صاحب آن تسليم گردد . اين موضوع مرا شاد كرد و آنچه را ديدم بسيار پسنديدم و شروع به نگريستن به او كردم ، متوجه شد و به من نگريست ، من چشم از او برداشتم تا آنكه اين كار سه بار تكرار شد كه چون سرگرم كار مىشد به او مىنگريستم و چون به من مىنگريست چشم از او برمىداشتم .\r\nالمهتدى به من گفت : اى صالح ! گفتم : اى امير المؤمنين گوش به فرمانم و بر پاى خاستم ، گفت : از ما چيزى در دل دارى كه مىخواهى آن را بگويى ؟ گفتم : آرى سرورم ! گفت :\r\nبر جاى خود باش ، و من بر جاى خويش برگشتم ، چون المهتدى برخاست به حاجب گفت صالح نرود ، و چون مردم رفتند اجازه ورود براى من داده شد وارد شدم و براى او دعا كردم ، گفت بنشين ، نشستم ، گفت : اى صالح ! خودت براى من مىگويى كه چه چيز بر دل تو خطور كرد يا من بگويم در دلم چه چيزى دربارهء انديشه تو خطور كرده است ؟ گفتم : اى امير المؤمنين هرچه\r\n\r\n\r\n","description":"","footnote":"\r\n( 64 ) . محمد بن هارون واثق ملقب به المهتدى از خليفگان خوش‌نام عباسى كه يازده ماه حكومت كرد و به سال 255 هجرى در ميدان جنگ كشته شد ؛ به تاريخ الخلفاء ، سيوطى ، ص 361 ، چاپ محمد محيى الدين عبد الحميد مصر مراجعه شود .\r\n","page_name":" 168 ","page_number":168},
  {"content":"\r\n\r\nمىخواهى و فرمان مىدهى . گفت : من مىگويم كه در دل تو چنين گذشت كه اين كار ما را تحسين كردى و گفتى اين خليفه ما چه نيكو خليفه‌اى است اگر معتقد به مخلوق بودن قرآن نبود .\r\nمن نخست بيم بزرگى بر دلم خطور كرد ، سپس به خود گفتم اى نفس ! مگر پيش از رسيدن اجل خود مىميرى ؟ و مگر بيش از يك بار مىميرى ؟ و مگر دروغ در كار جدى و شوخى جايز است ؟ بدين‌سبب بود كه گفتم : اى امير المؤمنين همين‌گونه است كه گفتى و چيزى جز همين بر دل من نگذشته است ، او مدتى خاموش ماند و سپس گفت : به خود باش و آنچه مىگويم از من بشنو و به خدا سوگند كه فقط حق را خواهى شنيد كه از من تراوش مىكند ! گفتم : اى سرور من ! چه كسى به گفتن حق از تو سزاوارتر است كه تو خليفه پروردگار جهانيان ! ! و پسرعموى سرور پيامبرانى .\r\nالمهتدى چنين ادامه داد : من همواره تا بخشى از روزگار حكومت واثق اعتقاد به مخلوق - حادث - بودن قرآن داشتم ، تا اينكه احمد بن ابى دؤاد « 65 » پيرمردى از اهل شام را كه از مردم اذنة « 66 » بود پيش ما آورد ، و پيرمرد را در حالى كه بند و زنجير بر پاى داشت به حضور واثق آوردند . پيرمردى خوش‌سيما و كشيده‌قامت و داراى محاسن سپيد زيبايى بود ، من چنين احساس كردم كه واثق از او شرمسار شد و بر او رقت آورد و او را به خود نزديك و نزديك‌تر فراخواند . چون شيخ نزديك او رسيد سلام داد و پسنديده از عهده برآمد و با فصاحت و بلاغت دعا كرد ، واثق به او گفت بنشين و او نشست . واثق به او گفت : اى شيخ ! با ابن ابى دؤاد در آنچه با تو مناظره مىكند مناظره كن . شيخ گفت : اى امير المؤمنين او كودكى مىكند و از مناظره ناتوان است . واثق خشمگين شد و جاى مهربانى را خشم شديدى گرفت ، و گفت : ابو عبد اللّه بن ابى دؤاد از مناظره با كشى چون تو ناتوان است و كودكى مىكند ؟ پيرمرد گفت : اى امير المؤمنين موضوع را بر خود آسان بگير ، اجازه فرماى با او مناظره كنم . واثق گفت : من ترا جز براى مناظره نخواسته‌ام ، شيخ گفت : اى امير المؤمنين ! اگر مصلحت مىدانى آنچه را كه ما مىگوييم حفظ فرماى و خود مراقب باش ، گفت : آرى چنين مىكنم . شيخ گفت : اى احمد ! به من بگو كه آيا اين سخن و اعتقاد تو ، اعتقادى واجب و از اركان دين است و دين بدون عقيده\r\n\r\n\r\n","description":"","footnote":"\r\n( 65 ) . متولد به سال 160 و درگذشته به سال 240 هجرى و از قضات مشهور معتزله كه مورد كمال اعتماد مأمون و معتصم و واثق بوده است به تاريخ بغداد خطيب ، صفحات 156 / 141 ، ج 4 مراجعه فرماييد .\r\n( 66 ) . شهرى بزرگ كه داراى هشت دروازه و برج و بارو بوده است ؛ به معجم البلدان ياقوت حموى ، ص 166 ، ج 1 ، چاپ 1906 ميلادى مصر مراجعه فرماييد .\r\n","page_name":" 169 ","page_number":169},
  {"content":"\r\n\r\nداشتن به اعتقاد تو كامل نخواهد بود ؟ گفت : آرى چنين است .\r\nشيخ گفت : اى احمد به من خبر بده آيا هنگامى كه خداوند متعال پيامبر ( ص ) را براى بندگان خويش مبعوث فرمود آن حضرت چيزى از فرمانهاى خداوند را درباره دين از ايشان پوشيده داشت ؟ گفت : نه ، شيخ پرسيد : آيا پيامبر ( ص ) هم مردم را به اين اعتقاد تو فراخوانده است ؟ ابن ابى دؤاد خاموش ماند ، شيخ گفت : سخن بگو ! ابن ابى دؤاد همچنان خاموش ماند ، شيخ روى به واثق كرد و گفت : اى امير المؤمنين ! اين يكى ، واثق گفت : آرى اين يكى .\r\nشيخ گفت : اى احمد ! به من بگو خداوند متعال كه قرآن را بر پيامبر نازل كرده و در آن فرموده است :  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً » ،  « امروز آيين شما را به كمال رساندم و نعمت خويش را بر شما تمام كردم و براى شما آيين اسلام را پسنديدم » . « 67 » آيا خداوند متعال در اكمال دين خود صادق است يا تو كه مدعى نقصان آنى راست گويى ؟ كه مردم درباره آن معتقد به اعتقاد تو شوند ؟ ابن ابى دؤاد خاموش ماند شيخ گفت :\r\nاى احمد پاسخ بده ، و او پاسخ نداد ، شيخ گفت : اى امير المؤمنين ! اين دو تا ، واثق گفت : آرى اين دو تا .\r\nشيخ گفت : اى احمد ! به من خبر بده كه آيا به اين اعتقاد تو پيامبر ( ص ) علم داشته است يا آن را نمىدانسته است ؟ ابن ابى دؤاد گفت : بر آن علم داشته است ، شيخ پرسيد : آيا خود آن حضرت مردم را به آن دعوت فرموده است ؟ او خاموش ماند ، شيخ گفت : اى امير المؤمنين اين سه تا ، واثق گفت : آرى اين سه تا .\r\nشيخ گفت : اى احمد پس اين‌چنين كه تو معتقدى پيامبر ( ص ) در عين حال كه آن را مىدانسته است در آن‌باره گشايشى در نظر داشته است و امت خود را در آن مورد آزاد گذاشته و چنان چيزى از ايشان نخواسته است ، ابن ابى دؤاد گفت : آرى همين‌گونه است ، شيخ گفت :\r\nبراى ابو بكر و عمر و عثمان و على كه خداى از همه‌شان خشنود باد نيز همين‌گونه بوده است ؟\r\nابن ابى دؤاد گفت : آرى . در اين هنگام شيخ از او روى برگرداند و متوجه واثق شد و گفت : اى امير المؤمنين ! پيشاپيش گفتم كه ابن ابى دؤاد كودكى مىكند و از مناظره ناتوان مىماند ، اى امير المؤمنين ! اگر خوددارى از اين اعتقاد براى ما روا نباشد و حال آنكه به پندار اين مرد براى پيامبر ( ص ) و ابو بكر و عمر و عثمان و على روا بوده است خداوند براى كسى كه در مورد چيزى كه اين بزرگواران جايز دانسته‌اند كه گشايش فراهم آورند معتقد به گشايش نباشد هيچ\r\n\r\n\r\n","description":"","footnote":"\r\n( 67 ) . آيه 3 سوره مائده .\r\n","page_name":" 170 ","page_number":170},
  {"content":"\r\n\r\nگشايشى فراهم نياورد .\r\nواثق گفت : آرى اگر براى ما امكان گشايش و خوددارى از مسأله‌اى نباشد كه آنان از آن امساك كرده‌اند ، خداوند براى ما گشايشى فراهم نفرمايد ، بند و زنجير از شيخ بگشاييد .\r\nو چون آهنگر زنجير را بريد ، شيخ دست يازيد تا آن زنجير را بردارد ، آهنگر زنجير را از دست او بيرون كشيد ، واثق گفت : بگذار شيخ آن را بردارد ، شيخ آن را برداشت و در آستين نهاد .\r\nواثق گفت : اى شيخ چرا زنجير را از دست آهنگر بيرون كشيدى ؟ گفت : زيرا قصد آن دارم به كسى كه وصيت مىكنم بگويم هنگامى كه مردم اين زنجير را در كفن من قرار دهد تا روز رستاخيز با آن زنجير در پيشگاه خداوند با اين ستمگر داورى كنم و بگويم پروردگارا ! از اين بنده‌ات بپرس به چه سبب مرا در قيد و بند كشيد و زن و فرزندان و برادرانم را بدون هيچ جرمى كه اين كار را براى من واجب كند به ترس و بيم انداخت .\r\nدر اين هنگام شيخ گريست واثق هم گريست و ما نيز گريستيم .\r\nآنگاه واثق از او خواست تا او را حلال كند و از او درگذرد ، شيخ گفت : اى امير المؤمنين به خدا سوگند من از روز نخست به پاس گراميداشت پيامبر ( ص ) ترا حلال كردم و از تو گذشتم كه به هرحال تو از خاندان اويى .\r\nواثق گفت : مرا به تو نيازى است ، شيخ گفت : اگر ممكن باشد برمىآورم ، واثق گفت :\r\nپيش ما بمان تا ما از تو بهره‌مند شويم و تو هم به بهره رسى .\r\nشيخ گفت : اى امير المؤمنين برگرداندن تو مرا به همانجا كه اين ستمگر مرا از آن بيرون كشيده است براى تو سودبخش‌تر از ماندن من در اينجاست ، و سبب آن را براى تو مىگويم . من پيش زن و فرزندانم برمىگردم و نفرين ايشان را بر تو بازمىدارم كه آنان را در حالى بر جاى گذاشتم كه بر تو نفرين مىكردند .\r\nواثق گفت : بنابراين پاداشى از ما بپذير تا از آن در هزينه‌ات كمكى باشد و در سختى روزگار هزينه كنى .\r\nشيخ گفت : اى امير المؤمنين ! دريافت آن براى من روا نيست كه من از آن بىنياز و خود توانگر به تمام معنى هستم .\r\nواثق گفت : از من نيازى بخواه ، شيخ گفت : اى امير المؤمنين آيا آن را برآورده مىسازى ؟ گفت : آرى .\r\nشيخ گفت : اجازه فرماى كه هم‌اكنون راه براى رفتن من به مرز - جايگاه زندگى خود\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nشيخ - باز باشد ، واثق گفت اجازه دادم ، سلام داد و بيرون رفت .\r\nالمهتدى بالله گفت : من از اعتقاد خود برگشتم و خيال مىكنم واثق هم از همان زمان از آن اعتقاد برگشت . « 68 »\r\nپايان جزء چهارم\r\n\r\n\r\n","description":"","footnote":"\r\n( 68 ) . اين داستان را خطيب در تاريخ بغداد ، ص 151 ، ج 4 با تفاوتهايى آورده است كه رساتر به نظر مىرسد و افزوده است كه پس از اين مناظره ابن ابى دؤاد از چشم واثق افتاد و پس از آن به تفتيش عقايد و امتحان نپرداخت .\r\n","page_name":" 172 ","page_number":172},
  {"content":"\r\n\r\n\r\nسبب توبه گروهى از پيشوايان كه رحمت خدا بر ايشان باد\r\n\r\n77 - حبيب ابو محمد « 1 »\r\nابو الفتح محمد بن عبد الباقى ، از قول ابو الفضل حمد بن احمد حداد ، از قول حافظ ابو نعيم چنين براى ما نقل كرد كه :\r\nسبب روى كردن حبيب ابو محمد به آخرت و انصراف او از جهان زودگذر حضور او در مجلس حسين بصرى بود . موعظه حسن در دل حبيب نشست و از آنچه كه بود با توكل به خداوند و بسنده كردن به ضمانت حضرت حق خود را بيرون كشيد . او نفس خويش را از خداى متعال با پرداخت چهل هزار درهم در چهار بار خريد . در آغاز روز ده هزار درهم صدقه داد و عرضه داشت :\r\nبارخدايا من خود را با اين پرداخت خريدم ، سپس ده هزار درهم ديگر داد و گفت : اين سپاس آنچه كه مرا به انجام آن موفق فرمودى ، سپس ده هزار درهم ديگر صدقه داد و عرضه داشت :\r\nبارخدايا اگر آن صدقه نخست و دومى را نپذيرفته‌اى اين را بپذير . پس از آن ده هزار درهم ديگر پرداخت و گفت : بارخدايا اگر صدقه سوم را پذيرفته‌اى اين سپاس آن پذيرش است .\r\n\r\n\r\n","description":"","footnote":"\r\n( 1 ) . يعنى حبيب ابو محمد فارسى از بزرگان صوفيه و پارسايان قرن اول هجرى كه شرح حال و كرامات او در حلية الاولياء ، حافظ ابو نعيم ، صفحات 155 / 149 ، ج 6 ، چاپ 1407 بيروت و صفة الصفوة ابن جوزى ، صفحات 240 / 236 ، ج 3 ، چاپ حيدرآباد دكن همراه همين روايت آمده است ، در منابع فارسى به تذكرة الاولياء عطّار ، صفحات 60 / 56 ، چاپ مرحوم قزوينى ، تهران ، 1336 ش مراجعه فرماييد .\r\n","page_name":" 173 ","page_number":173},
  {"content":"\r\n\r\n\r\n78 - زاذان آوازه‌خوان\r\nروايت شده است كه عبد اللّه بن مسعود ( رض ) روزى از يكى از نواحى كوفه مىگذشت ، گروهى از تبهكاران جمع شده بودند و باده‌نوشى مىكردند ميان ايشان آوازه‌خوانى به نام زاذان « 2 » بود كه آوازى خوش داشت و عود مىنواخت و آواز مىخواند .\r\nعبد اللّه بن مسعود چون صداى او را شنيد گفت : چه نيكو صدايى است اگر به خواندن كتاب خدا مىبود ، رداى خود را بر سر كشيد و برفت .\r\nزاذان سخن او را شنيد ، پرسيد : اين‌كه بود ؟ گفتند : عبد اللّه بن مسعود صحابى رسول خدا ( ص ) . پرسيد : چه چيزى گفت ؟ گفتند : گفت چه نيكو صدايى است اگر به خواندن كتاب خداوند متعال مىبود . زاذان برخاست عود را بر زمين زد و بشكست و شتابان خود را به عبد اللّه بن مسعود رساند ، دستار خود را بر گردن خويش بياويخت و در حضور او شروع به گريستن كرد ، عبد اللّه بن مسعود او را در آغوش كشيد و هردو به گريستن پرداختند . عبد اللّه گفت : چگونه كسى را كه از گناهان خود به پيشگاه خدا توبه كرده است و خداوند او را دوست مىدارد دوست نداشته باشم .\r\nزاذان پيوسته به عبد اللّه بن مسعود شد ، قرآن آموخت و از دانش چنان بهره‌اى برد كه از پيشوايان علم شد از عبد اللّه بن مسعود و سلمان و جز آن دو روايت كرده است .\r\n\r\n79 - مالك بن دنيار\r\nروايت است كه از سبب توبه مالك بن دنيار از او پرسيدند ، چنين گفت :\r\nمن از پاسبانان حكومتى و غرق تباهى باده‌نوشى بودم ، كنيزكى گرانبها خريدم كه سخت در زندگى من به بهترين وضع قرار گرفت و براى من دخترى آورد كه شيفته‌اش شدم و چون دخترك زمين خيزه مىكرد محبت او در دلم افزون شد ، دخترك به من انس گرفت و من به او ، هرگاه جام و باده مقابل خود مىنهادم مىآمد و آن را مىكشيد و روى جامه‌ام مىريخت چون دخترك دوساله شد مرد و اندوه مرگش مرا دل فسرده و سوخته جگر ساخت .\r\n\r\n\r\n","description":"","footnote":"\r\n( 2 ) . با آنكه شرح كرامات و احوال او در حلية الاولياء ، ابو نعيم ، صفحات 204 / 199 ، ج 4 و صفة الصفوة ، ص 31 ، ج 3 آمده است و ابن جوزى مىگويد : به روزگار حجاج در كوفه درگذشته است و ذهبى هم در ميزان الاعتدال ، ص 63 ، ج 2 از توبه او به دست ابن مسعود ياد كرده است ولى داستان بالا در اين كتابها نيامده است .\r\n","page_name":" 174 ","page_number":174},
  {"content":"\r\n\r\nشب جمعه‌اى كه شب نيمه شعبان بود سياه‌مست از باده‌نوشى خوابم برد بدون آنكه نماز عشاء بگزارم ، در خواب چنان ديدم كه بر صور دميده و رستخيز بر پاى شد ، گورها شكافته و خلايق محشور شدند و من هم در آن ميانه بودم . ناگاه صدايى از پشت سر خويش شنيدم برگشتم اژدهايى سياه و كبود چشم كه بسيار بزرگ بود دهان گشوده آهنگ من داشت ، من ترسان و هراسان شروع به گريز از مقابل او كردم و اژدها همچنان در پى من بود ، ميان راه به پيرمردى خوشبو و خوش‌جامه رسيدم بر او سلام دادم پاسخ داد ، گفتم : اى شيخ مرا از اين اژدها پناه بده كه خدايت پناه دهد ! پيرمرد گريست و گفت : من ناتوانم و اژدها از من نيرومندتر است و ياراى ستيز با او ندارم ، برو ، شتابانتر برو شايد خداوند براى تو چيزى فراهم فرمايد كه ترا از آن برهاند .\r\nمن هراسان به گريز خود ادامه دادم ، من بر يكى از بلنديهاى صحراى قيامت رفتم و مشرف بر طبقات دوزخ شدم و بر آن نگريستم و نزديك بود از بيم اژدها در آن سرنگون شوم فرياد برآورنده‌اى بر من فرياد كشيد كه : بر گرد تو دوزخى نيستى ، من به سخن او اطمينان و آرامشى يافتم و برگشتم ، باز اژدها در پى من افتاد ، دوباره به آن پيرمرد رسيدم گفتم : از تو خواهش كردم مرا از اين اژدها امان دهى و نكردى ، شيخ گريست و گفت : من ناتوانم ، بر اين كوه رو كه در آن وديعه‌هايى از مسلمانان موجود است اگر ترا هم در آن وديعه‌اى باشد به زودى يارىات خواهد داد .\r\nمن نگاه كردم كوهى گرد از نقره بود كه در آن روزنه‌ها و شكافهايى بود همراه با پرده‌هاى آويخته بر مدخل هر روزنه و شكاف دو مصراع در زرين از زر سرخ و آراسته به ياقوت و گهر بود و بر هر مصراع پرده‌اى حرير آويخته بود .\r\nچون بر آن كوه نگريستم گريزان به سمت آن رفتم و اژدها همچنان در پى من بود ، چون نزديك كوه رسيدم يكى از فرشتگان فرياد برآورد پرده‌ها را بالا بريد ، درها را بگشاييد همگان بالا آييد شايد براى اين بينوا ميان شما وديعه‌اى باشد كه او را از دشمنش پناه دهد ، ناگاه پرده‌ها بالا رفت و درها گشوده شد و از ميان آن روزنه‌ها كودكانى كه چهره‌شان چون ماه رخشان بود بر من مشرف شدند .\r\nاژدها بر من نزديك مىشد و من در كار خود سرگردان ماندم ، يكى از كودكان فرياد كشيد ، اى واى بر شما همگان آشكار شويد كه دشمن بر او نزديك شده است ، آنان گروهى پس از گروه ديگر آشكار شدند ، ناگاه دخترك من كه مرده بود همراه ايشان بر من آشكار شد و همين كه مرا ديد گريست و گفت : به خدا سوگند اين پدر من است ، آنگاه همچون تيرى بر كفّه‌اى از نور پريد و\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمقابل من ايستاد دست چپش را به سوى دست راست من دراز كرد و من به آن آويختم . دختركم دست راست خود را به سوى اژدها دراز كرد و اژدها گريزان برفت . آنگاه مرا نشاند و خود در دامنم نشست و با دست راست خود ريش مرا نوازش داد و گفت : پدرجان !  « أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ » .  « 3 » « آيا براى آنان كه گرويده‌اند هنگام آن نرسيده است كه دلهايشان براى ياد خدا فروتنى كند » . سخت گريستم و پرسيدم : دختركم ! مگر شما هم قرآن مىدانيد ؟\r\nگفت : آرى پدر ! ما به قرآن از شما آشناتريم .\r\nگفتم : از آن اژدها كه آهنگ نابود كردن مرا داشت بگو ، گفت : آن كردار ناپسند تو بود كه آن را چندان نيرومند ساختى كه مىخواست ترا در آتش جهنم غرق كند .\r\nگفتم : از آن پير كه در راه بر او گذشتم بگو ، گفت : پدرجان آن كردار پسنديده‌ات بود ولى او را چندان ناتوان كرده بودى كه ياراى ستيز با كردار ناپسندت نداشت .\r\nپرسيدم : دختركم ! شما در اين كوه چه مىكنيد ؟ گفت : كودكان مسلمانيم كه در آن سكونت داريم و تا روز رستخيز منتظر شماييم كه چون پيش ما آييد از شما شفاعت كنيم .\r\nمالك گفته است سراسيمه از خواب پريدم ، همه باده‌ها را بر زمين ريختم و ابزار آن را شكستم و به سوى خداى عز و جل توبه كردم و اين موضوع سبب توبه‌ام بود . « 4 »\r\n\r\n80 - داود طائى\r\nعبد اللّه بن عبد الرحمان سلمى با اسناد خود براى ما از قول حمّانى نقل كرد كه مىگفته است : آغاز توبه داود طائى چنين بود كه به مقبره‌اى رفت و شنيد زنى كنار گورى چنين مىخواند :\r\n مقيم الى ان يبعث اللّه خلقه * لقاوك لا يرجى و انت قريب\r\nتزيد بلى فى كل يوم و ليلة * و تسلى كما تبلى و انت حبيب \r\n« تا هنگامى كه خداوند خلق خود را مبعوث فرمايد برجايى و با آنكه نزديكى ولى به ديدار تو اميد نمىرود ، هرشب و روز بر فروپاشى پيكرت مىافزايى در عين حال به فراموشى سپرده\r\n\r\n\r\n","description":"","footnote":"\r\n( 3 ) . بخشى از آيه 15 الحديد .\r\n( 4 ) . شرح حال و كرامات مالك بن دنيار در بسيارى از كتابهاى صوفيه از جمله صفة الصفوة ابن جوزى ، صفحات 209 / 197 ، ج 3 و حلية الاولياء ، ابو نعيم ، ص 357 ، ج 2 و تذكرة الاولياء ، عطار ، صفحات 56 / 48 آمده است ، اين داستان را با اندك‌تفاوتهاى لفظى يافعى هم در روض الرياحين فى حكايات الصالحين ، ص 180 ، در حاشيه قصص الانبياء ثعالبى چاپ مصر آورده است .\r\n","page_name":" 176 ","page_number":176},
  {"content":"\r\n\r\nمىشوى و تو دوستى » .\r\nابو نعيم مىگويد : داود از ناحيه سواد آمد و چيزى نمىدانست ولى چندان پيوسته دانش آموخت و عبادت كرد كه سالار مردم كوفه شد .\r\nيوسف بن اسباط مىگويد : داود بيست دينار به ارث برد و آن را در بيست سال هزينه كرد . ابو نعيم مىگويد : داود طائى نان كوبيده با آب مىخورد و مىگفت : فاصلهء ميان آن تا جويدن نان خواندن پنجاه آيه است . روزى مردى پيش او آمد و گفت : يكى از تيرهاى سقف خانه‌ات شكسته است . گفت : اى برادرزاده ! بيست سال است در اين حجره زندگى مىكنم و به سقف ننگريسته‌ام ، صوفيان نگريستن ياوه را هم همچون سخن ياوه خوش نمىداشته‌اند . « 5 »\r\n\r\n81 - فضيل بن عياض\r\nامام ابو الفرج عبد الرحمان بن على جوزى با اسناد خود از قول يكى از همسايگان فضيل بن عياض براى ما نقل كرد كه مىگفته است :\r\nفضيل به تنهايى راهزنى مىكرد ، شبى براى راهزنى بيرون رفت به كاروانى رسيد كه آغاز شب به او رسيده بود ، برخى از كاروانيان به برخى ديگر مىگفتند : بياييد به اين دهكده رويم كه در جلوى راه ما مردى به نام فضيل است كه راهزنى مىكند .\r\nگويد : چون فضيل اين سخن را شنيد لرزه بر او افتاد و گفت : اى قوم من خود فضيل هستم به راه خود ادامه دهيد و بگذريد و به خدا سوگند كوشش مىكنم از اين پس هرگز خدا را نافرمانى نكنم ، و از كارى كه بر آن بود دست بداشت .\r\nاز طريق ديگر روايت شده است كه او در آن شب از كاروانيان پذيرايى كرد و گفت : شما از فضيل در زينهار خواهيد بود و رفت براى ستوران آنان علفى بياورد چون بازگشت شنيد كسى اين آيه را تلاوت مىكند .\r\n « أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ »  « 6 » ، « آيا براى گروندگان هنگام آن نرسيده است كه دلهايشان براى ياد خدا فروتنى كند » گفت : آرى به خدا سوگند هنگامش فرارسيده\r\n\r\n\r\n","description":"","footnote":"\r\n( 5 ) . داود بن نصير طائى زاهد و صوفى وارسته قرن دوم هجرى كه ابن خلكان در وفيات الاعيان ، ص 31 ، ج 2 ، چاپ مصر محمد محيى الدين عبد الحميد مرگ او را به سال 160 يا 165 هجرى نوشته است ؛ مطالب فوق در حلية الاولياء ، صفحات 365 / 335 ، ج 7 و صفة الصفوة ، صفحات 82 / 74 ، ج 3 ، چاپ حيدرآباد دكن آمده است .\r\n( 6 ) . بخشى از آيه 15 سوره حديد .\r\n","page_name":" 177 ","page_number":177},
  {"content":"\r\n\r\nاست ، فرارسيده است ، و اين آغاز توبه او بود .\r\nابراهيم بن اشعث مىگويد : شبى شنيدم فضيل عياض سوره محمد ( ص ) را مىخواند و مىگريست و اين آيه را مكرر مىخواند :\r\n « وَ لَنَبْلُوَنَّكُمْ حَتَّى نَعْلَمَ الْمُجاهِدِينَ مِنْكُمْ وَ الصَّابِرِينَ وَ نَبْلُوَا أَخْبارَكُمْ »  « 7 » ، « همانا شما را مىآزماييم تا مجاهدان و شكيبايان از شما را بدانيم و اخبار شما را بررسى كنيم » .\r\nآنگاه پيوسته مىگفت : تا اخبار ما را بررسى كنى ، اگر اخبار ما را بررسى كنى ما را رسوا خواهى فرمود و پرده‌هاى ما را خواهى دريد ، اگر اخبار ما را بيازمايى ما را نابود مىفرمايى و به ناچار ما را عذاب خواهى كرد . « 8 »\r\nو هم از فضيل شنيدم مىگفت : خود را براى مردم آراستى و چاره‌سازىها و چندان رياكارى كردى تا ترا بشناسند و بگويند چه نيكو مردى است و نيازهاى ترا برآورند و در مجالس براى تو جا باز كنند و ترا تعظيم كنند ، و اگر حال تو اين‌چنين باشد چه بد حالتى است و چه نوميدى و درماندگى كه ترا خواهد بود .\r\nو هم از او شنيدم مىگفت : اگر بتوانى كارى كنى كه شناخته نشوى چنان كن ، ترا چه زيانى كه شناخته شده نباشى ، ترا چه زيانى اگر ترا نستايند ، ترا چه زيانى كه در نظر مردم نكوهيده باشى ، به شرط آنكه در پيشگاه خداوند پسنديده و ستوده باشى . « 9 »\r\n\r\n82 - على بن فضيل بن عياض\r\nحافظ ابو موسى محمد بن ابى بكر اصفهانى در كتاب خود با سلسله اسناد خويش از قول يعقوب بن يوسف نقل مىكند كه :\r\nفضيل بن عياض هرگاه مىدانست پسرش على در نماز پشت سر اوست ، قرائت را سريع مىخواند و چندان درنگ نمىكرد و آيات خوف را نمىخواند و هرگاه مىدانست كه او در نماز و پشت سر او نيست در قرائت نيكو از عهده برمىآمد و همگان را به بيم و اندوه مىانداخت ، روزى چنين پنداشت كه على پشت سرش نيست و اين آيه را تلاوت كرد :  « رَبَّنا \r\n\r\n\r\n","description":"","footnote":"\r\n( 7 ) . آيه 33 سوره محمد ( ص ) .\r\n( 8 ) . ميبدى هم در تفسير كشف الاسرار ، ص 196 ، ج 9 اين موضوع را آورده است كه فضيل هنگام قرائت اين آيه چنين مىگفته است .\r\n( 9 ) . در حلية الاولياء ابو نعيم ، ص 111 ، ج 8 و صفة الصفوة ابن جوزى ، ص 136 ، ج 2 آمده است .\r\n","page_name":" 178 ","page_number":178},
  {"content":"\r\n\r\n غَلَبَتْ عَلَيْنا شِقْوَتُنا وَ كُنَّا قَوْماً ضالِّينَ »  « 10 » ، « پروردگارا تيره‌روزى ما بر ما پيروز شد و گروهى گمراهان شديم » . گويد : على مدهوش بر روى درافتاد ، فضيل كه دانست او حاضر است قرائت را مختصر كرد برخى خود را پيش مادر على رساندند و گفتند : او را درياب ، مادر آمد بر چهره او آب زد تا به هوش آمد ، و به فضيل گفت : سرانجام تو قاتل اين پسرك على خواهى بود .\r\nمدتى گذشت ، يك بار ديگر فضيل پنداشت على پشت سرش نيست و اين آيه را تلاوت كرد :  « وَ بَدا لَهُمْ مِنَ اللَّهِ ما لَمْ يَكُونُوا يَحْتَسِبُونَ »  « 11 » ، « و براى آنان از خداوند چيزهايى كه هرگز حساب نمىكردند پديدار شد » . على مرده و بر روى درافتاد ، پدرش قرائت را مختصر كرد ، پيش مادرش رفتند و گفتند او را درياب ، آمد و بر چهرهء على آب پاشاند ، معلوم شد درگذشته است ، رحمت خدا بر او باد « 12 » .\r\n\r\n83 - بشر بن حارث « 13 »\r\nمحمد بن عبد الباقى با اسناد خود از محمد بن داود دينورى نقل مىكند كه مىگفته است :\r\nشنيدم از بشر بن حارث پرسيدند : آغاز كار تو چگونه بوده است ؟ و چرا نام تو ميان مردم همچون نام يكى از پيامبران شهره است ؟\r\nبشر گفت : چه بگويم ، اين‌همه از فضل خداوند است كه من در آغاز مردى عيار و سختگير بودم ، روزى همچنانكه مىگذشتم كاغذى را ديدم كه ميان راه افتاده است ، آن را از زمين برداشتم بر آن « بسم اللّه الرحمن الرحيم » نوشته بود ، گرد و خاك از آن زدودم و آن را در جيب\r\n\r\n\r\n","description":"","footnote":"\r\n( 10 ) . آيه 106 سوره المؤمنون .\r\n( 11 ) . بخشى از آيه 47 سوره الزمر .\r\n( 12 ) . شرح خوف و بيم على بن فضيل را حافظ ابو نعيم در حلية الاولياء ، صفحات 301 / 297 ، ج 8 آورده است ولى اين روايت در آن نيامده است ، همچنين ابن جوزى در صفة الصفوة ، ص 140 ، ج 2 چند سطرى درباره او نقل كرده است ، كتابى كه مورد استناد ابن قدامه بوده است نام برده نشده است آيا مىتواند كتاب اخبار الزهّاد و العبّاد محمد بن ابى بكر درگذشته بعد از سال 584 هجرى باشد ؟\r\n( 13 ) . بشر كه بيشتر به بشر حافى ( پابرهنه ) معروف است از پارسايان بلندآوازه قرن دوم و سوم هجرى است كه درگذشت او را به سال 227 يا 226 نوشته‌اند و كمتر كتابى در تصوف و عرفان و اخلاق است كه آراسته به نام او نباشد ؛ در منابع شيعى براى اطلاع بيشتر به روضات الجنات مرحوم ميرزا محمد باقر موسوى اصفهانى ، صفحات 134 / 129 ، ج 2 ، چاپ اسماعيليان قم ، بدون تاريخ مراجعه فرماييد .\r\n","page_name":" 179 ","page_number":179},
  {"content":"\r\n\r\nخود نهادم ، و فقط دو درهم داشتم و هيچ پول ديگرى جز همان دو درهم نداشتم ، به بازار عطرفروشان رفتم ، مشك خريدم و بر آن كاغذ ماليدم . همان شب در خواب چنين ديدم كه كسى مىگويد : اى بشر بن حارث ! نام ما را از راه برداشتى و آن را مشكين ساختى همانا كه نام ترا در اين جهان و آن جهان بلندآوازه و مشكين خواهم ساخت ، و سپس اين‌چنين شد كه شد .\r\nو حكايت شده است كه بشر به روزگار سرمستى در خانه خود بود و يارانش هم آنجا بودند ، باده‌نوشى و شوخى مىكردند ، يكى از مردان نيك از كنار خانه‌اش گذشت ، در زد كنيزكى بيرون آمد ، آن مرد صالح پرسيد : صاحب اين خانه بنده است يا آزاد ؟ كنيزك گفت : آزاد است ، آن مرد فرمود : آرى درست مىگويى كه اگر بنده مىبود آداب بندگى را به جاى مىآورد و لهو و طرب را رها مىكرد .\r\nبشر آواى گفتگوى آن دو را شنيد سر و پاى برهنه به سوى در دويد ، و آن بزرگ‌مرد رفته بود ، از كنيز پرسيد : چه كسى بر در خانه با تو سخن گفت ؟ او موضوع را به آگاهى او رساند ، پرسيد : آن مرد از كدام سوى رفت ؟ گفت : فلان راه ، بشر از پى آن مرد رفت تا به او رسيد و گفت :\r\nاى سرور من ! تو بودى كه بر در خانه ايستادى و با كنيزك سخن گفتى ؟ گفت : آرى ، بشر گفت :\r\nهمان سخن را براى من دوباره بگو ، و چون آن را گفت : بشر شروع به ماليدن گونه‌هاى خود بر خاك زمين كرد و گفت : آرى بنده‌ام بنده‌ام بنده ، و سر در پيش افكند و پاى برهنه برفت تا به پابرهنه معروف شد و چون از او پرسيدند : چرا كفش نمىپوشى ؟ گفت : مولاى من به هنگامى كه پابرهنه بودم با من صلح كرد و تا هنگام مرگ از آن حال پابرهنگى دست برنمىدارم . « 14 »\r\n\r\n84 - بشر بن حارث و جوان مردان و نوجوانان\r\nشيخ ابو الفرج بن جوزى با اسناد خود از فاطمه دختر احمد يعنى خواهر ابو على رودبارى « 15 » براى ما چنين نقل كرد كه مىگفته است :\r\nدر بغداد ده جوانمرد بودند كه ده نوجوان هم با آنان همراه بودند ، يكى از نوجوانان را\r\n\r\n\r\n","description":"","footnote":"\r\n( 14 ) . بخش اول اين داستان را ، حافظ ابو نعيم در حلية الاولياء ، ص 336 ، ج 8 ، و ابن جوزى در صفة الصفوة ، ص 183 ، ج 2 با تفاوتهاى اندكى آورده‌اند ، عطار هم در تذكرة الاولياء ، ص 106 ، ج 1 و خوانسارى هم در روضات الجنات ، ص 124 ، ج 2 آورده‌اند . بخش دوم را مرحوم خوانسارى از منهاج الكرامة ، علّامه نقل كرده است كه آن بزرگوارى كه چنان فرموده حضرت موسى بن جعفر عليه السلام بوده است .\r\n( 15 ) . از بزرگان صوفيه اواخر قرن سوم و ربع اول قرن چهارم و درگذشته 322 يا 323 در مصر ؛ به صفة الصفوة ، ص 257 ، ج 2 مراجعه فرماييد .\r\n","page_name":" 180 ","page_number":180},
  {"content":"\r\n\r\nبراى انجام كارى فرستادند ، او در بازگشت چنان تأخير كرد كه نسبت به او خشمگين شدند ، آن نوجوان در حالى كه مىخنديد برگشت و خربزه‌اى در دست داشت . او را گفتند : با اين‌همه تأخير در حالى كه مىخندى برمىگردى ؟ گفت : چيز شگفتى براى شما آورده‌ام ، بشر بر اين خربزه دست نهاد و من آن را به بيست درهم خريدم ، هريك از آن گروه آن خربزه را بوسيد و بر ديده نهاد .\r\nيكى از ايشان گفت : خيال مىكنيد چه چيزى بشر را به اين درجه رسانده است ؟ گفتند :\r\nپرهيزگارى ، او گفت : بشر براى شما گواهى مىدهد كه من توبه كنند به پيشگاه خداوند متعال هستم و همه ايشان سخنى همچون سخن او گفتند ، گفته مىشود كه آنان همگى براى شركت در جهاد به طرسوس « 16 » رفتند و به شهادت رسيدند ، رحمت خدا بر ايشان باد . « 17 »\r\n\r\n85 - بشر بن حارث و مردى كه متعرض زنى شده بود\r\nامام حافظ ابو طاهر احمد بن محمد سلفى « 18 » ، با اسناد خود از فتح بن شحرف « 19 » براى ما چنين نقل كرد كه مىگفته است :\r\nبر دروازه شام ، مردى كه كارد بر دست داشت مزاحم زنى شد ، مرد تنومند بود و هيچكس به او نزديك نمىشد مگر اينكه او را كارد مىزد . در همان حال كه آن زن فرياد مىكشيد و اسير دست آن مرد بود ناگاه بشر بن حارث از آنجا گذشت و به مرد نزديك شد و شانه خود را به شانه او زد آن مرد بر زمين افتاد و بشر پى كار خود رفت . زن هم از آنجا رفت . مردم از آن مرد كه به سختى عرق مىريخت پرسيدند چگونه‌اى ؟ گفت : نمىدانم همين‌قدر مىدانم كه شيخ شانه به\r\n\r\n\r\n","description":"","footnote":"\r\n( 16 ) . از شهرهاى مرزى كرانه درياى مديترانه و در نهايت خرمى است ، به ترجمه تقويم البلدان ، ص 269 ، به قلم استاد عبد المحمد آيتى مراجعه فرماييد .\r\n( 17 ) . در حلية الاولياء و صفة الصفوة نيامده است ، لابد در كتاب مخصوصى كه ابو الفرج مىگويد در مورد اخبار و كرامات بشر تأليف كرده و نام آن را هم نبرده است آمده است : به صفة الصفوة ، ص 189 ، ج 2 مراجعه فرماييد .\r\n( 18 ) . از حافظان مشهور حديث كه اصل او از اصفهان است ، مرگ او به سال 576 هجرى اتفاق افتاده و حدود يكصد سال زندگى كرده است ؛ براى اطلاع بيشتر به الاعلام زركلى ، ص 209 ، ج 1 مراجعه فرماييد .\r\n( 19 ) . از صوفيه بزرگ خراسانى كه به بغداد آمده و مقيم شده است و به سال 273 به روز نيمه شوال درگذشته است ، براى اطلاع بيشتر از پاره‌اى از كرامات او به صفة الصفوة ابن جوزى ، ص 227 ، ج 2 ، چاپ حيدرآباد مراجعه كنيد .\r\n","page_name":" 181 ","page_number":181},
  {"content":"\r\n\r\nشانه من زد و گفت : خداوند ناظر بر تو و كارى كه مىكنى مىباشد . از سخن او پاهايم ناتوان شد و از او سخت ترسيدم و نمىدانم او كه بود . گفتند : او بشر بن حارث بود ، مرد گفت : اى واى بر من ، از اين پس چگونه بر من نگاه خواهد كرد ، آن مرد همان روز تب كرد و روز هفتم درگذشت .\r\n\r\n86 - مردى از بازرگانان\r\nابو عبد اللّه قاضى از قول پدرش چنين مىگويد ؛ كه :\r\nمردى از بازرگانان بغداد دوست من بود و بسيار مىشنيدم كه از صوفيان بدگويى مىكند ، پس از مدتى او را ديدم كه با صوفيان همنشينى مىكند و همه اموال خود را بر آنان هزينه كرد . به او گفتم : مگر چنين نبود كه به صوفيان خشم و بغض داشتى ؟ گفت : آرى ولى موضوع آنچنان‌كه من گمان كرده بودم نبود ، پرسيدم : چگونه است ؟\r\nگفت : يكى از روزهاى جمعه پس از آنكه نماز گزاردم از مسجد بيرون آمدم ، بشر حافى را ديدم كه شتابان از مسجد بيرون مىآيد ، با خود گفتم ، ببين اين مردى كه معروف به پارسايى و زهد است در مسجد قرار نمىگيرد . كار خودم را رها كردم و گفتم ببينم كجا مىرود . از پى او رفتم ، او را ديدم به نانوايى رفت و يك درهم نان سپيد نرم خريد ، با خود گفتم اين مرد را بنگر كه نان سپيد و نرم مىخرد ! سپس پيش كبابى رفت و يك درهم به او داد و كباب خريد ، اين موضوع سبب خشم بيشتر من شد ، پس از آن پيش حلوا فروش رفت و يك درهم فالوده خريد ، با خود گفتم به خدا سوگند وقتى كه براى خوردن بنشيند اين خوراك را بر او ناگوار خواهم ساخت .\r\nبشر آهنگ صحرا كرد و من با خود مىگفتم در پى سبزه و جويبار است ، بشر تا هنگام عصر همچنان راه مىرفت ، من هم از پى او مىرفتم . سرانجام به دهكده‌اى رسيد و به مسجد آن رفت كه بيمارى در آن بود ، او بر بالين بيمار نشست و شروع به گرفتن لقمه كرد و در دهان بيمار مىگذاشت .\r\nمن برخاستم و به تماشاى دهكده پرداختم و ساعتى بر همان حال بودم ، چون برگشتم از بيمار پرسيدم : بشر كجاست ؟ گفت : به بغداد رفت ، پرسيدم : فاصله ميان من و بغداد چه اندازه است ؟ گفت : چهل فرسنگ ، گفتم :  إِنَّا لِلَّهِ وَ إِنَّا إِلَيْهِ راجِعُونَ ،  اين چه كارى بود كه با خود كردم ، نه مىتوانم پياده روم و نه پولى همراه دارم كه چارپايى كرايه كنم ، بيمار گفت : همين‌جا بنشين تا برگردد و تا جمعه آينده همانجا ماندم ، بشر روز جمعه همان وقت برگشت و غذايى مناسب براى خوردن بيمار همراه داشت ، چون از كار خود آسوده شد ، بيمار به او گفت : اى ابا نصر ! اين مردى است كه از بغداد همراه تو آمده است و از جمعه گذشته پيش من مانده است او را برگردان . بشر\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nهمچون كسى كه خشمگين باشد به من نگريست و پرسيد : به چه سبب همراه من آمدى ؟ گفتم :\r\nخطا كردم ، گفت : برخيز و پياده حركت كن ، همراه او تا نزديك مغرب حركت مىكردم در آن هنگام از من پرسيد در كدام محله بغداد زندگى مىكنى ؟ گفتم : فلان محله ، گفت : برو و برمگرد ، من به پيشگاه خداى عز و جل توبه كردم و از آن پس به همنشينى با صوفيان پرداختم و همچنان بر اين حال باقى هستم . « 20 »\r\n\r\n87 - ابو عبد ربّ\r\nوليد بن مسلم « 21 » از ابن جابر نقل مىكند كه مىگفته است :\r\nابو عبد رب از توانگرترين مردم دمشق بود ، براى بازرگانى به آذربايجان رفت ، شامگاهى كنار مرغزار و جويبارى فرود آمد .\r\nابو عبد رب خود مىگفته است : از گوشه مرغزار صدايى شنيدم كه فراوان حمد و سپاس خدا را بر زبان مىآورد ، از پى صدا رفتم به مردى رسيدم كه در گودالى است و بوريايى بر خود پيچيده است . سلامش دادم و گفتم : اى بنده خدا تو كيستى ؟ گفت : مردى از مسلمانان هستم .\r\nپرسيدم : اين چه حال است كه در آنى ؟ گفت : حال نعمت كه سپاس و ستايش خدا در آن بر من واجب است . گفتم : چگونه و حال آنكه در بوريايى هستى ؟ گفت : چرا نبايد خداوند را ستايش كنم كه مرا آفريده و آفرينش مرا نيكو فرموده است و جايگاه تولد و پرورش مرا ميان مسلمانان قرار داده است و اركان مرا جامه عافيت پوشانده است و آنچه را خوش نمىدارم كه از من ياد و منتشر شود پوشيده داشته است ، بنابراين بر چه كسى نعمتى بزرگتر از اين ارزانى شده است ؟\r\nگفتم : خدايت رحمت كناد اگر مصلحت مىدانى برخيز و همراه من به جايگاه ما بيا و ما كنار اين جويبار منزل كرده‌ايم ، گفت : براى چه بيايم ؟ گفتم : براى خوردن غذا وانگهى چيزهايى به تو بدهيم كه ترا از اين بوريا بىنياز گرداند ، گفت : مرا نيازى نيست .\r\nوليد بن مسلم راوى اين داستان مىگويد : گمان مىكنم گفته است مرا در خوردن سبزه و گياه كفايت است . ابو عبد رب مىگويد : از او خواستم از پى من بيايد ولى خوددارى كرد و گفت :\r\n\r\n\r\n","description":"","footnote":"\r\n( 20 ) . اين داستان را حافظ ابو نعيم اصفهانى در حلية الاولياء ، ص 352 ، ج 8 همينگونه آورده است ، تنها تفاوتى كه در آن ديدم موضوع خريد نان است كه ابو نعيم فقط « نان » بدون صفت نرم و سپيد آورده است .\r\n( 21 ) . از محدثان بزرگ شام در نيمه دوم قرن دوم كه كتابهاى خوبى هم نوشته است و به سال 195 درگذشته است ؛ به ميزان الاعتدال ذهبى ، ص 347 ، ج 4 مراجعه فرماييد .\r\n","page_name":" 183 ","page_number":183},
  {"content":"\r\n\r\nمرا نيازى نيست .\r\nابو عبد رب مىگويد : در حالى كه از پيش او برمىگشتم نفس من در نظرم بسيار كوته‌بين آمد و آن را سرزنش كردم و با خود گفتم من در دمشق هيچكس را پشت سر نگذاشته‌ام كه ثروت او بيش از من و بر من فزونى داشته باشد و با وجود اين زياده‌جويى مىكنم . عرضه داشتم پروردگارا من از بدىهايى كه در آن قرار دارم به پيشگاه تو توبه مىآورم . آن شب را سپرى كردم بدون آنكه برادران همسفرم بدانند چه تصميمى گرفته‌ام . هنگام سحر همچون گذشته آهنگ كوچ كردند ، چون مركب مرا آوردند سوار شدم و آن را سوى دمشق راندم و گفتم اگر پى بازرگانى خود روم در توبه خود صادق نيستم ، و چون همسفران از من پرسيدند و سبب آن را گفتم مرا در برگشتن سرزنش كردند ، من از رفتن با آنان خوددارى كردم .\r\nابن جابر در پى اين داستان مىگويد : چون ابو عبد رب به دمشق برگشت همه چهارپايان خود را صدقه داد و جهادگران راه خدا را با آن تجهيز كرد .\r\nابن جابر همچنين مىگويد : يكى از يارانم براى من گفت ، درباره خريد عبايى با عبافروشى چانه مىزدم ، شش درهم دادمش و او مىگفت : بايد هفت درهم بدهى و چون بسيار چانه زدم پرسيد : اهل كجايى ؟ گفتم : دمشقىام ، گفت : هيچ شباهتى به پيرمردى دمشقى ندارى كه نامش ابو عبد رب بود ، ديروز پيش من آمد و هفتصد عبا به بهاى هر عبايى هفت درهم از من خريد و از من نخواست كه يك درهم تخفيف دهم ، از من خواست آنها را براى او ببرم ، شاگردانم را براى اين كار فرستادم ، گفتند همه عباها را ميان بينوايان لشكر پخش كرد و يك عبا هم به منزل خود نبرد . ابن جابر مىگويد : زمين و باغ بزرگى را فروخت و تمام بهاى آن را صدقه داد خانه‌اش را هم به مالى گران فروخت و پخش كرد ، و چون مرگش فرارسيد از همه ثروت او چيزى جز بهاى كفن براى او باقى نمانده بود .\r\nگويد : ابو عبد رب مىگفته است ، به خدا سوگند اگر در اين رودخانه شما يعنى رود بردا « 22 » ، سيم و زر روان باشد و هركس بخواهد بتواند از آن براى خود بردارد من به سوى آن گام برنخواهم داشت ، و اگر به من بگويند هركس بر اين ستون دست بكشد مىميرد از شوقى كه به خدا و پيامبرش دارم ، خشنود مىشوم كه به سوى آن برخيزم . « 23 »\r\n\r\n\r\n","description":"","footnote":"\r\n( 22 ) . اين كلمه را ياقوت به صورت بردى ضبط كرده است كه بزرگترين رودخانه دمشق است ؛ به معجم البلدان ، ص 118 ، ج 2 ، چاپ مصر مراجعه فرماييد .\r\n( 23 ) . اين داستان بدون هيچ كاستى و فزونى در صفة الصفوة ابن جوزى ، ص 193 ، ج 4 آمده است ، ابن جوزى مىگويد : نام ابو عبد رب ، عبيد و نام پدرش مهاجر بوده است .\r\n","page_name":" 184 ","page_number":184},
  {"content":"\r\n\r\n\r\n88 - قعنبى\r\nامام ابو طاهر احمد بن محمد سلفى با اسناد خود از يكى از فرزندان قعنبى براى ما چنين نقل كرد :\r\nپدرم باده‌نوشى و با جوانان همنشينى مىكرد ، روزى كه آنان را دعوت كرده بود و خود بر در خانه منتظر ايشان نشسته بود ، شعبة « 24 » در حالى كه سوار بر خر بود و مردم از پى او با شتاب حركت مىكردند از آنجا گذشت ، پدرم پرسيد : اين كيست ؟ گفتند : شعبه است ، پرسيد : شعبه چه كاره است ؟ گفتند : محدث است .\r\nپدرم در حالى كه جامه سرخ بر تن داشت خود را به شعبه رساند و گفت : براى من حديث بگو ، شعبه گفت : تو اهل حديث نيستى كه براى تو حديث بگويم . او كارد خود را بيرون كشيد و گفت : براى من حديث مىگويى يا ترا زخمى كنم ؟ شعبه گفت : منصور از ربعى از ابن مسعود براى ما نقل كرد كه پيامبر ( ص ) فرموده‌اند : چون نخواهى كه شرم و آزرم داشته باشى هرچه مىخواهى بكن .\r\nپدرم كارد خود را كنار افكند و به خانه خود برگشت و آنچه باده در خانه داشت بر زمين ريخت و به مادرش گفت : مادرجان ! ياران من هم‌اكنون مىآيند ، آنان را به خانه بياور و خوراك براى ايشان فراهم آور و چون غذا خوردند به آنان بگو كه من شرابها را چه كردم تا برگردند و بروند .\r\nگويد : قعنبى همان دم به مدينه رفت و پيوسته به مالك بن انس شد و از او حديث آموخت و سپس به بصره برگشت . در آن هنگام شعبه درگذشته بود و قعنبى جز همين يك حديث از او حديث ديگرى نقل نكرده است . « 25 »\r\n\r\n\r\n","description":"","footnote":"\r\n( 24 ) . شعبة بن حجاج بن ورد از مردم واسط و مقيم بصره و از محدثان بزرگ قرن دوم هجرى است او به سال 83 متولد و به سال 160 درگذشته است ؛ براى اطلاع بيشتر از شرح حال او به تاريخ بغداد خطيب ، صفحات 255 / 266 ، ج 9 مراجعه فرماييد .\r\n( 25 ) . ابو عبد الرحمان عبد الله بن مسلمة بن قعنب كه به قعنبى معروف است از محدثان بزرگ قرن سوم هجرى است كه تاريخ تولد او روشن نيست و تاريخ مرگ او سال 221 هجرى است ، مرحوم محدث قمى نوشته است به سبب بسيارى عبادت به راهب معروف بوده است ، به الكنى و الالقاب ، ص 62 ، ج 3 ، چاپ صيدا و تهذيب التهذيب ، ص 31 ، ج 6 مراجعه فرماييد .\r\n","page_name":" 185 ","page_number":185},
  {"content":"\r\n\r\n\r\n89 - عكبر كردى\r\nدر كتاب الملتقط « 26 » از قول بشر بن حارث حافى خواندم كه گفته است :\r\nبه عكبر كردى برخوردم و به او گفتم : سبب بازگشت تو به خداوند متعال چه بود ؟ گفت :\r\nبراى راهزنى كنار مغاكى بودم ، آنجا سه درخت خرما بود كه يكى بدون بار و دو درخت ديگر باردار بود . ناگاه متوجه گنجشكى شدم كه از درخت باردار خرمايى به منقار مىگرفت و به درخت بدون بار مىبرد و جايى مىنهاد ، شمردم ده بار اين كار را انجام داد . با خود گفتم برخيز و ببين چرا چنين مىكند . برخاستم ديدم بر سر آن درخت بىبار مارى كور لانه دارد و گنجشك خرماها را در دهان مار مىنهد .\r\nگريستم و گفتم : پروردگارا اين مار گزنده‌اى است كه پيامبرت فرمان به كشتن آن داده است ، اينك كه خود او را كور كرده‌اى گنجشكى را براى كفايت قوت او برگماشته‌اى ، و من كه بنده توام و اقرار به يگانگى تو دارم اين‌گونه به راهزنى و ناامن كردن راه گماشته شده‌ام .\r\nدر دلم چنين خطور كرد كه خداوند مىفرمايد در رحمت من همواره گشوده است ، شمشير خود را شكستم و خاك بر سر خود افشاندم و بانگ برداشتم كه گذشت و عفو ، گذشت و عفو ، در اين هنگام آواى سروشى را شنيدم كه مىگفت : از تو گذشت كرديم ، گذشت كرديم .\r\nدر اين هنگام ياران من بيدار شدند و به خود آمدند و گفتند : ترا چه پيش آمده است ؟ ما را به زحمت انداختى . گفتم : رانده‌شده و دورمانده از درگاه بودم كه با من آشتى شد ، گفتند ما هم همين‌گونه بوديم و با ما هم آشتى شد .\r\nجامه‌هاى خويش را درآورديم و همگان محرم شديم ؛ سه روز پياپى در حالى كه سرگردان بوديم فرياد مىكشيديم و لبيك مىگفتيم ، روز سوم به دهكده‌اى رسيديم ، پيرزنى كور كنار دروازه دهكده نشسته بود ، پرسيد : آيا عكبر كردى ميان شماست ؟ يكى از ما گفت : آرى ، با او كارى دارى ؟ گفت : آرى سه شب پياپى است كه پيامبر ( ص ) را در خواب مىبينم و مىفرمايد آنچه را پسرت بر جاى گذاشته است به عكبر كردى بده و شصت ملافه براى ما بيرون آورد كه برخى از آنها را ازار خويش قرار داديم و روى به صحرا نهاديم تا به مكه و بيت الحرام رسيديم . « 27 »\r\n\r\n\r\n","description":"","footnote":"\r\n( 26 ) . پيش از اين هم اشاره كردم كه كتاب الملتقط از محمد بن ابى جعفر منذرى هروى درگذشته به سال 329 هجرى است ، به كشف الظنون حاجى خليفه ، ص 1813 مراجعه فرماييد .\r\n( 27 ) . به طورى كه ملاحظه مىفرماييد ، ابن قدامه خود مىگويد كه اين موضوع را در كتاب الملتقط خوانده -\r\n","page_name":" 186 ","page_number":186},
  {"content":"\r\n\r\n\r\n90 - صدقة بن سليمان جعفرى\r\nابن ابى الدنيا « 28 » با اسناد خود مىگويد : صدقة بن سليمان جعفرى مىگفته است :\r\nمن گرفتار آزمندى زشتى بودم ، چون پدرم مرد از تفريط خود پشيمان شدم و از آن بازگشتم . پس از آن گرفتار لغزشى شدم ، پدرم را در خواب ديدم ، گفت : پسرم نمىدانى شادى من نسبت به تو چگونه فراوان بود ، كردارهاى تو به من عرضه مىشود آن را شبيه كردار نيكوكاران قرار بده . خالد بن عمرو قرشى كه از راويان اين داستان است مىگويد : صدقه پس از آن بسيار فروتن و پيوسته به عبادت بود ، مىشنيدم شبها ضمن دعاى سحرگاه خود چنين مىگفت :\r\n« پروردگارا از تو توبه و بازگشتى را مسألت مىكنم كه در آن هيچ بازگشت و انحرافى نباشد ، اى به صلاح‌آورنده صالحان و اى هدايت‌كننده گمراهان و اى رحم‌كننده بر گنهكاران » .\r\nگويد : صدقه در كوفه همسايه ما بود . « 29 »\r\n\r\n91 - ذو النون مصرى « 30 »\r\nشيخ ابو الفرج بن جوزى با اسناد خود از يوسف بن حسين براى ما نقل كرد كه مىگفته است :\r\nچون با ذو النون مصرى انس گرفتم از او پرسيدم : اى شيخ آغاز كار تو چگونه بوده است ؟ گفت : من جوانى سرگرم به لهو و لعب بودم و آن كار را ترك و توبه كردم و براى گزاردن\r\n\r\n\r\n","description":"","footnote":"\r\n- است در حلية الاولياء و صفة الصفوة به چشم اين بنده نخورد ، در رساله قشيريه و طبقات الصوفيه و تذكرة الاولياء و نفحات الانس هم ظاهرا نام عكبر كردى نيامده است ، راهنمايى اهل فضل موجب سپاس خواهد بود .\r\n( 28 ) . ابو بكر عبد الله بن محمد بن عبيد قرشى معروف به ابن ابى الدنيا از نويسندگان و پارسايان قرن سوم هجرى است ، او متولد به سال 208 و درگذشته به سال 281 است ؛ براى اطلاع بيشتر به دانشنامه ايران و اسلام ، ص 391 ، ترجمه مقاله  A . Dietrich  مراجعه فرماييد .\r\n( 29 ) . به شرح حالى از صدقه در كتابهاى مورد دسترس خود برنخوردم ، ظاهرا بايد ابن ابى الدنيا اين داستان را در كتاب الاولياء خود آورده باشد ، كتاب الاولياء چاپ شده است ولى در دسترس اين بنده نيست .\r\n( 30 ) . ثوبان بن ابراهيم مصرى كه بيشتر به ذو النون معروف است از بزرگان صوفيه نيمه اول قرن سوم هجرى و درگذشته به سال 246 است ، به صفة الصفوة ابن جوزى ، صفحات 291 / 287 ، ج 4 مراجعه فرماييد .\r\n","page_name":" 187 ","page_number":187},
  {"content":"\r\n\r\nحج با اندك‌كالايى كه همراهم بود آهنگ بيت اللّه الحرام كردم ، و همراه گروهى از بازرگانان مصرى سوار بر كشتى شدم ، جوانى بسيار زيبا و رخشنده روى هم با ما سوار كشتى شد : چون ميان دريا رسيديم صاحب كشتى كيسه‌اى را كه در آن پول بود گم كرد ، فرمان داد كشتى را متوقف ساختند و شروع به تفتيش همه كسانى كه در آن بودند كرد و آنان را به رنج انداخت .\r\nچون نزديك آن جوان رفتند تا او را بازرسى كنند از ميان كشتى به دريا جست و بر امواج دريا نشست و موج براى او همچون تختى شد و ما از كشتى به او مىنگريستيم . جوان گفت :\r\nپروردگارا ! اين قوم مرا متهم ساختند ، اينك اى محبوب دل من ترا سوگند مىدهم كه به همه جنبندگان اين منطقه دريا فرمان دهى تا بر دهان خود گوهرى گيرند و سر از آب بيرون آورند .\r\nذو النون مىگويد : هنوز سخن او تمام نشده بود كه جنبندگان دريا را جلوى كشتى ديديم كه سرهاى خود را بيرون آورده و هريك در دهان گوهرى دارد كه مىدرخشد . آنگاه آن جوان از موج بر دريا جست و با سرفرازى روى آب حركت مىكرد و پيوسته مىگفت :  « إِيَّاكَ نَعْبُدُ وَ إِيَّاكَ نَسْتَعِينُ » ،  تا از چشم من ناپديد شد . و همين مسأله مرا به سياحت واداشت و اين سخن پيامبر ( ص ) را به ياد آوردم كه فرموده است :\r\n« همواره در اين امت سى تن هستند كه دلهاى ايشان پيوسته به دل ابراهيم خليل الرحمان است هريك از ايشان كه مىميرد خداوند به جاى او يكى ديگر ارزانى مىفرمايد » . « 31 »\r\n\r\n92 - مرد خفته\r\nابن باكويه « 32 » از يوسف بن حسين « 33 » نقل مىكند كه مىگفته است :\r\n\r\n\r\n","description":"","footnote":"\r\n( 31 ) . با آنكه ابن قدامه اين داستان را به روايت از ابو الفرج بن جوزى نقل كرده است در صفة الصفوة ضمن شرح حال ذو النون نيامده است ، ابن جوزى آن را در صفة الصفوة ، ص 296 ، ج 4 در احوال يكى از عابدان كه نامش شناخته نيست آورده است و اين حديث را كه ابن قدامه افزوده است نقل نكرده است ، بنده هم در كتابهاى مورد دسترس خود به اين حديث برنخوردم .\r\nعبد الرحمان جامى هم در نفحات الانس ، ص 35 ، چاپ آقاى مهدى توحيدىپور ، اين داستان را بدون ذكر اين حديث و به صورتى ديگر كه صحيح‌تر هم مىنمايد نقل كرده است كه خوانندگان گرامى مىتوانند به آن مراجعه فرمايند .\r\n( 32 ) . ابو محمد بن عبد اللّه معروف به ابن باكويه شيرازى از صوفيان بزرگ نيمه دوم قرن چهارم و اوايل قرن پنجم -\r\n","page_name":" 188 ","page_number":188},
  {"content":"\r\n\r\nهمراه ذو النون مصرى بر كنار آبگيرى ايستاده بودم ، ناگاه كژدم بسيار بزرگى را ديدم كه بر لبه آبگير ايستاده است ، در اين هنگام غوكى از آبگير بيرون آمد ، كژدم بر پشت غوك سوار شد و غوك شناكنان آن را از آب گذر داد .\r\nذو النون گفت : اين كژدم را كارى بزرگ است برويم و بنگريم ، ما هم از پى كژدم روان شديم ، به مرد خفته‌اى رسيديم كه سياه مست بود ، مارى آمده بود و از ناحيه ناف او خود را بر سينه‌اش رسانده و به جستجوى گوش آن مرد برآمده بود . كژدم استوار بر مار پيچيد و چنانش گزيد كه مرده درافتاد ، كژدم همچنان كنار آبگير آمد و غوك هم بازآمد و كژدم بر آن سوار شد و از آبگير گذشت .\r\nذو النون مرد خفته را تكان داد چون چشم گشود به او گفت : اى جوان بنگر كه خداوند ترا از چه چيزى نجات داده است ، و افزود كه كژدمى آمد و اين مار را كه آهنگ جان تو داشت گزيد و كشت ، ذو النون آنگاه اين دو بيت را سرود :\r\n« اى بىخبرى كه خداوند جليل او را پاسدارى مىدهد و از هر بدى كه در تاريكىها آهنگ او مىكند حفظ مىفرمايد ، چگونه ممكن است چشم‌ها از حرمت شاهى كه انواع نعمت از او مىرسد خواب بماند » .\r\nگويد : آن جوان از جاى برجست و گفت : پروردگارا اين كردار تو نسبت به كسى است كه از فرمان تو سرپيچى كرده است ، مهربانى و مداراى تو با آن‌كس كه ترا فرمان برد چگونه خواهد بود ؟ جوان پشت كرد و برفت ، پرسيدم : آهنگ كجا دارى ؟ گفت : به صحرا مىروم و به خدا سوگند ديگر هرگز به شهرها برنمىگردم . « 34 »\r\n\r\n\r\n","description":"","footnote":"\r\n- هجرى بود ؛ او از شيراز شروع به سياحت كرد و سرانجام در نيشابور پس از مرگ سلمى كه به سال 412 بود پير خانقاه او شد ؛ براى اطلاع بيشتر به مقاله آقاى حسين لاشىء در دايرة المعارف بزرگ اسلامى ، ص 91 ، ج 3 مراجعه فرماييد .\r\n. يوسف بن حسين كه به ابو يعقوب رازى هم معروف است از صوفيه بزرگ رى در نيمه دوم قرن سوم و از ياران ذو النون مصرى است . يوسف به سال 304 درگذشته است ؛ براى اطلاع بيشتر از شرح حالش به تاريخ بغداد ، ص 314 / 319 ، ج 14 مراجعه فرماييد .\r\n( 34 ) . دميرى در حياة الحيوان الكبرى ، ص 138 ، ج 2 ، چاپ مكتبة الاسلاميه حاج رياض الشيخ اين داستان را از قول معروف كرخى از ذو النون مصرى آورده است كه تفاوتهاى لفظى در متن و در شعر دارد .\r\n","page_name":" 189 ","page_number":189},
  {"content":"\r\n\r\n\r\n93 - المرتعش\r\nابو عبد الرحمان سلمى « 35 » مىگويد : از نياى خود شنيدم مىگفت : مرتعش « 36 » دهقان نيشابور بود و آغاز كار خويش را چنين نقل مىكرد كه : بر در خانهء خود نشسته بودم جوانى كه خرقه مرقع بر تن و دستارى كهنه بر سر داشت از آنجا گذشت و همچنان در حال عبور اشارتى لطيف به من كرد . با خود گفتم جوانى چالاك و نيرومند و سالم ، و پاسخ او را ندادم ، جوان چنان فريادى كشيد كه مرا به بيم انداخت و گفت : از آنچه به انديشه‌ات گذشت پناه به خدا مىبرم .\r\nمن از هوش رفتم ، كنيزكى از كنيزكان ما بيرون آمد و مرا بر آن حال ديد و گروهى بر گرد من جمع شدند و من پس از مدتى به هوش آمدم ، چون هوش خود را بازيافتم جوان را نديدم و از آنچه از من سر زده بود پشيمان شدم و اندوه خوردم .\r\nآن شب امير المؤمنين على بن ابى طالب ( ع ) را در خواب ديدم كه مىفرمود خداى عز و جل خواهش آن‌كس را كه سؤال خواهش‌كننده خود را پاسخ ندهد ، نمىپذيرد .\r\nمرتعش مىگويد : از خواب بيدار شدم و آنچه داشتم پخش كردم و بيرون آمدم ، پس از پانزده سال از مرگ پدر و برادرم آگاه شدم ولى به نيشابور برنگشتم ، آن جوان گاه از پى من است و هرگاه از يكديگر جدا مىشويم باز هم به اميد ديداريم .\r\n\r\n94 - قسّ و سلامة\r\nخلاد بن يزيد « 37 » مىگويد : از مشايخ خود در مكه كه از جمله ايشان سليمان است چنين شنيدم كه مىگفتند :\r\nقس « 38 » در نظر مردم مكه از پارسايان بسيار پسنديده بود و از همگان بيشتر به سوى خدا\r\n\r\n\r\n","description":"","footnote":"\r\n( 35 ) . از صوفيان بزرگ خراسان و مقيم نيشابور و مؤلف طبقات الصوفيه و درگذشته به سال 412 هجرى كه پس از او ابن باكويه عهده‌دار اداره خانقاه او شد .\r\n( 36 ) . ابو محمد عبد اللّه بن محمد نيشابورى معروف به مرتعش درگذشته به سال 318 در بغداد ؛ به تذكرة الاولياء عطار ، ص 72 ، ج 2 و طبقات الصوفيه خواجه عبد اللّه انصارى ، ص 455 ، چاپ دكتر محمد سرور مولايى مراجعه فرماييد .\r\n( 37 ) . ظاهرا يعنى خلاد بن يزيد باهلى كه عمر بن شبه و گروهى از او روايت نقل كرده‌اند و به سال 220 هجرى درگذشته است به ص 657 ، ج 1 ميزان الاعتدال ذهبى مراجعه فرماييد .\r\n( 38 ) . ابن عبد ربه درباره او نوشته است عبد الرحمان بن عبد اللّه كه ملقب به قس است در نظر مردم مكه همچون عطاء بن ابى رباح مشهور به پارسايى و عبادت است به ص 16 ، ج 6 عقد الفريد چاپ مصر مراجعه فرماييد .\r\n","page_name":" 190 ","page_number":190},
  {"content":"\r\n\r\nبريده بود . روزى از كنار خانه سلامه كه كنيز يكى از مردان قريش بود گذشت و صداى آواز او را شنيد ، ايستاد و به آواز او گوش فراداد ، صاحب كنيز او را ديد و گفت : آيا مىخواهى داخل خانه آيى و آواز سلامه را بهتر بشنوى ؟ قس نپذيرفت و آن مرد چندان اصرار كرد كه قس موافق شد و گفت : به شرط آنكه مرا جايى بنشانى كه نه من او را ببينم و نه او مرا ببيند ، گفت : چنين خواهم كرد .\r\nقس وارد خانه شد ، سلامه آواز خواند و او را شيفته خود كرد ، صاحب سلامه به قس گفت : آيا مىخواهى او را به تو واگذارم ؟ او نخست نپذيرفت ولى پس از آن موافقت كرد و چندان پيوسته به آواز سلامه گوش مىداد كه هردو شيفته يكديگر شدند و اين موضوع را مردم مكه مىدانستند .\r\nروزى سلامه به قس گفت : به خدا سوگند كه ترا دوست مىدارم ، قس گفت : به خدا سوگند كه من هم ترا دوست مىدارم ، سلامه گفت : دوست مىدارم از تو كام گيرم . قيس گفت : من هم همين‌گونه دوست مىدارم ، سلامه گفت : چه چيز ترا از اين كار بازمىدارد ؟ و اينجا كه خالى از اغيار است ، قسّ گفت : من شنيده‌ام كه خداوند متعال مىفرمايد :\r\n « الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ »  « 39 » ، « در آن روز - رستخيز - دوستان برخى دشمن برخى ديگرند مگر پرهيزكاران » ، و من خوش نمىدارم كه دوستى ميان من و تو به دشمنى فرداى قيامت انجام يابد .\r\nسلامه گفت : اى عزيز آيا گمان مىكنى پروردگار من و پروردگار تو اگر پس از آن توبه كنيم . توبه ما را نمىپذيرد ؟ گفت : چرا كه خواهد پذيرفت ولى من در امان نيستم كه ناگاه نميرم .\r\nقس در حالى كه اشك مىريخت از جاى برخاست و ديگر برنگشت و بر همان زهد و پارسايى خود برگشت . « 40 »\r\n\r\n95 - ابو حارث اولاسى\r\nابو سعد مىگويد : يكى از پارسايان حكايت مىكند كه ابو حارث اولاسى به او گفته است : آيا مىدانى آغاز توبه من چگونه بوده است ؟ گفتم : نه ، او چنين گفت :\r\n\r\n\r\n","description":"","footnote":"\r\n( 39 ) . آيه 67 سوره زخرف .\r\n( 40 ) . اين داستان را ابن عبد ربه در عقد الفريد ، ص 16 ، ج 6 ، چاپ مصر ، 1967 ميلادى با اندك‌اختصار و تفاوت كه به حقيقت هم نزديك‌تر است آورده است .\r\n","page_name":" 191 ","page_number":191},
  {"content":"\r\n\r\nجوانى بسيار زيبا و درخشان چهره بودم ، همچنان‌كه مست بىخبرى خويش بودم بيمارى را ديدم كه بر كنار راه افتاده بود ، نزديك او رفتم و پرسيدم : آيا به چيزى اشتها دارى ؟\r\nگفت : آرى انار مىخواهم ، رفتم براى او انار آوردم همين كه آن را مقابل او نهادم چشم به سوى آسمان گشود و گفت : خداوند توبه نصيب تو فرمايد .\r\nآن روز را به شام نرساندم كه دلم از همه بازيچه‌ها كه در آن سرگرم بودم بازماند و دگرگون شد و بيم از مرگ مرا فروگرفت ، از آنچه داشتم خود را بيرون كشيدم و آهنگ حج كردم ، شبها راه مىپيمودم و روزها از بيم آنكه شناخته و مفتون نشوم پنهان مىشدم .\r\nشبى همچنانكه راه مىپيمودم به گروهى رسيدم كه كنار راه باده‌نوشى مىكردند ، آنان همين كه مرا ديدند دست بداشتند و مرا نشاندند و بر من خوراك و باده عرضه كردند ، گفتم : بايد به آبريزگاه روم ، غلامى را همراه من كردند تا آبريزگاه را به من نشان دهد . چون از ايشان دور شدم به غلام گفتم : بازگرد كه من از تو آزرم دارم و چون او بازگشت در بيشه‌زارى افتادم ناگاه جانور درنده‌اى ديدم ، گفتم : بارخدايا ! تو خود مىدانى كه من چه چيز را رها كرده‌ام و از چه جهت بيرون آمده‌ام ، خود شر اين درنده را از من بازدار .\r\nجانور درنده بر من پشت كرد و برفت و من به راه اصلى برگشتم و به مكه رسيدم و آنجا با گروهى ديدار كردم كه از ايشان بهره‌مند شدم و از جمله ايشان ابراهيم بن سعد علوى بود . « 41 »\r\n\r\n96 - ابو الفضل محمد بن ناصر سلامى\r\nامام حافظ محمد بن ناصر بن محمد بن على بن عمر سلامى « 42 » مىگويد :\r\nدر مدرسه نظاميه از مشايخ شافعى مذهب مىشنيدم كه مىگفتند : قرآن خود قائم به ذات است ، حروف و اصوات هم عبارات و دلايلى است كه نشان بر آن است كه قرآن كلام قديم و قائم به ذات است .\r\nاز اين سخنان در دل من چيزى حاصل شد كه معتقد به عقيده آنان و با سخن ايشان\r\n\r\n\r\n","description":"","footnote":"\r\n( 41 ) . ابراهيم بن سعد علوى حسينى از مشايخ بزرگ صوفيه و از مردم بغداد است و استاد ابو الحارث اولاسى ؛ براى اطلاع بيشتر درباره او و اولاسى به طبقات الصوفيه خواجه عبد اللّه انصارى ، ص 81 ، به همت دكتر محمد سرور مولايى چاپ توس تهران مراجعه فرماييد .\r\n( 42 ) . محمد بن ناصر سلامى از محدثان بزرگ قرن ششم هجرى بغداد و درگذشته به سال 550 هجرى است او را كتابى به نام الامالى در حديث است ، او استاد ابو الفرج بن جوزى بوده است ؛ به وفيات الاعيان ابن خلكان ، ص 420 ، ج 3 ، چاپ محمد محيى الدين عبد الحميد مصر مراجعه فرماييد .\r\n","page_name":" 192 ","page_number":192},
  {"content":"\r\n\r\nهمداستان شدم ، و هرگاه كه نماز مىگزاردم از خداوند متعال مسألت مىكردم كه مرا موفق به محبوب‌ترين اعتقادات بدارد . روزگارانى بر همين حال بودم و عرضه مىداشتم : پروردگارا ! مرا به محبوب‌ترين مذاهب و نزديك‌ترين آنها به پيشگاهت موفق فرماى .\r\nشب اول ماه رجب سال چهارصد و نود و چهار چنين در خواب ديدم كه به شبستان شيخ ابو منصور محمد بن احمد مقرى خياط در مسجد ابن جرده حاضر شده‌ام و مردم بر در مسجد جمع شده‌اند . و مىگويند پيامبر ( ص ) پيش شيخ ابو منصور « 43 » حضور دارند .\r\nمن وارد مسجد شدم و آهنگ شبستانى كردم كه شيخ در آن مىنشست ، ديدم شيخ از شبستان خود بيرون آمد و برابر شخص بزرگوارى نشست كه نكوتر از او نديده بودم و به همان اوصافى بود كه پيامبر ( ص ) را براى ما وصف كرده بودند ؛ جامه بسيار سپيدى بر تن داشت كه سپيدتر از آن نديده بودم و عمامه‌اى سپيد بر سر داشت و شيخ ابو منصور چشم به چهره او دوخته بود .\r\nمن وارد شدم و سلام دادم ، پاسخ سلام من داده شد ولى از هيبت ديدار رسول خدا ( ص ) متوجه نشدم كداميك پاسخ سلام مرا دادند ، من هم مقابل آن دو نشستم ، بدون اينكه من چيزى بپرسم يا سخنى آغاز كنم پيامبر ( ص ) به من توجه فرمود و سه بار گفت : بر تو باد به مذهب اين شيخ !\r\nحافظ ابو الفضل محمد بن ناصر مىگويد : و من سه بار به خداوند سوگند مىخورم و سه بار خدا را به گواهى مىگيرم كه پيامبر ( ص ) اين سخن را سه بار فرمود و هربار با دست راست خويش به شيخ اشاره مىكرد ، من از خواب پريدم در حالى كه مىلرزيدم ، مادرم را كه رابعه دختر شيخ ابو حكيم خبرى بود صدا زدم و آنچه را در خواب ديده بودم براى او گفتم ، او گفت :\r\nپسركم ! اين خواب همچون وحى است بر آن اعتماد كن .\r\nچون سپيده دميد براى نماز گزاردن پشت سر شيخ ابو منصور رفتم ، و چون نماز صبح را گزارديم داستان را براى او گفتم ، چشمهايش بر اشك نشست و دلش خاشع شد و به من گفت :\r\nپسركم ! مذهب شافعى مذهبى پسنديده است ، از لحاظ فروع بر همان مذهب باقى بمان و از لحاظ اصول بر مذهب احمد حنبل و اصحاب حديث برگرد !\r\nمن گفتم : اى سرور من ! نمىخواهم دوگانه و بر دو رنگ باشم و من خدا و فرشتگان و\r\n\r\n\r\n","description":"","footnote":"\r\n( 43 ) . ابو منصور محمد بن احمد بن على خياط از زاهدان بغداد و عالم به قرائات است و كتاب المهذب را در آن مورد تأليف كرده است به الاعلام زركلى ، ص 209 ، ج 6 مراجعه فرماييد .\r\n","page_name":" 193 ","page_number":193},
  {"content":"\r\n\r\nپيامبران و ترا گواه مىگيرم كه از امروز هيچ آيين و اعتقادى نه در اصول و نه در فروع جز آيين احمد حنبل ندارم ! شيخ ابو منصور سرم را بوسيد و گفت : خدايت موفق دارد ، من هم دست او را بوسيدم . آنگاه شيخ ابو منصور به من گفت : من هم در آغاز شافعى بودم و از حضور قاضى ابو الطيب طاهر بن عبد اللّه طبرى « 44 » فقه و خلاف مىآموختم ، تا آنكه روزى به حضور شيخ ابو الحسن على بن عمر قزوينى مرد زاهد و صالح رسيدم كه قرآن در حضورش بخوانم ، چون شروع به تلاوت قرآن كردم يك يا دو بار قرائت مرا قطع كرد سپس گفت چنان گفتند و چنين پاسخ داديم و چنين گفتيم و چنان پاسخ دادند نه ما عقيده ايشان را پذيرفتيم و نه آنان عقيده ما را پذيرفتند و هريك به شيوه خود برگشتيم ، پس فايده اين كار چه بود ؟ و اين سخن را براى من تكرار كرد من با خود گفتم به خدا سوگند كه شيخ كسى جز مرا در نظر ندارد ، و سرگرم بودن به فراگرفتن مسائل خلاف را رها كردم و كتاب مختصر ابو القاسم خرقى « 45 » را پيش مردى كه قرآن مىخواند و مىآموخت خواندم . پس از آن هم چيزها ديدم كه بر يقين من افزود و دانستم كه خداوند مىخواهد مرا بر آن ثابت بدارد و حق نعمت او را كه مرا از اعتقاد به بدعت نجات داده و به اعتقاد به سنت راهنمايى فرموده است بشناسم ، از خداوند مسألت دارم كه سرانجام و مرگ من هم بر اسلام و سنت باشد .\r\n\r\n97 - ابو الحسن الهرقانى\r\nحافظ ابو الفضل « 46 » براى من نقل كرد كه شيخ صالح ابو الحسن على بن مختار بن على هرقانى « 47 » براى او مىگفته است : رفيقى به نام محمد بن خنيس داشتم كه پيش ابو عبد اللّه قيروانى « 48 » متكلم چيزى از كلام از كتاب ابن باقلانى « 49 » مىخواند ، من هم با او همراهى كردم .\r\n\r\n\r\n","description":"","footnote":"\r\n( 44 ) . متولد به سال 348 در آمل و درگذشته به سال 450 در بغداد از فقهاى بزرگ شافعى است ؛ به وفيات الاعيان ابن خلكان ، ص 199 ، ج 2 ، مصر مراجعه فرماييد .\r\n( 45 ) . اين كتاب كه در فروع و به مذهب حنبلى است تأليف عمر بن حسين حنبلى درگذشته به سال 334 هجرى است ، ابن قدامه مقدسى آن را با نام مغنى شرح كرده است ؛ به كشف الظنون ، ص 1626 مراجعه فرماييد .\r\n( 46 ) . يعنى محمد بن ناصر سلامى كه در پاورقى شماره 2 داستان 96 معرفى شد .\r\n( 47 ) . اين شخص را نشناختم و نمىدانم آيا هرقان درست است يا اشتباه چاپى است ، احتمال دادم شايد خرقان باشد در خرقانىها هم به چنين كسى برنخوردم ، راهنمايى اهل فضل مايه سپاس است .\r\n( 48 ) . ابو عبد اللّه قيروانى از قاريان و فقيهان و محدثان مالكى مذهب و درگذشته به سال 415 هجرى است ، به معجم المؤلفين عمر رضا كحاله ، ص 41 ، ج 10 مراجعه شود .\r\n","page_name":" 194 ","page_number":194},
  {"content":"\r\n\r\nشبى در خواب ديدم كه گويى امير المؤمنين على بن ابى طالب عليه السلام بر بام خانقاه شيخ ابو سعد صوفى نشسته است و گروهى بر گرد او نشسته‌اند ، به يكى از ايشان گفتم : اين جمع چيست ؟ به من گفت : اين امير المؤمنين على عليه السلام است آيا بر او سلام نمىدهى ؟\r\nمن پيش رفتم و جمع را شكافتم و مقابل آن حضرت ايستادم و گفتم : اى مولاى من ! اى امير المؤمنين سلام و رحمت و بركات خداوند بر تو باد ، فرمود و بر تو سلام و رحمت و بركات خدا باد ، آن حضرت چنان نشسته بود كه موازى با سر كسانى بود كه ايستاده بودند . او آغاز به سخن با من كرد و فرمود : آيا مىخواهى به چيزى اعتقاد داشته باشى ؟ گفتم : آرى اى مولاى من ، فرمود : بر تو باد به اعتقاد احمد ، گفتم : شنيدن همان و فرمان بردن همان .\r\nو چون آن دوستم كه همراه او براى شنيدن درس كلام مىرفتم آمد دوستانش هم همراهش بودند ، گفتند : بيا پيش ابو عبد اللّه قيروانى برويم ، گفتم : امروز گرفتارم .\r\nپس از آن به شيخ ابو منصور پيوستم و در مسجدش داستان خواب خود را برايش گفتم ، خوشحال شد و گفت : نزديك من بيا ، نزديك رفتم ميان دو چشم مرا بوسيد و گفت : تو مرادى ، يارانش را فراخواند و گفت : خواب را براى ايشان بگو ، چون نقل كردم گفتند : لازم است به عنوان سپاسگزارى سور بدهد ، شيخ ابو منصور گفت : سپاسگزارى بر عهده من است و من به جاى او سور خواهم داد ، زرى بيرون آورد و نان و خرما خريد و ميان كسانى كه قرآن را حفظ بودند دو گرده نان و يك رطل خرما و به كسانى كه بخشى از قرآن را حفظ بودند يك گرده نان و نيم رطل خرما تقسيم كرد .\r\nمن هم آمدوشد پيش قيروانى را بريدم و از آن روز معتقد به اعتقاد احمد بن حنبل و اصحاب حديث شده‌ام و تا روز قيامت بر آن آيين خواهم بود . « 50 »\r\n\r\n\r\n","description":"","footnote":"\r\n. يعنى محمد بن طيب بن محمد بن جعفر باقلانى متولد 338 و درگذشته به سال 403 هجرى از متكلمان بزرگ اشعرى و ساكن بغداد ؛ براى اطلاع بيشتر از عقايد و آثار او به مقدمه جامع استاد سيد احمد صقر بر كتاب اعجاز القرآن او چاپ دار المعارف مصر مراجعه فرماييد .\r\n( 50 ) . نقل اين دو داستان از سوى ابن قدامه كه خود حنبلى است مىتواند نمودارى از اوضاع مذهبى و اجتماعى جامعه بغداد يعنى مركز اصلى خلافت باشد كه چگونه به تبليغ مىپرداخته‌اند و نشانى از افول ستاره اعتزال است .\r\n","page_name":" 195 ","page_number":195},
  {"content":"\r\n . \r\n","description":"","footnote":"","page_name":" 196 ","page_number":196},
  {"content":"\r\n\r\n\r\nاخبار گروهى از توبه‌كنندگان\r\n\r\n98 - منازل بن لاحق\r\nيزيد بن محمد بن سنان ، از قول پدرش از قول پدرش از قول پدربزرگ خود سنان نقل مىكند كه مىگفته است : حسن بن على عليهما السلام براى من چنين فرمود :\r\nدر شب تاريكى كه ديدگان خفته و صداها آرام گرفته بود همراه پدرم برگرد كعبه طواف مىكردم ، پدرم ناگهان آواى اندوهگين و دردمندى را شنيد كه چنين مىگفت :\r\n« اى كسى كه در تاريكىها دعاى مضطر درمانده را اجابت مىفرمايد ، اى كسى كه درماندگى و گرفتارى و دردها را مرتفع مىسازد .\r\nهمانا ميهمانان تو بر گرد خانه خفته‌اند و بيدار مىشوند ، اى خداى قيوم ترا فرامىخوانم و ديده تو هرگز نمىخسبد .\r\nبه بخشش خود عفو از گناه مرا به من ارزانى فرماى ، اى كسى كه همگان در حرم به او اشاره مىكنند و توسل مىجويند .\r\nاگر عفو تو را گنهكار افراطكننده در نيابد چه كسى بايد بر گنهكاران با بزرگوارى بخشش آورد » .\r\nامام حسن مىگويد : پدرم به من فرمود : پسرجان ! آيا صداى اين شخص را كه بر گناه خود زارى و از پروردگارش طلب عفو مىكند مىشنوى ؟ پيش او برو شايد بتوانى او را پيش من آورى . من شروع به گردش در اطراف كعبه كردم و به جستجوى او پرداختم او را نيافتم تا آنكه كنار مقام ابراهيم رسيدم ، او را در حال نماز ديدم . گفتم : به حضور پسرعموى پيامبر ( ص ) بيا . او\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nنماز خود را مختصر كرد و از پى من آمد ، من به حضور پدرم رفتم و گفتم : پدرجان اين همان مرد است .\r\nپدرم از او پرسيد : از كدام ملتى ؟ گفت : عربم ، پرسيد : نامت چيست ؟ گفت : منازل بن لاحق . پدرم پرسيد : كار و داستان تو چيست ؟ گفت : داستان آن‌كسى كه گناهانش او را تسليم و بزه‌هايش او را به نابودى كشانده است چه مىتواند باشد ؟ آن هم كسى كه غرقه درياى خطاهاست . پدرم فرمود : با اين‌همه داستان خود را براى من بگو . گفت : جوانى بودم كه به سرمستى و بازيچه روزگار مىگذراندم و از آن كار به خود نمىآمدم پدرى داشتم كه مرا فراوان پند مىداد و مىگفت : پسرم از لغزش‌ها و گرفتاريهاى جوانى برحذر باش كه خداوند را خشم و عتابى است كه از ستمگران دور نيست . و هرگاه او در پند دادن خود پافشارى مىكرد من هم او را بيشتر مىزدم ، يكى از روزها كه همچنان در اندرز دادن من اصرار مىكرد او را با ضربه‌هاى دردناك خود به ستوه آوردم . به‌طور جدى به خدا سوگند خورد كه كنار خانه كعبه خواهد آمد و به پرده‌هاى آن پناه خواهد برد و بر من نفرين خواهد كرد ، پدرم بيرون آمد و چون كنار خانه رسيد و به پرده‌هاى كعبه پناه برد اين ابيات را خواند :\r\n« اى كسى كه حاجيان از راه دور و نزديك پهنه تهامه را پيموده و به درگاهش آمده‌اند ، پروردگارا ! اى آنكه هركه را با تضرع به درگاه تو يگانه مهتر مهتران دعا كند نوميد نمىسازى ، اين منازل از نافرمانى نسبت به من بازنمىايستد اى خداى رحمان حق مرا از اين پسرم باز ستان ، با قدرت خود يك سوى او را شل و فلج ساز ، اى آنكه مقدسى نه زاده شده‌اى و نه فرزند مىآورى » .\r\nمنازل گفت : به خدا سوگند هنوز سخن او تمام نشده بود كه بر سر من اين آمد كه مىبينى ، آنگاه سمت راست خويش را برهنه كرد كه خشك و فلج بود .\r\nمنازل گفت : من از كارهاى خود توبه كردم و به راه راست بازگشتم و همواره در صدد كسب رضايت او بودم و براى او فروتنى مىكردم و از او تقاضاى بخشش مىكردم تا سرانجام موافقت كرد همانجا كه بر من نفرين كرده است براى من دعا كند .\r\nمن او را بر ناقه‌اى كه پيش پاى خود را درست نمىديد سوار كردم و خود از پى او پياده حركت كردم ، چون به وادى اراك رسيديم پرنده‌اى از خاربنى پريد و ناقه رم كرد و او را ميان سنگها بر زمين افكند سرش نرم شد و درگذشت و همانجا او را به خاك سپردم و نااميد به اينجا آمدم . آنچه براى من بسيار سخت است سرزنشى است كه مىشنوم زيرا من معروف شده‌ام كه گرفتار عاق پدر هستم .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nپدرم - امير المؤمنين على عليه السلام - به او گفت : بر تو مژده باد كه يارى خداوند براى تو فرارسيده است ، آنگاه دو ركعت نماز گزارد و براى او دعايى را چند بار خواند و با دست خود جامه را از آن جانب بدن منازل كه شل بود كنار زد و به صورت صحيح و سالم همان‌گونه كه پيش از آن بود برگشت .\r\nپدرم به منازل فرمود : اگرنه اين بود كه پدرت موافقت كرده بود كه همان‌گونه كه بر تو نفرين كرده بود دعا كند هرگز براى تو دعا نمىكردم .\r\nامام حسن عليه السلام مىگويد : پدرم همواره مىفرمود از نفرين پدر و مادر سخت برحذر باشيد و بترسيد ، كه در نفرين ايشان هيزم بر آتش فزودن و درماندگى و نابودى و در دعاى ايشان رشد و پرورش و نكو حالى نهفته است . « 1 »\r\n\r\n99 - زنى از دومة الجندل\r\nهشام بن عروة ، از پدرش عروة بن زبير از عائشه همسر پيامبر ( ص ) نقل مىكند كه مىگفته است :\r\nپس از رحلت پيامبر ( ص ) كه اندكى از آن گذشته بود زنى از ناحيه دومة الجندل « 2 » به جستجوى پيامبر ( ص ) به مدينه آمد تا از كارى كه در آن افتاده و نوعى از جادوگرى بوده است بپرسد كه خود احكام آن را نمىدانسته است و با جهل به حكم انجام داده بوده است .\r\nعائشه به عروه گفته است : اى خواهرزاده ! من آن زن را ديدم چنان مىگريست كه بر او رحمت آوردم ، مىگفت : بيم آن دارم كه هلاك شده باشم ، همسرى داشتم كه از پيش من رفته بود ، پيرزنى به خانه‌ام آمد پيش او شكايت كردم گفت : اگر آنچه مىگويم انجام دهى شوهرت خواهد\r\n\r\n\r\n","description":"","footnote":"\r\n( 1 ) . اين داستان را رضى الدين على بن موسى - ابن طاوس - كه درگذشته به سال 664 هجرى است در كتاب مهج الدعوات خود ، ص 153 ، چاپ كتابخانه سنايى تهران ، بدون تاريخ ، با تفاوتهاى اندك و فزونىهايى در مقدمه دعاى مشلول آورده است ، از جمله تفاوتهاى بارز اين است كه حضرت ابو عبد اللّه حسين بن على در التزام پدر بزرگوار خود بوده و دعا را نقل فرموده است نه حضرت امام حسن ( ع ) ، اشعار هم بيشتر و گوياتر است .\r\nمرحوم محدث قمى در مقدمه دعاى مشلول گفته است كفعمى هم آن را آورده است و به بحار الانوار مرحوم مجلسى ، ص 225 ، ج 41 چاپ جديد مراجعه فرماييد .\r\n( 2 ) . از مناطق مرزى ميان شام و مدينه كه پس از جنگ صفين حكميت در آنجا صورت گرفته است ؛ به معجم البلدان ياقوت ، ص 106 ، ج 4 ، چاپ مصر ، 1906 ميلادى مراجعه فرماييد .\r\n","page_name":" 199 ","page_number":199},
  {"content":"\r\n\r\nآمد . چون شب فرارسيد آن زن همراه دو سگ سياه پيش من آمد ، من سوار يكى شدم و او هم بر ديگرى سوار شد ، چيزى نگذشت كه در بابل « 3 » بوديم ، ناگاه دو مرد را ديدم كه از پاهاى خود آويخته‌اند به من گفتند : براى چه اينجا آمده‌اى ؟ گفتم : براى اينكه سحر بياموزم ، گفتند ما فتنه‌ايم ، كافر مشو و برگرد . من نپذيرفتم و گفتم : برنمىگردم ، گفتند : اينك برو در آن تنور كه مىبينى ادرار كن ، من كنار تنور رفتم ولى ترسيدم و آن كار را انجام ندادم و پيش آن دو برگشتم ، پرسيدند : چنان كردى ؟ گفتم : آرى ، پرسيدند : آيا چيزى ديدى ؟ گفتم : هيچ چيز نديدم ، گفتند : آن كار را نكرده‌اى ، به شهر و ديار خود برگرد و كافر مشو ، نپذيرفتم ، گفتند : پس همان كار را انجام بده ، چون دوباره رفتم ترسيدم و موى بر بدنم سيخ شد و برگشتم گفتم : چنان كردم ، گفتند : چه ديدى ؟ گفتم : هيچ نديدم ، گفتند : دروغ مىگويى چنان نكرده‌اى ، اينك هم به سرزمين خود برگرد و كافر مشو كه هنوز كار بر دست خود توست .\r\nمن رفتم و در آن ادرار كردم و سوارى سراپا پوشيده از آهن و سلاح را ديدم كه از من بيرون آمد و به آسمان رفت و از چشم من ناپديد شد ، پيش آن دو مرد برگشتم و گفتم چنان كردم ، پرسيدند : چه ديدى ؟ گفتم : سوارى سراپا پوشيده از آهن را ديدم كه از من بيرون آمد و به آسمان رفت تا از نظرم ناپديد شد ، گفتم : آرى راست مىگويى ، آن ايمان تو بود كه از تو برون شد ، برو .\r\nمن - عائشه - به آن زن گفتم : به خدا سوگند من چيزى نمىدانم ، آن دو مرد چيز ديگرى به تو نگفتند ؟ گفت : چرا گفتند : هيچ چيزى را اراده نمىكنى مگر آنكه صورت خواهد گرفت ، اينك اين گندمها را بگير و بر زمين به كار . من چنان كردم و هماندم گفتم ، سبز شويد ، دانه‌هاى گندم سبز شد ، گفتم ، خوشه ببنديد ، همان دم خوشه بسته شد ، گفتم ، زرد و آماده درو شويد ، چنان شد ، گفتم ، آرد شويد ، آرد فراهم شد ، گفتم ، نان شويد ، نان شد ، و چون ديدم هرچه مىخواهم مىشود سخت پشيمان شدم ، و به خدا سوگند اى مادر مؤمنان من هرگز هيچ كارى انجام نداده‌ام و انجام هم نخواهم داد ، اينك تكليف من چيست ؟\r\nعائشه مىگويد : من از ياران رسول خدا ( ص ) كه فراوان در مدينه حضور داشتند و مدتى هم از رحلت رسول خدا نگذشته بود سؤال كردم هيچكدام ندانستند چه به او بگويند و همگان ترسيدند كه مبادا او را با چيزى كه حكم آن را نمىدانند به فتنه و گرفتارى بيندازند ، فقط\r\n\r\n\r\n","description":"","footnote":"\r\n( 3 ) . مركز حكومت كلدانىها در منطقه‌اى نزديك كوفه و حله كه معروف به جادو و جادوگرى است به معجم البلدان ، ص 18 ، ج 2 مراجعه شود .\r\n","page_name":" 200 ","page_number":200},
  {"content":"\r\n\r\nابن عباس به او گفت ، يا يكى از كسانى كه پيش ابن عباس بود چنين گفت كه اى كاش پدر و مادرت يا يكى از آن دو زنده مىبودند - تا براى تو آمرزش‌خواهى و دعا مىكردند .\r\nابن ابى الزناد كه راوى اين داستان است مىگويد : هشام بن عروه مىگفت : آن ياران پيامبر ( ص ) همگى اهل پارسايى و ترس از خدا و به دور از تكلف و گستاخى نسبت به خدا بودند . اما اگر امروز نظير آن زن پيش ما آيد گروهى سفله و احمق و متكلف بدون علم و دانش را خواهد يافت . « 4 »\r\n\r\n100 - جوان سرگرم به لهو و لعب\r\nامام ابو الحسن بطائحى « 5 » با اسناد خود از ثابت بنانى « 6 » روايت مىكند كه مىگفته است :\r\nصلة بن اشيم همه روزه براى عبادت به گورستان مىرفت و آنجا به عبادت مىپرداخت ، و از كنار جوانانى مىگذشت كه به لهو و لعب سرگرم بودند .\r\nصله به آنان مىگفت : به من بگوييد اگر گروهى آهنگ سفرى داشته باشند روزها از حركت خوددارى كنند و شبها بخوابند چه هنگامى سفر آنان پايان خواهد پذيرفت ؟\r\nو همه روز همچنان‌كه از كنارشان مىگذشت آنان را اندرز مىداد .\r\nروزى كه از آنجا گذشت و همين سخنان را گفت ، جوانى از ميان جوانان گفت : اى ياران ! به خدا سوگند كه مقصود او ماييم كه به روز سرگرم بازيچه‌ايم و به شب مىخوابيم آن جوان از پى صله حركت كرد و همواره با او به گورستان مىرفت و به عبادت مىپرداخت تا درگذشت ، خدايش رحمت كناد . « 7 »\r\n\r\n\r\n","description":"","footnote":"\r\n( 4 ) . درباره چاه يا تنورى كه در اين داستان آمده است جسته و گريخته مطالبى در ترجمه تفسير طبرى ، ص 97 ، ج 1 ، چاپ مرحوم يغمايى و تفسير كشف الاسرار ميبدى ، ص 298 ، ج 1 چاپ مرحوم على اصغر حكمت و تفاسير ديگر اشاراتى آمده است ولى اين داستان را بدين‌گونه در منابع مورد دسترس كه مراجعه كردم نيافتم .\r\n( 5 ) . ابو الحسن على بن عساكر بطائحى متولد به سال 490 و درگذشته به سال 572 از قاريان معروف عراق است كه كتابى هم در قرائات تأليف كرده است ؛ به معجم المؤلفين عمر رضا كحاله ، ص 150 ، ج 7 مراجعه فرماييد .\r\n( 6 ) . ثابت بنانى از محدثان بزرگ قرن دوم هجرى و درگذشته به سال 127 است ؛ به ميزان الاعتدال ذهبى ، ص 362 ، ج 2 مراجعه فرماييد .\r\n( 7 ) . صلة بن اشيم از پارسايان قرن اول هجرى است كه در آغاز حكومت حجاج در جنگى كشته شده است شرح برخى از كرامات او و داستان فوق بىكاستى و فزونى در صفة الصفوة ابن جوزى ، ص 139 ، ج 3 ، چاپ حيدرآباد دكن آمده است .\r\n","page_name":" 201 ","page_number":201},
  {"content":"\r\n\r\n\r\n101 - جوان صاحب كاخ\r\nابو الفرج بن جوزى با اسناد خود از جعفر بن سليمان براى ما نقل كرد كه مىگفته است :\r\nمن و مالك بن دنيار در بصره حركت مىكرديم ضمن حركت به كاخى رسيديم كه آن را مىساختند جوانى هم نشسته بود كه زيباروىتر از او نديده بودم و او به ساختمان كاخ فرمان مىداد و به بناها مىگفت چنين و چنان كنيد .\r\nمالك به من گفت : آيا اين جوان و زيبايى او و آزمندى او را براى اين ساختمان مىبينى ؟\r\nچه نيازمندم كه از پروردگار خود مسألت كنم تا او را از اين كار رهايى بخشد و شايد او را از جوانان بهشت قرار دهد ، اى جعفر ! مرا پيش او ببر .\r\nجعفر مىگويد : پيش او رفتيم و سلام داديم ، پاسخ داد و مالك را نشناخت . چون مالك را به او معرفى كردند از جاى برخاست و پرسيد : چه نيازى است ؟ مالك گفت : خيال دارى چه مقدار مال در ساختن اين كاخ هزينه كنى ؟ گفت : صد هزار درهم ، مالك گفت : آيا اين مال را به من مىدهى كه در حق آن را هزينه كنم و براى تو بر عهده خداوند متعال كاخى به مراتب بهتر از اين ضمانت كنم همراه غلامان و خدمتگزاران ، و خيمه‌هاى آن از ياقوت سرخ و آراسته به گهر و خاك آن زعفران و ملاط آن مشك باشد و به مراتب گسترده‌تر و خوشبوتر از اين كاخ تو كه نه خراب خواهد شد و نه دست كسى به آن خورده است و نه بنايى آن را ساخته است بلكه خداوند فرموده است باش و به وجود آمده است ؟ جوان گفت : امشب را به من مهلت بده و فردا صبح زود پيش من آى . جعفر مىگويد : مالك آن شب را به فكر آن جوان گذراند و چون سحرگاه فرارسيد مالك فراوان دعا كرد ، و بامداد پيش آن جوان رفتيم كه بر در كاخ نشسته بود . او همين كه مالك را ديد با چهره‌اى باز پذيراى او شد ، و از مالك پرسيد : درباره سخن ديروز خود چه مىگويى ؟\r\nمالك گفت : آن كار را انجام مىدهى ؟ گفت : آرى و همان دم كيسه‌هاى پول را حاضر كرد و دوات و كاغذ خواست .\r\nمالك چنين نوشت : « بسم اللّه الرحمن الرحيم ، اين ضمانتى است كه مالك بن دنيار براى فلان پسر فلان كرده است ، من براى تو بر عهده خداوند به جاى اين كاخ تو كاخى را ضمانت مىكنم با همان صفاتى كه براى تو وصف كردم و فزونى آن بر عهده خداوند است و من با اين مال براى تو در بهشت خانه‌اى خريدم كه نزديك بارگاه پروردگار جليل و فراخ‌تر از سايه‌هاى گسترده است » .\r\nمالك آن نامه را درهم پيچيد و به جوان سپرد و مال را با خود برديم هنوز آن روز به شام\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nنرسيد كه پيش مالك از آن مال فقط به مقدار قوت يك شب باقى ماند .\r\nچون چهل روز گذشت ، روزى مالك نماز صبح مىگزارد و چون از نماز فارغ شد همان نامه را گوشه محراب خود ديد ، آن را برداشت و باز كرد ، بر پشت آن بدون مركب نبشته شده بود ، اين تبرئه‌اى از خداوند عزيز حكيم براى مالك بن دنيار است ، ما نسبت به آن جوان كاخى را كه براى او ضمانت كرده بودى هفتاد برابر فزون‌تر پرداختيم .\r\nگويد : مالك شگفت‌زده شد و نامه را برداشت و برخاستيم و بر در خانه آن جوان رفتيم ، خانه را سياهپوش ديديم و بانگ شيون از درون خانه شنيديم ، پرسيديم : آن جوان بر چه حال است ؟ گفتند : ديروز درگذشت . كسى را كه او را غسل داده بود خواستيم ، چون آمد پرسيديم آن جوان را تو غسل داده‌اى ؟ گفت : آرى ، مالك گفت : براى ما بگو چگونه رفتار كردى . گفت آن جوان پيش از مرگ به من گفت : چون مردم و مرا غسل دادى و كفن كردى اين نامه را ميان كفن و بدنم قرار بده و من چنان كردم و او را به خاك سپردم ، بدون ترديد نامه را هم با او دفن كردم .\r\nمالك بن دنيار آن نامه را بيرون آورد همين كه غسل‌دهنده آن را ديد گفت : اين خود همان نامه است كه به دست خويش ميان كفن و بدنش نهادم .\r\nگويد : در اين هنگام بانگ گريه فزون شد ، جوانى برخاست و گفت : اى مالك ! از من به جاى صد هزار درهم دويست هزار درهم بستان و چنين ضمانتى كن ، مالك گفت : هيهات ! كه حالتى بود و از دست بشد و خداوند به هرچه خواهد حكم مىفرمايد ، و هرگاه مالك از آن جوان ياد مىكرد مىگريست و براى او دعا مىكرد . « 8 »\r\n\r\n102 - مرد سپاهى صاحب كاخ\r\nابن باكويه با اسناد خود از ابو اسحاق هروى روايت مىكند كه مىگفته است :\r\nدر بصره در خانه ابن الخيوطىّ بودم ، دستم را گرفت و گفت : برخيز به ابلّة برويم ، شبى مهتابى بود و شبانه كنار رود ابلّة قدم مىزديم . از كنار كاخ مردى سپاهى گذشتيم كه كنيزكى عود مىزد ، كنار قصر فقيرى كه دو جامه ژنده بر تن داشت در نور مهتاب نشسته بود ، فقير شنيد كه\r\n\r\n\r\n","description":"","footnote":"\r\n( 8 ) . با آنكه ابن قدامه اين داستان را از ابو الفرج بن جوزى روايت مىكند ولى در صفة الصفوة ، صفحات 209 / 197 ، ج 3 كه شرح حال و كرامات مالك است نيامده است و به احتمال آن را از آثار ديگر او يا به نقل شفاهى از او آورده است ، يافعى هم اين داستان را در كتاب روض الرياحين فى حكايات الصالحين ، ص 123 كه در حاشيه قصص الانبياء ثعلبى در مصر چاپ شده آورده است .\r\n","page_name":" 203 ","page_number":203},
  {"content":"\r\n\r\nكنيزك اين بيت را مىخواند :\r\n« هرروز به رنگى جلوه‌گرى مىكنى و حال آنكه غير از اين براى تو پسنديده‌تر است » .\r\nفقير فرياد برآورد كه اين بيت را دوباره بخوان كه نشان‌دهنده حال من با خداوند متعال است .\r\nگويد : صاحب كنيزك به فقير نگريست و به كنيزك گفت : عود را رها كن و پيش اين فقير برو كه صوفى است ، كنيزك آن بيت را مكرر مىخواند و درويش مىگفت : آرى اين حال من با خداوند متعال است ، تا آنكه فقير فريادى برآورد و مدهوش درافتاد چون او را تكان داديم معلوم شد جان سپرده است .\r\nصاحب كاخ چون خبر مرگ درويش را شنيد فرود آمد و پيكر او را به كاخ برد ، اندوهگين شديم و گفتيم : اين مرد ، اين درويش را با پول حرام كفن خواهد كرد و بدون شيوه پسنديده او را تجهيز مىسازد ، ولى مرد سپاهى بالا رفت و همه ابزارهايى را كه برابر او بود شكست ، گفتيم : پس از اين كار چيزى جز خير صورت نخواهد گرفت و به ابله رفتيم و شب را آنجا گذرانديم و به مردم هم خبر داديم چون شب را به صبح آورديم به كنار كاخ برگشتيم و مردم از هرسو براى تشييع جنازه آمده بودند گويى در تمام بصره ندا داده شده بود آنچنان‌كه قاضيان و افراد عادل و ديگران هم حاضر شده بودند ، آن مرد سپاهى با سر و پاى برهنه از پى تابوت در حركت بود و چون پيكر را به خاك سپردند و مردم خواستند برگردند ، مرد سپاهى به قاضى و شاهدان گفت : گواه باشيد كه همه كنيزكان من در راه خداوند متعال آزادند و همه ملك و آب من وقف در راه خداست . چهار هزار دينار هم در صندوق من است كه آن هم بايد در راه خدا صرف شود . آنگاه جامه‌هايى را كه بر تن داشت بيرون آورد و كنارى افكند و فقط شلوارى بر پاى داشت ، قاضى گفت : مرا دو ملافه حلال است آيا آن را از من مىپذيرى ؟ گفت : به احترام تو آرى ، آن دو را گرفت يكى را ازار و ديگرى را رداى خود قرار داد و روى در راه نهاد ، گريه مردم بر او بيشتر از گريه ايشان بر آن مرده بود . « 9 »\r\n\r\n103 - يكى از مأموران سلطان\r\nاز مالك بن دنيار نقل است كه مىگفته است :\r\nمرا همسايه‌اى بود كه كارهاى زشت انجام مىداد ، ديگر همسايگان شكايت او را پيش\r\n\r\n\r\n","description":"","footnote":"\r\n( 9 ) . اين داستان را ابو الفرج بن جوزى در صفة الصفوة ، ص 35 ، ج 4 ضمن بيان برگزيدگان منطقه ابلة آورده است ، تفاوت چشم‌گير آن در ضبط ابن الخيوطى به صورت ابن الخروطى است .\r\n","page_name":" 204 ","page_number":204},
  {"content":"\r\n\r\nمن آوردند ، او را خواستيم و گفتيم : همسايگان از تو شكايت دارند ، راه تو اين است كه از اين محله بيرون روى . گفت : من در خانه خود هستم و بيرون هم نمىروم . گفتيم : خانه‌ات را به فروش ، گفت : ملك من است نمىفروشم ، گفتيم : شكايت ترا به سلطان مىبريم . گفت : من خود از ياران اويم . گفتيم : خدا را بر تو فرامىخوانيم و نفرين مىكنيم . گفت : خداوند از شما بر من مهربان‌تر است .\r\nمالك مىگويد : آن شب برخاستم و نماز شب گزاردم و همين كه خواستم او را نفرين كنم ، سروشى بر من بانگ زد او را نفرين مكن كه از دوستان خداوند متعال است . من بر در خانه‌اش رفتم و در كوبيدم ، بيرون آمد و پنداشت كه براى بيرون كردن او از محله آمده‌ام ، و همچون اشخاص پوزش‌خواه سخن گفت . من گفتم : بدين منظور نيامده‌ام بلكه چنين و چنان ديدم ، به گريه افتاد و گفت : پس از اين حال توبه مىكنم و از شهر بيرون شد و ديگر او را نديدم .\r\nپس از آن به حج رفتم ، در مسجد الحرام مردمى را ديدم كه گرد آمده‌اند ، آنجا رفتم ، او را ديدم كه بيمار است و آنجا افتاده است ، چيزى نگذشت كه گفتند آن جوان‌مرد ، خدايش رحمت كناد . « 10 »\r\n\r\n104 - جوانى از اردكان\r\nرجاء بن ميسور مجاشعى گويد : در مجلس صالح مرّى « 11 » بوديم ، در همان حال كه سخن مىگفت به جوانى كه پيش او نشسته بود گفت : اى جوانمرد ! قرآن بخوان و او چنين خواند :\r\n « وَ أَنْذِرْهُمْ يَوْمَ الْآزِفَةِ إِذِ الْقُلُوبُ لَدَى الْحَناجِرِ كاظِمِينَ ، ما لِلظَّالِمِينَ مِنْ حَمِيمٍ وَ لا شَفِيعٍ يُطاعُ »  « 12 » ، « ايشان را بترسان از آن روز نزديك آمده ، گاهى كه دلها بر گلوها آيد و خشم فروخورندگان ، ستمگران را در آن روز هيچ دوستى نيست و نه هيچ شفيعى كه به سخن او كار كنند » .\r\nصالح قرآن خواندن او را قطع كرد و گفت : چگونه ممكن است براى ستمگر دوست و شفيع وجود داشته باشد و حال آنكه پروردگار جهانيان از او بازخواست مىفرمايد . سپس افزود : به خدا سوگند اگر ستمگران و گنهكاران را در آن روز ببينى خواهى ديد در زنجيرها و\r\n\r\n\r\n","description":"","footnote":"\r\n( 10 ) . فريد الدين عطار نيشابورى اين داستان را با نثر شيواى خود و با اندك‌تفاوتى در تذكرة الاولياء ، ص 50 ، ج 1 ، چاپ خرداد 1336 ، كتابخانه مركزى تهران آورده است .\r\n( 11 ) . صالح بن بشر مرى از مشايخ بزرگ درگذشته به سال 172 يا 176 هجرى است ؛ به ترجمه رساله قشيريه ، ص 811 ، چاپ استاد فقيد فروزانفر مراجعه فرماييد .\r\n( 12 ) . آيه 18 سوره مؤمن .\r\n","page_name":" 205 ","page_number":205},
  {"content":"\r\n\r\nبندها ، سياه‌چهره و پاى و تن برهنه و با چشمهاى كبود و پيكرهاى آب شده به سوى دوزخ رانده مىشوند و بانگ برداشته‌اند كه اى واى بر ما و درماندگى ما چه گرفتارى بر ما فرود آمده است چه چيزى دامنگير ما شده است ، ما را كجا مىبرند ، از ما چه خواهند خواست ؛ و فرشتگان ايشان را با گرزهاى آتشين به پيش مىرانند گاه افتان و خيزان آنان را بر چهره‌هايشان مىكشند و گاه آنان را بسته به يكديگر مىبرند ، برخى از آنان به جاى اشك خون از ديده مىبارند و برخى چنان مبهوتند كه فرياد مىكشند و دل از سينه‌شان بيرون پريده است . به خدا سوگند اگر آنان را بر آن حال بينى منظره‌اى را خواهى ديد كه چشم تو توان ديدن و قلب تو ياراى پايدارى نخواهد داشت و از شدت ترس آن پاى تو قدرت قرار نخواهد داشت . در اين هنگام صالح مرّى فرياد كشيد و بانگ برآورد كه اى واى از آن منظره بد واى واى از آن فرجام و گريست و مردمان بگريستند .\r\nدر اين هنگام جوانى از اردكان كه براى مردان نرم و تسليم بود - خوى زنانه داشت - برخاست و خطاب به صالح مرى گفت : اى ابو بشر آيا تمام اين امور در قيامت خواهد بود ؟\r\nگفت : اى برادرزاده به خدا سوگند آرى و بيش از اين خواهد بود ، به من خبر رسيده است كه آنان ميان آتش چندان فرياد مىكشند كه صداى آنان بريده مىشود و فقط ناله‌اى ضعيف چون ناله زخم خورده‌اى كه همه خون او رفته باشد باقى مىماند . جوان فرياد كشيد كه  إِنَّا لِلَّهِ وَ إِنَّا إِلَيْهِ راجِعُونَ  ! اى واى از غفلت من از خودم در ايام گذشته زندگى ، آه از اندوه من بر تفريطى كه در اطاعت از تو كرده‌ام ، اى سرور من واى بر من از اينكه عمر خود را در دنيا تباه ساختم .\r\nآنگاه گريست و رو به قبله ايستاد و گفت : خدايا من امروز به پيشگاه تو با توبه‌اى روى مىآورم كه آميخته به ريا نخواهد بود . خدايا مرا با همه گناهانى كه در من بوده است بپذير و كارهاى گذشته مرا ببخش و لغزش مرا بيامرز و بر من و همه حاضران رحمت آور و با جود و كرم خود بر ما تفضل فرماى اى مهربان‌ترين مهربانان .\r\nبارخدايا من همه گره‌هاى گناه را از گردن خويش مىگشايم و به پيشگاهت مىافكنم ، خدايا صادقانه و از صميم دل با همه اعضاى خويش به سوى تو بازمىگردم اى واى بر من اگر مرا نپذيرى .\r\nآنگاه از حال برفت و مدهوش درافتاد و همچنان او را بر دوش از ميان مردم به خانه‌اش بردند . صالح مرّى و يارانش چند روزى را كه او زنده بود به عيادتش مىرفتند و سپس درگذشت ، خدايش رحمت كناد .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nگروهى بسيار بر جنازه‌اش حاضر شدند كه بر او مىگريستند و براى او دعا مىكردند .\r\nصالح مرّى فراوان از او ياد مىكرد و مىگفت : پدرم فداى آن كشته قرآن باد ، پدرم فداى آن كشته موعظه‌ها و اندوهها باد .\r\nپس از مرگش مردى او را در خواب ديد و پرسيد : چه كردى ؟ گفت : بركت مجلس وعظ صالح مرا هم فراگرفت و به رحمت گسترده خداوند كه همه چيز را دربر مىگيرد وارد شدم . « 13 »\r\n\r\n105 - مناجات زنى در طواف\r\nمحمد بن عبد الباقى با اسناد خود از وهيب بن ورد « 14 » براى ما نقل كرد كه مىگفته است :\r\nروزى زنى را در حال طواف بر كعبه ديدم كه چنين مىگفت : بارخدايا ! لذت و خوشىها از ميان رفته است و گرفتاريهاى آن باقى مانده است ، پروردگارا تو منزهى و سوگند به عزت تو كه تو مهربان‌ترين مهربانانى ، پروردگارا ترا عقوبتى جز به آتش نيست .\r\nزن ديگرى كه همراهش بود به او گفت : خواهركم ! امروز وارد خانه پروردگار خود شده‌اى .\r\nگفت : به خدا سوگند كه اين دو قدم را شايسته طواف كردن بر گرد خانه خداى خود نمىبينم ، و چگونه آنها را شايسته آن بدانم كه گرد خانه خداى خود بگردم و حال آنكه خود مىدانم چگونه و به كجاها گام برداشته است . « 15 »\r\n\r\n106 - مرد بسيار گريه‌كننده\r\nابو الفضل مسعود بن عبيد اللّه بن نادر با اسناد خود از ابراهيم بن حارث نقل مىكند كه مىگفته است :\r\nمردى بسيار مىگريست در اين‌باره از او پرسيدند ، گفت : هرگاه از جنايات خود نسبت\r\n\r\n\r\n","description":"","footnote":"\r\n( 13 ) . اين داستان را حافظ ابو نعيم اصفهانى درگذشته به سال 430 هجرى همين‌گونه آورده است ؛ به حلية الاولياء ، ص 166 ، ج 6 مراجعه فرماييد ، در آنجا كلمه « اردكان » نيامده و عبارت چنين است « جوانى برخاست » .\r\n( 14 ) . نامش عبد الوهاب است كه به تصغير « وهيب » گفته‌اند ؛ درگذشته به سال 153 هجرى و از پارسايان و صوفيان مشهور مكه است ، شرح حال و كرامات او به تفصيل در حلية الاولياء و صفة الصفوة آمده است .\r\n( 15 ) . اين داستان را حافظ ابو نعيم در حلية الاولياء ، ص 150 ، ج 6 همين‌گونه آورده است .\r\n","page_name":" 207 ","page_number":207},
  {"content":"\r\n\r\nبه خويشتن ياد مىكنم كه از آن‌كس كه شاهد من بوده و تواناى بر عقوبت من است آزرم نكردم مرا به گريه وامىدارد . خداوند عقوبت مرا به روز عقوبت هميشگى به تأخير انداخت و مرا تا روز اندوه جاودانه مهلت داد ، به خدا سوگند اگر مخير شوم و به من بگويند كدام كار را خوشتر مىدارى ، اينكه از تو حساب پس گرفته شود و سپس فرمان رفتن به بهشت براى تو صادر گردد يا به تو بگويند خاك باش و خاك شوى ؟ همانا آن را برمىگزينم كه خاك باشم .\r\n\r\n107 - بازيگر مردم مدينه\r\nاز كتاب الملتقط نقل مىكنم كه صالح بن عمرو ، از قول پدرش چنين مىگويد :\r\nدر مدينه بانويى پارسا بود و پسرى بازيگر داشت كه بازيگر اهل مدينه بود . مادر او را اندرز مىداد و مىگفت : پسركم نابودى بىخبران پيش از خود را به ياد آور ، و فرجام افراد ياوه پيش از خود را متذكر شو ، فرارسيدن مرگ را به خاطر آور . و هرگاه مادر اصرار مىكرد او در پاسخش اين ابيات را مىخواند :\r\n« از شماتت و سرزنش دست نگهدار و از چرت آلودگى خواب بيدار شو ، من هرچند در خوشى خود از دل خويش پيروى و با وجود سرزنش همچنان از فرمان تو سركشى مىكنم ولى از بخشش و عنايات خداوند به توبه‌اى اميدوارم كه از گروهى به گروه ديگر منتقل شود » .\r\nاو همواره بر همان حال بود تا آنكه ابو عامر بنانى واعظ حجاز به مدينه آمد و حضور او در ماه رمضان بود . برادران ايمانى از او خواستند تا در مسجد رسول خدا ( ص ) براى آنان به منبر رود و پذيرفت . شب جمعه‌اى پس از نماز تراويح به منبر نشست و مردم جمع شدند آن جوان هم آمد و با مردم نشست .\r\nابو عامر همچنان پند و اندرز مىگفت و بيم و اميد مىداد تا آنجا كه از سويى دلها از بيم مرد و از سوى ديگر جانها مشتاق بهشت گرديد . اين موعظه چنان در دل جوان جا افتاد كه رنگش دگرگون شد و از جاى برخاست و پيش مادر خود رفت و بسيار گريست و اين ابيات را خواند :\r\n« بر شتران خويش براى توبه لگام بستم و مىروم تا سرزنش‌كنندگانم را فرمان برم ، توبه كردم و توبه تمام قفل‌هاى اعضاى مرا گشود . در آن هنگام كه سروش اطاعت پروردگارم را بر دل من افكند تمام زنجيرهاى من گسسته شد ، او را پاسخ دادم و گفتم گوش به فرمانم و او با تذكر خود همه بىخبرهاى مرا به خود آور .\r\nمادرجان آيا با آن احوال كه من داشته‌ام سرورم مرا خواهد پذيرفت ؟ بدا به حال من اگر\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nپروردگارم مرا نوميد برگرداند و از اقبال من به خود خشنود نگردد » .\r\nآن جوان كمر به عبادت بست و سخت كوشيد ، و چنان شد كه پس از نماز تراويح افطار مىكرد و پس از طلوع آفتاب مىخوابيد .\r\nشبى كه مادرش افطار او را پيش او آورد از پذيرفتن و خوردن آن خوددارى كرد و گفت :\r\nاحساس تب مىكنم و پندارم اين است كه مرگ نزديك شده است ، و روى به محراب عبادت كرد و زبانش از ذكر خداوند سستى نمىكرد ، چهار روز بر همان حال باقى ماند روزى روى به قبله كرد و عرضه داشت :\r\nپروردگارا آنگاه كه نيرومند بودم از تو نافرمانى كردم و به گاه ناتوانى از تو فرمان بردم ، آنگاه كه چابك بودم ترا به خشم آوردم و به هنگام درماندگى ترا خدمت كردم ، اى كاش بدانم آيا مرا پذيرفته‌اى ؟ سپس مدهوش بر زمين افتاد و چهره‌اش دريده شد ، مادرش برخاست و پيش او آمد و گفت : اى ميوه دل من اى نور چشم من ، جوابم بده ، جوان به هوش آمد و گفت : مادرجان ! اين همان روزى است كه مرا از آن بيم مىدادى و همان هنگامى است كه مرا از آن برحذر مىداشتى ، آوخ بر روزگاران گذشته من ، اى مادر من بيم آن دارم كه گرفتارى من در آتش به درازا كشد ، اينك ترا به خدا سوگند مىدهم تا برخيزى و كف پاى خود را بر چهره من نهى تا مزه زبونى را به چشم شايد خداوند بر من رحمت آورد . مادر چنان كرد و آن جوان مىگفت : اين سزاى كسى است كه بد كرده است و در همان حال درگذشت ، خدايش رحمت كناد .\r\nمادرش مىگويد : پس از مرگ او شب جمعه‌اى او را در خواب ديدم كه همچون ماه بود ، گفتم : پسرم ! خداوند نسبت به تو چه كرد ؟ گفت : خير و نيكى و درجه مرا بلند ساخت . گفتم :\r\nسخنانى كه پيش از مرگ مىگفتى چه بود ؟ گفت : سروشى به من ندا داد كه فرمان خداوند رحمان را پذيرا باش ! و پذيرا شدم .\r\nپرسيدم : ابو عامر چه كرد ؟ گفت : هيهات ! ما كجاييم و او كجا ، و اين ابيات را خواند :\r\n« ابو عامر به خيمه‌اى درآمد كه خداوند صاحب عرش آن را براى مردم فراهم فرموده است ، ميان كنيزكان دوشيزه و مرمر پيكر كه او را با جام و پياله سيراب مىكنند و با احترام به او مىگويند بگير و بنوش اى واعظ مردم كه خود آن را فراهم و گوارا ساخته‌اى » . « 16 »\r\n\r\n\r\n","description":"","footnote":"\r\n( 16 ) . به طورى كه در آغاز داستان ملاحظه فرموديد آن را از كتاب الملتقط آورده است كه در پاورقى صفحات پيش معرفى شد ، از مجالس وعظ ابو عامر در جاى جاى كتاب صفة الصفوة از جمله ص 109 ، ج 2 ياد شده است .\r\n","page_name":" 209 ","page_number":209},
  {"content":"\r\n\r\n\r\n108 - دينار عيّار\r\nروايت شده است مردى به نام دينار عيار را مادرش همواره پند مىداد و پند نمىپذيرفت ، روزى به گورستانى گذشت كه استخوان بسيار در آن بود ، استخوان پوسيده‌اى را برداشت ، در دستش از هم پاشيده و نرم شد .\r\nاو به انديشه فروشد و با خود گفت اى واى تو ! گويا فردا استخوان تو نيز بدين‌صورت و پيكرت مبدل به خاك خواهد شد ، و امروز اين‌چنين اقدام به گناه مىكنى . پشيمان شد و تصميم به توبه گرفت . سر به سوى آسمان بلند كرد و گفت : بارخدايا زمام كار خود را به پيشگاه تو مىاندازم ، بر من رحمت آور و مرا بپذير .\r\nآنگاه رنگ‌پريده و شكسته‌دل پيش مادر خويش رفت و گفت : مادرجان اگر بنده گريزپايى را سرورش بگيرد با او چگونه رفتار مىكند ؟ گفت : جامه و خوراكش را خشن مىسازد و دست و پايش را زنجير مىنهد .\r\nگفت : جبه‌اى پشمينه و چند گرده نان جوين مىخواهم و نسبت به من همان‌گونه رفتار كن كه با بنده گريزپاى رفتار مىشود شايد مولاى من زبونى مرا ببيند و بر من رحمت آورد ، مادر همان‌گونه كه او مىخواست انجام داد .\r\nچون شب فرامىرسيد شروع به ناله و گريه مىكرد و با خود مىگفت : اى دينار ! واى بر تو آيا ترا توان درافتادن در آتش است ؟ چگونه خود را عرضه خشم خداى جبار قرار دادى ؟ و همچنان تا سپيده‌دم ناله مىكرد ، شبى مادرش به او گفت : اندكى با خود مدارا كن . گفت : مادر رهايم كن تا اندكى به رنج افتم شايد موجب آيد روزگارى دراز آسوده باشم ، اى مادر مرا درنگى دراز در پيشگاه خداوند جليل خواهد بود كه نمىدانم درباره‌ام چه فرمان داده خواهد شد ، آيا به سايه پايدار يا به گرفتارى درمانده‌كننده ؟ بيم از رنجى دارم كه پس از آن هيچ راحتى نباشد ، و سرزنشى كه گذشت و بخشش همراه آن نيست .\r\nمادر گفت : اندكى استراحت كن ، گفت : خود در جستجوى راحتىام ولى تو خلاص مرا ضمانت مىكنى ؟ مادر گفت : چه كسى خلاصى را براى من ضمانت مىكند ؟ گفت : پس مرا به حال خود واگذار ، مادرجان ! چنين گمان مىبرم كه فرداى قيامت مردم را مىبينى به بهشت برده مىشوند و حال آنكه من به دوزخ رانده مىشوم .\r\nشبى ضمن قرآن خواندن - قرائت نماز - به اين آيه رسيد كه مىفرمايد :\r\n  « فَوَ رَبِّكَ لَنَسْئَلَنَّهُمْ أَجْمَعِينَ عَمَّا كانُوا يَعْمَلُونَ »   « 17 » ، « سوگند به پروردگار تو از همه آنان از\r\n\r\n\r\n","description":"","footnote":"\r\n( 17 ) . آيات 93 / 92 سوره حجر .\r\n","page_name":" 210 ","page_number":210},
  {"content":"\r\n\r\nآنچه عمل مىكردند خواهيم پرسيد » .\r\nدر اين آيه انديشيد و گريست ناگاه چون مار بر خود پيچيد و مدهوش درافتاد ، مادرش خود را بر بالين او رساند و او را صدا كرد پاسخ نداد ، مادر گفت : روشنى چشم من ! وعده ديدار كجاست ؟ به صدايى ضعيف گفت : اگر مرا در صحنه قيامت نيافتى از مالك دوزخ درباره من سؤال كن و شيهه‌اى كشيد و درگذشت . مادرش جنازه‌اش را غسل داد و تجهيز كرد و از خانه بيرون آمد و بانگ برداشت كه اى مردم بشتابيد براى نماز گزاردن بر جنازه كشته‌شده از بيم دوزخ .\r\nمردم چندان آمدند كه جمعيتى بيش از آن و اشكى فزون‌تر از گريه آن روز ديده نشده بود .\r\n\r\n109 - مرد متعبّد\r\nعلى بن حسين فرموده است : ما را همسايه‌اى از متعبدان بود كه شهره به كوشش در عبادت بود ، چندان نماز گزارده بود كه پاهايش آماس كرده بود و چندان گريسته بود كه چشمانش بيمار شده بود .\r\nخويشاوندان و همسايگانش پيش او جمع شدند و تقاضا كردند ازدواج كند . كنيزكى خريد كه نيكو آواز مىخواند و او نمىدانست . روزى كه آن مرد در محراب عبادت خويش نماز مىگزارد كنيزك با صداى بلند شروع به آواز خواندن كرد ، هوش از سرش پريد ، عبادت خود را كنار نهاد و خويشتندارى نتوانست . كنيزك روى به او كرد و گفت : اى مولاى من ! جوانى خود را تباه كردى و در زندگى خود خوشىهاى دنيا را دور افكندى ، چه مىشود كه از من بهره يا بى . مرد به گفتار كنيزك مايل شد و به خوشىها سرگرم گرديد و از عبادتى كه انجام مىداد بازماند . اين خبر به اطلاع يكى از برادران ايمانى او رسيد كه رفيق عبادت او بود براى او چنين نوشت .\r\n« بسم اللّه الرحمان الرحيم ، از خيرخواهى مهربان و طبيبى اهل مدارا ، به كسى كه شيرينى ياد خدا و خوش بودن به قرآن و خشوع و اندوهها از او سلب شده است ، به من خبر رسيده است كه تو كنيزكى خريده‌اى و بهره آن جهانى خويش بر سر آن سودا نهاده‌اى ، اينك كه تو چيز گرانقدر را به اندك و قرآن را به كنيزكان آوازخوان فروخته‌اى ترا از درهم شكننده همه خوشىها و ويرانگر و تيره‌كننده همه شهوتها و يتيم‌كننده فرزندان برحذر مىدارم و بيم مىدهم ، گويى ناگاه پيش تو مىآيد ، زبان تو را بند مىآورد و اركان تو را درهم مىشكند ، كفنت را به تو نزديك مىسازد و خويشاوندان و همسايگان را بر گرد تو فراهم مىآورد ، و ترا از بانگ\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nصيحه هول‌انگيز رستاخيز برحذر مىدارم كه امت‌ها از بيم خداوند جبار به زانو مىافتند . اى برادر ! از آنچه ممكن است از خداوند خشمگين بر سر تو آيد برحذر باش » .\r\nآن نامه را پيچيد و براى او فرستاد ، آن نامه هنگامى به دست او رسيد كه در مجلس شادى خود نشسته بود ، و موجب آمد تا شادى را به فراموشى بسپرد و آب دهانش او را گلوگير شود ، شتابان از جاى خويش برخاست و ظرفهاى خود را شكست و از كنيزك خود دورى جست و عهد كرد كه نه خوراك بخورد و نه آسوده بخوابد .\r\nآن كسى كه او را پند و اندرز داده بود مىگويد سه شب پس از مرگش او را به خواب ديدم و پرسيدم خداوند با تو چه كرد ؟ گفت : به پيشگاه پروردگار كريمى رسيديم كه بهشت را بر ما ارزانى فرمود ، و اين ابيات را براى من خواند :\r\n« پروردگار صاحب عرش به جاى آن كنيزك دوشيزه‌اى سياه‌چشم را به من ارزانى داشت كه گاهى مرا باده مىنوشاند و گاهى گوارا باد مىگويد .\r\nبه من مىگويد همان‌گونه كه آرزوى مرا داشتى اينك بياشام و از ديدار غلامان سيه‌چشم زيباروى چشم خود را روشن بدار . اى كسى كه از دنيا كناره گرفتى و تهديدهاى سوره‌هاى قرآنى او را از گناهان بازداشت » .\r\n\r\n110 - مرد جوان و همسرش\r\nاز سرىّ سقطى « 18 » روايت شده كه گفته است :\r\nروزى در مسجد مدينه وعظ مىكردم ، جوانى بسيار زيبا و خوش‌لباس در حالى كه يارانش همراهش بودند كنار من ايستاد و شنيد كه من ضمن موعظه‌ام مىگويم ، شگفتا از ناتوانى كه از فرمان شخص توانا سرپيچى كند ، رنگش دگرگون شد و رفت .\r\nفرداى آن روز كه براى موعظه نشستم همان جوان آمد ، سلام داد و دو ركعت نماز گزارد و به من گفت : اى سرى ديروز شنيدم مىگفتى شگفتا از ناتوانى كه از فرمان توانا سرپيچى كند ، معناى اين سخن چيست ؟ گفتم : هيچكس تواناتر از خداوند نيست ، و هيچكس ناتوانتر از بنده‌اى كه او را معصيت كند . برخاست و برفت . فرداى آن روز تنها آمد و دو جامه سپيد بر تن داشت و پرسيد : اى سرى ! راه به پيشگاه خدا چگونه است ؟ گفتم : اگر قصد تو عبادت است بر\r\n\r\n\r\n","description":"","footnote":"\r\n( 18 ) . ابو الحسن سرى بن مغلس سقطى از بزرگان صوفيه قرن سوم بغداد و دايى جنيد و درگذشته به سال 253 هجرى است ؛ به صفة الصفوة ابن جوزى ، صفحات 216 / 209 ، ج 2 مراجعه فرماييد .\r\n","page_name":" 212 ","page_number":212},
  {"content":"\r\n\r\nتو باد به روزه گرفتن روزها و شب‌زنده‌دارى و نماز شبها ، و اگر قصد تو خداوند است بايد هرچيز جز او را رها كنى تا به او برسى و راهى جز زندگى در مساجد يا خرابه‌ها و گورستان نيست . او برخاست در حالى كه مىگفت به خدا سوگند سخت‌ترين راه را خواهم پيمود و پشت كرد و بيرون رفت . چند روزى گذشت گروه بسيارى از غلامان پيش من آمدند و گفتند : احمد بن يزيد كاتب چه كرد ؟ گفتم : او را نمىشناسم ، جز اينكه مردى كه نشانىهاى او چنين و چنان بود پيش من آمد و ميان من و او چنين و چنان گذشت و ديگر از حال او آگاه نيستم . گفتند : ترا به خدا سوگند مىدهيم هرگاه از حال او آگاه شدى ما را آگاه كن و نشانى خانه او را هم به من دادند .\r\nسالى گذشت و از او خبرى به دست نياوردم ، شبى پس از نماز عشاء كه در خانه خود نشسته بودم ، كسى در كوبيد ، اجازه ورود دادم . همان جوان بود كه خرقه‌اى مويين بر كمر و خرقه‌اى ديگر بر دوش داشت و زنبيلى همراه او بود كه در آن هسته خرما بود ، او ميان چشمهاى مرا بوسيد و گفت : اى سرى خدايت از آتش دوزخ رهايى دهاد كه مرا از بندگى اين جهان رهايى دادى ، من به هم‌صحبت خود اشاره كردم كه پيش خويشاوندان او برود و ايشان را آگاه كند و او رفت .\r\nاندكى بعد همسر آن جوان همراه پسرش و غلامان او آمدند ، همسرش همين كه وارد شد پسرك خود را كه آراسته به زر و زيورها بود در دامن او نهاد و گفت : اى سرور من در حالى كه زنده‌اى مرا بيوه ساختى و در حالى كه زنده‌اى اين پسرت را يتيم كردى ، جوان به من نگريست و گفت : اى سرى ! اين وفا نيست ، سپس به همسرش روى كرد و گفت : به خدا سوگند كه تو ميوه دل و محبوب قلب منى و اين پسرم عزيزترين مردم در نظر من است ، ولى اين سرى به من خبر داده است كه هركس خدا را اراده كند بايد از هرچه جز اوست ببرد ، آنگاه هر زر و زيورى كه بر پسرك بود بيرون آورد و به همسر خود گفت : اينها را به مصرف كبدهاى گرسنه و بدنهاى برهنه برسان ، و قطعه‌اى از خرقه خود جدا كرد و پسر را در آن پيچيد ، زن گفت : من نمىتوانم پسر خود را بر اين شكل ببينم و او را از دامن مرد برداشت ، جوان همين كه ديد همسرش به كودك سرگرم شد ، برخاست و گفت : امشب مرا ضايع كرديد ، ميان من و شما خدا ، و بيرون رفت و خانه انباشته از صداى گريه شد ، همسرش به من گفت : اگر دوباره از او خبرى شنيدى مرا آگاه فرماى ، گفتم :\r\n\r\n\r\n","description":"\r\n( 19 ) . نام گورستانى بر جانب باخترى بغداد است كه گروهى بسيار از صالحان و صوفيه از جمله جنيد و رويم و سمنون آنجا مدفونند ؛ به معجم البلدان ، ص 310 ، ج 5 ، چاپ مصر مراجعه فرماييد .\r\n","footnote":"","page_name":" 213 ","page_number":213},
  {"content":"\r\n\r\nآرى .\r\nچند روز بعد ، پيرزنى پيش من آمد و گفت : اى سرى ! جوانى در شونيزيّه 19 است و از تو تقاضا دارد پيش او بيايى ، رفتم ناگاه همان جوان را ديدم كه بيمار بر روى خاك افتاده است و زير سرش خشت خامى است . بر او سلام دادم پاسخ داد و چشم گشود و گفت : اى سرى ! آيا خيال مىكنى جنايات گذشته جبران و آمرزيده مىشود ؟ گفتم : آرى ، پرسيد : كسى مثل من هم آمرزيده مىشود ؟ گفتم : آرى ، گفت : من غريق‌ام ، گفتم خداوند نجات‌دهنده غريقان است ، گفت :\r\nبر عهده من مظالمى است ، گفتم در خبر آمده است كه به روز قيامت توبه‌كننده را همراه مدعيان او مىآورند ، به آنان گفته مىشود دست از او برداريد كه خداوند متعال به شما عوض مىدهد .\r\nگفت : اى سرى چند درهمى از فروش دانه‌هاى خرمايى كه از راه پيدا كرده‌ام همراه من است ، چون مردم با آن چيزهاى مورد نياز را بخر و مرا كفن كن و خويشاوندانم از مرگم آگاه نشوند كه مبادا كفن مرا از مال حرام تغيير دهند .\r\nسرى مىگويد : اندكى پيش او نشستم ، چشمهايش را گشود و اين آيه را خواند :\r\n « لِمِثْلِ هذا فَلْيَعْمَلِ الْعامِلُونَ »  « 20 » ، « براى مانند اين بايد عمل كنند عمل‌كنندگان » .\r\nبلافاصله درگذشت ، من آن درهمها را برداشتم بيرون آمدم و هرچه مورد نياز او بود خريدم و پيش او برگشتم .\r\nديدم مردم شتابان مىدوند ، پرسيدم : چه خبر است ؟ گفتند : يكى از اولياى خدا درگذشته است مىخواهيم بر او نماز گزاريم ، من او را غسل دادم و به خاك سپردم .\r\nمدتى پس از آن خويشاوندانش كسى را فرستاده بودند كه خبر او را بگيرند ، به آنان خبر مرگش را دادم ، زنش گريان آمد و خبر را به او گفتم ، از من خواست گورش را نشانش دهم ، گفتم : بيم آن دارم كه كفن او را تغيير دهيد ، گفت : نه به خدا سوگند ، من گور را به او نشان دادم گريست و فرمان داد دو گواه حاضر آيند ، چون دو گواه را آوردم نخست كنيزكان خويش را آزاد ساخت و املاك خود را وقف كرد و اموال خويش را صدقه داد و كنار گور او ساكن شد تا درگذشت . « 21 »\r\n\r\n\r\n","description":"","footnote":"\r\n( 20 ) . آيه 61 سوره الصافات .\r\n( 21 ) . اين داستان عبرت‌آموز را فريد الدين عطار در تذكرة الاولياء ، ص 249 ، ج 1 با تفاوتهاى اندكى كه صحيح‌تر هم به نظر مىرسد آورده است ، از جمله آنكه سرى سقطى در بغداد موعظه مىكرده است و احمد بن يزيد از نديمان خليفه عباسى بوده است و سرى راه شريعت و طريقت را براى او بازگو كرده است .\r\n","page_name":" 214 ","page_number":214},
  {"content":"\r\n\r\n\r\n111 - زن بسيار زيبا\r\nمحمد بن عبد الباقى با اسناد خود از سعدان نقل مىكند كه مىگفته است :\r\nگروهى به زنى بسيار زيبا فرمان دادند تا خود را بر ربيع بن خثيم « 22 » عرضه كند شايد بتواند او را به فتنه دراندازد و براى او در صورتى كه در آن كار موفق شود هزار درهم جايزه قرار دادند . آن زن بهترين جامه‌اى را كه مىتوانست بپوشد پوشيد و به بهترين عطرها خود را خوشبو ساخت و چون ربيع از مسجد بيرون آمد خود را بر او عرضه داشت . ربيع بر او نگريست و كار او ربيع را به بيم انداخت ، و آن زن در حالى كه گشاده‌روى بود آهنگ او كرد . ربيع به او گفت :\r\nچگونه خواهى بود اگر جسم تو گرفتار تب شود و اين رنگ زيبا و شادابى را كه در تو مىبينم دگرگون سازد ، و چگونه خواهى بود هنگامى كه فرشته مرگ بر تو فرود آيد و رگ دلت را ببرد ، و چگونه خواهى بود در آن هنگام كه نكير و منكر از تو بازجست كنند .\r\nآن زن فريادى برآورد و مدهوش درافتاد ، و به خدا سوگند چون به هوش آمد در عبادت پروردگار خود به مرحله‌اى رسيد كه به روز مرگ چون نى سوخته‌اى بود . « 23 »\r\nپايان جزء پنجم\r\n\r\n\r\n","description":"","footnote":"\r\n( 22 ) . از زاهدان هشتگانه و بنام قرن اول هجرى و پيوسته به جناب عبد اللّه بن مسعود و درگذشته در كوفه به روزگار حكومت ابن زياد است ، شرح حال و كرامات او به تفصيل در صفة الصفوة ابن جوزى ، صفحات 37 / 31 ، ج 2 چاپ حيدرآباد آمده است ؛ در كتابهاى رجالى شيعه هم ربيع را از اصحاب حضرت امير المؤمنين على عليه السلام شمرده‌اند به عنوان مثال به جامع الرواة اردبيلى ، ص 316 ، ج 1 مراجعه فرماييد .\r\n( 23 ) . اين داستان در صفة الصفوة ، ص 118 ، ج 2 آمده است .\r\n","page_name":" 215 ","page_number":215},
  {"content":"\r\n . \r\n","description":"","footnote":"","page_name":" 216 ","page_number":216},
  {"content":"\r\n\r\n\r\nاخبار ديگر توبه‌كنندگان\r\n\r\n112 - همسايه احمد بن حنبل\r\nشيخ ابو الفرج عبد الرحمان بن على با اسناد خود از قول جعفر صائغ براى ما نقل كرد كه مىگفته است :\r\nدر همسايگى ابو عبد اللّه احمد بن محمد بن حنبل « 1 » مردى بود كه پيوسته به كارهاى پليد و گناهان سرگرم بود ، روزى به مجلس احمد آمد كه بر او سلام دهد ، چنين به نظر رسيد كه احمد پاسخ پسنديده بر سلام او نداد و چهره‌اش گرفته شد ، آن مرد گفت : اى ابا عبد اللّه چرا بر من روى ترش كردى ؟ من بر اثر ديدن خوابى از آن احوال كه تو از من مىدانى برگشته‌ام ، احمد پرسيد : چه خوابى ديده‌اى ؟ گفت : چنان در خواب ديدم كه گويى پيامبر ( ص ) بر زمين بلندى نشسته است و مردم بسيارى فروتر از جاى او نشسته‌اند ، يكىيكى برمىخاستند و به پيامبر ( ص ) مىگفتند براى من دعا فرماى و آن حضرت براى او دعا مىفرمود ، تا آنجا كه كسى جز من باقى نماند ، من نخست خواستم كه برخيزم ، از زشتىهاى كردار خويش آزرم كردم ، پيامبر به من فرمود : اى فلان چرا برنمىخيزى و از من نمىخواهى تا براى تو دعا كنم ؟ گفتم : اى رسول خدا آزرم از زشتىهايم مرا از اين كار بازمىدارد . فرمود : با وجود اين برخيز و از من\r\n\r\n\r\n","description":"","footnote":"\r\n( 1 ) . احمد بن محمد بن حنبل از فقها و محدثان بزرگ نيمه اول قرن سوم هجرى متولد 164 و درگذشته 241 هجرى و سالار حنبليان است ، براى اطلاع بيشتر به حلية الاولياء ، صفحات 233 / 161 ، ج 9 مراجعه فرماييد كه از مفصل‌ترين منابع شرح حال و كرامات اوست .\r\n","page_name":" 217 ","page_number":217},
  {"content":"\r\n\r\nبخواه تا براى تو دعا كنم كه تو بر هيچيك از ياران من دشنام نمىدهى . برخاستم و آن حضرت براى من دعا فرمود ، و از خواب بيدار شدم و خداوند آنچه را كه در آن بودم در نظرم زشت فرمود .\r\nجعفر صائغ مىگويد : احمد حنبل به من گفت : اى جعفر ! اى فلان اين حديث را حفظ و نقل كنيد كه سودبخش است . « 2 »\r\n\r\n113 - ابو عمرو بن علوان\r\nامام علّامه ابو اليمن زيد بن حسن كندى « 3 » با اسناد خود از ابا عمرو بن علوان براى ما نقل كرد كه مىگفته است :\r\nروزى براى كارى بيرون رفتم ، جنازه‌اى ديدم ، از پى آن حركت كردم تا بر آن نماز بگزارم . پس از آن هم همراه ديگر مردم ايستادم تا او را به خاك بسپرند . بدون آنكه عمدى داشته باشم چشم من بر زن روگشاده‌اى افتاد و اندكى در نگريستن خود اصرار ورزيدم ، به خود آمدم استغفار كردم و انا للّه گفتم و به خانه برگشتم . كنيز پيرى به من گفت : اى سرور من ! چرا چهره‌ات سياه است ؟ آينه برداشتم و نگريستم ديدم آرى چهره‌ام سياه است ، به فكر فرورفتم تا بدانم از كجا چنين گرفتار شده‌ام ، آن نگاه يادم آمد ، چهل روز تنها در گوشه‌اى نشستم و استغفار كردم و از خداوند آمرزش خواستم . به انديشه‌ام چنين گذشت كه به ديدار پير خود جنيد برو ، آهنگ بغداد كردم ، چون كنار حجره‌اى كه جنيد در آن بود رسيدم و در زدم ، جنيد گفت : اى ابا عمرو وارد شو ، در رحبه مرتكب گناه مىشوى و در بغداد براى تو آمرزش‌خواهى مىشود . « 4 »\r\n\r\n\r\n","description":"","footnote":"\r\n( 2 ) . با آنكه ابن قدامه اين موضوع را از ابو الفرج نقل مىكند ولى در صفة الصفوة ضمن شرح حال احمد بن حنبل و هم در حلية الاولياء اين داستان را نديدم .\r\n( 3 ) . زيد بن حسن ملقب به تاج الدين و از ادبا و فقها و محدثان بزرگ نيمه دوم قرن ششم و اوايل قرن هفتم و درگذشته به سال 613 هجرى است ؛ به وفيات الاعيان ابن خلكان ، صفحات 90 / 87 ، ج 2 ، چاپ محمد محيى الدين عبد الحميد مصر مراجعه فرماييد .\r\n( 4 ) . در متن عمر بن علوان آمده است كه صحيح نيست و از منابع مقدم بر آن به اين صورت ابو عمر بن علوان تصحيح كردم .\r\nاين داستان را خطيب بغدادى در تاريخ بغداد ، ص 247 ، ج 7 بدون هيچ كاستى و فزونى و ابو الفرج بن جوزى در صفة الصفوة ، ص 236 ، ج 2 آورده‌اند ، فريد الدين عطّار در تذكرة الاولياء ، ص 18 ، ج 2 ، ضمن شرح حال جنيد به گونه ديگرى كه لطافت بيشترى دارد آورده است و نشان‌دهنده اختلاف در نقل مطلبى در كتابهاى -\r\n","page_name":" 218 ","page_number":218},
  {"content":"\r\n\r\n\r\n114 - دوشيزه‌اى از قبيله نخع و جوان زاهد\r\nابو الحسين عبد الحق بن عبد الخالق براى ما با اسناد خود از رجاء بن عمر نخعى نقل كرد كه مىگفته است :\r\nدر كوفه جوانى بسيار زيبا زندگى مىكرد كه از شدت عبادت و كوشش يكى از زاهدان بنام بود . او در همسايگى گروهى از قبيله نخع منزل كرد و چشم او به دوشيزه‌اى زيبا از ايشان افتاد و عاشق و شيفته او شد ، دختر هم شيفته او گرديد .\r\nپسر كسى را براى خواستگارى پيش پدر دختر فرستاد ، پدر دختر به او اطلاع داد كه دختر نامزد پسرعموى خويش است ، درد عشق بر آن دو دشوارتر شد .\r\nدختر كسى را پيش پسر فرستاد و گفت : خبر شدت عشق تو به من رسيده است گرفتارى من هم به عشق تو بسيار است ، اينك اگر مىخواهى من به ديدار تو آيم و اگر مىخواهى كار را براى پوشيده آمدن تو به خانه خود فراهم و آسان سازم . پسر به فرستاده گفت : هيچيك از اين دو پيشنهاد را نمىخواهم  « إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ »  « 5 » ، « من اگر خداى خود را نافرمانى كنم از عذاب روزى بزرگ بيم دارم » . چون فرستاده بازگشت و اين سخن را به دختر گفت ، دختر گفت : با اين‌همه خوبىها او را زاهدى مىبينم كه از خداوند متعال مىترسد و به خدا سوگند در مورد بيم از خداوند هيچكس بر ديگرى شايستگى بيشترى ندارد و همه بندگان در آن مشترك‌اند .\r\nدختر پس از اين پيام خويشتن را از دنيا بيرون كشيد و علائق خود را پشت سر انداخت .\r\nگليم پوشيد و به عبادت پرداخت . با اين‌همه از عشق آن جوان و اندوه او همچنان مىسوخت و آب مىشد و سرانجام هم با شوق او درگذشت . آن جوان بر سر گور دختر مىآمد ، او را در خواب ديد كه در بهترين منظر و مقام است ، به او گفت چگونه‌اى و چه بر سرت آمده است ، دختر اين شعر را براى او خواند :\r\n« اى محبوب من ! دوستى تو چه دوستى پسنديده‌اى بود كه به سوى خير و احسان مىكشاند » .\r\nپسر گفت : با آن‌همه سرانجامت چه شد ؟ گفت :\r\n\r\n\r\n","description":"","footnote":"\r\n- معاصر يكديگر است ؛ خوانندگان گرامى توجه دارند كه فاصله مرگ عطار در نيشابور و ابن قدامه در دمشق فقط سه سال است .\r\n( 5 ) . آيه 14 سوره انعام .\r\n","page_name":" 219 ","page_number":219},
  {"content":"\r\n\r\n« به زندگى و نعمت‌هايى كه نيستى ندارد ، در خلد برين و پادشاهى اى كه فانى نيست » .\r\nجوان گفت : من كه ترا فراموش نمىكنم آيا تو آنجا مرا ياد مىكنى ؟ گفت : به خدا سوگند كه من هم ترا فراموش نمىكنم ، و از پروردگارم كه مولاى من و مولاى توست ترا خواسته‌ام ، مرا با كوشش خود در عبادت يارى بده ، در اين هنگام دختر پشت كرد و رفت ، جوان گفت : چه هنگامى ترا خواهم ديد ؟ گفت : به زودى پيش ما خواهى آمد ، و آن جوان پس از اين خواب فقط هفت شب زنده بود و درگذشت خدايش رحمت كناد .\r\n\r\n115 - مردى و كنيز او\r\nشيخ ابو الفرج با اسناد خود از ابو هشام مذكر نقل مىكرد كه مىگفته است :\r\nمىخواستم به بصره بروم ، كنار بلمى رفتم كه آن را كرايه كنم ، مردى همراه كنيزش در بلم نشسته بود ، مرد گفت : در اين بلم براى تو جايى نيست ، كنيزك از او خواست مرا سوار كند و سوارم كرد . همين كه راه افتاديم مرد غذا خواست ، چون آماده شد گفت : اين مسكين را هم بياوريد كه غذا بخورد و من هم به اين حساب كه مسكينى هستم به غذا خوردن نشستم . چون غذا خورديم ، مرد گفت : اى كنيز ! شراب بياور ، نوشيد و به كنيز فرمان داد به من هم بنوشاند ، من گفتم : خدايت رحمت كناد ! ميهمان را حقى است از تو مىخواهم مرا معاف دارى . و مرا معاف داشت ، و چون شراب در او اثر كرد گفت : اى كنيزك عود را بردار و آنچه دارى بخوان ، كنيزك عود را برداشت و اين ترانه را خواند :\r\n« ما چون دو شاخه درخت مورد بوديم ، كه هيچيك در هيچ حال از انديشه ديگرى غافل نمىماند .\r\nاو دوست ديگرى جز من گرفت و من هم با ديگرى دوستى ورزيدم و چون او خواست كه از من دورى كند او را رها كردم .\r\nاگر كف دست من مرا نخواسته باشد من هم از آن رويگردان مىشوم و پس از آن ساعد من با او دوستى نخواهد داشت .\r\nخداوند زشتروى گرداند هر دوست آزمندى را كه در آسايش برادر باشد نه در سختىها » .\r\nسپس آن مرد به سوى من برگشت و گفت : آيا مىتوانى به اين خوبى چيزى بخوانى ؟\r\nگفتم : آرى بهتر از آن را و شروع به خواندن كردم :\r\n    « إِذَا الشَّمْسُ كُوِّرَتْ ، وَ إِذَا النُّجُومُ انْكَدَرَتْ وَ إِذَا الْجِبالُ سُيِّرَتْ » ،     « آنگاه كه خورشيد درهم\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nپيچيده شود ، و هنگامى كه ستارگان تيره شوند و آنگاه كه كوهها درنوريده شوند » ، و آن مرد شروع به گريستن كرد و چون به اين آيه رسيدم كه مىفرمايد  « وَ إِذَا الصُّحُفُ نُشِرَتْ »  « 6 » ، « هنگامى كه نامه‌هاى كردار بازگشاده شود » ، مرد گفت : اى كنيز از پى كار خود برو كه تو در راه خدا آزادى ، باده‌هايى را كه همراهش بود در آب ريخت و عود را شكست و نزديك من آمد و مرا در آغوش كشيد و گفت : اى برادر آيا معتقدى كه خداوند توبه مرا مىپذيرد ؟ گفتم : آرى كه  « إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ »  « 7 » ، « همانا خداوند دوست دارد توبه‌كنندگان را و دوست دارد پاكيزه‌كاران را » .\r\nگويد پس از آن چهل سال با او دوستى و برادرى كردم و او پيش از من درگذشت . او را به خواب ديدم پرسيدم : به كجا رفتى ؟ گفت : به بهشت ، گفتم به چه چيز به بهشت رفتى ؟ گفت : به خواندن آيه  « وَ إِذَا الصُّحُفُ نُشِرَتْ »  تو .\r\n\r\n116 - شيخ مهلبى و كنيزك او\r\nامام حافظ ابو موسى محمد بن ابى بكر بن ابى عيسى مدينى با اسناد خود از قول اسماعيل بن عبد اللّه خزاعى براى ما نقل كرد كه مىگفته است :\r\nبه روزگار برمكيان مردى محترم از خاندان مهلبى از بصره براى انجام كارهاى خود به بغداد آمد ، و چون از آن فارغ شد آهنگ بصره كرد . برده و كنيزكى هم همراهش بود ، چون به كنار دجله رسيد و بر بلم سوار شد ، كنار دجله جوانى ايستاده بود كه خرقه پشمينه‌اى بر تن و چوبدستى و توشه‌دانى بر دست داشت . آن جوان از قايقران خواست تا او را به بصره ببرد و كرايه‌اش را بگيرد ، گويد شيخ مهلبى نگريست و چون آن جوان را ديد بر او رحمت آورد و به قايقران گفت : نزديك برو و او را سوار كن و همراه خود كنار سايبان بنشان ، قايقران چنان كرد .\r\nچون هنگام غذا خوردن فرارسيد ، شيخ سفره خواست و به قايقران گفت : به آن جوان هم بگو پيش ما آيد ، جوان نپذيرفت ، شيخ چندان خواهش كرد كه پذيرفت و آمد . غذا خوردند و چون از آن فارغ شدند جوان خواست برخيزد و برود ، شيخ نگذاشت و چون دستهاى خود را شستند شيخ خيكچهء شراب خواست ، نخست خود قدحى نوشيد ، سپس به كنيزك خويش داد ، پس از آن قدحى به جوان عرضه داشت كه نپذيرفت و گفت : دوست دارم معافم دارى ، شيخ گفت :\r\n\r\n\r\n","description":"","footnote":"\r\n( 6 ) . آيات 10 / 3 / 2 / 1 سوره تكوير .\r\n( 7 ) . بخشى از آيه 222 سوره بقره .\r\n","page_name":" 221 ","page_number":221},
  {"content":"\r\n\r\nمعافت داشتيم ولى همراه ما بنشين ، او باز به كنيزك شراب داد و گفت : آنچه دارى بيار ، كنيزك عود خود را از جلد آن بيرون آورد و آماده ساخت و شروع به نواختن و خواندن كرد .\r\nشيخ به جوان گفت : به اين خوبى مىتوانى آواز بخوانى ؟ - آيا اين را مىپسندى ؟ گفت :\r\nچيزى را كه به مراتب از اين بهتر است نيكو مىخوانم ، آن جوان كه آوازى خوش داشت چنين خواند :\r\n« بسم اللّه الرحمن الرحيم ،   قُلْ مَتاعُ الدُّنْيا قَلِيلٌ وَ الْآخِرَةُ خَيْرٌ لِمَنِ اتَّقى ، وَ لا تُظْلَمُونَ فَتِيلًا ، أَيْنَما تَكُونُوا يُدْرِكْكُمُ الْمَوْتُ وَ لَوْ كُنْتُمْ فِي بُرُوجٍ مُشَيَّدَةٍ »   « 8 » ، « به نام خداوند بخشاينده مهربان : بگو كاميابى اين‌جهانى اندك است و آن جهانى براى هركس كه پرهيزگارى كند بهتر است و بر شما به اندازه پرده‌اى كه بر هسته خرماست ستم نمىشود ، هركجا باشيد مرگ شما را درمىيابد هرچند در دژهاى استوار باشيد » .\r\nشيخ جام باده را در آب انداخت و گفت : گواهى مىدهم كه اين بهتر از آن چيزى است كه شنيدم ، آيا جز اين هم هست ؟ گفت : آرى و اين آيه را خواند :\r\n « وَ قُلِ الْحَقُّ مِنْ رَبِّكُمْ فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ ، إِنَّا أَعْتَدْنا لِلظَّالِمِينَ ناراً أَحاطَ بِهِمْ سُرادِقُها وَ إِنْ يَسْتَغِيثُوا يُغاثُوا بِماءٍ كَالْمُهْلِ يَشْوِي الْوُجُوهَ بِئْسَ الشَّرابُ وَ ساءَتْ مُرْتَفَقاً »  « 9 » ، « بگو حق از پروردگار شماست هركه خواهد ايمان آورد و هركه خواهد كافر شود ، ما براى ستمكاران آتشى فراهم آورده‌ايم كه سراپرده‌هايش بر آنان محيط است و اگر فريادخواهى كنند ، فريادرسى مىشوند به آبى چون مس گداخته كه چهره‌ها را بريان مىكند ، چه بد نوشابه و چه بد آسايشگاهى است » .\r\nگويد اين آيت چنان بر دل شيخ جاى گرفت كه فرمان داد خيك شراب را در آب افكندند و خود عود را برگرفت و شكست و گفت : اى جوان آيا راه‌گشايى براى آنجا هست ؟ گفت : آرى و اين آيه را تلاوت كرد :  « قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ »  « 10 » ، « بگو ، اى بندگان من كه بر جان خويش اسراف كردند ، از رحمت خدا نوميد مشويد كه خداوند همه گناهان را مىآمرزد همانا كه او بسيار آمرزنده مهربان است » .\r\n\r\n\r\n","description":"","footnote":"\r\n( 8 ) . بخشهايى از آيات 78 / 77 سوره نساء .\r\n( 9 ) . آيه 19 سوره كهف .\r\n( 10 ) . آيه 29 سوره زمر .\r\n","page_name":" 222 ","page_number":222},
  {"content":"\r\n\r\nگويد : شيخ فريادى كشيد و مدهوش درافتاد ، چون نگريستند او را مرده يافتند ، و نزديك بصره بودند ، قايق‌سواران بانگ ناله برآوردند ، مردم جمع شدند و چون از سرشناسان خاندان مهلبى بود جسدش را نخست به خانه‌اش بردند و من تشييع جنازه‌اى چنان از فزونى مردم نديده‌ام .\r\nگويد : و به من خبر رسيده است كه كنيزك آوازه‌خوان دراعه مويين بر تن كرد و بالاى آن جامه پشمينه پوشيد و همه روز روزه مىداشت و همه شب بر پاى بود ، پس از مهلبى چهل شبانه‌روز زنده بود . نيمه‌شبى به همان آيت قرآن رسيد كه مىفرمايد : « بگو حق از پروردگار شماست هركه خواهد ايمان آورد و هركه خواهد كافر شود ، همانا كه ما براى ستمكاران آتشى فراهم آورده‌ايم كه سراپرده‌هايش بر آنان محيط است ، و اگر فريادخواهى كنند ، فريادرسى مىشوند به آبى چون مس گداخته كه چهره‌ها را بريان مىكند ، چه بد نوشابه و چه بد آسايشگاهى است » .\r\nبامدادان او را بر جاى مرده يافتند .\r\n\r\n117 - اعرابى\r\nثعلبى با اسناد خود براى ما از قول اصمعى « 11 » نقل كرد كه مىگفته است :\r\nروزى از مسجد جامع بصره برمىگشتم ، در يكى از كوچه‌ها ناگاه عربى بىادب و پابرهنه كه بر شتر جوان خويش سوار بود و شمشيرش را بر دوش افكنده و كمانى در دست داشت ظاهر شد . نزديك آمد و به من سلام داد و گفت : اى مرد از كدام قبيله‌اى ؟ گفتم : از بنى اصمعى هستم ، گفت : آيا تو خود اصمعى هستى ؟ گفتم : آرى ، گفت : از كجا مىآيى ؟ گفتم : از جايى كه سخن رحمان آنجا خوانده مىشود ، گفت : مگر رحمان را سخنى است كه آدمىزادگان آن را مىخوانند ؟ گفتم : آرى ، گفت : چيزى از آن براى من بخوان ، گفتم : از شترت پياده شو ، پياده شد ، من شروع به خواندن سوره و الذاريات كردم و چون به اين گفتار خداوند متعال رسيدم كه مىفرمايد :  « وَ فِي السَّماءِ رِزْقُكُمْ وَ ما تُوعَدُونَ » ،  « روزى شما و آنچه وعده داده شويد در آسمان است » ، گفت : اى اصمعى اين سخن رحمان است ؟ گفتم : آرى سوگند به كسى كه محمد را به حق برانگيخته است كه اين كلام اوست كه بر پيامبرش محمد ( ص ) نازل فرموده است ،\r\n\r\n\r\n","description":"","footnote":"\r\n( 11 ) . عبد الملك بن قريب معروف به اصمعى از لغت‌شناسان و نحودانان بصره و درگذشته به سال 216 هجرى در نود و شش سالگى است ؛ به الكنى و الالقاب مرحوم محدث قمى ، ص 32 ، ج 2 ، چاپ صيدا مراجعه فرماييد .\r\n","page_name":" 223 ","page_number":223},
  {"content":"\r\n\r\nگفت : بس است . آنگاه برخاست و شتر خويش را كشت و با پوست قطعه‌قطعه كرد و گفت : مرا يارى ده تا اين را تقسيم كنيم و آن گوشت‌ها را ميان هركس كه مىآمد و مىرفت تقسيم كرديم .\r\nآنگاه شمشير و كمان خود را شكست و ريزهاى آن را زير جهاز شترش نهاد و آهنگ صحرا كرد و همان آيه را مىخواند : من به سرزنش خود پرداختم و گفتم چگونه از چيزى كه اعرابى عبرت گرفت و به خود آمد تو به خود نمىآيى .\r\nاصمعى مىگويد : و چون همراه هارون الرشيد حج گزاردم و وارد مكه شدم ضمن طواف كسى با آهنگى نرم مرا صدا كرد ، برگشتم ديدم همان اعرابى است ولى سخت زرد و نزار شده است . بر من سلام داد و دستم را گرفت و پشت مقام ابراهيم مرا نشاند و گفت : براى من كلام رحمان بخوان ، من هم شروع به خواندن سوره و الذاريات كردم و چون به آيه  « وَ فِي السَّماءِ رِزْقُكُمْ وَ ما تُوعَدُونَ » ،  « روزى شما و آنچه وعده داده شويد در آسمان است » رسيدم ، اعرابى فرياد برآورد كه « آنچه را خداوند ما بر ما وعده كرد حق يافتيم » « 12 » سپس گفت : آيا جز اين هم فرموده است ؟ گفتم : آرى خداى عز و جل مىفرمايد :  « فَوَ رَبِّ السَّماءِ وَ الْأَرْضِ إِنَّهُ لَحَقٌّ مِثْلَ ما أَنَّكُمْ تَنْطِقُونَ »  « 13 » .\r\nاعرابى فريادى برآورد كه « سبحان الله اين چه كسى است كه خداوند جليل را به خشم آورده تا آنجا كه سوگند ياد فرموده است ؟ مگر او را تصديق نمىكنند تا آنجا كه وادار به سوگندش مىكنند ؟ اين سخن را سه بار بگفت و همان دم بمرد « 14 » .\r\n\r\n118 - اميرى از اميران عرب « 15 »\r\nاز ابن سمعون « 16 » حكايت شده كه مىگفته است از شبلى « 17 » شنيدم مىگفت :\r\n\r\n\r\n","description":"","footnote":"\r\n( 12 ) . در متن به صورت آيات قرآنى مشخص نشده است و حال آنكه بخشى از آيه 44 سوره اعراف است .\r\n( 13 ) . در متن از اين آيه كه آيه 23 سوره الذاريات است كلمه  « أَنَّكُمْ »  چاپ نشده بود كه تصحيح شد .\r\n( 14 ) . اين داستان را در منابع مقدم بر عصر ابن قدامه ميبدى در نوبت سوم تفسير همين آيه در كشف الاسرار ، ص 319 ، ج 9 با تفاوتهاى اندكى آورده است و پس از ابن قدامه ، يافعى درگذشته به سال 768 ق در روض الرياحين فى حكايات الصالحين ، ص 16 در حاشيه قصص الانبياء و شيخ اسماعيل حقى بروسوى درگذشته به سال 1137 در تفسير روح البيان ، ص 160 ، ج 9 با تفاوتهايى آورده‌اند .\r\n( 15 ) . انتخاب اين عنوان براى اين داستان دور از موضوع آن به نظر مىرسد شايد به عنوان مثال « سالار راهزنان » مناسب‌تر باشد .\r\n( 16 ) . محمد بن احمد بن اسماعيل متولد به سال 300 و درگذشته به سال 387 واعظ و خطيب حنبلى بغداد كه -\r\n","page_name":" 224 ","page_number":224},
  {"content":"\r\n\r\nهمراه كاروانى در صحراى شام بودم ، عربهاى بيابان‌نشين بر كاروان حمله آوردند و آن را گرفتند و كالاهاى كاروان را بر امير خود عرضه مىكردند .\r\nجوالى آكنده از بادام و شكر بود كه آنان همگى از آن خوردند ولى امير ايشان نخورد ، به او گفتم : چرا نمىخورى ؟ گفت : من روزه‌ام ، گفتم : راهزنى مىكنى ، اموال را مىگيرى ، انسانها را مىكشى با اين حال روزه دارى ؟ گفت : اى شيخ من راهى براى آشتى مىگذارم .\r\nمدتها پس از آن او را در حال احرام ديدم كه همچون مشك خشك و چروكيده بر گرد خانه طواف مىكند ، گفتم : تو همان مرد نيستى ؟ گفت : آرى همانم و آن روزه مرا به اين مقام رساند .\r\n\r\n119 - لبيب عابد\r\nابو على ، قاضى تنوخى گويد : در دروازه شام كه بر جانب باخترى بغداد است ، مردى مشهور به زهد و عبادت به نام لبيب عابد زندگى مىكرد كه مردم به ديدار او مىرفتند ، لبيب خود براى من چنين نقل كرد :\r\nمن كه رومى هستم برده يكى از لشكريان بودم ، او مرا پرورش داد و چگونگى كار كردن با سلاح را به من آموخت ، براى خود مردى شدم ، و مولاى من پس از آنكه مرا آزاد كرد درگذشت .\r\nمن توانستم مقررى او را براى خود برقرار سازم و همسرش را هم به زنى گرفتم و خداى متعال مىداند كه از اين كار چيزى جز محفوظ ماندن او نمىخواستم ، و روزگارى با او به خوشى گذراندم .\r\nروزى مارى را در لانه‌اش ديدم دمش را به دست گرفتم تا او را بكشم ، بر دستم پيچيد و آن را گزيد و آن دستم شل شد ، روزگارى دراز بر اين برآمد كه بدون هيچ سببى كه آن را بدانم دست ديگر من فلج شد و سپس پاهاى من از كار افتاد و كور و گنگ شدم ، يك سال كامل بر آن حال بودم و هيچيك از اندامهاى من جز گوشم سالم نماند كه با آن هم چيزهايى را كه خوش\r\n\r\n\r\n","description":"","footnote":"\r\n- محضر شبلى را درك كرده است ؛ براى اطلاع بيشتر به مقاله آقاى احمد بادكوبه‌يى در دايرة المعارف بزرگ اسلامى ، ص 710 ، ج 3 مراجعه فرماييد .\r\n. از درباريان و اميران عباسى درگذشته به سال 334 كه موفق به توبه و از مشايخ نام‌آور صوفيه شد ؛ براى اطلاع بيشتر به تاريخ بغداد ، ص 397 / 389 ، ج 14 مراجعه فرماييد و در منابع فارسى به تذكرة الاولياء ، عطار صفحات 154 / 135 ، ج 2 .\r\n","page_name":" 225 ","page_number":225},
  {"content":"\r\n\r\nنداشتم مىشنيدم ، من بر پشت خود افتاده بودم نه ياراى سخن گفتن داشتم و نه اشاره و حركتى مىكردم . گاه در حالى كه سيراب بودم به من آب مىدادند و هنگامى كه تشنه بودم رهايم مىكردند ، گاه در حالى كه سير بودم به من خوراك مىدادند و هنگامى كه گرسنه بودم چيزى به من نمىدادند . پس از يك سال زنى پيش همسرم آمد و پرسيد : ابو على ، لبيب چگونه است ؟\r\nزنم پاسخ داد نه زنده‌اى است كه بتوان به او اميد بست و نه مرده‌اى كه به فراموشى سپرده شود و از خاطر برود .\r\nاين سخن مرا سخت نگران كرد و دلم سخت به درد آمد ، در درون خود به پيشگاه خداوند متعال ناله برآوردم و دعا كردم و حال آنكه با همه آن دردها در درون خود اندوه و دردى احساس نمىكردم .\r\nدر بقيه آن روز درد و ضربان سختى بر بدنم چيره شد كه نزديك بود مرا تلف سازد و همچنان تا نيمه‌شب و پس از آن ادامه داشت . در آن هنگام درد اندكى آرام گرفت و خوابيدم چيزى احساس نكردم جز اينكه هنگام سحر كه بيدار شدم يكى از دستهاى خود را كه در تمام مدت سال روى تشك افتاده بود و هيچ‌گونه حركتى نداشت روى سينه خود ديدم ، آن را حركت دادم حركت كرد ، بسيار شاد شدم و اميد من به تفضل خداوند براى سلامتم نيرو گرفت . دست ديگرم را حركت دادم حركت كرد ، يكى از پاهاى خود را جمع كردم جمع شد ، آن را گشودم گشوده شد . با ديگرى هم همين كار را كردم ، آهنگ گرديدن از اين پهلو به آن پهلو كردم توانستم انجام دهم ، نشستم و قصد برخاستن كردم و برخاستم ، از تختى كه روى آن افتاده بودم و در يكى از حجره‌هاى خانه بود پايين آمدم و راه افتادم و در تاريكى به جستجوى رفتن به حياط پرداختم و هيچ اميدى به بينايى خود نداشتم تا با دست خود به در حجره رسيدم و بيرون آمدم ناگاه آسمان را در حالى كه ستارگان در آن مىدرخشيد ديدم . نزديك بود از شادى بميرم ، زبان من هم به اين جمله باز شد كه « يا قديم الاحسان ، لك الحمد » .\r\nآنگاه همسرم را صدا كردم ، گفت : ابو على ؟ گفتم : آرى هم‌اكنون ابو على شدم ، چراغ روشن كن . چنان كرد ، گفتم : براى من مقراض بياور ، چون مقراض آورد سبيل خودم را كه به شكل سبيل سپاهيان بود كوتاه كردم . همسرم گفت : چه كار مىكنى دوستانت بر تو عيب خواهند گرفت ، گفتم : پس از اين براى هيچكس جز پروردگار خود خدمت نخواهم كرد ، و از همگان به سوى خدا بريدم و از خانه بيرون آمدم و به عبادت پروردگار خود پيوستم .\r\nگويد : اين جمله « يا قديم الاحسان لك الحمد » از زبان او نمىافتاد و براى او عادت شده بود و ضمن سخنان خود آن را بر زبان مىآورد و گفته مىشد كه او مستجاب الدعوة است .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\n120 - تميم بن جميل\r\nهمچنين قاضى تنوخى گفته است : در يكى از كتابها ديدم كه احمد بن ابى دؤاد « 18 » مىگفته است :\r\nهرگز مردى جز تميم بن جميل را نديده‌ام كه مشرف بر مرگ باشد ولى مرگ او را به خود سرگرم نكرده باشد و از آنچه كه بايد بگويد باز نداشته باشد تا آنجا كه سخن خود را بگويد و خداوند متعال او را نجات دهد .\r\nاحمد بن ابى دؤاد مىگفته است من خود او را مقابل معتصم ديدم ، كه سفره چرمى براى كشتن او گستردند و تيغ را از نيام بيرون كشيدند . تميم مردى تنومند و بسيار زيبا بود . معتصم دوست مىداشت در آن حال او را به سخن گفتن وادارد تا ببيند ظاهر زيباى او با حالات درونى او چگونه است ، بدين منظور معتصم به او گفت سخن بگو ، تميم گفت : اينك كه امير المؤمنين اجازه فرمود ، مىگويم ، نخست ستايش خداوندى را سزاست كه  « الَّذِي أَحْسَنَ كُلَّ شَيْءٍ خَلَقَهُ وَ بَدَأَ خَلْقَ الْإِنْسانِ مِنْ طِينٍ » ،   « ثُمَّ جَعَلَ نَسْلَهُ مِنْ سُلالَةٍ مِنْ ماءٍ مَهِينٍ »  .\r\n« آن‌كه نكويى كرد به هرچيزى كه آفريد آن را ، و آغاز فرمود آفرينش آدمى را از خاك و سپس نسل او را از بيرون آورده‌اى از آب سست خوار قرار داد » . « 19 »\r\nاى امير المؤمنين خداى شكاف و شكستگى دين را به تو جبران فرمايد و پريشانى مسلمانان را با تو به سامان رساند ، همانا گناهان زبانها را گنگ و دلها را تهى كرده است .\r\nو به خدا سوگند مىخورم كه گناه بزرگ است و حجتى باقى نمانده است و گمان بد شده است و چيزى جز عفو و گذشت تو باقى نمانده است و سپس اين ابيات را خواند .\r\n« مرگ را مىبينم كه ميان شمشير و اين سفره چرمين در كمين است و به هرسو مىنگرم مرا زير نظر دارد .\r\nگمان بيشتر من اين است كه تو امروز كشنده من خواهى بود و چه كسى است كه بتواند از آنچه خداوند مقدر فرموده است بگريزد .\r\nچه كسى در حالى كه شمشير مرگ برابر چشمش كشيده باشد مىتواند عذر و برهانى آورد . بىتابى من از اين نيست كه مىميرم زيرا به خوبى مىدانم مرگ چيزى است كه به هنگام\r\n\r\n\r\n","description":"","footnote":"\r\n( 18 ) . در متن به صورت اشتباه ابى داود چاپ شده است كه ابى دؤاد صحيح است و پيش از اين در پاورقىها معرفى شده است .\r\n( 19 ) . آيات 7 و 8 سوره السجدة .\r\n","page_name":" 227 ","page_number":227},
  {"content":"\r\n\r\nخود فرامىرسد .\r\nولى من دختركانى ( كودكانى ) خردسال در پى دارم و آنان را در حالى رها كرده‌ام كه جگرهايشان از سوز اندوه تافته شده است .\r\nاگر زنده بمانم آنان در آسايش و رشك زنده خواهند ماند و من دشمنان را از ايشان دور مىرانم و اگر من بميرم آنان هم مرده خواهند بود » .\r\nگويد معتصم اندوهگين شد و گفت : اى تميم ! از لغزش تو درگذشتم و ترا به كودكان بخشيدم .\r\nآنگاه فرمان داد زنجير از او برداشتند و بر او خلعت پوشانده شد و فرمان ميرآبى رودخانه فرات را براى او نوشتند . « 20 »\r\n\r\n121 - دزدى از دزدان\r\nامام ابو طاهر احمد بن محمد سلفى با اسناد خود از قول امة الملك دختر هشام بن حسّان براى ما چنين نقل كرد كه مىگفته است :\r\nعطاء ارزق ، شبى براى گزاردن نماز شب به صحرا - گورستان - رفت ، دزدى راه را بر او بست . عطاء گفت : پروردگارا شر او را از من كفايت فرماى . گويد : همان دم هردو دست و پاى دزد فلج شد و شروع به گريستن كرد و فرياد برآورد كه به خدا سوگند هرگز دزدى نخواهم كرد .\r\nعطاء دعا كرد و خداوند او را شفا ارزانى داشت . دزد از پى عطاء راه افتاد و گفت : ترا به حق خدا سوگند مىدهم كه كيستى ؟ گفت : من عطاءام .\r\nدزد چون شب را به صبح آورد از مردم پرسيد : آيا مرد صالحى را كه شبانه براى نماز گزاردن به صحرا مىرود مىشناسيد ؟ گفتند : آرى او عطاء سليمى است . دزد به سوى خانه\r\n\r\n\r\n","description":"","footnote":"\r\n( 20 ) . داستان تميم بن جميل در منابع مقدم بر عصر ابن قدامه مقدسى با عبارات شيواتر و با فزونىهايى در متن داستان و هم در اشعار در عقد الفريد ابن عبد ربه اندلسى درگذشته به سال 327 هجرى ، ص 158 ، ج 2 ، چاپ احمد امين و ديگران ، قاهره ، 1967 ميلادى و زهر الآداب قيروانى درگذشته به سال 453 هجرى ، ص 840 ، چاپ محمد محيى الدين عبد الحميد ، بيروت ، 1972 ميلادى آمده است و در كتابهاى پس از عصر ابن قدامه ، در روض الرياحين فى حكايات الصالحين يافعى درگذشته به سال 768 هجرى در حاشيه قصص الانبياء ثعلبى ، ص 233 چاپ مصر آمده است .\r\nضمنا خوانندگان گرامى توجه دارند كه اين داستان ارتباطى با توبه به پيشگاه خداوند متعال ندارد در واقع نمودارى از سخن‌آورى تميم و گذشت معتصم است .\r\n","page_name":" 228 ","page_number":228},
  {"content":"\r\n\r\nعطاء سليمى كه در حربيّة « 21 » زندگى مىكرد رفت و چون به خانه او درآمد گفت : داستان من چنين و چنان است و اينك براى توبه آمده‌ام ، به پيشگاه خدا براى من دعا كن ، عطاء سليمى دستهاى خود را بر آسمان بلند كرد و شروع به گريستن كرد و گفت : خود را باش من آن شخص نيستم ، او عطاء ازرق است . « 22 »\r\n\r\n122 - يوسف بن اسباط\r\nعبد اللّه بن عبد الرحمان سلمى با اسناد خود از خبيق براى ما نقل كرد كه مىگفته است :\r\nيوسف بن اسباط « 23 » با جوانمردى از مردم جزيره دوست بود و با او تا ده سال هيچ سخن نگفت . يوسف كه بىتابى و ترس و عبادت او را در شب و روز مىديد ، از او پرسيد : چه كاره بوده‌اى كه مىبينمت از گريه آرام نمىگيرى ؟ گفت : من شكافنده گور - كفن‌دزد - بودم .\r\nيوسف پرسيد : هرگاه به لحد مىرسيدى چه مىديدى ؟ گفت : مىديدم چهره بيشتر مردگان جز اندكى از ايشان از سوى قبله برگشته است .\r\nيوسف پرسيد : جز اندكى ؟ و همان دم گرفتار پرتى حواس شد و عقل خود را از دست داد چندان‌كه نيازمند معالجه شد .\r\nابن خبيق مىگفته است : پدرم مىگفت ، سليمان طبيب را براى مداواى يوسف فراخوانديم ، گاهى كه عقل يوسف به حال خود برمىگشت مىگفت : جز اندكى ! جز اندكى !\r\nپزشك چندان او را مداوا كرد كه بهبود يافت ، و چون سليمان طبيب از معالجه او فارغ شد و خواست برود ، يوسف گفت : چه چيزى به او خواهيد داد ؟ گفتيم : او از تو چيزى نمىخواهد ، گفت : اى سبحان الله ! طبيب پادشاهان را آورده‌ايد و من چيزى به او ندهم ؟ گفتيم :\r\n\r\n\r\n","description":"","footnote":"\r\n( 21 ) . نام يكى از محله‌هاى بزرگ بغداد كنار دروازه حرب و مقبره بشر حافى و احمد بن حنبل است كه آن محله به حرب بن عبد اللّه بلخى يكى از سرهنگان منصور دوانيقى منسوب است كه عهده‌دار شرطه بغداد بوده است ؛ براى اطلاع بيشتر به معجم البلدان ياقوت حموى ، ص 245 ، ج 3 ، چاپ مصر ، 1906 ميلادى مراجعه فرماييد .\r\n( 22 ) . عطاء سلمى يا سليمى از بزرگان پارسايان كه شرح حال او را ابن جوزى در صفة الصفوة ، صفحات 249 / 244 ، ج 3 آورده است . از عطاء ازرق در ترجمه رساله قشيريه ، ص 669 . چاپ مرحوم فروزانفر داستانى بسيار لطيف نقل شده است .\r\n( 23 ) . يوسف بن اسباط شيبانى واعظ زاهد درگذشته در دهه آخر قرن دوم هجرى است ، سرى سقطى مىگفته است اهل ورع چهار تن بوده‌اند كه يكى يوسف بن اسباط است ؛ به ترجمه رساله قشيريه ، ص 167 و ميزان الاعتدال ، ص 462 ، ج 4 مراجعه فرماييد .\r\n","page_name":" 229 ","page_number":229},
  {"content":"\r\n\r\nيك دينار به او بده ، به من گفت : اين را بگير و به او بده و به اطلاعش برسان كه جز اين هيچ چيز ديگر ندارم كه نپندارد همت و مردانگى من كمتر از پادشاهان است .\r\nكيسه كوچكى را كه در آن پانزده دينار بود به من داد و من گرفتم و به پزشك دادم . و يوسف بن اسباط پس از آن شروع به سبدبافى كرد تا درگذشت .\r\nاحمد بن مروان هم با اسناد خود از قول حبيب « 24 » نقل مىكند كه مىگفته است :\r\nيوسف بن اسباط مىگفت ، از پدرم در كوفه آب و ملكى را به ارث بردم كه پانصد هزار درهم ارزش داشت ، ميان من و عموهايم بگومگويى درگرفت ، با حسن بن صالح « 25 » رايزنى كردم ، گفت : اعتقاد ندارم با آنان خصومت كنى كه اصل اين ملك از زمين‌هاى خراج است ، من آن را در راه خدا به آنان رها كردم و حال آنكه محتاج به يك فلس آن بودم ، يا نظير آن گفت .\r\n\r\n123 - نبش‌كننده گورها\r\nعبد الرحمان بن على - يعنى ابو الفرج بن جوزى - با اسناد خود براى ما از ابو اسحاق فزارى « 26 » نقل كرد كه مىگفته است :\r\nمردى كه فراوان پيش ما مىنشست نيمى از چهره‌اش همواره دستمال‌بسته و پوشيده بود ، به او گفتم : تو فراوان پيش ما مىنشينى و نيمى از چهره‌ات پوشيده است ، سبب آن را به من بگو . گفت : به من امان مىدهى ؟ گفتم : آرى ، گفت : من نبش‌كننده گورها - كفن‌دزد - بودم . زنى را به خاك سپردند ، خود را به گور او رساندم و شروع به كندن كردم تا به لحد رسيدم ، خشت را برداشتم با يك دست سرتاسرى و با دست ديگر لفاف كفن را گرفتم و كشيدم . او هم شروع به كشيدن كرد ، با خود گفتم خيال مىكنى مرا مغلوب خواهد كرد ؟ روى دو زانوى خود نشستم و\r\n\r\n\r\n","description":"","footnote":"\r\n( 24 ) . ظاهرا چنين به نظر مىرسد كه مقصود حبيب عجمى رباخوار معروف بصره است كه به دست حسن بصرى توبه كرد و از بزرگان مشايخ صوفيه قرن دوم هجرى است ؛ براى اطلاع از شرح حال او در منابع عربى به صفة الصفوة ابن جوزى صفحات 240 / 236 ، ج 3 و در آثار فارسى به تذكرة الاولياء عطّار ، ص 61 / 56 ، ج 1 مراجعه فرماييد .\r\n( 25 ) . حسن بن صالح از فقيهان و محدثان بزرگ قرن دوم هجرى و درگذشته به سال 169 هجرى است و مورد توجه ابو سليمان دارانى بوده است ؛ براى اطلاع بيشتر به ميزان الاعتدال ذهبى ، ص 498 ، ج 1 ، چاپ استاد على محمد بجاوى مصر ، 1382 ق مراجعه فرماييد .\r\n( 26 ) . ابراهيم بن محمد فزارى از علما و محدثان بزرگ قرن دوم هجرى و درگذشته به سال 188 و كتابهايى تأليف كرده است ؛ به الاعلام خير الدين زركلى ، ص 55 ، ج 1 مراجعه فرماييد .\r\n","page_name":" 230 ","page_number":230},
  {"content":"\r\n\r\nكشيدم . او دست يازيد و سيلى بر چهره‌ام زد .\r\nدر اين هنگام آن مرد چهره خود را گشود و من اثر پنج انگشت را بر چهره‌اش ديدم ، پرسيدم : سپس چه كارى كردى ؟ گفت : كفن او را رها كردم و لحد را بر جاى نهادم و بر او خاك ريختم و با خود تعهد كردم كه تا هنگامى كه زنده باشم هرگز نبش گور نكنم .\r\nابو اسحاق فزارى گويد : من اين موضوع را براى اوزاعى « 27 » نوشتم ، او براى من نوشت ، اى واى ، از او درباره مردگان اهل توحيد كه روى به قبله به خاك سپرده شده‌اند بپرس كه آيا چهره‌هاى آنان از قبله برگشته بوده است يا بر همان حال رو به قبله باقى مانده است ؟\r\nچون نامه به دست من رسيد به آن مرد گفتم : درباره مردگان اهل توحيد به من خبر بده آيا همچنان رو به قبله باقى مانده بودند يا دگرگون شده بودند ؟ گفت : چهره بيشتر ايشان از قبله برگشته بود .\r\nچون اين خبر را براى اوزاعى نوشتم ، در پاسخ نخست سه مرتبه انا للّه و انا اليه راجعون نوشته بود و سپس افزوده بود هركس كه چهره‌اش از قبله برگشته بوده است دليل آن است كه بر غير سنت اسلام مرده است .\r\n\r\n124 - جوان اسراف‌كننده در گناه\r\nروايت شده است كه مردى پيش ابراهيم بن ادهم آمد و به او گفت : اى ابو اسحاق ! من بر خود ستم روا مىدارم و بسيار گناه مىكنم چيزى بر من عرضه فرماى كه دلم را رهايى بخشد و مرا از گناه بازدارد .\r\nابراهيم گفت : اگر پنج چيز را خود بپذيرى و بر آن يارا داشته باشى هيچ معصيت و كامروايى ترا زيانى نخواهد رساند .\r\nآن مرد گفت : اى ابو اسحاق بگو ! ابراهيم گفت : هرگاه مىخواهى معصيت كنى ، از روزى خدا مخور ، گفت : از كجا بخورم و حال آنكه هرچيزى كه در زمين است از روزى خداوند است ؟ ابراهيم گفت : اى فلان آيا پسنديده است كه روزى خدا را بخورى و او را معصيت كنى ؟ گفت : نه ، اينك دومى را بگو .\r\nابراهيم گفت : و هرگاه مىخواهى او را معصيت كنى در جايى از سرزمين‌هاى او ساكن\r\n\r\n\r\n","description":"","footnote":"\r\n( 27 ) . از محدثان بزرگ قرن دوم و درگذشته به سال 157 هجرى و پيشواى مردم شام و مدفون در دروازه بيروت است ؛ به الكنى و الالقاب مرحوم محدث قمى ( ره ) ص 51 ، ج 2 مراجعه فرماييد .\r\n","page_name":" 231 ","page_number":231},
  {"content":"\r\n\r\nمشو ، جوان گفت : اين از يكى نخست بزرگتر است كه همه خاور و باختر و آنچه ميان آن است از اوست ، پس من كجا سكونت كنم ؟ ابراهيم گفت : اى فلان ! آيا پسنديده است كه روزى خداوند را بخورى و در سرزمين او ساكن باشى و او را نافرمانى كنى ؟ گفت : نه ، سومى را بگو .\r\nگفت : با اين‌همه كه روزىخوار او و ساكن در سرزمين او هستى اگر مىخواهى گناه كنى ، بنگر در جايى گناه كنى كه او ترا در حال مبارزه با خود نبيند ، گفت : اى ابراهيم اين چگونه ممكن است كه او مطلع بر همه انديشه‌هاى پوشيده است .\r\nابراهيم گفت : اى فلان ! آيا پسنديده است كه روزى او را بخورى در سرزمين او ساكن باشى و در حالى كه او ترا و هر آشكار و نهانى را كه انجام مىدهى مىبيند او را نافرمانى كنى ؟\r\nگفت : نه چهارمى را بگو .\r\nگفت : آنگاه كه فرشته مرگ براى گرفتن جان تو مىآيد به او بگو به من مهلت بده تا توبه پسنديده و عمل نيكو براى خداوند انجام دهم ، گفت : از من نخواهد پذيرفت گفت : اى فلان در صورتى كه نمىتوانى مرگ را از خود دور كنى تا موفق به توبه شوى و مىدانى كه چون مرگ فرارسد آن را تأخيرى نخواهد بود چگونه اميد به راه رهايى دارى ، گفت : پنجمى را بگو .\r\nگفت : به روز رستاخيز چون فرشتگان براى بردن تو به دوزخ آمدند ، همراه ايشان مرو ، گفت : مرا رها نمىكنند و عذرى از من نمىپذيرند .\r\nابراهيم گفت : پس در اين حال چگونه اميد به رستگارى دارى ؟ جوان گفت : اى ابراهيم ديگر مرا بس است بس ، من از خداوند آمرزش‌خواهى و به پيشگاه او توبه مىكنم .\r\nآن جوان در عبادت پيوسته و همراه ابراهيم ادهم شد تا آنكه مرگ ميان آن دو جدايى افكند .\r\n\r\n125 - صاحب مزرعه خيار\r\nحافظ ابو طاهر سلفى با اسناد خود از معروف كرخى « 28 » نقل مىكند كه مىگفته است :\r\nدر صحرا جوانى نيكوروى را كه داراى دو گيسوى زيبا بود ديدم ، او عبايى از كتان نرم و پيراهنى از همان جنس بر تن داشت و كفش‌هاى نك خميده برپا داشت . از وجود او با چنين سر\r\n\r\n\r\n","description":"","footnote":"\r\n( 28 ) . معروف بن فيروز كرخى ، از زاهدان و صوفيان بزرگ قرن دوم و درگذشته به سال 200 هجرى و بنا به مشهور از پيوستگان و دوستداران حضرت رضا ( ع ) بود ، ابن جوزى كتاب مستقلى درباره او نوشته است ؛ به الاعلام زركلى ، ص 185 ، ج 8 مراجعه فرماييد .\r\n","page_name":" 232 ","page_number":232},
  {"content":"\r\n\r\nو وضع در آن مكان شگفت كردم و گفتم : سلام و رحمت و بركات خدا بر تو باد ، پاسخ داد كه :\r\nعموجان ! سلام و رحمت خدا بر تو باد . پرسيدم : جوانمرد از كجايى ؟ گفت : از شهر دمشق‌ام ، پرسيدم چه هنگامى از آنجا بيرون آمده‌اى ؟ گفت : پيش از ظهر .\r\nمعروف مىگويد : من شگفت كردم كه ميان دمشق و آنجا كه او را ديدم مراحل بسيارى فاصله بود ، از او پرسيدم : مقصد كجاست ؟ گفت : مكه ، دانستم كه او را در اين راه مىبرند ، از او بدورد كردم و او برفت ، و او را تا سه سال پس از آن نديدم . روزى كه در خانه خود نشسته بودم و درباره او و كارش مىانديشيدم كسى در زد چون بر در خانه رفتم همو را ديدم ، بر او سلام دادم و خوشامد گفتم و به خانه آوردمش ، ديدم از همه بريده و سرگشته و از دست شده است ، سر و پابرهنه بود و جبه‌اى پشمينه بدون آستين بر تن داشت . گفتم : هى بگو چه خبر است ؟ گفت : اى استاد ! چندان به من لطف كرد تا مرا به دام كشاند و مرا هدف تير خود قرار داد ، گاه با من لطف مىكند و گاه تهديدم مىكند . گاه مرا گرسنه مىدارد و گاه كرامت مىفرمايد ، اى كاش مرا به پاره‌اى از اسرار اولياى خود آگاه مىفرمود و سپس آنچه مىخواست نسبت به من انجام مىداد .\r\nمعروف مىگويد : اين سخن او مرا به گريه انداخت ، گفتم : پاره‌اى از آنچه را كه پس از جدايى از من بر تو گذشته است براى من بگو . گفت : هيهات كه من آن را آشكار سازم و حال آنكه او مىخواهد آن را پوشيده دارد .\r\nولى نخستين چيزى كه در راه آمدن پيش تو ، اى سرور و مولاى من ! نسبت به من انجام داد چنين بود . جوان شروع به گريستن كرد ، من گفتم : چه عنايتى فرمود ؟ گفت : نخست سى روز مرا گرسنه داشت ، سپس به دهكده‌اى رسيدم كه در آن مزرعه خيارى بود ، خيارهاى آفت‌زده و كرم‌افتاده را كنده بودند و كنارى ريخته بودند ، من نشستم و سرگرم خوردن آن خيارها شدم ، صاحب مزرعه خيار كه مرا ديده بود شتابان خود را به من رساند و شروع به زدن بر پشت و شكم من كرد و مىگفت : اى دزد ! اين خيارزار مرا كسى جز تو ويران نكرده است . مدتهاست در كمين توام تا اينك به تو دست يافتم ، در همان حال كه او مرا مىزد سوارى شتابان خود را بر او رساند و تازيانه بر سرش فرود آورد و گفت : به دوستى از دوستان خدا دست مىيازى و به او دزد مىگويى ؟ صاحب مزرعه خيار دستم را گرفت و به خانه خود برد و هيچ چيز از كرامت را نسبت به من فرونگذاشت و از من حلال بود مىطلبيد و مزرعه خيار خود را در راه خدا وقف براى اصحاب معروف كرخى كرد . من به او گفتم : نشانىهاى معروف را به من بده و چون نشانىها را داد بدين‌سبب كه ترا ديده بودم شناختم و دانستم تو هستى .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nمعروف مىگويد : هنوز سخن او تمام نشده بود كه صاحب مزرعه خيار در زد و وارد شد ، او كه مردى توانگر بود دست از همه اموال خود كشيد و آن را بر درويشان انفاق كرد ، يك سال با آن جوان مصاحبت كرد و سپس هردو براى حج بيرون رفتند و در ربذه « 29 » درگذشتند . رحمت خداوند بر آن دو باد .\r\n\r\n126 - فريادگر در دل شب\r\nبراى ما از منصور بن عمار « 30 » نقل كردند كه مىگفته است :\r\nبراى گزاردن حج مىرفتم ، در يكى از كوچه‌هاى كوفه منزل داشتم ، در دل شب تاريكى بيرون آمدم صداى فرياد فريادگرى را شنيدم كه در آن دل شب چنين مىگفت :\r\nپروردگارا سوگند به جلال و عزت تو كه من با انجام معصيت‌هاى خود هيچگاه مخالفت با ترا اراده نكرده‌ام ، و هنگامى كه ترا معصيت مىكنم به عقوبت تو نادان نيستم .\r\nولى خطايى براى من پيش مىآيد و بدبختى من مرا بر آن يارى مىدهد وانگهى چشم‌پوشى تو كه بر سراپاى اعمال من فروهشته است مرا فريب مىدهد و موجب مىشود كه با همه توان و نادانى خود با تو مخالفت ورزم و از فرمان تو سرپيچى كنم ، و ترا بر همه حال بر من حجت است ، اينك چه كسى مرا از عذاب تو رهايى مىبخشد و چون تو ريسمان مرحمت خود را از من ببرى به ريسمان چه كسى دست يازم . اى واى بر جوانى من واى بر جوانى . « 31 »\r\nمنصور بن عمار مىگويد : چون او از سخن خود فارغ شد من آيه‌اى از قرآن تلاوت كردم كه مىفرمايد :  « ناراً وَقُودُهَا النَّاسُ وَ الْحِجارَةُ عَلَيْها مَلائِكَةٌ غِلاظٌ شِدادٌ »  « 32 » ، « آتشى كه آتش گيره‌اش مردمان و سنگ است ، فرشتگان درشت‌سخن سخت‌گير بر آن گماشته‌اند » .\r\nپس از آن صداى حركت شديدى را شنيدم و ديگر هيچ آوايى نشنيدم ، و به راه خود رفتم .\r\nفردا صبح كه به جاى خود برمىگشتم ناگهان به جنازه‌اى رسيدم كه پير زالى فرتوت\r\n\r\n\r\n","description":"","footnote":"\r\n( 29 ) . دهكده‌اى بر جانب بيابان و نزديك مدينه و تبعيدگاه جناب ابو ذر غفارى ( ره ) .\r\n( 30 ) . از بزرگان صوفيه قرن دوم هجرى كه سال مرگ او ضبط نشده است ؛ شرح حال و كرامات او در تاريخ بغداد ، ص 79 / 71 ، ج 13 و حلية الاولياء ، ص 331 / 325 ، ج 9 و در منابع فارسى در تذكرة الاولياء ، ص 295 ، ج 1 آمده است .\r\n( 31 ) . خوانندگان عزيزى كه اهل دعا و مناجات‌اند مىدانند كه برگرفته از دعاى ابو حمزه ثمالى است ، به مفاتيح الجنان مرحوم محدث قمى ، ص 190 ، چاپ گراورى به خط مرحوم طاهر خوشنويس مراجعه فرماييد .\r\n( 32 ) . بخشى از آيه 6 سوره تحريم .\r\n","page_name":" 234 ","page_number":234},
  {"content":"\r\n\r\nكنار آن نشسته بود ، از پيرزن كه مرا نمىشناخت پرسيدم اين جنازه كيست ؟ گفت : ديشب مردى كه خداوند خود جزايش را بدهد از كنار اين پسرم كه برپا بوده و نماز شب مىگزارده است گذشته است و آيتى از آيات قرآن را خوانده است ، اين پسرم همين كه آن آيه را شنيد زهره‌اش تركيد و مرده درافتاد . « 33 »\r\n\r\n127 - صاحب كنيزكى به نام بدعة\r\nدر كتابى از قول سرى سقطى خواندم كه گفته است :\r\nروزى سخت دل‌تنگ شدم با خود گفتم به تيمارستان روم و به ديوانگانى كه آنجا هستند بنگرم و از احوال ايشان عبرت گيرم . به يكى از ديوانه خانه‌ها رفتم ، به زنى برخوردم كه دستهايش را بر گردنش بسته بودند و جامه‌هاى نيكو بر تن داشت و بوى خوش عطر از او به مشام مىرسيد و اين ابيات را مىخواند :\r\n« از اينكه دستهاى مرا بدون گناهى كه مرتكب شده باشد در غل و زنجير كنى ، به تو پناه مىآورم .\r\nدستهاى من كه نه خيانت كرده است و نه دزدى به گردنم زنجير شود .\r\nو در اندرون من جگرى است كه احساس مىكنم آتش گرفته است .\r\nسوگند به حق خودت اى سرانجام آرزوى من كه از هر سوگند راستى به راستى برآمده است . اينك اگر آن را پاره‌پاره كنى به حق خودت سوگند كه از پيشگاه تو بازنمىگردد » .\r\nمن به سرپرست تيمارستان گفتم : داستان اين چيست ؟ گفت : كنيز زر خريدى است كه عقل او تكان خورده است اكنون او را بازداشته‌اند تا بهبود يابد .\r\nكنيزك چون اين سخن او را شنيد شروع به خواندن اين اشعار كرد :\r\n« مردمان ! من ديوانه نيستم ولى مستم و دل من پس از مستى هوشيار است . بدون آنكه گناهى كرده باشم دستهايم را به بند كشيده‌ايد ، خطاى من چيزى جز كوشش در محبت او و رسوايى خودم نيست .\r\nمن شيفته به محبت محبوبى هستم كه به هيچ روى از درگاه او گريز نمىجويم . صلاح و\r\n\r\n\r\n","description":"","footnote":"\r\n( 33 ) . در منابع مقدم بر عصر ابن قدامه مقدسى ، اين داستان در حلية الاولياء ، حافظ ابو نعيم ، ص 328 ، ج 9 به دو روايت كه اولى بدون كاستى و فزونى و دومى با فزونىهايى است آمده است ؛ در منابع معاصر با ابن قدامه با نثر شيواى فريد الدين عطار در تذكرة الاولياء ، ص 297 ، ج 1 نقل شده است .\r\n","page_name":" 235 ","page_number":235},
  {"content":"\r\n\r\nبهبود من همان چيزى است كه آن را تباهى من شمرده‌ايد و تباهى من آن چيزى است كه آن را بهبود من انگاشته‌ايد .\r\nبر آن‌كس كه مولاى همه مولايان را دوست مىدارد و آن را براى خويش پسنديده است چه گناهى است » .\r\nسرىّ مىگويد : سخنى شنيدم كه مرا به گريستن واداشت ، كنيزك همين كه اشكهاى مرا ديد گفت : اى سرى ! اين اشكهاى تو در شناخت صفات اوست پس اگر چنان كه بايد او را بشناسى چگونه خواهد بود ؟ من با خود گفتم : اين شگفت‌تر است ؛ و از او پرسيدم :\r\nمرا از كجا شناختى ؟ گفت : از آنگاه كه شناخته‌ام جاهل نبوده‌ام ، همانا اهل درجات برخى برخى ديگر را مىشناسند .\r\nگفتم : اى كنيزك مىبينمت كه از محبت سخن مىگويى ، به چه كسى محبت مىورزى ؟\r\nگفت : به آن‌كس كه با آيات خود خويش را به ما شناسانده است و با نعمت‌هاى خود به ما محبت ورزيده است و با عطاى جزيل خود بر ما جود فرموده است . او به دلها نزديك است و پاسخ‌دهنده و برآورنده خواسته است ، و اسماء حسنى از آن اوست . و به ما فرمان داده است او را با آن نامها بخوانيم كه او حكيم و كريم و قريب و مجيب است . سرى مىگويد : به او گفتم به چه جرمى حبس شده‌اى ؟ گفت : قوم من همين سخنانى را كه از من شنيدى بر من خرده گرفتند ، به صاحب تيمارستان گفتم : او را از قيد و بند آزاد كن ، چنان كرد . به كنيزك گفتم : هركجا مىخواهى برو ، گفت : حبيب دل من مرا برده يكى از بردگان خويش قرار داده است ، اگر مالك من راضى شود چه بهتر و گرنه شكيبايى مىكنم و آن را به حساب خداى تحمل مىكنم .\r\nبا خود گفتم : به خدا سوگند كه اين از من خردمندتر است .\r\nدر اين هنگام مالك آن كنيزك همراه مردمى بسيار به تيمارستان آمد و پرسيد : بدعة كجاست ؟ گفتند : سرى پيش او رفت و از بند آزادش كرد ، آن مرد همين كه مرا ديد نسبت به من تعظيم و احترام روا داشت . گفتم : اين كنيزك از من سزاوارتر به تكريم و احترام است ، چه چيز او را ناپسند و زشت مىشمرى - كه ديوانه‌اش پنداشته‌اى ؟ گفت : فزونى انديشمندى او و سرعت تأثر و گريه و ناله و زارى او را كه همواره گريان و رويگردان است نه همراه ديگران چيزى مىخورد و نه با ديگران چيزى مىآشامد ، و اين تمام سرمايه من است كه او را با همه سرمايهء خود كه بيست هزار درهم بوده است خريده‌ام و آرزومند بودم كه همان مقدار هم از فروش او سود ببرم .\r\nپرسيدم : پيشه او چه بود ؟ گفت : مطرب و آوازخوان . پرسيدم : از چه هنگام به اين درد\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nگرفتار شده است ؟ گفت : يك سال است . پرسيدم : آغاز اين شوريدگى چسان بود ؟ گفت : عود بر دامنش بود مىنواخت و چنين مىخواند :\r\n« به حق تو سوگند كه در همه روزگار عهدى نخواهم شكست و پس از صفا هيچ دوستى را همراه كدورت نخواهم ساخت .\r\nتو سراپاى دل و درونم را آكنده از شور كردى اينك چگونه قرار و تسكين و آرامش داشته باشم .\r\nاى كسى كه مرا مولايى جز او نيست ، چنين مىبينمت كه مرا ميان مردم به صورت برده‌اى رها كرده‌اى » .\r\nناگاه عود را شكست و گريان از جاى برخاست . من نخست او را متهم كردم كه گرفتار عشق كسى شده است و چون تحقيق كردم نشانى از آن نيافتم .\r\nسرى مىگويد به كنيزك گفتم : اين‌چنين بوده است ؟ گفت : آرى و اين اشعار را خواند :\r\n« پند و اندرز از درون جانم مرا مورد خطاب قرار داد و اندرز گرفتن من از زبان خود من بود .\r\nپس از جدايى و دورى مرا به خود نزديك فرمود ، آرى خداوندم مرا ويژه خود كرد و برگزيد .\r\nو چون فراخوانده شدم با رغبت پاسخ دادم و دعوت آن‌كسى را كه مرا فراخواند پذيرا شدم . از آنچه در گذشته انجام داده بودم ترسيدم ولى محبت امان‌نامه‌ام داد » .\r\nسرى مىگويد : به صاحب او گفتم : پرداخت بهاى اين كنيز بر عهده من و فزون از آن به تو خواهم داد ، فرياد بركشيد : اى واى از درويشى تو ! از كجا پرداخت بهاى اين كنيزك براى تو فراهم خواهد شد ؟ گفتم : بر من شتاب مكن تو در تيمارستان باش تا من بهاى او را بياورم .\r\nمن رفتم اشك مىريختم و دلم خاشع بود . آن شب از اندوه مزه چشم برهم آمدن را نچشيدم و به خدا سوگند حتى يك درهم از بهاى او را نداشتم ، همهء شب به درگاه خداوند متعال ناله كردم و عرضه داشتم : پروردگارا ! تو نهان و آشكار مرا مىدانى من بر فضل تو توكل كردم و كار را به تو واگذاشتم ، مرا رسوا مفرماى .\r\nهمچنانكه بر اين حال بودم به هنگام سحر ناگاه كسى در خانه را كوفت ، گفتم : چه كسى بر در خانه است ؟ گفت : دوستى از دوستان كه از سوى خداوند وهاب براى سببى از اسباب آمده است ، در را گشودم ، مردى بود همراه شمع و خدمتكار ، گفت : اى استاد آيا به من اجازه ورود مىدهى ؟ گفتم : داخل شو ، تو كيستى ؟ گفت : من احمد بن مثنىام كه خداوند بر من عطاى بسيار\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nفرموده است ، امشب خواب بودم ، در خواب سروشى به من ندا داد كه پنج بدره زر هم‌اكنون به سرىّ برسان تا به صاحب بدعه بدهد و او را از بردگى و اسيرى آزاد كند كه ما را به او عنايت است اينك آن مال را آورده‌ام ، با آن هرچه مىخواهى بكن .\r\nسرى مىگويد : براى خدا به سجده افتادم و منتظر فرارسيدن صبح شدم ، چون روز برآمد دست احمد بن مثنى را گرفتم و به تيمارستان رفتم . سرپرست تيمارستان به چپ و راست حركت مىكرد و چون مرا ديد گفت : خوش آمدى ، داخل شو كه اين كنيزك را در پيشگاه خداوند منزلتى است ، ديشب سروشى بر من ندا داد و اين شعر را خواند :\r\n« همانا او مورد توجه ماست و از عنايت ما خالى نيست ، نزديك شد و ويژه گرديد و در هرحال برترى يافت » .\r\nمن اين دو بيت را چندان تكرار كردم تا حفظ شدم ، و چون پيش بدعه رفتم ديدم اين ابيات را مىخواند :\r\n« سخت خويشتن‌دارى كردم تا آنجا كه در محبت تو صبرم تمام شد .\r\nاز اين بند و زنجير و خوار شدن خود در راه تو سينه‌ام تنگ شده است .\r\nاى آرزوى دل و اى اندوخته من ، كار من بر تو پوشيده نيست .\r\nتو براى من هستى ، امروز از بردگى آزاد و از اسارت رهايم خواهى فرمود » .\r\nسرى مىگويد : در اين هنگام صاحب او در حالى كه مىگريست و خشوع مىكرد آمد ، به او گفتم : ما سرمايه ترا همراه پنج هزار درم سود آورده‌ايم ، گفت : به خدا سوگند نه ، گفتم : به ده هزار درم سود ، گفت : نه ، گفتم : صددرصد به تو سود مىدهيم ، گفت : اگر تمام دنيا را به من بدهى نخواهم پذيرفت كه او در راه خداى متعال آزاد است . پرسيدم : داستان چيست ؟ گفت : اى استاد ديشب من توبيخ شدم و اينك ترا گواه مىگيرم كه از همه اموال خود دست مىكشم و به سوى خداى متعال مىگريزم ، سپس گفت : پروردگارا تو خود كفيل بر گشايش من و روزى پسنديده من باش .\r\nبه احمد بن مثنى نگريستم ديدم مىگريد ، پرسيدم : سبب گريه تو چيست ؟ گفت : خداوند متعال با انجام كارى كه مرا به آن مأمور فرموده بود راضى نشده است اينك ترا گواه مىگيرم كه همه اموال خود را در راه خدا صدقه مىدهم .\r\nگفتم : اين بدعة چه بركت بزرگى براى همگان داشت .\r\nبدعه هم برخاست و جامه‌هاى خود را بيرون آورد و جامه مويين پوشيد و بيرون رفت در حالى كه اين اشعار را مىخواند :\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n« از او به او مىگريزم و از او بر او مىگريم ، سوگند به حق خودش كه او مولايى است كه من همواره در خدمت اويم ، تا آنكه به آنچه از او آرزومندم برسم و بهره‌مند گردم » .\r\nسرى مىگويد : پس از اين موضوع روزگارى گذشت و صاحب بدعه درگذشت . تا آنكه يك بار همچنان‌كه بر گرد كعبه طواف مىكردم صداى اندوهگينى را كه از جگر سوخته‌اى سرچشمه مىگرفت شنيدم كه اين اشعار را مىخواند :\r\n« در پناه محبت تو اين‌چنين شهره شدم و چگونه خواهد بود براى من در پناه قرب تو .\r\nاى نفس ! واى بر من اگر خداوند ترا به گناهت موأخذه فرمايد ، اى نفس ! در آن حال هيچكس اندوهش قابل مقايسه با اندوه تو نخواهد بود .\r\nاز خداى خود مسألت كن كه رضايت خود را به تو ارزانى فرمايد » .\r\nسرى مىگويد : صدا را تعقيب كردم ناگاه بانويى را ديدم كه از نزارى همچون خيال بود ، همين كه مرا ديد گفت : اى سرى سلام بر تو باد ، گفتم : و بر تو سلام باد تو كيستى ؟ گفت :\r\nلا إله الا الله ! اينك پس از آشنايى ناشناسى پيش آمده است ! من بدعةام ، پرسيدم : آنچه خداوند پس از بريدن از خلق به تو ارزانى فرموده است چيست ؟ گفت : همه آرزوهايم را به من ارزانى داشت و اين ابيات را خواند :\r\n« اى كسى كه وحشت مرا ديد و با من انس گرفت و مرا بركشيد و به خود نزديك فرمود . از منزل خود به آرامش خويش و از ديار خود به وطن خود گريختم .\r\nاى آرامش من ! و اى سازوبرگ من در روزگار و درماندگى ، مباد كه از اين آرامش در همه عمر خالى بمانم .\r\nآنچه كه از او از دست داده بودم مرا به وحشت انداخت ولى او با احسان خود برگشت و با من انس گرفت .\r\nباز هم برگشتم و او با مهربانى بازگشت و همواره چنين بوده است و مرا بر اين كار عادت داده است » .\r\nدر اين هنگام بدعة گفت : مرا نيازى به باقى ماندن در اين جهان نيست ، پروردگارا مرا به پيشگاه خويش ببر ! و درافتاد ، چون تكانش دادم ديدم درگذشته است ، رحمت خدا بر او باد . « 34 »\r\n\r\n\r\n","description":"","footnote":"\r\n( 34 ) . اين داستان را با فزونىهايى در عبادات و با نثرى مسجع و موزون ، يافعى درگذشته به سال 768 هجرى كه حدود يكصد و پنجاه سال پس از مرگ ابن قدامه مقدسى است در روض الرياحين فى حكايات الصالحين كه در حاشيه قصص الانبياء ثعلبى ، صفحات 34 / 28 ، چاپ مصر چاپ شده است آورده است ، و چنين به نظر مىرسد كه از كتاب ديگرى غير از التوابين ابن قدامه نقل كرده است .\r\n","page_name":" 239 ","page_number":239},
  {"content":"\r\n . \r\n","description":"","footnote":"","page_name":" 240 ","page_number":240},
  {"content":"\r\n\r\n\r\nگروهى از كسانى كه مسلمان شده‌اند\r\n\r\n128 - ابو اسماعيل نصرانى\r\nشهدة دختر احمد بن فرج ابرىّ « 1 » با اسناد خود از عبد اللّه بن فرج عابد براى ما چنين نقل كرد كه مىگفته است :\r\nدر موصل مردى نصرانى بود كه كنيه ابو اسماعيل داشت ، گويد : شبى از كنار خانهء مردى گذشت كه بر پشت بام خويش تهجد مىكرد و نماز شب مىگزارد و اين آيه را تلاوت مىكرد :\r\n « وَ لَهُ أَسْلَمَ مَنْ فِي السَّماواتِ وَ الْأَرْضِ طَوْعاً وَ كَرْهاً وَ إِلَيْهِ يُرْجَعُونَ »  « 2 » ، « و هركه در آسمانها و زمين است خواه و ناخواه او را گردن نهاده است و به سوى او بازگردانده مىشوند » .\r\nگويد : ابو اسماعيل فريادى كشيد و مدهوش شد و همچنان تا بامداد مدهوش ماند .\r\nبامداد مسلمان شد و به حضور فتح « 3 » شتافت و از او اجازه خواست تا در خدمتش باشد و از آن پس در ملازمت فتح بود و خدمتگزارى او را بر عهده داشت .\r\n\r\n\r\n","description":"","footnote":"\r\n( 1 ) . از بانوان فاضل و نويسنده و متدين قرن ششم هجرى كه بسيارى از بزرگان از حضورش درس آموخته‌اند كه از جمله ايشان ابن جوزى است : او در نود سالگى به سال 574 يا 573 درگذشته است ؛ به اعلام النساء عمر رضا كحاله ، ص 310 ، ج 2 ، چاپ پنجم ، بيروت ، 1404 ق مراجعه فرماييد .\r\n( 2 ) . بخشى از آيه 83 سوره آل عمران .\r\n( 3 ) . يعنى فتح بن على موصلى صوفى وارسته قرن دوم و سوم و درگذشته به سال 220 هجرى ؛ به طبقات الصوفيه خواجه عبد اللّه انصارى ، ص 81 ، چاپ دكتر محمد سرور مولايى ، تهران ، 1362 ش مراجعه فرماييد .\r\n","page_name":" 241 ","page_number":241},
  {"content":"\r\n\r\nعبد اللّه بن فرج گويد : ابو اسماعيل چندان گريست كه يك چشم او كور و ديگرى شب‌كور شد . روزى به او گفتم : درباره برخى از كارهاى فتح به من خبر بده ، نخست گريست و سپس گفت . به تو مىگويم كه به خدا سوگند همچون فرشتگان روحانى بود و دلش آويخته به آن جهان بود و در اين جهان هيچ راحتى نداشت . گفتم : نمونه‌اى بگو ، گفت : روز عيد قربانى با او بودم پس از پراكنده شدن مردم برگشت و من هم همراهش بودم ، به دودهايى نگريست كه از نواحى شهر برمىخاست ، گريست و گفت : مردم قربانى خود را انجام دادند ، اى محبوب من ! كاش مىدانستم نسبت به قربانى من در پيشگاه خود چه فرمودى ، و مدهوش درافتاد .\r\nآب آوردم به چهره‌اش آب زدم به هوش آمد ، چون وارد يكى از كوچه‌هاى شهر شد سر بر آسمان بلند كرد و عرضه داشت خدايا بسيارى اندوه و غم و سرگردانى و آمدوشد مرا در راههاى دنيا مىدانى اى محبوب من تا چه هنگام مرا محبوس مىدارى ؟\r\nو باز مدهوش درافتاد ، همچنان آب آوردم ، بر چهره‌اش زدم و به هوش آمد ، و پس از آن فقط چند روزى زنده ماند و درگذشت ، خدايش رحمت كناد . « 4 »\r\n\r\n129 - جوان نصرانى\r\nحافظ ابو طاهر سلفى با اسناد خود از حامد اسود كه مصاحب ابراهيم خوّاص « 5 » بوده است براى ما چنين نقل كرد كه مىگفته است :\r\nابراهيم خوّاص هرگاه آهنگ سفرى داشت به كسى چيزى نمىگفت و بر زبان نمىآورد ، مشك كوچك آب خود را برمىداشت و به راه مىافتاد . يك روز كه همراه او در مسجدش بودم ، مشك آب خود را برداشت و به راه افتاد ، من هم از پى او رفتم و او هيچ سخنى با من نگفت تا به كوفه رسيديم . آن روز و شبش را در كوفه ماند و سپس به سوى قادسيه بيرون شد ، چون به قادسيه رسيد به من گفت : اى حامد ! آهنگ كجا دارى ؟ گفتم : سرور من ! من در پى تو هستم و با بيرون آمدن تو بيرون آمدم . گفت : من به خواست خداوند آهنگ مكه دارم . گفتم :\r\nمن هم به خواست خداوند آهنگ مكه دارم . تمام آن روز و شب را راه رفتيم ، پس از چند روز در\r\n\r\n\r\n","description":"","footnote":"\r\n( 4 ) . داستان درگذشت فتح را ، خواجه عبد اللّه انصارى در همان صفحه طبقات الصوفية و جامى در نفحات الانس ، ص 48 به گونه ديگرى آورده‌اند .\r\n( 5 ) . ابراهيم بن احمد خوّاص از مردم سامرا و از بزرگان صوفيه قرن سوم و شهره به توكل و بسيارى تشرف به حج و درگذشته به سال 291 هجرى است ؛ به تاريخ بغداد خطيب ، صفحات 10 / 7 ، ج 6 مراجعه فرماييد .\r\n","page_name":" 242 ","page_number":242},
  {"content":"\r\n\r\nيكى از راهها جوانى به ما پيوست ، جوان يك شبانه‌روز كه همراه من آمد نماز نگزارد و سجده‌اى براى خداى عز و جل انجام نداد ، موضوع را به ابراهيم خواص گفتم كه اين جوان نماز نمىگزارد ، ابراهيم نشست و به او گفت : اى جوان ! چرا نماز نمىگزارى ؟ نماز براى تو از حج واجب‌تر است ، او گفت : اى شيخ نماز از تكاليف من نيست ، ابراهيم گفت : مگر مسلمان نيستى ؟ گفت نه ، ابراهيم پرسيد : چه آيينى دارى ؟ گفت : نصرانى هستم ، ولى در آيين خود بر توكل تكيه دارم ، نفس من مدعى است كه حال توكل در آن استوار شده است ولى من ادعاى او را قبول ندارم و به همين سبب او را در اين بيابان كشانده‌ام كه در آن موجودى غير از معبود نيست و بدين‌گونه مىخواهم انديشه خود را برانگيزم و خاطر خويش را بيازمايم .\r\nابراهيم برخاست و راه افتاد و به من گفت : بگزار او همراهت باشد ، او هم همچنان با ما حركت مىكرد تا به ناحيه بطن مرّ « 6 » رسيديم . آنجا ابراهيم جبه كهنهء خويش را درآورد و شست .\r\nآنگاه نشست و به آن جوان گفت : نام تو چيست ؟ گفت : عبد المسيح ، ابراهيم گفت : اى عبد المسيح ! اينجا منطقه حرم و دهليز مكه است و خداوند براى امثال تو ورود به آن را حرام فرموده است و اين آيه را تلاوت كرد :  « إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا »  « 7 » ، « جز اين نيست كه مشركان پليدند ، پس از امسال ايشان نبايد به مسجد الحرام نزديك شوند » . آنچه هم كه مىخواستى از نفس خود كشف كنى براى تو روشن شد ، بنابراين برحذر باش كه وارد مكه نشوى كه اگر ترا در مكه ببينم ترا نهى از منكر خواهيم كرد .\r\nحامد مىگويد : او را همانجا رها كرديم و خود وارد مكه شديم و چون براى وقوف به عرفات رفتيم ، همچنانكه در عرفات نشسته بوديم ناگاه عبد المسيح آمد و دو جامه احرام بر تن داشت و چهره‌ها را مىنگريست و چون كنار ما ايستاد خود را بر ابراهيم انداخت و شروع به بوسيدن سر او كرد ، ابراهيم گفت : اى عبد المسيح چه خبر ؟ گفت : هيهات من امروز بنده كسى هستم كه مسيح هم بنده اوست .\r\nابراهيم گفت : داستان خود را بگو ، گفت : من همانجا نشستم تا كاروانى از حاجيان رسيد برخاستم و خود را به شكل و جامه مسلمانان درآوردم و به صورت محرم درآمدم ، همين كه چشم من به كعبه افتاد هر آيينى جز اسلام در نظرم مضمحل آمد ، مسلمان شدم و غسل كردم و احرام\r\n\r\n\r\n","description":"","footnote":"\r\n( 6 ) . نام جايى از نواحى مكه است ؛ به معجم البلدان ياقوت حموى ، ص 220 ، ج 2 ، چاپ مصر ، 1906 ميلادى مراجعه فرماييد .\r\n( 7 ) . بخشى از آيه 28 سوره توبه .\r\n","page_name":" 243 ","page_number":243},
  {"content":"\r\n\r\nبستم ، و امروز در جستجوى تو بودم . ابراهيم به من نگريست و گفت :\r\nاى حامد به بركت راستى كه چگونه او را با وجود نصرانى بودن به اسلام هدايت كرد . آن جوان همراه ما شد تا آنكه ميان درويشان درگذشت ، خدايش رحمت كناد . « 8 »\r\n\r\n130 - بت‌پرست\r\nاز عبد الواحد بن زيد « 9 » حكايت شده كه گفته است :\r\nسوار كشتى بودم ، باد ما را به جزيره‌اى انداخت ، در آن به مردى برخورديم كه بتى را مىپرستيد ، پرسيديم : اى مرد چه كسى را مىپرستى ؟ اشاره به بت كرد ، گفتيم : در كشتى كسى همراه ماست كه نظير اين بت را مىتراشد ، و اين خدايى نيست كه قابل پرستش باشد ، گفت :\r\nشما چه مىپرستيد ؟ گفتيم : خدا را ، پرسيد : خدا چيست ؟ گفتيم : آن كس كه عرش او در آسمان و قدرت او در زمين و مشيّت او بر زندگان و مردگان حاكم است ، گفت : چگونه به وجود او پى برده‌ايد ؟ گفتيم : پيامبر بزرگوارى براى ما گسيل فرموده است كه از او خبر داده است ، پرسيد :\r\nآن پيامبر چه كرد ؟ گفتيم : چون رسالت خويش را ادا فرمود خداوند او را برگرفت ، گفت : آيا نشانى براى شما باقى نهاده است ؟ گفتيم : آرى كتاب خدا را ميان ما باقى نهاده است ، گفت :\r\nآن كتاب را به من نشان دهيد كه بايد كتاب پادشاهان پسنديده باشد .\r\nما براى او قرآن آورديم ، گفت : من اين كتاب را نمىشناسم ، خود سوره‌اى از قرآن بر او خوانديم و همچنانكه ما مىخوانديم او مىگريست تا سوره را به پايان رسانديم ، گفت : سزاوار است كه صاحب اين سخن را نافرمانى نكنند ، و اسلام آورد ، ما او را با خود برديم شرايع اسلام و چند سوره از قرآن را به او آموزش داديم .\r\nچون شب فرارسيد و نماز عشاء را گزارديم و به بستر رفتيم ، از ما پرسيد : اى قوم آيا اين خدايى كه مرا به او دلالت كرديد مىخوابد ؟ گفتيم : نه ، اى بنده خدا او قيوم بزرگى است كه هرگز نمىخوابد ، گفت : شما چه بد بندگانى هستيد كه شما مىخوابيد و مولاى شما نمىخوابد .\r\n\r\n\r\n","description":"","footnote":"\r\n( 8 ) . ابراهيم را از اين جهت كه از برگ درختان خرما زنبيل مىبافته است ، « خوّاص » لقب داده‌اند ، عطار در اين باره در تذكرة الاولياء ، ص 125 ، ج 2 توضيح داده است ، او را « ابراهيم متوكل » هم مىگفته‌اند ؛ جامى در نفحات الانس ، ص 136 شرح حال او را آورده است .\r\n( 9 ) . از زاهدان قرن دوم و درگذشته به سال 177 هجرى است ؛ به طبقات الصوفيه خواجه عبد اللّه انصارى ، ص 130 و ذيل شماره 5288 ميزان الاعتدال ذهبى ، ص 677 ، ج 2 و ترجمه رساله قشيريه ، ص 814 ، چاپ مرحوم فروزانفر مراجعه فرماييد .\r\n","page_name":" 244 ","page_number":244},
  {"content":"\r\n\r\nعبد الواحد مىگويد : اين سخن او ما را به شگفتى انداخت ، چون به عبادان - آبادان - رسيديم به ياران خود گفتم : اين مرد تازه‌مسلمان است ، درهم‌هايى جمع كرديم و به او داديم ، پرسيد : اين چيست ؟ گفتيم : هزينه كن ، گفت : لا إله الا الله ! شما مرا به راهى راهنمايى كرديد كه گويا خود آن را نمىپيماييد ، در آن هنگام كه در جزيره‌هاى دريا بودم و بت مىپرستيدم مرا تباه و رها نفرمود ، اينك كه او را شناخته‌ام مرا رها خواهد فرمود ؟\r\nپس از چند روزى گفتند او در حال مرگ است پيش او رفتم و پرسيدم : نيازى ندارى ؟\r\nگفت : نيازهاى مرا آن كس كه شما را به جزيره من آورد برآورده است .\r\nعبد الواحد مىگويد : چشم من سنگين شد و پيش او خوابيدم ، گورستان آبادان را به صورت گلستانى ديدم كه در آن خيمه‌اى بود و در آن خيمه سريرى بود كه بر آن دوشيزه‌اى نشسته بود كه زيباتر از او ديده نشده بود ، آن دوشيزه به من گفت : ترا به حق خدا او را زودتر پيش من گسيل دار كه سخت مشتاق اويم .\r\nاز خواب پريدم و ديدم او از جهان رفته است ، برخاستم و او را غسل دادم و كفن كردم و به خاك سپردم .\r\nچون شب فرارسيد و خوابيدم ، در خواب او را همراه همان دوشيزه ديدم ، در حالى كه اين آيات را تلاوت مىكرد :\r\n « وَ الْمَلائِكَةُ يَدْخُلُونَ عَلَيْهِمْ مِنْ كُلِّ بابٍ » ،   « سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ » .  « 10 »\r\n« فرشتگان از هر درى بر آنان وارد شوند ، سلام بر شما بدانچه شكيبايى ورزيديد و چه خوب است فرجام آن سراى » . « 11 »\r\n\r\n131 - مجوسى سمرقندى\r\nدر كتاب الملتقط چنين خواندم كه : يكى از علويان ساكن بلخ بود همسرى علوى و چند دختر هم داشت . آنان نخست گرفتار تنگدستى شدند و سپس مرد علوى درگذشت . زن از بيم\r\n\r\n\r\n","description":"","footnote":"\r\n( 10 ) . آيات 25 / 24 سوره رعد .\r\n( 11 ) . اين داستان را يافعى هم با تفاوتهايى در ص 117 روض الرياحين فى حكايات الصالحين كه در حاشيه قصص الانبياء ثعلبى چاپ مصر چاپ شده آورده است و در آنجا به جاى آيات سوره رعد آيه  « لِمِثْلِ هذا فَلْيَعْمَلِ الْعامِلُونَ »  را آورده است ، و چنين به نظر مىرسد كه از منبع ديگرى غير از كتاب التوابين نقل كرده است .\r\n","page_name":" 245 ","page_number":245},
  {"content":"\r\n\r\nسرزنش دشمنان با دختران خود از بلخ به سمرقند كوچ كرد . از قضا به هنگام سختى سرما بيرون آمدند و چون وارد شهر سمرقند شدند ، زن آنان را به مسجدى برد و خود براى فراهم آوردن خوراكى بيرون آمد .\r\nآن زن علوى به دو گروه رسيد كه يك گروه كنار مرد مسلمانى كه شيخ شهر بود گرد آمده بودند و گروه ديگر كنار مردى مجوسى كه كفيل شهر بود جمع بودند .\r\nآن زن نخست نزد آن مسلمان رفت و حال خود را براى او شرح داد و گفت : من فقط خوراك امشب را مىخواهم . شيخ گفت : گواه بياور كه علوى هستى ، زن گفت : در اين شهر كسى مرا نمىشناسد . شيخ از او روى برگرداند : آن زن پيش مجوسى رفت و حال خود را به او گفت و آنچه را هم كه ميان او و شيخ گذشته بود براى او نقل كرد . مجوسى اهل خانه خود را به مسجد فرستاد تا او و فرزندانش را به خانه‌اش آورند ، و چون آوردند جامه‌هاى زيبا و زيورهاى گران‌مايه بر آنان پوشاند .\r\nچون آن شب به نيمه رسيد شيخ مسلمان در خواب ديد كه گويى رستاخيز برپا شده است و لواى حمد بر فراز سر پيامبر ( ص ) در اهتزاز است و كاخى برافراشته از زمرد سبز آنجاست .\r\nشيخ عرض كرد : اى رسول خدا ! اين كاخ از كيست ؟ فرمود : از مردى موحد مسلمان . شيخ گفت : اى رسول خدا ! من مردى موحد و مسلمانم ، پيامبر فرمود گواه بياور كه تو مسلمان موحدى ، آن مرد سرگردان ماند ، پيامبر به او فرمود هنگامى كه آن زن علوى پيش تو آمد به او گفتى گواه بياور ، اينك تو نيز پيش من گواه بياور .\r\nشيخ بيدار شد گريان و نگران از خانه بيرون آمد و در شهر مىگشت تا بداند آن زن علوى كجاست و چون جاى او را دانست به مجوسى پيام فرستاد و پيش او آمد . شيخ گفت : زن علوى كجاست ؟ گفت : در خانه من است ، شيخ گفت : من او را مىخواهم ، مجوسى گفت : اين كار ممكن نيست ، شيخ گفت : هزار دينار از من بگير و او و فرزندانش را به من بسپار ، گفت :\r\nچنين نخواهم كرد آنان از من خواستند ميهمان من باشند و بركات آنان به من رسيده است ، شيخ گفت : از سپردن ايشان به من چاره نيست .\r\nمجوسى گفت : آنچه را كه تو در جستجوى آنى من به آن سزاوارترم ، كاخى هم كه ديدى براى من ساخته شده است ، به اسلام خود بر من ناز مىفروشى ؟ به خدا سوگند ديشب من و اهل خانه‌ام نخوابيديم تا آنكه به دست آن زن علوى مسلمان شديم ، من هم همان خوابى را كه تو ديده‌اى ديده‌ام ، و پيامبر خدا ( ص ) به من فرمود آيا آن زن و دخترانش پيش تو هستند ؟ گفتم :\r\nآرى ، فرمود : اين كاخ از تو و اهل خانه توست ، كه تو و ايشان بهشتى هستيد ، خداوند در ازل ترا\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nمؤمن آفريده است . « 12 »\r\n\r\n132 - يهودى نيكوكار\r\nاز قول داماد ابو عمران لؤلؤى كه مردى نيكوكار و خادم درويشان و خانه‌اش ميهمانسراى بوده است روايت شده كه گفته است :\r\nگروهى از درويشان بر او وارد شدند و او پيش حاكم رفته و از او براى ايشان چيزى خواسته است و حاكم چيزى به او نداده است ، او پيش مردى يهودى رفته است و او آنچه را كه مورد نياز او بوده به خانه‌اش فرستاده است .\r\nگويد : چون حاكم خوابيد به خواب ديد گويا بر در كاخى از مرواريد سرخ ايستاده است و همين كه خواست وارد آن شود از او جلوگيرى و گفته شد اين كاخ از تو بود ولى به فلان مرد يهودى واگذار شد ، حاكم چون شب را به بامداد رساند پيش داماد ابو عمران رفت و داستان را از او پرسيد و او خبر داد كه داستان چه بوده است .\r\nحاكم مرد يهودى را فراخواند و به او گفت : ترا كاخى در بهشت است آيا آن را به ده هزار درهم مىفروشى ؟ گفت : نه ، حاكم بر بهاى آن افزود ، مرد يهودى همچنان نپذيرفت و داستان را از او پرسيد ، حاكم موضوع خواب را براى او نقل كرد . مرد يهودى به داماد ابو عمران گفت : آيين اسلام را بر من عرضه دار و مسلمان شد .\r\n\r\n133 - مجوسى كريم\r\nاز ابو حفص نيشابورى « 13 » نقل است كه روزى به هنگام بهار به ياران خود گفت : بياييد به گردش برويم و بيرون آمدند ، از جايى گذشتند كه درخت گلابى در خانه‌اى ميوه برآورده بود ، او به تماشاى آن درخت ايستاد ، مردى بزرگ از مجوسيان از آن خانه بيرون آمد و به بو حفص\r\n\r\n\r\n","description":"","footnote":"\r\n( 12 ) . اين داستان را سبط ابن جوزى درگذشته به سال 654 در تذكرة الخواص ، ص 370 ، چاپ نجف آورده است او مىگويد : الملتقط كتابى است از جدم ابو الفرج مرحوم علامه مجلسى ( ره ) نيز به نقل از كشف اليقين در بحار الانوار ، ص 13 ، ج 42 ، چاپ جديد آورده است .\r\n( 13 ) . ابو حفص عمرو بن سلمه حداد نيشابورى از صوفيه بزرگ قرن سوم هجرى و درگذشته در دهه هفتم يا هشتم آن قرن است ، عطار در تذكرة الاولياء صفحات 293 / 286 ، ج 1 درباره كرامات او سخن گفته است ، و به دانشنامه ايران و اسلام ، ص 1024 ، ترجمه مقاله  J . Chabbi  مراجعه فرماييد كه منابع مختلف را درباره او معرفى كرده است .\r\n","page_name":" 247 ","page_number":247},
  {"content":"\r\n\r\nگفت : اى سالار نيكان ! آيا مىخواهى ميهمان سالار بدان باشى ؟\r\nابو حفص با ياران خود كه ميان ايشان قرآن‌خوان هم بود به خانه درآمد ، مرد مجوسى كيسه‌اى كه در آن چند درهم بود بيرون آورد و گفت : مىدانم كه شما از خوردن خوراكهايى كه دست ما به آن رسيده باشد خوددارى مىكنيد ، اينك فرمان ده كسى از بازار براى شما چيزى بخرد ، آنان چنان كردند ؛ و چون ابو حفص مىخواست از آن خانه بيرون آيد مرد مجوسى گفت :\r\nممكن نيست بيرون روى مگر اينكه من هم همراه تو باشم . مرد مجوسى خود مسلمان شد و از فرزندان و خاندانش هم ده و چند تن مسلمان شدند .\r\n\r\n134 - مجوسى بغدادى\r\nدر كتاب جوهرى « 14 » چنين يافتم كه ابن ابى الدنيا « 15 » مىگفته است :\r\nمردى پيامبر ( ص ) را در خواب ديد كه به او فرمود پيش آن مجوسى كه در بغداد است برو و به او بگو دعا مستجاب شد .\r\nآن مرد مىگفته است : چون شب را به صبح آوردم گفتم : چگونه پيش مرد مجوسى بروم ؟\r\nشب دوم و سوم هم همان خواب را ديدم .\r\nفرداى شب سوم بار بستم و آهنگ بغداد كردم و پيش آن مجوسى رفتم و او را در فراخى نعمت و گشايش بسيار ديدم ، چون به خانه‌اش درآمدم سلام دادم و نشستم ، پرسيد كارى دارى ؟\r\nگفتم : آرى ، گفت : بگو ، گفتم : بايد در خلوت بگويم . مردم را روانه كرد ، ويژگانش باقى ماندند .\r\nگفتم : اينها هم نبايد باشند ، آنان را هم روانه كرد و گفت : بگو ، گفتم : من فرستاده رسول خدا ( ص ) پيش تو هستم ، آن حضرت پيام دادند كه آن دعا برآورده شد .\r\nمرد مجوسى گفت : تو مرا مىشناسى ؟ گفتم : آرى ، گفت : من منكر آيين اسلام و پيامبرى محمد ( ص ) هستم ، گفتم : به هرحال به تو مىگويم كه او مرا پيش تو فرستاده است .\r\n\r\n\r\n","description":"","footnote":"\r\n( 14 ) . منظور از كتاب جوهرى همان كتاب الملتقط است كه ابن قدامه تاكنون مكرر از آن نقل كرده است ، هرچند كه در منابع داستان شماره 131 ملاحظه كرديد كه سبط ابن جوزى الملتقط را از تأليفات جد خود دانسته است .\r\n( 15 ) . ابو بكر عبد اللّه بن محمد متولد به سال 208 و درگذشته به سال 281 از محدثان و مؤلفان بزرگ است كه برخى از دانشمندان مؤلفات او را بيش از صد كتاب دانسته‌اند ؛ به دائرة المعارف بزرگ اسلامى ، ص 650 ، ج 2 مراجعه فرماييد .\r\n","page_name":" 248 ","page_number":248},
  {"content":"\r\n\r\nبا شگفتى پرسيد : او ترا پيش من فرستاده است ؟ گفتم : آرى .\r\nگفت : اينك گواهى مىدهم كه پروردگارى جز خداوند يگانه نيست و محمد ( ص ) فرستاده خداوند است .\r\nمرد مجوسى ياران خود را فراخواند و گفت : من تاكنون در گمراهى بودم و اينك به حق برگشتم ، هركس اسلام مىآورد آنچه از مال من پيش اوست از آن خودش باشد و هركس مسلمان نمىشود خود را از اموال من كنار كشد ، و همه آنان بجز گروهى اندك مسلمان شدند .\r\nسپس پسر خويش را خواست و به او گفت : پسرجان من در گمراهى بودم و اينك مسلمان شده‌ام تو چه مىكنى ؟ گفت : پدر ! مسلمان مىشوم و مسلمان شد ، آنگاه دختر خود را فراخواند و گفت :\r\nدخترم ! من و برادرت مسلمان شده‌ايم اينك اگر تو مسلمان شوى بايد ميان شما جدايى افكنم « 16 » ، گفت : پدر من همسرى او را خوش نمىداشتم و اينك مسلمان مىشوم .\r\nمرد مجوسى به من گفت : آيا مىدانى دعايى كه برآورده شده است چيست ؟ گفتم : نه ، گفت : چون اين دخترم را به همسرى پسرم درآوردم ، خوراكى بسيار فراهم ساختم و همه مردم را دعوت كردم و چون خداوند مرا از نعمت دنيا بهره‌مند فرموده است همگان دعوت مرا پذيرفتند ، پس از آنكه مردم غذا خوردند ، چون خسته شده بودم به خدمتگزار گفتم : براى من بر پشت بام بوريايى بگستر تا اندكى بخوابم ، چنان كرد و من به پشت بام رفتم ، در همسايگى ما گروهى از سادات فقير زندگى مىكردند . شنيدم دختركى به مادرش مىگويد : مادرجان اين مجوسى با بوى خوش غذاهايش ما را آزار مىدهد ، من همان دم به تن خويش غذاى بسيار و دينارهاى بسيارى براى آنان بردم و براى هركس كه در آن خانه بود جامه بردم ، يكى از دختركان گفت :\r\nخدايت با جد من محشور فرمايد و ديگران آمين گفتند .\r\nاين آن دعايى است كه پذيرفته شده است . « 17 »\r\n\r\n\r\n","description":"","footnote":"\r\n( 16 ) . خوانندگان گرامى توجه دارند كه موضوع ازدواج با خواهر و دختر در آيين مجوس در بسيارى از منابع آمده است ؛ مثلا به ملل و نحل شهرستانى ، ص 238 ، ج 1 ، چاپ مصر ، 1387 ق و هم به داستان ازدواج بهمن با دختر خود هما در شاهنامه ، ص 9 ، ج 5 چاپ ژول مول مراجعه فرماييد .\r\n( 17 ) . اين داستان را از قول ابن قدامه مقدسى ، سبط ابن جوزى كه در محضر او درس مىخوانده است در تذكرة الخواص ، ص 371 ، چاپ نجف و نيز علامه مجلسى ( ره ) به نقل از كتاب كشف اليقين فى فضائل امير المؤمنين علامه حلى در بحار الانوار ، ص 14 ، ج 42 چاپ جديد آورده‌اند .\r\n","page_name":" 249 ","page_number":249},
  {"content":"\r\n\r\n\r\n135 - پزشك نصرانى\r\nروايت شده است : يكى از مشايخ صوفيان با ياران خود كه چهل تن بودند بيرون آمد ، و چنان شد كه سه روز هيچگونه خوراكى براى آنان فراهم نشد ، شيخ به آنان گفت : اى قوم خداوند متعال در پى اسباب روزى رفتن را براى بندگان روا دانسته و فرموده است :\r\n « فَامْشُوا فِي مَناكِبِها وَ كُلُوا مِنْ رِزْقِهِ وَ إِلَيْهِ النُّشُورُ »  « 18 » ، « بر كناره‌هاى آن - زمين - راه برويد و از روزى او بخوريد و حشر به سوى اوست » .\r\nبينديشيد و كسى را گسيل داريد كه از ميان ما برود و چيزى براى ما بياورد .\r\nدرويشى بيرون آمد و بر دو كرانه بغداد برفت ولى كسى را نيافت كه از او چيزى بخواهد . گرسنگى و خستگى او را واداشت تا كنار دكان پزشكى نصرانى بنشيند ، مردمى بسيار بر آن پزشك گرد آمده بودند و او براى ايشان داروها را وصف مىكرد .\r\nپزشك نصرانى به او گفت : ترا چه دردى است ؟ درويش مصلحت نديد كه شكايت حال خويش را بر مردى نصرانى عرضه دارد ، فقط دست خويش را به سوى او براى معاينه دراز كرد ، پزشك بر آن دست كشيد و گفت : اين دردى است كه دوايش را مىشناسم . به غلام خود گفت : به بازار برو نيم من نان و نيم من كباب و نيم من شيرينى بياور .\r\nدرويش گفت : اين بيمارى را چهل مرد ديگر هم دارند ، پزشك گفت : اى غلام از آنچه گفتم چهل برابر فراهم ساز .\r\nغلام آن را آورد ، پزشك نصرانى به درويش داد و گفت : براى آنان كه گفتى بردار ، درويش باربرى گرفت و همراه او به سوى خانه كوچكى كه ديگر درويشان بودند راه افتاد ، مرد نصرانى براى آزمودن راستى درويش از جاى برخاست و چون كنار آن خانه كوچك رسيد بيرون از خانه پشت ديوار ايستاد ، درويش وارد خانه شد و خوراك را بر زمين نهاد ، شيخ و درويشان گرد آمدند و خوراك را پيش خود نهادند ، شيخ از خوردن خوددارى كرد و گفت : اى درويش ! داستان اين خوراك چيست ؟ درويش داستان را براى او حكايت كرد ، شيخ گفت : آيا راضى مىشويد خوراك مردى مسيحى را كه براى شما فرستاده است بدون پاداش دادن به او بخوريد ؟ درويشان پرسيدند پاداش او چيست ؟ شيخ گفت : پيش از آنكه خوراك او را بخوريد براى رهايى او از آتش دعا كنيد ، شيخ و درويشان دعا كردند و مرد مسيحى گوش مىداد .\r\n\r\n\r\n","description":"","footnote":"\r\n( 18 ) . بخشى از آيه 15 سوره ملك .\r\n","page_name":" 250 ","page_number":250},
  {"content":"\r\n\r\nهمين كه مرد نصرانى خوددارى آنان را از غذا با نيازى كه به آن داشتند ديد و سخن شيخ را شنيد كوبه در را كوفت و در را براى او گشودند ، وارد خانه شد ، زنار از كمر بريد و گواهى بر يگانگى خداوند و پيامبرى محمد ( ص ) بر زبان آورد . « 19 »\r\nپايان كتاب\r\nستايش خداوند يگانه را و درودها و سلام او بر سرور ما محمد و آل و يارانش باد\r\n\r\n\r\n\r\n","description":"","footnote":"\r\n( 19 ) . اين داستان را يافعى در ص 134 روض الرياحين فى حكايات الصالحين كه در حاشيه قصص الانبياء ثعلبى چاپ مصر چاپ شده است با تفاوتهايى آورده است ، او شبلى را شيخ اين گروه مىداند .\r\n","page_name":" 251 ","page_number":251}
  ]