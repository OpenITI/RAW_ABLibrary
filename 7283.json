[
  {"content":"\r\n\r\nبررسى تاريخى قصص قرآن\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nمحمد بيومى مهران\r\nبررسى تاريخى قصص قرآن\r\nجلد دوم\r\nمترجم\r\nسيد محمد راستگو\r\nتهران 1383\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nمهران : محمد بيومى\r\nmahran muhammad beyyumi\r\nبررسى تاريخى قصص قرآن / محمد بيومى مهران ، مترجم محمد راستگو ، ويراستار محمود سرمدى - تهران : شركت انتشارات علمى وفرهنگى ، 1383 .\r\n4 جلد ( جلد دوم ) ISBN 964 - 445 - 506 - 1\r\n( دوره ) ISBN 964 - 445 - 509 - 6\r\nفهرستنويسى براساس اطلاعات فيپا .\r\nعنوان اصلى : دراسات تاريخيه من القرآن الكريم\r\nجلد سوم و چهارم اين كتاب توسط مسعود انصارى ترجمه شده است .\r\nكتابنامه .\r\n1 . قرآن - - وقايع تاريخى . 2 . قرآن - - قصه ها - - نقد و تفسير . 3 . پيامبران . 4 . پيامبران در قرآن . الف . راستگو ، محمد ، 1335 - ، مترجم . ب . انصارى ، مسعود ، مترجم . ج . سرمدى ، محمود ، ويراستار . د . شركت انتشارات علمى وفرهنگى . ه‍ عنوان .\r\n4041 د 93 م / 9 / 88 bp\r\n1383\r\n156 / 297\r\nكتابخانهء ملى ايران\r\n35911 - 82 م\r\nبررسى تاريخى قصص قرآن ( جلد دوم )\r\nنويسنده : محمد بيومى مهران\r\nمترجم : سيد محمد راستگو\r\nويراستار : محمود سرمدى\r\nچاپ اول : بهار 1383 ، شمارگان : 2000 نسخه\r\nحروفچينى وآماده سازى : شركت انتشارات علمى وفرهنگى\r\nليتوگرافى : مهران ، چاپ : ساارنگ ، صحافى : مهرآئين\r\nحق چاپ محفوظ است .\r\nشركت انتشارات علمى وفرهنگى\r\nادارهء مركزى : خيابان افريقا ، چهارراه حقانى ( جهان كودك ) ، كوچهء كمان ، پلاك 4 ، كد پستى 15118736313 ،\r\nصندوق پستى 366 - 15175 ، تلفن : 71 - 8774569 ، فاكس : 8774572\r\nمركز پخش : شركت بازرگانى كتاب گستر ، خيابان افريقا ، بين بلوار ناهيد وگلشهر ، كوچهء گلفام ، پلاك 1 ،\r\nكدپستى 1915673483 ، تلفن 2019795 ، تلفكس : 2050326\r\nفروشگاه يك : خيابان انقلاب - روبروى در اصلى دانشگاه تهران ، تلفن : 6400786\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\n[ جلد دوم 
  ]\r\n\r\nفهرست مطالب\r\nپيشگفتار نويسنده نه كتاب نخست :\r\nبررسىهاى مقدماتى 1 بخش نخست : پيامبرى و پيامبران 3 1 . واژهء نبى و نبوت 3 2 . تفاوت نبى و رسول 7 3 . پيامبرى زنان 11 4 . وظيفه‌هاى پيامبران 14 5 . هدف يگانه در دعوت پيامبران 19 كتاب دوم :\r\nيوسف ( ع ) 31 بخش نخست : يوسف پيش از دورهء وزارت 33\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\n1 . يوسف و برادرانش در كنعان 33 2 . يوسف و همسر عزيز مصر 42 3 . يوسف در زندان 52 بخش دوم : يوسف و عزيزى مصر 61 1 . يوسف عزيز 61 2 . يوسف و برادرانش در مصر 70 3 . ماندگارى بنى اسرائيل در سرزمين جوشن 82 4 . روزگار يوسف ( ع ) 95 بخش سوم : داستان يوسف در آيات قرآن و روايات و تورات 105 1 . درآمد 105 2 . سنجش داستان يوسف از ديدگاه قرآن و روايات و تورات 108 كتاب سوم :\r\nموسى ( ع ) 129 باب اول : از تولد تا بعثت 131 بخش نخست : بنى اسرائيل در مصر 133 1 . پيش از بردگى 133 2 . آثار بنى اسرائيل ، زمينه‌ها و پىآمدهاى آن 136 بخش دوم : موسى از ولادت تا بعثت 157 1 . موسى در كاخ فرعون 157 2 . موسى در مدين 168 بخش سوم : پيامبرى موسى 175 1 . برگزيدگى موسى به پيامبرى 175 2 . موسيان و فرعون 181 3 . آيا فرعون خود را خدا مىدانسته است ؟ 209\r\n\r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\nباب دوم : خروج بنى اسرائيل از مصر 219 بخش نخست : زمينه‌ها ، زمان و مكان خروج 221 1 . زمينه‌هاى خروج 221 2 . زمان و تاريخ خروج 226 3 . مكان و آغاز خروج 230 بخش دوم : معجزهء شكافته شدن دريا 235 1 . مكان شكافتن دريا 238 2 . تاريخ شكافتن دريا 243 3 . معجزهء بردن شكافته شدن دريا 245 4 . ايمان آوردن فرعون به هنگام غرق شدن 251 بخش سوم : فرعون عصر موسى 257 1 . ديدگاه نخست : احمس اول 258 2 . ديدگاه دوم : تحوتمس سوم 268 3 . ديدگاه سوم : توت عنخ‌آمون 278 4 . ديدگاه چهارم : رامسس دوم 291 5 . ديدگاه پنجم : مرنپتاح 296 6 . ديگر ديدگاه‌ها 314 7 . سكوت اسناد مصرى دربارهء داستان بنى اسرائيل 315 باب سوم : موسى و بنى اسرائيل ، از شكافتن دريا تا مرگ موسى ( ع ) 319 بخش نخست : بنى اسرائيل در سينا 321 1 . گريز به دين پيشينيان و بت‌پرستى اسرائيليان 321 2 . سركشى بنى اسرائيل براى آب و خوراك 328 3 . بنى اسرائيل و عمالقه 333 4 . بازگشت دينى و گوساله‌پرستى بنى اسرائيل در سينا 334 5 . درخواست ديدار آشكار خداوند 347\r\n\r\n","description":"","footnote":"","page_name":" شناسنامه 7 ","page_number":7},
  {"content":"\r\n\r\nبخش دوم : بنى اسرائيل در بيابان 351 1 . اسرائيليان و پيدايى انديشهء وطن 351 2 . ترس از درآمدن به كنعان 353 3 . بيابان گردى 358 4 . سركشى دوباره بر موسى 362 5 . بنى اسرائيل در مرزهاى كنعان 364 باب چهارم : بررسىهايى دربارهء سيرهء موسى ( ع ) 369 بخش نخست : موسى اسرائيلى است يا مصرى ؟ 371 بخش دوم : وجود تاريخى موسى ( ع ) 387 بخش سوم : مرگ موسى ( ع ) 393 بخش چهارم : جايگاه موسى در تاريخ يهود 403 1 . جايگاه موسى نزد مسلمانان 403 2 . جايگاه موسى در تاريخ يهوديان 406 باب پنجم : داستان موسى ، در ميان روايات تورات و آيات قرآن 409 بخش نخست : داستان موسى در قرآن و تورات 411\r\n\r\n","description":"","footnote":"","page_name":" شناسنامه 8 ","page_number":8},
  {"content":"\r\n\r\nبه نام خداوند بخشندهء دستگير و با سلام و سپاس بر پيشوا و پيامبرمان محمد ( ص ) كه براى رحمت و رهنمونى جهانيان انگيخته شد و با درود بر خاندان او\r\n\r\nپيشگفتار نويسنده\r\nدر بخش نخست اين پژوهش دربارهء پيامبرى در سرزمين‌هاى عربى سخن گفتيم و بررسىهايى تاريخى دربارهء پدر پيامبران ، ابراهيم ( ع ) ، نيز دربارهء هود ، صالح و شعيب - كه درود خدا بر همه باد - پيشكش خوانندگان كرديم - نيز رويدادهاى تاريخى قرآن را چون داستان سيل عرم ، اصحاب اخدود و اصحاب فيل به پژوهش و بررسى نهاديم .\r\nو اينك دومين بخش اين پژوهش را به بررسى تاريخى پيامبرى در سرزمين كنانه [ مصر 
  ] ويژه ساخته‌ايم . در اين بخش نخست ديباچه‌اى دربارهء پيامبرى و پيامبران آورده‌ايم و سپس به پژوهشى گسترده دربارهء دو پيامبر بزرگوار يوسف و موسى - كه درود خدا بر هر دو باد - پرداخته‌ايم و تاريخ بنى اسرائيل در مصر را نيز بررسيده‌ايم .\r\nبزرگ آرزويم اين است كه خداوند متعال اين پژوهش را بىسود و بيهوده نگذارد ، كه در پس هر عزم و آهنگى او نشسته است و رهنماى راه راست نيز اوست .\r\n« و ما توفيقى الا باللّه عليه توكلت اليه انيب . »\r\nدكتر محمّد بيّومى مهران اسكندريه ، 12 ربيع الاول 1408 ه ق / 4 نوامبر 1987 م\r\n\r\n","description":"","footnote":"","page_name":" شناسنامه 9 ","page_number":9},
  {"content":"\r\n . \r\n","description":"","footnote":"","page_name":" شناسنامه 10 ","page_number":10},
  {"content":"\r\n\r\n\r\nكتاب نخست بررسىهاى مقدماتى\r\n\r\n","description":"","footnote":"","page_name":" 1 ","page_number":11},
  {"content":"\r\n . \r\n","description":"","footnote":"","page_name":" 2 ","page_number":12},
  {"content":"\r\n\r\n\r\nبخش نخست پيامبرى و پيامبران\r\n\r\n1 . واژهء نبى و نبوت\r\nگفته‌اند واژهء « نبى » كه در اصل « منّبأ » و برگرفته از ريشهء « نبأ » است و نبأ به معنى خبر سودبخش دربارهء چيزى مهم و برجسته است ، هم مىتواند معناى فاعلى داشته باشد ، يعنى آنكه خبر و پيامى را از سوى خدا براى ديگران مىبرد ، و هم معناى مفعولى ، يعنى آن كه خدا او را به پيامبرى برمىگزيند و گيرندهء خبرها و پيام‌هاى خويش مىسازد . « 1 » و همين معنى مفعولى را ابن تيميه درست‌تر مىداند و مىگويد : « نبى اللّه » بودن پيامبر از اين روست كه خدا او را گيرندهء پيام‌هاى خود مىگرداند . « 2 » و گرچه ساختار نخستين نبى ، « نبىء » ( با همزه ) است . اما بيشتر با ديگرگونى همزه به « ى » به گونه « نبّى » ( با تشديد « ى » ) تلفظ مىشود . پاره‌اى نيز واژهء « نبى » را از ريشهء « نبوّة » به معنى بلندى و بزرگى و شرف و شكوه دانسته‌اند . « 3 » ساختار جمع آن\r\n\r\n\r\n","description":"","footnote":"\r\n( 1 ) . اين دوگانگى معناى فاعلى و مفعولى بيشتر با ساختار زبان عربى هماهنگ است و مقصود از آن اين است كه پيامبرى دو سوى و روى دارد : از يك سو گيرنده است ، گيرندهء پيام خدا ؛ و از ديگر سوى و روى رساننده ، رسانندهء پيام خدا به مردم ( مترجم ) .\r\n( 2 ) . ابن تيميه ، النبوات ، قاهره 1346 ، ص 166 ؛ نيز بنگريد به : ابن حزم ، الفصل فى الاهواء و الملل و النحل ، قاهره 1964 ، 5 / 87 .\r\n( 3 ) . محمد رشيد رضا ، الوحى المحمدى ، قاهره 1955 ، ص 37 ؛ تفسير طبرى 2 / 140 - 141 محمود شرقاوى ، -\r\n","page_name":" 3 ","page_number":13},
  {"content":"\r\n\r\nنيز « نبيّين » و « انبياء » است . « 1 » گرچه جمع آن به گونه « نبآء » نيز از عرب شنيده شده است كه صيغهء جمع ساختار همزه‌اى آن يعنى « نبىء » است . براى نمونه در بيتى از عباس بن مرداس در ستايش پيامبر ( ص ) مىخوانيم :\r\n يا خاتم النبآء انّك مرسل * بالخير كلّ هدى السّبيل هداكا \r\n« 2 » اى آخرين فرستادهء خدا ! تو به خير و نيكى فرستاده شده‌اى ، و رهنمونىهاى تو رهنمونى به همهء راه‌هاى راست و درست است .\r\nبارى پيامبر فضيلتى است كه خداوند به هر يك از بندگان خود كه بخواهد ارزانى مىدارد و بهشش و ارمغانى است كه به هر كس بپسندد ، مىبخشد ، و چيزى نيست كه از راه تلاش و رنج به دست آيد يا روابط سببى و نژاد و نسب در دست‌يابى بدان كارساز باشد . بلكه تنها رحمت و رهاورد خدايى است و خداوند متعال هر كس را بخواهد به رحمت خود ويژه مىسازد . نيز پيامبر بىآنكه خود پيامبر هم بداند و چنين چيزى را چشم داشته باشد ، به دو ارزانى مىشود و اين خود خداست كه برخى از بندگانش را بىآنكه خود آنان بدانند ، برمىگزيند و برمىكشد ، « 3 » و چون « خدا داناتر است كه پيامبرى خويش را كجا و بر دوش چه كسى بنهد » « 4 » بىگمان كسانى را برمىگزيند و بدين برترين ارمغان برمىكشد و به اين بهترين بخشش ويژه مىسازد كه پيشاپيش سزاوارىها و شايستگىهاى آن را بدانان بخشيده باشد سزاوارىهايى چون سرشت سالم ، همت بلند ، جان پاك ، نفس پيراسته ، دل پالوده و دوستى خير و نيكى و حق . « 5 »\r\nگفتنى است كه « سيگال » در ديدگاهى كه درست و پذيرفتنى نمىنمايد ، واژهء « نبى » « 6 » را از\r\n\r\n\r\n","description":"","footnote":"\r\n- الانبياء فى القران الكريم ، قاهره ، 1970 ، 9 ؛ ياقوت 5 / 259 - 260 .\r\n( 1 ) . بنگريد : سورهء بقره ، آيه 61 ؛ آل عمران ، آيهء 112 ، تفسير طبرى ، 2 / 139 - 141 ، 7 / 116 - 118 .\r\n( 2 ) . بنگريد به : تفسير طبرى ، 2 / 141 ؛ السيرة النبويهء ابن هشام ، 4 / 103 ؛ بسنجيد با تفسير البحر المحيط ، 1 / 220 ؛ ياقوت ، معجم البلدان ، 5 / 259 - 260 .\r\n( 3 ) . تفسير المنار ، 8 / 33 - 34 ؛ محمد على صابونى ، النبوة و الانبياء ، بيروت ، 1980 م ، 9 - 10 .\r\n( 4 ) .  « اللَّهُ أَعْلَمُ حَيْثُ يَجْعَلُ رِسالَتَهُ »  ( سورهء انعام ، آيهء 124 ) .\r\n( 5 ) . اين بند كه جايش نيز اينجا نيست ، در پايان مقدمهء مؤلف تكرار شده است و اين گونه تكرارهاى كم و بيش نابجا و گاه دل آزار ، در چندين جاى ديگر اين كتاب نيز ديده مىشود و گويا از شيوه‌هاى مؤلف است ( مترجم ) .\r\n( 6 ) . دربارهء تعريف‌هاى گوناگون واژهء « نبى » از ديدگاه بنى اسرائيل و دين پژوهان اروپايى ، بنگريد به : محمد بومى مهران ، النبوة و الانبياء عند بنى اسرائيل ، اسكندريه ، 1978 م 25 - 30 .\r\n","page_name":" 4 ","page_number":14},
  {"content":"\r\n\r\nريشه‌اى عبرى و ويژهء بنى اسرائيل مىداند . زيرا از ديدگاه او سنگ‌نوشته‌هايى كه وجود اين واژه را در زبان كنعانى و فينيقى اثبات كند ، وجود ندارد . گذشته از اين ، در زبان عبرى عهد عتيق [ - تورات 
  ] نيز فعل « نبأ » كه واژهء نبى از آن گرفته شده است و ساختار ثلاثى مجرد [ - ريشهء سه حرفى 
  ] خود به كار نرفته است و براى نشان دادن كار پيامبرى ، تنها از ساخت‌هاى « مزيد » آن در وزن‌هاى « فعّل » و « تفعّل » بهره گرفته شده است ، ساخت‌هايى كه خود از واژهء « نبى » گرفته شده‌اند [ و نه از « نبأ » 
  ] ، و اين حقيقت ما را بر آن مىدارد كه بپذيرم اسم « نبى » در عربى اسرائيلى واژه‌اى بسيار ديرينه است و به روزگاران پيش از تاريخ زندگى بنى اسرائيل مىرسد ، و از آنجا كه اين اسم [ يعنى « نبى » 
  ] نام و نشان كسانى بوده كه در تاريخ اسرائيليان نقش بسيار برجسته و كارسازى داشته‌اند ، از همان روزگاران پيشين برجاى مانده است . گرچه ريشهء آن يعنى « نبأ » در گذر زمان از ميان رفته ، و از زبان گم شده است . « 1 »\r\nدر واقع ، طبق گفتهء آدولف لودز « 2 » ، واژهء « نبى » ريشهء عبرى ندارد ، و از همين جاست كه الهيّون اروپايى و ديگرانى چون گوستاور هولشر « 3 » اشميت ، لودز « 4 » ، كلود سورلرى « 5 » ، و . . . همراىاند كه واژهء نبى در ساختار و معنى نه عبرى ، كه عربى است و ريشهء كهن سامى آن به معنى « فرامىخواند / دعا مىكند » )  Nalu  ( در آكدى ديده مىشود . « 6 »\r\nبا اينهمه به گفتهء استاد عقّاد ، داستان چنان روشن است كه نيازى نيست خود را به دام گمان‌زنىهاى خاورپژوهان اندازيم - چه آنان كه زبان عربى را به خوبى مىدانند و چه آنان كه جز پندار و خيال چيزى از آن نمىدانند - زيرا فراوانى واژه‌هايى چون « عرافه » ( - نهان‌بينى ، پيشگوى ) ، « كهانت » و « عيافه » ( - نهان‌بينى ، ستاره‌بينى ، پيشگويى ) ، « زجر » ( فال بينى و فال زنى ) و « رؤيت » ( - نهان‌بينى ، آينده‌نگرى ) در زبان عربى ، اين زبان را از آن بىنياز مىكند كه يك واژه را هم به معنى پيامبر و هم به معنى پيشگو و نهان‌بين به كار برد .\r\n\r\n\r\n","description":"","footnote":"\r\n( 1 ) . م ، س ، سگال ، حول تاريخ الانبياء عند بنى اسرائيل ، ترجمهء دكتر حسن ظاظا ، بيروت 1967 م ، 17 - 18 .\r\n( 2 ) .\r\n A . Lods , Israel , from the Beginnings to the middle of the Eight Century \r\n، 1962 ،  p .  445 .\r\n( 3 ) .\r\n G . Holscher , Die proften , unter suchung zun Religion Geschicht Isreal , Leipzing \r\n، 1942 ،  p .  145 .\r\n( 4 ) .  A . Lods , The Prophets and The rise of Judaism , London  ، 1937 .\r\n( 5 ) .\r\n C . Saurlrei , Th Holy man in Israel , Astudy in Th Development of prophecy , in JNES \r\n، 6 ، 1947 ،  p .  216 .\r\n( 6 ) .  P . K . Hitti , The near East in the History , Princeton  ، 1961 ،  p .  107 .\r\n","page_name":" 5 ","page_number":15},
  {"content":"\r\n\r\n- چيزى كه در زبان‌هاى ديگر چون زبان عبرى ديده مىشود - گذشته از اين ، تاريخ پيامبران عربى كه در تورات آمده پيش از روزگارى است كه عبريان واژهء « نبى » را به جاى واژه‌هاى « دائى » و « ناظر » ( - نهان‌بين ) به كار برده‌اند . نيز داستان موسى - كه بىگمان برجسته‌ترين پيامبر بنى اسرائيل و پيشواى سلسلهء پيامبرى در ميان آنان است - و شاگردى او نزد شعيب - كه عرب است - پيش از داستان ديگر پيامبران بنى اسرائيل در تورات آمده است .\r\nبارى واژهء « نبى » در لفظ و معنى عربى است ، در لفظ عربى است از اين رو كه هيچ واژه‌اى در زبان‌هاى ديگر گسترهء معنايى آن را ندارد و به تنهايى همهء معانى آن را نمىرساند ، چرا كه اين واژه در زبان عربى به تنهايى معانى كشف ، وحى ، خبردادن از غيب ، بيم دادن و مژده دادن را در خود دارد . و اينها معانى پراكنده‌اى هستند كه در زبان‌هاى تازه هر كدام با واژه‌اى ويژه نشان داده مىشوند . براى نمونه در زبان انگليسى كشف را با واژهء  Revelation  نشان مىدهند و وحى را با واژهء  Inspiration  و غيب‌دانى را با واژهء  Divination  يا واژهء  Oracle .  و در ديگر زبان‌ها همهء اين معانى را واژه‌اى كه به معنى نبوت است به تنهايى نمىرساند ، اما در عربى واژهء نبوت همهء اين معانى را در بردارد .\r\nواژهء « نبوت » [ با معنى ويژه‌اى كه دارد 
  ] ، در زبان عربى از معنى ديگرى گرفته نشده است . چرا كه بودن واژه‌هايى در زبان عربى چون عرافه ، عيافه ، كهانه ، و . . . واژه‌هايى كه معانى آنها در زبان عربى با معنى نبوت آميخته و اشتباه نمىشود ، چنان كه در ديگر زبان‌ها چنين مىشود ، اين زبان را از اين بىنياز ساخته است كه براى معنى پيامبرى نامى تازه بسازد و معانى تازه را از واژه‌هاى كهن برگيرد ، بنابراين واژهء نبى در زبان عربى معنى واحدى دارد و معنى ديگرى را نمىرساند ، اما واژه‌هاى هم معنى آن ، در ديگر زبان‌ها چه بسا معانى ديگرى را نيز مىرسانند .\r\nبارى ، عبريان پس از آنكه از شمال شبه جزيرهء عربستان با عرب‌ها پيوند يافتند ، واژهء « نبى » را از آنها وام گرفتند ، چرا كه آنان پيامبران پيشين را پدر مىناميدند و غيب دانان را از آن پس « دائى » و « ناظر » ( - نهان‌بين ) مىگفتند و از واژهء « نبوت » ، در آغاز معنايى جز انذار و بيم‌دادن نمىفهميدند . « 1 »\r\nو اما واژه‌هاى  Prophet  انگليسى و  Prophete  فرانسوى و  Profeten  آلمانى و . . . همه\r\n\r\n\r\n","description":"","footnote":"\r\n( 1 ) . عقاد ، عباس ، ابراهيم ابو الانبياء ، 159 .\r\n","page_name":" 6 ","page_number":16},
  {"content":"\r\n\r\nبرگرفته از يونان باستان‌اند . چرا كه [ در روزگاران كهن 
  ] در ميان مردمى كه پيامبرى جذب شيوع داشت ، چه بسا در كنار پيامبر مجذوب مفسّرى نيز بود كه ادعا مىكرد مغز و معنى سخنان و راز و رمز اشارات آن پيامبر را مىداند . و برخى يونانيان اين مجذوب را « مانتى »  Manti  مىناميدند و آن مفسر را « پروفت »  Prophet  ، يعنى كسى كه از قول ديگرى سخن مىگويد . و اروپاييان واژهء « نبوت » را با تمام معانىاش ، از اين واژهء اخير گرفتند . « 1 » « * »\r\n\r\n2 . تفاوت نبى و رسول\r\nعالمان و دين پژوهان مفهوم نبى و رسول را يكسان ندانسته و ميان آنها جدايىهايى نهاده‌اند ، پشتوانهء آنان در اين يكسان ندانستن يكى اين است كه اين دو واژه در قرآن از پى هم آمده‌اند و به يكديگر عطف شده‌اند .\r\nو اگر هر دو يكى بودند ، عطف آنها به يكديگر روا نبود .\r\nدر اين آيه :  « وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ إِلَّا إِذا تَمَنَّى أَلْقَى الشَّيْطانُ فِي أُمْنِيَّتِهِ  - و ما پيش از تو هيچ رسول و نبى نفرستاديم ، مگر اينكه چون به خواندن [ وحى 
  ] مىپرداخت ، شيطان در خواندن او مىدويد » ؛ « 2 » و ديگر اينكه گاه خداوند برخى از پيامبران را هم رسول خوانده است و هم نبى ، و اين نيز نشان مىدهد كه رسالت ، امرى افزون بر نبوت است . براى نمونه اين آيه‌ها :  « وَ اذْكُرْ فِي الْكِتابِ مُوسى إِنَّهُ كانَ مُخْلَصاً وَ كانَ رَسُولًا نَبِيًّا  - در اين كتاب ، موسى را ياد كن كه ويژه شدهء ما بود و رسول و نبى بود » ؛ « 3 »  « وَ اذْكُرْ فِي الْكِتابِ إِسْماعِيلَ إِنَّهُ كانَ صادِقَ الْوَعْدِ وَ كانَ رَسُولًا نَبِيًّا  - در اين كتاب اسماعيل را ياد كن ، همو كه درست پيمان و رسول و نبى بود » « 4 » ؛ و سه ديگر گزارشى از پيامبر ( ص ) است در مسند احمد بن حنبل ، گوياى اين كه شما انبيا 124 هزار بوده است و شمار رسولان سيصد و اندى .\r\nبر پايهء اين گونه آيه‌ها و روايت‌هاست كه كسانى گفته‌اند : نبى كسى است كه خداوند دينى را به دو فرو فرستد ، خواه رساندن آن دين به ديگران را نيز از او خواسته باشد و خواه نخواسته\r\n\r\n\r\n","description":"","footnote":"\r\n( 1 ) . عقاد ، عباس ، حقايق الاسلام و اباطيل حضومه ، 90 .\r\n( * ) بحث مؤلف دربارهء واژهء نبى بحثى ناويراسته و درهم مىنمايد ( مترجم ) .\r\n( 2 ) . سورهء حج ، آيهء 52 .\r\n( 3 ) . سورهء مريم ، آيهء 51 .\r\n( 4 ) . سورهء مريم ، آيهء 54 .\r\n","page_name":" 7 ","page_number":17},
  {"content":"\r\n\r\nباشد ؛ اما رسول كسى است كه خداوند دينى به او فرو فرستد و رساندن آن دين به ديگران را نيز از او بخواهد . « 1 » از اين روست كه ابن تيمية دربارهء آيهء پيشين :  « وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ »  گفته است : خداوند در آغاز اين آيه از « ارسال » و فرستادن سخن به ميان آورده كه هم رسول را فرا مىگيرد و هم نبى را ، سپس به ويژه از رسول ياد كرده است ، و اين رسول فرستاده‌اى است كه فرمان دارد تا دين خدا را به مخالفان او برساند ، مانند نوح ( ع ) كه به گواه احاديث نخستين رسولى است كه به سوى مردم فرستاده شده است و پيامبران پيش از او چون شپث و ادريس و پيش از آنها آدم ، تنها نبى بوده‌اند و گيرندهء سخن خدا . « 2 »\r\nاما به گفتهء شرقاوى ، چندان انديشه پسند نيست كه خداوند دينى را به پيامبرى فرو فرستد اما او را به رساندن آن دين به ديگران ، فرمان ندهد . چرا كه دينى كه خداوند به پيامبرى مىفرستد ، از گونهء امانت و علم است و پيداست كه گزاردن امانت بايسته است و پنهان داشتن علم ناشايسته . « 3 » گذشته از اينكه خداوند چيزى را به پيامبرى وحى نمىكند و فرو نمىفرستد تا در سينهء او پنهان بماند و با مرگ او بميرد . افزون بر اينها ، در حديثى به روايت بخارى ، مسلم ، ترمذى و نسايى آمده است كه پيامبر ( ص ) فرمود : « امت‌هاى پيشين را به من نمودند ، پيامبرى را ديدم كه با او گروهى بود و پيامبرانى را ديدم كه با آنها يكى دو تن بودند و پيامبرانى ديدم كه هيچ كس با آنها نبود » ، از اين گزارش برمىآيد كه همهء پيامبران فرمان داشته‌اند تا دين خود را به ديگران برسانند [ و اين كار را نيز كرده‌اند 
  ] ، اما سخن كسانى از آنان بيشتر پذيرفته شده و پيروان بيشترى يافته‌اند و برخى كمتر و برخى نيز هيچ . « 4 »\r\nبرخى ديگر در تفاوت رسول و نبى گفته‌اند : رسول كسى است كه هم دينى به او وحى شده باشد و هم كتابى به دو فرستاده شده باشد ، مانند ابراهيم ، موسى ، داوود ، عيسى و محمد - كه درود خدا بر همه آنان باد - و نبى آن است كه دين به او فرستاده شده باشد اما كتاب نه ، مانند اسماعيل ، شعيب ، يونس ، لوط و زكريا و . . . - كه درود خدا بر همهء ايشان باد . اين سخن نيز ، درست و پذيرفتنى نمىنمايد ، چرا كه خداوند گروهى از پيامبرانى را كه كتابى بر آنان فرو فرستاده نشده ، رسول خوانده است ، « 5 » براى نمونه در آيه‌اى كه پيش از اين نيز آورديم ،\r\n\r\n\r\n","description":"","footnote":"\r\n( 1 ) . تفسير قرطبى ، 4472 ؛ طحاوى ، شرح العقيدة الطحاوية ، بيروت 1971 م ، 167 ؛ ديار بكرى ، تاريخ الخميس ، 7 ؛ محمود شرقاوى ، همان ، 9 .\r\n( 2 ) . ابن تيميه ، كتاب النبوات ، 173 .\r\n( 3 ) . محمود شرقاوى ، همان ، 9 - 10 .\r\n( 4 ) . عمر سليمان اشتر ، همان ، 14 - 15 .\r\n( 5 ) . محمود شرقاوى ، همان ، 10 .\r\n","page_name":" 8 ","page_number":18},
  {"content":"\r\n\r\nاسماعيل ( ع ) را رسول و نبى شمرده است :  « وَ اذْكُرْ فِي الْكِتابِ إِسْماعِيلَ إِنَّهُ كانَ صادِقَ الْوَعْدِ وَ كانَ رَسُولًا نَبِيًّا »  . « 1 »\r\nو در اين آيه لوط را :  « وَ إِنَّ لُوطاً لَمِنَ الْمُرْسَلِينَ »  . « 2 » نيز در اين آيه يونس را :  « وَ إِنَّ يُونُسَ لَمِنَ الْمُرْسَلِينَ »  « 3 » ، [ با آن كه اسماعيل و لوط و يونس كتاب نداشته‌اند . 
  ]\r\nگروه سومى گفته‌اند : از ميان انبيا ، رسول كسى است كه خداوند او را با دينى تازه برمىانگيزد تا مردم را بدان فراخواند ؛ و نبى ، رسول نيست . [ و خود دينى تازه نمىآورد 
  ] بلكه مردم را به همان دين پيامبر پيشين فرامىخواند ، مانند آن دسته از پيامبران بنى اسرائيل كه در ميانهء روزگار موسى و عيسى - عليهما السلام - مردم را به دين موسى فرا مىخواندند و از اينروست كه گفته‌اند : هر رسولى نبى نيز هست ، اما هر نبى رسول نيست . « 4 »\r\nالبته اين تيميه بر اين است كه اين تازه آوردن ، بايستهء رسول نيست . [ و رسولانى بوده‌اند كه مردم را به دين پيامبران پيش از خود فرا مىخوانده‌اند 
  ] ، مانند يوسف كه گرچه رسول بود ، بر دين ابراهيم بود . نيز مانند داوود و سليمان كه اگرچه رسول بودند ، اما بر دين موسى و شريعت تورات بودند . « 5 » و خداوند از زبان مؤمن آل فرعون مىفرمايد :  « وَ لَقَدْ جاءَكُمْ يُوسُفُ مِنْ قَبْلُ بِالْبَيِّناتِ فَما زِلْتُمْ فِي شَكٍّ مِمَّا جاءَكُمْ بِهِ حَتَّى إِذا هَلَكَ قُلْتُمْ لَنْ يَبْعَثَ اللَّهُ مِنْ بَعْدِهِ رَسُولًا  - از پيش يوسف براى شما معجزه‌ها و نشانه‌هايى آورده بود و شما همچنان در آنچه او برايتان آورده بود ، بدگمان بوديد تا آنگاه كه درگذشت ، گفتيد : پس از او خداوند رسولى نخواهد فرستاد » . « 6 »\r\nگروه چهارمى نيز بر اينند چون واژه‌هاى نبى و رسول دو واژهء جداگانه‌اند ، خود آنان نيز جدا و دوگانه خواهند بود . چرا كه دوگانگى نام‌ها نشان از دوگانگى دارندگان آن نام‌ها نيز هست . اينان گفته‌اند ، رسول پايگاهى والاتر از نبى دارد ، چرا كه خداوند ، فرشتگان را رسول خوانده است ، اما نبى نخوانده است . اينان خود دربارهء دوگانگى نبى و رسول سه ديدگاه دارند :\r\n1 - رسول پيامبرى است كه فرشته به دو وحى مىآورد و نبى پيامبرى است كه در خواب به دو\r\n\r\n\r\n","description":"","footnote":"\r\n( 1 ) . سورهء مريم ، آيهء 54 .\r\n( 2 ) . سورهء صافات ، آيهء 133 .\r\n( 3 ) . سورهء صافات ، آيهء 139 .\r\n( 4 ) . تفسير بيضاوى ، 2 / 95 - 96 ؛ تفسير قرطبى ، 4472 ؛ طحاوى ، همان ، 167 ؛ عبد الحليم محمود ، فى رحاب الانبياء و الرسل ، قاهره ، 1977 م ، 42 ؛ تفسير المنار ، 9 / 194 - 195 .\r\n( 5 ) . ابن تيميه ، همان ، 173 .\r\n( 6 ) . سورهء غافر ، آيهء 34 .\r\n","page_name":" 9 ","page_number":19},
  {"content":"\r\n\r\nوحى مىشود ؛ 2 - رسول پيامبرى است كه به سوى مردم فرستاده مىشود و نبى پيامبرى است كه [ هر چند گيرندهء سخن خداست ، اما 
  ] به سوى مردم فرستاده نمىشود ؛ 3 - رسول پيامبرى است كه خود دينى تازه مىآورد و نبى پيامبرى است كه دين پيامبر پيشين را پاس مىدارد . « 1 »\r\nاز اينجاست كه طحاوى رسول را اخصّ از نبى شمرده است و رسالت را از ديدگاه مفهومى ، اعم و گسترده از نبوت دانسته و گفته است : نبوت بخشى از مفهوم رسالت است ، زيرا رسالت ، نبوت و غير نبوت را در مفهوم خود دارد ، اما رسول اين گونه نيست كه نبى و غير نبى را فرا گيرد ، بلكه بر خلاف آن ، اين نبى است كه رسول را فرا مىگيرد ، بنابراين خود رسالت اعم از نبوت است ، اما مصداق آن يعنى رسول اخص از نبى است . « 2 »\r\nدربارهء آمار و شمار پيامبران نيز گفتنى است كه شمار درست آنان را خدا مىداند ، جز اينكه مىدانيم نام بيست و پنج تن از اين برگزيدگان در قرآن آمده است . « 3 » نيز از راه قرآن دانسته‌ايم كه خداوند هيچ امتى را بىپيامبر نگذاشته است و پيش از پيامبر اسلام ( ص ) براى هر يك از امت‌ها پيامبر و راهنمايى فرستاده است و سرانجام پيامبر اسلام ( ص ) را براى همهء امت‌ها برانگيخته است - و او تنها پيامبرى است كه براى همگان فرستاده شده است - و دادگرى او روا نديده است كه امتى را بىفرستادن پيامبر و تمام كردن حجت كيفر كند ، « 4 » چنان كه خود فرمود : « و ما پيش از آن كه پيامبرى بفرستيم كيفركنندهء [ هيچ امتى 
  ] نيستيم » « 5 » ؛ و هيچ امتّى نيست جز اينكه در ميان آنان هشداردهنده‌ى بوده است » « 6 » و از همين جاست كه فرستادگان خدا شمار فراوان داشته‌اند ، چنان كه خود نيز فرموده است : « و چه بسيار پيامبرانى كه در ميان پيشينيان فرستاديم » « 7 » ؛ « داستان برخى از پيامبران را بر تو خوانديم و داستان برخى\r\n\r\n\r\n","description":"","footnote":"\r\n( 1 ) . ماوردى ، ابو الحسن ، همان ، 38 .\r\n( 2 ) . العقيدة ، 167 .\r\n( 3 ) . اين 25 پيامبر اينهايند : آدم ، ادريس ، نوح ، هود ، صالح ، ابراهيم ، لوط ، اسماعيل ، اسحاق ، يعقوب ، يوسف ، ايوب ، شعيب ، موسى ، هارون ، يونس ، داوود ، سليمان ، الياس ، اليسع ، زكريا ، يحيى ، عيسى ، ذو الكفل ، - البته به گفته بسيارى از مفسران - و در نهايت سرور آنان محمد ( ص ) . در حديثى از ابوذر ، چهار تن از اينان عرب بوده‌اند : هود ، صالح ، شعيب ، محمد ( ص ) بنگريد به تفسير ابن كثير ، 2 / 422 ؛ تفسير بيضاوى ، 2 / 312 ) .\r\n( 4 ) . عمر سليمان اشقر ، همان ، 17 .\r\n( 5 ) .  « وَ ما كُنَّا مُعَذِّبِينَ حَتَّى نَبْعَثَ رَسُولًا »  ( سورهء اسراء ، آيهء 15 ) .\r\n( 6 ) .  « وَ إِنْ مِنْ أُمَّةٍ إِلَّا خَلا فِيها نَذِيرٌ »  ( سورهء فاطر ، آيهء 24 ) .\r\n( 7 ) .  « وَ كَمْ أَرْسَلْنا مِنْ نَبِيٍّ فِي الْأَوَّلِينَ »  ( سورهء زخرف ، آيهء 6 ) .\r\n","page_name":" 10 ","page_number":20},
  {"content":"\r\n\r\nديگر را بر تو نخوانديم » . « 1 » پيامبرانى كه داستان آنان را بر تو خوانديم و پيامبرانى كه داستان آنان را بر تو نخوانديم » . « 2 »\r\nو از اينجاست كه در شمار پيامبران ديدگاه‌هاى گوناگونى گفته شده است : گروهى آنان را 124 هزار گفته‌اند و دسته‌اى 8 هزار ، چهار هزار از بنى اسرائيل و چهار هزار از ديگران - و برخى نيز چهار هزار گفته‌اند و پاره‌اى ديگر سه هزار ، كه از آنان 313 تن رسول بوده‌اند و ديگران نبى ، و نخستين رسول آدم ( ع ) بوده است و آخرين محمد ( ص ) . « 3 »\r\nو به هررو ، به گمان من - و هر گمانى گناه نيست - پىجويى در شمار پيامبران مستحب نمىنمايد ، چرا كه اين گونه موضوعات جز از راه وحى خداوند متعال دانسته نمىشود و او چنين چيزى در كتابش بيان نكرده است ، « 4 » تنها چيزى كه در اين‌باره در دست داريم ، حديثى است از ابوذر كه روزى به مسجد پيامبر ( ص ) مىرود و پيامبر ( ص ) را تنها مىيابد و پرسش‌هاى گوناگونى دربارهء نماز ، هجرت ، روزه ، صدقه و . . . از او مىپرسد ، سپس از شمار و آمار پيامبران مىپرسد و پاسخ مىشنود : 124 هزار ، مىپرسد از اين ميان ، رسولان چند تن بوده‌اند ، و پاسخ مىشنود : 313 تن ، گروهى بسيار و پاك نهاد ، و چون از نخستين رسول مىپرسد ، پاسخ مىشنود : آدم ، و دوباره مىپرسد كه آيا آدم رسول بوده است و پاسخ مىشنود :\r\nآرى ، خدا او را به دست خود آفريده و روح در او دميده و به همسرى متعادلش ساخته است . « 5 »\r\n\r\n3 . پيامبرى زنان\r\nچنين زبانزد است كه پيامبرى در اسلام ويژهء مردان است ، در قرآن نيز مىخوانيم : « و ما پيش از تو جز مردانى نفرستاديم كه به آنان وحى مىكرديم » « 6 » آيه‌اى كه گروهى از عالمان از آن\r\n\r\n\r\n","description":"","footnote":"\r\n( 1 ) .  « مِنْهُمْ مَنْ قَصَصْنا عَلَيْكَ وَ مِنْهُمْ مَنْ لَمْ نَقْصُصْ عَلَيْكَ »  ( سورهء غافر ، آيهء 78 )\r\n( 2 ) .  « وَ رُسُلًا قَدْ قَصَصْناهُمْ عَلَيْكَ مِنْ قَبْلُ وَ رُسُلًا لَمْ نَقْصُصْهُمْ عَلَيْكَ »  ( سورهء نساء ، آيهء 164 ) .\r\n( 3 ) . تفسير ابن كثير ، 2 / 422 - 428 ؛ تفسير قرطبى ، 2014 - 2015 ؛ تفسير المنار ، 7 / 500 - 507 ؛ تفسير روح المعانى ، 24 / 88 - 89 ؛ مجمع الزوائد ، 8 / 210 ؛ ابن قتيبه ، المعارف ، 26 ؛ ابو الحسن ماوردى ، همان ، 52 .\r\n( 4 ) . محمود شرقاوى ، همان ، 24 .\r\n( 5 ) . تفسير ابن كثير ، 2 / 422 - 426 ؛ تفسير روح المعانى ، 24 / 88 ؛ تفسير نسفى ، 1 / 263 - 264 ؛ مسند احمد ، 5 / 265 - 266 ؛ مجمع الزوائد ، 8 / 210 ؛ مشكاة المصابيح ، 3 / 122 .\r\n( 6 ) .  « وَ ما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ » *  ( سورهء يوسف ، آيهء 109 ؛ سورهء نحل ، آيهء 43 ) ، نيز بنگريد به : تفسير طبرى ، 14 / 108 - 109 ؛ تفسير روح المعانى ، 14 / 147 - 148 ؛ تفسير طبرسى ، 14 / 75 - 78 .\r\n","page_name":" 11 ","page_number":21},
  {"content":"\r\n\r\nچنين دريافته‌اند كه پيامبرى ويژهء مردان است و از زنان هيچ پيامبرى نبوده است . « 1 » و راز آن را نيز اين دانسته‌اند كه پيامبرى بارى سخت سنگين و كارى بس دشوار است كه سرشت نازك زنان و طبيعت كم‌توان آنان ، آن را برنمىتابد ، زيرا پيامبرى كردن نيازمند تلاش و مبارزه و شكيبايى است ، و از اين‌رو ، همهء پيامبران در رويارويى با مردم خويش دچار رنجى دشوار و آزارنده بودند و در راه تبليغ دعوت خداوند متعال به آزمونى سخت گرفتار آمدند . « 2 » در اشاره به همين نكته‌هاست كه خداوند به پيامبر بزرگوارش فرمود : « پس پايدارى كن ! چنان كه پيامبران اولوالعزم نستوهانه پايدارى كردند » « 3 » دربارهء آيهء  « وَ ما أَرْسَلْنا مِنْ قَبْلِكَ إِلَّا رِجالًا *  - و ما پيش از تو جز مردانى نفرستاديم » ( سورهء نحل ، آيهء 43 ) ابن حزم مىگويد : از اين آيه تنها برمىآيد كه از زنان رسولى فرستاده نشده و رسولان همه مرد بوده‌اند ، اما از آن برنمىآيد كه نبوت نيز ويژهء مردان است و هيچ زنى نبى نبوده است ، چرا كه نبوت به اين معنى است كه خداوند به بنده‌اى وحى فرستاد و او را از چيزى كه ديگران نمىدانند ، آگاه سازد و هر كه چنين باشد نبى است ، خواه مرد باشد و خواه زن . و در قرآن كريم آمده است كه خداوند به زنانى چون مادر اسحاق ، مادر موسى و مادر عيسى وحى كرده است و فرشتگانى به سوى آنان فرستاده است . « 4 » درباره مادر اسحاق در قرآن مىخوانيم : « و فرشتگان ما براى ابراهيم مژده آوردند : گفتند : درود ؛ گفت : درود ؛ و چيزى نگذشت كه ابراهيم [ براى آنان 
  ] گوساله‌اى بريان آورد [ تا بخورند 
  ] و چون ديد دست به سوى آن نمىبرند ، نپسنديدشان و در دل از آنان بيمى يافت ، گفتند : بيم مدار ، ما به سوى قوم لوط فرستاده شده‌ايم . و همسر او كه ايستاده بود خنديد . پس او را به اسحاق و از پس اسحاق به يعقوب مژده داديم . گفت : اى واى ، آيا منى كه خود پير و فرسوده‌ام و اين شوهرم نيز پيرى فرتوت است ، بچه مىآورم ، به راستى كه اين چيز شگفتى است . گفتند : آيا از كار خدا شگفتى\r\n\r\n\r\n","description":"","footnote":"\r\n( 1 ) . نبوّت و پيامبرى در ميان بين اسرائيل ويژهء مردان نبوده است و در ميان آنان زنان نبى نيز بوده‌اند ، مانند :\r\nمريم خواهر موسى و هارون ( سفر خروج ، 15 : 20 ) ؛ دبوره ( سفر داوران ، 4 : 4 ) ؛ حنّا مادر صموئيل ( سفر اول صموئيل ، 2 : ( 1 ) ؛ خلده همسر شلوم بن تقوه ( كتاب دوم ، پادشاهان ، 22 : 14 ) ؛ حنّا دختر فنوئيل ( انجيل لوقا ، 2 : 36 ) و چهار دختر شوهر ناديدهء فيلپس و ( اعمال رسولان ، 21 : 9 ) . همسران پيامبران نيز گاه پيامبر خوانده شده‌اند ( سفر اشعياء ، 8 : 3 ) .\r\n( 2 ) . محمد على صابونى ، النبوة و الانبياء ، 10 ؛ صفوة التفاسير ، 3 / 129 .\r\n( 3 ) .  « فَاصْبِرْ كَما صَبَرَ أُولُوا الْعَزْمِ مِنَ الرُّسُلِ »  ( سورهء احقاف آيهء 35 ) .\r\n( 4 ) . ابن حزم ، الفصل فى الملل و الاهواء و النحل ، 5 / 87 .\r\n","page_name":" 12 ","page_number":22},
  {"content":"\r\n\r\nمىكنى ؟ اى خاندان [ رسالت 
  ] رحمت خدا و بركت‌هاى او بر شماست كه او ستوده و بزرگوار است » « 1 » ، مىبينيم كه فرشتگان از سوى خدا با مادر اسحاق سخن گفته‌اند و او را به اسحاق و يعقوب مژده داده‌اند ، و اين نشان مىدهد كه او « نبى » است ، و ممكن نيست كه فرشتگان جز با « نبى » اين گونه سخن گويند . « 2 »\r\nآشكارتر از اين ، فرستاده شدن جبرئيل نزد مريم مادر مسيح است . در اين آيه‌ها : « ما روح خويش را به سوى مريم فرستاديم و او در پيكرهء انسان آراسته‌اى به دو نمودار شد ، مريم گفت :\r\nمن از تو اگر پارسا باشى ، به خداى رحمان پناه مىبرم ، گفت : من تنها فرستادهء پروردگار تو هستم و [ آمده‌ام 
  ] تا به تو پسرى پاكيزه ببخشم . . . » آيه‌هايى كه آشكارا نبى بودن مريم را نشان مىدهند ؛ و اين كه خداوند در جايى ديگر او را « صديقه » خوانده است « و امّه صديقه » « 3 » ( - و مادر مسيح صديقه بود ، يعنى بسيار درست كردار ) ، با نبى بودن او ناسازگارى ندارد ، چرا كه خداوند يوسف را نيز كه بىگمان رسول و نبى است ، « صديق » خوانده است :  « يُوسُفُ أَيُّهَا الصِّدِّيقُ »  « 4 » در تفسير روح المعانى نيز آمده است كه « 5 » نبى بودن مريم سخنى زبانزد است و گروهى از بزرگان چون تقى الدين سبكى در حلبيّات و نيز ابن سيد آن را برگزيده و گفته‌اند كه آوردن نام او در سورهء انبياء ، همراه نام پيامبران ، قرينه‌اى محكم بر نبى بودن مريم است ، اما استدلال به آيهء  « وَ ما أَرْسَلْنا مِنْ قَبْلِكَ إِلَّا رِجالًا » *  درست نيست ، چرا كه در آن آيه سخن از ارسال است و نه برگزيدن نبى و مىدانيم كه رسول اخص از نبى است و نفى اخصّ ( رسول بودن زنان ) نفى اعم ( نبى بودن زنان ) را از پى ندارد . دربارهء مادر موسى نيز داستان همين‌گونه است ، يعنى او نيز نبى است . چرا كه خداوند به او نيز وحى كرد « 6 » چنان كه فرمود : « و ما به مادر موسى وحى كرديم كه او را شير ده و چون بر او ترسيدى او را به آب افكن و نترس و اندوه مخور كه ما او را\r\n\r\n\r\n","description":"","footnote":"\r\n( 1 ) .      « وَ لَقَدْ جاءَتْ رُسُلُنا إِبْراهِيمَ بِالْبُشْرى قالُوا سَلاماً قالَ سَلامٌ فَما لَبِثَ أَنْ جاءَ بِعِجْلٍ حَنِيذٍ * فَلَمَّا رَأى أَيْدِيَهُمْ لا تَصِلُ إِلَيْهِ نَكِرَهُمْ وَ أَوْجَسَ مِنْهُمْ خِيفَةً قالُوا لا تَخَفْ إِنَّا أُرْسِلْنا إِلى قَوْمِ لُوطٍ * وَ امْرَأَتُهُ قائِمَةٌ فَضَحِكَتْ فَبَشَّرْناها بِإِسْحاقَ وَ مِنْ وَراءِ إِسْحاقَ يَعْقُوبَ * قالَتْ يا وَيْلَتى أَ أَلِدُ وَ أَنَا عَجُوزٌ وَ هذا بَعْلِي شَيْخاً إِنَّ هذا لَشَيْءٌ عَجِيبٌ * قالُوا أَ تَعْجَبِينَ مِنْ أَمْرِ اللَّهِ رَحْمَتُ اللَّهِ وَ بَرَكاتُهُ عَلَيْكُمْ أَهْلَ الْبَيْتِ إِنَّهُ حَمِيدٌ مَجِيدٌ »      ( سورهء هود ، آيات 69 - 73 ) ، نيز بنگريد به : تفسير ابن كثير ، 4 / 264 - 266 ؛ تفسير طبرى ، 15 / 381 - 400 ؛ تفسير قرطبى ، 329 - 3299 ؛ تفسير المنار ، 12 / 105 - 108 .\r\n( 2 ) . ابن حزم ، همان ، 87 .\r\n( 3 ) . سورهء مائده ، آيهء 75 .\r\n( 4 ) . سورهء يوسف ، آيهء 46 .\r\n( 5 ) . آلوسى ، تفسير روح المعانى ، 3 / 154 .\r\n( 6 ) . ابن حزم ، همان ، 88 .\r\n","page_name":" 13 ","page_number":23},
  {"content":"\r\n\r\nبه تو باز مىگردانيم و از پيامبران قرار مىدهيم » . « 1 » البته كسانى اين شيوه استدلال را درست نمىدانند و مىگويند ، آن وحى كه به مادر موسى شده ، نه از راه آمدن فرشته ، كه از راه الهام بوده است و از اين روى نمىتوان را نبى شمرد ، چرا كه اين گونه وحى به زنبور عسل نيز شده است ، در اين آيه : « و پروردگار تو به زنبور عسل وحى كرد كه از كوه‌ها و درخت‌ها و آنچه براى تو مىسازند ، خانه برگير » « 2 » كه زنبور عسل را نمىتوان از اين روى كه به او وحى ( - الهام ) شده ، نبى خواند . « 3 »\r\nو اما فخر رازى در اثر خويش التفسير الكبير مىگويد : مريم نبى نبوده است ، از اين روى كه خداوند فرموده است : « و ما پيش از تو جز مردانى نفرستاديم كه به آنان وحى كرديم » و اگر چنين باشد ، آمدن جبرئيل نزد مريم يا نشان كرامت او بوده است . - از ديد كسانى كه كرامت را براى اوليا درست مىدانند - ؛ يا پيش درآمدى براى آمدن عيسى - و اين از ديدگاه ما و كعبى ( يكى از معتزليان ) مىتواند درست باشد - ؛ و يا معجزهء زكريا بوده است . كسانى نيز آمدن روح نزد مريم را چيزى همانند وحى به مادر موسى پنداشته‌اند ، يعنى گونه‌اى الهام و در دل افتادن . « 4 »\r\nقاضى عياض نيز از جمهور فقيهان آورده است كه مريم نبى نبوده است . نووى نيز در الاذكار از امام الحرمين نقل كرده است كه همهء فقيهان بر نبى نبودن مريم همراىاند و اين سخن را در كتاب شرح المهذب به جماعت فقها نسبت داده است . از حسن بصرى نيز آورده‌اند كه هيچ نبى در ميان زنان و حنيّان نبوده است . « 5 »\r\n\r\n4 . وظيفه‌هاى پيامبران\r\nدر قرآن كريم و سنّت پاك نبوى آشكار و بىپرده از وظيفه‌هاى پيامبران و اهداف آنان ، سخن به ميان آمده است ، به گونه‌اى كه خداوند متعال برجسته‌ترين و پاك‌ترين واجبات و وظيفه‌ها و گرامىترين هدف‌ها را به آنان سپرده است ، اينك برجسته‌ترين آنها :\r\n\r\n\r\n","description":"","footnote":"\r\n( 1 ) .  « وَ أَوْحَيْنا إِلى أُمِّ مُوسى أَنْ أَرْضِعِيهِ فَإِذا خِفْتِ عَلَيْهِ فَأَلْقِيهِ فِي الْيَمِّ وَ لا تَخافِي وَ لا تَحْزَنِي إِنَّا رَادُّوهُ إِلَيْكِ وَ جاعِلُوهُ مِنَ الْمُرْسَلِينَ »  ( سورهء قصص ، آيهء 7 ) .\r\n( 2 ) .  « وَ أَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً وَ مِنَ الشَّجَرِ وَ مِمَّا يَعْرِشُونَ »  ( سورهء نحل ، آيهء 68 ) .\r\n( 3 ) . محمد على صابونى ، همان ، 10 .\r\n( 4 ) . تفسير فخر رازى ، 3 / 54 .\r\n( 5 ) . فتح البارى ، 6 / 471 ، 473 ؛ عمر سليمان اشقر ، الرسل و الرسالات ، كويت ، 1985 م ، 86 - 89 .\r\n","page_name":" 14 ","page_number":24},
  {"content":"\r\n\r\nيكم : فراخوانى مردم به پرستش خداى يكتا و بازدارى آنان از پرستش ديگر خدايان و طاغوتان ؛ و اين بىگمان برجسته‌ترين وظيفه‌اى است كه آنان بر دوش داشته‌اند و گران و گرامىترن هدفى است كه در پى آن بوده‌اند . « 1 » از قرآن بشنويم : « ما در ميان هر امتى ، پيامبرى فرستاديم [ تا به مردم بگويند 
  ] خدا را بندگى و پرستش كنيد و از طاغوت پرهيز و دورى گزينيد » ؛ « 2 » « و پيش از تو هيچ پيامبرى نفرستاديم ، جز اين كه به او وحى كرديم خدايى جز من نيست ، پس مرا بندگى كنيد » ؛ « 3 » « نوح را به سوى قومش فرستاديم ، گفت : اى قوم ! خدا را پرستش كنيد كه جز او خدايى نداريد ، براى شما از كيفر آن روز بزرگ بيم دارم » « 4 » ؛ « و به سوى قوم عاد ، برادرشان هود را فرستاديم ، گفت : اى مردم ! خدا را بندگى كنيد كه شما را جز او خدايى نيست ، و شما جز مردمى دغل كار نيستيد » « 5 » ؛ « و به سوى قوم ثمود برادرشان صالح را فرستاديم ، گفت : اى مردم خدا بپرستيد كه جز او خدايى نداريد » : « 6 » « و ابراهيم [ را ياد كن 
  ] آنگاه كه به قوم خود گفت : خدا را بندگى كنيد و پاس و پرواى او را داشته باشيد ، اين اگر بدانيد براى شما بهتر است » . « 7 »\r\nدوم : روش ساختن راهى كه مردم پيش رو دارند و رهنمونى آنها به راه راست و درست ، چنان كه فرمود : « اى پيامبر ! ما تو را فرستاديم تا گواه و مژده‌رسان و هشدار دهنده‌اى باشى ، و نيز به فرمان او فراخوانندهء مردم به سوى خدا و چراغى روشنگر باشى » « 8 » و از اين روست كه\r\n\r\n\r\n","description":"","footnote":"\r\n( 1 ) . بنگريد به : محمد بيومى مهران ، النبوة و الانبياء عند نبى اسرائيل ، اسكندريه ، 1978 م ، 77 - 81 ؛ محمد على صابونى ، النبوة و الانبياء ، 23 - 25 ؛ عمر سليمان اشقر ، همان ، 43 - 54 .\r\n( 2 ) .  « وَ لَقَدْ بَعَثْنا فِي كُلِّ أُمَّةٍ رَسُولًا أَنِ اعْبُدُوا اللَّهَ وَ اجْتَنِبُوا الطَّاغُوتَ »  ( سورهء نحل ، آيهء 36 ) . نيز بنگريد به : تفسير طبرى ، 14 / 103 ؛ تفسير فخر رازى ، 20 / 26 ؛ تفسير ابى سعود ، 3 / 360 - 361 .\r\n( 3 ) .  « وَ ما أَرْسَلْنا مِنْ قَبْلِكَ مِنْ رَسُولٍ إِلَّا نُوحِي إِلَيْهِ أَنَّهُ لا إِلهَ إِلَّا أَنَا فَاعْبُدُونِ »  ( سورهء انبياء ، آيهء 25 ) . نيز بنگريد به :\r\nسورهء هود ، آيه‌هاى 25 ، 50 ، 61 ، 84 ؛ تفسير طبرى ، 15 / 293 - 294 ؛ تفسير روح المعانى ، 13 / 35 - 37 ، 77 - 80 ، 88 ، 114 - 115 ، 17 / 31 - 32 .\r\n( 4 ) .  « لَقَدْ أَرْسَلْنا نُوحاً إِلى قَوْمِهِ فَقالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ إِنِّي أَخافُ عَلَيْكُمْ عَذابَ يَوْمٍ عَظِيمٍ . »  ( سورهء اعراف ، آيهء 59 ) نيز بنگريد به : تفسير ابن كثير ، 3 / 427 - 428 ؛ تفسير قرطبى ، 2668 - 2670 .\r\n( 5 ) .  « وَ إِلى عادٍ أَخاهُمْ هُوداً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ إِنْ أَنْتُمْ إِلَّا مُفْتَرُونَ »  ( سورهء هود ، آيهء 50 ) .\r\n( 6 ) .  « وَ إِلى ثَمُودَ أَخاهُمْ صالِحاً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ »  ( سورهء اعراف ، آيهء 73 ) .\r\n( 7 ) .  « وَ إِبْراهِيمَ إِذْ قالَ لِقَوْمِهِ اعْبُدُوا اللَّهَ وَ اتَّقُوهُ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ »  ( سورهء عنكبوت ، آيهء 16 ) .\r\n( 8 ) .   يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً * وَ داعِياً إِلَى اللَّهِ بِإِذْنِهِ وَ سِراجاً مُنِيراً »   ( سورهء احزاب ، آيات 45 - 46 ) .\r\n","page_name":" 15 ","page_number":25},
  {"content":"\r\n\r\nهر پيامبرى مردمش را به راه راست مىخوانده و به پاكى و درستى رهنمونى مىكرده و با بيراهى و ناروايىهايى كه در زمان و سرزمين وى رخ مىداده ، چنان كه هود با سركشىها و خودسرىهاى قومش درافتاد ؛ صالح با تباه‌كارىها و فسادانگيزىها ، لوط با هم‌جنس‌گرايىها و كژراهىها ؛ و شعيب با كم‌فروشىها و كژترازويىهاى مردمش . « 1 »\r\nسوم : تمام كردن حجّت بر مردم تاكسى براى كژروىها و بيراهىهاى خود عذر و بهانه‌اى نداشته باشد . از نشانه‌هاى مهربانى و بنده‌نوازى خداوند ، يكى نيز همين است كه پيش از دچار شدن مردم به كيفر و عذاب ، پيامبران را فرستاده است تا آنان را از كيفر بيراهى و تباه‌كارى هشدار دهند و راهى براى بهانه‌آورى بيراهان و بدكاران بازنگذارند ، چنان كه خود فرمود : « و ما پيامبرى نفرستيم كسى را كيفر نمىكنيم » : « 2 » « پيامبرانى [ فرستاد 
  ] مژده دهند و هشداردهنده ، تا پس از آمدن آنان مردم را بر خدا حجت و بهانه‌اى نباشد » « 3 » ؛ « و اگر آنان را پيش از فرستادن آن [ نشانه‌ها 
  ] با كيفرى نابود مىكرديم ، مىگفتند : پروردگارا ، چرا پيامبرى به سوى ما نفرستادى تا ما پيش از آنكه خوار و خرد شويم ، از نشانه‌هاى تو پيروى كنيم » « 4 » . و از اينجاست كه خداوند در روز روستاخيز آنگاه كه همگان را گرد مىكند ، پيامبر هر گروهى را نيز مىآورد تا گواهى دهند كه پيام خدا را به آنان رسانده‌اند و راه بهانه‌آورى براى آنان نگذاشته‌اند ، از قرآن بشنويم : « پس چگونه خواهد بود [ كار و بار آنان 
  ] آنگاه كه از هر گروهى گواهى بياوريم و تو را گواه اينان آوريم . در آن روز كسانى كه كفر ورزيده‌اند و از پيامبر پيروى نكرده‌اند ، آرزو خواهند كرد كه زمين [ آنان را فرو برد و 
  ] بر آنان هموار گردد و هيچ سخنى را از خداوند نمىتوانند پنهان دارند » . « 5 »\r\nچهارم : آوردن پيام‌هاى خدا براى بندگان . پيامبران ، پيغام‌گزارانى هستند كه وحى و پيغام‌هاى خداوند را به بندگان او مىرسانند و به اين گونه مردم را از فرمان‌هاى خدايشان و\r\n\r\n\r\n","description":"","footnote":"\r\n( 1 ) . عمر سليمان اشقر ، همان 51 .\r\n( 2 ) .  « وَ ما كُنَّا مُعَذِّبِينَ حَتَّى نَبْعَثَ رَسُولًا »  ( سورهء اسراء ، آيهء 15 ) .\r\n( 3 ) .  « رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ »  ( سورهء نساء ، آيهء 165 ) .\r\n( 4 ) .  « وَ لَوْ أَنَّا أَهْلَكْناهُمْ بِعَذابٍ مِنْ قَبْلِهِ لَقالُوا رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ مِنْ قَبْلِ أَنْ نَذِلَّ وَ نَخْزى »  ( سورهء طه ، آيهء 134 ) .\r\n( 5 ) .   « فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً يَوْمَئِذٍ يَوَدُّ الَّذِينَ كَفَرُوا وَ عَصَوُا الرَّسُولَ لَوْ تُسَوَّى بِهِمُ الْأَرْضُ وَ لا يَكْتُمُونَ اللَّهَ حَدِيثاً »   ( سورهء نساء ، آيات 41 - 42 ) .\r\n","page_name":" 16 ","page_number":26},
  {"content":"\r\n\r\nبايست و نبايست‌هاى كارشان آگاه مىكنند ، چنان كه فرمود : « پيامبرانى كه پيام‌هاى خدا را مىرسانند و از او پروا مىكنند از هيچ كس جز او پروايى ندارند » « 1 » ؛ « اى پيامبر ! آنچه را از سوى خدا براى تو آمده ، به مردم برسان كه اگر نكنى ، رسالت خويش را انجام نداده‌اى » . « 2 »\r\nپنجم : مردم را به روز رستاخيز هشدار دادن ، و آن روز را - روزى كه نه سرمايه سود مىبخشد و نه فرزندان ، جز آن كه كسى دلى پاك و پيراسته نزد خدا آورد » « 3 » - با مژده دادن و بيم دادن پيش چشم و دل همگان نهادن ، مژدهء زندگىيى پر از ناز و نيكويى براى مؤمنان و بيم سرانجامى سراسر سختى و دردناكى براى كافران ، چنان كه فرمود : « و ما پيامبران را نمىفرستيم جز مژده آورانى و بيم دهندگانى » . « 4 »\r\nششم : سرمشق‌هايى نيكو پيش چشم مردمان نهادن . آرى پيامبران همه اسوه و الگوهايى نيكو هستند كه همگان بايد چگونه بودن و چگونه زيستن را از آنان بياموزند و شيوه‌هاى زيستى آن را سرمشق خويش سازند ، از قرآن بشنويم : « بىگمان پيامبر خدا براى شما سرمشقى نيكوست ، براى كسى به خدا و روز رستاخيز اميد و ايمان دارد و خدا را بسيار ياد مىكند » ؛ « 5 » « بىگمان در ابراهيم و همراهان او ، براى شما سرمشق‌هايى نيكوست ؛ « 6 » « بىگمان در آنان براى شما سرمشق‌ها و نمونه‌هايى نيكوست ، براى آنكه به خدا و روز بازپسين اميد و ايمان دارد و هر كه روى برتابد بداند كه خدا بىنياز و ستوده است » « 7 » ؛ « اينان ، همانانند كه خداوند ، رهنمونشان گشته ، پس از راه آنان پيروى كن » « 8 » ؛ « و آنان را پيشوايانى ساختيم كه به فرمان ما راه مىنمودند ، و به آنان نيكوكارى و نمازگزارى و زكات‌پردازى وحى كرديم و آنان پرستندگان ما بودند » . « 9 »\r\n\r\n\r\n","description":"","footnote":"\r\n( 1 ) .  « الَّذِينَ يُبَلِّغُونَ رِسالاتِ اللَّهِ وَ يَخْشَوْنَهُ وَ لا يَخْشَوْنَ أَحَداً إِلَّا اللَّهَ »  ( سورهء احزاب ، آيهء 39 ) .\r\n( 2 ) .  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ »  ( سورهء مائده ، آيهء 67 ) .\r\n( 3 ) .   « يَوْمَ لا يَنْفَعُ مالٌ وَ لا بَنُونَ * إِلَّا مَنْ أَتَى اللَّهَ بِقَلْبٍ سَلِيمٍ »   ( سورهء شعراء ، آيات 88 - 89 ) .\r\n( 4 ) .  « وَ ما نُرْسِلُ الْمُرْسَلِينَ إِلَّا مُبَشِّرِينَ وَ مُنْذِرِينَ »  ( سورهء كهف ، آيهء 56 ) .\r\n( 5 ) .  « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ وَ ذَكَرَ اللَّهَ كَثِيراً »  ( سورهء احزاب ، آيهء 21 ) .\r\n( 6 ) .  « قَدْ كانَتْ لَكُمْ أُسْوَةٌ حَسَنَةٌ فِي إِبْراهِيمَ وَ الَّذِينَ مَعَهُ »  ( سورهء ممتحنه ، آيهء 4 ) .\r\n( 7 ) .  « لَقَدْ كانَ لَكُمْ فِيهِمْ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ وَ مَنْ يَتَوَلَّ فَإِنَّ اللَّهَ هُوَ الْغَنِيُّ الْحَمِيدُ »  ( سورهء ممتحنه ، آيهء 6 ) .\r\n( 8 ) .  « أُولئِكَ الَّذِينَ هَدَى اللَّهُ فَبِهُداهُمُ اقْتَدِهْ »  ( سورهء انعام ، آيهء 90 ) .\r\n( 9 ) .  « وَ جَعَلْناهُمْ أَئِمَّةً يَهْدُونَ بِأَمْرِنا وَ أَوْحَيْنا إِلَيْهِمْ فِعْلَ الْخَيْراتِ وَ إِقامَ الصَّلاةِ وَ إِيتاءَ الزَّكاةِ وَ كانُوا لَنا عابِدِينَ » \r\n","page_name":" 17 ","page_number":27},
  {"content":"\r\n\r\nو اين اسوه و نمونه بودن پيامبران از اين است كه خداوند آنان را از ميان برترين بندگانش برگزيده « 1 » و از هر گونه نابايستگى پيراسته داشته و به آنچه بايد ، آراسته ساخته است و آنگاه به سوى بندگانش گسيل كرده است تا آنان را به راستى راه نمايند و از ناروايى و بيراهى دور دارند . و از اينجاست كه يكى از باورهاى بنيادى ما مسلمانان همين است كه آنچه در آيين پيامبران پيشين بوده است ، براى ما نيز هست مگر اين كه از سوى پيامبر ما دگرگون ( - نسخ ) گشته باشد . « 2 »\r\nاز همين روست كه خداوند آنان را به عصمت نيز آراسته است تا از هر گونه رفتار و گفتارى كه با پايگاه پيامبرى آنان ناسازگار باشد و در چشم و دل خردمندان و خرده‌بينان ناسزا بنمايد ، پاك و پيراسته بمانند . « 3 » چرا كه اگر چنين نباشند نه زيبندهء آنند كه خداوند ايشان را برگزيند و به وحى و دانش و پيامبرى خويش ويژه سازد و نه شايستهء آن كه اسوه و الگوى ديگران گردند ، و سرزدن پاره‌اى رفتار ناشايست از آنان خود بسنده است تا ديگران را به آنها بدبين و از آنان گريزان سازد ، گذشته از آن كه انجام دادن ناروايىها از سوى ايشان ، زمينهء گسترش در ميان ديگران و از آنان گريزان سازد ، گذشته از آن كه انجام دادن ناروايىها از سوى ايشان ، زمينهء گسترش در ميان ديگران نيز مىگردد و چنين پيامبرانى نه هدايت كننده ، كه گمراه‌كننده خواهند بود ، و حكمت انگيزش ايشان از ميان خواهد رفت . آنچه دربارهء پاكى و عصمت پيامبر از گناه و ناروايى گفته شد ، دربارهء خطا و فراموشى نيز راست مىآيد كه اگر پيامبر از خطا و فراموشى ، در تبليغ دين و عمل به احكام ، پاك نباشد ، همان پيامدهاى ناپذيرفتنى ياد شده را به دنبال خواهد داشت . « 4 »\r\n\r\n\r\n","description":"","footnote":"\r\n- ( سورهء انبياء ، آيهء 73 ) .\r\n( 1 ) . دربارهء اين برگزيدگى در حديثى به روايت مسلم و ترمذى آمده است كه خداوند از ميان فرزندان اسماعيل كنانه را برگزيد و از ميان كنانه‌اىها قريش را برگزيد و از ميان قريشىها ، بنى هاشم را و از ميان بنى هاشم ، مرا . پس من گزيدهء گزيدهء گزيده‌ام ( دربارهء حديث‌هايى از اين دست ، بنگريد به : صحيح مسلم ؛ قسطلانى ، المواهب ، 1 / 13 ؛ ابن كثير ، السيرة النبويه ، 1 / 191 ؛ عبد الحليم محمود ، دلائل النبوة و معجزات الرسول ، 68 ؛ احمد حسن باقورى ، مع القرآن ، 21 .\r\n( 2 ) . محمود ابوريّه ، دين اللّه واحد على السنة جميع الرسل ، قاهره ، 1970 م ، 58 .\r\n( 3 ) . كمال احمد عون ، اليهود من كتبهم المقدسة ، قاهره ، 1970 م ، 106 .\r\n( 4 ) . محمد عبث ، رسالة التوحيد ، قاهره ، 1969 م ، 77 .\r\n","page_name":" 18 ","page_number":28},
  {"content":"\r\n\r\nهفتم : سياست‌گذارى براى امت مسلمان ، پيداست كه چون كسانى به پيامبرى بگروند ، خود گروه و امّتى جداگانه پديد مىآورند و در پى آن به كسى نيازمندند كه اوضاع سياسى / اجتماعىشان را سر و سامان دهد و راهبرىشان كند و عاقبت‌انديش امورشان باشد ؛ و پيامبران در زمان حيات خويش به اين كار مهم پرداخته و در ميان مردم بر پايهء حكم پرودگار داورى مىكنند . از قرآن بشنويم : « در ميان آنان به آنچه خدا فرمان داده ، داورى كن » « 1 » ؛ « اى داوودا ما تو را در زمين جانشين ساختيم ، پس ميان مردم به حق داورى كن . » « 2 » و به گزارش بخارى و مسلم و احمد بن حنبل و ابن ماجه در حديثى از پيامبر ( ص ) نيز آمده است كه « بنى اسرائيل را پيامبرانشان سرپرستى مىكردند و چون يكى از آنها درمىگذشت ، ديگرى به جاى او مىآمد . »\r\nو از همين روى كه [ پيامبران سرپرستان قوم خويش‌اند 
  ] ، خداوند پيروى از آنان را بر مردم بايسته ساخته است [ و پيروى از خود شمرده است 
  ] ، چنان كه فرمود : « هر كه از پيامبر پيروى كند ، از خدا پيروى كرده است » . « 3 »\r\n\r\n5 . هدف يگانه در دعوت پيامبران\r\nدر اين گمانى نيست كه دين خداوند در ميان انسان‌هاى پيشين و پسين ، يك دين بوده است و جدايى و دوگانگى دين‌هاى آنان تنها در پاره‌اى از آداب و آيين‌هاى بيرونى بوده و جان و روح دين همهء آنان يك چيز بيش نبوده است ؛ چيزى كه همه پيامبران آن را از مردم مىخواسته‌اند و همگان را بدان فرا مىخوانده‌اند ، يعنى ايمان به خداى يگانه و ويژه ساختن پرستش و بندگى براى او و كوشش و همكارى همگان در راه نيكى و درستى و پرهيزكارى و دورى همگان از گناه و ستم و سياهى و تباهى . اين است همان دين يگانهء خداوند كه پيامبران در درازاى روزگاران براى هر ملتى و امتى آورده‌اند « 4 » و بىگمان اين دين يگانه دين اسلام است . « 5 » چنان كه خداوند خود فرموده است : « همانا دين ، نزد خداوند ، اسلام\r\n\r\n\r\n","description":"","footnote":"\r\n( 1 ) .  « فَاحْكُمْ بَيْنَهُمْ بِما أَنْزَلَ اللَّهُ »  ( سورهء ص ، آيهء 36 ) .\r\n( 2 ) .  « يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ »  ( سورهء ص ، آيهء 26 ) .\r\n( 3 ) .  « مَنْ يُطِعِ الرَّسُولَ فَقَدْ أَطاعَ اللَّهَ »  ( سورهء نساء ، آيهء 8 ) .\r\n( 4 ) . محمود ابوريّه ، همان ، 35 .\r\n( 5 ) . اسلام يگانه دين خدا در ميان پيشينيان و پسينيان است و آن چيزى نيست جز فروتنى و فرمانبرى از\r\n","page_name":" 19 ","page_number":29},
  {"content":"\r\n\r\nاست » « 1 » ؛ « و هر كس دينى جز اسلام برگزيند ، از او پذيرفته نمىشود و او در رستاخيز از زيان كاران است » « 2 » ، و اسلام در زبان قرآن نام دينى ويژه نيست ، نام دينى همگانى است كه همهء پيامبران خدا مردم را بدان فرا خوانده‌اند و همهء پيروان پيامبران بر آن دين شمرده شده‌اند . « 3 » و از اين روست كه در قرآن كريم ، اسلام شعار يگانه‌اى است كه از دورترين روزگاران تا روزگار پيامبر ما ( ص ) بر زبان تمامى پيامبران و پيروان آنان بوده است . « 4 » و در جاهاى بسيارى از قرآن در سوره‌هاى بقره ، آل عمران ، مائده ، اعراف ، يونس ، يوسف ، انبياء ، حج ، نمل ، قصص ، شورى و . . . « 5 » آمده است كه اسلام دين همهء پيامبران بوده است و از همهء اينها برمىآيد كه دين خدا از آغاز تا روزگار محمد ( ص ) و تا روز بازپسين ، دين اسلام است : « انّ الدين عند اللّه الاسلام » ( - دين خداپسند ، همان دين اسلام است ) . اين دين پيش از روزگار محمد ( ص ) و پيش از روزگار ابراهيم ( ع ) دين خدا بوده است و خداوند از آغاز همهء كسانى را كه به اين دين گرويده‌اند و آداب و آيين آن را - كه همانا تسليم بودن در برابر خداوند است و فروتنى در برابر او و فرمانبرى از او و توكل و تكيه بر او و واگذاشتن كارها به دو است - گردن نهاده‌اند ، مسلمان خوانده است . و اين نشان مىدهد كه مسلمان تنها كسى نيست كه دين محمد ( ص ) را در\r\n\r\n\r\n","description":"","footnote":"\r\n- خداوند ( تفسير طبرى ، 2 / 510 - 511 ) ؛ و به گفتهء ابن تيميه : اسلام دينى است كه آدمى تنها در برابر پروردگار و نه هيچ كس ديگر تسليم و فرمان‌پذير باشد ، او را پرستش كند و به هيچ روى به او شرك نورزد و تنها بر او تكيه و توكل كند و تنها بر او توكل كند و تنها به او اميدوار باشد و تنها از او بيم داشته باشد و او را از ژرفاى دل و جان دوست داشته باشد و هيچ كس ديگرى را به اندازهء او دوست نداشته باشد ، بلكه ديگران را نيز براى او دست يا دشمن داشته باشد ، براى او چيزهايى را بپسندد و براى او چيزهايى ديگر را دشمن بدارد . و هر كه از پرستش خدا سركشد مسلمان نيست چنان كه هر كه با خدا چيزى ديگر را بپرستد نيز مسلمان نيست ( اين تيميه ، كتاب النبوات ، ص 87 ، 88 ) .\r\n( 1 ) .  « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ وَ هُوَ فِي الْآخِرَةِ مِنَ الْخاسِرِينَ »  ( سورهء آل عمران ، آيهء 85 ) .\r\n( 2 ) .  « إِنَّ الدِّينَ عِنْدَ اللَّهِ الْإِسْلامُ »  ( سورهء آل عمران ، آيهء 19 ) .\r\n( 3 ) . محمد الرواسى ، الدعوة الاسلامية دعوة عالمية ، 51 .\r\n( 4 ) . محمود شرقاوى ، الانبياء فى القرآن الكريم ، 75 - 76 .\r\n( 5 ) . بنگريد به سوره‌هاى بقره ، 128 ، 132 ، 136 ؛ آل عمران ، 51 - 53 ، 64 - 67 ، 83 - 85 ؛ مائده ، 3 ، 44 ، 111 ؛ اعراف ، 126 ؛ يونس ، 72 ، 84 ، 90 ؛ يوسف ، 101 ؛ انبياء ، 108 ؛ حج ، 78 ؛ نمل ، 31 ، 38 ، 42 ؛ قصص ، 52 ؛ زمر ، 12 ؛ فصلت ، 33 شورى ، 13 ؛ نيز بنگريد به : محمد بيومى مهران ، همان ؛ 134 - 135 ؛ محمد عبد الله دراز ، الدين ، بحوث ممهدّة لدراسة الاديان ، قاهره ، 1969 م ، 183 ؛ محمود ابوريّه ، همان ، 60 - 67 ؛ منافع القطان ، الاسلام شريعة اللّه الخالدة الى البشر كافة ، رياض ، 1974 م ، 11 ؛ تفسير المنار ، 1 / 67 ، 477 .\r\n","page_name":" 20 ","page_number":30},
  {"content":"\r\n\r\nروزگار او يا در روزگاران پس از او پذيرفته شد ، بلكه هر كس در هر روزگارى به دين هر پيامبرى گرويده و به خداى يگانه باور آورده باشد و در برابر او فروتنى و فرمانبرى پيش گرفته ، و كار خود را به دو وانهاده باشد ، مسلمان است . و در زبان قرآن نيز مسلمان كسى است كه به رسول او گرويده باشد ، نيز هر كسى كه از آغاز تا امروز يگانگى او را باور كرده باشد . و از اينها برمىآيد كه محمد ( ص ) انگيخته شد تا دينى تازه براى مردم بياورد ، انگيخته شد تا دين يگانه و پيشين خدا را از زنگارهايى كه چهرهء راستين آن را پوشانده بود و از ناروايىها و كژىهايى كه در آن راه يافته بود و دگرگونىهايى كه در آن پيش آمده بود ، پاك و پيراسته سازد و مردمان آينده را به راه راست ، يعنى همان نخستين دينى فراخواند كه خداوند ، ديگر پيامبران را بدان گسيل داشته است ؛ و همان كه محمد ( ص ) به كمالش رساند و خداوند آن را در چهرهء يك دين هميشگى براى همهء مردم تا روز رستاخيز ، به دست او تمام و كامل كرد . « 1 »\r\nدر اين باره ، احمد بن حنبل ، بخارى و مسلم از طريق ابو هريره ، سخنى را از رسول خدا ( ص ) آورده‌اند : « مثل من در ميان پيامبران ، چون مثل مردى است كه خانه‌اى بسازد و استوار و آراسته و برافراشته و دل‌پذيرش سازد ، و تنها جاى يك خشت از آن را از تهى بازگذارد ، و آن‌گاه كه مردمان به ديدار آن خانه آيند و گرد آن بگردند و از استوارى و آراستگى آن به شگفت آيند ، چون جاى خالى آن خشت را بينند ، بگويند اى كاش جاى اين خشت نيز تهى نمىبود ، و من در ميان پيامبران به منزلهء آن خشت هستم . [ و اينك من آن جاى تهى را پر كرده‌ام و ديگر آن بناى افراشته و آراسته هيچ كم و كاستى ندارد 
  ] » « 2 » و از اينجاست كه قرآن كريم پيامبرى همهء پيامبران پيشين را مىپذيرد و مىپسندد و همه را مىستايد و بزرگ مىشمارد ، چرا كه همهء آنان در پى يك هدف بوده‌اند و هر چند شيوه و شريعت آنان با يكديگر دوگانگىهايى داشته است اما دين همهء آنان يكى بوده است . « 3 » چنان كه در حديثى صحيح به روايت ابو هريره از پيامبر ( ص ) آمده است كه : « ما گروه پيامبران ، يك دين داريم » « 4 » ، چيزى كه از قرآن نيز آشكارا برمىآيد ، از اين آيه‌ها : « و همانا كه اين امت\r\n\r\n\r\n","description":"","footnote":"\r\n( 1 ) . محمود بن شريف ، الاديان فى القرآن ، جده ، 1978 م ، 30 - 33 .\r\n( 2 ) . افزون بر ابو هريره ، اين حديث از طريق جابر بن عبد اللّه و ابو سعيد خدرى نيز به واسطهء احمد ، بخارى ، مسلم و ترمذى روايت شده است . براى روايت بخارى بنگريد به : صحيح بخارى ، قاهره ، 1378 م ، 4 / 226 .\r\n( 3 ) . مجموعه فتاوى ابن تيميه ، رياض ، 1381 م ، 1 / 357 .\r\n( 4 ) . اين حديث و حديث‌هايى از اين دست به شيوه‌هاى فراوان در كتاب‌هاى حديث آمده است . براى نمونه -\r\n","page_name":" 21 ","page_number":31},
  {"content":"\r\n\r\nشماست ، امتى يگانه و من پروردگار شما هستم ، پس از من پروا كنيد « 1 » » ؛ « از آيين‌هاى دين همان را براى شما نهاد كه به نوح سفارش كرده بود و آنچه به تو وحى كرديم و آنچه به ابراهيم و موسى و عيسى سفارش كرديم كه دين را برپا داريد و در آن پراكندگى پيش نياوريد ، آنچه مشركان را بدان مىخوانى ، بر آنان سنگين مىآيد ، خداوند است كه هر كه را بخواهد به سوى خود برمىگزيند و هر كه را به او روى كند ، راه مىنمايد » . « 2 » بدين ترتيب قرآن فرمان داد تا به همهء پيامبران و به همهء آنچه بدانان فرود آمده ، ايمان بياوريم و آنان را از يكديگر جدا نسازيم ، چنان كه ايمان آوردن به برخى از آنان و ايمان نياوردن به برخى ديگر را بيراهى و خروج از دين خدا شمرده است . « 3 » « آنان كه به خدا و پيامبرانش كفر مىورزند و مىخواهند ميان خدا و\r\n\r\n\r\n","description":"","footnote":"\r\n- در يك حديث مىخوانيم كه پيامبر ( ص ) فرمود : « من در دنيا و آخرت سزاوارترين مردم به عيسى هستم ، و پيامبران همه برادرانى هستند كه از يك پدر و چند مادر و دين همه يكى است » ، و در حديثى ديگر مىخوانيم : « ما گروه پيامبران همه برادران پدرى هستيم و يك دين داريم . . . و اين يك دين بىگمان توحيد و يگانه‌پرستى است كه همهء پيامبران و همهء كتاب‌هاى آسمانى ، مردم را بدان فراخوانده‌اند » . و اينكه فرمود : « ما برادرانى از يك پدر و چند مادريم » يعنى همه فرستادگان يك خداييم و راهيان يك راه ( يك پدر ) هر چند هر كدام هماهنگ با زمان و مكان و زمينه‌هاى ويژه‌اى كه داشته‌ايم ، با شيوه و شريعتى ويژه ، مردم را به همان دين يگانه و خداى يگانه خوانده‌ايم ( چند مادر ) . و چنان كه بزرگانى چون محمد عبده گويد : قرآن كريم تصريح كرده است كه بىهيچ گمانى ، دين خداوندى در تمامى زمان‌ها و بر زبان همهء پيامبران ، يكى است . و همچنين استاد [ عبد المجيد 
  ] شاذلى گويد : اما اديان گوناگون ، در شيوه‌ها و شرايع ، و در اوامر و نواهى با يكديگر امكان ناهمگونى دارند ؛ چنان كه مصداق موضوعى در يك شريعت مىتواند حرام و در ديگرى حلال باشد و برعكس . يا يك شريعت چيزى را سبك مىگرفته و شريعتى ديگر همان را سخت مىگرفته است و اين تفاوت‌ها برخاسته از زمينه‌هاى ويژهء زمانى و مكانى و . . . بوده است و هماهنگ با حكمت خداوند كه  « لِكُلٍّ جَعَلْنا مِنْكُمْ شِرْعَةً وَ مِنْهاجاً  - براى هر گروه از شما راه و روشى ويژه نهاديم » ( سورهء مائده ، آيهء 48 ) . نيز اين تفاوت‌ها تنها در لايه‌هاى بيرونى دين بوده است و مغز درونى همه يك چيز بيش نبوده است ، يكتاپرستى .\r\n( بنگريد به : محمد عبده ، همان ، 163 ؛ عبد اللّه شحاته ، تفسير سورة الاسراء ، 10 ؛ باقورى ، همان 139 ؛ عبد المجيد شاذلى ، حدّ الاسلام و حقيقة الايمان ، 100 ؛ محمد بيومى مهران ، همان 5 - 6 ؛ محمود ابوريّه ، همان ، 35 - 45 ؛ مختصر تفسير ابن كثير ، 1 / 459 ؛ البداية و النهاية ، 1 / 153 - 154 ) .\r\n( 1 ) .  « وَ إِنَّ هذِهِ أُمَّتُكُمْ أُمَّةً واحِدَةً وَ أَنَا رَبُّكُمْ فَاتَّقُونِ »  ( سورهء مؤمنون ، آيهء 52 ) نيز بنگريد به : تفسير قرطبى ، 4520 - 4521 .\r\n( 2 ) .  « شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى أَنْ أَقِيمُوا الدِّينَ وَ لا تَتَفَرَّقُوا فِيهِ كَبُرَ عَلَى الْمُشْرِكِينَ ما تَدْعُوهُمْ إِلَيْهِ اللَّهُ يَجْتَبِي إِلَيْهِ مَنْ يَشاءُ وَ يَهْدِي إِلَيْهِ مَنْ يُنِيبُ »  ( سورهء شورى ، آيهء 13 ) .\r\n( 3 ) . محمد ابو زهره ، العقيدة الاسلامية مما جاء به القرآن الكريم ، قاهره ، 1969 م ، 85 - 86 ؛ تفسير المنار ، 10 / 182 -\r\n","page_name":" 22 ","page_number":32},
  {"content":"\r\n\r\nپيامبرانش جدايى بيندازند و مىگويند به برخى ايمان داريم و به برخى ايمان نداريم ، و مىخواهند در ميان آنان راهى برگزينند . اينان به راستى كافرند و ما براى كافران كيفرى خردكننده آماده كرده‌ايم . و كسانى كه به خدا و پيامبرانش ايمان آوردند و ميان هيچ يك از آنان جدايى نينداختند ، اينان را خداوند به زودى پاداش خواهد داد و خدا آمرزگار و مهربان است » « 1 » ؛ « پيامبر به آنچه از سوى پروردگارش بر او فرود آمده ، ايمان دارد و مؤمنان نيز همه به خدا و فرشتگانش و كتابهايش و پيامبرانش ايمان دارند [ و مىگويند 
  ] ما ميان هيچ يك از پيامبران او جدايى نمىاندازيم و مىگويند : پروردگارا ، شنيديم و پيروى كرديم ، پروردگار آمرزش تو را مىخواهيم و بازگشت به سوى توست » « 2 » ؛ « اى كسانى كه [ به ظاهر 
  ] ايمان آورده‌ايد ! ايمان بياوريد به خدا ، و به پيامبرش ، و به كتابى كه بر پيامبرش فرود آمده است ، و به كتابى كه پيشتر فرود آمده است ، و هر كس به خدا و فرشتگانش و كتابهايش و پيامبرانش و روز بازپسين كفر ورزد ، به گمراهى دور و درازى درافتاده است » « 3 » « بگوييد ايمان آورديم به خدا و برآنچه بر ما فرود آمده است و بر آنچه بر ابراهيم و اسماعيل و اسحاق و يعقوب و اسباط فرود آمده ، و به آنچه به موسى و عيسى داده شده ، و به آنچه به پيامبران از سوى پروردگارشان داده شده است . ميان هيچ يك از آنان جدايى نمىاندازيم و ما فرمانبر و تسليم او هستيم » « 4 » .\r\nو جداى از همهء اينها قرآن به ما مىآموزد كه هر پيامبرى كه انگيخته مىشده و هر كتابى كه نازل مىشده ، راستى و درستى پيامبر و كتاب پيشين را به تأكيد گواهى مىكرده است ،\r\n\r\n\r\n","description":"","footnote":"\r\n- 183 ؛ خالد محمد خالد ، كما تحدث القرآن ، قاهره ، 1970 م ، 99 - 122 .\r\n( 1 ) .    « إِنَّ الَّذِينَ يَكْفُرُونَ بِاللَّهِ وَ رُسُلِهِ وَ يُرِيدُونَ أَنْ يُفَرِّقُوا بَيْنَ اللَّهِ وَ رُسُلِهِ وَ يَقُولُونَ نُؤْمِنُ بِبَعْضٍ وَ نَكْفُرُ بِبَعْضٍ وَ يُرِيدُونَ أَنْ يَتَّخِذُوا بَيْنَ ذلِكَ سَبِيلًا أُولئِكَ هُمُ الْكافِرُونَ حَقًّا وَ أَعْتَدْنا لِلْكافِرِينَ عَذاباً مُهِيناً * وَ الَّذِينَ آمَنُوا بِاللَّهِ وَ رُسُلِهِ وَ لَمْ يُفَرِّقُوا بَيْنَ أَحَدٍ مِنْهُمْ أُولئِكَ سَوْفَ يُؤْتِيهِمْ أُجُورَهُمْ وَ كانَ اللَّهُ غَفُوراً رَحِيماً »    ( سورهء نسا ، آيات 150 - 152 ) .\r\n( 2 ) .  « آمَنَ الرَّسُولُ بِما أُنْزِلَ إِلَيْهِ مِنْ رَبِّهِ وَ الْمُؤْمِنُونَ كُلٌّ آمَنَ بِاللَّهِ وَ مَلائِكَتِهِ وَ كُتُبِهِ وَ رُسُلِهِ لا نُفَرِّقُ بَيْنَ أَحَدٍ مِنْ رُسُلِهِ وَ قالُوا سَمِعْنا وَ أَطَعْنا غُفْرانَكَ رَبَّنا وَ إِلَيْكَ الْمَصِيرُ »  ( سورهء بقره ، آيهء 285 ) .\r\n( 3 ) .  « يا أَيُّهَا الَّذِينَ آمَنُوا آمِنُوا بِاللَّهِ وَ رَسُولِهِ وَ الْكِتابِ الَّذِي نَزَّلَ عَلى رَسُولِهِ وَ الْكِتابِ الَّذِي أَنْزَلَ مِنْ قَبْلُ وَ مَنْ يَكْفُرْ بِاللَّهِ وَ مَلائِكَتِهِ وَ كُتُبِهِ وَ رُسُلِهِ وَ الْيَوْمِ الْآخِرِ فَقَدْ ضَلَّ ضَلالًا بَعِيداً »  ( سورهء نساء ، آيهء 136 ) .\r\n( 4 ) .  « قُولُوا آمَنَّا بِاللَّهِ وَ ما أُنْزِلَ إِلَيْنا وَ ما أُنْزِلَ إِلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ وَ ما أُوتِيَ مُوسى وَ عِيسى وَ ما أُوتِيَ النَّبِيُّونَ مِنْ رَبِّهِمْ لا نُفَرِّقُ بَيْنَ أَحَدٍ مِنْهُمْ وَ نَحْنُ لَهُ مُسْلِمُونَ »  ( سورهء بقره ، آيهء 136 ) .\r\n","page_name":" 23 ","page_number":33},
  {"content":"\r\n\r\nچنان كه انجيل راستى تورات را گواهى مىكند . « 1 » و قرآن براستى انجيل و تورات و همهء كتاب‌هاى پيشين پا مىفشارد ، « 2 » از قرآن بشنويم : « و از پس ايشان عيسى پسر مريم را فرستاديم كه [ راست بودن 
  ] تورات را كه پيش از او آمده بود ، گواهى كننده بود ، و به او انجيل داديم [ انجيلى كه در آن رهنمونى و روشنايى است و گواهىكنندهء توراتى است كه پيش از آن بوده است و راهنما و پندآموز پارسايان است و بايد كه انجيليان بر آنچه خدا در آن فرستاده ، حكم كنند و كسانى كه بر آنچه خدا فرستاده ، حكم نكنند ، تباه كارند ، و كتاب را [ قرآن را 
  ] به حق و راستى بر تو فرستاديم كه گواهىكنندهء كتاب‌هاى پيشين است و برتر از آنها ، پس در ميان آنان بدانچه خدا فرو فرستاده حكم كن ؛ و به جاى آنچه از حق و راستى بر تو نزول كرده ، از هوا و هوس‌هاى آنان پيروى مكن ، براى هر يك از شما راه و روشى ويژه نهاده‌ايم و اگر خدا مىخواست شما را امتى يگانه مىساخت ، ولى [ چنين نكرد 
  ] تا شما را در آنچه براى شما آورده است ، بيازمايد ، پس در انجام دادن نيكويىها ، بر يكديگر پيشى گيريد كه بازگشت همهء شما به سوى خداست و [ آنگاه 
  ] شما را از آنچه دربارهء آن ناهمراى بوديد ، آگاه خواهد كرد » . « 3 »\r\nو اين نيز سخن مسيح آن‌گونه كه در انجيل « متى » از عهد جديد آمده است : « گمان مبريد كه آمده‌ام تا تورات يا [ صحف 
  ] انبياء را باطل سازم ، نيامده‌ام تا باطل نمايم ، بلكه تا تمام كنم ، زيرا هر آينه به شما مىگويم تا آسمان و زمين زايل نشود ، همزه‌اى يا نقطه‌اى از تورات زايل نخواهد شد تا همه واقع شود » . « 4 »\r\nپيداست كه گواه بودن و راست شمردن هر كتاب پسين ، كتاب پيشين را ، به اين معنى نيست\r\n\r\n\r\n","description":"","footnote":"\r\n( 1 ) . پيداست كه در اينجا منظور از تورات و انجيل آنى است كه خداوند بر موسى و عيسى فرو فرستاده بود و نه آنچه را اينكه به اين نام‌ها در دسترس داريم . به ديگر سخن ، مقصود تورات موسى و انجيل عيسى است و نه تورات يهوديان و انجيل مسيحيان .\r\n( 2 ) . محمد عبد الله دراز ، همان ، 185 ؛ محمد ابو زهره ، همان ، 85 - 86 .\r\n( 3 ) .    وَ قَفَّيْنا عَلى آثارِهِمْ بِعِيسَى ابْنِ مَرْيَمَ مُصَدِّقاً لِما بَيْنَ يَدَيْهِ مِنَ التَّوْراةِ وَ آتَيْناهُ الْإِنْجِيلَ فِيهِ هُدىً وَ نُورٌ وَ مُصَدِّقاً لِما بَيْنَ يَدَيْهِ مِنَ التَّوْراةِ وَ هُدىً وَ مَوْعِظَةً لِلْمُتَّقِينَ * وَ لْيَحْكُمْ أَهْلُ الْإِنْجِيلِ بِما أَنْزَلَ اللَّهُ فِيهِ وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْفاسِقُونَ * وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ فَاحْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ عَمَّا جاءَكَ مِنَ الْحَقِّ لِكُلٍّ جَعَلْنا مِنْكُمْ شِرْعَةً وَ مِنْهاجاً وَ لَوْ شاءَ اللَّهُ لَجَعَلَكُمْ أُمَّةً واحِدَةً وَ لكِنْ لِيَبْلُوَكُمْ فِي ما آتاكُمْ فَاسْتَبِقُوا الْخَيْراتِ إِلَى اللَّهِ مَرْجِعُكُمْ جَمِيعاً فَيُنَبِّئُكُمْ بِما كُنْتُمْ فِيهِ تَخْتَلِفُونَ »    ( سورهء مائده ، آيات 46 - 48 ) .\r\n( 4 ) . انجيل متى ، 5 : 17 - 18 .\r\n","page_name":" 24 ","page_number":34},
  {"content":"\r\n\r\nكه كتاب پسين بىكم و كاست و بىدگرگونى و دست‌كارى همان كتاب پيشين است ، چرا كه بىگمان پاره‌اى از دستورها و آيين‌هاى تورات را انجيل دگرگون كرده است ، چنان كه پاره‌اى از دستورها و وآيين‌هاى انجيل را قرآن . بلكه به اين معنى است كه دين پيشين بر هنگام خودش دينى راست و حق بوده است و هماهنگ با زمينه‌هاى ويژهء زمانى و مكانى خويش ، آداب و آيين‌هايى را پيش روى مردم مىنهاده است ، و چون زمان آنها به سر مىرسيده ، خداوند همان دين را دگرگونىهايى در آداب و آيين‌ها ، با روزگاران ديگر هماهنگ مىكرده است . « 1 » نكته‌اى كه اين سخن پيامبر ( ص ) نيز برمىآيد كه فرمود : « من انگيخته شدم [ يا خداوند مرا برانگيخت 
  ] تا خوىهاى نيكو را به تمام و كمال رسانم » . « 2 » و از اينجاست كه حكمت خداوند متعال در رسالت پيامبران ، اقتضا مىكند كه هر پيامبرى ، مردم را به آمدن پيامبر پس از خويش نيز مژده دهد ، چنان كه تورات ، آمدن مسيح و محمد ( ص ) را مژده داده است و مسيح ( ع ) نيز آمدن محمد ( ص ) را : « و آنگاه كه عيسى پسر مريم گفت : اى بنى اسرائيل ! من فرستادهء خدا به سوى شما هستم ، توراتى را كه پيش روى من است ، تصديق مىكنم و من مژده‌آور پيامبرى هستم كه پس از من مىآيد و نامش احمد است » « 3 » - و مىدانيم كه احمد نام ديگر محمد ( ص ) است - و از اينجاست كه پيامبر ( ص ) فرمود : « سوگند به خدايى كه جان من در دست اوست ، هر كس از اين مردمان چه يهودى و چه نصرانى كه داستان مرا بشنود و به من ايمان نياورد ، به دوزخ مىرود » ؛ « 4 » نيز فرمود : « اگر امروز موسى و عيسى زنده مىبودند ، جز پيروى از من راهى نداشتند » ؛ « 5 » در گزارشى نيز آمده است كه پيامبر بر درگاه دبستان يهوديان مدينه ايستاد و فرمود :\r\n« اى گروه يهوديان ، اسلام آوريد كه سوگند به خداى يگانه شما مىدانيد كه من فرستادهء خدا به\r\n\r\n\r\n","description":"","footnote":"\r\n( 1 ) . بنگريد به : سورهء آل عمران ، آيهء 50 ؛ سورهء اعراف ، آيهء 157 ؛ محمد عبد الله دراز ، همان ، 185 - 186 .\r\n( 2 ) . « انما يعثت لاتمم مكارم الاخلاق » يا « انّ اللّه بعثتى لاتمم مكارم الاخلاق » .\r\n( 3 ) .  « وَ إِذْ قالَ عِيسَى ابْنُ مَرْيَمَ يا بَنِي إِسْرائِيلَ إِنِّي رَسُولُ اللَّهِ إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ وَ مُبَشِّراً بِرَسُولٍ يَأْتِي مِنْ بَعْدِي اسْمُهُ أَحْمَدُ »  ( سورهء صف ، آيهء 6 ) . درباره مژده‌هاى تورات از آمدن محمد ( ص ) بنگريد به : سفر تثنيه ، 18 / 15 ، 18 ، 23 ؛ كتاب اشعياء ، 60 : 1 - 7 ، 42 : 10 - 12 ؛ كتاب حبقوق ، 3 : 3 - 4 ؛ و دربارهء مژذه‌هاى انجيل بنگريد به : انجيل متى ، 7 : 21 - 23 ، 15 : 8 - 9 ، 23 : 42 - 43 ؛ بنگريد به : ابراهيم خليل احمد ، محمد فى التوراة و الانجيل و القرآن ، قاهره ، 1983 م ، 33 - 95 ؛ بشرى زخارى ميخائيل ، محمد رسول اللّه ، هكذا بشرت به الاناجيل ، قاهره ، 1972 م ؛ ابن كثير ، السيرة النبوية ، 1 / 286 - 340 .\r\n( 4 ) . صحيح مسلم ، 1 / 367 .\r\n( 5 ) . مختصر تفسير ابن كثير ، 1 / 296 .\r\n","page_name":" 25 ","page_number":35},
  {"content":"\r\n\r\nسوى شما هستم گفتند : پيام خود را رساندى ، فرمود : همين را مىخواستم » . « 1 » آرى ، معنى آنچه كه در كتاب خدا و سنت پيامبرش وارد شده بىچون و چرا اين است كه پيامبران پيشين آمدن پيامبر ما ( ص ) را مژده داده بودند و اين را پيروان آنان نيز مىدانستند ، اما بيشترشان آن را پنهان مىكردند و در پرده نگاه مىداشتند . « 2 »\r\nاز سوى ديگر خداوند از هر نبى پيمان گرفته است كه اگر رسولى نزد او آيد و راستى او را گواهى كند ، بدان رسول ايمان آورد و يارىاش كند ، « 3 » چنان كه در قرآن مىخوانيم : « و آنگاه كه خداوند از پيامبران ( - انبياء ) پيمان گرفت كه چون به شما كتاب و حكمت بخشيديم ، آنگاه پيامبرى ( - رسولى ) به سويتان آمد و راستى آنچه را با شماست گواهى كرده ، بر شماست كه به او ايمان آوريد و يارىاش كنيد . [ پس 
  ] فرمود : آيا پذيرفتيد و براين ، با من پيمان خواهيد بست ؟\r\nگفتند : پذيرفتم ، فرمود : پس گواهى دهيد و من نيز با شما از گواهانم » . « 4 »\r\nدر تفسير اين آيه ، از امام على ( ع ) و ابن عباس آمده است كه خداوند هيچ يك از پيامبران را نفرستاد جز اينكه از او پيمان گرفت كه اگر خداوند در زنده بودن او محمد ( ص ) را برانگيزد ، به او ايمان آورد و يارىاش دهد . و از حسن بصرى و قتاده در تفسير همين آيه آمده است كه « خداوند از پيامبران پيمان گرفت تا برخى گواهى كنندهء برخى ديگر باشند » ، و اين سخن حسن بصرى با سخن امام على ( ع ) و ابن عباس نه تنها ناسازگار نيست ، كه مقتضى و خواهان آن نيز هست . « 5 » و از اينها استوارى سخن پيش گفتهء پيامبر ( ص ) آشكار مىشود كه پيامبرى را به ساختمانى باشكوه و آراسته مانند كرده بود ، كه جاى يك خشت آن تهى است و او خود را آن خشت شمرده بود . « 6 »\r\nبه گفته برخى از پژوهشگران اينكه در شب معراج همهء پيامبران با محمد ( ص ) نماز\r\n\r\n\r\n","description":"","footnote":"\r\n( 1 ) . ابن كثير ، شمائل الرسول و دلائل نبوته و فضله و خصائصه ( قاهره ، 1967 م ) ، 339 . بسنجيد با : ابن جوزى ، الوفاء باحوال المصطفى ( قاهره ، 1966 م ) 1 / 36 / 37 ؛ عماد الدين خليل ، دراسته فى السيرة ( بيروت ، 1974 م ، 319 - 332 ) .\r\n( 2 ) . ابن كثير ، همان ، 339 ؛ ابن جوزى ، همان ، 37 .\r\n( 3 ) . محمد عبد اللّه دراز ، همان ، 185 .\r\n( 4 ) .  « وَ إِذْ أَخَذَ اللَّهُ مِيثاقَ النَّبِيِّينَ لَما آتَيْتُكُمْ مِنْ كِتابٍ وَ حِكْمَةٍ ثُمَّ جاءَكُمْ رَسُولٌ مُصَدِّقٌ لِما مَعَكُمْ لَتُؤْمِنُنَّ بِهِ وَ لَتَنْصُرُنَّهُ قالَ أَ أَقْرَرْتُمْ وَ أَخَذْتُمْ عَلى ذلِكُمْ إِصْرِي قالُوا أَقْرَرْنا قالَ فَاشْهَدُوا وَ أَنَا مَعَكُمْ مِنَ الشَّاهِدِينَ  . ( سورهء آل عمران ، آيهء 81 ) ، نيز بنگريد به : تفسير المنار ، 3 / 287 - 290 ؛ تفسير ابن كثير ، 2 / 55 - 57 ؛ تفسير طبرى ، 6 / 550 - 561 .\r\n( 5 ) . مختصر تفسير ابن كثير ، 1 / 296 .\r\n( 6 ) . صحيح بخارى ، قاهره ، 1378 ق ، 4 / 226 .\r\n","page_name":" 26 ","page_number":36},
  {"content":"\r\n\r\nگزاردند ، نيز مىتواند نشانهء ديگرى باشد بر يگانگى راه و دين همهء آنان و اينكه همه از سوى يك خدا آمده‌اند و مأمورند به هدايت مردم و فراخواندنشان به يكتاپرستى . « 1 »\r\nآرى ، همهء پيامبران در يكتاپرستى و روح عبادت ، يك دين داشته‌اند ، همهء آنان آمده بودند تا مردم را به پرستش خداى يگانه ، پاك كردن باطن و آراستگى به خوهاى پسنديده رهنمون شوند . و از اينجاست كه دين‌ها در تفكر توحيدى و نيكويى رفتار ، به يك نقطه مىرسند ، هر چند گاه ديده مىشد كه يك پيامبر براى تهذيب اين رفتار به شيوهء ويژه‌اى ، در مقايسه با پيامبر ديگر ، در پيش مىگرفت . از اين روست كه مىبينيم برخى پيامبران ، با خوهاى پست ويژه‌اى كه ميان مردم رايج شده بود ، مبارزه كرده‌اند . براى نمونه چون در ميان قوم شعيب كم‌فروشى و كژترازويى گناهى گسترده بوده است ، شعيب از ميان خوهاى ناپسند بيشتر بر همين خوى پا فشرده و با آن درافتاده است ، و يا چون در ميان قوم لوط هم‌جنس گرايى رواج داشته است ، لوط بيش از هر چيز كوشيده است تا مردم را از اين كژروى و ناروايى پرهيز دهد . « 2 »\r\nبارى ، بايد دانست كه ديگرگون نشدن دين با آمدن پيامبران تازه يك چيز است و ديگرگون شدن شريعت‌ها چيزى ديگر ؛ و اين دو با هم هيچ‌گونه ناسازگارى عقلى يا دينى ندارند ، چرا كه از ديدگاه قرآن نيز چنين است . از ديدگاه عقل و انديشه ، هر دين بر سه پايه استوار است :\r\nنخست ايمان به اينكه جهان آفريدگارى مدّبر ، دانا و توانا [ و فرزانه و يگانه 
  ] دارد ، آفريدگارى كه هيچ چيز از گسترهء دانايى و توانايى او بيرون نيست ؛ دوم گسترش خلق و خوهاى پسنديده و رفتار و گفتار و پندار نيك ( - عمل صالح ) كه پىآمدن آن رسيدن انسانيت به امن و آسايش است ؛ و سوم اينكه خداوند مردم را بيهوده نيافريده و بيهوده رهاشان نكرده است ، و آنان ناگزير به سوى خدا باز خواهند گشت و آنجا در برابر او حسابرسى خواهند شد و پاداش و كيفر خوبىها و بدىهاى خود را خواهند ديد .\r\nاينهاست پايه‌هاى سه‌گانه‌اى كه همهء دين‌هاى آسمانى بر آنها استوارند و به هيچ روى ديگرگون نمىشوند و تغيير و تبديل نمىپذيرند ، اما ديگر بخش‌هاى دين و به سخن درست‌تر ، شريعت يعنى آداب و آيين‌ها و شيوه‌ها و روش‌هايى كه يك دين براى سامان دادن زندگى\r\n\r\n\r\n","description":"","footnote":"\r\n( 1 ) . عبد اللّه شحاته ، همان ، 8 ؛ عماد الدين خليل ، همان ، 115 - 116 .\r\n( 2 ) . ابو الحسن ماوردى ، اعلام النبوة ، قاهره ، 1971 م ، 23 ؛ محمود ابوريّه ، همان ، 119 ؛ عبد اللّه شحاته ، همان ، 8 - 9 .\r\n","page_name":" 27 ","page_number":37},
  {"content":"\r\n\r\nاجتماعى انسان پيشنهاد مىكند و مردم را به پذيرش آنها فرا مىخواند ، چون با زمينه‌هاى زمانى ، مكانى ، فكرى و . . . ( - مصالح ) مردم پيوند نزديكى دارند ، مىتوانند با دگرگونى زمينه‌هاى خويش ، خود نيز ديگرگون شوند و همين است راز چندگانگى پاره‌اى از آداب و آيين‌ها در شريعت چند پيامبر و يگانگىترين دين آنها . نكته‌اى كه از قرآن كريم و سخنان پيامبر ( ص ) نيز برمىآيد . « 1 »\r\nو آخرين سخن اينكه : پيامبرى فضل و فضيلتى است كه خداوند به هر يك از بندگان خود كه بخواهد ، ارزانى مىدارد و بخشش و ارمغانى است كه به هر كس بپسندد ، مىبخشد ، و چيزى نيست كه از راه كوشش ، رنج ، طاعت و عبادت بسيار به دست آيد و يا ابزار و سبب و نژاد و نسب در دست‌يابى بدان كارساز باشد ، تنها رحمت و رهاورد خداست و خدا هر كس را بخواهد به رحمت خود ويژه مىسازد و آن را به بنده‌اى ، بىآنكه خود آن بنده نيز بداند و چنان چيزى را چشم داشته باشد ، ارزانى مىدارد ، يعنى پيامبرى گزينش خدايى است و او خود گروهى از بندگانش را برمىگزيند و برمىكشد . « 2 » خداوند بزرگ راست گفت كه : « خداوند داناتر است كه رسالت خويش را كجا و بر دوش چه كسانى بنهد » . « 3 »\r\nبىگمان پروردگار يكتا كسانى را برمىگزيند و به اين برترين ارمغان برمىكشد و به اين بهترين بخشش ويژه مىسازد كه پيشاپيش سزاوارىها و شايستگىهاى آن را بدانان بخشيده باشد . سزاوارهايى چون سرشت سالم ، همت بلند ، جان پاك ، نفس پيراسته ، دل پالوده ، و دوستى خير و حق و نيكويى . و در روزگار جاهليت ، زيركان عرب با اينكه مشرك بودند ، مىدانستند كه راستگويان و درست‌كارانى كه خير و حق و نيكويى را دوست دارند ، اين سزاوارى را دارند كه خداوند آنان را به بخشش و بزرگوارى خويش ويژه سازد و فضل و فيض خويش را بدانان ارزانى دارد ؛ نكته‌اى كه از سخن خديجه ( س ) به پيامبر ( ص ) در اوايل پيامبرى او ، آشكارا برمىآيد ، بر پايهء گزارشى از عايشه ، پيامبر در نخستين روزهايى كه به پيامبرى برگزيده شد ، به خديجه گفت : بر خود مىترسم ، و خديجه در پاسخ گفت : نه ، نترس ،\r\n\r\n\r\n","description":"","footnote":"\r\n( 1 ) . مجموعة فتاوى ابن تيميه ، 1 / 357 ؛ نى : باقورى ، همان ، 137 - 139 ؛ خالد محمد خالد ، همان ، 115 ؛ عبد الله شحّاته ، همان ، 10 .\r\n( 2 ) . تفسير المنار ، 8 / 33 - 34 ؛ محمد على صابونى ، النبوة و الانبياء ، بيروت ، 1980 م ، 8 .\r\n( 3 ) .  « اللَّهُ أَعْلَمُ حَيْثُ يَجْعَلُ رِسالَتَهُ »  ( سورهء انعام ، آيهء 124 ) . نيز بنگريد به : تفسير روح المعانى ، 8 / 21 - 23 ؛ تفسير المنار ، 8 / 32 - 35 ؛ تفسير ابن كثير ، 3 / 323 - 326 .\r\n","page_name":" 28 ","page_number":38},
  {"content":"\r\n\r\nآرام باش ، به خدا سوگند ، خدا تو را هرگز خوار نمىكند ، چرا كه با خويشان نيكويى مىنمايى ، در سخن راست مىگويى ، سختىها را مىپذيرى ، مهمان‌نوازى مىكنى براى به دست آوردن روزى رنج مىكشى ، و به ديگران يارى مىرسانى . « 1 »\r\n\r\n\r\n","description":"","footnote":"\r\n( 1 ) . صحيح مسلم ، 1 / 379 - 380 ؛ نيز بنگريد به : ابن كثير ، السيرة النبوية ، 1 / 394 - 395 ؛ تفسير المنار ، 8 / 34 ؛ عبد الحليم محمود ، همان ، 354 .\r\n","page_name":" 29 ","page_number":39},
  {"content":"\r\n . \r\n","description":"","footnote":"","page_name":" 30 ","page_number":40},
  {"content":"\r\n\r\n\r\nكتاب دوم يوسف ( ع )\r\n\r\n","description":"","footnote":"","page_name":" 31 ","page_number":41},
  {"content":"\r\n . \r\n","description":"","footnote":"","page_name":" 32 ","page_number":42},
  {"content":"\r\n\r\n\r\nبخش نخست يوسف پيش از دورهء وزارت\r\n\r\n1 . يوسف و برادرانش در كنعان\r\nيوسف صدّيق ( ع ) همان يوسف پسر يعقوب پسر اسحاق پسر ابراهيم است كه همه از پيامبران بزرگوارند و درود خدا بر همهء آنان باد . خداوند در قرآن او را چنين ستوده است : « اين‌گونه ما نابكارى و زشتى را از او دور داشتيم ، همانا كه او از بندگان اخلاص يافتهء ماست » ، « 1 » بر پايهء حديثى مروى از بخارى از ابو هريره ، پيامبر ( ص ) نيز او را « كريم بن كريم بن كريم بن كريم ، يوسف بن يعقوب بن اسحاق بن ابراهيم » گفته است و داستان او به صورت كامل در سوره‌اى ويژه از قرآن سورهء يوسف - آمده است . « 2 »\r\nبه گزارش تورات يوسف از دومين همسر يعقوب « راحيل » كه دختر دايى پدرى او ( لابان )\r\n\r\n\r\n","description":"","footnote":"\r\n( 1 ) .  كَذلِكَ لِنَصْرِفَ عَنْهُ السُّوءَ وَ الْفَحْشاءَ إِنَّهُ مِنْ عِبادِنَا الْمُخْلَصِينَ »  ( سورهء يوسف ، آيهء 24 ) .\r\n( 2 ) . دربارهء يوسف از ديدگاه اسلامى بنگريد به : سورهء يوسف آيهء 1 - 134 ؛ تفسير طبرى ، 15 / 547 - 586 ، 16 / 1 - 315 ؛ تفسير فخررازى ، 17 / 83 - 229 ؛ تفسير نسفى ، 2 / 352 - 397 ؛ تفسير ابى مسعود ، 3 / 77 - 143 ؛ الدر المنثور ، 4 / 2 - 42 ؛ تفسير ابن كثير 4 / 294 - 349 ؛ تفسير قرطبى ، 3347 - 3506 ؛ تفسير جلالين ، 302 - 320 ؛ تفسير المنار ، 12 / 213 - 268 ؛ فى اظلال القرآن ، 4 / 1949 - 2037 ؛ تفسير خازن ، 3 / 262 - 293 ؛ محمد رشيد رضا ، تفسير سورهء يوسف ؛ تفسير الكريم الرحمان فى تفسير كلام المنان ، 4 / 3 - 41 ؛ ابن كثير ، البداية و النهاية ، 1 / 197 - 220 ؛ تاريخ طبرى ، 1 / 330 - 364 ؛ تاريخ ابن خلدون ، 3 / 24 - 47 ؛ الكامل ابن اثير ، 1 / 78 - 88 ؛ تفسير ابن عباس 2 / 497 - 502 ؛ حسن محمد باجودة ؛ الوحدة الموضوعية ؛ فى سورة يوسف ، جده ، 1983 م .\r\n","page_name":" 33 ","page_number":43},
  {"content":"\r\n\r\nبود ، در « حاران » ( در كنارهء رود بلخ در 60 ميلى آنجا كه بلخ به فرات مىپيوندد ، در غرب « تل حلفا » در 280 ميلى شمال شرقى دمشق ) زاده شد .\r\nيعقوب نخست دختر بزرگ او ، « ليه » و سپس دختر كوچك او « راحيل » و سپس « بلهه » كنيز راحيل و سپس « زلفه » كنيز ليه را به زنى گرفته بود . « 1 » يعنى دو خواهر و دو كنيز آنها را با هم به زنى داشت . و دو خواهر را با هم به زنى گرفتن ، چنان كه ابن كثير گفته است ، در آيين آنان روا بوده است و سپس با آمدن تورات است كه « نسخ » مىگردد و ناروا شمرده مىشود . و اين خود به تنهايى دليلى بسنده بر درستى و وقوع نسخ است ، زيرا همين كه يعقوب دو خواهر را با هم به زنى گرفته - و از ياد نبريم كه يعقوب پيامبر است و كار ناروا نمىكند - نشان مىدهد كه كار او روا و دينى بوده است و همين كار رواى دينى بعدها در تورات ناروا شمرده مىشود اين يعنى نسخ حكم پيشين و نشستن حكمى ديگر به جاى آن . حتى طبرى آيهء :  « وَ أَنْ تَجْمَعُوا بَيْنَ الْأُخْتَيْنِ إِلَّا ما قَدْ سَلَفَ »  « 2 » ( و روا نيست دو خواهر را با هم به زنى بگيريد مگر آنچه گذشته است ) را در اشاره به همين نسخ پيش گفته ، دانسته است ، يعنى  « إِلَّا ما قَدْ سَلَفَ »  ( - مگر آنچه پيش‌تر صورت گرفته است ) را همان دانسته كه پيش از تورات صورت گرفته‌اند . اگر چه كم و بيش همهء مفسران ديگر ، آن را ، همان‌هايى دانسته‌اند كه پيش از اسلام در روزگار جاهليت و نه پيش از تورات رخ مىداده است ؛ و به ديگر سخن ، اينان مىگويند « دو خواهر را با هم به زنى گرفتن » با قرآن نسخ گشته و ناروا شمرده شده است و نه با تورات ، چنان كه طبرى پنداشته است . بارى ، راحيل مادر يوسف ، هنگام زادن دومين پسرش « بنيامين » در بيت لحم ( زادگاه داوود و مسيح ، در پنج ميلى جنوب بيت المقدس ) از دنيا رفت . « 3 »\r\nيعقوب از چهار زنش ، دوازده پسر داشت و نيز يك دختر از همسرش « ليه » به نام « دينه » ؛ شش پسر از « ليه » به نام‌هاى : رؤبين - نخستين پسر ، شمعون ، لاوى ، يهودا ، يساكر ( يساكار ) ، زبولوث ( زبولون ) ؛ و دو پسر از راحيل به نام‌هاى : يوسف و بنيامين ، و دو پسر از بلهة - كنيز ، راحيل به نام‌هاى دان و نفتالى ؛ و دو پسر از زلفة كنيز ليه به نام‌هاى جاد و اشير . اينها پسران يعقوب‌اند كه در « فدان ارام » به دنيا آمده بودند . « 4 » سپس يعقوب با زنان و فرزندان خود به كنعان\r\n\r\n\r\n","description":"","footnote":"\r\n( 1 ) . سفر پيدايش ، 29 : 23 ، 28 ؛ 30 : 5 ، 79 .\r\n( 2 ) . سورهء نساء ، آيهء 23 .\r\n( 3 ) . سفر پيدايش ، 35 / : 19 - 20 ؛ تاريخ ابن كثير ، 1 / 197 : محمد بيومى مهران ، اسرائيل ، 3 / 646 ؛ و دربارهء داستان يوسف از ديدگاه تاريخى و آمدن بنى اسرائيل به مصر بنگريد به : محمد بيومى مهران ، اسرائيل ، 1 / 212 - 260 .\r\n( 4 ) . سفر پيدايش ، 35 : 22 - 26 .\r\n","page_name":" 34 ","page_number":44},
  {"content":"\r\n\r\n( - فلسطين ) كوچ كرد و « حبرون » را براى زندگى برگزيد ( و حبرون جايى است در 19 ميلى جنوب غربى قدس ، شهر « الخليل » امروزى كه آرامگاه ابراهيم ، ساره ، اسحاق و يعقوب نيز هست ) و در آنجا ماند تا آنگاه كه به درخواست يوسف ( ع ) به مصر رفت .\r\nبدين گونه يوسف نيز روزگارى با پدر و برادرانش در كنعان زيست و در چشم پدر از همهء برادران عزيزتر بود و يعقوب او را بسيار دوست مىداشت و گويا از اين روى بود كه جامه‌اى بلند و رنگين به دو پوشانده بود . « 1 » راز اين دوستى بسيار را تورات يكى اين دانسته كه يوسف با سخن‌چينى رفتار و گفتار برادران را به پدر باز مىگفت و ديگر اين كه او پسر پيرى و ته توبره‌اى او بود « 2 » [ و همين دوستى ، حسادت و دشمنى برادران را بسيار برمىانگيخت ، به ويژه كه در اين گيرودار 
  ] يوسف دو خواب نيز ديد كه برادران از آنها چنين برداشت كردند كه يوسف به زودى بر آنان سرورى خواهد يافت . خواب نخست [ را اين گونه به برادران گزارش كرد « بديشان گفت اين خوابى را كه ديده‌ام بشنويد 
  ] : اينك ما در مزرعه بافه‌ها مىبستيم كه ناگاه بافهء من برپا شده بايستاد و بافه‌هاى شما گرد آمده به بافهء من سجده كردند . و خواب دوم را اين گونه : « اينك باز خوابى ديده‌ام كه ناگاه آفتاب و ماه و يازده ستاره من را سجده كردند . » « 3 » به گزارش تورات ، چوزن يوسف خواب خود را بر پدر و برادران باز گفت ، پدر او را سرزنش كرد و گفت : اين چه خواب‌هايى است كه مىبينى ؟ آيا بايد من و مادرت و برادرانت به تو سجده كنيم ؟ از پى اين خواب‌ها بود كه بر حسد برادران افزوده شد ، اما پدر داستان را در خاطر نگاه داشت . « 4 »\r\nگفتنى است كه در اينجا ، قرآن كريم تنها جواب دوم را بازگفته و افزوده است كه يعقوب ، يوسف را فرمان داد تا خواب خويش را از برادران پنهان دارد : آنگاه كه يوسف به پدرش گفت :\r\nپدرجان ! خواب ديدم كه يازده ستاره و خورشيد و ماه من را سجده مىكردند . [ يعقوب 
  ] گفت :\r\nپسرجان ! خواب را بر برادرانت مگو ، مبادا نيرنگى در كار تو كنند كه شيطان براى آدمى دشمنى آشكار است » . « 5 » چنان كه كه در تفسير ابى السعود ( 4 / 252 ) آمده است ، يعقوب از اين رؤياى يوسف دريافت كه خداوند يوسف را به زودى به پايگاهى بلند از فرزانگى و بزرگى فرا\r\n\r\n\r\n","description":"","footnote":"\r\n( 1 ) . همان ، 37 : 4 .\r\n( 2 ) . سفر پيدايش ، 37 : 4 .\r\n( 3 ) . همان ، 37 : 6 - 12 .\r\n( 4 ) . سفر پيدايش ، 37 : 4 .\r\n( 5 ) .   « إِذْ قالَ يُوسُفُ لِأَبِيهِ يا أَبَتِ إِنِّي رَأَيْتُ أَحَدَ عَشَرَ كَوْكَباً وَ الشَّمْسَ وَ الْقَمَرَ رَأَيْتُهُمْ لِي ساجِدِينَ قالَ يا بُنَيَّ لا تَقْصُصْ رُؤْياكَ عَلى إِخْوَتِكَ فَيَكِيدُوا لَكَ كَيْداً إِنَّ الشَّيْطانَ لِلْإِنْسانِ عَدُوٌّ مُبِينٌ »   ( سورهء يوسف ، آيات 4 - 5 ) .\r\n","page_name":" 35 ","page_number":45},
  {"content":"\r\n\r\nخواهد برد و او را به پيامبرى خويش برخواهد گزيد ، از اين روى از حسد برادران بر او ترسيد و او را سفارش كرد تا خواب خويش را بر برادران باز نگويد ، مبادا كه آنان - [ از روى حسد و كينه 
  ] نيرنگى در كار او كنند ؛ اگرچه يعقوب مىدانست برادران نمىتوانند آنچه را خواب يوسف پيش گفته ، دگرگون كنند ، در حديث نيز آمده است كه : « براى به بار نشستن خواسته‌هاتان از پنهان كارى و رازدارى يارى بگيريد . زيرا هر كه نعمتى در كف دارد ، در تيررس حسودى ديگران است . « 1 »\r\nبارى ، برادران يوسف از اين روى كه پدر ، او را بيشتر دوست مىداشت ، كينهء او را در دل گرفتند ، چنان كه در قرآن مىخوانيم : « گفتند : يوسف و برادرش [ بنيامين 
  ] نزد پدر از ما عزيزتر است ، با اينكه ما گروهى تواناييم ، همانا كه پدرمان در اشتباه آشكارى است . » « 2 » از اين آيه آشكارا برمىآيد كه يعقوب ، يوسف و بنيامين را بر ديگر پسران ، با اين كه گروهى توانا ( - عصبه ) « 3 » بودند ، برگزيده بود و آن دو را بيش از آنها دوست مىداشت . و همين امر آنان را به حسد و دشمنى واداشته بود . زيرا چنان كه شيخ شعراوى در كتاب الفتاوى گفته است : يكى را از ميان ديگران برگزيدن و بيشتر دوست داشتن ، عقدهء حقارت و خودكم‌بينى را در دل آن ديگران مىكارد و اين ، خود زمينه مىشود تا كم‌كم آنان به ناهنجارى رفتارى و پندارى دچار گردند .\r\nبدين سبب چون برادران يوسف دريافتند كه پدر او را بيشتر دوست دارد ، به انديشه افتادند تا از راه برتر نشان دادن خود ، يوسف را از چشم پدر بيندازند ، پس گفتند : ما گروهى توانا و كارسازيم ، با اينكه اگر كژ هنجار نشده بودند و اندكى مىانديشيدند ، درمىيافتند كه آنچه گفتند ، بيشتر به زيان خود آنهاست و نشانگر اين كه حق با پدر است كه يوسف را بيشتر دوست مىدارد ، زيرا اگر آنها بزرگ و توانا شده‌اند ، ديگر در سن و سالى نيستند كه نياز باشد پدر با آنها چون كودكان خرد مهربانى و دوستى كند ، اما يوسف و برادرش هنوز خرد و كودك‌اند و جا دارد كه پدر با آنان بيشتر دوستى و مهربانى كند و اين طبيعى است كه پدرى كودكان خرد خود را كه سال‌هاى كمترى با او بوده‌اند و نيازمند به توجه و عنايت بيشترى هستند ، از آنها كه بزرگ و بارور شده‌اند و خود ، كسى گشته‌اند ، بيشتر دوست بدارد . اگر برادران بزرگ يوسف ،\r\n\r\n\r\n","description":"","footnote":"\r\n( 1 ) . « استعينوا على قضاء حوائجكم بالكتمان ، فانّ كل ذى نعمة محسود » .\r\n( 2 ) .  « قالُوا لَيُوسُفُ وَ أَخُوهُ أَحَبُّ إِلى أَبِينا مِنَّا وَ نَحْنُ عُصْبَةٌ ، إِنَّ أَبانا لَفِي ضَلالٍ مُبِينٍ »  ( سورهء يوسف ، آيهء 8 )\r\n( 3 ) . « عصبه » و « عصابه » به گروهى از مردان كه ده تن يا بيشتر باشند ، گفته مىشود ، از اين روى كه « عصب » به معنى سختى و استوارى نيز هست ، و كار با گروهى ده تنه پشتوانه‌اى استوار مىيابد .\r\n","page_name":" 36 ","page_number":46},
  {"content":"\r\n\r\nهمين نكتهء ساده را مىدانستند ، اين كار پدر را عيب نمىانگاشتند . « 1 »\r\nبه هر روى ، چنان كه سيد قطب گفته است ، « 2 » از اين آيه برنمىآيد كه برادران از خواب يوسف آگاه بودند و گرنه آن را در بگومگوهايى كه داشتند بر زبان مىآورند ، « 3 » و آگاهى آنان از آن خواب ، خود انگيزهء بهترى بود تا زبان سرزنش و حسدشان بر يوسف درازتر شود . و اما بيم يعقوب از آنكه يوسف خواب خود را به برادران بگويد ، در كار او نيرنگى كنند ، از راه ديگرى زمينه‌هايش فراهم شد ، و آن عبارت بود از كينهء آنان نسبت به او كه برگزيدهء پدرشان بود . و اين نيرنگ برادران چيزى است كه بايد در زنجيرهء زندگى يوسف پيش مىآمد تا زمينه‌ساز ماجراهاى بعدى گردد . چنان كه خود آن نيز پىآمد زمينه‌هايى ديگر بود . يعنى اين زمينه‌ها كه يعقوب در پيرى و سالمندى چشمش به يوسف و برادرش روشن شده بود و اين كه هر پدر كودكان خرد خود را بيشتر دوست مىدارد ، به ويژه اگر پدر پير و سالخورده نيز باشد . همان حالى كه يعقوب با يوسف و برادرش داشت و اين دوستى بيش‌تر نيز زمينه شد تا برادران بر او كينه ورزند . در اين ميان شيطان نيز بىكار ننشست و به وسوسه پرداخت و ارزيابى آنان را دربارهء اين رويدادها دگرگون ساخت . در نتيجه چيزهايى خرد و خوار را در ديد و دل آنان بزرگ و كلان فرا نمود و چيزهايى بزرگ و كلان را در چشم آنان خوار و خرد نشان داد و چنان كرد كه كارى چنان زشت و نفرت‌آور ، يعنى كشتن كودكى بىگناه و بىدفاع ، آن هم برادر را در چشم كسانى كه اگر خود پيامبر نبودند فرزندان پيامبر بودند ، خوار و آسان نمايد و كارى چنان كوچك ، يعنى بيشتر دوست داشتن پدرى پير ، پسر كوچكين خود را ، چنان بزرگ جلوه كند كه با آدم‌كشى ، يعنى بزرگ‌ترين گناه پس از شرك به خدا ، برابر گردد . آرى ، بدين‌گونه بود كه برادران دست به كار شدند تا نقشه‌اى بكشند و نيرنگى بزنند و برادر را از پدر دور و خويش را از شرّ او رها سازند . از پى اين انديشه‌ها بود كه به يكديگر گفتند : « يوسف را بكشيد يا به\r\n\r\n\r\n","description":"","footnote":"\r\n( 1 ) . محمد متولى شعراوى ، الفتاوى ، بيروت ، 1982 م ، 10 / 71 - 74 .\r\n( 2 ) . فى ضلال القرآن ، بيروت ، 1982 م ، 4 / 1973 .\r\n( 3 ) . به گزارش ابن اثير ، آنگاه كه يوسف خواب خويش را براى پدر باز مىگفت ، همسر يعقوب نيز بود و شنيد .\r\nيعقوب به دو گفت تا آنچه را شنيده پنهان دارد و به پسرانش باز نگويد و او نيز پذيرفت . اما همين كه پسران از صحرا بازگشتند ، آنچه را شنيده بود ، به آنها باز گفت . خشم و بيزارى آنان بيشتر شد و گفتند : خورشيد پدر ماست و ماه تويى و يازده ستاره ماييم . پسر راحيل مىخواهد بر ما برترى بجويد و بگويد من سرور شما هستم . ( الكامل ، 1 / 78 - 79 ) .\r\n","page_name":" 37 ","page_number":47},
  {"content":"\r\n\r\nجايى دوردست بيفكنيد ، تا روى و راى پدر تنها به شما باشد و از آن پس مردمى شايسته گرديد » . « 1 »\r\nدر واقع از قصص قرآنى و روايت توراتى داستان يوسف آشكارا برمىآيد كه برادران يوسف ديرگاهى دچار فشار رنجى جان‌كاه بودند ؛ رنج پنهان كردن كينه و تمايل‌شان در رهايى از شرّ يوسف ، به خيال آنكه دوستى پدر را جلب خويش سازند ، ميلى كه همواره نمىتوانستند آن را پنهان دارند و گاه و بىگاه ، اين تمايل ، خود را در رفتار و گفتار آنان بر ضدّ يوسف نشان مىداد ، به گونه‌اى كه يعقوب نيز اين را دريافته و به آنان بدگمان شده بود و از اين روى آنگاه كه از يعقوب خواستند يوسف را براى بازى كردن با آنان همراه سازد . « 2 » او با بدگمانى گفت :\r\n« مىترسم شما سرگرم باشيد و گرگ او را بخورد » . « 3 » با اينكه او پيش و بيش از آنكه از گرگ بر يوسف بترسد ، از دشمنى برادران بر او مىترسيد . اين سخن را نيز گفت تا آنان را از چنين كارى باز دارد و برادران با تيزهوشى و زرنگى پاسخ دادند : « اگر با بودن ما كه گروهى توانا و برومند هستيم ، گرگ او را بخورد ، كه ما بسيار بىمايه و زيان‌كار خواهيم بود . » « 4 »\r\nبدين‌گونه ، پىآمد خشم و حسدى كه آنان از يوسف در دل نهان مىداشتند ، اين شد كه بدانديش و كژهنجار گشتند و همهء همّ و غمّ آنها اين شد كه يوسف را از پدر دور سازند و سرانجام كار بدانجا كشيد كه بر كشتن او هم راى شدند و او را به چاهى افكندند ، و پيراهنش را به خون آلودند و به پدر گفتند آنگاه كه او را نزد باروبنهء خود نهاديم و به بازى پرداختيم ، گرگ او را خورد . اما نقشه و نيرنگى كه در انداختند ، ساده و بچگانه بود . چرا كه پيراهن يوسف پاره نبود و هيچ نشانه‌اى از دندان گرگ در آن ديده نمىشد . چنان كه چون يعقوب پيراهن را ديد به روايت « سدى » به طنز گفت : « چه گرگ مهربانى بوده است . گوشت‌هاى پسرم را خورده و پيراهنش را پاره نكرده است » « 5 » بدين‌گونه بود كه خشم و حسد نهفته ، آنان را نخست به\r\n\r\n\r\n","description":"","footnote":"\r\n( 1 ) .  « اقْتُلُوا يُوسُفَ أَوِ اطْرَحُوهُ أَرْضاً يَخْلُ لَكُمْ وَجْهُ أَبِيكُمْ وَ تَكُونُوا مِنْ بَعْدِهِ قَوْماً صالِحِينَ »  ( سورهء يوسف ، آيهء 9 ) .\r\n( 2 ) . تهامى ، نقره ، سيكولوجية القصة فى القرآن ، تونس ، 1974 م ، 156 ( رسالهء دكترى ) .\r\n( 3 ) .  « وَ أَخافُ أَنْ يَأْكُلَهُ الذِّئْبُ وَ أَنْتُمْ عَنْهُ غافِلُونَ »  ( سورهء يوسف ، آيهء 13 ) .\r\n( 4 ) .  « لَئِنْ أَكَلَهُ الذِّئْبُ وَ نَحْنُ عُصْبَةٌ إِنَّا إِذاً لَخاسِرُونَ »  ( سورهء يوسف ، آيهء 14 ) .\r\n( 5 ) . در تفسير طبرى از ابن عباس آمده است كه : « برادران پيراهن يوسف را به خون گوسفندى آلودند و چون آن را نزد يعقوب آوردند ، گفت : دروغ مىگوييد . اگر گرگ او را خورده بود ، پيراهنش را نيز پاره‌پاره كرده بود » . و بنابر روايتى ديگر چنان كه در تفسير نسفى ، خازن و ابى سعوده آمده است كه : « پيراهن را به خون بره‌اى آلودند\r\n","page_name":" 38 ","page_number":48},
  {"content":"\r\n\r\nكژهنجارى و سپس به دروغ سازى واداشت ، در حالى كه اگر آنان چنين نشده بودند و خاطرى آسوده مىداشتند ، همان نخستين بارى كه يعقوب ، يوسف را با آنان همراه ساخته بود ، دست به چنين كارى نمىزدند . اما آنان پرشتاب و بىحوصله شده بودند و مىترسيدند اگر هرچه زودتر كار را يكسره نكنند ، ديگر بار فرصتى به دستشان نيفتد . داستان برساخته و دروغين گرگ نيز نشانى از اين شتاب و بىحوصلگى آنان است . همين ديروز بود كه پدر آنان را از آمدن گرگ زنهار مىداد و ايشان با لحنى طنزآميز و نيش‌دار آن را نشدنى مىدانستند ، اگر شتاب زده ، نسنجيده كار و كژ هنجار نبودند ، نبايد همين فرداى آن روز يوسف را به دامى دراندازند كه روز پيش پدر آنها را از آن زنهار مىدارد . از همين شتاب‌زدگى و نسنجيده‌كارى بود كه پيراهن را به خونى دروغين آلودند و با دروغى بزرگ نزد پدر بردند . پدر نيز نيرنگشان را دريافت و دروغشان را باور نكرد و از اين رو بود كه همواره از آنان مىخواست در جست‌وجوى ردّپاى برادر باشند و از يافتنش نوميد نگردند . نيز از اين روى بود كه آنان همچون گناه‌كاران حالتى شرمنده يافته بودند و همواره در پى اين بودند كه به گونه‌اى رفتارشان را براى خود و ديگران درست و سنجيده وانمود كنند و خود را بىگناه نشان دهند . « 1 » از اينجا بود كه گفتند : « پدر جان ! ما رفتيم تا با هم مسابقه دهيم و يوسف را نزد باروبنهء خود نهاديم كه گرگ [ آمد و 
  ] او را خورد و ما اگر راست هم بگوييم تو سخن ما را باور نمىكنى » . « 2 »\r\nبارى ، برادران يوسف هم راى شدند و او را در چاهى افكندند . « 3 » اما به زودى از اين رأى\r\n\r\n\r\n","description":"","footnote":"\r\n- و فراموش كردند كه آن را پاره‌پاره كنند ، چون يعقوب داستان را شنيد با صداى بلند فرياد كشيد و گفت پيراهن كجاست ؟ چون پيراهن را آوردند ، گرفت و بر چهره افكند و گريست تا آنگاه كه چهره‌اش با خون پيراهن سرخ شد و گفت : به خدا سوگند تا كنون گرگى را به اين بردبارى و مهربانى نديده‌ام كه كسى را بخورد و پيراهنش را پاره نكند » . و به روايت ديگرى از تفسير خازن : گرگى را نزد يعقوب آوردند و گفتند : اين گرگ پسرت را خورده است . پس گرگ در پاسخ به پرسش يعقوب ، به خواست خدا گفت كه به خدا سوگند ، نه پسرت را خورده‌ام و نه او را هرگز ديده‌ام و خوردن گوشت پيامبران بر ما حرام است ؛ يعقوب از گرگ پرسيد براى چه به كنعان آمده‌اى ؟ پاسخ داد براى ديدن خويشانم آمده بودم كه پسران تو من را گرفتند و نزد تو آوردند ، و يعقوب او را رها كرد . ( بنگريد به : تفسير طبرى ، 12 / 164 ؛ تفسير ابى سعود ، 4 / 260 ؛ تفسير خازن ، 3 / 269 ؛ تفسير نسفى ، 2 / 214 - 215 ؛ صفوة التفاسير ، 2 / 44 ) .\r\n( 1 ) . تهامى ، نقره همان ، 516 - 517 .\r\n( 2 ) .  « يا أَبانا إِنَّا ذَهَبْنا نَسْتَبِقُ وَ تَرَكْنا يُوسُفَ عِنْدَ مَتاعِنا فَأَكَلَهُ الذِّئْبُ وَ ما أَنْتَ بِمُؤْمِنٍ لَنا وَ لَوْ كُنَّا صادِقِينَ »  ( سورهء يوسف ، آيهء 17 ) .\r\n( 3 ) . برخى از مفسران اين چاه را در سرزمين اردن دانسته‌اند و برخى ميان مصر و مدين و گروهى در سه\r\n","page_name":" 39 ","page_number":49},
  {"content":"\r\n\r\nبازگشتند و سخن يهود را كه گفت او را به اسماعيليان بفروشيم ، پذيرفتند . اما روند كار چنان كه آنان مىخواستند ، پيش نرفت و [ پيش از آنكه آنان يوسف را از چاه برآورند 
  ] به روايت تورات ، كاروانى مديانى رسيد و يوسف را از چاه بيرون آورد و به بيست پارهء نقره به اسماعيليان فروخت و آنها نيز او را به مصر بردند . « 1 » در اين باره در قرآن چنين مىخوانيم :\r\n« كاروانى رسيد . [ كاروانيان 
  ] آب‌آور خود را [ براى آوردن آب 
  ] فرستادند ، و او دلو خويش را به چاه افكند . [ و چون آن را بركشيد و ناگهان و ناباورانه پسرى را در دلو ديد ، شگفت زده 
  ] گفت : مژده ! اينك پسرى ، و كاروانيان او را چون كالايى براى خود پنهان داشتند و خدا به آنچه مىكردند آگاه بود و او را بهايى بس ارزان ، چند درهم اندك فروختند و كار او را بس كم گرفتند » . « 2 »\r\nبدين‌گونه بود كه يوسف به مصر آمد و سالار سپاه مصريان او را چون برده‌اى با بهايى بس اندك يعنى چند درهم خريد . اما اينكه آن بهاى اندك چند درهم بوده است ، برخى از مفسران آن را كمتر از چهل درهم دانسته‌اند . از اين روى كه خداوند دراهم را « معدودة » ( - شمرده شده ) گفته است و نه « موزونة » ( - كشيده شده ) و عرب‌ها را رسم بوده كه هنگام خريد و فروش ، سكه‌ها را اگر كم مىبود و به يك « اوقيه » يعنى چهل نمىرسيد ، مىشمردند و اگر از يك اوقيه بيشتر مىشد و از چهل درمىگذشت ، مىكشيدند و از همين روى در زبان عربى « معدوده » كنايه از كم و اندك نيز هست . در رواياتى از ابن عباس و ابن مسعود و ديگران آمده كه يوسف را به بيست درهم فروختند . گروهى نيز چهل درهم گفته‌اند . « 3 » بارى هرچه بوده ، فروختن يوسف به عزيز مصر پايانى بود بر نخستين پردهء زندگى تراژدىگونهء اين پيامبر بزرگوار .\r\n\r\n\r\n","description":"","footnote":"\r\n- فرسنگى زيست‌گاه يعقوب در كنعان ، و همين درست‌تر مىنمايد . برخى نيز آن را چاه « مقدس » گفته‌اند و اين با آن كه كاروانيان يوسف را يافتند و برادران شامگاهان نزد پدر بازگشتند ، چندان نمىسازد . ( تفسير ابى سعود ، 4 / 258 ؛ تفسير نسفى ، 2 / 214 ) .\r\n( 1 ) . سفر پيدايش ، 37 : 18 - 28 .\r\n( 2 ) .   « وَ جاءَتْ سَيَّارَةٌ فَأَرْسَلُوا وارِدَهُمْ فَأَدْلى دَلْوَهُ قالَ يا بُشْرى هذا غُلامٌ وَ أَسَرُّوهُ بِضاعَةً وَ اللَّهُ عَلِيمٌ بِما يَعْمَلُونَ * وَ شَرَوْهُ بِثَمَنٍ بَخْسٍ دَراهِمَ مَعْدُودَةٍ وَ كانُوا فِيهِ مِنَ الزَّاهِدِينَ »   ( سورهء يوسف ، آيات 19 - 20 ) .\r\n( 3 ) . تفسير طبرى ، 16 / 13 - 16 ؛ تفسير قرطبى ، 9 / 155 - 157 ؛ تفسير المنار ، 2 / 281 ؛ تفسير ابن كثير ، 4 / 305 ؛ تفسير آلوسى ، 12 / 204 - 205 ؛ تفسير ابى سعود ، 4 / 261 ؛ تفسير خازن ، 3 / 271 ؛ تفسير نسفى ، 2 / 215 ؛ مؤتمر تفسير سورهء يوسف ، 1 / 421 - 427 ؛ مقدسى ، البدء و التاريخ ، 3 / 68 .\r\n","page_name":" 40 ","page_number":50},
  {"content":"\r\n\r\nدر پايان اين بخش ، نقد و بررسى ديدگاه گروهى از مفسران كه گفته‌اند : همهء برادران يوسف پيامبر بوده‌اند ، بجا مىنمايد . پشتوانهء آنان در اين راى و رويكرد ، اين آيهء قرآن است : « بگو ايمان آورديم به خدا و به آنچه بر ما فرود آمده و به آنچه بر ابراهيم و اسماعيل و اسحاق و يعقوب و اسباط فرود آمده است » . « 1 » گفته‌اند اسباط كه همان دوازده پسر يعقوب‌اند ، در اين آيه به گونه‌اى در كنار ابراهيم ، اسحاق ، اسماعيل و يعقوب آمده‌اند كه نشان مىدهد آنان نيز مانند اينان پيامبر خدا هستند . اما اين درست نيست و درست همان‌گونه كه پژوهشگران گفته‌اند ، اين است كه اسباط نه پسران يعقوب كه قبيله‌هايى از زاد و رود او هستند . « 2 » گذشته از اين ، چنان كه در المصباح المنير آمده است ، « بسط » كه جمع آن اسباط است ، به معنى نوهء پسرى است يعنى پسر پسر و نه خود پسر ، و نيز به معنى قبيله و گروهى از يهوديان است ، چرا كه گروه‌هاى عرب را قبيله مىگفته‌اند و گروه‌هاى يهود را بسط . و از اينجاست كه مفسران مسلمان ، اسباط ياد شده در آيه را دوازده قبيله از تبار يعقوب دانسته‌اند كه دوازده پسر داشت و از هر پسر زاد و رودى و قبيله و سبطى پديد آمد و از ميان اين اسباط يعنى زاد و رودهاى يعقوب پيامبرانى نيز برانگيخته شدند . اما خود دوازده پسر يعقوب ، پيامبر نبودند و گرنه دست به چنان كارهاى زشت و پلشتى نمىآلودند ، چرا كه حسدورزى ، فسادگرى ، تبه‌كارى ، انديشهء آدم‌كشى و بدتر از آن برادركشى ، دروغ‌گويى ، نيرنگ زنى و به چاه افكندن يوسف ، همه گناهان بزرگى است كه به هيچ روى با پاكى و پيراستگى پيامبران خدا نمىسازد ، و از همين روى هيچ انديشهء آزاد و عقل سليمى نمىتواند بپذيرد كه برادران يوسف با اين پلشتىها ، پيامبر خدا نيز بوده‌اند . « 3 » در اين باره ابن كثير گفته است : رفتار و گفتارى كه در اين داستان از برادران يوسف ديديم ، آشكار مىكند كه آنان نمىتوانند پيامبران خدا باشند . و كسانى كه آيهء 84 سورهء آل عمران را گواه پيامبرى آنان گرفته‌اند و آنان را همان اسباط پنداشته‌اند استدلالشان ضعيف است ، زيرا مراد از\r\n\r\n\r\n","description":"","footnote":"\r\n( 1 ) .  « قُلْ آمَنَّا بِاللَّهِ وَ ما أُنْزِلَ عَلَيْنا وَ ما أُنْزِلَ عَلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ »  ( سورهء آل عمران ، آيهء 48 ) .\r\n( 2 ) . برخى گفته‌اند : اسباط از زاد و رودهاى اسماعيل‌اند . به ويژه از قحطانيان ، مانند قوم تبّع ، نيز اصحاب رس و سبأ كه خداوند پيامبرانى را بر آنها فرستاد ، پيامبرانى كه نام آنها و نام قومشان را نمىشناسيم ( بنگريد به :\r\nصابر طيحه ، بنو اسرائيل فى ميزان القرآن ، بيروت ، 1975 م ، 181 - 196 ) .\r\n( 3 ) . محمد على صابونى ، صفوة التفاسير ، 2 / 45 - 46 ؛ تفسير طبرى ، 2 / 121 ، 3 / 111 - 113 ، 6 / 569 ؛ كشّاف زمخشرى ، 1 / 195 ؛ تفسير آلوسى ، 16 / 6 ؛ فى ظلال القرآن ، 4 / 1973 ؛ محمد بيومى مهران ، اسرائيل ، 1 / 150 .\r\n","page_name":" 41 ","page_number":51},
  {"content":"\r\n\r\nاسباط تيره‌هايى از بنى اسرائيل است و در ميان آنان پيامبرانى يافت نمىشدند كه وحى آسمانى بر آنان فرود آيد . و از نشانه‌هاى اينكه در ميان پسران يعقوب تنها يوسف ، پيامبر بوده است ، يكى نيز اين است كه تنها نام او آشكارا در قرآن آمده است و از ديگران به نام ياد نشده است ، و اين خود دليلى است بر آنچه گفتيم . « 1 »\r\n\r\n2 . يوسف و همسر عزيز مصر\r\nعزيز مصر ، يوسف را از بازرگانان برده‌فروش خريد و به خانه برد و به همسرش گفت : « او را گرامى دار ، باشد كه سودى به ما رساند يا او را به فرزندى گيريم » . « 2 » زيرا عزيز مصر نشانه‌هاى خير و خوبى را در چهرهء يوسف خوانده بود - چرا كه نشانه‌هاى خير و خوبى از چهره‌هاى زيبا به ويژه اگر با رفتار و گفتار زيبا نيز همراه باشد ، به خوبى آشكار است - بارى او به همسرش سفارش كرد تا يوسف را گرامى دارد و بدين‌گونه دومين پردهء زندگى شگفت يوسف در كاخ عزيز مصر كه او را خريده بود ، آغاز شد . و اين عزيز بر پايهء روايتى از ابن عباس « قطفير » نام داشته است و خزانه‌دار وزير پادشاه مصر بوده ، و پادشاه مصر در آن روزگار ، يكى از عمالقه بوده با نام « ريان بن وليد » و نام همسر عزيز « راعيل » يا « زليخا » « 3 » بوده است .\r\nشگفت اينكه تورات ، عزيز مصر را « خواجهء فرعون و سالار سپاهيان » دانسته است . « 4 » و من نمىدانم كه چگونه به انديشهء نويسندهء اين بخش تورات رسيده كه سالار سپاهيان فرعون را خواجه و اخته بشمارد و شگفت اينكه چنين سخنانى به پاره‌اى از كتاب‌هاى تفسير قرآن نيز راه يافته است . اگرچه بيشتر مفسران آنها را ناروا شمرده‌اند « 5 » و گويا همين مطلب كه عزيز مصر\r\n\r\n\r\n","description":"","footnote":"\r\n( 1 ) . ابن كثير ، البداية و النهاية ، 1 / 198 - 199 .\r\n( 2 ) .  « أَكْرِمِي مَثْواهُ ، عَسى أَنْ يَنْفَعَنا أَوْ نَتَّخِذَهُ وَلَداً »  ( سورهء يوسف ، آيهء 21 ) . در اين باره ابن كثير از ابن مسعود روايت مىكند كه وى باهوش‌ترين مردم را سه كس دانسته است : يكى عزيز مصر كه به زنش دربارهء يوسف سفارش كرد ؛ ديگر آن دختر شعيب كه از پدر خواست موسى را به كار بگيرد و سوم ابوبكر كه عمر را جانشين خود ساخت . ( مختصر تفسير ابن كثير ، 2 / 245 ) . [ پيداست كه اين گزارش تنها اظهار نظرى از ابن مسعود است .\r\nاظهار نظرى ذوقى و سليقه‌اى كه چندان هم استوار نمىنمايد و نشانگر خوش سليقگى و تيزبينى گوينده نيست . مترجم . 
  ]\r\n( 3 ) . مختصر تفسير ابن كثير ، 2 / 244 .\r\n( 4 ) . سفر پيدايش ، 29 : 1 .\r\n( 5 ) . تفسير طبرى ، 16 / 19 ؛ تفسير قرطبى ، 3389 ؛ تفسير ابى سعود ، 4 / 286 ؛ تفسير خازن ، 3 / 293 ؛ تفسير بيضاوى ،\r\n","page_name":" 42 ","page_number":52},
  {"content":"\r\n\r\nزيباترين زن ، در سرزمين هيكسوسيان را به همسرى داشته است ، براى نويسندگان تورات بسنده نبوده است تا او را از تهمت خواجگى و اختگى رها كنند . اما چه مىتوان كرد كه از ديد نويسندهء سفر پيدايش تورات ، دور و بر كاخ مصر پر است از خواجگان اخته ، چنان كه آبدارباشى شاه و نانواباشى او نيز خواجه واخته‌اند . « 1 »\r\nيوسف در خانهء عزيز مصر ماند تا آنكه در آنجا آزمونى بسيار دشوار در راه او نهاده شد .\r\nآزمونى كه آغاز دومين پردهء تراژدى گونهء زندگى او بود و از آزمونى غم‌انگيز نخست بسيار دشوارتر ، آزمونى كه يوسف با سرافرازى از آن برآمد و خداوند به پاداش ، حكمت و حكومت به دو بخشيد . داستان اين بود كه همسر عزيز مصر شيفتهء يوسف و دل ربودهء زيبايى او شد و چون مانند ديگر زنان كاخ‌نشين كه آزادى و آسايش و فزونى و فراوانى همه چيز طبعشان را تباه مىكند و هوسشان را تند و تيز مىسازد ، خودش همه‌كاره بود و هرچه مىخواست مىكرد و چيزى نبود كه راه را بر كام‌خواهى او ببندد ، از شوهرش نيز نه تنها نمىترسيد كه افسار او را نيز در دست داشت و مىتوانست او را هرگونه بخواهد ، بچرخاند ، حتى اگر دروغ‌هايش بر او آشكار شود . « 2 » بىترس و هراسى از يوسف كه جوان و زيبا و برازنده بود ، كام خواست و او را به خود خواند ، اشارهء قرآنى به موضوع چنين است : « و زنى كه يوسف در خانه‌اش بود ، از او كام خواست و [ روزى 
  ] همهء درها را بست و به او گفت : بيا كه اينك از آن توام . [ يوسف 
  ] گفت :\r\nپناه بر خدا ! شوهرت سرور من است و من را گرامى داشته است همانا كه ستمگران رستگار نمىگردند . آن زن آهنگ يوسف كرد و يوسف نيز اگر برهان خدا را نديده بود ، آهنگ آن زن كرده بود ، اين گونه [ كرديم 
  ] تا ناشايستى و بدكارى را از او بگردانيم ، كه او از بندگان اخلاص يافتهء ماست . « 3 »\r\nدر اين‌باره سيد قطب گفته است : اين كام‌خواهى آشكار و بىپردهء همسر عزيز مصر ، نه\r\n\r\n\r\n","description":"","footnote":"\r\n- 1 / 491 ؛ تفسير المنار ، 12 / 272 ؛ تفسير آلوسى ، 12 / 207 ؛ مؤتمر تفسير سورهء يوسف ، 1 / 434 ، 503 ، 2 / 525 - 526 .\r\n( 1 ) . سفر پيدايش ، 40 : 2 .\r\n( 2 ) . تهامى ، نقره ، همان ، 512 .\r\n( 3 ) .   « وَ راوَدَتْهُ الَّتِي هُوَ فِي بَيْتِها عَنْ نَفْسِهِ وَ غَلَّقَتِ الْأَبْوابَ وَ قالَتْ هَيْتَ لَكَ ، قالَ مَعاذَ اللَّهِ ، إِنَّهُ رَبِّي أَحْسَنَ مَثْوايَ ، إِنَّهُ لا يُفْلِحُ الظَّالِمُونَ * وَ لَقَدْ هَمَّتْ بِهِ وَ هَمَّ بِها لَوْ لا أَنْ رَأى بُرْهانَ رَبِّهِ كَذلِكَ لِنَصْرِفَ عَنْهُ السُّوءَ وَ الْفَحْشاءَ إِنَّهُ مِنْ عِبادِنَا الْمُخْلَصِينَ »   ( سورهء يوسف ، آيات 23 - 24 ) . نيز بنگريد به : تفسير طبرى ، 16 / 24 - 50 ؛ تفسير ابن كثير ، 4 / 306 - 309 ، تفسير المنار ، 12 / 237 - 235 ؛ تفسير قرطبى ، 3391 - 3399 .\r\n","page_name":" 43 ","page_number":53},
  {"content":"\r\n\r\nنخستين درخواست كه آخرين درخواست او بوده است و چه بسا اگر كام‌خواهى زنانه ، او را ناگزير نساخته بود ، تن به چنين درخواست بىپرده‌اى نمىداد . اينكه يوسف سال‌ها در خانهء او مىباليده و روز به روز برازنده‌تر و مردتر مىشده است و در همين حال ، حسّ و هوس‌هاى زنانهء او نيز [ كه از نزديك يوسف را مىديده و در دسترس داشته 
  ] بيشتر مىشكفته است ، بىگمان اينها همه او را وامىداشته كه پيش از اين درخواست آشكار و گستاخ براى به دام انداختن يوسف ، بارها از شيوه‌هايى پوشيده‌تر و نرم‌تر يارى جويد [ و با شرم و مهربانى و ناز و غمزه ، دل‌برىها ، طنازىها و فريبندگىها كند و سرانجام روزى كه كاسهء كام‌جويىاش لبريز شود ، درها را ببندد و گستاخ و بىپرده او را به خود بخواند 
  ] و يوسف نيز چنان پاسخ سنجيده و مردانه‌اى به دو بدهد كه : « پناه بر خدا ! شوهر تو سرور من است و مرا گرامى داشته است ، آرى ستمگران رستگارى ندارند . » و متن قرآن در اينجا آشكار و محكم و بيانگر اين است كه پاسخ مستقيم يوسف به اين كام‌خواهى بىپرده ، « نه » ، بوده است ، « نه » اى كه با يادآورى نعمت خداوند بر او و در نظرگرفتن حد و مرز الهى و كيفر كسى كه از آن قدم فراتر گذارد ، همراه بوده است ، و به هيچ روى چنان نبوده كه برخى پنداشته‌اند كه چون زن عزيز درها را بست و با واژگانى فريبنده و دلبرانه - كه قرآن كريم به جاى آنها تعبير عفيف و زيباى « هيت لك » را آورده - گستاخ و بىپرده يوسف را به كام‌رانى با خود فراخواند ، يوسف در آغاز به خواستهء او روى خوش نشان داد و سپس با ديدن نشانى خدايى به خود آمد ، پشيمان شد و دست باز كشيد . « 1 »\r\nدر اينجا نكتهء نظرگيرى كه چشم مفسران ديروز و امروز را به خود دوخته است و گفت‌وگوهاى بسيارى را برانگيخته است ، همين نشان خدايى و برهان رب است كه در اين آيه از آن ياد شده است : « آن زن آهنگ يوسف كرد و يوسف نيز اگر آن نشان خدايى را نمىديد ، آهنگ آن زن مىكرد » . در اين‌باره مفسران ساده‌انديشى كه بيش از هر چيز شيفتهء گزارش‌هاى برساخته و اسرائيليات هستند ، كتاب‌هاى خويش را از افسانه‌هايى انباشته كه چهره‌اى بس نازيبنده و ناسزا از يوسف پاك و پيراسته پيش چشم خواننده مىگذارد . به پندار اين افسانه‌ها حس و هواى هوس رانى و هرزه‌كارى چنان در يوسف به جوش و خروش آمده بود و او را چنان دلبردهء كام‌جويى و ديوانهء هم‌خوابى ساخته بود كه خداوند براى پرهيز دادن او هر نشانى\r\n\r\n\r\n","description":"","footnote":"\r\n( 1 ) . فى ظلال القرآن ، 4 / 1980 .\r\n","page_name":" 44 ","page_number":54},
  {"content":"\r\n\r\nپيش رويش مىنهاد ، كارگر نمىافتاد . يك بار پيكرهء پدرش يعقوب را ديد كه انگشت به دندان مىگزد و او را از اين كار زنهار مىدارد . سودى نبخشيد . ديگر بار لوحه‌هايى ديد كه آياتى از قرآن - آرى قرآن - بر آنها نوشته بود و او را از چنين پلشتىها پرهيز مىداد ، باز هم كارگر نيفتاد و ديگر بار . . . تا سرانجام خداوند جبرئيل را فرستاد كه بندهء من را درياب و او آمد و ناگزير شد مشتى به سينهء يوسف بكوبد و او را از اين كار بازدارد . آرى ياوه‌ها و افسانه‌هايى از اين دست ، يك پارچه بىپايه و برساخته و يك سره دروغ و گزافه . « 1 »\r\nبيش‌ترين مفسران در تفسير  « لَقَدْ هَمَّتْ بِهِ وَ هَمَّ بِها  - آن زن آهنگ يوسف كرد و يوسف نيز آهنگ آن زن كرد . . . » گفته‌اند : كه آن زن با رفتار خويش آهنگ يوسف كرد و يوسف تنها در دل آهنگ آن زن كرد [ بىآنكه براى انجام دادن اين آهنگ نفسانى و درونى گامى بردارد و كارى بكند 
  ] ، زيرا بىدرنگ نشانى خدايى ديد و از آن روى آنچه را در دلش گذشته بود . دنبال نكرد . در اين‌باره صاحب تفسير المنار راى و نظر مفسران را نپذيرفته ، و فخررازى گفته است :\r\n« همّ » به معنى درآمدن انديشه و آهنگى در خاطر است . به معنى خواست دل و خواهش طبع نيز هست ، مانند شخص روزه‌دارى كه در گرماى تابستان آبى گوارا مىبيند ، دلش مىخواهد و نفسش مىپسندد كه آن را بنوشد ، اما دينش او را از نوشيدن آن باز مىدارد . يوسف نيز نفسش كامجويى از آن زن را مىپسنديد ، اما دينش او را از آن بازداشت . « 2 » ابوحيان نيز گفته است : در اين باره كسانى چيزهايى را به يوسف نسبت داده‌اند ، كه از مردمان هرزه نيز بسيار دور مىنمايد ، تا چه رسد به پاك دامن پيراسته‌اى چون يوسف . و من چنين مىپندارم كه اصلا آهنگ و ميلى از سوى يوسف انجام نگرفت ، زيرا ديدن آن نشان خدايى ، راه را بر چنان همّ و آهنگى بربست . « 3 » و ابى سعود گفته است : مقصود از همّ و آهنگ يوسف ، همان ميل درونى و نفسانى است كه در نهاد هر انسانى نهفته است ، و نه قصد و آهنگ يوسف براى درآميختن با آن زن ، زيرا همين كه يوسف در پاسخ آن زن گفت پناه بر خدا ! و چنين كارى را ستم و ناسپاسى شمرد و گفت ستمگران رستگارى ندارند ، خود آشكارا نشان مىدهد كه او به هيچ رو آهنگ\r\n\r\n\r\n","description":"","footnote":"\r\n( 1 ) . فى ظلال القرآن ، 4 / 1981 . نيز بنگريد به : تفسير سنفى ، 2 / 217 ؛ تفسير طبرى ، 16 / 33 - 48 ؛ تفسير ابن كثير ، 4 / 308 - 309 ؛ تفسير قرطبى ، 3391 - 3398 ؛ تاريخ طبرى ، 1 / 337 - 338 ؛ تاريخ ابن اثير ، 1 / 80 - 81 . و شگفت اين كه هيچ يك از اين گزافه‌ها در تورات نيامده است ، چنان كه داستان كام‌خواهى زن عزيز در سفر پيدايش ( 39 : 7 - 20 ) آمده است .\r\n( 2 ) . تفسير فخررازى ، 18 ، 119 .\r\n( 3 ) . تفسير البحر المحيط ، 5 / 295 .\r\n","page_name":" 45 ","page_number":55},
  {"content":"\r\n\r\nچنين كار زشتى را نداشته است و اينكه گفته‌اند او آهنگ آميزش كرد و . . . چيزى جز خرافه‌ها و گزافه‌هايى كه ارزش شنيدن و انديشيدن را ندارد . « 1 »\r\nنويسندهء المنار نيز گفته كه : همسر عزيز چون ديد يوسف كه بردهء اوست و بايد فرمانبردار او باشد ، درخواست او را نمىپذيرد ، آهنگ آن كرد كه او را بزند و يوسف نيز آهنگ آن كرد كه او را از تجاوزكارى بازدارد ، اما بىدرنگ پشيمان شد و راه گريز پيش گرفت ، ولى زن عزيز به او رسيد و در نتيجه پيراهن يوسف از پشت شكافت . « 2 »\r\nاين راى و رويكرد را سيد قطب تكلّف‌آميز و بىدليل دانسته و كوششى شمرده است براى پاك داشتن يوسف از آهنگ « رفتارى » ( - همّ به فعل ) يا « پندارى » ( - همّ در نفس ) ياد شده .\r\nسپس خود آيهء ياد شده را پايان ماجرايى دراز ، سرشار از وسوسه و فريبايى دانسته پس از آن كه يوسف در نخستين وهله خوددارى كرد و از گناه دورى جست . ماجرايى كه نشانگر تصوير واقعى و راستينى از هواى نفس سزاوار بشرى است . نفسى كه هم مىتواند پايدارى ورزد و استوار بايستد و هم مىتواند سستى نشان دهد و از پا بيفتد و سرانجام با يارى گرفتن از خدا و پناه بردن به او رهايى و رستگى يابد . اما شيوهء قرآن اين نيست كه اين گونه احساس‌هاى گوناگون نفسانى را كه با يكديگر برخورد و مخالفت نيز دارند به گستردگى بازگويد ، زيرا قرآن به اين گونه لحظه‌هاى احساسى جايگاهى بيش از آنچه در فضاى داستان يا فضاى زندگى واقعى و كامل بشرى دارند ، نمىدهد . از اينرو در اينجا تنها دو سوى ماجرا را ياد كرده است :\r\nيكى پناه بردن به خدا در آغاز ؛ و ديگرى پناه بردن به خدا در پايان و در ميان اين دو سوى اشاره‌اى نيز به ضعف و سستى نفس آدمى كرده است تا ماجرا هرچه صادقانه‌تر و واقعىتر جلوه كند و فضايى پاك‌تر و پيراسته‌تر داشته باشد . سيد قطب سپس افزوده است كه گزارشى اين‌گونه از ماجرا ، با طبيعت بشرى و عصمت پيامبرى سازگارتر است ، چرا كه يوسف نيز انسان است اما انسانى برجسته و از اين روست كه در آن لحظه‌هاى احساسى ، هرگز آهنگ او از گرايش درونى و نفسانى فراتر نرفت و به مرز بيرونى و رفتارى نرسيد . بنابراين ، پس از آن لحظهء ناشناس سستى نفسانى ، با ديدن نشان و برهان خدايى كه در دل و درون او تابيد ، حالت پاكى و خوددارى از گناه ، بازگشت . « 3 »\r\n\r\n\r\n","description":"","footnote":"\r\n( 1 ) . تفسير ابن السعود ، 2 / 63 .\r\n( 2 ) . تفسير المنار ، 12 / 229 - 231 .\r\n( 3 ) . فى ظلال القرآن ، 4 / 1981 .\r\n","page_name":" 46 ","page_number":56},
  {"content":"\r\n\r\nاين سخن سيد قطب كم و بيش نزديك است ، به سخن زمخشرى در كشّاف كه مىگويد : اگر پرسيده شود چگونه رواست كه پيامبر خدا ميل و آهنگ گناه كند ، پاسخ مىدهيم كه نفس يوسف خواهان كام‌جويى بود و اين خواهش نفسانى كه خود برخاسته از شهوت جوانى و بلوغ برنايى بود ، چيزى بود همانند قصد و آهنگ ، و نه خود قصد و آهنگ . اما يوسف اين خواهش نفسانى را كه چه بسا عقل و ارادهء آدمى را مىستاند ، با نگاه در برهان خدايى كه همان فرمان پرهيز از گناه است ، در دل پنهان داشت و نگذاشت از درون به برون راه يابد . و اگر اين خواهش تند و تيز نفسانى كه به دليل همين تند و تيزى ، « همّ » خوانده شده است ، نبود . يوسف را از اين روى كه آن را ناديده گرفت و به فرمان آن تن نداد . از سوى خدا چنين ستايش و ستوده نمىشد . ويرا هرچه آزمون و ابتلايى سنگين‌تر و دشوارتر باشد ، پايدارى در برابر آن نيز ستودنىتر و ارجمندتر است .\r\nبارى هرچه بود ، يوسف پس از به خودآمدن [ تا خود را از آنچه پيش آمده رها كند 
  ] ، گريخت و همسر عزيز نيز كه هنوز ديگ شهوتش مىجوشيد تا او را به چنگ آورد ، از پى او دوان شد : « هر دو به سوى در دويدند [ زن دست دراز كرد 
  ] و پيراهن يوسف را از پشت دريد ، و [ ناگاهان 
  ] شوهر زن را كنار در يافتند . [ زن با فريب‌كارى و از روى حق به جانبى 
  ] گفت : كيفر كسى كه به همسر تو پليدى كند جز زندانى شدن يا شكنجه‌اى دردناك چيست ؟ يوسف گفت :\r\nاو بود كه از من كام خواست . و كسى از خويشان زن گواهى داد كه اگر پيراهن يوسف از پيش دريده شده ، زن راست مىگويد و يوسف دروغ‌گو است و اگر پارگى از پشت است ، زن دروغ مىگويد و يوسف راست گوست و چون ديد كه پيراهنش از پشت دريده شده است [ ماجرا را فهميد و 
  ] گفت : اين از نيرنگ شما زنان است و همانا كه نيرنگ شما زنان شگرف است ، يوسف ! تو از اين ماجرا درگذر و تو اى زن ! از گناه خويش پوزش خواه كه همانا تو از خطاكارانى » . « 1 »\r\nكسى بىگناهى يوسف را گواهى كرد ، اما دربارهء اين گواه ، مفسران هم‌راى نيستند : برخى او را پسر عموى همسر عزيز دانسته‌اند كه همراه با شوهرش كنار در نشسته بود ؛ برخى نيز او را\r\n\r\n\r\n","description":"","footnote":"\r\n( 1 ) .      « وَ اسْتَبَقَا الْبابَ وَ قَدَّتْ قَمِيصَهُ مِنْ دُبُرٍ وَ أَلْفَيا سَيِّدَها لَدَى الْبابِ قالَتْ ما جَزاءُ مَنْ أَرادَ بِأَهْلِكَ سُوءاً إِلَّا أَنْ يُسْجَنَ أَوْ عَذابٌ أَلِيمٌ * قالَ هِيَ راوَدَتْنِي عَنْ نَفْسِي وَ شَهِدَ شاهِدٌ مِنْ أَهْلِها إِنْ كانَ قَمِيصُهُ قُدَّ مِنْ قُبُلٍ فَصَدَقَتْ وَ هُوَ مِنَ الْكاذِبِينَ * وَ إِنْ كانَ قَمِيصُهُ قُدَّ مِنْ دُبُرٍ فَكَذَبَتْ وَ هُوَ مِنَ الصَّادِقِينَ * فَلَمَّا رَأى قَمِيصَهُ قُدَّ مِنْ دُبُرٍ قالَ إِنَّهُ مِنْ كَيْدِكُنَّ إِنَّ كَيْدَكُنَّ عَظِيمٌ * يُوسُفُ أَعْرِضْ عَنْ هذا وَ اسْتَغْفِرِي لِذَنْبِكِ إِنَّكِ كُنْتِ مِنَ الْخاطِئِينَ »      ( سورهء يوسف ، آيات 25 - 29 ) .\r\n","page_name":" 47 ","page_number":57},
  {"content":"\r\n\r\nمرد فرزانه‌اى دانسته‌اند كه پادشاه در كارها با او به راى زنى و مشورت مىنشست . نيز دور نيست كه يكى از خويشان زن عزيز ، بىآنكه خود او بفهمد ، ماجراى او و يوسف را ديده باشد و خدا براى يارى پيامبرش او را به گواهى دادن واداشته باشد . روايت‌هاى بسيارى نيز از ابن عباس ، حسن بصرى ، سعيد بن حبير و . . . آن گواه را كودكى كوچك و به سخن نيامده دانسته‌اند كه به خواست خدا زبان باز كرد و به بىگناهى يوسف گواهى داد . در اين‌باره گزارش‌هايى از اين دست نيز داريم كه چهار كودك پيش از هنگام سخن گفتند : كودكى كه بىگناهى يوسف را گواهى كرد ، پسر آرايشگر دختر فرعون ، صاحب جريح و عيسى مسيح . « 1 » و اين كه خداوند يكى از خويشان زن را به گواهى دادن واداشت از اين روست كه گواهى او استوارتر و آشكارتر از گواهى بيگانگان ، پاكى و بىگناهى يوسف را نشان مىدهد . « 2 » و به گفتهء ابو حيان ، گواهى آن خويش ، هم بيشتر دهان زن را مىبست و دروغ‌گويى او را نشان مىداد و هم استوارتر و پذيرفتنىتر پاكى يوسف را آشكار مىساخت و از او تهمت‌زدايى مىكرد . . . « 3 »\r\nبدين گونه ، بىگناهى يوسف بر عزيز مصر آشكار شد و او رو به يوسف كرد و گفت :\r\n« يوسف ! از اين بگذر » يعنى آن را براى كسى باز مگو ، زيرا - به گفتهء ابن كثير - پنهان داشتن و بازگو نكردن اين گونه چيزها ، پسنديده‌تر و سزاوارتر است . سپس رو كرد به همسر خويش و گفت : از گناهى كه كرده‌اى توبه كن و از خدا پوزش خواه ، زيرا چون بنده توبه كند و به خدا بازگردد ، خدا نيز او را مىبخشايد و به او بازمىگردد . و مصريان كهن اگرچه بت‌پرست بودند ، مىدانستند آن كه گناه را مىبخشايد يا بر آن كيفر مىكند ، تنها خداى يگانه است . « 4 »\r\nامّا چنان كه عزيز مىخواست ، داستان پنهان نماند و گزارش رسوايى همسر او به زودى در شهر پيچيد و به ويژه ورد زبان و نقل مجلس زنان گشت ، زنانى كه چون به هم مىرسيدند ، سخنشان همين بود كه زن عزيز دل بردهء بندهء خويش شده و با ناز و غمزه از پى دل‌برى او برآمده ، تن به خوارى داده و از او كام خواسته است . اما از خواستهء خانم خويش سرپيچيده و او را خوار و ناكام نهاده است : « 5 » « زنانى كه در شهر بودند ، گفتند : همسر عزيز شيفتهء بردهء جوان خود شده و در پى كام‌جويى از او برآمده ، همانا كه او را در گمراهى آشكار مىبينيم » . « 6 » و با اين\r\n\r\n\r\n","description":"","footnote":"\r\n( 1 ) . مختصر تفسير ابن كثير ، 2 / 247 ؛ تفسير طبرى ، 12 / 193 ؛ تفسير نسفى ، 2 / 218 ؛ تفسير ابى سعود ، 4 / 268 .\r\n( 2 ) . تفسير ابى سعود ، 4 / 268 .\r\n( 3 ) . تفسير البحر المحيط ، 5 / 297 .\r\n( 4 ) . ابن كثير ، البداية و النهاية ، 1 / 204 .\r\n( 5 ) . تهامى نقره ، همان ، 512 .\r\n( 6 ) .  « وَ قالَ نِسْوَةٌ فِي الْمَدِينَةِ امْرَأَتُ الْعَزِيزِ تُراوِدُ فَتاها عَنْ نَفْسِهِ قَدْ شَغَفَها حُبًّا إِنَّا لَنَراها فِي ضَلالٍ مُبِينٍ »  ( سورهء\r\n","page_name":" 48 ","page_number":58},
  {"content":"\r\n\r\nسخن خود ، در سرزنش زن عزيز سنگ تمام نهادند ، زيرا زنى كه شوى نداشته باشد يا شويش كسى فرومايه باشد ، اگر با مردان ديگرى به ويژه مردان بلند پايه دوستى ورزد ، چه بسا چندان راه دورى نرفته باشد و عذرش پذيرفته باشد . اما زنى كه شوى دارد ، آن هم شويى بلند پايه چون عزيز مصر ، اگر با مرد ديگرى دوستى ورزد ، به ويژه آن كه مرد ، بردهء او باشد و از خود او بسى فروپايه‌تر ، و براين دوستى نابجا نيز دير زمانى پافشارى ورزد . هيچ عذرى از او پذيرفته نيست و گمراهى از اين آشكارتر نمىشود . « 1 »\r\nاما دامى كه در راه همسر عزيز بود و برده‌اى كه او در خانه داشت . از گونهء ديگرى بود و اين را زن عزيز خوب مىدانست . از اين روى : « چون بدگويىها و متلك‌پرانىهاى زنان را شنيد ، آنان را به ميهمانى خواند و بزمى آراست و [ براى خوردن ميوه و . . . 
  ] به هر يك كاردى داد و [ به يوسف 
  ] گفت : به بزم آنان درآيد . و آنان همين كه يوسف را ديدند چنان بزرگ و بشكوهش يافتند و [ چنان مات زيبايى و برازندگيش گشتند كه بىخبر 
  ] دست‌هاى خويش را بريدند و گفتند : پناه بر خدا ! اين نمىتواند بشر باشد ، اين فرشته‌اى بزرگوار و برازنده است . » « 2 »\r\nاز اين آيه برمىآيد كه زن عزيز مىخواسته از زنانى كه پشت‌سر او بدگويى و متلك پرانى كرده‌اند و نادانسته هرچه خواسته‌اند ، گفته‌اند - زنانى كه زن عزيز مىدانست ، در هوس بارگى و كام خواهى و هرزگى از خود او اگر پيش و بيش نباشند ، دست كمى ندارند انتقام بگيرد و به آنها نشان دهد كه آنچه را من در خانه دارم ، اگر شما مىداشتيد ، از من پيشتر مىرفتيد . و رسوايى بيشترى به بار مىآورديد ، با چنين خواسته‌اى بود كه در كاخ خويش بزمى آراست و آنان را كه همه از زنان اشراف و كاخ‌نشين بودند و فرو رفته در رفاه و راحتى ، و هر روز در اين كاخ و آن كاخ بر پشتىها و مبل‌ها « 3 » مىلميدند و به خوردن و خوش گذراندن و . . . .\r\n\r\n\r\n","description":"","footnote":"\r\n- يوسف ، آيهء 30 )\r\n( 1 ) . تفسير ابى سعود ، 4 / 270 .\r\n( 2 ) .  « فَلَمَّا سَمِعَتْ بِمَكْرِهِنَّ أَرْسَلَتْ إِلَيْهِنَّ وَ أَعْتَدَتْ لَهُنَّ مُتَّكَأً وَ آتَتْ كُلَّ واحِدَةٍ مِنْهُنَّ سِكِّيناً وَ قالَتِ اخْرُجْ عَلَيْهِنَّ فَلَمَّا رَأَيْنَهُ أَكْبَرْنَهُ وَ قَطَّعْنَ أَيْدِيَهُنَّ وَ قُلْنَ حاشَ لِلَّهِ ما هذا بَشَراً إِنْ هذا إِلَّا مَلَكٌ كَرِيمٌ »  ( سورهء يوسف ، آيهء 31 ) .\r\n( 3 ) . واژهء « متّكا » را در آيهء ياد شده بيش‌تر با تشديد « ت » خوانده‌اند و آن را اسم مفعول از مصدر « اتكا » به معنى تكيه كردن و پشت دادن دانسته‌اند . از اين روى به معنى پشتى ، مبل و صندلى خواهد بود . اما گفتنى است كه كسانى آن را بىتشديد و با سكون « ت » ، « متكا » خوانده‌اند ، كه در اين صورت به معنى ترنج خواهد بود ، كه\r\n","page_name":" 49 ","page_number":59},
  {"content":"\r\n\r\nمىپرداختند ، آنان را به كاخ خود خوش‌گذراندن و . . . مىپرداختند ، آنان را به كاخ خود به ميهمانى خواند ، بزمى آراست و چنان كه شيوهء اين گونه بزم‌هاست براى هر كدام پشتى يا مبل و صندلى ، و نيز كارد و ابزار خورد و خوراك نهاد . در اينجا گفتنى است كه به كار گرفتن ابزارى چون كارد در ميهمانى ، نشان مىدهد كه مصريان آن روز تا آن جا تمدنى پيشرفته داشته‌اند كه در ميهمانىها و خوش‌گذرانى كاخ‌ها ، آن هم در هزاران سال پيش ، چنين ابزارى را به كار مىگرفته‌اند ، تازه اين در روزگار هيكسوسيان است كه آميزه‌اى از نژادهاى گوناگون بوده‌اند و بىگمان خود مصريان كه پيشرفته‌ترين مردم شرق بوده‌اند ، از اين نيز پيشرفته‌تر بوده‌اند . به هر روى همين گونه كه آنان كارد دردست سرگرم خورد و خوراك و خوش‌گذرانى و بريدن گوشت يا پوست كندن ميوه بودند ، يوسف را كه تا آن گاه از چشم آنان پنهان داشته بود فرمان داد تا آراسته و برازنده ، ناگاه به بزم آنان درآيد . و يوسف نيز چنين كرد و آنان همين كه كارد به دست ، يوسف را ديدند ، چنان شيفته و مات زيبايى و برازندگى او شدند كه خود ، كارد ، ميوه و همه چيز را فراموش كردند و « بىخبر دست‌ها بريدندى » و مات‌زده گفتند : واى ، پناه بر خدا ، اين جوان بشر نيست ، بلكه فرشته‌اى بزرگوار است ، به گفتهء سيد قطب ، اين كه زنان مصر يوسف را « فرشته‌اى بزرگوار » گفتند ، نشان مىدهد كه هنوز ته‌مانده‌هايى از باورهاى توحيدى در ميان آنان بوده است .\r\n ما آدمى به لطف تو ديگر نديده‌ايم * اين صورت و صفت كه تو دارى فرشته‌اى \r\nزن عزيز دريافت كه آن نيز به درد او دچار شدند و با او در يك جا ايستادند و هوس زنانهء خويش را بىپرده آشكار كردند و آنچه را در دل داشتند ، لو دادند . اين جا بود كه زن عزيز شادمانه و پيروزمندانه ، [ با خنده‌اى طنزآميز بر لب و با حال و هوايى نشانگر اين كه جوش به دلتان 
  ] اين جوانى كه چنين شيدايش شديد و بىخبر دست‌هاتان را بريديد ، مال من است و در\r\n\r\n\r\n","description":"","footnote":"\r\n- در گزارش‌هايى از داستان يوسف آمده و سعدى با نگاهى به آن چنين سروده است :\r\n كاش آنان كه عيب من كردند * رويت اى دلستان بديدندى \r\n تا به جاى ترنج در نظرت * بىخبر دست‌ها بريدندى \r\n گرش ببينى و دست از ترنج بشناسى * روا بود كه ملامت كنى زليخا را . . . \r\n( مترجم ) .\r\n","page_name":" 50 ","page_number":60},
  {"content":"\r\n\r\nخانهء من است و اگر تا امروز ناز و سركشى كرده و كام من را نداده است ، فردا و پس فردا خواهد داد [ ( اگر امروز نداده است كه فردا بدهد ) . با چنين حال و هوايى رو به آنان كرد و با شيوه‌اى كه هم دل آنان را بسوزاند و هم يوسف را بترساند و رام كند 
  ] : « گفت اين همان است كه من را در دوستى او سرزنش و نكوهش مىكرديد ، من از او كام خواستم اما او خوددارى ورزيد و سرپيچيد ، ولى اگر باز نيز سرپيچى كند و به آنچه از او مىخواهم تن ندهد ، زندانى خواهد شد و خرد و خوار خواهد ماند [ و يوسف كه چنين ديد 
  ] گفت : خداى من ! زندان را از آنچه من را بدان مىخوانند ، خوش‌تر دارم و اگر تو فكر آنان را از من دور ندارى ، به آنان رو مىكنم و از نادانان مىگردم . پس پروردگارش خواستهء او را اجابت كرد و نيرنگ آنان را از او دور داشت كه شنواى داناست » « 1 » و بدين‌گونه بود كه كار زن عزيز با يوسف به درگيرى و دشمنى انجاميد [ و پردهء تازه‌اى در پيوند و برخورد آنان گشوده شد 
  ] . از يك سوى زن بود و شيفتگى بسيار او كه اينك سر از كينهء آشكارى درآورده بود و بزرگى و بلند پايگى او كه اينك فرو شكسته بود ، و از سوى ديگر يوسف بود و پافشارى او بر آنچه از پاكى و پايدارى پيش‌تر نشان داده بود . اما با اين همه يوسف از آنان و نيرنگ زنانشان نهرست ، همانان كه توش و توان ستمتشان را عليه او جمع كردند و چون بر شوهران خويش سوار بودند [ و آنان را به هرچه مىخواستند ، وامىداشتند 
  ] ، با حق‌پوشى و بدكنشى كارى كردند كه يوسف زندانى شود « 2 » : « پس با اينكه نشانه‌هايى [ بر بىگناهى يوسف 
  ] يافتند ، بهتر آن ديدند كه يوسف را چندى زندانى كنند . « 3 »\r\nگفتنى است كه بدون ترديد ، اين‌ها همه نشانه‌هايى است از جامعه‌اى تباه ، فسادآلود و گناه اندود ، فضايى كه هيكسوسيان بيگانه و غاصب در مصر آن روز پديد آورده بودند ، و اگر ما از مصر آن روز ، جز اين داستان ، سندى نداشتيم ، همين داستان به تنهايى نشان مىداد كه هيكسوسيان بيگانه ، مصر آن روز را به چنان فضا و فرهنگ آلوده و تباهى دچار كرده بودند و مصريان مطمئنا در اين كژىها دستى نداشتند ، چرا كه چنين چيزهايى با شيوه و رويّه و خلق و\r\n\r\n\r\n","description":"","footnote":"\r\n( 1 ) .    قالَتْ فَذلِكُنَّ الَّذِي لُمْتُنَّنِي فِيهِ وَ لَقَدْ راوَدْتُهُ عَنْ نَفْسِهِ فَاسْتَعْصَمَ وَ لَئِنْ لَمْ يَفْعَلْ ما آمُرُهُ لَيُسْجَنَنَّ وَ لَيَكُوناً مِنَ الصَّاغِرِينَ * قالَ رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْهِ وَ إِلَّا تَصْرِفْ عَنِّي كَيْدَهُنَّ أَصْبُ إِلَيْهِنَّ وَ أَكُنْ مِنَ الْجاهِلِينَ * فَاسْتَجابَ لَهُ رَبُّهُ فَصَرَفَ عَنْهُ كَيْدَهُنَّ إِنَّهُ هُوَ السَّمِيعُ الْعَلِيمُ .    ( سورهء يوسف ، آيات 32 - 34 ) .\r\n( 2 ) . احمد عبد الحميد يوسف ، مصر فى القرآن و السّنة ، 45 .\r\n( 3 ) .  « ثُمَّ بَدا لَهُمْ مِنْ بَعْدِ ما رَأَوُا الْآياتِ لَيَسْجُنُنَّهُ حَتَّى حِينٍ »  ( سورهء يوسف ، آيهء 45 ) .\r\n","page_name":" 51 ","page_number":61},
  {"content":"\r\n\r\nخويى كه از مصريان مىشناسيم ، نمىسازد و با غيرت و مردانگى و بزرگى و بزرگوارىهاى آنان جور در نمىآيد . و اگر پاره‌اى از داستان‌هاى تورات را پيش چشم آوريم ، درخواهيم يافت كه فضاى جامعه‌اى كه در اين داستان آمده ، آشكار با حال و هواى داستان‌هاى تورات و فضاى جوامع تورانى « 1 » هم‌خوانى دارد و نه با حال و هواى جوامع مصرى و خلق و خوى مصريان . « 2 »\r\n\r\n3 . يوسف در زندان\r\nزندانى شدن يوسف ، سومين و آخرين پردهء تراژدى گونهء زندگى اوست ، چرا كه از آن پس ، زندگى او يك سره در آسانى و آسايش بود و اين آسايش و آسانىها آزمونى بود براى سنجش پايدارى و چگونه‌كارى ( - عملكرد ) او به هنگام آسايش و آسودگى ، همان‌گونه كه دشوارىها و گرفتارىهاى پيشين ، آزمونى بود براى سنجش پايدارى و چگونه كارى او در برابر دشوارىها و سختىها . بارى يوسف به گناه بىگناهى به زندان افتاد و پيداست كه زندان براى بىگناه ، بسى دشوارتر و دل‌سوزتر است تا براى گناه‌كار ، هرچند همين آگاهى و اطمينان زندانى بىگناه به بىگناهى خود ، به گونه‌اى مايهء آرامش خاطر و دل‌دارى او نيز هست . « 3 »\r\nبا اينكه نشانه‌هاى آشكارى چون پارگى پيراهن از پشت ، دست بريدن زنان مصر ، گواهى كودكى شيرخوار و . . . همه بىگناهى و پاك دامنى يوسف را گواهى مىكرد ، با اين همه هيكسوسيان بهتر آن ديدند كه يوسف را چندى - كه اندازهء آن را آشكار نكردند - زندانى كنند ، تا كم‌كم مردم ، داستان رسوايى زن عزيز را كه زبانزد و نقل مجلس همگان به ويژه زنان شده بود ، به فراموشى سپارند .\r\nبا اين حال ، يوسف ( ع ) نيز زندان را بر آنچه از او مىخواستند ، برگزيد و با پايدارى و پاكى آن را پذيرا شد و در آنجا بود كه تنها و بىكس روز و شب را پيوسته در سپاس و ستايش خدايى مىگذراند كه دل را با نورش روشنايى و حيات مىبخشيد ، و چنين بود كه ناگاه دل و درون خويش را چنان باز و گسترده يافت كه همهء جهان را در بر مىگرفت و روحش را ديد كه\r\n\r\n\r\n","description":"","footnote":"\r\n( 1 ) . دربارهء فضاى جوامع داستان‌هاى تورات بنگريد به : محمد بيومى مهران ، اسرائيل ، 3 / 162 / - 218 .\r\n( 2 ) . احمد عبد الحميد يوسف ، همان ، 45 - 46 .\r\n( 3 ) . فى ظلال القرآن ، 4 / 1987 .\r\n","page_name":" 52 ","page_number":62},
  {"content":"\r\n\r\nهمواره براى پيوستن به روح هستى در اوج‌گيرى و بالاروى است ؛ دريافت كه در اين تنهايى و بيگانگى چه خوب با خدايش انس مىگيرد ؛ و احساس كرد كه با هركه و هرچه دور و بر اوست ، به گونه‌اى ديگر مهربان شده است و دلش چنان براى دوستى همهء انسان‌ها مىتپد كه حتى از آنان كه بر او ستم كرده‌اند ، هيچ كينه‌اى در خود نمىيابد . همهء همّ و همتش اين بود كه چنان كه بايد خدا را پاس دارد و پرهيز و پرواى او پيشه كند و همهء نيت و فكرش اين بود كه براى خدا اخلاص و ويژگى ورزد و آهنگ و قصدش اين بود كه سررشتهء كار خويش را به رشتهء خدا گره زند و خويشتن خويش را پيش كشد خدا كند و در راه او پيش رود ، خدا نيز در برابر ، او را به نيكى پذيرفت و پاداشى تمام بخشيد و از چشمهء علم خويش سيرابش كرد ، كه او بر هر كارى دانا و تواناست . « 1 »\r\nدر اين گيرودار ، پادشاه مصر كه از جنگ‌جويان هيكسوس بود ، دو تن از درباريان ، يعنى بزرگ ساقيان و سرآشپز را به اتهام اين كه عليه وى توطئه كرده و خوراك او را به زهرآلوده بودند ، دست‌گير و به همراه يوسف روانهء زندان كرد . يوسف با آنان از در دوستى و غم‌خوراگى درآمد و با بذل محبت و مهربانى ، دلشان را آرامش بخشيد و به پرستش خداى يگانه فراخواندشان . زندانيان نيز شيفتهء پاكى و پيراستگى يوسف گشتند [ و دوستى او را غنيمت شمردند 
  ] و تعبير خواب‌ها و رؤياهايى را كه ديده بودند ، از او خواستند « 2 » ؛ خواب‌هايى كه در قرآن و تورات كم و بيش به گونه‌اى يك‌سان و همانند گزارش شده‌اند . گرچه گزارش تورات\r\n\r\n\r\n","description":"","footnote":"\r\n( 1 ) . عبد الحميد جودة السحار ، بنو اسماعيل ، قاهره ، 1966 م ، 56 - 58 .\r\n( 2 ) . دربارهء خواب و رؤيا روان‌شناسان ديدگاه‌هاى گوناگونى دارند : كسانى خواب را تجسم‌هايى از ضمير ناخودآگاه آدمى مىدانند و كسانى تجسم‌هايى از آرزوها و خواسته‌هاى نهفتهء آدمى و كسانى . . . ( بنگريد به :\r\nاسحاق رمزى ، علم النفس الفردى ، قاهره ، 1919 م ، 132 - 134 ؛ تهامى نقره ، همان ، 518 ؛ فى ظلال القرآن ، 4 / 1972 ) . ابن خلدون نيز در مقدمه ، ص 180 گفته است : به هنگام خواب چون نفس آدمى از سرگرمىها و وابستگىهاى حسى سبك مىشود ، زمينهء آگاهى از جهان غيب را به دست مىآورد و از اين جاست كه گاه هنگام خواب ، لحظه‌هايى پيش مىآيد كه آدمى در آنها به خواستهء خود مىرسد و از اين روست كه خواب را يكى از نويد دهنده‌ها ( - مبشرات ) شمرده‌اند و بخشى از پيامبرى گفته‌اند . چنان كه در رواياتى از پيامبر ( ص ) نيز آمده است كه : « از پيامبرى چيزى جز نويد دهنده‌ها نمانده است . پرسيدند : نويد دهنده‌ها چيست ؟ فرمود :\r\nرؤياى راستين » ( صحيح بخارى ، 9 / 40 براى روايات ديگر بنگريد به : تفسير نسفى ، 2 / 169 ) . غزالى نيز رؤياى راستين را شيوه‌اى دانسته براى اثبات پيامبرى پيامبران و دانش غيبى عارفان ( المنقذ من الضلال ، 24 - 26 ) سيد قطب نيز بر پايهء رؤياهاى قرآنى و نيز رؤياهاى پيش گويانه‌اى كه در زندگى خود ما روى مىدهد ، پذيرش درستى پاره‌اى از رؤياها را بايسته دانسته است ( فى ظلال القرآن ، 4 / 1972 ) .\r\n","page_name":" 53 ","page_number":63},
  {"content":"\r\n\r\nدر مورد خواب زندانيان [ هم بند يوسف 
  ] گسترده‌تر است و بىگزافه و مبالغه نيز نيست . « 1 » چنان كه دين‌گسترى يوسف در زندان ، و دوستان زندانى را آرام و گام به گام به يكتاپرستى و نشر عقيدهء دينى صحيح فراخواندن ، چيزى است كه تنها در قرآن آمده است . « 2 » و البته اين فراخوانى با مهربانى و لطفى همراه است كه در جانها مىنشيند . [ چون دوستان زندانى خواب‌هاشان براى او باز گفتند ، در پاسخشان گفت 
  ] : خوراكى برايتان نمىآيد كه بخوريدش مگر آن‌كه پيش از آمدن [ مصداقش 
  ] شما را از تعبير آن آگاه مىكنم ، اين از چيزهايى است كه پروردگارم به من آموخته است » . « 3 » گويا چنين گفت تا آنان از دانش شگفت خواب‌گزارى او آگاه شوند و همين آگاهى آنان را براى فراخوانى به يكتاپرستى آماده‌تر كند . به گفتهء بيضاوى ، يوسف مىخواست پيش از پاسخ‌گويى به درخواست دوستان زندگى خود ، آنان را به يكتاپرستى فراخواند و به دين درست راه نمايد ، از اين روى ، چنان كه شيوهء هدايت و راهنمايى پيامبران است ، نخست معجزه‌اى را كه همان غيب‌گويى و خواب‌گزارى باشد ، پيش روى آنان نهاد تا دريابند كه آنچه مىگويد راست است و آنچه آنان را بدان مىخواند ، حق است . « 4 »\r\nپس از اين زمينه‌سازىهاى طولانى بود كه در دل‌هاى آنان جاى بيش‌ترى باز كرد و توانست خواستهء خويش را آشكارا باز گويد و بىپايگى باورهاى دينى آنان را باز نمايد « 5 » و بگويد : « من آيين مردمى را كه به خدا ايمان ندارند و به آخرت بىباورند ، رها كرده‌ام و آيين پدرانم ، ابراهيم و اسحاق و يعقوب را گردن نهاده‌ام . ما را نمىرسد و نمىسزد كه به هيچ روى به خدا شرك ورزيم براى او شريكى بشناسيم . اينها نمونه‌هايى از فضل و بخشايش خدا بر ما و بر مردم است ، اما بيشتر مردم سپاس نمىگزارند . اى دو دوست زندانى من ! خدايان پراكنده و گونه‌گون بهتراند يا خداى يگانهء قهار ؟ شما به جاى او جز نام‌هايى را كه خودتان و نياكانتان نهاده‌ايد ، نمىپرستيد و خداوند بر آن نام‌ها هيچ برهانى ننهاده است . فرمان تنها خدا راست كه فرمان داده جز او را نپرستيد . اين است دين درست ، اما بيشتر مردم نمىدانند » « 6 » مىبينيم كه\r\n\r\n\r\n","description":"","footnote":"\r\n( 1 ) . سورهء يوسف ، آيات 36 ، 37 ، 41 ؛ سفر پيدايش ، 4 : 1 - 22 .\r\n( 2 ) . تهامى نقره ، همان ، 535 .\r\n( 3 ) .  « لا يَأْتِيكُما طَعامٌ تُرْزَقانِهِ إِلَّا نَبَّأْتُكُما بِتَأْوِيلِهِ قَبْلَ أَنْ يَأْتِيَكُما ذلِكُما مِمَّا عَلَّمَنِي رَبِّي »  ( سورهء يوسف ، آيهء 37 ) .\r\n( 4 ) . محمد رجب بيومى ، البيان القرآنى ، قاهره ، 1971 م ، 225 .\r\n( 5 ) . محمد رجب بيومى ، البيان القرآنى ، قاهره ، 1971 م ، 225 .\r\n( 6 ) .   « إِنِّي تَرَكْتُ مِلَّةَ قَوْمٍ لا يُؤْمِنُونَ بِاللَّهِ وَ هُمْ بِالْآخِرَةِ هُمْ كافِرُونَ * وَ اتَّبَعْتُ مِلَّةَ آبائِي إِبْراهِيمَ وَ إِسْحاقَ وَ  \r\n","page_name":" 54 ","page_number":64},
  {"content":"\r\n\r\nآنچه در اين سخنان يوسف آمده است ، ترسيم درست و دقيق و آشكارى است از چهرهء راستين اسلام ، همان‌گونه كه تمامى پيامبران خدا به ارمغان آوردند ، و پايه‌هاى عقيدتى آن اين‌هاست :\r\n1 . ايمان به خدا و باور به آخرت ، يگانه دانستن خدا و شرك نورزيدن به او و شريك نشناختن براى او ؛ 2 . شناختن خداوند متعال يگانهء قهّار به وسيلهء صفاتش ؛ 3 . پذيرش اين كه جز خدا هيچ چيز و هيچ كس نه حقيقتى دارد و نه سلطه و توانى . چيزى كه پىآمد پذيرش آن ، هم باور نداشتن و نپذيرفتن سلطه و سلطنت كسانى است كه بندگان خدا را به بردگى مىگيرند و خود خدايى مىكنند ، و هم آشكار ساختن اينكه حكومت و سلطنت تنها از آن خداست و تا آن‌گاه كه خدا فرمان داده ، جز او را نپرستيم . هيچ كسى را نمىسزد كه بر بندگان خدا ، خدايى كند و آنان را بردگان و بندگان خود بشمارد ؛ 4 . تعريف درست و دقيق از معنى عبادت ، به خضوع و خاك‌سارى در برابر سلطنت و حكومت كسى و اذعان و اعتراف به ربوبيت او ، و تعريف درست و دقيق دين راستين به يكتاپرستى ، يعنى جز خدا را عبادت نكردن و حكم و حكومت و سلطه و سلطنت را تنها ويژهء او دانستن ، كه اين دو يعنى حكم و عبارت اگر مترادف و هم معنى نباشند ، متلازم و همراه هستند ، كه : « حكم و فرمان تنها خدا راست و او فرمان داده كه جز او را نپرستيد و عبادت جز او نكنيد و اين است اين استوار » . « 1 » اين است روشن‌ترين ، كامل‌ترين ، دقيق‌ترين و جامع‌ترين شكل دين اسلام . « 2 »\r\nبدين‌ترتيب يوسف به هدف نهايى درسى كه [ به زندانيان 
  ] داد ، رسيد . درسى كه آستانهء آن با آنچه كه خاطر دو هم سلولش را به خود مشغول داشته بود ، ارتباط داشت . از اين رو ، در پايان درس ، خواب آنان را تعبير كرد تا اعتماد و دلبستگى آن دو را به خويش افزون سازد ، پس گفت : « اى دو دوست هم بند من ! يكى از شما [ دوباره به كار ساقىگرى پيشين خود باز مىگردد و 
  ] به سرور خويش باده مىنوشاند ، و اما آن ديگرى بردار مىشود و پرندگان از سر او مىخورند . چيزى را كه دربارهء آن پرسيديد [ و راى من را خواستيد ، به همان گونه كه گفتم 
  ]\r\n\r\n\r\n","description":"","footnote":"\r\n-    يَعْقُوبَ ما كانَ لَنا أَنْ نُشْرِكَ بِاللَّهِ مِنْ شَيْءٍ ذلِكَ مِنْ فَضْلِ اللَّهِ عَلَيْنا وَ عَلَى النَّاسِ وَ لكِنَّ أَكْثَرَ النَّاسِ لا يَشْكُرُونَ * يا صاحِبَيِ السِّجْنِ أَ أَرْبابٌ مُتَفَرِّقُونَ خَيْرٌ أَمِ اللَّهُ الْواحِدُ الْقَهَّارُ * ما تَعْبُدُونَ مِنْ دُونِهِ إِلَّا أَسْماءً سَمَّيْتُمُوها أَنْتُمْ وَ آباؤُكُمْ ما أَنْزَلَ اللَّهُ بِها مِنْ سُلْطانٍ إِنِ الْحُكْمُ إِلَّا لِلَّهِ أَمَرَ أَلَّا تَعْبُدُوا إِلَّا إِيَّاهُ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ »    ( سورهء يوسف ، آيات 37 - 40 ) .\r\n( 1 ) .  « إِنِ الْحُكْمُ إِلَّا لِلَّهِ أَمَرَ أَلَّا تَعْبُدُوا إِلَّا إِيَّاهُ ذلِكَ الدِّينُ الْقَيِّمُ »  ( سورهء يوسف ، آيهء 40 ) .\r\n( 2 ) . فى ظلال القرآن ، 4 / 1960 .\r\n","page_name":" 55 ","page_number":65},
  {"content":"\r\n\r\nنوشته شده و سرانجام يافته است [ و ديگرگون نمىگردد 
  ] » . « 1 »\r\nبا اين همه ، يوسف نيز يك انسان بود و دچار و درگير ناتوانىهاى انسانى . از اين روى خواهان آزادى از زندان بود و مىخواست به گونه‌اى داستان خويش را به گوش پادشاه برساند ، باشد كه او زمينه‌چينى ستمگرانه‌اى را كه موجب زندانى شدن او گرديده ، دريابد [ و او را از زندان رها سازد 
  ] . اما خدا خواست به او يادآورى كند كه نبايد جز خدا به هيچ كس ديگرى چشم اميد داشته باشد و از جز او يارى بخواهد . از قرآن بشنويم : « يوسف به يكى از دو دوست هم زندانش كه مىپنداشت آزاد مىشود . گفت : [ چون آزاد شدى 
  ] مرا نزد سرورت ياد كن [ و از او بخواه براى آزادى من كارى بكند 
  ] اما شيطان از ياد او برد كه نزد سرورش از يوسف ياد كند [ و آزادى او را بخواهد 
  ] ، از اين روى او چند سال « 2 » در زندان ماند » . « 3 »\r\nدر حديثى از پيامبر ( ص ) آمده است كه « خداى برادرم ، يوسف را ببخشايد ، اگر به هم زندان خويش نمىگفت من را نزد سرورت ياد كن ، هفت سال در زندان نمىماند » « 4 » يارى خواستن از بندگان خدا هرچند رواست ، اما براى پيامبران زبينده‌تر اين است كه ارادهء قوى داشته باشند . « 5 »\r\nو در روايت ديگرى آمده است كه جبرئيل در زندان نزد يوسف آمد و سرزنش‌كنان پرسيد :\r\nچه كسى تو را از كشته شدن به دست برادران رهانيد ؟ گفت : خداى بزرگ : پرسيد : چه كسى تو را از چاه برآورد ؟ گفت : خداى بزرگ ؛ پرسيد : چه كسى تو را از درافتادن به هرزگى و فحشا پاس داشت ؟ گفت : خداى بزرگ ؛ پرسيد : چه كسى نيرنگ زنان را از تو بازداشت ؟ گفت : خداى بزرگ ؛ گفت : پس چرا او را از ياد بردى و آزادىات را از او نخواستى و به بنده‌اى اميد بستى ؟\r\nگفت : پروردگارا ! خطا گفتم و بى جا كردم . اينك اى خداى ابراهيم و يعقوب ! از تو مىخواهم بر من ببخشايى و از من درگذرى . جبرئيل گفت : سزاى تو اين است كه چند سال در زندان بمانى » . « 6 »\r\n\r\n\r\n","description":"","footnote":"\r\n( 1 ) .  « يا صاحِبَيِ السِّجْنِ أَمَّا أَحَدُكُما فَيَسْقِي رَبَّهُ خَمْراً وَ أَمَّا الْآخَرُ فَيُصْلَبُ فَتَأْكُلُ الطَّيْرُ مِنْ رَأْسِهِ ، قُضِيَ الْأَمْرُ الَّذِي فِيهِ تَسْتَفْتِيانِ »  ( سورهء يوسف ، آيهء 41 ) .\r\n( 2 ) . « چند سال » ترجمهء « بضع سنين » است و بضع شماره‌اى است از سه تا نه .\r\n( 3 ) .  « وَ قالَ لِلَّذِي ظَنَّ أَنَّهُ ناجٍ مِنْهُمَا اذْكُرْنِي عِنْدَ رَبِّكَ فَأَنْساهُ الشَّيْطانُ ذِكْرَ رَبِّهِ فَلَبِثَ فِي السِّجْنِ بِضْعَ سِنِينَ »  ( سورهء يوسف ، آيهء 42 ) .\r\n( 4 ) . تفسير نسفى ، 2 / 223 .\r\n( 5 ) . تفسير ابن سعود ، 4 / 280 ؛ تفسير خازن ، 3 / 285 - 686 .\r\n( 6 ) . تفسير قرطبى ، 9 / 196 .\r\n","page_name":" 56 ","page_number":66},
  {"content":"\r\n\r\nاما سرانجام ، آن هنگام كه بايد آن يار هم زندان يوسف ، او را نزد سرور خويش ياد كند ، فرا رسيد ، آن‌گاه كه پادشاه مصر خوابى شگفت ديد . خوابى كه هيچ كس نتوانست راز آن را دريابد و بگزارد . اينجا بود كه آن يار هم زندان ، به ياد آورد كه سال‌ها پيش ، هم زندانى داشت كه در خواب گزارى بسيار توانا بود . از شاه خواست او را به زندان فرستد تا راز خوابش از آن زندانى باز جويد و بياورد . « 1 » از قرآن بشنويم : « پادشاه گفت : خواب ديدم كه هفت ماده گاو فربه را ، هفت ماده گاو لاغر مىخورند ، نيز هفت خوشهء سبز و تازه و هفت خوشهء خشك را [ در خواب ديدم 
  ] . اى گروه [ بزرگان و دانايان 
  ] ! اگر مىتوانيد خواب‌گزارى كنيد ، راز خوب من را بازگوييد . گفتند : اينها خواب‌هاى پريشان است و ما رازدان خواب‌هاى پريشان نيستيم ، و [ اين جا بود كه 
  ] آن هم زندان يوسف كه آزاد شده بود و از پس سال‌ها اينك او را به ياد آورده بود ، گفت : من راز اين خواب را به شما باز مىگويم ، من را [ به زندان نزد يوسف 
  ] بفرستيد . [ به زندان نزد يوسف رفت و گفت 
  ] يوسف ! اى دوست راست‌گو ! راز هفت ماده گاو فربهى كه هفت ماده گاو لاغر ، آنها را مىخوردند و نيز راز هفت خوشهء سبز و تازه و هفت خوشهء خشك را با ما بگو تا نزد مردم بازگردم . [ و راز خواب را با آنان بگويم 
  ] باشد كه بدانند [ چه كنند 
  ] . يوسف گفت : هفت سال پياپى همچون هميشه كشت مىكنيد و آنچه را درو مىكنيد و برمىداريد ، جز اندكى كه مىخوريد همچنان با خوشه كنار مىگذاريد ، سپس هفت سال سخت و خشك پيش مىآيد كه [ مردم 
  ] آنچه را از پيش براى اين سال‌ها نهاده‌ايد ، مىخورند . جز اندكى كه [ براى كشت 
  ] انبار مىكنيد . از اين پس سالى مىآيد كه در آن با باران داد مردم داده مىشود و آنان از قحط و غلا بيرون مىآيند » . « 2 »\r\nبه گفتهء زمخشرى ، يوسف ماده گاوان چاق و فربه و خوشه‌هاى سبز و تازه را نماد سال‌هاى پرآب و پربار و باران گرفت و ماده گاوان تكيده و خوشه‌هاى خشكيده را نماد سال‌هاى قحط\r\n\r\n\r\n","description":"","footnote":"\r\n( 1 ) . محمد رجب بيومى ، همان ، 225 .\r\n( 2 ) .        « وَ قالَ الْمَلِكُ إِنِّي أَرى سَبْعَ بَقَراتٍ سِمانٍ يَأْكُلُهُنَّ سَبْعٌ عِجافٌ وَ سَبْعَ سُنْبُلاتٍ خُضْرٍ وَ أُخَرَ يابِساتٍ ، يا أَيُّهَا الْمَلَأُ أَفْتُونِي فِي رُءْيايَ إِنْ كُنْتُمْ لِلرُّءْيا تَعْبُرُونَ * قالُوا أَضْغاثُ أَحْلامٍ وَ ما نَحْنُ بِتَأْوِيلِ الْأَحْلامِ بِعالِمِينَ * وَ قالَ الَّذِي نَجا مِنْهُما وَ ادَّكَرَ بَعْدَ أُمَّةٍ أَنَا أُنَبِّئُكُمْ بِتَأْوِيلِهِ فَأَرْسِلُونِ * يُوسُفُ أَيُّهَا الصِّدِّيقُ أَفْتِنا فِي سَبْعِ بَقَراتٍ سِمانٍ يَأْكُلُهُنَّ سَبْعٌ عِجافٌ وَ سَبْعِ سُنْبُلاتٍ خُضْرٍ وَ أُخَرَ يابِساتٍ لَعَلِّي أَرْجِعُ إِلَى النَّاسِ لَعَلَّهُمْ يَعْلَمُونَ * قالَ تَزْرَعُونَ سَبْعَ سِنِينَ دَأَباً فَما حَصَدْتُمْ فَذَرُوهُ فِي سُنْبُلِهِ إِلَّا قَلِيلًا مِمَّا تَأْكُلُونَ * ثُمَّ يَأْتِي مِنْ بَعْدِ ذلِكَ سَبْعٌ شِدادٌ يَأْكُلْنَ ما قَدَّمْتُمْ لَهُنَّ إِلَّا قَلِيلًا مِمَّا تُحْصِنُونَ * ثُمَّ يَأْتِي مِنْ بَعْدِ ذلِكَ عامٌ فِيهِ يُغاثُ النَّاسُ وَ فِيهِ يَعْصِرُونَ »        ( سورهء يوسف ، آيات 43 - 49 ) .\r\n","page_name":" 57 ","page_number":67},
  {"content":"\r\n\r\nو خشك‌سالى ، و اينها را از گزارش خواب شاه دريافت . اما اين كه آنان را نويد داد كه هشتمين سال ، سالى پربار و باران و پرخير بركت خواهد بود ، اين را ديگر از راه وحى و دانش خدا داده دانسته بود ، زيرا در خواب شاه راز و رمزى نبود كه نشانگر آن باشد . « 1 » اينها را يوسف به ساقى شاه گفت تا او نيز به شاه و مردم مژده دهد كه از خشك سالى و گرسنگى به سال‌هاى آسايش و فراوان نعمت مىيابند .\r\nگفتنى است كه تاكنون در اين داستان سه خواب و سه خواب‌گزارى داشته‌ايم : خواب يوسف ؛ خواب هم بندهاى يوسف و خواب پادشاه . و اين مىتواند نشانگر فضا و فرهنگ مصر و بيرون مصر آن روزگاران باشد [ كه در آن خواب و خواب‌گزارى ، روايى و رواج داشته است 
  ] .\r\nو توان خواب‌گزارى كه خداوند به يوسف بخشيده بود ، با چنين فضا و فرهنگى هم‌آهنگ بوده است و از آنجا كه معجزه‌هاى پيامبران ، چنان كه مىدانيم با فضا و فرهنگ روزگارشان هم‌آهنگ بوده است ، آيا مىتوان گفت : معجزهء يوسف خواب‌گزارى بوده است ؟ « 2 » دور نيست كه چنين باشد .\r\nبه هر روى پادشاه فرمان داد كه يوسف را از زندان نزد او برند . امّا يوسف نپذيرفت از زندان بيرون آيد مگر پس از آنكه بىگناهى و پاكى او از دروغى كه به او بسته بودند ، بر همگان آشكار شود . در اين‌باره سدى از ابن عباس روايت كرده است اگر آن روز يوسف پيش از آنكه پادشاه ماجراى او را بررسد ، از زندان بيرون مىآمد ، اين وسوسه و دغدغه همواره در انديشهء عزيز مصر مىماند كه بگويد : اين همان كسى است كه مىخواست از زن من كام گيرد .\r\n[ بارى پيك شاه به زندان نزد يوسف رفت و او را به رفتن نزد شاه فراخواند ، و يوسف از پيك خواست تا نزد شاه بگردد و از او بخواهد ماجراى يوسف و زنانى را كه دست‌هاى خود را بريدند ، بررسى و پىگيرى كند 
  ] . پيك نزد شاه بازگشت و پيام يوسف را رساند و شاه آن زنان را فراخواند و گفت : « حرف شما دربارهء يوسف كه مىخواستيد او را از راه به‌در ببريد چيست ؟ گفتند : پناه بر خدا ، ما هيچ بد و بىراهى از او سراغ نداريم ، [ آن گاه 
  ] همسر عزيز گفت :\r\nاينكه حق آشكار شد [ رك و راست بگويم اين 
  ] من بودم كه مىخواستم از او كام بگيرم و او را از راه به در كنم ، و او بىگمان راست‌گرى راست كردار است . [ يوسف گفت 
  ] اينها براى اين است كه [ عزيز 
  ] بداند من در نهان خيانتى به او روا نداشته‌ام و خدا نيز نيرنگ جنايت پيشگان را به\r\n\r\n\r\n","description":"","footnote":"\r\n( 1 ) . الكشاف ، 2 / 477 .\r\n( 2 ) . فى ظلال القرآن ، 4 / 1993 .\r\n","page_name":" 58 ","page_number":68},
  {"content":"\r\n\r\nجايى نمىرساند و من خويش را پيراسته نمىشمارم . چرا كه نفس آدمى بسيار بدفرماست ، مگر پروردگارم بنده‌نوازى كند [ و از بدفرمايىهاى نفس پناهم دهد 
  ] كه پروردگار من آمرزگار و بنده‌نواز است » « 1 » بدين‌گونه ، روى دادهاى پيشين همه پاك‌دامنى و پيراستگى يوسف پيامبر ( ع ) را گواهى كرد و بىگناهى او را از تهمت و دروغى كه به او بسته بودند ، آشكار ساخت آنان كه اين دروغ را به دو بسته بودند ، ويژگىهاى پيامبران را نمىشناختند و نمىدانستند كه گرد چنين گناهانى هرگز بر دامن پروا و پارسايى پيامبران نمىنشيند و يوسف نيز پيامبر بود و پيامبرزاده ، كه او پسر يعقوب بود و يعقوب پسر اسحاق و اسحاق پسر ابراهيم ( عليهم السلام ) .\r\nدر اين باره استاد صابونى ده نشانه بر پاكى و پيراستگى يوسف آورده است :\r\n1 . اينكه به آنچه زن عزيز از او مىخواست تن نداد و با همهء عزم و استوارى در برابر خواهش او ايستاد و گفت : « پناه بر خدا شوهر تو سرور من است و من را گرامى داشته است و من چگونه مىتوانم ، پنهانى چنين ستمى را بر او روا دارم ، همانا كه ستمگران را روى رستگارى نيست ؛ 2 - اينكه چون زن عزيز درها را بست و كار را بر او تنگ كرد و با خشم و خروش خواست او را به آنچه مىخواهد وا دارد ، از پيش او گريخت ، چرا كه اگر يوسف آهنگ هرزگى داشت ، نمىگريخت ، پس آن كه چنين آهنگى دارد ، پيش مىرود و نمىگريزد ، چنان كه آيه گوياى آن است :  « وَ اسْتَبَقَا الْبابَ وَ قَدَّتْ قَمِيصَهُ مِنْ دُبُرٍ »  ؛ 3 - اينكه يكى از خويشان آن زن ، پاك دامنى يوسف را با اشاره به پارگى پيراهن گواهى كرد كه اگر پارگى از پشت است ، يوسف خواهان هرزگى نبوده و مىگريخته است و اگر پارگى از پيش است ، آهنگ هرزگى داشته است و زن كه بدين كار ناخرسند بوده ، با او درگير شده است . و پارگى از پشت بود و يوسف بىگناه ( آيه‌ها 26 - 29 ) ؛ 4 . اينكه زندان را بر هرزگى كردن ، برگزيد [ و براى پاك ماندن آزادى خويش را مايه گذاشت 
  ] ( آيهء 33 ) و اين از آشكارترين نشانه‌هاى پاك‌دامنى اوست ، كه اگر به خواستهء زن عزيز تن مىداد ، به تهمتى دروغين و ستمگرانه سال‌ها زندانى نمىشد ؛ 5 . اينكه خداوند چندين بار ( در آيه‌هاى 21 ، 22 ، 24 سورهء يوسف . . . ) او را به نيكى ستوده از جملهء نيكوكاران و اخلاص يافتگانش خوانده است . و پيداست كه اگر يوسف پاك نفس و پيراسته سرشت و\r\n\r\n\r\n","description":"","footnote":"\r\n( 1 ) .    « ما خَطْبُكُنَّ إِذْ راوَدْتُنَّ يُوسُفَ عَنْ نَفْسِهِ قُلْنَ حاشَ لِلَّهِ ما عَلِمْنا عَلَيْهِ مِنْ سُوءٍ ، قالَتِ امْرَأَةُ الْعَزِيزِ الْآنَ حَصْحَصَ الْحَقُّ أَنَا راوَدْتُهُ عَنْ نَفْسِهِ وَ إِنَّهُ لَمِنَ الصَّادِقِينَ * ذلِكَ لِيَعْلَمَ أَنِّي لَمْ أَخُنْهُ بِالْغَيْبِ وَ أَنَّ اللَّهَ لا يَهْدِي كَيْدَ الْخائِنِينَ * وَ ما أُبَرِّئُ نَفْسِي إِنَّ النَّفْسَ لَأَمَّارَةٌ بِالسُّوءِ إِلَّا ما رَحِمَ رَبِّي إِنَّ رَبِّي غَفُورٌ رَحِيمٌ »    ( سورهء يوسف ، آيات 51 - 53 ) .\r\n","page_name":" 59 ","page_number":69},
  {"content":"\r\n\r\nشايسته خوى و نيكوكردارند خداوند هرگز او را اين‌گونه نمىشود . پيامبر ( ص ) نيز او را اين‌گونه ياد كرده است . « بزرگوارى ، پسر بزرگوار ، پسر بزرگوار ، پسر بزرگوار ، يوسف پسر يعقوب ، پسر اسحاق پسر ابراهيم ، و اين نسبت براى شرافت و برترى بس است » ؛ 6 . اينكه خود زن عزيز پيشاروى گروهى از زنان مصر بىگناهى و پاك‌دامنى او را گواهى كرد ( آيه‌هاى 31 ، 32 ) ؛ 7 . اين كه عزيز مصر خود نيز با ديدن نشانه‌هايى چون پارگى پيراهن از پشت ، دست بريدن زنان مصر و گواهى كودك شيرخوار ، بىگناهى او را دريافت . و با اين همه اگر او را زندانى كرد ، نه از اين روى بود كه يوسف را گناه‌كار مىدانست ، از اين روى بود كه مىخواست ، همسر خودش بدنام نشود و با زندانى شدن يوسف ، داستان به فراموشى سپرده شود ( آيهء 35 ) ؛ 8 . اين كه يوسف به دعا از خدا خواست تا نيرنگ زنان را از او بازدارد و خدا نيز چنين كرد ، چرا كه اگر مىخواست از زن عزيز كام بگيرد و بدهد چنين چيزى را به دعا از خدا نمىخواست ( آيهء 34 ) ؛ 9 . اينكه تا بىگناهىاش بر همگان آشكار نشد ، نپذيرفت از زندان بيرون آيد ( آيهء 50 ) ؛ 10 . اينكه كه زنان مصر ، نيز زن عزيز ، آشكارا بىگناهى و پيراستگى او را گواهى كردند ( آيه‌هاى 51 - 53 ) « 1 » .\r\n\r\n\r\n","description":"","footnote":"\r\n( 1 ) . محمد على صابونى ، النبوة و الانبياء ، 74 - 78 ؛ صفوة التفاسير ، 2 / 53 - 54 ؛ تفسير نسفى ، 2 / 221 .\r\n","page_name":" 60 ","page_number":70},
  {"content":"\r\n\r\n\r\nبخش دوم يوسف و عزيزى مصر\r\n\r\n1 . يوسف عزيز\r\nچنان كه در فصل پيشين ديديم ، بىگناهى يوسف بر همگان آشكار شد و از اين روى از زندان بيرون آمد ، نزد پادشاه رفت و ماجرا را با او بازگفت . پادشاه او را فرزانه ، بزرگوار ، كاردان و امانت‌دار يافت . از اين روى او را به خود نزديك ساخت و پايگاهش را بالا برد و خدا خواست تا يوسف پس از سالهاى سخت زندان به گنجورى مصر رسد و خزانه‌هاى مصر را سرپرستى كند ، چرا كه چون يوسف راز خواب پادشاه را به گونه‌اى باز گفت كه نشانگر پيامبرى و پيوند آسمانى او بود ، و نه چون سخنان خواب گزاران و پيش‌گويان دربار بريافته و برخاسته ، و افزون بر اين ، بىگناهى و پاك‌دامنى او نيز آشكار شد و پادشاه نشانه‌هاى دانايى و شايانى و كاردانى را در او ديد ، گنجورى خزانه‌هاى مصر را به دو سپرد ، و گنجورى خزانه‌ها ، در آن روز چيزى همانند وزارت دارايى و اقتصاد و بازرگانى در امروز « 1 » بوده است گرچه از تورات برمىآيد كه پست و پايگاهى كه به او سپرده شد چيزى بود همانند نخست‌وزيرى امروزه . « 2 »\r\nبارى سرنوشت اين‌گونه رقم خورده بود كه يوسف از پايگاه پست‌بندگى و بردگى به جايگاه\r\n\r\n\r\n","description":"","footnote":"\r\n( 1 ) . بنگريد به : سورهء يوسف ، آيات 54 - 56 ؛ سفر پيدايش ، 41 ؛ 1 - 44 .\r\n( 2 ) . سفر پيدايش ، 41 : 40 - 44 .\r\n","page_name":" 61 ","page_number":71},
  {"content":"\r\n\r\nبلندوزيرى و گنجورى دست يابد ، « 1 » و به گفتهء تورات يكى از زنان بزرگ مصر « اسنات » دختر « فوطى فارع » كاهن « اون » ( - عين شمس ) را به زنى بگيرد و از او داراى دو پسر با نام‌هاى « منسى » و « افرايم » « 2 » گردد . گرچه بنابر گزارش‌هاى عربى ، يوسف ، زن عزيز مصر را به زنى گرفت ، همو كه از پيش دل بردهء يوسف بود و مىخواست از او كام بگيرد . و اينكه شويش مرده بود يا از كار بر كنار شده بود و يوسف به جاى او نشسته بود . « 3 »\r\nبارى بر پايهء آنچه در قرآن كريم آمده ، يوسف خود از پادشاه خواست گنجورى خزانه‌ها را به دو سپارند . « گفت : من را بر خزانه‌هاى اين سرزمين بگمار كه من نگهبانى كار دانم . » « 4 » در اينجا شايد اين پرسش پيش آيد كه در اين سخن يوسف ، از ديد دينى دو ناروايى ديده مىشود :\r\nنخست اينكه يوسف ، خود درخواست كرد سرپرستى خزانه‌ها را به دو بسپارند ، با اين كه از ديد دينى درست نيست كسى خود پيش گام شود و پست و پايگاهى را درخواست كند . چنان كه پيامبر ( ص ) فرموده است : « به خدا سوگند ما اين كار ( - كارهاى دولتى و ادارى ) را به كسى كه خود درخواست كند يا بر آن حرص ورزد ، نمىسپاريم « 5 » » و چنان كه در سفارش به عبد الرحمان بن سمرة فرموده است : « اى عبد الرحمان ! درخواست اميرى نكن ، كه اگر با درخواست به اميرى رسيدى ، آن را وامىگذارى و درست از پس آن برنمىآيى ( يا بردهء آن مىشوى ) و اگر بىدرخواست اميرى را به تو دادند آن را يارى مىكنى [ براى انجام دادن درست ، كوشش‌ها مىكنى 
  ] » « 6 » . و دوم اينكه يوسف خويش را ستود و پاك شمرد و نگهبانى\r\n\r\n\r\n","description":"","footnote":"\r\n( 1 ) . دور نيست اگر بگوييم پست و پايگاه يوسف ، همان چيزى بوده كه در مصر كهن ادارهء كشاورزى و ادارهء خزانه‌دارى نام داشته است . ادارهء كشاورزى ، سرپرستى كشت و كار زمين‌هاى كناره‌هاى نيل را در دست داشته است . نيز زمين‌هاى صحرايى گرداگرد كاخ‌ها و گورهاى شاهى و اهرام را ، اما ادارهء خزانه‌دارى كه بيت المال سفيد ( برجج ) نيز ناميده مىشده ، سرپرستىاش در دست وزير ، مدير خزانه‌دارى بوده است و در ديگر شهرها نيز شاخه‌هايى داشته است . خزانه نيز دو بخش بوده است : يكى خزانهء طلا و ديگرى انبار غّلات ( بنگريد به : محمد بيومى مهران ، الحضارة المصرية ، اسكندريه ، 1984 م ، 129 ) . اما چنان كه از قرآن ( آيهء 78 ، سورهء يوسف ) برمىآيد ، او بىگمان پست و پايگاه عزيزى مصر را داشته است .\r\n( 2 ) . سفر پيدايش ، 41 : 54 ، 50 - 52 .\r\n( 3 ) . تفسير ابى سعود ، 4 / 286 ؛ تفسير نسفى ، 2 / 228 ؛ تفسير خازن ، 3 / 293 ؛ تاريخ طبرى ، 1 / 347 ؛ تاريخ ابن خلدون ، 2 / 452 ، الكامل ، ابن اثير ، البداية و النهاية ، 1 / 210 .\r\n( 4 ) .  « قالَ اجْعَلْنِي عَلى خَزائِنِ الْأَرْضِ إِنِّي حَفِيظٌ عَلِيمٌ »  ( سورهء يوسف ، آيهء 55 ) .\r\n( 5 ) . « انّا و اللّه لا نولّى هذا العمل احدا سأله او حرص عليه » .\r\n( 6 ) . « يا عبد الرحمن لا تسأل الامارة فانّك ان اوتيتها عن مسألة وكّلت اليها و ان اوتيتها من غير مسألة اعنت عليها » .\r\n","page_name":" 62 ","page_number":72},
  {"content":"\r\n\r\nكاردان دانست . با اين كه خودستايى و خويش را پاك شمردن نيز روا نيست . چنان كه در قرآن مىخوانيم «  فَلا تُزَكُّوا أَنْفُسَكُمْ  - خودتان را پاك مشماريد » « 1 » و اينكه پاسخ مفسران : گروهى از مفسران در پاسخ گفته‌اند : يوسف از اين روى خزانه‌دارى را درخواست كرد تا از اين راه دادورزى و حق‌گسترى كنند و به مردم احسان و نيكى نمايد .\r\n[ و خواسته‌اش از اين كه گفت : « من نگهبانى كاردانم » 
  ] از باب خودستايى و تزكيهء نفس نبود ، بلكه فقط مىخواست نشان دهد كه براى پذيرش خزانه‌دارى و وزارت دارايى توانايى و كاردانى دارد « 2 » ؛ و ابو السعود در تفسير آيه چنين گفته است : « 3 » يوسف گفت من را بر خزانه‌هاى زمين يعنى سرزمين مصر بگمار « 4 » و سرپرستى و دخل و تصرف در آنها را به من واگذار ، كه من آنها را از دست‌درازى ديگران نگهبانى مىكنم ( - حفيظ ) و براى ادارهء درست آنها آگاهى و توانايى دارم ( - عليم ) ، و اين سخن يوسف خود گواهى است بر روايى درخواست اميرى و سرپرستى از سوى كسى كه شايستگى آن را داشته باشد و خواسته‌اش دادورزى و حق‌گسترى باشد ، هر چند آن را كافرى يا ظالمى درخواست كرده باشد ؛ و گفته‌اند كه پادشاه درخواست او را پذيرفت . و در تفسير خازن چنين پاسخى آمده است : درخواست امارت اگر كسان شايسته‌اى براى پذيرش آن باشند ، مكروه است و گرنه واجب است ، و اين كه يوسف چنين درخواستى كرد از اين روى بود كه فرستادهء خدا بود و پيامبر مصلحت مردم را بهتر از ديگران مىداند و اگر كسى او به رعايت مصالح مردم مكلّف باشد و اين وظيفه را جز از راه اميرى نتواند انجام دهد ، بر او واجب است كه آن را درخواست كند ، و چون يوسف مىدانست كه در سال‌هاى قحط ، مردم به دشوارىهاى بسيارى دچار خواهند شد و او با پذيرش خزانه‌دارى خواهد توانست به آنان به ويژه به نيازمندان نيكى رساند ، درخواست آن را وظيفهء خود دانست ؛ « 5 » و اين نيز پاسخ نسفى : يوسف ( ع ) طبق گزارش آيه ، خود را امين و با كفايت شمرد ، و پادشاهان كسانى را به كار مىگمارند كه داراى اين دو ويژگى باشند . يوسف اينها را گفت و آن درخواست را كرد تا بتواند احكام الهى را اجرا كند . دادبگسترد و حق را به پا دارد . چيزهايى كه پيامبران براى همان‌ها برانگيخته مىشوند . نيز از اين روى كه مىدانست كس ديگرى نمىتواند\r\n\r\n\r\n","description":"","footnote":"\r\n( 1 ) . فى ظلال القران ، 4 / 2006 ؛ تفسير خازن ، 3 / 292 .\r\n( 2 ) . صفوة التفاسير ، 2 / 57 .\r\n( 3 ) . تفسير ابى السعود ، 4 / 286 .\r\n( 4 ) . كسانى از عبارت « خزائن الارض » چنين برداشت كرده‌اند كه مصر خزانهء زمين است ( تفسير قرطبى ، 3442 ) .\r\n( 5 ) . تفسير خازن ، 3 / 292 .\r\n","page_name":" 63 ","page_number":73},
  {"content":"\r\n\r\nاز پس آن كار به درستى برآيد . بنابراين درخواست او براى خرسندى خدا بود و نه براى دوست داشتن پست و پايگاه حكومت و دنيا در حديث نبوى چنين آمده : « خدا برادرم يوسف را رحمت كند ، اگر نمىگفت من را بر گنج‌هاى زمين بگمار ، قطعا در آن ساعت او را به كار مىگمارد ، اما آن را يك سال به تأخير انداخت » ، علما مىگويند : و اين كار يوسف خود پشتوانه و نشانه‌اى است بر اينكه مىتوان از سوى پادشاهى ستمگر و كافر نيز پستى را پذيرفت ، چنان كه پيشينيان كار قضا و داورى را از سوى ستمگران مىپذيرفتند . و اگر پيامبر يا عالمى ببيند كه جز از راه پذيرش فرمان پادشاهى ظالم يا كافر نمىتواند به فرمان خدا حكم كند و جلوى ستمى را بگيرد و . . . بر اوست كه به فرمان او تن دهد . « 1 »\r\nابن كثير نيز در پاسخ گفته است : رواست كه آدمى - آنجا كه نياز باشد - براى كسانى كه او را نمىشناسند ، از خويش ستايش كند [ و كارايىها و ويژگىهاى خود را بازگويد 
  ] . و بدين‌خاطر يوسف نيز گفت كه حفيظ ( - خزانه‌دار امين ) و عليم ( - صاحب دانش و بصيرت ) است نسبت به آنچه كه به عهده مىگيرد . از اين رو از پادشاه خواست تا او را مأمور نظارت بر سيلوى غلّات گرداند - زيرا مىدانست كه پس از گذشت هفت سال آسانى و فراوانى ، مردم دچار خشك سالى و دشوارى خواهند شد - تا مطابق آنچه كه خداوند براى مردم مىپسندد ، از قبيل در پيش گرفتن احتياط و مهربانى نسبت به آنان ، در امور آن سيلوها نظارت كند ؛ و به آگاهى پادشاه رساند كه او حفيظ ( - توانا بر حفظ آن چيزى است كه نزد اوست ) ، امين اموال ، و آگاه به روش نگهدارى كالا و مصالح سيلوهاست . و اين خود نشانى است بر روايى درخواست امارت از سوى كسى كه امانت‌دارى و توانايى و لياقت اجراى كارها را در خويش سراغ دارد . « 2 »\r\nسيد قطب نيز در پاسخى گسترده گفته است : ما نمىخواهيم اين‌گونه پاسخ دهيم كه اين دستورات ( يعنى عدم درخواست امارت و عدم خودستايى ) فقط در نظام اسلامى در روزگار حضرت محمد ( ص ) مقرر گرديده و در روزگار يوسف ( ع ) جارى و روا نبوده است ، و اينكه مسايل مربوط به تشكيل نظام سياسى در اين دين ( اسلام ) ، يك امر يگانه نيست مانند اصول عقيدتى ثابت در هر رسالتى و بر هر پيامبرى ، نمىخواهيم اين‌گونه پاسخ دهيم ، گرچه چنين پاسخى نيز مىتواند درست باشد ، زيرا مسأله و ماجرا بسى گسترده‌تر و ريشه‌دارتر از آن است\r\n\r\n\r\n","description":"","footnote":"\r\n( 1 ) . تفسير نسفى ، 2 / 227 .\r\n( 2 ) . تفسير ابن كثير ، 2 / 254 ؛ البداية و النهاية ، 1 / 210 ؛ تاريخ طبرى ، 1 / 347 .\r\n","page_name":" 64 ","page_number":74},
  {"content":"\r\n\r\nكه تنها بر چنين پايه‌اى استوار باشد . بنياد ماجرا چيزهاى ديگرى است كه بايد آنها را شناخت :\r\nشناخت شيوهء استنباط احكام از اصول و نصوص دينى و پويايى و حركتى را كه نخست در سرشت فقه و اصول فقه بوده است ، دوباره به آنها بازگرداندن « 1 » . . .\r\nزيرا جامعه‌اى كه يوسف در آن مىزيسته ، جامعه‌اى اسلامى نبوده است تا احكامى چون ناروا بودن درخواست امارت يا ستودن خويش در حضور مردم را بر آن منطبق كنيم . از سوى ديگر او مىديده كه زمينه‌ها به گونه‌اى است كه او مىتواند فرمانروايى مطاع باشد - و نه بنده‌اى فرمان‌بر ، آن هم در حال و هوايى جاهلى . كارها همان‌گونه كه يوسف چشم داشت به انجام رسيد و در نتيجه او توانست با اشراف و تسلّطى كه در دوران حكومتش در مصر داشت به دعوت دين و نشر و رواج آن پردازد ، و در چنين حال و هوايى بود كه عزيز و پادشاه ، همگى از نظرها پنهان گرديدند . « 2 »\r\nگفتنى است كه كسانى بر پايهء اين سخن يوسف كه گفت : « پروردگار من ! از ملك و فرمان‌روايى به من بخشيدى و از دانش تأويل خواب‌ها به من آموختى » « 3 » ، پنداشته‌اند كه يوسف به تنهايى به فرمانروايى مصر رسيده بوده است . با اينكه چنان كه ابن خلدون گفته ، اين آيه نشانگر چنين چيزى نيست . زيرا دست داشتن به هر چيز ، حتى چيزهاى ويژه و شخصى چون خانه و خادم و اسب . . . نيز « ملك » خوانده مىشود ، تا چه رسد به در دست داشتن اداره و سرپرستى مثلا خزانه‌دارى و امور بازرگانى و . . . گذشته از اينكه عرب‌ها ، روستاييان و شهرنشينان را نيز « ملوك » « 4 » مىناميده‌اند تا چه رسد به وزير مصر در آن روزگار [ يعنى يوسف 
  ] و در آن حكومت .\r\n\r\n\r\n","description":"","footnote":"\r\n( 1 ) . در اينجا سيد قطب دربارهء شيوهء فقه و فقها پژوهشى خواندنى دارد . ( مترجم ) .\r\n( 2 ) . فى ظلال القرآن ، 4 / 2006 - 2013 .\r\n( 3 ) .  « رَبِّ قَدْ آتَيْتَنِي مِنَ الْمُلْكِ وَ عَلَّمْتَنِي مِنْ تَأْوِيلِ الْأَحادِيثِ »  ( سورهء يوسف ، آيهء 101 ) . مىتوان بر پايهء حرف « من » در « من الملك » كه حرف تبعيض است و نشانگر بخشى و جزئى از چيزى ، چنين برداشت كه جزئى و بخشى از كار فرمانروايى مصر كه همان خزانه‌دارى باشد ، به يوسف رسيده بوده است ( مترجم ) .\r\n( 4 ) . نصوصى بازمانده از فرعون مصر تحوتمس سوم ( 1490 - 1435 ق . م ) گوياى اين‌اند كه او در « مجد » حوالى سال 1468 پيش از ميلاد با دشمنانش ملوك سوريه كه شمارشان 330 ملك و امير بوده است و هر كدام سپاهى ويژه داشته‌اند ، به فرماندهى امير قاوش جنگيده است و بر آنها پيروز شده است . نيز در نصوصى از « شلمنصر » سوم آشورى آمده است كه او در « قرقر » در سال 853 پيش از ميلاد با گروهى از اميران سورى جنگيد . اين اميران مركب از دوازده ملك بودند . فرمانده‌شان « بنحدد » ، ملك دمشق بود . نيز عرب‌ها اميران شهرها و قريه‌ها را ملك مىناميدند . مانند ملك هجر ، معان ، دومة الجندل و . . . چنان كه در روزگار عباسيان راميان و كارگزاران خلافت را ملك مىگفتند .\r\n","page_name":" 65 ","page_number":75},
  {"content":"\r\n\r\nبرخى نيز آيهء « و بدين‌گونه يوسف را در آن سرزمين تمكّن بخشيديم » « 1 » را پشتوانهء همان پندار ، پنداشته‌اند و اين نيز درست نيست ، زيرا « تمكين » چيزى است و ملك و فرمانروايى چيزى ديگر . و آنچه آشكارا از قرآن برمىآيد ، سرپرستى در جمع و تفريق كارهاى كشاورزى [ مانند رسيدگى به حساب كاشت و برداشت و توزيع محصولات 
  ] به عهدهء او بوده است ، چنان كه خداوند مىفرمايد : « گفت من را بر خزانه‌هاى اين سرزمين بگمار ، كه من نگهبانى كار دانم » « 2 » ، روند داستان نيز به گونه‌اى است كه نشان مىدهد او [ در مصر گرچه به پايگاهى بلند مىرسد 
  ] اما طبق كليهء قرائن موجود ، از كارگزاران فرمانرواى مصر بوده است و نبايد الفاظى كه در دعاى حضرت يوسف واقع شده اين توهم را كه او فرمانروا گرديده ، ايجاد كند . بنابراين از آن بيان آشكارى كه با قرائن همراه است ، به اين توهم ضعيف متمايل نمىشويم . از گزارش توراتى داستان نيز آشكارا برمىآيد كه يوسف پادشاه نشد و حكومتى براى او دست نداد . « 3 »\r\nافزون بر اينها بر پايهء آنچه از شيوه و سرشت شاهان و فرمانروايان مىشناسيم كه براى نگه‌داشت فرمانروايى و شاهى خويش چه‌ها كه نمىكنند ، بسيار دور و ناپذيرفتنى مىنمايد كه كسى مانند يوسف كه پيش از آمدن برادران ، جز خود ، هيچ چيز نداشته است ، ناگاه و به اين آسانى به فرمانروايى و شاهى همهء مصر برسد . « 4 » گذشته از آنكه همهء مورخان و مفسران كار يوسف را چيزى همانند وزير دارايى و امور مالى دانسته‌اند ، و يا چيزى از اين قبيل مانند سرپرست كار كشاورزى و گردآورى غلّات و نگه‌دارى آنها در سيلوها در سالهاى آسودگى ، و مصرف درست آنها خشك‌سالى و گرسنگى . « 5 »\r\nاين نيز گفتنى است كه تاريخ مصر ، گواه رويدادهايى است همانند آنچه كه يوسف را به آن پايگاه بلند رساند . آرى سرزمين مصر در درازى روزگاران از رويارويى خشك سالىهايى بوده است كه در آن سال‌ها كار كشاورزى و دام‌دارى بسيار آسيب مىديده [ و فرآورده‌هاى زمينى و دامى بسيار اندك مىشده است 
  ] و اين خشك‌سالىها بيشتر پىآمد كم‌شدن آب رود نيل و بخل ورزيدن او از جوشش و جريان بوده است ، چيزى كه به گونه‌اى ، عادت شناخته\r\n\r\n\r\n","description":"","footnote":"\r\n( 1 ) .  « وَ كَذلِكَ مَكَّنَّا لِيُوسُفَ فِي الْأَرْضِ »  ( سورهء يوسف ، آيهء 56 ) .\r\n( 2 ) .  « اجْعَلْنِي عَلى خَزائِنِ الْأَرْضِ إِنِّي حَفِيظٌ عَلِيمٌ »  ( سورهء يوسف ، آيهء 55 ) .\r\n( 3 ) . سفر پيدايش ، 41 : 33 - 57 .\r\n( 4 ) . ابن خلدون ، العبر ، 2 / 47 .\r\n( 5 ) . تاريخ طبرى ، 1 / 347 - 348 ؛ ابن اثير ، الكامل ، 1 / 83 - 88 ؛ ابن كثير ، البداية و النهاية ، 1 / 210 ؛ صفوة التفاسير ، 2 / 57 ؛ تفسير ابى سعود ، 4 / 286 ؛ تفسير خازن ، 3 / 292 .\r\n","page_name":" 66 ","page_number":76},
  {"content":"\r\n\r\nشدهء مردم در همه سالهء نيل نيز هست ، آن‌گاه كه آب نيل فروكش مىكند و از جوشش و بخشش باز مىايستد ، چه بسيارند زمينهايى كه همهء سال يا بيشتر آن را تفته و سوخته چشم به راه آب نيل مىنشينند و از ديدار او ناكام مىمانند . در چنين هنگام و هنگامه‌اى است كه آبرسانى و آبيارى و در پى آن كشاورزى و دام‌دارى سخت آسيب مىبيند و فرآورده‌هاى زمينى و دامى ناياب مىگردد و اين سرزمين و مردم در دام بلايى دشوار در مىافتند . « 1 »\r\nبه گواهى تاريخ در جغرافياى جهان هيچ سرزمينى را نمىشناسيم كه زندگىاش ، هستىاش ، سرنوشتش ، آينده‌اش ، تاريخش و مردمش در جنگ و صلح تا اين اندازه به رودخانه‌اى وابسته باشد كه مصر به نيل وابسته است ، نيلى كه گاه از پرآبى چنان مىجوشد و مىخروشد و طوفانى چنان توفنده و كوبنده مىانگيزد كه همه چيز را به كام نابودى مىكشاند و زمين‌هاى كشاورزى را فرو مىپوشاند و باز نمىگردد مگر آنگاه كه از فصل كشت و كار آن اندازه گذشته باشد كه كشاورزى به آسيب دچار آيد و فرآورده‌ها آن اندازه كم شود كه مردم دچار گرسنگى و بىچارگى گردند . با اين همه ، آسيب‌رسانىهاى نيل به هنگام پرآبى و جوش و خروش كمتر است از آسيب‌رسانىهاى آن به هنگام فروكش كردن و كم آب شدن ، زيرا كمتر شدن آب رودخانه از ميانگين طبيعى آن چه بسا قحطى و گرسنگى همگانى را از پى مىآورد و اگر پىآمد پرآبى و طغيان رود ، طاعون مىباشد ، پىآمد گرسنگى همگانى نيز - كه خود پىآمد كم‌آبى رود است - « موتان » مىباشد [ يعنى مرگ و مير چارپايان 
  ] و آن نيز بدانجا مىرسد كه هم طاعون مىآورد و هم شمار مردم را به گونهء شگفت و بيمناكى مىكاهد . « 2 »\r\nاز سوى ديگر فروكش كردن آب نيل و بىآب شدن آبشخورهاى كشور ، سستى سياسى و از هم گسستن نيروى مركزى كشور و گسترش بىنظمى و ناامنى را نيز در پى دارد ؛ در نتيجه ، قحط و گرسنگى مايهء همگانى شدن فساد و رواج جرم و جنايت و شر و بدبختى شامل و پيوسته در ميان مردم گشته و آنان را در كام فاجعه‌اى ديرپا و بلايى پايدار در مىافكند و در ذهن و ضمير و دل و جان آنان نشانه‌هايى پاك‌نشدنى بر جاى مىنهد . « 3 » و تاريخ داراى نمونه‌هاى بسيارى است از فروكش كردن آب نيل و پىآمدهاى ناگوار و شكنندهء اقتصادى آن ،\r\n\r\n\r\n","description":"","footnote":"\r\n( 1 ) . تفسير ابن كثير ، 4 / 321 ؛ تفسير قرطبى ، 3446 ؛ تفسير طبرى ، 16 / 48 - 152 ؛ تفسير نسفى ، 2 / 228 ؛ تفسير جلالين ، 311 - 312 ؛ صفوة التفاسير ، 2 / 57 ؛ احمد عبد الحميد يوسف ، همان ، 55 .\r\n( 2 ) . جمال حمدان ، شخصية مصر ، قاهره ، 1970 م ، 241 - 245 .\r\n( 3 ) . احمد عبد الحميد يوسف ، همان ، 56 .\r\n","page_name":" 67 ","page_number":77},
  {"content":"\r\n\r\nپيش و پس از روزگار يوسف . يكى از آشكارترين نمونه‌هاى آن ، همان است كه به هنگام نخستين انقلاب اجتماعى در روزگار سلسله‌هاى هفتم تا دهم روى داده است . در اين‌باره « نفرتيتى » مىگويد : « آب نيل آن چنان فروكش كرد و كم شد كه مردم به آسانى پاى در آن مىنهادند و رفت و آمد مىكردند اما به زودى به آبى دست مىيابند كه كشتىها در آن رفت و آمد كنند ، پس [ در پى پرآب شدن نيل 
  ] مىبينند كه ساحل آن تا جادهء كنار رود پيش رفته است . » « 1 » از اينجاست كه در همان روزگار يكى از بزرگان صعيد را مىشناسيم يعنى « عنخ تفى » فرمانرواى « نخن » ( بصيليه ، مركز ادفو در استان اسوان ) كه در گزارشى از آن خشك‌سالى مىگويد : به شهرهايى كه در همسايگى شهر او بوده‌اند با گندم و بخشش كالاهاى ديگر يارىها رسانده است و دامنهء يارىرسانى خويش را در كنارهء رود تا « دندره » روبه‌روى « قنا » گسترده بوده است و به اين گونه صعيد جنوبى را كه مردمش از شدت گرسنگى در آستانهء مرگ بودند و دور نبود كه مردان فرزندان خويش را بكشند ، نجات داده است . « 2 »\r\nالبته مردم مصر از اين ويژگى نيل براى بهزيستى و بهسازى كار و بار خود ، درسها و تجربه‌ها نيز آموخته بودند ؛ چنان كه به هنگام آسايش و خوب سالى ، كشت و كار بيشترى مىكردند و فرآورده‌هاى بيشترى برمىداشتند و بخشى از آنها را براى روزگار خشك‌سالى و كم‌آبى خود انبار مىكردند . شاهان و اميران و فرمانروايان هر سرزمين نيز از روى حكمت و نيك‌انديشى و مردم‌دارى بر مردم آسان مىگرفتند و ماليات كمترى از آنان مىخواستند . « 3 » براى نمونه « خيتى » فرمانرواى « اسيوط » در روزگار « اهناسيان » را مىبينيم كه از كوشش‌هاى مردم دوستانهء خود به هنگام خشك‌سالىها و دشوارىها سخن گفته و براى اينكه مردم شهرش به خشك‌سالى و كم‌آبى دچار نگردند و براى كشت و كار و كشاورزى ، آب بسنده داشته باشد ، فرمان به كندن كانالى داده و آن را به همشهريان خود هديه كرده است . سپس افزوده است :\r\n« من در زمانى كه اين سرزمين در خشك‌سالى است از گندم شمال فراوان در اختيار دارم ، و چون خشك‌سالى شود و مردم بىزاد و توشه گردند با حبوبات و نان آنان را يارى مىدهم [ و نمىگذارم به گرسنگى و بيچارگى درافتند 
  ] و اجازه مىدهم تا هر شهروندى بيايد و توشهء\r\n\r\n\r\n","description":"","footnote":"\r\n( 1 ) .  A . Erman , LAE  ، 1927 ،  p .  113 .\r\n( 2 ) .  A . Gardiner , Egypt of the Pharaohs  ، 1961 ،  p .  111 .\r\n( 3 ) . احمد عبد الحميد يوسف ، همان ، 57 - 58 .\r\n","page_name":" 68 ","page_number":78},
  {"content":"\r\n\r\nخويش و خانوادهء خويش را برگيرد ، هر بيوه‌اى بيايد و توشهء خود و فرزندش را ببرد ، نيز از ماليات‌هايى كه پدرم بر مردم نهاده بود ، درگذشتم و چراگاه‌ها را از چارپايان پر كردم » . « 1 »\r\nنمونهء ديگر « ببى » فرمانرواى شهر « كاب » ( روبه‌روى بصيليه ) است كه كمى پيش از روزگار يوسف ( ع ) مىزيسته است و چه بسا آغازه‌هاى روزگار هيكسوسيان را نيز دريافته باشد . او مىگويد : همواره در سال‌هاى خوب سالى با هشيارى و بيدار گندم‌هاى نيكو و خوش تخم فراوانى را انبار مىكردم و چون مردم به خشك‌سالى و گرسنگى دچار مىشدند ، با آن گندم‌هاى انبار شده ، آنان را توشه و خوراك مىدادم . « 2 »\r\nبا اينكه پژوهشگران خشك‌سالىهاى بسيارى را در مصر كهن مىشناسند ، « 3 » يكى از آنها بيش از همه چشم آنان را گرفته است ، همان خشك‌سالى كه داستانش بر صخره‌هايى از جزيرهء سهيل در جنوب اسوان نقش بسته است و اگر داستان اين خشك‌سالى منسوب به روزگار پادشاه « زوسر » از شاهان سلسلهء سوم باشد ، بىگمان بيست سده پس از او ، از سوى كاهنان « خنوم » سنگ‌نويسى شده است . يعنى در روزگار بطلميوسيان ( - بطالسه ) و چه بسا در سال 187 پيش از ميلاد در روزگار بطلميوس پنجم و به گمان بيشتر در روزگار بطلميوس دهم ، ميانهء سال‌هاى 107 - 88 پيش از ميلاد ، دور نيست كه اين سنگ نوشته بازتاب فريادى باشد از رويدادى تلخ ، در گذشته‌اى دير و دور يعنى روزگار يوسف ، و آنگاه كه كاهنان خنوم در روزگار بطلميوس پنجم يا دهم آن را مىنوشته‌اند ، هنوز پژواكى از آن گذشتهء تلخ ، و آن روى داد دردناك را در گوش داشته‌اند . و چه بسا گزارش توراتى داستان آن هفت سال سياه و\r\n\r\n\r\n","description":"","footnote":"\r\n( 1 ) . محمد بيومى مهران ، الثورة الاجتماعية الاولى ، اسكندريه ، 1966 م ، 128 - 129 ؛ نيز :\r\n J . Vandier , LaFamindansL . EgyptAcienne , Lecaire  ، 1936 ،  p .  101 ؛  J . H . Breasted , ARE , I  ، 1906 ،  p .  181 .\r\n( 2 ) .  T . Vandier , op - cit , p .  114 .\r\n( 3 ) . در سده‌هاى ميانى ( - قرون وسطى ) نيز با كم شدن آب نيل ، مصر بارها دچار خشك‌سالى شده است براى نمونه خشك‌سالىهاى روزگار امويان سال 87 ه و در روزگار اخشيديان سال‌هاى 329 ، 338 ، 341 ، 343 ، 351 ه و گويا از همه بدتر و ناگوارتر ، آن خشك سالى است كه بغدادى از آن به هنگام سختى روزگار مستنصر سخن گفته است و در اواخر روزگار فاطميان از سال 457 ه آغاز شده و تا هفت سال پياپى كشيده شده است و كار را بر مردم چنان سخت كرده است كه به خوردن سگ‌ها و گربه‌ها ، سپس به خوردن لاشه‌ها و سرانجام به خوردن همديگر ناگزير شده‌اند . و شهروندان چنان رو به نابودى نهاده‌اند كه خوانندهء كتاب بغدادى چنين مىپندارد كه همه يا نزديك به همهء آنها نابود شده‌اند ( بنگريد به : جمال حمدان ، همان ، 244 - 245 ؛ محمد حمدى مناوى ، مصر فى ظل الاسلام ، 1 / 171 - 175 ؛ كندى ، كتاب الولاة و القضاة ، بيروت ، 1908 م ، 59 ؛ سيوطى ، حسن المحاضره فى اخبار مصر و القاهره ، 2 / 154 .\r\n","page_name":" 69 ","page_number":79},
  {"content":"\r\n\r\nسخت را كه زبانزد يهوديان آن روزگار مصر بوده است . بارها از زبان آنان شنيده بودند ، به ويژه كه ترجمهء هفتادى تورات « 1 » در مصر ، در روزگار بطليموس دوم ( 284 - 246 ق . م ) صورت گرفته است و در آن روزگاران گروهى از مهاجران يهود در « يفانتين » ( - جزيرهء اسوان ) مىزيسته‌اند ، جايى مشرف و نزديك به جزيرهء سهيل ، كه سنگ نوشتهء دوران قحطى در آنجاست . « 2 »\r\nبه هر روى اين خشك‌سالىها كه پىآمد كم شدن آب نيل‌اند ، هرگونه و هر كجا بوده‌اند ، بىگمان اگر يوسف در سايهء رحمت خداوند - كه سرزمين كنانه را دربرگرفت - در آن خشك‌سالى روزگار هيكسوسيان ، چنان طرح و تدبير سنجيده‌اى را به كار نمىبست ، قحط و گرسنگى همگامى مردم آن روز ، مصر را سخت به كام خود مىكشيد . از اين روى ، مصر در روزگار يوسف يك سره ، هم از ديد دينى و هم از ديد دنيايى ، در خير و نيكى بوده است ، بلكه سال‌ها بودن يوسف در مصر ، شأن و شرفى بىمانند براى آن سرزمين به همراه داشته است و دعوت او [ به سوى خداى يكتا 
  ] بىگمان رهنمونى و رحمتى براى مصريان بوده است ؛ نيز خداى بنده‌نواز توسط او بود كه مصريان را از يك قحطى و گرسنگى حتمى كه نزديك بود كشاورزى و هستىشان را به كام نابودى بكشاند . رها ساخت و دين درست و يكتاپرستى را در ميان آنان گسترش داد . در اينها هيچ شك و شبهه‌اى نيست ، و بدين‌گونه بود كه يوسف روشنايى ايمان و يكتاپرستى را به مصر برد و پرچم دين و داد و درستى را در آنجا برافراشت ؛ و نيز تمامى نعمت‌هاى نيك و پاك خداوند سبحان را ، كه حضرتش به دست پيامبران و برگزيدگان بزرگوار ، به آن مردم ارمغان داد .\r\n\r\n2 . يوسف و برادرانش در مصر\r\nهفت سال آسايش گذشت و سال‌هاى خشك‌سالى در مصر و سرزمين‌هاى همسايه آغاز شد ، به گونه‌اى كه كنعان ( فلسطين ) را با نابودى روبه روساخت ، زيرا اين سرزمين خشك و بىآب\r\n\r\n\r\n","description":"","footnote":"\r\n( 1 ) . دربارهء ترجمهء هفتادى تورات بنگريد به : محمد بيومى مهران ، اسرائيل ، 3 / 107 - 113 .\r\n( 2 ) . دربارهء سنگ نوشتهء جزيره سهيل بنگريد به : محمد بيومى مهران ، مصر ، 1 / 363 - 366 ؛ اسرائيل 1 / 227 - 229 ؛ نيز :\r\n P . Barguet , La Stele de La Famine a Sahel , Cairo  ، 1953 ؛  J . Vandier , op - cit , p .  132 - 139 ؛  J . A . Wilson , ANET  ، 1966 ،  p .  31 - 32 .\r\n","page_name":" 70 ","page_number":80},
  {"content":"\r\n\r\nگشت و گرسنگى همه‌گير . « 1 » در چنين حال و هنگامه‌اى كنعانيان [ چنان كه عادت داشتند ، 
  ] روى سوى كنانه ( - مصر ) ، سرزمينى پاك و پربركت كردند ، باشد كه در آنجا پناهى بيابند . برادران يوسف نيز كه چون ديگران در جنگ تهىدستى و گرسنگى درافتاده بودند ، همراه ديگران به مصر رفتند . يوسف آنان را شناخت ، بىآنكه آنان يوسف را بشناسند و اين طبيعى بود . زيرا هم يوسف بسيار زيرك بود و هم برادران در شكل و ريخت و پوشش و رفتار ، با آن هنگام كه يوسف را رها كردند - و در همان هنگام مردانى رشيد و رسيده بودند - چندان تفاوت و دوگانگى نيافته بودند . از اين روى يوسف آنان را شناخت و در پى اين برآمد كه از اوضاع و احوال آنان به ويژه در روزگار قحط و خشك‌سالى آگاه شود . اما آنان يوسف را نشناختند زيرا هرگز به پندارشان نمىرسيد كه اين وزير توانمند و بشكوه مصر ، همان كودك كنعانى باشد كه بيست يا بيش از بيست سال پيش او را در چاه افكندند ، چرا كه آن كودك ديروزى ، امروز بزرگ و باليده شده بود ، از خوارى و نادارى و چوپانى ، به شكوه و سالارى و وزيرى رسيده بود ، شكل و شمايل و پوشش و همه چيزش يك سره دگرگون شده بود ، با اين همه چگونه مىتوانستند او را بشناسند ، گذشته از اينكه آنان هرگز نمىپنداشتند كودكى را كه به چاه افكندند ، زنده مانده باشد ، جان سالم به در برده باشد ؛ از چاه بيرون آمده باشد ، و به مصر رفته باشد ، تا چه رسد به اين كه وزير و خزانه‌دار مصر شده باشد . « 2 »\r\nشگفت اينكه در اينجا تورات - و نيز مفسرانى كه گزارش‌هاى توراتى و اسرائيلى را مىپسندند - گفت و گوى شگفت و ناباورانه‌اى را ميان يوسف و برادران ، پيش روى ما نهاده‌اند ، گوياى اينكه : يوسف در همان نخستين برخورد ، برادران را شناخت و آنان را به جاسوسى متهّم كرد و زندانىشان ساخت و پس از سه روز آزادشان كرد بجز « شمعون » را كه پيش روى آنان به بند نهاد ، اينها همه را كرد تا آنان را وادارد ، برادر كوچكشان « بنيامين » را كه با خود نياورده بودند ، بروند و بياورند . « 3 » پيداست كه اين برخورد تهديد آميز يوسف با برادران - اگر آن را\r\n\r\n\r\n","description":"","footnote":"\r\n( 1 ) . به ويژه « چنان خشك‌سالى به كنعان ( - فلسطين ) رسيد ، كه آواى مردم به كيوان رسيد » و گرسنگى چنان بر آنان چنگ انداخت كه « ياران فراموش كردند عشق » و\r\n چنان آسمان بر زمين شد بخيل * كه لب تر نكردند زرع و نخيل \r\n نجوشيد سرچشمه‌هاى قديم * نماند آب جز آب چشم يتيم \r\n نه در كوه سبزى نه در باغ شخ * ملخ بوستان خورده مردم ملخ \r\n چو درويش بىبرگ مانده درخت * قوى بازوان سست و درمانده سخت \r\n( 2 ) . تفسير ابى سعود ، 4 / 288 ؛ محمود زهران ، قصص من القرآن ، 87 .\r\n( 3 ) . سفر پيدايش ، 42 : 7 - 24 .\r\n","page_name":" 71 ","page_number":81},
  {"content":"\r\n\r\nجدّى بگيريم و درست بشمريم - ناگزير نشانگر اين خواهد بود كه يوسف كينه‌اى ديرينه از برادران در دل پنهان داشته بوده است ، چيزى كه بىهيچ گمانى ، دامن پاك يوسف از آن پيراستهء پيراسته است . از سوى ديگر پاره‌اى از مورخان و مفسران مسلمان آورده‌اند كه چون برادران يوسف ، نزد او آمدند ، آنان را شناخت ، اما به روى خود نياورد و همچون ناشناسى از آنان پرسيد : براى چه به شهر ما آمده‌ايد ؟ گفتند : براى توشه و خوراك . گفت : نكند جاسوس باشيد ، گفتند : پناه بر خدا ! هرگز . گفت : از كجا آمده‌ايد و كجايى هستيد ؟ گفتند : از كنعان و پدر ما يعقوب پيامبر خداست ، گفت : او جز شما نيز فرزندانى دارد ؟ گفتند : آرى ما دوازده پسر بوديم ، اما كوچكترين ما كه پيش پدر از همه عزيزتر بود ، در بيابان مرد و ديگر برادر پدرى - مادرى او ، اينك نزد او مانده است تا آرامشى براى او باشد و ما ده نفر به اميد توشه نزد شما آمده‌ايم ، سپس يوسف فرمان داد ، آنان را پذيرا شوند و گرامى دارند . « 1 »\r\nاما بر پايهء آيات قرآنى « 2 » ، يوسف برادران را گرامى داشت ، و آنچه را براى بهاى توشه آورده بودند ، بىآن كه دريابند ، به آنان بازگرداند « 3 » و سپس براى بازآوردن برادر كوچكشان « بنيامين » با نرمى و مهربانى ترساندشان كه « اگر او را نزد من نياوريد ، به من نزديك نشويد كه زاد و توشه‌اى براى شما ندارم » « 4 » و از تندخويى و بدرفتارى يوسف با برادران كه در تورات آمده است ، به هيچ روى در قرآن يادى نشده است كه چنين رفتار و هنجارى يك سره ، ناسازگار است با چهره‌اى كه قرآن كريم از يوسف پيش روى ما نهاده است ، چهره‌اى سرشار از بردبارى ، نيكويى ، اخلاص و مهربانى ، با دلى پاك و پيراسته از هرگونه بخل و حسد و كينه توزى ، از خود قرآن بشنويم : « چنين كرديم تا هرگونه بدى و نابكارى را از او دور داريم . كه از بندگان اخلاص يافتهء ماست . » « 5 »\r\n\r\n\r\n","description":"","footnote":"\r\n( 1 ) . بنگريد به : تفسير نسفى ، 2 / 288 ؛ تفسير جلالين ، 2 / 249 ؛ مختصر تفسير ابن كثير ، 2 / 255 ؛ صفوة التفاسير ، 2 / 58 ؛ تاريخ طبرى ، 1 / 348 ؛ ابن اثير ، الكامل ، 1 / 84 ؛ البداية و النهاية ، 1 / 211 .\r\n( 2 ) . بنگريد به سورهء يوسف ، آيه‌هاى 58 - 63 .\r\n( 3 ) . در تفسير فى ظلال القرآن ، ( 4 / 2016 ) آمده است كه يوسف به برادران گندم و توشه نداد و تنها كالاهاى خود آنان را در بارهاشان گذاشت . از اين رو چون بازگشتند ، به پدر گفتند : « پدرجان ، پيمانه و توشه را از ما دريغ داشتند » ، سپس بارها را گشودند و كالاهاى خويش را يافتند و يوسف از اين روى با آنان چنين كرد كه ناگزير برادر كوچك را نزد او برند . نيز ، اين رفتار يوسف بخشى از درسى بود كه آنان بايد مىگرفتند .\r\n( 4 ) .  « فَإِنْ لَمْ تَأْتُونِي بِهِ فَلا كَيْلَ لَكُمْ عِنْدِي وَ لا تَقْرَبُونِ »  ( سورهء يوسف ، آيهء 60 )\r\n( 5 ) .  « كَذلِكَ لِنَصْرِفَ عَنْهُ السُّوءَ وَ الْفَحْشاءَ إِنَّهُ مِنْ عِبادِنَا الْمُخْلَصِينَ »  ( سورهء يوسف ، آيهء 24 )\r\n","page_name":" 72 ","page_number":82},
  {"content":"\r\n\r\nبراى بردن بنيامين ، برادران با پدر گفت‌وگوها كردند و سرانجام پدر پذيرفت كه بنيامين را ببرند ، اما با يك پيمان الهى ، به او قول دهند كه وى را سالم بازگردانند - مگر اين كه خدا چيز ديگرى بخواهد . « 1 » و چون پيمان دادند و آمادهء رفتن شدند ، پدر آنان را سفارش كرد : « و گفت :\r\nپسران من ! از يك دروازه به شهر نرويد ، از چند دروازهء گوناگون برويد [ مبادا آسيبى ببينيد 
  ] گرچه من نمىتوانم آنچه را خدا بخواهد از شما باز دارم كه فرمان نيست جز خدا را . بر او توكل مىكنم و اميد مىبندم و همهء اميدمندان بايد به دو دل سپارند و چون آن‌گونه كه پدر گفته بود ، به شهر درآمدند [ اين گونه در آمدن 
  ] آنان را از آنچه خدا مىخواست ، دور نداشت . جز اين كه خواسته‌اى را كه يعقوب در دل داشت ، برآورده كرد و او بدان چه به او آموخته بوديم آگاه بود .\r\nاما بيشتر مردم نمىدانند . » « 2 »\r\nدر اينجا دربارهء سفارش پدر به پسران كه از چند دروازه درآيند ، گزارش‌ها و تفسيرها ، بسيار اين سوى و آن سوى رفته‌اند و بىآن كه نيازى باشد سخنان گوناگون گفته‌اند ، با آن كه در روند قرآنى داستان ، اگر نيازى به ياد كرد سبب آن سفارش مىبود ، قرآن را باز مىگفت ، امّا قرآن دربارهء آن به اين قول بسنده كرده است : « الّا حاجة فى نفس يعقوب قضاها - جز برآوردن نياز و خواسته‌اى كه يعقوب در دل داشت » . از اين روى بايسته است كه مفسران نيز در برابر آنچه خدا پنهان داشته تا فضايى كه ساختار داستان خواستار آن است ، پاس داشته شود ، سكوت كنند و اندازه نگه دارند . فضاى داستان چنين الهام مىكند كه يعقوب نگران بوده و از چيزى بر فرزندان خويش مىترسيده است . از اين روى آنان را به درآمدن از چند دروازه سفارش كرده است ، باشد تا بدانچه از آن مىترسيده درنيفتند . با اين همه مىدانسته و پذيرفته بوده است كه سرنوشت را نمىتواند دگرگون كند و چيزى را كه خدا خواسته باشد ، نمىتواند از آنان دور دارد ، كه فرمان سرنوشت ، تنها به دست خداست . همان‌گونه كه تمام اميد و تكيهء بندگان تنها بر اوست . اما چه مىتوان كرد كه چنين نگرانى و دلهره‌اى به او دست داده بود ؛ و او نيز تا خاطر خود را آرام كند و نگرانى و دلهره را از دل دور دارد ، به پسران چنان سفارشى\r\n\r\n\r\n","description":"","footnote":"\r\n( 1 ) . سورهء يوسف ، آيات 63 - 66 .\r\n( 2 ) .   « وَ قالَ يا بَنِيَّ لا تَدْخُلُوا مِنْ بابٍ واحِدٍ وَ ادْخُلُوا مِنْ أَبْوابٍ مُتَفَرِّقَةٍ وَ ما أُغْنِي عَنْكُمْ مِنَ اللَّهِ مِنْ شَيْءٍ إِنِ الْحُكْمُ إِلَّا لِلَّهِ عَلَيْهِ تَوَكَّلْتُ وَ عَلَيْهِ فَلْيَتَوَكَّلِ الْمُتَوَكِّلُونَ * وَ لَمَّا دَخَلُوا مِنْ حَيْثُ أَمَرَهُمْ أَبُوهُمْ ما كانَ يُغْنِي عَنْهُمْ مِنَ اللَّهِ مِنْ شَيْءٍ إِلَّا حاجَةً فِي نَفْسِ يَعْقُوبَ قَضاها وَ إِنَّهُ لَذُو عِلْمٍ لِما عَلَّمْناهُ وَ لكِنَّ أَكْثَرَ النَّاسِ لا يَعْلَمُونَ »   ( سورهء يوسف ، آيات 67 - 68 ) .\r\n","page_name":" 73 ","page_number":83},
  {"content":"\r\n\r\nكرد ؛ با آنكه با دانش پيامبرى به خوبى مىدانست ، آنچه را خدا بخواهد ، مىشود و كسى نمىتواند از سرنوشت خدا خواسته ، بگريزد . گرچه بيشتر مردم اين را نمىدانند . پس بايد آنچه كه يعقوب بر پسران مىترسيده است ، همان چشم زخم حسودان باشد ، « 1 » يا آنكه بگوييم وى از حسادت پادشاه بر زيادى شمار آنان و جوانمردىشان مىترسيد و يا بيم آن داشت كه راهزنان در پى ايشان برآيند ؛ به هر تقدير [ اين مسايل 
  ] چيزى به موضوع اصلى داستان نمىافزايد . « 2 »\r\nبارى ، برادران همراه بنيامين نزد يوسف بازگشتند و يوسف همين كه بنيامين را ديد خداى را با سجده سپاس گزارد كه بنيامين هنوز زنده است و اينك نزد اوست و از شرّ دشمنان ( - برادران ) ، يعنى هم آنان كه پيش از اين برادرشان را راندند ، ايمن مانده است . اينجا بود كه عواطف يوسف برانگيخته گشت و خاطرات آزار برادران در ذهنش زنده شد ، رو به بنيامين كرد و گفت : « بر آنچه كرده‌اند اندوه مخور كه من همان برادرت هستم » . « 3 » و به زودى بىآنكه آنان دريابند ، تدبيرى مىانديشم كه تو نزد من بمانى و آنان بازگردند . از اين روى بود كه : « چون ساز و برگ آنان را آماده ساخت ، پيمانهء شاه را در باروبنهء بنيامين نهاد [ و چون آنان راهى كنعان شدند ، ناگاه 
  ] بانگ زننده‌اى ، بانگ درداد كه اى كاروانيان ! شما دزديد . برادران رو به آنان كردند و گفتند : چه چيزى گم كرده‌ايد ؟ گفتند : پيمانهء پادشاه را گم كرده‌ايم و هر كه آن را بياورد ، شتربارى [ توشه ، پاداش 
  ] مىبرد ، و من اين پاداش را پذيرا و ضامنم . گفتند : به خدا سوگند ، كه خود مىدانيد . « 4 » ما نيامده‌ايم تا در سرزمين شما فتنه و فساد كنيم و ما دزد نيستيم .\r\n\r\n\r\n","description":"","footnote":"\r\n( 1 ) . دربارهء چشم‌زخم و اثرگذارىها و آسيب‌رسانىهايش از پيامبر ( ص ) گزارش شده كه « العين حق » ( - آسيب رسانى چشم زخم راست است ) و « چشم زخم آدمى را به گور و شتر را به ديگ مىافكند » . خود او نيز براى حسن و حسين ( ع ) ، دعاى چشم زخم مىخواند و مىگفت شما را از هر آسيبى و چشم زخمى به كلمات تامّهء خدا مىسپارم ؛ و همچنين آن حضرت ، به روايت بخارى چنين مىفرمود كه نيابتان ابراهيم نيز با اسماعيل و اسحاق چنين مىكرد . و نيز در دعا مىفرمود : « اعوذ بكلمات اللّه التّامه من كل شيطان و هامّة و من كل عين لامّة » ( - به كلمات كارساز خدا پناه مىبرم از هر شيطانى و هر آفتى و هر چشم زخمى » .\r\n( 2 ) . فى ظلال القرآن ، 4 / 2018 ؛ صفوة التفاسير ، 2 / 59 ؛ تفسير نسفى ، 2 / 230 ؛ تفسير ابى سعود ، 4 / 292 ؛ مختصر تفسير ابن كثير ، 2 / 256 .\r\n( 3 ) .  « إِنِّي أَنَا أَخُوكَ ، فَلا تَبْتَئِسْ بِما كانُوا يَعْمَلُونَ »  ( سورهء يوسف ، آيهء 69 )\r\n( 4 ) . بيضاوى گفته است از اين روى برادران دانش و آگاهى آنان را بر بىگناهى خود گواه گرفتند كه آنان از پيش ، امانت‌دارى آنان را شناخته بودند . هم از كالاهايى كه آورده بودند و بدانان بازگردانده شد و هم از اين كه دهان چارپايان خود را با دهان بندهايى بسته بودند تا كشت و كار و خوراكىهاى كسى را نخورند . ( تفسير بيضاوى ، 2 / 267 ) .\r\n","page_name":" 74 ","page_number":84},
  {"content":"\r\n\r\nگفتند : اگر دروغ بگوييد كيفر آن چه باشد ؟ گفتند : كيفر ، آن باشد كه پيمانه در باروبنهء هر كه يافت شود ، خود او كيفر كار خود باشد [ يعنى به بردگى گرفته شود 
  ] كه ما اين گونه ستمگران را كيفر مىكنيم » . « 1 »\r\nو از اين‌ها آشكار مىشود كه يوسف براى نگه‌داشتن برادر ، با الهام از خداوند ، چه نقشهء نغز و نازكى كشيد ، چه به گزارش ابن كثير در آيين ابراهيم ( ع ) چنين بود كه اگر كسى دزدى مىكرد ، بردهء همان كسى مىشد كه چيزى از او دزديده بود ، همان‌گونه كه - به گفتهء سيد قطب - در آيين يعقوب ( ع ) دزد به كيفر دزدى ، به گروى يا اسيرى يا بردگى گرفته مىشد ! « 2 » روايت تورات ، در اين‌جا اين گونه است كه برادران گفتند : آن كه پيمانه در باروبنه‌اش يافت شود ، بميرد و ما نيز به بردگى آقاىمان گرفته شويم ، يوسف نيز مىپذيرد و مىگويد : « باشد ، چنان كه شما گفتيد خواهد شد ، آن كه پيمانه نزد او يافت شود ، بردهء من خواهد بود و شما بىگناه خواهيد بود » . « 3 »\r\nبه هر روى چون برادران يوسف مطمئن بودند كه پيمانه را ندزديده‌اند ، پذيرفتند كه آيين خودشان دربارهء دزد پيمانه صورت پذيرد . و اين چيزى نبود جز زمينه‌اى براى روى دادن آنچه خدا دربارهء يوسف و برادرش مىخواست ، زيرا اگر يوسف مىخواست با دزد پيمانه به آيين مصريان رفتار كند ، نمىتوانست برادر را نزد خود نگه دارد ، كه آين آنان كيفر كردن و سپس رها كردن دزد بود و نه دزد را به بردگى گرفتن . اما با آيين يعقوب كه « به بردگى گرفتن دزد » بود ، مىتوانست او را نزد خود نگه دارد و اين « كيد » يعنى ترفند و تدبيرى بود كه خدا به يوسف آموخت . « 4 » و گفتنى است كه واژهء « كيد » به معنى هرگونه تدبير و ترفند و نقشه و نيرنگ پنهانى است ، خواه براى كارهاى نيك باشد و خواه براى كارهاى بد . اگر چه كاربردش در كارهاى بد\r\n\r\n\r\n","description":"","footnote":"\r\n( 1 ) .       « فَلَمَّا جَهَّزَهُمْ بِجَهازِهِمْ جَعَلَ السِّقايَةَ فِي رَحْلِ أَخِيهِ ثُمَّ أَذَّنَ مُؤَذِّنٌ أَيَّتُهَا الْعِيرُ إِنَّكُمْ لَسارِقُونَ * قالُوا وَ أَقْبَلُوا عَلَيْهِمْ ما ذا تَفْقِدُونَ * قالُوا نَفْقِدُ صُواعَ الْمَلِكِ وَ لِمَنْ جاءَ بِهِ حِمْلُ بَعِيرٍ وَ أَنَا بِهِ زَعِيمٌ * قالُوا تَاللَّهِ لَقَدْ عَلِمْتُمْ ما جِئْنا لِنُفْسِدَ فِي الْأَرْضِ وَ ما كُنَّا سارِقِينَ * قالُوا فَما جَزاؤُهُ إِنْ كُنْتُمْ كاذِبِينَ * قالُوا جَزاؤُهُ مَنْ وُجِدَ فِي رَحْلِهِ فَهُوَ جَزاؤُهُ كَذلِكَ نَجْزِي الظَّالِمِينَ »       ( سورهء يوسف ، آيات 70 - 75 ) .\r\n( 2 ) . مختصر تفسير ابن كثير ، 2 / 257 ؛ سيد قطب ، فى ظلال القرآن ، 4 / 2019 - 2020 ؛ نسفى ، تفسير ، 2 / 232 .\r\n( 3 ) . سفر پيدايش ، 44 : 9 - 10 .\r\n( 4 ) .  « كَذلِكَ كِدْنا لِيُوسُفَ ، ما كانَ لِيَأْخُذَ أَخاهُ فِي دِينِ الْمَلِكِ  - بدين سان به يوسف ترفند و تدبيرى آموختيم [ تا برادر را نزد خود نگه دارد 
  ] ، چرا كه او به آيين پادشاه مصر ، نمىتوانست برادر را بازداشت كند » ( سوره يوسف ) آيه 76 ) [ مترجم 
  ] .\r\n","page_name":" 75 ","page_number":85},
  {"content":"\r\n\r\nبيشتر است . « 1 » بدين ترتيب بازبينى باروبنه‌ها آغاز شد و براى اين كه مشكى پديد نيايد ، به راه‌نمايى يوسف نخست از باروبنهء ديگر برادران آغاز كردند . به نقل از « قتاده » هيچ بارى را باز و بازبينى نمىكردند ، جز اين كه يوسف براى دروغى كه به برادران بسته ، از خدا آمرزش مىخواست . همهء بارها را بازبينى كردند و تنها بار برادر كوچكين ، بنيامين ، مانده بود . يوسف گفت : گمان نمىكنم اين ، دزدى كرده باشد ، بازبينى نمىخواهد ، برادران گفتند : نمىشود بايد بار او نيز بازبينى شود تا هم شما و هم ما آسوده خاطر شويم . و چون بار او را گشودند و پيمانه را يافتند و بيرون آوردند ، برادران از شرم سر به پايين افكندند و سرزنش كنان به او گفتند : پسر راحيل ، ما را رسوا و روسياه كردى . و به روايت ابن اثير ، گفتند : اى پسران راحيل ! ما همواره از شما بلا و بدبختى ديده‌ايم . بنيامين گفت : نه ، اين پسران راحيل‌اند كه همواره از شما بلا و بدبختى كشيده‌اند . و طبرى در روايتى چنين افزوده است : اين شما بوديد كه برادرم را به بيابان برديد و نابودش كرديد ، و اين پيمانه را همان كسى در بار من نهاده است كه درهم‌ها را در بارهاى شما نهاده است . گفتند از درهم‌ها سخن نگو كه به سبب آن‌ها نيز بازخواست مىشود .\r\nدر اين‌جا گرفتارى پيش آمده ، كينه و حسد نهفتهء برادران را به بنيامين و يوسف ، برانگيخت و به اين بهانه كه خود را پاك و فرزندان راحيل را دزد فرانمايند ، فريادشان بلند شد كه : « اگر اين دزدى كرده است [ راه دورى نرفته است 
  ] برادر ديگرش نيز سال‌ها پيش دزدى كرد . « 2 »\r\nدربارهء اين كه دزدى سال‌ها پيش يوسف ، چه بوده است ، مفسران و مورخان بسى [ اين سوى و آن سوى رفته‌اند و 
  ] افسانه‌ها و حكايات به هم بافته‌اند . برخى گفته‌اند : پدربزرگ مادرىاش ، بتى از زر و سيم داشت ، يوسف آن را دزديد ، شكست و دور ريخت و برادران او را بر اين دزدى سرزنش كردند . گروهى ديگر گفته‌اند : روزى برادران يوسف ، سرگرم خوردن بودند ، يوسف استخوان گوشت‌دارى ( - قلم ) را ديد ، پنهانى آن را برداشت و برادران او را بر اين كار سرزنش كردند ؛ و رواياتى ديگر كه هيچ سندى ندارد . « 3 »\r\n\r\n\r\n","description":"","footnote":"\r\n( 1 ) . تفسير نسفى ، 2 / 232 ؛ فى ظلال القرآن ، 2019 ؛ مختصر تفسير ، ابن كثير ، 2 / 257 .\r\n( 2 ) .  « قالُوا إِنْ يَسْرِقْ فَقَدْ سَرَقَ أَخٌ لَهُ مِنْ قَبْلُ »  ( سورهء يوسف ، آيهء 77 ) .\r\n( 3 ) . روايت سوم كه بيشتر در آثار شيعى آمده است از اين قرار است كه : يوسف عمّه‌اى داشت كه يوسف را بسيار دوست مىداشت و مىخواست او را به بهانه‌اى نزد خود نگاه دارد . از اين روى نيرنگى زد و كمربندى را كه از اسحاق به يادگار به او رسيده بود ، پنهانى بر كمر يوسف بست و گفت : يوسف آن را از من دزديده است\r\n","page_name":" 76 ","page_number":86},
  {"content":"\r\n\r\nآرى مفسران در اين‌باره افسانه‌ها به هم بافته‌اند و گويا نخواسته‌اند اين سخن برادران يوسف را دروغ بشمارند ، انگار آنان پيشترها [ هم كه يوسف را از پدر گرفتند و در چاه افكندند و پيراهن او را به خون دروغين نزد پدر آوردند 
  ] ، دروغ نگفتند ، و انگار آنان در گرماگرم چنين روى داد دشوارى كه برايشان پيش آمده بود ، براى رهايى از دست عزيز نمىتوانستند ، دروغى بسازند تا هم خود را بىگناه و يوسف و بنيامين را دزد فرا نمايند و هم آبى بر آتش كينه‌اى كه از يوسف و برادرش داشتند ، بيفشانند . به هر روى ، يوسف اين سخن و سرزنش سخت و دروغين برادران را به روى خود و آنان نياورد و داستان را در دل پنهان داشت . « 1 »\r\nبرادران پس از اين سخن و سرزنش دروغين ، ناگاه به خود آمدند و دريافتند كه به چه دشوارى و تنگنايى دچار شده‌اند ، چرا كه به پدر قول داده بودند و خدا را گواه گرفته بودند كه بنيامين را سالم بازگردانند . [ و اينك مىديدند كه بنيامين بايد به گناه دزدى بماند و آنان باز ، با بارى از شرمسارى و پيمان‌شكنى نزد پدر بازگردند . 
  ] اين جا بود كه از در پوزش و پشيمانى درآمدند و زبان به زارى و التماس گشودند و از پيرى پدر آن پسر و چشم به راهى او سخن‌ها گفتند و از يوسف خواستند كه اگر او را به خاطر پدر پيرش آزاد نمىكند ، يكى از آنها را به جاى او بگيرد و براى اين كه دل او را نرم‌تر كنند و رحم و بخشايش او را برانگيزند ، از مهربانىها ، مهمان‌نوازىها و بزرگوارىهاى او يادها كردند و گفتند : « اى عزيز ! او پدرى پير و شكسته دارد [ كه چشم به راه اوست 
  ] يكى از ما را به جاى او بگير كه ما تو را از نيكوكاران و مهربانان مىبينيم » . « 2 » اما يوسف ، هم مىخواست به آنان درسى داده باشد و هم مىخواست آنان را براى ديدار ناباورانه‌اى كه براى آنان و پدر تدارك مىديد ، شيفته‌تر سازد ، تا آن ديدار نامنتظره بر دل و جان آنان هرچه بيشتر بنشيند و اثرى پايدارتر برجاى گذارد ، از اين روى بود كه پاسخ داد : « پناه بر خدا ! كه ما جز كسى را كه كالايمان را نزد او يافته‌ايم ، بازداشت كنيم ، كه\r\n\r\n\r\n","description":"","footnote":"\r\n- و با اين ترفند توانست بر پايهء آيين خودشان كه دزد را در برابر چيز دزديده شده ، مىگرفتند ، يوسف را براى خود نگه دارد . ( مترجم )\r\n( 1 ) . سورهء يوسف ، آيهء 77 ؛ تفسير نسفى ، 2 / 232 ؛ فى ظلال القرآن ، 4 / 2022 ؛ صفوة التفاسير ، 2 / 62 ؛ طبرى ، تاريخ 1 / 354 - 355 ؛ ابن اثير ، الكامل ، 1 / 85 ؛ مختصر تفسير ابن كثير ، 2 / 258 ؛ البداية و النهاية ، 1 / 213 .\r\n( 2 ) .  « قالُوا يا أَيُّهَا الْعَزِيزُ ، إِنَّ لَهُ أَباً شَيْخاً كَبِيراً فَخُذْ أَحَدَنا مَكانَهُ إِنَّا نَراكَ مِنَ الْمُحْسِنِينَ »  ( سورهء يوسف ، آيهء 78 ) .\r\n","page_name":" 77 ","page_number":87},
  {"content":"\r\n\r\nاگر چنين كنيم ، ستمگر خواهيم بود . » « 1 »\r\nنكتهء نغز اين كه يوسف نگفت : پناه بر خدا از اين كه بىگناهى را به جاى دزدى گنه‌كار بگيريم ، زيرا مىدانست كه برادرش دزد نيست . از اين روى براى بازگفتن خواستهء خويش نغزترين و باريك‌ترين ساختار واژگانى را كه زبان عربى مىتواند بپذيرد ، برگزيد . [ و گفت : خدا نكند كسى را كه كالايمان را نزد او يافته‌ايم ، بگيريم . و پيداست كه يافت شدن كالايى نزد كسى ، چيزى است و دزديده شدن آن كالا از سوى آن كس ، چيزى ديگر 
  ] و به گفتهء آلوسى ، يوسف به جاى آن كه بگويد : « آن كس كه كالاى ما را دزديده است » ، گفت : « آن كس كه كالاى خود را نزد او يافته‌ايم » ، تا هم سخنى حق گفته باشد و هم از دروغ‌گويى پرهيز كرده باشد . « 2 »\r\nبارى ، اين‌جا بود كه برادران ، خويش را در تنگنايى دشوار ديدند ، ناگزير به كنارى دور از چشم مردم رفتند و در اين‌باره كه چه كنند ، با هم به نجوا و راىزنى پرداختند : « برادر بزرگين گفت : مگر نمىدانيد [ و به ياد نداريد 
  ] كه پدرتان از شما پيمانى خدايى گرفته است [ كه پسرش را به دو بازگردانيد 
  ] ، پيشترها كه در حق يوسف ، كوتاهىها كرده‌ايد ، من كه از اين سرزمين بيرون نمىروم تا آن كه پدرم اجازه دهد ، يا خداوند در حق من داورى كند كه او بهترين داوران است ، نزد پدر خود بازگرديد و بگوييد : پدرجان ! پسرت دزدى كرد و ما جز به چيزى كه دانستيم ، گواهى نداديم ، غيب نيز كه در دست ما نيست » . « 3 » اين‌ها را بگوييد و اگر پدر دربارهء گفته‌هاتان بدگمان بود ، به او بگوييد : « ماجرا را از مردم شهرى « 4 » ( - قريه ) كه ما در آن بوديم و يا از\r\n\r\n\r\n","description":"","footnote":"\r\n( 1 ) .  « قالَ مَعاذَ اللَّهِ أَنْ نَأْخُذَ إِلَّا مَنْ وَجَدْنا مَتاعَنا عِنْدَهُ إِنَّا إِذاً لَظالِمُونَ »  ( سورهء يوسف ، آيهء 79 ) .\r\n( 2 ) . روح المعانى ، 13 / 34 ؛ فى ظلال القرآن ، 4 / 2022 .\r\n( 3 ) .   « قالَ كَبِيرُهُمْ أَ لَمْ تَعْلَمُوا أَنَّ أَباكُمْ قَدْ أَخَذَ عَلَيْكُمْ مَوْثِقاً مِنَ اللَّهِ وَ مِنْ قَبْلُ ما فَرَّطْتُمْ فِي يُوسُفَ فَلَنْ أَبْرَحَ الْأَرْضَ حَتَّى يَأْذَنَ لِي أَبِي أَوْ يَحْكُمَ اللَّهُ لِي وَ هُوَ خَيْرُ الْحاكِمِينَ * ارْجِعُوا إِلى أَبِيكُمْ فَقُولُوا يا أَبانا إِنَّ ابْنَكَ سَرَقَ وَ ما شَهِدْنا إِلَّا بِما عَلِمْنا وَ ما كُنَّا لِلْغَيْبِ حافِظِينَ »   ( سورهء يوسف ، آيات 80 - 81 ) .\r\n( 4 ) . واژهء « قريه » در اين آيه ، به معنى پاى تخت مصر نيست - هرچند كسانى قريه را به معنى شهر بزرگ گرفته‌اند - زيرا « افاريس » پاى تخت مصر در روزگاران هيكسوسيان كه همان روزگار يوسف است ، پاى تخت همهء مصر نبوده است ، بلكه پاى تخت بخشى از مصر بوده است كه هيكسوسيان بر آن فرمان مىرانده‌اند و گسترهء فرمان روايى آنان تنها تا شهر قوصيه ( در 15 ميلى شمال آسيوط ) بوده است . نيز از اين روى كه خداوند از يك سو مكه را در آستانهء پيدايى اسلام « ام القرى » ناميده ( سورهء انعام ، آيهء 92 ) و از سوى ديگر پاى تخت مصر را « قريه » خوانده است ، مىتوان چنين برداشت كرد كه آن « قريه » چه بسيار قريه يا شهرى بوده است بيرون پاى تخت يا نزديك به آن كه غلّات انبار شده را آن‌جا توزيع مىكرده‌اند .\r\n","page_name":" 78 ","page_number":88},
  {"content":"\r\n\r\nكاروانيانى كه با آن‌ها آمديم ، پرس و جو كند » . « 1 » كه چه ، جز آنان ، كاروان‌هاى بسيار زياد ديگرى نيز در خشك‌سالىها براى گرفتن زاد و توشه به مصر رفت و آمد داشته‌اند ، اما يعقوب دربارهء سخنان پسران ، به هيچ پرس و جويى نياز نديد و چنين كارى نكرد ، بلكه رو به خدا كرد و زبان به دعا و زارى گشود و سپس به پسران گفت : « بلكه نفس‌هاى شما كارى را در چشمتان آراسته است ، پس صبرى نيكو [ بايدم 
  ] ، باشد كه خداوند همه‌شان را به من باز آورد ، كه او داناى فرزانه است » . « 2 » سپس از آنان روى برگرداند و بر داغ دورى تك‌تك پسران گريست ، اما داغ نخستين بس ريشه‌دارتر بود و اينك اين داغ آن را جگرسوزتر و جان‌گذارتر ساخته بود و با اشك و آه گفت : [ دريغا ، اندوه‌ها 
  ] ، افسوسا از [ دورى 
  ] ، يوسف ؛ و چشمانش از اندوه سپيد ( - نابينا ) گشت و [ و با اين همه 
  ] خشم و اندوه خويش را فرو خورد [ و به پسران تندى نكرد 
  ] . « 3 » اما پسران چنان دچار رشك و كينه بودند كه دل بر پدر نسوزاندند و اندوه و افسوس جان‌گزاى پدر - اندوه و افسوسى كه ساليان دراز آن را فرو خورده بود - بر دل سخت پسران آن اندازه كار نكرد كه او را دلدارى دهند و با او همدردى كنند . بلكه داغى بر داغ او افزودند و تا آخرين پرتو اميد را در دل او خاموش كنند : « گفتند : به خدا سوگند كه تو آنقدر يوسف را ياد مىكنى تا كه فرسوده گردى يا بميرى » « 4 » و پاسخ او تنها همين است كه دست از او بردارند و او را به خداى خودش بسپارند كه او به هيچ كس از بندگان شكوه نمىگويد و گله‌گزارى نمىكنند و اميدى كه به خدا دارد ، جداى از اميد ديگران است و چيزهايى از حقايق امور مىداند كه ديگران نمىدانند . سپس آنان را به جست و جوى يوسف و برادرش مىانگيزد و از آنان مىخواهد كه در بازيافت آن دو از مهربانى خدا نوميد نباشند كه او بسيار مهربان و بنده‌نواز است و همواره بايد چشم به راه كارگشايىهاى او بود . « 5 »\r\nبارى ، برادران باز باروبنه و اسباب سفر را بستند و براى سومين بار به مصر رفتند ، در حالى كه بلا و بيچارگى بر جانشان چنگ انداخته بود و زندگيشان را به تلخى آلوده بود و از همه\r\n\r\n\r\n","description":"","footnote":"\r\n( 1 ) .  « وَ سْئَلِ الْقَرْيَةَ الَّتِي كُنَّا فِيها وَ الْعِيرَ الَّتِي أَقْبَلْنا فِيها وَ إِنَّا لَصادِقُونَ »  ( سورهء يوسف ، آيهء 82 ) .\r\n( 2 ) .  قالَ بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ عَسَى اللَّهُ أَنْ يَأْتِيَنِي بِهِمْ جَمِيعاً إِنَّهُ هُوَ الْعَلِيمُ الْحَكِيمُ  ( سورهء يوسف ، آيهء 83 ) .\r\n( 3 ) .  « وَ قالَ يا أَسَفى عَلى يُوسُفَ وَ ابْيَضَّتْ عَيْناهُ مِنَ الْحُزْنِ فَهُوَ كَظِيمٌ »  ( سورهء يوسف ، آيهء 84 ) .\r\n( 4 ) .  « قالُوا تَاللَّهِ تَفْتَؤُا تَذْكُرُ يُوسُفَ حَتَّى تَكُونَ حَرَضاً أَوْ تَكُونَ مِنَ الْهالِكِينَ »  ( سورهء يوسف ، آيهء 85 ) .\r\n( 5 ) . فى ظلال القرآن ، 4 / 2025 - 2026 .\r\n","page_name":" 79 ","page_number":89},
  {"content":"\r\n\r\nسوى در تنگناشان نهاده بود و چيزى نمانده بود كه گرسنگى و خشك‌سالى كشنده يك باره به كام نابوديشان سپارد . از اين روى ، اين بار درد گرسنگى كشيده و بىپول ، تنها كالايى اندك و ارزان را كه برايشان مانده بود ، به همراه آورده بودند ، تا براى زنده ماندن توشه‌اى بخرند .\r\nناگزير چون نزد يوسف آمدند ، با رفتارى سرشار از سرشكستگى و شرمزدگى و با زبانى لبريز از نياز و التماس ، و شكوه و گلايه از آنچه روزگار بر سرشان آورده بود ، « گفتند : اى عزيز ! زجر و زيان [ و بلا و بيچارگى 
  ] بر ما و خانوادهء ما چنگ انداخته است و [ از روى ناگزيرى و نادارى 
  ] سرمايه‌اى اندك مايه و ناچيز « 1 » آورده‌ايم [ و به بخشش و بزرگوارى تو چشم دوخته‌ايم 
  ] ، پيمانهء ما را پروپيمان بگير و بيش از آنچه حق داريم ، بر ما ببخش و بده كه خداوند بخشندگان و داد و دهش‌كنندگان را دوست دارد » . « 2 » و يوسف با آن احساس ظريف ، دل مهربان و وجدان لطيف ، بيش از اين نتوانست برادران را در خوارى و زارى و التماس و صدقه‌خواهى ببيند ، پرده از رازكار برداشت و خود را به آنان شناساند و از گناهشان درگذشت . [ و گراميشان داشت 
  ] و گفت اينك : « اين پيراهن من را ببريد و بر چهرهء پدرم نهيد تا بينا گردد ، و همهء خانواده‌هاى خود را نيز نزد من آوريد » . « 3 »\r\nاما اين كه يوسف از كجا دانسته بود كه بوى پيراهنش بينايى از دست رفتهء پدر را به دو باز خواهد بخشيد ، خدا او را بر اين راز آگاه كرده بود . افزون بر اين كه چيزهاى ناگهانى و نامنتظر ، چه بسا بر خلاف عادت ، و معجزه‌وار شگفتىها مىآفرينند ، نيز يوسف و يعقوب هر دو پيامبرانى بزرگوار بودند و از پيامبران ، كارهاى خارق العاده و نيز معجزه شگفت نيست . « 4 »\r\nگفتنى است كه در اين‌جا از روايت توراتى داستان برمىآيد كه خواستهء يوسف از آوردن پدر و برادران و خانواده‌هاشان به مصر ، اين نيز بوده است كه پاى يهوديانى را كه به مصر چشم داشته‌اند ، بدان جا باز كند . از تورات بشنويم : « يوسف به برادران گفت : برويد ، پدر و خانواده‌هاى خويش را برداشته ، نزد من آييد تا بهترين زمين‌هاى مصر را به شما دهم و شما از\r\n\r\n\r\n","description":"","footnote":"\r\n( 1 ) . فخر رازى به نقل از ابن عباس اين سرمايهء ناچيز و خرد را چنين دانسته است : اندكى پشم و پوست و خردك درهمى كم بها كه با آنها غذا نيز نمىتوانستند تهيه كنند .\r\n( 2 ) .  « قالُوا يا أَيُّهَا الْعَزِيزُ مَسَّنا وَ أَهْلَنَا الضُّرُّ وَ جِئْنا بِبِضاعَةٍ مُزْجاةٍ فَأَوْفِ لَنَا الْكَيْلَ وَ تَصَدَّقْ عَلَيْنا إِنَّ اللَّهَ يَجْزِي الْمُتَصَدِّقِينَ »  ( سورهء يوسف ، آيهء 88 ) .\r\n( 3 ) .  « اذْهَبُوا بِقَمِيصِي هذا فَأَلْقُوهُ عَلى وَجْهِ أَبِي يَأْتِ بَصِيراً وَ أْتُونِي بِأَهْلِكُمْ أَجْمَعِينَ »  ( سورهء يوسف ، آيهء 93 ) .\r\n( 4 ) . تفسير فخر رازى ، 18 / 201 ؛ فى ظلال القرآن ، 4 / 2026 - 2027 .\r\n","page_name":" 80 ","page_number":90},
  {"content":"\r\n\r\nنعمت‌هاى انبوه آن بهره‌مند گرديد . . . از همين جا ارابه‌ها و كالسكه‌ها برداريد تا زن و فرزندتان و پدر را با آن به اين‌جا بياوريد و نگران خانه و زندگيتان در آن جا نباشيد كه همهء نيكويىهايى زمين مصر از آن شماست » . « 1 » و گرچه تورات فراموش نكرده كه سفر كنعانيان گرسنه به مصر ، براى گرفتن زاد و توشه بوده است ، با اين همه تأكيد مىكند كه اين سفر بىنقشه و نيرنگى براى دست‌يابى بر سرزمين پاك و مقدس ميزبان نبوده است . « 2 »\r\nبه هر روى ، يعقوب پس از آن كه بينايىاش را باز مىيابد ، بىدرنگ راهى مصر مىگردد و پيش پسر مىرود . و اينك بيان قرآنى از چگونگى ديدار يوسف با پدر و برادران : « چون بر يوسف درآمدند [ و اين گويا در بيرون شهر بوده است ، آن جا كه يوسف به پيشباز آنان رفته بوده است 
  ] ، پدر و مادر را در آغوش گرفت و گفت : به خواست خدا آسوده و ايمن به شهر درآييد » . [ و چون به شهر درآمدند و به كاخ يوسف رفتند 
  ] پدر و مادر را بر تخت نشاند ، سپس [ همگى با ديده شكوه معنوى و مادى يوسف 
  ] در پيش گاه او به سجده افتادند [ و يوسف چون آنان را در برابر خويش به سجده ديد 
  ] گفت : پدر جان ! اين تعبير خواب پيشين من است كه پروردگارم آن را راست گرداند [ و با سجدهء شما آشكار كرد كه خوابى راست و درست بوده است 
  ] و با من نيكويىها نمود كه من را از زندان رهايى داد و شما را از بيابان [ كنعان ، اين جا نزد من 
  ] آورد ، پس از آن كه شيطان من و برادرانم دوئى و دورى افكنده بود ، همانا كه خداى من در آنچه مىخواهد ، بس نغزكردار است كه او داناى فرزانه است . خداى من ! به من از ملك و فرمان روايى بهره بخشيدى و از دانش خواب گزارى و سخن‌گزارى به من آموختى . اى پديدآرندهء آسمان‌ها و زمين ! تو در دنيا و آخرت ، سرپرست و سرور منى ، من را مسلمان بميران و به نيكان باز رسان » . « 3 »\r\n\r\n\r\n","description":"","footnote":"\r\n( 1 ) . سفر پيدايش ، 45 : 18 - 20\r\n( 2 ) . همان ، 46 : 1 - 4 .\r\n( 3 ) .    « فَلَمَّا دَخَلُوا عَلى يُوسُفَ آوى إِلَيْهِ أَبَوَيْهِ وَ قالَ ادْخُلُوا مِصْرَ إِنْ شاءَ اللَّهُ آمِنِينَ * وَ رَفَعَ أَبَوَيْهِ عَلَى الْعَرْشِ وَ خَرُّوا لَهُ سُجَّداً وَ قالَ يا أَبَتِ هذا تَأْوِيلُ رُءْيايَ مِنْ قَبْلُ قَدْ جَعَلَها رَبِّي حَقًّا وَ قَدْ أَحْسَنَ بِي إِذْ أَخْرَجَنِي مِنَ السِّجْنِ وَ جاءَ بِكُمْ مِنَ الْبَدْوِ مِنْ بَعْدِ أَنْ نَزَغَ الشَّيْطانُ بَيْنِي وَ بَيْنَ إِخْوَتِي إِنَّ رَبِّي لَطِيفٌ لِما يَشاءُ إِنَّهُ هُوَ الْعَلِيمُ الْحَكِيمُ * رَبِّ قَدْ آتَيْتَنِي مِنَ الْمُلْكِ وَ عَلَّمْتَنِي مِنْ تَأْوِيلِ الْأَحادِيثِ فاطِرَ السَّماواتِ وَ الْأَرْضِ أَنْتَ وَلِيِّي فِي الدُّنْيا وَ الْآخِرَةِ تَوَفَّنِي مُسْلِماً وَ أَلْحِقْنِي بِالصَّالِحِينَ »    ( سورهء يوسف ، آيات 99 - 101 ) ؛ نيز بنگريد به : اكشاف ، 2 / 504 - 507 ؛ تفسير ابن كثير ، 4 / 334 - 337 ؛ تفسير طبرى ، 13 / 118 - 126 ؛ تفسير فخررازى ، 17 / 210 - 217 ؛ تفسير ابى سعود ، 4 / 293 ؛ تفسير قرطبى ، ص 3492 ؛ تفسير نسفى ، 4 / 235 / 240 ؛ الدرا المنثور سيوطى ، 4 / 27 - 40 ؛ صفوة التفاسير ، 2 / 68 - 69 ؛ محمد رشيد رضا ، تفسير سورهء يوسف ، 126 - 130 .\r\n","page_name":" 81 ","page_number":91},
  {"content":"\r\n\r\nبه گزارش تورات ، يعقوب با همهء زاد و رودش كه جز زنان پسرانش كه 66 تن بودند به مصر آمد . يوسف نيز در مصر دو پسر داشت ، از اين روى يعقوب و زاد و رودش در مصر 70 تن بوده‌اند . « 1 »\r\n\r\n3 . ماندگارى بنى اسرائيل در سرزمين جوشن\r\nبه گزارش تورات ، يوسف از پدر و برادرانش كه مىخواست آنها را نزد پادشاه مصر ببرد ، خواست كه چون شاه از آنان بپرسد چه كاره‌ايد ، بگويند : ما بندگانت از كودكى چوپان و دامدار بوده‌ايم و پدرانمان نيز چنين بوده‌اند ، تا با اين ترفند بتوانند در سرزمين « جاسان » بمانند ، زيرا مصريان چوپانان و گوسفندداران را پليد مىشمارند . « 2 » بدين‌گونه برادران يوسف نزد پادشاه مصر رفتند و از او خواستند تا در سرزمين « جاسان » بمانند و او نيز خواسته‌شان را پذيرفت . « 3 »\r\nگزينش اين سرزمين ، گويا از اين روى بوده كه افزون بر نيكويى و خوش آب و هوايى ، به مرزهاى شرقى مصر و سينا كه مشرف بر كنعان است - نزديك بوده است و آنان مىتوانسته‌اند هر اندازه بخواهند . آنجا بمانند و هرگاه بخواهند از آنجا كوچ كنند . « 4 »\r\nبدين‌گونه بخت و سرنوشت با فرزندان يعقوب يار شد و در مصر استقرار يافتند و در « جوشن » همان كه در نوشته‌هاى مصرى « جسم » يا « جسام » خوانده شده « 5 » و يا در « جاسان » چنان كه در تورات آمده است ، ماندگار شدند ، اين ماندگارى آنان در اين بخش از وادى « طميلات » در شرق دلتا ، خود آغازى بود براى داستانى بزرگتر با شاخ و برگ‌ها و رويدادها و پيش‌آمدهاى گوناگونى و گسترده .\r\nگفتنى است كه در اين باره ، در گزارش توراتى داستان آمده است كه يوسف پدر و برادران را در سرزمين « رامسس » جاى داد ، و اين از ديد تاريخى خطاست ، زيرا واژهء « رامسس » ( - رعمسيس ) از روزگار سلسلهء نوزدهم ( 1308 - 1194 ق . م ) به اين سو كاربرد يافته است و در روزگار هيكسوسيان ( 1725 - 1575 ق . م ) كه روزگار آمدن يعقوب و پسران به مصر است - چنان كه از اين پس آن را آشكار خواهيم ساخت - به كار نمىرفته است .\r\n\r\n\r\n","description":"","footnote":"\r\n( 1 ) . سفر پيدايش ، 46 : 26 - 27 .\r\n( 2 ) . سفر پيدايش ، 46 : 33 - 34 .\r\n( 3 ) . همان ، 48 : 5 - 6 .\r\n( 4 ) . كمال عون ، اليهود من كتابهم المقدس ، قاهره ، 1970 م ، 85 .\r\n( 5 ) .  P . Montet , LEgypte et La Bible  ، 1959 ،  p .  57 .\r\n","page_name":" 82 ","page_number":92},
  {"content":"\r\n\r\nبه هر روى دربارهء اين كه جايگاه جغرافيايى سرزمين « جوشن » يا « جاسان » كجاست ، ميان پژوهشگران بگومگوهاى بسيارى است و گويا درست‌تر « جاسان » باشد . زيرا نام سرزمين « جوشو » يا « جوشن » در هيچ نوشته و كتيبهء مصرى ديده نشده است « 1 » و همواره به جاى ، « جسم » يا « جاسم » آمده است . « 2 » [ و پيوند و همانندى جاسان و جاسم آشكار است . 
  ]\r\nاز سوى ديگر تورات نيز دربارهء موقعيت جوشن نسبت به مصر ، پراكنده‌گويى و ناسازه‌گويى كرده است ، گاه آن را سرزمينى شمرده در نزديكى و همسايگى مصر كه براى چراى گوسفندان نيكوست و مصريان كه چوپانان را پليد مىدانند ، خود در آن سكونت ندارند . « 3 » و گاه نيز « 4 » آن را نه سرزمينى همسايه و نزديك مصر ، كه بخشى از خود مصر شمرده است . « 5 » گاه نيز آن را نام سرزمينى در فلسطين جنوبى ، ميان « غزه » و « جبعون » گفته است « 6 » - همان جا كه امروزه قريهء « جيب » قرار دارد ، در پنج ميلى شمال غربى اورشليم « 7 » - و گاه نيز آن را نام يكى از چند شهرى گفته كه در كوهستان « يهودا » مىباشند . « 8 »\r\nپىآمد اين‌ها همه ، اين شده كه دربارهء جايگاه جغرافياييى سرزمين « جوشن » چندين راى و نظر پيش رو داشته باشيم : 1 . كسانى آن را با سرزمين يا شهرى كه نزد مصريان به « بر - سوبد » ( « صفط الحنه » كنونى ) « 9 » نامور بوده ، يكى دانسته‌اند ؛ و كسانى ديگر جاى آن را در وادى طميلات ( - توميلات ) گفته‌اند و گسترهء اين سرزمين به گفتهء كسانى از درياچهء تمساح تا نيل است . « 10 » و به گفتهء كسانى ديگر ، از شاخهء شرقى نيل تا درياچهء تمساح كنونى در ميان كانال سوئز امتداد مىيابد و دربردارندهء زمين‌هايى كشاورزى در مرز شرقى دلتاى نيل و در مجاورت صحراى سيناست . و چنين مىنمايد كه وادى طميلات و چه بسا بخشى از آن ، در روزگاران كهن نامى داشته است كه آن نام در ساخت‌ها و گونه‌هاى « جوشن » و « جاسان » در\r\n\r\n\r\n","description":"","footnote":"\r\n( 1 ) . جيمز بيكى ، الآثار المصرية فى وادى النيل ، ترجمهء لبيب جشى و تنفيق فريد ، قاهره ، 1963 م ، 1 / 49 .\r\n( 2 ) .  P . Montet , OP . Cit . , p .  57 .\r\n( 3 ) . سفر پيدايش ، 46 : 34 ؛ سفر خروج ، 9 : 26 .\r\n( 4 ) . سفر پيدايش ، 47 : 6 ؛ سفر خروج ، 3 : 21 ، 8 : 22 ، 11 : 2 .\r\n( 5 ) .  A . Gardiner , JEA  ، 5 ، 1918 ،  p .  262 ؛  E . Navill , JEA  ، 10 ، 1924 ،  p .  311 .\r\n( 6 ) . قاموس الكتاب المقدس ، 1 / 246 .\r\n( 7 ) . سفر يوشع ، 10 : 41 ، 11 : 16 .\r\n( 8 ) . سفر يوشع ، 15 : 51 ؛ قاموس الكتاب المقدس ، 1 / 277 .\r\n( 9 ) . جيمز بيكى ، همان ، 1 / 49 .\r\n( 10 ) .  M . F . Unger . op - cit , p .  420 .\r\n","page_name":" 83 ","page_number":93},
  {"content":"\r\n\r\nتورات آمده است ، چرا كه به گزارش سفر خروج تورات « 1 » بنى اسرائيل چون به مصر آمدند در سرزمين « جوشن » ماندگار شدند . « 2 » گروه سومى نيز هستند كه جاى « جوشن » را در شبه جزيرهء سينا مىدانند كه گسترهء آن ميان « تانيس » و « عريش » ، و نيز درهء طميلات را كه از شرق به غرب ميان « زقازيق » و « اسماعيليه » گسترده است ، فرا مىگيرد . « 3 » گرچه گروه چهارمى اين ديدگاه را به ديدهء ترديد نگريسته‌اند ؛ از اين روى كه « جوشن » ديگرى نيز در جنوب فلسطين هست كه از آن همراه با « قادش » و « غزه » ياد شده است و در دوردست‌هاى نهر مصر در وادى عريش جاى دارد ، و از آنجا كه هاجر ، مادر اسماعيل در تورات ، « مصريه » خوانده شده است ، مىتوان گفت نام « مصر » ، گونه‌اى گستردگى معنايى داشته [ و گاه بر سرزمين‌هاى ديگرى نيز گفته مىشده 
  ] است ، چنان‌كه عبارت « بيابان زمين مصر » - كه از سفر حزقيال برمىآيد « 4 » جاىگاه اسرائيليان كوچ كننده بوده است - نيز چنين بوده است . « 5 » [ يعنى گسترهء معنايى داشته است 
  ] .\r\nگروه پنجمى نيز بر اين‌اند كه زمين « جوشن » همان وادى طميلات است و گسترهء طميلات از ديد اينان از شرق و غرب از زقازيق تا اسماعيليه را فرا مىگيرد . اما يكى دانستن جوشن و طميلات چندان استوار نمىنمايد . « 6 » چرا كه به گفتهء « سر آلن گاردينه » ( 1879 - 1962 م ) واژهء مصرىاى كه « هاينريش بروگشن » ( 1827 - 1894 م ) و « ادوارد نافيل » ( 1875 - 1914 م ) آن را « جوشن » خوانده‌اند ، نام « سينا » بوده است . « 7 » ديدگاه‌هايى يهودى نيز هست كه جايگاه توطنّ عبرانيان را دور از شمال در تانيس و بلوزيوم مىداند . « 8 »\r\nبا اين همه دور نيست كه طميلات ، دست كم بخشى از جوشن باشد ، زيرا شهر « بيشوم » بىگمان در اين وادى بوده است . « 9 » نيز شهر « هيروبنوليس » كه ترجمهء هفتادى تورات - كه در\r\n\r\n\r\n","description":"","footnote":"\r\n( 1 ) . سفر خروج ، 8 : 18 ؛ 9 : 26 .\r\n( 2 ) .  M . Noth , The History of Israel , London  ، 1965 ،  p .  113 .\r\n( 3 ) . حسن محمود ، حضارة مصر و الشرق القديم ، العبرانيون ، 1351 .\r\n( 4 ) . سفر حزقيال ، 20 : 36 .\r\n( 5 ) .  S . A . Cooks , CAH , III , Cambridge , 1965 , p . 359  .\r\n( 6 ) .\r\n A . Lods , israel , forme its beginnings to the middel of th Eight century , london \r\n، 1962 ،  p . 178  .\r\n( 7 ) .\r\n A . H . Gardiner , \" the supposed Eghptian Equivalent of the name of Goshen \" , JEA \r\n، 5 ، 1918 ،  p .  18 - 23 .\r\n( 8 ) . مزامير داوود ، 78 : 12 .\r\n( 9 ) . سفر خروج ، 1 : 11 .\r\n","page_name":" 84 ","page_number":94},
  {"content":"\r\n\r\nروزگار بطلميوس دوم ( 284 - 246 ق . م ) در مصر صورت گرفته است - دو بار آن را با جوشن يكى دانسته است . « 1 » گذشته از اين كه وادى طميلات ، سرزمينى بيابانى است و كانالى كه از رود نيل آب مىگيرد ، از ميان آن مىگذرد و امروزه - البته با پيش چشم داشتن دگرگونىهايى كه در كار كشاورزى پيش آمده - مىتواند پشتوانه و كارساز دوازده هزار ساكنين كشاورز آنجا باشد ، و از سدهء پيش به اين سو چهار هزار تن از صحرانشينان در آن زيست مىكنند . طبيعت اين سرزمين در گذشته نيز به همين گونه بوده است . در روزگارى كه مرزبان « مرپنتاح » ( 1224 - 1214 ق . م ) به قبيله‌هاى بيابان نشين « شاسو » اجازه داد كه از ادوم به آن سرزمين درآيند . « 2 »\r\nو اما از ديدگاه من ، اين سرزمين « جوشن » در وادى طميلات بوده است و طميلات از شاخهء شرقى نيل ( بيلوزى ) به سوى شرق تا درياچهء تمساح گسترش داشته است و ما نمىتوانيم اين « جوشن » را در جنوب فلسطين بپنداريم يا در منطقه‌اى كه از وادى عريش تا غزّه گسترده است ، زيرا اين پندار با آمدن بنى اسرائيل به مصر و زيستن در آن جا به هيچ روى سازگار نيست . گذشته از اين ، دور نمىنمايد كه جايى را در جنوب فلسطين ، « جوشن » ناميدن ، چه بسا به انگيزهء زنده نگه‌داشتن خاطراتى بوده است كه اسرائيليان نمىتوانسته‌اند ذهن و ضمير خود را از آنها پاك سازند ؛ و چه بسا از همين روى بوده كه اين نام را بر شهرى در كوهستان « يهودا » نيز نهاده‌اند ؛ نيز چون اين شهر در خرّمى و خوش آب و هوايى همانند « جوشن » مصر بوده است ، همان‌گونه كه آزار و شكنجهء بنى اسرائيل كه تورات از آن سخن گفته ، با ساختن شهرهاى رامسس ( - عمسيس ) و فيتوم ( - بيتوم ، بر - أتوم ) در پيوند است . « 3 » از اين دو شهر رامسس در جايى بوده نه چندان دور از وادى طميلات و جايگاه فيتوم بىگمان در خود وادى طميلات بوده ، همان‌گونه خروج بنى اسرائيل از مصر نيز از همين جا يعنى از رامسس به سكّوت و . . . بوده است . « 4 » و هيچ نشان و دليل ، حتى هيچ اشاره‌اى در دست نداريم ، بر اين كه اسرائيليان از آن گاه كه در روزگار يوسف ، در مصر ماندگار شدند تا پيش از روزگار مومنى از آن جا كوچ كرده و بيرون رفته باشند .\r\n\r\n\r\n","description":"","footnote":"\r\n( 1 ) . سفر پيدايش ، 45 : 28 - 29 .\r\n( 2 ) .  A . Lods , op - cit , p . 172 - 174  .\r\n( 3 ) . سفر خروج ، 1 : 12 ( مترجم ) .\r\n( 4 ) . همان ، 12 : 37 ( مترجم ) .\r\n","page_name":" 85 ","page_number":95},
  {"content":"\r\n\r\nبارى ، داستان هرگونه كه بوده ، اسرائيليان به مصر رفتند و در « جوشن » ماندگار شدند ، گرچه گروهى از پژوهشگران آن را به ديدهء ترديد نگريسته و كوشيده‌اند تا ورود اسرائيليان به مصر را از بيخ و بن ، بىپايه شمارند ، آنچه اينان پشتوانهء سخن خود گرفته‌اند ، اينهاست :\r\nنخست اين كه تنها اسناد اسرائيلى از كوچ اسرائيليان به مصر و ماندن در آنجا و سپس بيرون رفتن سخن گفته‌اند و هيچ سند ديگرى در دست نداريم كه گزارش‌هاى آن اسناد اسرائيلى را گواهى كند و راست بشمارد ، گرچه برخى از مفسران تورات كوشيده‌اند كه از آن گزارش‌ها تفسيرهاى مطلوب و پذيرفتنى به دست دهند .\r\nدوم اين كه در سنگ نوشته‌هاى گوناگون مصرى ، از آمدن آسياييان به مصر سخن گفته‌اند ، اما هيچ يك از آنها از آمدن اسرائيليان به سرزمين فرعون‌ها ، چيزى نگفته‌اند . البته پاره‌اى از اين سنگ‌نوشته‌ها ، گوياى اين‌اند كه كارگرانى از آسيا به مصر مىآمده‌اند و فرعون‌ها آنان را در ساختمان سازى به كار مىگرفته‌اند و آنان را « عابيرو » (  Apuriu  ) مىناميده‌اند ، كه شكل نوشتارى آن « عبر » (  P . R  ) بوده است و بسيارى از مصر پژوهان مانند « شاباس » و عبرىپژوهان مانند هومل ، اسكنر ، درايور و كريگلز ، آنان را همان عبرانيان ( - اسرائيليان ) پنداشته‌اند ، اما درستى اين پندار را از اين روى كه پاره‌اى پيچيدگىها و دشوارىهاى زبان شناسانه را پيش رو دارد به اثبات نرسيده است . البته بودن « عابيروها » در مصر را ، سنگ‌نوشته‌هاى مصرى گواهى مىكنند ، اما اين سنگ‌نوشته‌ها همه به روزگار رامسس چهارم ( 1151 - 1145 ق . م . ) يكى از شاهان سلسلهء بيستم بازمىگردند ، يعنى قديم‌ترين روزگارى كه براى بيرون آمدن اسرائيليان از مصر ، پيشنهاد شده است . از اين روى بر پايهء سكوت منابع مصرى ، از آمدن و ماندن و رفتن اسرائيليان به مصر ، مىتوان گفت : كوچ اسرائيليان به مصر ، تنها خيال بىپايه‌اى است كه هيچ بنياد تاريخى استوارى ندارد .\r\nسوم اين كه واژهء « مصرايم » كه در تورات آمده است ، نه به معنى مصر كه به معنى سرزمينى است كه در شمال شبه جزيرهء عربستان واقع است و از غرب تا مرزهاى شرقى مصر امتداد دارد ؛ از اين روى معنى و مقصود گزارش‌هايى كه از بودن و ماندن اسرائيليان عبرانى در مصر سخن مىگويند ، اين است كه آنان در جنوب فلسطين يا در شبه جزيرهء سينا اقامت داشته‌اند ، زيرا بر اساس نظريهء دانشمند يهودى در « هوگو وينكلر » ، خروج اسرائيليان از مصر نبوده است ، چرا كه وى معتقد است واژهء « مصرايم » ويژهء مصر نبوده و بر سرزمين‌هاى ديگرى نيز گفته مىشده است . سرزمين‌هايى كه در جنوب بحر الميت و شمال شبه جزيرهء عربستان جاى\r\n\r\n","description":"","footnote":"","page_name":" 86 ","page_number":96},
  {"content":"\r\n\r\nداشته‌اند و از غرب تا مرزهاى شرقى مصر مىرسيده‌اند و كوه سعير ، شهر پترا و زمين‌هاى مدين و ادوم را نيز در برمىگرفته‌اند و از سوى جغرافى دانان بابلى ، مصر يا موصرى خوانده مىشده‌اند . از ديدگاه « وينكلر » گزارش‌هاى اصلى اسرائيلى ، آن‌گاه كه از اقامت پدران پيشين به ويژه موسى در « مصرايم » سخن مىگويند ، منظورشان همان روزگارانى است كه پدران پيشين اسرائيلىها در صحراى جنوب فلسطين مىزيسته‌اند . بعدها مردم كنعان كم‌كم چراگاه‌هاى جنوبى و نيز خود مصر را كه نسبت به آنان در آن سوى صحرا جاى داشته است ، « مصرايم » خوانده‌اند . يكى از پشتوانه‌هاى اين پندار ، مىتواند اين باشد كه دره‌اى در نزديكى « غزّه » ( در فاصلهء سه روزه از مرزهاى مصرى ) ، « نهر مصرايم » نام دارد . بر اين پايه‌ها دور نيست كه نام « مصرايم » در پاره‌اى از متون عبرى ، نه به معنى نام خود مصر ، كه به معنى صحراى پيوسته بدان باشد . « 1 »\r\nاما اين راى و رويكرد پيچيدگىها و پرسش‌هاى دشوارى پيش روى داريد كه راه را بر پذيرش آن مىبندد :\r\nيكم : اين كه گزارش‌هاى اسرائيلى تنها گوياى اقامت موقت بنى اسرائيل در « مصرايم » نيستند ، بلكه گوياى اين نيز هستند كه مصريان پدران پيشين آنان را به بردگى و بيگارى مىگرفته‌اند . « 2 » و پذيرفتنى هم نيست كه بگويم عبرانيان از بردگى خود در دست مصريان بدين سبب سخن گفته‌اند كه بتوانند خدايى كه آنان را از بردگى و بيگارى رها ساخت ، ستايش و ثنا كنند . « 3 »\r\nدوم اين كه مصر هر چند سند مستقيمى كه نشانگر بودن عبرانيان در آن جا باشد ، پيش روى ما نمىگذارد ، اما نشانه‌هاى ديگرى به دست مىدهد كه آمدن ، ماندن و بيرون رفتن آنان را آشكارا پذيرفتنى مىسازد ؛ چرا كه ميان زندگى در مصر آن چنان كه از آثار و سنگ نوشته‌ها برمىآيد ، با آنچه گزارش‌هاى اسرائيلى دربارهء اين سرزمين مىگويند ، پيوندهاى آشكار و گوناگونى ديده مىشود . « 4 » براى نمونه آنچه دربارهء شيوهء زندگى در « جوشن » و نيز\r\n\r\n\r\n","description":"","footnote":"\r\n( 1 ) . حسن محمود ، همان ، 350 ، ، ويلز ، معالم تاريخ الانسانية ، 2 / 286 ( ترجمهء عبد العزيز جاويد ) ؛ محمد غربى ، مجلة الهلال ، ژوئن ، 1971 ، ص 65 ؛ نيز بنگريد به مدخل \"  Exodus  \" در  Jewish Encyclopidia  ؛ نيز :\r\n H . Winckler , \" Musri , meluhha , Main \" , MVG , Vol . I , Berlin , 1898  .\r\n( 2 ) . سفر خروج ، 1 : 11 - 15 ، 5 : 7 - 22 ( مترجم ) .\r\n( 3 ) .  A . Lods , op - cit , p . 169  .\r\n( 4 ) .  G . E . Wright , Biblieal Archaology  ، 1956 ،  p . 534 F , J . Finegan , op - cit , p . 134  .\r\n","page_name":" 87 ","page_number":97},
  {"content":"\r\n\r\nرامسس و فيتوم - دو شهر خزانه‌اى يعنى جايگاه خزانه‌ها و انبارهاى شاهى - از تفسيرهاى ويژهء كهن‌ترين گزارش اسرائيلى ( - روايت معروف به « يهوى » « 1 » ) برمىآيد ، با آنچه حفريات باستان‌شناسى از اين شهرها پيش روى ما نهاده است ، سازگارى آشكارى دارد . « 2 »\r\nگذشته از اين ، توصيف‌هايى كه تورات از مصر و اوضاع و احوال ، و آب و هواى آن به دست داده است ، آشكارا نشان مىدهد كه اسرائيليان دير زمانى در آن جا زيسته‌اند و آنچه را گفته‌اند از نزديك ديده و آزموده‌اند ؛ مانند آنچه دربارهء رود نيل و جزر و مدها و افت و خيزهاى آن گفته‌اند ؛ و اين مطلب كه چون آب رود ، پس از جوش و خروش و افزودنى فرو مىكشيده و كم مىشده است ، و با و پاره‌اى بيمارىهاى ديگر را از پى مىآورده است « 3 » و بر اساس سخن تاريخ‌نگارى يهودى ، گسترش بيمارىها نيز اين بوده كه آب نيل در فصل‌هاى ويژه‌اى از سال سرخ رنگ و آلوده مىشده است و پس از سرريز شدن آب ، وزغ و قورباغه فزون و فراوان مىشده ، چنان كه پس از كاهش و بازگشت آن ، پشه انبوه و بسيار مىگشته است [ و اينها همه زمينه را براى گسترش و با و ديگر بيمارىها فراهم مىآورده است 
  ] و از اين روى بوده است كه اسرائيليان ، مصر را سرزمين بيمارىهاى وبايى و بومى دانسته‌اند . « 4 »\r\nسوم اين كه پاره‌اى از واژه‌ها و نام اسرائيلى ، ريشهء مصرى دارند . براى نمونه « فينحاس » كه به معنى زنگى ( - سياه پوست ) است ، نيز « موسى » كه نامى مصرى است ، كه در جاى خود به گستردگى از آن سخن خواهيم گفت . « 5 »\r\nچهارم پيوندها و همانندىهاى آشكارى كه ادب اسرائيلى با ادب مصرى دارد ، چرا كه نوشته‌هاى ادبى و حكمت‌آميزى از مصريان در دست داريم كه آشكارا در نوشته‌هاى اسرائيليان همچون مزامير داوود ، كتاب اعمال رسولان و كتاب جامعه « 6 » به چشم مىخورد . « 7 »\r\n\r\n\r\n","description":"","footnote":"\r\n( 1 ) . روايت يهوى ، با اختصار \"  J  \" [  Jahuist  
  ] به بخش‌هايى از سفر پيدايش گفته مىشود كه پژوهشگران تأليف آن را مربوط به حدود 950 ق . م . مىدانند ( ويراستار دوم ) .\r\n( 2 ) .  A . Lods , op - cit , p .  961 .\r\n( 3 ) . حسن محمود ، همان ، 350 .\r\n( 4 ) .  A . Lods , op - cit , p . 170  .\r\n( 5 ) .  J . Finegan , op - cit , p . 134  .\r\n( 6 ) . در اين باره بسنجيد مزمور 104 را با سرود اختاتون ؛ و مزامير را به طور كلى با چكامه‌هاى مصرى در ستايش خدايشان « آمون رع » ؛ و سفر امثال را با آموزه‌هاى حكيم مصرى « امنمؤوبى » .\r\n( 7 ) . « اوسترلى » برجسته‌ترين ويژگىهاى همانند ميان ادب مصرى و ادب عبرى را پيش روى ما نهاده است ،\r\n","page_name":" 88 ","page_number":98},
  {"content":"\r\n\r\nپنجم ، گزارش‌هاى آشكارى در تورات است كه نه تنها از ورود اسرائيليان به مصر سخن مىگويد ، كه نام‌هاى كسانى از آنان را كه به سرزمين كنانه وارد شدند نيز ياد مىكند . « 1 » گذشته از آن كه در قرآن كريم نيز آشكارا از اين موضوع ياد شده است . « 2 »\r\nاز سوى ديگر چنان كه پيش‌تر ياد كرديم ، تورات تنها كتاب آسمانى نيست كه از كوچ اسرائيليان به مصر سخن گفته است ، چرا كه در اين باره هر سه كتاب آسمانى ، تورات ، انجيل ، و قرآن هم راى و هم داستان‌اند . در انجيل « رساله به عبرانيان » مىخوانيم : « به ايمان يوسف در حين وفات خود از خروج بنى اسرائيل اخبار نمود و دربارهء استخوان‌هاى خود وصيت كرد . . .\r\nبه ايمان چون موسى بزرگ شد ، ابا نمود از اين كه پسر دختر فرعون خوانده شود . . . به ايمان مصر را ترك كرد و از غضب پادشاه نترسيد . . . » « 3 »\r\nو اما قرآن كريم ، در آياتى آشكارا از اقامت يوسف در مصر و آمدن يعقوب و پسرانش به آنجا سخن گفته است : « آن كسى كه يوسف را در مصر خريد ، به همسر خويش گفت : او را گرامى دار ! باشد كه سودى به ما رساند يا او را به فرزندى برگيريم » « 4 » ؛ « چون پدر و خاندانش بر يوسف درآمدند ، پدر و مادر را در آغوش گرفت و گفت : « به درخواست خدا آسوده و ايمن\r\n\r\n\r\n","description":"","footnote":"\r\n- همانندىهايى چون : 1 . بخش‌بندى چكامه‌ها در هر دو ادب به بندها و بيت‌ها ؛ 2 . بسامد بالاى تمثيل ( - اسلوب معادله ) در هر دو ادب ، يعنى يك انديشه را در دو عبارت باز نمودن و يكى از آن دو را مال و معادل ديگر نهادن . اين شيوه چه بسا در يك سطر به كار مىرود ؛ يك سطرى كه فراهم آمده از دو پاره است و در هر دو پارهء يك انديشه به دو عبارت باز نموده شده است ؛ 3 . هم‌سانى وزن و آهنگ شعرها در هر دو ادب . يعنى در هر دو ادب ، بيت‌ها و مصرع‌ها از شماره‌هاى معين و منظمى از هجاها و آواها ساخته مىشوند ؛ 4 . بسامد بالاى بازى با واژه‌ها و بهره‌گيرى بسيار از واژه‌هاى هم‌گون در كنار هم ؛ 5 . شيوهء شگفتى از كاربرد واژه‌ها ، به ويژه واژه‌اى را در لخت نخست به كار بردن و سپس همان واژه را به گونه‌اى در لخت دوم باز آوردن ( گويا اين شيوه كم و بيش همان همپاغازى باشد كه گونه‌هايى از آن با نام رد الصدر على العجز ، رد العجز على الصدر ، تتابع و . . . در ادب فارسى و عربى شناخته است . مترجم ) ؛ 6 . بسامد بالاى استعاره در هر دو ، بر پايهء اين همانندىها ، پژوهشگران ساختار نهايى ادب عبرى را تا اندازه‌اى اثر پذيرفته از ادب مصرى دانسته‌اند ، به ويژه در سه حوزهء برجستهء شعر دينى ، شعر غير دينى و شعر حكمى ( بنگريد به :\r\n)\r\n A . Erman , The Literature of th Ancient Egypte , Oxford , 1947 , p . 241 - 242 \r\n. ( 1 ) . سفر پيدايش ، 46 : 1 - 27 .\r\n( 2 ) . سورهء يوسف ، آيهء 21 .\r\n( 3 ) . رساله به عبرانيان 11 / 22 - 30 ( ترجمهء فارسى ، ص 363 ) .\r\n( 4 ) .  « وَ قالَ الَّذِي اشْتَراهُ مِنْ مِصْرَ لِامْرَأَتِهِ أَكْرِمِي مَثْواهُ عَسى أَنْ يَنْفَعَنا أَوْ نَتَّخِذَهُ وَلَداً »  ( سورهء يوسف ، آيهء 21 ) .\r\n","page_name":" 89 ","page_number":99},
  {"content":"\r\n\r\nبه مصر درآييد ، و پدر و مادر را بر تخت نشاند و آنان همه او را سجده كردند و يوسف گفت :\r\nپدر جان ! اين است تأويل خوابى كه من از پيش ديده بودم . اينك پروردگارم درستى آن را آشكار ساخت و همانا كه به من نيكويى كرد كه من را از زندان رها ساخت و شما را از بيابان‌هاى دوردست نزد من آورد » . « 1 »\r\nسپس قرآن كريم از زندگى بنى اسرائيل در مصر سخن گفته و پاره‌اى از آزارها و شكنجه‌هايى را كه فرعون و سربازانش بر آنان روا مىداشته‌اند ، ياد كرده است : « [ اى بنى اسرائيل ! به ياد آوريد كه 
  ] شما را از دست فرعونيان رهانيديم ، آنان كه به سختى شكنجه‌تان مىكردند ، پسرانتان را مىكشتند و دخترانتان را [ براى كنيزى و . . . 
  ] زنده مىخواستند و آن آزمونى بزرگ از پروردگارتان براى شما بود « 2 » » . « آن گاه كه موسى به قوم خويش گفت : به ياد آوريد بخشش‌هايى را كه خدا بر شما داشته ، آن گاه كه شما را از دست فرعونيان رهانيد ، آنان كه با شكنجه‌هاى سخت آزارتان مىدادند و پسرانتان را مىكشتند و دختراشان را [ براى كنيزى و . . . 
  ] زنده مىخواستند ، و در اين آزمونى بزرگ از خدايتان براى شما بود » . « 3 »\r\nو بىترديد پيداست كه ناديده گرفتن چيزى كه همهء كتاب‌هاى آسمانى بر آن هم داستان‌اند ، افزون بر اين كه با باور دينى ما نمىسازد ، با شيوهء پژوهش علمى و با دستاوردهاى پژوهشيان نيز ناسازگار است . يعنى چيزى است كه عقل ، منطق ، دين و نيز خود علم هيچ كدام آن را نمىپسندند و نمىپذيرند ، گذشته از آن كه بيشترينهء تاريخ‌نگاران و استادان علم الهيات نيز آن را پذيرفته‌اند و داستان يوسف در مصر را بازگفته‌اند . در اين باره « كلر » افزوده است : داستان فروش يوسف از سوى كاروان اسماعيليان در مصر ، داستانى است بىگمان پذيرفتنى ، زيرا آنان\r\n\r\n\r\n","description":"","footnote":"\r\n( 1 ) .   « فَلَمَّا دَخَلُوا عَلى يُوسُفَ آوى إِلَيْهِ أَبَوَيْهِ وَ قالَ ادْخُلُوا مِصْرَ إِنْ شاءَ اللَّهُ آمِنِينَ * وَ رَفَعَ أَبَوَيْهِ عَلَى الْعَرْشِ وَ خَرُّوا لَهُ سُجَّداً وَ قالَ يا أَبَتِ هذا تَأْوِيلُ رُءْيايَ مِنْ قَبْلُ قَدْ جَعَلَها رَبِّي حَقًّا وَ قَدْ أَحْسَنَ بِي إِذْ أَخْرَجَنِي مِنَ السِّجْنِ وَ جاءَ بِكُمْ مِنَ الْبَدْوِ »   ( سورهء يوسف ، آيات 99 - 100 ) .\r\n( 2 ) .  « وَ إِذْ نَجَّيْناكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ ، يُذَبِّحُونَ أَبْناءَكُمْ وَ يَسْتَحْيُونَ نِساءَكُمْ وَ فِي ذلِكُمْ بَلاءٌ مِنْ رَبِّكُمْ عَظِيمٌ »  ( سورهء بقره ، آيهء 49 ) ؛ نيز بنگريد به : تفسير طبرى ، 2 / 36 - 39 ؛ تفسير كشاف ، 1 / 137 - 138 ؛ تفسير نسفى ، 1 / 49 ؛ تفسير آلوسى ، 1 / 252 - 254 ؛ تفسير طبرسى ، 1 / 231 - 235 ؛ تفسير الكاشف محمد جواد مغنيه ، 1 / 98 - 100 ؛ البحر المحيط ، 1 / 187 - 188 ؛ تفسير المنار ، 1 / 308 - 313 ؛ تفسير ابن كثير ، 1 / 128 - 129 ؛ الدر المنثور ، 1 / 68 - 69 ؛ تفسير الجواهر ، 1 / 59 - 61 ؛ فى ظلال القرآن ، 1 / 70 - 72 .\r\n( 3 ) .  « وَ إِذْ قالَ مُوسى لِقَوْمِهِ اذْكُرُوا نِعْمَةَ اللَّهِ عَلَيْكُمْ إِذْ أَنْجاكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ وَ يُذَبِّحُونَ أَبْناءَكُمْ وَ يَسْتَحْيُونَ نِساءَكُمْ وَ فِي ذلِكُمْ بَلاءٌ مِنْ رَبِّكُمْ عَظِيمٌ »  ( سورهء ابراهيم ، آيهء 6 ) .\r\n","page_name":" 90 ","page_number":100},
  {"content":"\r\n\r\nبازرگان بودند و همواره كالاهايى را براى فروش به مصر مىبردند ، به ويژه كالاهايى چون ادويه ، چوب‌هاى عطرى و عطرياتى كه در معابد و مراسم دينى به كار مىرفت - اين چوب‌هاى عطرى شگفت را كه بوى دل‌نوازى داشته است ، هم براى خوش‌بو سازى در معابد مىسوزانده‌اند و هم پزشكان در درمان بيمارىها از آنها سود مىجسته‌اند و هم كاهنان ، مرده‌هاى اشراف را با آنها حنوط مىكرده‌اند « 1 » - حتى نشانه‌هايى هست كه اين بازرگانى پس از آن روزگار نيز تا دير زمانى هم‌چنان ادامه داشته است . چنان كه نوشته‌اى به خط مسند در « جيزه » به دست آمده است كه به پندار « آدولف گرومان » به سال‌هاى 264 - 263 ق ، م بازمىگردد « 2 » و يا چنان كه ديگران پنداشته‌اند ، به سال‌هاى 261 ق . م يا 159 ق . م « 3 » ، از اين نوشته برمىآيد كه گروهى دوره گرد مشخص در مصر اقامت داشته‌اند كه پيشه‌شان تجارت ادويه و عطر و بخور بوده است . نشانهء ديگر ، واژهء « فوطيفار » است - نام رئيس پليس مصر ، يعنى همان كه يوسف صديق را خريد - واژه‌اى يك سره بومى ، كه در زبان كهن مصرى به معنى « با - دى - بارع » است . يعنى « هديهء رع » « 4 » و « رع » ( - خورشيد ) نام يكى از خدايان مصرى است .\r\nاز آنچه گذشت ، آشكار مىشود كه گزارش‌هاى اسرائيلى از اقامت اسرائيليان در مصر ، گزارش‌هايى به راستى درست و پذيرفتنىاند . و اين كه سرزمين مصر در مرزهاى شرقى خود پذيراى گروهى از صحرانشينان و چوپانان باشد ، نه تنها به هيچ روى دور و شگفت نيست ، كه در ازاى تاريخ مصر در دوران فرعون‌ها ، نمونه‌هاى فراوانى براى آن مىشناسيم ، گرچه اين پذيرش‌ها ، هنگام ناتوانى دولت مصر با هنگام توانايى آن يك‌سان نبوده است .\r\nنمونه‌اى از گوشهء نخست ( هنگام ناتوانى مصر ) همان است كه در اوايل نخستين انقلاب اجتماعى روى داده است ، آن گاه كه حكومت مصر از پى درگيرىها و دشوارىهايى كه بازماندگان دولت پيشين بدان‌ها دچار بودند ، به سستى و ناتوانى گراييد و مرزها بىهيچ گونه پشتيبانى و نگهبانى ، به صورت گشوده رها شد ، و از پى آن ، صحرانشينان آسيايى دسته دسته به سوى دلتا سرازير شدند و در آن جا ماندگار گشتند . « 5 »\r\n\r\n\r\n","description":"","footnote":"\r\n( 1 ) .  W . Keller , op - cit , p .  301 .\r\n( 2 ) .  A . Grohmann , Arabian , Munchn  ، 1963 ،  p  62 .\r\n( 3 ) . فؤاد حسنين ، التاريخ العربى القديم ، 269 ؛ نيز :  BASOR , VOL  ، 37 ، 1939 ،  P .  7 .\r\n( 4 ) .  W . Kellr , The Bibl as History , 1967 , p . 103  .\r\n( 5 ) . محمد بيومى مهران ، الثورة الاجتماعية الاولى مصر الفراعنة ، 99 ؛ حركات التحرير فى مصر القديمة ، 73 - 88 .\r\n","page_name":" 91 ","page_number":101},
  {"content":"\r\n\r\nو نمونه‌اى از گونهء دوم ( هنگام توانايى مصر ) كوچ گروهى 37 نفره است به پيشوايى « ابشاى » كه داستان آن بر ديواره‌هاى مقبرهء « خنم حتب » در بنى حسن از روزگار « سنوسرت » دوم ( 1897 - 1877 ق . م ) سنگ نويسى شده است . « 1 » و نمونه‌اى ديگر گزارشى است كه « گزارش مرزبان » نام گرفته و به سال هشتم روزگار « مرنپتاح » ( 1224 - 1214 ق . م ) بازمىگردد و گوياى اين است كه او به قبيله‌هاى بيابان زى ادوم اجازه داده بوده است . به دلتاى شرقى درآيند تا خود و دام‌هاشان در آن جا زنده مانند و زندگى كنند . نيز همين مرزبان گفته است كه روزگارانى بوده است كه صحرانشينان با همين انگيزه‌ها مىتوانسته‌اند از دژ و ديوارهاى ( - استحكامات ) مرزى نيز بگذرند و براى زندگى به اين سوى آيند . « 2 »\r\nپيداست كه ما نمىتوانيم هيچ يك از اين كوچ‌هاى آسيايى به مصر را همان كوچ عبرانيان بشماريم ، جز اين كه از گزارش مرزبان ياد شده برمىآيد ، كه گزارش‌هاى تورات نيز نشانگر روىدادها و كوچ‌هايى هستند ، از همان دست كه در گزارش مرزبان آمده و گاه و بىگاه به فراوانى انجام مىگرفته است . نيز نشانگر انگيزه‌هايى هستند كه اسرائيليان را به كوچ كردن به مصر وامىداشته است . « 3 »\r\nبر پايهء نكته‌هاى پيش گفته ، و چنان كه « آدولف لودز » گفته است ، مىتوان آمدن اسرائيليان به مصر را اين گونه پنداشت كه آنان گروهى از بيابان زبان عبرانى - كه به دشوارى مىتوان نام قبيله بر آن نهاد - بوده‌اند كه به مصر آمده‌اند و بعدها خانوادهء يوسف ( افرايم ، منسى و بنيامين ) را شكل داده‌اند ، و سپس قبيله‌هايى ديگر ، و نيز بخش‌هايى از قبيله‌ها ، اجازه يافته‌اند كه به آنان بپيوندند و در مرزهاى مصر در منطقه‌اى چراگاهى ميان دلتا و صحراى شرقى ( - صحراى عربى ) ماندگار شوند ، و انگيزهء اين كوچ‌ها نيز بر پايهء گزارش‌هايى ، خشك‌سالى و گرسنگىهاى فراگيرى بوده كه بر سرزمين آنان چنگ انداخته بوده است و آنان را براى زنده ماندن به كوچ ناگزير ساخته بوده است و به گفتهء گزارش‌هايى ديگر ( قصهء يوسف در گزارش‌هاى عبرى و . . . ) « 4 » درگيرىها و ناسازىهايى بوده است كه آنان با ديگر قبيله‌هاى بيابان‌زى داشته‌اند و داستان كوچ اسرائيليان به مصر را اين‌گونه پنداشتن ، پنداشتنى است كم و\r\n\r\n\r\n","description":"","footnote":"\r\n( 1 ) . جيمز بيكى ، الآثار المصرية فى وادى النيل ، جزء دوم ، 72 - 73 .\r\n( 2 ) .  ANET  ، 1966 ،  p .  259 ؛  A . Lods , op - cit , p .  171 - 172 ؛  J . Wilson , op - cit , p .  258 ؛  J . H . Breasted , Ancient Records of Egypt , III , No  ، 636  F  .\r\n( 3 ) .  Martin North , op - cit , p .  113 .\r\n( 4 ) .  A . Lods , op - cit , p .  171 .\r\n","page_name":" 92 ","page_number":102},
  {"content":"\r\n\r\nبيش پذيرفتنى ، هر چند با گزارش‌هاى كتاب مقدس دوگانگىهايى دارد .\r\nچنين مىنمايد كه دوگانگى گزارش‌هاى تورات با ديدگاه مورخان ، تنها دربارهء ورود اسرائيليان به مصر نيست ، بلكه دربارهء تيره‌ها و قبيله‌هايى ( - اسباط ) كه در مصر زيسته‌اند ، نيز هست . از اين روى با اين كه به روايت سفر پيدايش تورات ، يوسف از پدر و برادران خواست تا با همهء خانواده‌هاشان به مصر آيند و يعقوب نيز پذيرفت و با همهء زاد و رود و خاندانش ، پسرانش ، نوه‌هايش ، زنانش و . . . - كه شماره و نام‌هاى آنان نيز در تورات آمده است - به مصر آمد . « 1 » با اين همه بسيارى از مورخان بر اين‌اند كه بيشترينهء كسانى كه نام « اسرائيليان » بر آنان نهاده شده هرگز به سرزمين نيل گام ننهاده‌اند و دست كم - چنان كه برخى گفته‌اند - تا زمان خروج زبانزد دوران پيامبرى موسى ( ع ) در آنجا ماندگارى نداشته‌اند . يكى از اينان « تئودور روبنسون » است كه مىگويد : ملت اسرائيل كه تاريخ از آنان سخن گفته است ، مجموعه‌اى از تيره‌ها و عشيره‌هاى بسيارى هستند كه هرگز گامشان به سرزمين مصر نرسيده است ، بلكه از بخش سى و هشتم سفر پيدايش برمىآيد كه يهودا ( پسر يعقوب ) در بخش جنوبى كنعان مىزيسته است و افراد قبيلهء اشير نيز از پيش ، همان جايى مىزيسته‌اند كه هنگام ولادت موسى نيز آنجا بوده‌اند . از سخنان « فيليپ حتى » « 2 » نيز برمىآيد كه اسرائيليانى كه در روزگار هيكسوسيان به مصر آمدند ، تنها قبيلهء راحيل بودند ، يعنى افرايم ، منسّى و بنيامين . « 3 »\r\n« استانلى كوك » نيز بر اين است كه كسانى كه به مصر آمدند همهء اسرائيليان نبودند . و داستان اسرائيليانى كه در كنعان ماندند . بسيار متفاوت است با آنچه در سفر خروج و دائرة المعارف يهود آمده است . « 4 » « سرفلندرز پترى » نيز همين ديدگاه را دارد و بر پايهء نام‌هايى چون « يعقوب ال » و « يوسف ال » كه در فهرست پيروزىهاى فرعون بزرگ مصر « تحوتمس » سوم ( 1490 - 1436 ق . م ) آمده ، پنداشته است كه اينها ، نام‌هاى اسرائيليانى هستند كه بىدرنگ پس از پايان قحط و خشك‌سالى به سرزمين خود كنعان بازگشته‌اند . « 5 »\r\nاما مورخ يهودى « سيسيل ژوزف روت » اسرائيليانى را كه در مصر بوده‌اند ، همان خاندان\r\n\r\n\r\n","description":"","footnote":"\r\n( 1 ) . سفر پيدايش ، 45 : 16 - 28 ، 46 : 7 - 27 ؛ نيز بنگريد به سورهء يوسف ، آيات 93 - 101 .\r\n( 2 ) . فيليپ حتى ، همان ، 193 .\r\n( 3 ) . تئودور روبنسون ، تاريخ العالم ، اسرائيل فى ضوء التاريخ ، ترجمهء عبد الحميد يونس ، 108\r\n( 4 ) .  S . A . CooK , op - cit , p .  360 .\r\n( 5 ) .  W . M . Petrie , EgyptandIsrael , London  ، 1952 ،  p .  34 .\r\n","page_name":" 93 ","page_number":103},
  {"content":"\r\n\r\nيوسف از زاد و رود دو پسرش افرايم و منسىّ داشته است و از اين جاست كه او بر خلاف روايات عبرى ، موسى را نيز مردى اسرائيلى و عبرانى مىداند كه به گونه‌اى تبار مصرى نيز دارد و پيوند او ( موسى ) را با قبيلهء افرايم درست‌تر مىداند تا با قبيلهء لاوى . نيز بر اين است كه گروه‌هاى بسيارى از صحرانشينان به فلسطين كوچ كرده‌اند كه از همه برجسته‌تر آنان‌اند كه خاندان يوسف خوانده مىشده‌اند . از اين رو به پندار او نيز برخى از قبيله‌هاى اسرائيلى در مصر نبوده‌اند و براى مصريان بردگى و بيگارى نكرده‌اند و در كوچ و خروج از مصر با آنان همراه نبوده‌اند ؛ به ويژه قبيلهء « يهودا » كه قبيله‌اى كنعانى است و بيشتر آنان مهاجرانى آرامىاند كه به آن قبيله پيوسته‌اند و شيوه و آداب و آيين آنان را پذيرفته‌اند ، آن هم در تاريخى متأخرتر ، و چه بسا به هنگام جنگ‌ها و درگيرىها و دشوارىهاى ديرپايى كه سرانجام با درآمدن عبرانيان به فلسطين پايان يافت . « 1 »\r\n« آدولف لودز » نيز بر اين است كه بيشترينهء قبيله‌هاى اسرائيلى به مصر كوچ نكرده‌اند و در كنار آبادىهاى جنوبى ( چاه سبع و قادش ) ، به شيوهء خانه به دوشى و ايلياتى مىزيسته‌اند ، و دسته‌اى از همين قبيله‌ها بوده‌اند كه در راستا و روند كوچ‌هاى خود ، به مصر رفته‌اند و در آنجا « رامسس » دوم ( 1290 - 1224 ق . م ) يا يكى از پيشينيان او ، آنان را به بردگى و بيگارى گرفته است . آنان نيز پس از چندى از مصر گريخته‌اند ، به آبادى « قادش » آمده و در آنجا چادرهاى خود را سرپا كرده‌اند و گويا با قبيله‌هاى ديگرى كه در آنجا باقى مانده‌اند ، درآميخته و هم داستان شده و امتى يگانه پديد آورده‌اند . « 2 »\r\n« هوگو گروثمان » بر اين است كه اسرائيليانى كه به مصر آمده‌اند ، زاد و رودهاى يوسف‌اند و شايد زاد و رودهاى « شمعون » ، و دور نيست كه زاد و رودهاى « لاوى » نيز . اما بيشترينهء اسرائيليان همچنان در فلسطين مانده‌اند . « 3 » « مارتين نوت » نيز بر اين است كه كوچ اسرائيليان از مصر و رهايى آنها از راه دريا ، خود گوياى اين مىتواند باشد كه آنان در مصر كه بوده‌اند قبيله‌هاى بزرگ و پرشمارى نبوده‌اند ، بلكه گروهى اندك‌شمار بوده‌اند با اوضاع و احوال ويژه‌اى كه آنان را به گريز واداشته است و نام آن گروه نيز « گروه راحيل » بوده است . گروهى كه بيشتر اوقات به راحتى ، مكانى را براى اقامت برمىگزيدند ، اما انگيزه‌هايى كه به اين كوچ\r\n\r\n\r\n","description":"","footnote":"\r\n( 1 ) .  G . J . Roth , A Short History of the Jewish people , p .  8 - 7 .\r\n( 2 ) .  A . Lods , op - cit , p .  189 - 188 .\r\n( 3 ) .  Ibid , p .  184 .\r\n","page_name":" 94 ","page_number":104},
  {"content":"\r\n\r\nمىانجاميد ، همگى درست و صحيح به نظر نمىرسد . و به هر روى اين پرسش كه « كدام يك از قبيله‌هاى اسرائيلى در مصر مىزيسته‌اند ؟ » پرسش خطايى است ، زيرا دسته‌بندى اسرائيليان به قبيله‌ها و بر هر قبيله نامى نهادن ، همه پس از آمدن آنان به فلسطين بوده است . بارى مىتوان پنداشت كه اسرائيليانى كه به مصر كوچ كرده‌اند ، هنگام جابه‌جايى و تغيير چراگاه با آن سرزمين پيوندهايى داشته‌اند و دور نيست كه آنان پس از خروج از مصر ، بار ديگر نيز به آنجا بازگشته باشند . اگرچه از چگونگى اين بازگشت چيزى نمىدانيم . به هر روى اينان كه به مصر آمده بودند . زيست‌گاهشان با زيست‌گاه خويشانشان كه در همسايگى فلسطين مىزيسته‌اند ، پيوسته بوده است ، و چه بسا همان هنگامى كه در مصر مىزيسته‌اند ، با آنان نيز پيوندها و رفت و آمدهايى داشته‌اند ؛ و داستان معجزهء خدايى رهايى خويش از دست مصريان را براى آنان گفته‌اند و اين داستان كه سخت در ذهن و ضمير آنان اثر نهاده بود ، كم‌كم سينه به سينه و تبار به تبار در همه جا گسترش يافت و براى نسل‌هاى بعدى چنان وانمود شد كه داستان رهايى ، رهايى همهء بنى اسرائيل بوده است و نه آن گروه اندكى كه در مصر مىزيسته‌اند . و از اين راه عقيدهء به خداوند را به رسميت شناختند ، همان كسى كه شكوهمندى و قدرت خويش را از راه رهايى بنى اسرائيل از سلطهء نيرومند مصريان به نمايش گذارد . بدين گونه داستان رهايى براى همگى بنى اسرائيل ، هم داستانى قوى و ملّى و هم از بنيادهاى باور دينى آنان گرديد . باورى كه در سامان دادن به اتحاد و يگانگى دوازده قبيلهء تحت حمايت قانون بىچون و چراى پروردگار ، نقش برجسته‌اى داشته است . « 1 »\r\n\r\n4 . روزگار يوسف ( ع )\r\nپژوهشگران دربارهء تعيين روزگار حضرت يوسف ، و در پى آن ، روزگار آمدن اسرائيليان به مصر ، هم راى و هم داستان نيستند و گويا مهم‌ترين زمينهء اين ناهم‌رايى اين باشد كه قرآن و تورات هيچ كدام نه تنها روزگار آمدن يوسف به مصر را باز نگفته‌اند كه نام پادشاهى را كه در آن روزگار بر مصر فرمان مىرانده است ، نيز ياد نكرده‌اند . گذشته از اينها ، مصر - سرزمينى كه پژوهشگران مىپنداشتند و اميد داشتند كه در آن اسناد و نوشته‌هايى بيابند ، هم روزگار با روى دادهاى ياد شده در تورات - نه تنها به هيچ روى از آمدن اسرائيليان به مصر ، نشانى به دست\r\n\r\n\r\n","description":"","footnote":"\r\n( 1 ) .  Martin North , op - cit , p .  117 - 119 .\r\n","page_name":" 95 ","page_number":105},
  {"content":"\r\n\r\nنداده ، كه در تاريخ كهن مصر پيش از روزگار « مرنپتاح » ( 1224 - 1214 ق . م ) هيچ اشاره‌اى به بنى اسرائيل نيست و از اينجاست كه پژوهشگران دربارهء تاريخ آمدن بنى اسرائيل به مصر ، چند راى و نظر دارند . كسانى گفته‌اند آمدن آنان به مصر در روزگار هيكسوسيان بوده است ، در سال‌هاى 1725 - 1575 ق . م ، و كسانى ديگر اين تاريخ را تا روزگار « آمن حوتپ » دوم در سال‌هاى 1436 - 1413 ق . م پيش آورده‌اند .\r\n\r\nالف : راى نخست\r\nهواداران اين راى مىگويند : در روزگار هيكسوسيان « 1 » بوده كه بنى اسرائيل به مصر آمده‌اند و بر گفتهء خود دليل‌هاى بسيارى مىآورند ، همچون :\r\n1 . اين گزارش تورات كه يوسف چون نماينده و وزير فرعون بود ، بر دومين عرابهء ( - ارابه - كالسكه ) او سوار مىشد « 2 » و اين خود به گونه‌اى نشانگر روزگار هيكسوسيان است ، زيرا همين هيكسوسيان - فرمانروايان بيگانه بودند كه نخستين بار عرابه‌هاى تندرو و جنگى را به مصر آوردند .\r\n2 . هيسكوسيان بوده‌اند كه براى نخستين بار در مصر ، در مراسم عمومى از عرابه‌هاى رسمى بهره گرفته‌اند . آن هم از دو عرابه ، نخستين براى پادشاه و دومين براى نخست‌وزير . « 3 »\r\n3 . در روزگار فرعون‌ها كه از دوران برجسته و بشكوه تاريخ كنانه ( مصر ) است ، به هيچ روى بيابان زيان نمىتوانسته‌اند تا پايگاه وزارت فرعون پيش روند ، زيرا پيشهء ايشان چوپانى و دامدارى و پرورش اسب و الاغ و گوسفند و . . . بود و « مصريان ، چوپانان و دامداران را پليد مىشمردند » « 4 » از اين روى تنها در روزگار فرمانروايى هيكسوسيان بوده كه آسياييان بيابان زى زمينه را براى پيشرفت خود تا بالاترين پايگاه‌هاى دولتى ، فراهم مىديده‌اند - هنگام ناتوانى دولت مصر نيز اين زمينه فراهم بوده است - و از اينجاست كه برخى از كارمندان و كارداران مصرى در روزگار هيكسوسيان را مىشناسيم كه نام‌هاى سامى دارند ، « 5 » يعنى مصرى نيستند .\r\n\r\n\r\n","description":"","footnote":"\r\n( 1 ) . دربارهء روزگار هيكسوسيان ، بنگريد به : محمد بيومى مهران ، حركات التحرير فى مصر القديمة ( كه خود سومين جلد مجموعه‌اى است با نام دراسات فى تاريخ الشرق الادنى القديم ، دار المعارف ، قاهره ، 1976 م ، 127 - 130 ، 211 .\r\n( 2 ) . سفر پيدايش ، 41 : 43 ( مترجم ) .\r\n( 3 ) .  W . Kelle , op - cit , p .  103 - 105 .\r\n( 4 ) . سفر پيدايش ، 46 : 34 .\r\n( 5 ) .  W . Keller , op - cit , p .  105 - 107 .\r\n","page_name":" 96 ","page_number":106},
  {"content":"\r\n\r\nالبته رسيدن يوسف به عزيزى مصر ، نه به سبب آسيايى و بيابان‌زى بودن وى ، بلكه به دليل توانايى او در دانش خواب‌گزارى و نيز پيامبرى او بود .\r\n4 . كارمزد نامه‌هايى از آن روزگار به دست آمده است كه نام سران و رئيسانى چون « يعقوب حر » و « عنات حر » در آنها ديده مىشود ، و معنى واژهء « حر » در اين تركيب‌ها هر چه باشد ، اين را مىدانيم كه « عنات » نام خداى نامور ساميان است ، نيز بسيار دشوار است پذيرش ديدگاه كسانى كه گفته‌اند ياد پدر [ مقدس يهوديان 
  ] ، يعقوب در پرتو نام ديگرى جاودان مانده است « 1 » - به هر روى به دست آمدن اين گونه نام‌ها ، مورخ امريكايى « جيمز هنرى برستد » را واداشته است تا بگويد : از اين نام‌ها برمىآيد كه چه بسا يعقوب ، پيشواى اسرائيليان در آن روزگاران تاريك ، زمينه‌اى يافته تا در سرزمين نيل به پست و پايگاه و سلطه و سالارى نيز برسد . چيزى كه با انديشهء آمدن اسرائيليان در آن روزگاران به مصر ، هم‌خوانى و سازگارى دارد .\r\n5 . اين ديدگاه « حبيب سعيد » كه آمدن اسرائيليان به مصر بايد در روزگار هيكسوسيان باشد ، زيرا اسرائيليان كه بيگانگى مهاجر بودند ، تنها در چنان روزگار آشفته‌اى مىتوانستند از مصريان ، روى خوشى ببينند و به سرزمين آنان درآيند .\r\n6 . ديدگاه برخى از پژوهشگران كه هيكسوسيان را از تبار ساميان شمال غربى شبه جزيرهء عربستان مىدانند ، كه بر پايهء اين ديدگاه هيكسوسيان ، خويشان عبرانيان بوده‌اند و همين خويشى زمينه شده تا هم يوسف عبرانى بتواند به مركز قدرت در دربار مصر راه يابد و در آنجا به پايگاه بلندى برسد « 2 » و هم پدر و برادرانش از هيكسوسيان سامى روى خوش بينند و اجازه يابند در « جوشن » ماندگار شوند . « 3 »\r\n7 . اين ديدگاه گروهى از پژوهشگران كه ورود اسرائيليان به مصر را در روزگار هيكسوسيان مىدانند . كه بر اين اساس ، تا زما بيرون راندن ايشان توسط رامسس دوم يا پسرش ، ماندگارى آنها در مصر ، چهار سده را در برمىگيرد ! 8 . با اين ديدگاه « فلندرز پترى » كه گفته است بر پايهء عنوان و لقبى بابلى كه يوسف داشته است ، يعنى عنوان  Abrek  كه همان  Abarakhu  است - يكى از پنج افسر و كاردار بزرگ\r\n\r\n\r\n","description":"","footnote":"\r\n( 1 ) .  A . Gardiner , Egypt of th pharaohs , p .  157 .\r\n( 2 ) .  I . Epotein , Judaism  ، 1970 ،  p .  15 .\r\n( 3 ) .  C . Both , op - cit , p .  4 .\r\n","page_name":" 97 ","page_number":107},
  {"content":"\r\n\r\nدولت - بايد او را همروزگار هيكسوسيان دانست . « 1 »\r\n9 . اين ديدگاه پيش گفتهء ما كه قرآن كريم با پافشارى ، فرمانرواى مصرى هم روزگار يوسف را « پادشاه » ( ملك ) مىخواند « 2 » اما فرمانرواى مصرى هم روزگار با موسى را فرعون مىنامد ، « 3 » و عنوان فرعون ، تنها از روزگار تحوتمس سوم « 4 » و با تأكيد بيشتر ، از روزگار « اخناتون » « 5 » به اين سوست كه بر پادشاهان مصر گفته مىشده است و اين ، خود نشان مىدهد كه روزگار يوسف بايد پيش از روزگار خاندان هيجدهم - كه واژهء فرعون در روزگارشان به كار مىرفته است « 6 » - بوده باشد ؛ يعنى در روزگار هيكسوسيان .\r\n10 . از تورات برمىآيد كه كاخ پادشاه مصر از سرزمين « جوشن » دور نبوده و اين خود نشان مىدهد كه پاى تخت مصر در آن روزگار در منطقهء « دلتا » بوده است . و اين با روزگار هيكسوسيان هماهنگ است : زيرا پاى تخت آنان « اواريس » ( - حت و عرت - صان الحجر كنونى ) است و آن نيز در منطقهء دلتا جاى دارد . نيز به گفتهء تورات ، دوران ماندگارى اسرائيليان در مصر 430 سال بوده است . « 7 » و از آنجا كه بيرون رفتن آنان از مصر پس از 1300 پيش از ميلاد بوده است ، چيزى كه از اين پس آن را برخواهيم رسيد . روزگار يوسف را به حوالى سال 1700 پيش از ميلاد مىرساند و اين تاريخى است كه با روزگار حكومت هيكسوسيان به خوبى همخوانى دارد . « 8 »\r\nهمين ديدگاه را مىتوان به شيوهء ديگرى نيز از اشارهء سفر پيدايش كه « كاخ پادشاه مصر در « جوشن » است » به دست آورد ، زيرا پايتخت مصر تنها دو بار در دلتاى شرقى بوده است : يك بار شهر « اواريس » در روزگار هيكسوسيان و دوم‌بار شهر « بىرامسس » در روزگار رامسس‌ها ، و از آنجا كه روزگار يوسف را به هيچ روى نمىتوان با روزگار رامسس‌ها يكى\r\n\r\n\r\n","description":"","footnote":"\r\n( 1 ) .  G . Roux , op - cit , p .  242 .\r\n( 2 ) . سورهء يوسف ، آيات 43 ، 50 ، 54 .\r\n( 3 ) . سوره‌هاى : اعراف ، آيه‌هاى 103 ، 104 ، 109 ، 112 ، 123 ، 127 ؛ يونس ، آيه‌هاى 75 ، 76 ، 83 ، 88 ، 90 ، هود ، آيهء 97 ، اسراء ، آيه‌هاى 101 ، 102 ، طه ، آيه‌هاى 24 ، 43 ، 60 ، 78 ، 79 ؛ مؤمنون ، آيهء 46 و . . . .\r\n( 4 ) .  A . Gardiner , op - cit , p .  52 .\r\n( 5 ) .  A . Gardiner , Egyptian grammer  ، 1966 ،  p .  75 .\r\n( 6 ) .  J . A . Wilson , the cuture of ancient Egypt , chicago  ، 1963 ،  p .  102 .\r\nنيز بنگريد به : عبد العزيز صالح ، حضارة مصر القديمة و آثارها ، قاهره ، 1962 م ، 1 / 30 - 31 .\r\n( 7 ) . سفر خروج ، 12 : 40 .\r\n( 8 ) .  The Wesminester Historical Atlas to the Bible , p .  28 .\r\n","page_name":" 98 ","page_number":108},
  {"content":"\r\n\r\nدانست ، ناگزير بايد او را هم روزگار هيكسوسيان بدانيم . حتى من برآنم كه تعيين ماندگارى اسرائيليان در سرزمين جوشن - سرزمينى كه پايگاه اصلى نفوذ هيكسوسيان است - خود نشانى است بر اين كه اسرائيليان در روزگار هيكسوسيان در مصر بوده‌اند .\r\n11 . نشانه‌هايى هست بر اينكه يوسف در روزگارى به مصر برده شده است كه فروش بردگان آسيايى چه دختر و چه پسر در آنجا روايى و رواج داشته است . گواه ، نوشته‌اى بر پا پيروس كهنى است كه در موزهء بروكلين امريكا نگه‌دارى مىشود « 1 » و در آن از ميان هشتاد و چند برده‌اى كه در خانهء يكى از بزرگان خاندان سيزدهم - پيش از روى كار آمدن هيكسوسيان - كار مىكرده‌اند ، نام بيش از چهل برده آمده است . و از آنجا كه به گواهى تاريخ مصر ، در آن روزگاران ، در مصر جنگى نبوده است ، نمىتوان اين بردگان و ديگر بردگانى را كه در ديگر خانه‌هاى بزرگ مصر كار مىكرده‌اند ، اسيران جنگى به شمار آورد . « 2 »\r\nاما اين كه چرا نام يوسف - با اين كه پايگاه بلندى چون وزيرى پادشاه را داشته - در اسناد و نوشته‌هاى مصرى نيامده است ، به گمان من خود نشانى است ، بر اين كه او در روزگار هيكسوسيان مىزيسته است ، كه اگر در روزگار ديگرى زيسته بود ، چه بسا نام و نشانى از او - و دست كم اشاره‌اى به روىدادهاى ياد شده در تورات - در سندى يا سنگ‌نوشته‌اى آمده بود ؛ زيرا هر چند تاريخ كهن مصر از ديگر بخش‌هاى خاور نزديك ، آشكارتر و شناخته‌تر است و اسناد و آثار بيشترى از آن به دست آمده است . با اين همه ، در روزگار هيكسوسيان چنان پيچيدگىها و پوشيدگىهايى دارد كه يكى از پيچيده‌ترين و پوشيده‌ترين بخش‌هاى تاريخ مصر كهن شمرده مىشود ، چرا كه مصريان خوش نمىداشته‌اند تاريخ اين روزگارى را كه سخت از آن بيزار و دل آزرده بوده‌اند ، « 3 » بنويسند و زنده نگاه دارند ؛ و از اين روى بوده كه اين بخش از تاريخ خود را وانهاده‌اند و جز يادكردى از روزگار شه‌بانو « حتشبسوت » « 4 » ( 1490 - 1468 ق . م ) چيز ديگرى از آن را ياد نكرده‌اند . گذشته از اين ، پس از رهايى از چنگال هيكسوسيان و آزادسازى كشور خود از دست آنان ، آنچه را نيز آنان بر جاى نهاده بودند ، همه را از ميان بردند و به دست نابودى سپردند .\r\n\r\n\r\n","description":"","footnote":"\r\n( 1 ) .\r\n W . C . Hayes , A Papyrus of th late middle Kingdom in the Brooklyn museum \r\n، 1955 .\r\n( 2 ) . احمد عبد الحميد يوسف ، همان ، 43 .\r\n( 3 ) . بنگريد به كتاب مؤلف ، حركات التحرير فى مصر القديمة ، ص 103 - 106 .\r\n( 4 ) . بنگريد به :  A . Gardiner , JEA , Vol .  32 ، 1940 ،  p .  45 - 48 .\r\n","page_name":" 99 ","page_number":109},
  {"content":"\r\n\r\nافزون بر همهء اينها ، گرچه يوسف در حكومت مصر به پايگاه بلندى رسيده بود ، با اين همه بيش از يك وزير نبود ، و مىدانيم در چنان حكومت‌هايى ، كارهاى بزرگى كه به دست وزير يا هر كس ديگرى انجام مىشود و شايسته است كه در جايى نوشته شود و زنده بماند ، همه به خود شاه نسبت داده مىشود و در كارنامهء او نوشته مىشود تا نام او زنده بماند و كارنامهء پربارتر گردد . از اين روى اگر نام يوسف و كارهاى او وزير بوده و نه شاه ، در جايى نيامده ، چيز شگفتى نيست . « 1 »\r\nجداى از اينها ، اگر بخواهيم از روى حدس و گمان و نه يقين بر نام آن پادشاه مصر كه هم روزگار يوسف بوده است ، انگشت گذاريم ، و در اين‌باره از فهرست پادشاهان آن روزگار و نيز از منابع و گزارش‌هاى اسلامى يارى بگيريم ، آن پادشاه يكى از هيكسوسيان خواهد با نام « سا أوسر إن رع - فيان » « 2 » از پادشاهان سلسلهء پانزدهم يعنى از اوايل روزگار هيكسوسيان .\r\nگفتنى است كه در روايات اسلامى ، پادشاه هم روزگار يوسف ، يكى از پادشاهان عرب تبارى بوده است كه « چوپانان » ( - هيكسوسيان ) « 3 » خوانده مىشده‌اند و « ريان » نام داشته است . « 4 » و من گمان مىكنم - و هر گمانى گناه نيست - كه اگر « ريان » را دگرگون شده ( - تصحيف ) « خيان » بدانيم ، پر بىراه نخواهد بود ، اگرچه داستانى كهن ، رسيدن هيكسوسيان به مصر را در روزگار پادشاهى « ايبيبى » مىداند . « 5 »\r\n\r\nب : راى دوم\r\nاين رويكرد كه آمدن اسرائيليان به مصر را در روزگار « آمن حوتپ » دوم ( 1436 - 1413 ق . م ) مىداند ، پيشنهاد « برنى » و « گروسمان » است . « برنى » نخست در 1918 م در اين باره\r\n\r\n\r\n","description":"","footnote":"\r\n( 1 ) . سليم حسن ، مصر القديمة ، جزء هفتم ، قاهره ، 1950 م ، 107 - 110 .\r\n( 2 ) . دربارهء اين پادشاه بنگريد به : محمد بيومى مهران ، حركات التحرير فى مصر القديمة ، 145 - 148 ؛ نيز :\r\n T . G save . Saderbergh , JEA Vd .  37 ، 1951 ،  p .  63 ؛\r\n W . C . Hayes , Egypt from the Death of Ammenemes , III , Cambridge \r\n، 1965 ،  p .  22 ؛  A . Gardiner , Egypt of pharaohs , p .  158 .\r\n( 3 ) . محمد رشيد رضا ، تفسير سورهء يوسف ، قاهره ، 1936 م ، 68 .\r\n( 4 ) . تاريخ طبرى ، 1 / 325 - 336 ؛ تفسير طبرى ، 16 / 17 ؛ ابن كثير ، قصص الانبياء ، 1 / 306 ؛ تفسير ابن كثير ، 4 / 306 ؛ تاريخ ابن خلدون ، 2 / 75 - 76 ؛ مروج الذهب مسعودى ، 1 / 61 ؛ سعد زغلول عبد الحميد ، فى تاريخ العرب قبل الاسلام ، بيروت ، 1975 م ، 104 .\r\n( 5 ) . نجيب ميخائيل ، مصر و الشرق و الادنى القديم ، 1 / 403 .\r\n","page_name":" 100 ","page_number":110},
  {"content":"\r\n\r\nمقاله‌اى نوشت . « 1 » سپس بار ديگر در 1920 بدين موضوع بازگشت و در « يادداشت‌هايى بر سفر داوران تورات » « 2 » چنين گفت : پاره‌اى از قبيله‌هاى عبرانى در روزگار هيكسوسيان در مصر ماندگار شده و سپس از آنجا بيرون رانده شده‌اند . و اين با آمدن ابراهيم خليل ( ع ) به مصر و سپس بيرون رفتن او از آنجا ، هماهنگ است . « 3 » از سوى ديگر ، « تحوتمس » سوم ، يك گروه از عبرانيان را كه « يعقوب ال » خوانده مىشدند ، در فلسطين يافت كه ادوميان آنها را از كنعان به آنجا رانده بودند ( - فراز يعقوب از عيسو ) . اينان سپس از پى درگيرى با آراميان ، راه بازگشت به سرزمين خويش ، كنعان را پيش گرفتند ( - درگيرى خابيروها حوالى سال 1400 ق . م ) ، و « لابان » ، پدر زن و دايى يعقوب آنها را دنبال مىكرد . اين خابيروها كه همان « عابيروها » يعنى عبرانيان هستند ، سپس راه خود را به سوى « شكيم » گرداندند و گروهى از آن‌ها كه يوسف و چه بسا « شمعون » و « لاوى » نيز با آنها بودند ، حوالى سال 1435 پيش از ميلاد و در روزگار « آمن حوتپ » دوم راه مصر را پيش گرفتند و بر اساس ترجمهء هفتادى تورات ، 215 سال در آنجا گذراندند . « 4 » اما بيشتر اسرائيليان همچنان در فلسطين ماندند و به جايى كوچ نكردند . و از اينجاست كه نام قبيلهء « اشير » در اسناد « ستى » اول ( 1309 - 1291 ق . م ) و « رامسس » دوم ( 1290 - 1224 ق . م ) آمده است . داستان اسرائيليان در روزگار « مرنپتاح » و دورهء آشوب پس از مرگ او نيز كم و بيش همين‌گونه است . « 5 »\r\nاما برجسته‌ترين ويژگى ديدگاه « گروسمان » فشرده ساختن رويدادها در كمترين زمان ممكن است . از ديدگاه او خابيروها ، موجى از موج‌هاى جنگاوران آرامىاند و روزگارشان پيش از روزگار رويدادهايى است كه براى اسرائيليان پيش آمده است . اينان پيرامون سال 1300 پيش از ميلاد به فلسطين مىرسند و گروهى از آنان مستقيم به مصر مىروند و فقط طى دو نسل در آنجا مىمانند - زمانى كه با گزارش‌هاى كهن اسرائيلى هم جور درمىآيد « 6 » و\r\n\r\n\r\n","description":"","footnote":"\r\n( 1 ) .  C . F . Burney , Israel Settlement in Canaan  ، 1978 .\r\n( 2 ) .  C . F . Burney , The Book of Judges  ، 1920 .\r\n( 3 ) . سفر پيدايش ، 12 : 10 - 20 .\r\n( 4 ) . سفر خروج ، 12 : 40 - 41 . گفتنى است كه پاره‌اى از گزارش‌هاى اسلامى نيز همين ديدگاه را دارند ، بنگريد به : ابو الفداء ، المختصر فى اخبار البشر ، 1 / 20 ؛ ابن حزم ، الفصل فى اعلل و الاهواء و الغل ، 1 / 10 .\r\n( 5 ) .  A . Lods , op - cit , p .  184 - 185 .\r\n( 6 ) . سفر پيدايش ، 15 : 16 ؛ سفر خروج ، 1 : 6 - 8 ، 6 : 20 .\r\n","page_name":" 101 ","page_number":111},
  {"content":"\r\n\r\nمىتوان آن را كم و بيش پنجاه سال پنداشت - و سپس به روزگارى كه فرعون به آزار آنها فرمان مىدهد ، از آنجا مىگريزند و حدود سال 1230 پيش از ميلاد در كنعان ماندگار مىگردند . از اين رو وى هيچ شگفت نيست كه « مرنپتاح » ، اسرائيليان را نيز يكى از ملت‌هايى بشمارد كه هنگام يورش به فلسطين آنها را از پا درآورده و به فرمانبرى واداشته است .\r\nاينها بود ديدگاه‌هاى « برنى » و « گروسمان » . ديدگاه « برنى » چندين پيچيدگى پيش رو دارد كه راه را بر پذيرش آن مىبندد . پيچيدگىهاى چون : يكم : ديدگاه او با تورات - مأخذ اصلى دربارهء اين بخش از تاريخ بنى اسرائيل - نمىسازد . زيرا تورات آمدن اسرائيليان به مصر را يكى از اين رو مىداند كه آنان در كنعان به خشك‌سالى و گرسنگى دچار شده بودند و ديگر اين كه يوسف [ پس از شناختن برادران ، 
  ] آنان را به مصر فراخواند ، « 1 » و نه به سبب بيرون راندن ادوميان آنان را از كنعان ؛ دوم : او دوران ماندگارى اسرائيليان در مصر را به 215 سال كوتاه مىكند . با اين كه تورات آشكارا آن را 430 سال مىداند « 2 » گرچه اين سخن « برنى » با ترجمهء هفتادى تورات همخوان است .\r\nسوم : ميان آمدن و رفتن ابراهيم به مصر ، و از مصر را با روزگار هيكسوسيان پيوندى هست . چيزى كه ما پيش از اين نپذيرفتيم .\r\nچهارم : ميان داستان آمدن اسرائيليان به مصر با گزارش‌هايى اسرائيلى دربارهء رويدادهاى بسيار كهن فلسطين پيوند وجود دارد .\r\nپنجم : او آمدن اسرائيليان به مصر را به دو سه تيره ( - سبط ) ويژه مىكند ، با اين كه به گفتهء تورات همهء تيره‌هاى ( - اسباط ) اسرائيلى به مصر آمده‌اند . « 3 »\r\nششم : يوسف در مصر وزيرى بلندپايه بوده است و نه شهروندى معمولى و از اين رو به آسانى نمىتوان پذيرفت كه نوشته‌ها و اسناد مصرى كه در كنار نام پادشاهان ، از وزيران و كارداران بزرگ نيز فراوان ياد مىكنند ، از وزير و كاردار بلند پايه‌اى چون يوسف ، هيچ ياد نكرده باشند . البته اگر اين ياد نكردن يوسف را همروزگار هيكسوسيان بدانيم - چنان كه پيشتر گفتيم - به علت ناديده گرفتن تاريخ آن روزگار و گم شدن آثار آن بوده است . اما در روزگار\r\n\r\n\r\n","description":"","footnote":"\r\n( 1 ) . سورهء يوسف ، آيهء 58 - 100 ؛ سفر پيدايش ، 41 : 56 ، 45 : 28 .\r\n( 2 ) . سفر خروج ، 12 : 40 - 41 .\r\n( 3 ) . سفر پيدايش ، 45 : 16 - 218 .\r\n","page_name":" 102 ","page_number":112},
  {"content":"\r\n\r\n« آمن حوتپ » دوم كه [ هيچ يك از دشوارىهاى و پيچيدگىهاى روزگار هيكسوسيان را ندارد 
  ] ، هيچ يك از وقايع نگاران آن دوره چنين مطلبى را ابراز نكرده‌اند .\r\nو اما ديدگاه « گروسمان » - كه روزگار رويدادها را بسيار فشرده و كوتاه مىكند . براى نمونه دورهء 430 سالهء ماندگارى اسرائيليان در مصر را 215 سال مىشمارد و در اين ديدگاه تنها به تفسيرها و برداشت‌هايى ويژه از گزارش‌هايى ويژه بسنده مىكند و ديگر گزارش‌ها و برداشت‌ها را دانسته ، ناديده مىگيرد - گذشته از آن كه او خود ، آمدن اسرائيليان به مصر را در سال 1300 پيش از ميلاد گفته است و بيرون رفتن ايشان از آنجا را در 1230 پيش از ميلاد و دوران ماندگاريشان را هفتاد سال پنداشته است و اين با هيچ يك از گزارش‌هاى عبرى همخوانى ندارد و در يك كلمه ، داستان چنان كه « گروسمان » مىگويد ، يكسره با همهء گزارش‌هاى يهودى در ناسازگارى است ؛ به ويژه دربارهء آمدن و رفتن آنان به مصر و از مصر .\r\nاز همهء آنچه گفته آمد ، آشكار مىشود كه تنها روزگار هيكسوسيان و نه هيچ روزگار ديگرى ، روزگارى است كه اسرائيليان به مصر آمده‌اند .\r\n\r\n","description":"","footnote":"","page_name":" 103 ","page_number":113},
  {"content":"\r\n . \r\n","description":"","footnote":"","page_name":" 104 ","page_number":114},
  {"content":"\r\n\r\n\r\nبخش سوم داستان يوسف در آيات قرآن و روايات و تورات\r\n\r\n1 . درآمد\r\nناگفته پيداست كه هيچ شگفتى ندارد اگر داستان‌هاى تورات با داستان‌هاى قرآن ، همانندىهايى - اگرچه اندك - داشته باشد ، زيرا تورات در اصل كتابى مقدس بوده است ، و اسلام نيز موسى را فرستاده ، پيامبر و همسخن ( - كليم ) خدا مىداند ؛ و بىهيچ پنهان‌گويى و پرده‌پوشى بر اين است كه از سوى خدا صحف و نوشته‌هايى بر او فرود آمده « 1 » و تورات به دو نازل شده است . « 2 » البته توراتى كه به زودى دستانى آلوده بدان دست درازى كردند و دست‌كارىها و دگرگونىها در آن روا داشتند و آن را چنان كه خود مىخواستند ، هماهنگ با انديشه‌ها و نقشه‌هاى خويش بازسازى و بازنويسى كردند ، و پس از اين همه دست‌كارى و دگرگونى و تحريف و تغيير آن را همان توراتى وانمودند كه خداوند بر موسى فرو فرستاده است : « 3 » « بس گزاف و گران است سخنى كه از دهانشان بيرون مىآيد ، جز دروغ و دغل چيزى نمىگويند » . « 4 »\r\n\r\n\r\n","description":"","footnote":"\r\n( 1 ) . سورهء نجم ، آيهء 36 ؛ سورهء اعلى ، آيهء 19 .\r\n( 2 ) . واژهء تورات 18 با در قرآن كريم آمده است . بنگريد به : آل عمران ، 48 ، 50 ، 65 ، 93 ، مائده ، 43 ، 44 ، 46 ، 66 ، 68 ، 110 ، اعراف ، 175 ؛ توبه ، 111 ؛ فتح ، 29 ؛ صف ، 6 ؛ جمعه ، 5 .\r\n( 3 ) . مؤلف را دربارهء تورات پژوهشى ويژه است . بنگريد به : محمد بيومى مهران ، اسرائيل ، جزء سوم ، اسكندريه ، 1979 م .\r\n( 4 ) .  كَبُرَتْ كَلِمَةً تَخْرُجُ مِنْ أَفْواهِهِمْ إِنْ يَقُولُونَ إِلَّا كَذِباً »  ( سورهء كهف ، آيهء 5 ) .\r\n","page_name":" 105 ","page_number":115},
  {"content":"\r\n\r\nدست اندركاران اين دست‌كارى و دگرگون‌سازى و گم راه‌نمايى نيز گروهى كارشناس از اخبار و عالمان يهود بودند كه با اين كار مىخواستند نگذارند جايگاه اجتماعى و دينى آنان از دست برود و دكان پرسودشان بسته گردد و دربارهء اينان است سخن خداوند كه فرمود : « برخى از يهوديان در كلام خدا دست مىبرند و آن را دگرگون مىكنند » « 1 » و واى بر آنان كه به دست خويش كتاب‌هايى مىسازند ، آنگاه تا بدان بهايى اندك بيندوزند ، مىگويند اين از پيش خدا آمده است . پس واى بر آنان ، از كتابى كه به دست خود نوشتند و واى بر آنان از آنچه مىاندوزند . » « 2 »\r\nاز سوى ديگر ، گروهى از رهبران دينى يهود ، بخش‌هايى از تورات را - كه به « اسفار پنهانى » معروف‌اند « 3 » - در جايى از معبد ( - هيكل ) پنهان كرده بودند ، بخش‌هايى كه بعدها دربارهء آنها اختلاف نظرهايى پيش آمد ، از اين روى كه پاره‌اى از آنها را وحى آسمانى مىدانستند و پاره‌اى ديگر را غير آسمانى . و اين كه احبار يهود آنها را در « هيكل » پنهان كردند و در ميان اسفار تورات نياوردند تا مردم از آنان آگاه نشوند ، يا از اين روى بوده كه در آنها حقايق و مطالبى بوده كه با خواسته‌ها و هوس‌هاى آنان نمىساخته است و يا در آنها مژده‌ها و پيش‌گويىهايى بوده كه با گرايش‌هاى قومى و نژادى آنان همآهنگ نبوده است . به همين نكته‌ها اشاره دارد اين سخن قرآن كريم : « بگو چه كسى فرو فرستاد كتابى را كه موسى آورد تا روشنا و راه‌نما براى مردم باشد ، [ بخشى از 
  ] آن را در برگ نوشته‌هايى آشكار مىكنيد و بيشتر آن را پنهان مىداريد » . « 4 »\r\nروى هم مىتوان گفت : از ديدگاه اسلام ، كتاب يهوديان ، پرتوهايى از تورات موسى را در خود دارد از اين روى كه آنان بخش‌هايى از تورات را نگه داشته بودند و بخش‌هايى را به فراموشى سپرده بودند ، يعنى همهء آن را پاس نداشتند ، همان‌گونه كه همهء آن را نابود نكردند ، بلكه آن را دست‌كارى و دگرگون كردند و تحريف‌هاى لفظى و معنوى در آن روا داشتند . « 5 » در\r\n\r\n\r\n","description":"","footnote":"\r\n( 1 ) .  « مِنَ الَّذِينَ هادُوا يُحَرِّفُونَ الْكَلِمَ عَنْ مَواضِعِهِ »  ( سورهء نساء ، آيهء 46 ) .\r\n( 2 ) .  « فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ ثُمَّ يَقُولُونَ هذا مِنْ عِنْدِ اللَّهِ لِيَشْتَرُوا بِهِ ثَمَناً قَلِيلًا فَوَيْلٌ لَهُمْ مِمَّا كَتَبَتْ أَيْدِيهِمْ وَ وَيْلٌ لَهُمْ مِمَّا يَكْسِبُونَ »  ( سورهء بقره ، آيهء 79 ) .\r\n( 3 ) . دربارهء اسفار پنهانى تورات بنگريد به : محمد بيومى مهران ، اسرائيل ، 3 / 219 - 223 .\r\n( 4 ) .  « قُلْ مَنْ أَنْزَلَ الْكِتابَ الَّذِي جاءَ بِهِ مُوسى نُوراً وَ هُدىً لِلنَّاسِ تَجْعَلُونَهُ قَراطِيسَ تُبْدُونَها وَ تُخْفُونَ كَثِيراً »  ( سورهء انعام ، آيهء 91 ) .\r\n( 5 ) . تفسير المنار ، 1 / 213 .\r\n","page_name":" 106 ","page_number":116},
  {"content":"\r\n\r\nاين‌باره اين تيميه گفته است : اين كه كسانى معتقدند همهء تورات از آغاز تا پايان دست‌كارى شده و هيچ چيز دست نخورده در آن نمانده است ، سخن درستى نمىنمايد ، همان‌گونه كه سخن آنان كه گفته‌اند در تورات هيچ دست‌كارى و دگرگونى نشده است ، نيز درست نيست .\r\nدرست اين است كه بىگمان ، به گواهى بررسى و بازبينى خود تورات ، دست‌كارىها و دگرگونىهايى در آن انجام گرفته و كم و بيش‌هايى بدان راه يافته است ، همان‌گونه كه در معانى آن دست بردند ، و اين چيزى است كه با اندك تأمّل آشكار مىگردد . « 1 »\r\nاز اين روى سخن برخى از خاورپژوهان درست نيست كه گفته‌اند : داستان‌هاى قرآنى بيشتر از تورات و انجيل گرفته شده است ، « 2 » و سخن گروهى از پژوهشگران عرب پيرو آنان كه گفته‌اند : قرآن كريم اين‌گونه گزارش‌ها را با تورات و انجيل و يا با آنچه يهوديان و مسيحيان مىدانسته‌اند ، همخوان و همآهنگ آورده ، تا چنين پنداشته شود كه مقياس صدق و صحت آنها از ديدگاه تاريخى ، و نيز از ديدگاه دلالت آنها بر نبوت و رسالت ، اين است كه با آنچه يهوديان و مسيحيان باور دارند ، يكسان باشند . « 3 » يكى از اينان « مالك بن نبى » است كه مىگويد : قرآن همسانى شگفتى با كتاب مقدس ( تورات و انجيل ) دارد كه در آن تاريخ پيامبران از ابراهيم تا زكريا و يحيى و مريم و مسيح به گونه‌اى پياپى آمده است و داستان‌هاى قرآن گاه تكرار و بازآورد يكى از همان داستان‌هاى كتاب مقدس است و گاه داستان‌هايى است ويژهء خود قرآن كه در آن كتاب‌ها نيامده است ، مانند داستان هود ، صالح ، لقمان ، اصحاب كهف ، و ذو القرنين . « 4 »\r\nشگفت اين كه نويسندهء كتاب ، من روائع القرآن ، دكتر بوطى ، با برداشتى نه چندان درست از سخن او گفته است : داستان‌هاى قرآن يكسره با اخبار و داستان‌هايى كه در تورات و انجيل به درستى عرضه شده ، همآهنگ و همخوان مىباشند و اين خود آشكارا نشان مىدهد كه قرآن وحى خداست و نه سخنى دروغين و برخاسته . « 5 »\r\nو من در شگفتم كه چرا دكتر بوطى اين سخنان را بىهيچ نقد و نظرى نقل كرده است ،\r\n\r\n\r\n","description":"","footnote":"\r\n( 1 ) . ابن كثير ، البداية و النهاية ، 2 / 149 .\r\n( 2 ) . گلدزيهر ، العقيدة و الشريعة فى الاسلام ، ترجمه دكتر محمد يوسف موسى ، 12 ، 15 ؛ نيز :\r\n AlfredGuillaume , Islam  ، )  PelicanBooks  ( ، 1964 ،  p . p .  61 - 62 .\r\n( 3 ) . محمد احمد خلف اللّه ، الفن القصص فى القرآن الكريم ، قاهره ، 1953 م ، 22 ، نيز ص 27 - 28 ، 45 ، 174 ، 177 ، 182 .\r\n( 4 ) . مالك بن نبى ، الظاهرة القرآنية ، 251 .\r\n( 5 ) . من روائع القرآن ، دمشق ، 1972 م ، 221 .\r\n","page_name":" 107 ","page_number":117},
  {"content":"\r\n\r\nسخنانى كه خاورپژوهان بدانديش نيز بيش از آن نمىگويند . افزون بر اين كه آن سخن استاد مالك بن بنى ، بيانگر چيزى نيست كه دكتر بوطى پنداشته و گفته ، گرچه بدان نزديك است .\r\nو ما اينها همه را در جلد نخست اين پژوهش ( ص 44 - 88 ) به گستردگى بر رسيده و بىپايگى آنها را نشان داده‌ايم و براى استوارى سخن خود پاره‌اى از داستان‌هاى قرآن چون داستان نوح ، ابراهيم ، موسى ، هارون ، داوود ، سليمان ، مريم و مسيح را با آنچه در تورات آمده سنجيده و دوگانگىها و ناهمخوانىهاى آنها را آشكار كرده‌ايم .\r\n\r\n2 . سنجش داستان يوسف از ديدگاه قرآن و روايات و تورات\r\nگويا دربارهء هيچ يك از داستان‌هاى قرآن به اندازهء داستان يوسف ( ع ) بحث و جدل و بگو مگو نشده است . اين بگو مگوها تا آنجاست كه « آلفرد گيوم » پنداشته كه اين داستان نه تنها نشان مىدهد كه محمد ( ص ) داستان پدران پيشين را - آن‌گونه كه در سفر پيدايش تورات آمده ، بلكه دگرگونىهايى را كه بعدها از سوى يهوديان در اين داستان انجام گرفته نيز مىدانسته است ، دگرگونىهايى كه از به هم آميختن سرچشمه‌هاى سه‌گانهء يهوى ، الوهى ، كهنوتى تورات پديد آمد ، « 1 » و داستانى كه پرداخته شد نشانگر هيچ يك از اين سرچشمه‌هاى سه‌گانه نيست ، بلكه آميزهء شگفتى از همهء آنهاست . « 2 »\r\nچنين مىنمايد كه براى نشان دادن ناروا بودن پندار « گيوم » و ديگر خاورپژوهان و نيز - متأسفانه - برخى از مسلمانان همراى آنان ، بهترين شيوه اين است كه داستان يوسف را در قرآن و تورات با يكديگر بسنجيم . زيرا گرچه گزارش توراتى اين داستان همانندىهايى با قصص قرآنى آن دارد ، اما ناهمگونى و ناسازىهاى بنيادينى نيز در ميان آن دو هست ؛ و سنجش آنچه در قرآن در سورهء يوسف آمده با آنچه در سفر پيدايش تورات بخش‌هاى 37 ، 39 تا 50 آمده است ، آشكار مىكند كه قرآن بىگمان به تورات چشم نداشته است و پيامبر اسلام ( ص ) - چنان كه خاورپژوهان حتى متعصب نيز گفته‌اند - نه تورات را خوانده بوده است و نه هيچ كتاب ديگرى از يهوديان و مسيحيان را .\r\n\r\n\r\n","description":"","footnote":"\r\n( 1 ) . مالك بن نبى ، الظاهرة القرآنية ، 251 ؛ نيز :\r\n AlfredGuillaume , Islam , 1964 , p . 16  .\r\n( 2 ) . دربارهء مصادر تورات بنگريد به : محمد بيومى مهران ، اسرائيل ، 3 / 219 - 223 ؛ نيز حسن ظاظا ، الكفر الدينى الاسرائيلى ، اسكندريه ، 1971 م ، 28 - 31 .\r\n","page_name":" 108 ","page_number":118},
  {"content":"\r\n\r\nاينك برجسته‌ترين و چشم‌گيرترين ناهمگونىها و ناسازىهايى كه گزارش قرآنى اين داستان با گزارش توراتى آن دارد :\r\n1 . ويژگىهاى روانى - عاطفى ويژه‌اى كه تنها در گزارش قرآنى داستان ديده مىشود ، افزون بر اين كه در قرآن شخصيت يوسف آشكارتر و برجسته‌تر از روايات تورات تصوير شده است . « 1 »\r\n2 . تورات مهر و دوستى يعقوب به يوسف را از اين روى مىداند كه يوسف با سخن‌چينى ، بدرفتارىهاى برادران را به پدر گزارش مىكرد ؛ و بالاتر از آن ، فرزند دروهء پيرى يعقوب بود .\r\nافزون بر اينها خوابى ديد كه پيش پدر عزيزتر شد . « 2 » اما قرآن كريم زمينهء عشق يعقوب به يوسف را از يك سو خواب شگفت و پيش گويانهء يوسف مىداند و از ديگر سو احساس ژرف يعقوب نبى به اين كه يوسف در آينده به مقامات معنوى شگفتى خواهد رسيد چون پيامبرى ، و به دانش‌هاى شگفتى دست خواهد يافت چون دانش خوابگزارى « 3 » ( - تأويل و تعبير رؤيا ) .\r\n3 . اين نكته كه برادران يوسف ، پيش از آن كه يوسف با آنان بيرون رود ، براى نابودى او توطئه كردند و نقشه كشيدند ، و نيز اين كه پدر را براى دوستى يوسف ، آشكارا گمراه شمردند ، چيزى است كه تنها در قرآن آمده است . در اين آيات : « همانا كه در داستان يوسف و برادرانش آيه‌ها و آموزه‌هايى است براى پرس و جوگران ، آن‌گاه كه [ برادر از روى رشك و كينه 
  ] گفتند : با اين كه ما گروهى برنا و برومنديم ، پدر ، يوسف و برادر [ مادرى 
  ] اش را بيشتر دوست دارد ، همانا كه پدر ما سخت گم‌راه است . [ از پى اين بود كه به همديگر گفتند 
  ] يوسف را بكشيد يا به جايى دوردست بيفكنيد . تا روى و راى پدر تنها به شما باشد و از آن پس گروهى شايسته باشيد . » « 4 »\r\n4 . از گزارش تورات برمىآيد كه اين خود يعقوب بود كه از يوسف خواست نزد برادران\r\n\r\n\r\n","description":"","footnote":"\r\n( 1 ) . دربارهء تفسير سورهء يوسف بنگريد به : تفسير المنار ، 12 / 251 - 324 ، 13 / 1 به بعد ؛ رشيد رضا ، تفسير سورهء يوسف ، تفسير بيضاوى ، 1 / 486 - 511 ؛ تفسير طبرى ، 12 / 149 - 238 ، 13 / 1 - 91 ؛ تفسير قرطبى ، 9 / 118 - 277 ؛ تفسير آلوسى ، 12 / 170 - 261 ، 13 / 1 - 84 ؛ تفسير نسفى ، 2 / 210 - 241 ؛ مؤتمر تفسير يوسف ( 2 جلد ) .\r\n( 2 ) . سفر پيدايش ، 37 : 2 - 11 .\r\n( 3 ) . سورهء يوسف ، آيهء 6 .\r\n( 4 ) .    « لَقَدْ كانَ فِي يُوسُفَ وَ إِخْوَتِهِ آياتٌ لِلسَّائِلِينَ إِذْ قالُوا لَيُوسُفُ وَ أَخُوهُ أَحَبُّ إِلى أَبِينا مِنَّا وَ نَحْنُ عُصْبَةٌ ، إِنَّ أَبانا لَفِي ضَلالٍ مُبِينٍ * اقْتُلُوا يُوسُفَ أَوِ اطْرَحُوهُ أَرْضاً يَخْلُ لَكُمْ وَجْهُ أَبِيكُمْ وَ تَكُونُوا مِنْ بَعْدِهِ قَوْماً صالِحِينَ »    ( سورهء يوسف ، آيات 7 - 9 ) .\r\n","page_name":" 109 ","page_number":119},
  {"content":"\r\n\r\nرود كه در دشت « شكيم » - جايى به گمان بسيار در شرق نابلس امروزى - گوسفند مىچراندند . « 1 » اما در قرآن ، اين برادران بودند كه از پدر درخواستند تا يوسف را همراه آنان سازد و پدر از رشك و كينهء برادران به يوسف بيمناك و نگران بود : [ برادران 
  ] گفتند : پدرجان ! چرا در كار يوسف به ما بدگمانى ، با اين كه ما خيرخواه و دوست‌دار اوييم . فردا او را با ما بفرست تا گردش و بازى كند و [ آسوده خاطر باش 
  ] كه ما هواى او را داريم » . « 2 »\r\n5 . قصص قرآنى گوياى اين است كه چون برادران نقشهء شيطانى خويش را پياده كردند و نزد پدر بازگشتند ، پدر به آنها بدگمان بود و حرفشان را باور نمىكرد ، افزون بر اين كه خودشان نيز ، به خويش بدگمان بودند : « [ به پدر گفتند 
  ] تو [ سخن 
  ] ما را اگر راست هم بگوييم باور نمىكنى ، و پيراهن يوسف را آلوده به خونى دروغين آوردند . يعقوب [ كه از نقشهء آنان آگاه شده بود 
  ] گفت : [ نه چنين نيست 
  ] بلكه نفس شما كار دستتان داده است » « 3 » اما گزارش تورات گوياى اين است كه يعقوب از نقشهء برادران بو نبرد و بىدرنگ نيرنگ آنان را نوميدانه باور كرد « 4 » و چون پيراهن پسر را ديد . گفت : آرى ، اين پيراهن پسر من است ، بىگمان ددى درنده او را خورده است و بيچاره پسرم پاره‌پاره شده است . سپس از اندوه و نوميدى گريبان چاك زد .\r\nجامه ، بيرون كرد ، پلاسى پوشيد و روزگارى دراز به سوگ پسر نشست و گريه و مويه كرد . « 5 »\r\n6 . جانورى كه به كشتن يوسف تهمتش زدند ، در تورات بز نر است « 6 » و در قرآن گرگ . « 7 »\r\n7 . تورات در بيان قصهء يوسف با همسر عزيز ، در پى اين نيست كه پاك‌دامنى يوسف را نشان دهد ، چيزى كه قرآن به روشنى و آشكارا بر آن تكيه كرده است .\r\n8 . قرآن كريم گوياى اين است كه يوسف پس از ماجراى كام‌خواهى همسر عزيز ، از پيش او مىگريزد . همسر عزيز به شتاب از پى از مىدود ، به او مىرسد و به جامه‌اش چنگ مىآويزد ، جامه پاره مىشود . در همين حال و هنگامه عزيز سر مىرسد و ناگهان با چيزى كه\r\n\r\n\r\n","description":"","footnote":"\r\n( 1 ) . سفر پيدايش ، 37 : 12 - 16 .\r\n( 2 ) . سورهء يوسف ، آيات 11 - 12 .\r\n( 3 ) . سورهء يوسف ، آيات 17 - 18 .\r\n( 4 ) . مالك بن نبى ، همان ، 302 .\r\n( 5 ) . سفر پيدايش ، 27 : 33 - 35 .\r\n( 6 ) . سفر پيدايش ، 37 : 31 .\r\n( 7 ) . سورهء يوسف ، آيهء 13 . گفتنى است ميان آنچه دربارهء بز و گرگ در تورات و قرآن آمده ، ناسازى و تناقضى نيست ؛ گرگ قرآن همان « گرگ دهن آلودهء يوسف ندريده » اى است كه برادران او را به خوردن يوسف تهمت زدند ، اما بز تورات ، بزى است كه برادران كشتند و جامهء يوسف را به خون آن آلودند ( همان « دم كذب » آمده در قرآن ) ولى او را به خوردن يوسف تهمت نزدند ، به اين نشان كه در خود تورات آمده چون يعقوب پيراهن خونين را ديد - از بز سخن نگفت - گفت جانور درنده‌اى پسرم را خورده است ( مترجم ) .\r\n","page_name":" 110 ","page_number":120},
  {"content":"\r\n\r\nهرگز فكرش را هم نمىكرد ، روبه‌رو مىشود . همسر او تا خويش را بىگناه نشان دهد ، بىدرنگ نيرنگ مىزند و بىشرمانه گناه را بر دوش يوسف مىاندازد و بىآن كه منتظر نظر شوهرش در اين باره بماند ، براى اين كه بيشتر خود را حق به جانب جلوه دهد و ذهن شوهر را به بيراهه كشاند ، از او مىخواهد تا به فكر كيفر سخت كسى باشد كه به همسر او دست دراز كرده است : « 1 » « دوتايى به سوى در دويدند و [ زن 
  ] پيراهن [ يوسف 
  ] را از پشت پاره كرد . دم در شوهر زن را ديدند . [ زن 
  ] گفت : سزاى كسى كه بخواهد به همسر تو دست‌درازى كند ، جز زندان يا كيفر سخت چيست ؟ » « 2 » اما در گزارش تورات از برخورد عزيز ، [ با آن دو در كنار در 
  ] سخنى نيست . گزارش تورات گوياى اين است كه اين خود زن عزيز بود كه با داد و فرياد مردان خانه را خبر كرد كه مرد عبرانى مىخواسته به او دست درازى كند و تا داد و فرياد او براى كمك بلند نشده ، دست از او برنداشته و از دست پاچگى جامهء خود را رها كرده و گريخته است و او جامه را نزد خود نگه مىدارد تا شويش مىآيد ، جامه را به او نشان مىدهد و مىگويد بندهء عبرانى مىخواست به من دست دراز كند و چون من داد و فرياد كردم ترسان جامهء خود را رها كرد و گريخت .\r\nگفتنى است كه گزارش تورات در اين جا آشفته و تناقض‌آميز است . يك جا مىگويد در خانه هيچ كسى نبود و جاى ديگر خانه را از مردان پر مىكند ، يك بار يوسف را مرد عبرانى و بار ديگر بندهء عبرانى معرفى مىكند و پيداست كه در چنان حالت عاطفى - روانى ويژه ، اين دو تعبير چه اندازه با هم تفاوت دارند . « 3 »\r\n9 . تنها در گزارش قرآن آمده كه خداوند به دست و با گواهى يكى از خويشان زن عزيز بىگناهى و پاك‌دامنى يوسف را آشكار كرد . گواهى كه به گفتهء برخى از مفسران كودكى گهواره‌اى بود كه گفت : « اگر پيراهن او از پيش دريده شده باشد ، زن راست گفته و مرد دروغ‌گوست و اگر پيراهنش از پشت پاره شده باشد ، زن دروغ گفته و مرد راست‌گوست و [ عزيز 
  ] چون ديد كه پيراهن يوسف از پشت پاره شده ، [ به زن 
  ] گفت : اين [ بازى 
  ] نمونه‌اى از مكر و نيرنگ شما زنان است و راستى كه مكر و نيرنگ شما زنان بس بزرگ است » « 4 » همچنين\r\n\r\n\r\n","description":"","footnote":"\r\n( 1 ) . عبد الكريم خطيب ، القصص القرآنى ، ص 100 .\r\n( 2 ) . سورهء يوسف ، آيهء 25 .\r\n( 3 ) . سفر پيدايش ، 39 : 11 - 18 .\r\n( 4 ) . سورهء يوسف ، آيات 26 - 28 .\r\n","page_name":" 111 ","page_number":121},
  {"content":"\r\n\r\nتنها در قرآن كريم است كه زنانى كه دست خويش را بريده بودند ، و نيز بىگناهى يوسف را گواهى كردند ، آنجا كه گفتند : « پناه بر خدا ! ما هيچ بدى و گناهى از او سراغ نداريم » . « 1 » اما گزارش تورات چيزى جز اين نمىگويد كه عزيز چون ماجرا را شنيد ، سخت خشمگين شد و يوسف را زندانى كرد . « 2 »\r\n10 . تنها در قرآن آمده است كه عزيز مصر چون حقيقت ماجرا را فهميد ، از يوسف خواست تا آن را پنهان دارد و ميان مردم باز نگويد و از سوى ديگر ، همسر خويش را فرمان داد تا توبه كند و از خدا آمرزش بخواهد ، « 3 » زيرا چون بنده‌اى توبه كند و به سوى خدا بازگردد ، خدا نيز توبهء او را مىپذيرد و گناه او را مىبخشايد . و مردم مصر اگرچه در آن روزگار يكتاپرست نبودند . اما مىدانستند تنها كسى كه گناه را مىبخشايد يا بر آن كيفر مىكند خداى يگانه است . « 4 »\r\n11 . در تورات از ماجراى زنان مصر سخنى در ميان نيست ، زنانى كه در شهر مىگشتند و مىگفتند : « همسر عزيز در پى كام‌جويى از غلام خويش است و سخت دل در گروه عشق او نهاده است . او را در گمراهى آشكار مىبينيم و چون بدگويى و متلك‌پرانى آنان به گوش [ همسر عزيز 
  ] رسيد ، آنان را [ به مهمانى 
  ] فرا خواند ، بزمى آراست و [ براى خوردن ميوه 
  ] به هر يك كاردى داد و [ يوسف 
  ] را گفت : به بزم آنان درآى و [ و آنان 
  ] همين كه يوسف را ديدند ، بس بزرگ و بشكوهش يافتند و [ چنان مات زيبايىاش شدند كه بىخبر 
  ] دست‌هاى خود را بريدند و گفتند : پناه بر خدا ! اين بشر نيست ، فرشته‌اى از كرامت سرشته است » . « 5 »\r\n12 . تنها در قرآن آمده است كه يوسف ( ع ) زندان را بر كام‌گيرى و هوس‌رانى خوش‌تر يافت و آن را بر اين برگزيد ، آن‌گاه كه زن عزيز او را بر سر دوراهى نشاند كه يا كام او برآورد و يا راهى زندان شود : « گفت ، خداى من ! زندان را خوش‌تر دارم از آنچه مرا بدان مىخوانند و اگر تو نقشه و نيرنگ آنان را از من دور نكنى ، به دام و كام آنان مىافتم و از زمرهء نادانان مىگردم . پس خدايش درخواست او را پذيرفت و نقشه و نيرنگ آنان را از او برداشت كه او شنواى داناست » . « 6 »\r\n13 . تنها از قرآن برمىآيد كه چون يعقوب ( ع ) در يكى از تند و تيزترين توفان‌هاى فتنه و\r\n\r\n\r\n","description":"","footnote":"\r\n( 1 ) . سورهء يوسف ، آيهء 51 .\r\n( 2 ) . سفر پيدايش ، 39 : 19 - 20 .\r\n( 3 ) . سورهء يوسف ، آيهء 29 .\r\n( 4 ) . ابن كثير ، البداية و النهاية ، 1 / 204 ؛ التفسير ، 4 / 23 .\r\n( 5 ) . سورهء يوسف ، آيات 30 - 31 .\r\n( 6 ) . سورهء يوسف ، آيهء 33 - 34 .\r\n","page_name":" 112 ","page_number":122},
  {"content":"\r\n\r\nحسد ، عزيزترين پارهء جگر خويش ، يوسف صديق ( ع ) را از دست داد ، تندباد حزن و اندوه - كه هواى دل او را سخت توفانى كرده بود - نتوانست بر صبر و خويشتن‌دارى - كه همهء هستى او را فرا گرفته بود - چيرگى يابد . « 1 » و او را به رفتارى وادارد . كه پيامبران خدا را نمىسزد . [ قرآن نشان مىدهد كه برخورد يعقوب با پيش‌آمد از دست دادن يوسف ، با همهء سختى و سنگينى و طاقت‌سوزىاش برخوردى بود برازنده و آموزنده : « چون از برادران شنيد كه بر يوسف چه آمده ، گفت : اينك من و 
  ] صبرى حميل ( - سوختن و ساختن و دم برنياوردن ) و در اين [ ماجرا 
  ] كه شما مىگوييد ، تنها خدا پناه و تكيه‌گاه من است » « 2 » اما تورات در اين‌باره چهره‌اى از يعقوب به نمايش مىگذارد كه هرگز زيبنده و برازندهء پيامبرى بزرگوار چون او نيست : « [ چون ماجرا را شنيد 
  ] جامه چاك زد ، پلاس پوشيد و روزگارى دراز به سوگ نشست و مويه و گريه كرد و هر چه خويشانش او را دلدارى دادند و به صبورى و خويشتن‌دارى خواندند ، نپذيرفت و گفت : دست نمىكشم تا بميرم و گريان و مويان نزد پسر خويش به گور روم » . « 3 »\r\nو چون حادثه يك بار ديگر نو مىشود و يعقوب [ داغى تازه مىبيند و پسر ديگرش 
  ] ، بنيامين ، را نيز از دست مىدهد - همان‌گونه كه پيش‌تر يوسف را از دست داده بود - برخورد او و سخن او با حادثه اين بار نيز به گزارش قرآن چيزى جز اين نيست : « پس صبر جميل و نيكو خويشتن‌دارى ، باشد كه خدا همه را به من باز آورد و برگرداند كه او داناى فرزانه است » . « 4 » و پاسخ او در تورات اين بار نيز - حتى پيش از روى دادن حادثه - پاسخى چنين ناسزا و نازيبنده است : « [ چون برادران خواستند ، بنيامين را ببرند ، يعقوب كه بدان خرسند نبود ، گفت 
  ] اگر او را ببريد و در راه حادثه‌اى براى او پيش آيد ، موهاى سفيد مرا با حزن و اندوه به گور خواهيد برد » . « 5 »\r\nافزون بر اينها ، قرآن كريم آشكارا گوياى اين است كه گذشت روزگاران ، هرگز يعقوب را از بازيافتن دورهء يوسف و برادرش نوميد نساخت و از اين رو بود كه به برادران گفت : « پسران من ! برويد و به جست‌وجوى يوسف و برادرش بپردازيد و از مهربانى خدا نوميد مگرديد كه\r\n\r\n\r\n","description":"","footnote":"\r\n( 1 ) . عبد الكريم خطيب ، همان ، 211 .\r\n( 2 ) . سورهء يوسف ، آيهء 18 .\r\n( 3 ) . سفر پيدايش ، 37 : 35 .\r\n( 4 ) . سورهء يوسف ، آيهء 83 .\r\n( 5 ) . سفر پيدايش ، 42 : 36 - 38 ، 44 : 29 - 31 .\r\n","page_name":" 113 ","page_number":123},
  {"content":"\r\n\r\nجز كفر پيشگان كسى از مهربانى او نوميد نمىشود » . « 1 » اما از تورات برمىآيد كه يعقوب ، يوسف را مرده مىپنداشته است . از اين روى چون برادران خواستند « بنيامين » را به مصر برند ، گفت :\r\n« پسرم با شما نخواهد آمد ، زيرا برادرش يوسف مرده است و تنها او براى من مانده است » . « 2 »\r\n14 . تنها در قرآن آمده است كه يوسف پيش‌بينى و پيش‌گويى كرد كه مردم پس از هفت سال از قحط سالى و تنگى مىرهند و به باران و بركت مىرسند . « 3 »\r\n15 . تنها قرآن كريم ، گوياى اين است كه چون يوسف خواب پادشاه مصر را تعبير كرد و راه رهايى از دشوارىهايى را كه در پيش بود ، به دو نشان داد ، با بزرگوارى و سيرچشمى . پذيرش مقام و منصب بزرگى را كه به دو پيشنهاد شد ، در گرو اين دانست كه پادشاه مصر ماجراى يوسف و همسر عزيز را كه يوسف به گناه آن زندانى شده بود ، دوباره بررسى و بازجويى كند تا بىگناهى و پاك‌دامنى يوسف بر پادشاه و درباريان و بلكه بر همگان آشكار شود . [ و از پى اين بررسى دوباره است كه هم زنانى كه دستان خويش را بريده بودند ، بر پاكى و بىگناهى يوسف گواهى مىدهند و هم همسر عزيز خود پاك‌دامنى و درست‌كارى او و گناه‌كارى و كام‌خواهى خود را گواهى مىكند : « پادشاه گفت : يوسف را نزد من آوريد ، چون پيك پادشاه نزد يوسف رفت ، 
  ] يوسف به دو گفت : نزد سرورت برگرد و از او بپرس كه داستان زنانى كه دست‌هاى خود را بريدند ، چه بود ؟ كه خداى من به مكر و نيرنگ آنان آگاه است » « 4 » .\r\nاز اين آيات برمىآيد كه يوسف نمىخواست مردم دربارهء او بگويند گناه‌كارى است كه پادشاه از او خوشش آمده ، از گناهش چشم پوشيده و از زندان رهايش كرده است . بارى بررسىها و بازبينىها همه پاك‌دامنى و بىگناهى يوسف را گواهى مىكرد و در اين هنگام بود كه يوسف با روسپيدى و سرافرازى ، و با اعتماد و اطمينان ، پيشنهاد عزيز را پذيرفت و « گفت :\r\nمرا گنجور خويش ساز و خزانه‌هاى شهر را به من سپار كه من گنجورى دانا و بادرايتم » « 5 » . و بدين‌گونه بود كه يوسف توانست با درستى و دليرى بار سنگين مسئوليتى را كه پذيرفت به\r\n\r\n\r\n","description":"","footnote":"\r\n( 1 ) .  « يا بَنِيَّ اذْهَبُوا فَتَحَسَّسُوا مِنْ يُوسُفَ وَ أَخِيهِ وَ لا تَيْأَسُوا مِنْ رَوْحِ اللَّهِ إِنَّهُ لا يَيْأَسُ مِنْ رَوْحِ اللَّهِ إِلَّا الْقَوْمُ الْكافِرُونَ »  ( سورهء يوسف ، آيهء 87 ) .\r\n( 2 ) . سفر پيدايش ، 42 : 38 .\r\n( 3 ) . سورهء يوسف ، آيهء 49 .\r\n( 4 ) . سورهء يوسف ، آيهء 50 ؛ شايد ترجمهء درست‌تر اين آيه چنين باشد : حرف شما دربارهء يوسف كه مىخواستيد او را از راه به در ببريد چيست ؟ براى شرح آن بنگريد به : تفسير طبرى ، 16 / 133 - 137 .\r\n( 5 ) . سورهء يوسف ، آيهء 55 .\r\n","page_name":" 114 ","page_number":124},
  {"content":"\r\n\r\nدوش كشد و سرانجام اين كشتى را در چنان درياى توفان‌خيزى به ساحل سلامت و آرامش رساند . اما به گزارش تورات - كه همگى واژگونهء گزارش قرآن است - همين كه يوسف خواب پادشاه را تعبير نمود و پادشاه سرپرستى كارها را به دو پيشنهاد كرد ، بىدرنگ پيشنهاد را پذيرفت ، بىآن كه براى آشكارى بىگناه خود كمترين كوششى به كار برد . « 1 »\r\n16 . از قصص قرآنى يوسف ( ع ) برمىآيد كه مردم مصر در آن روزگار تا اندازه‌اى از آزادى و استقلال شخصيت ، حتى در برخورد با پادشاه كه سلطه و سياست را در دست داشت ، برخوردار بودند و پادشاه نيز تا اندازه‌اى حقوق مردم را محترم مىشمرد ؛ از اين روى براى پادشاه پذيرفتنى بود كه به بنده‌اى بيگانه ( - يوسف ) فرمانى دهد و آن بنده از انجام دادن فرمان سرباز زند مگر اين كه پادشاه آنچه را از او مىخواهد گردن نهد ، با اين كه يوسف مىتوانست نخست فرمان پادشاه را بپذيرد و از زندان بيرون آيد و سپس از او بخواهد تا بىگناهى او را بررسى كند و باز نمايد . « 2 »\r\n17 . از گزارش تورات به هيچ روى برنمىآيد كه يوسف براى فراخوانى مردم به توحيد و يكتاپرستى كوششى كرده باشد . اما قرآن نشان مىدهد همين كه يوسف از پى چند خواب گزارى ، ميان زندانيان جايى باز كرد ، به دعوت دين برخاست و با شرح و گزارش باورهاى پيامبران ، آنان را به يكتاپرستى فراخواند ، « 3 » و بدانان يادآور شد كه : « من آيين آنان را كه به خدا ايمان نياورده‌اند و به آخرت باور ندارند ، رها كرده‌ام و آيين پدرانم ابراهيم و اسحاق و يعقوب را گردن نهاده‌ام ، ما را نمىرسد و نمىيابد كه به هيچ روى به خدا شرك آوريم . اين نمونه‌اى از فضل خداست بر ما و بر مردمان . اما بيشتر مردم سپاسگزارى نمىكنند آيا خدايان پراكنده بهترند يا خداى يگانهء توانا ؟ شما بجاى او ، جز نام‌هايى را كه خودتان و نياكانتان نهاده‌ايد ، نمىپرستيد و خداوند بر آن [ نام 
  ] ها هيچ برهانى ننهاده است ، فرمان تنها خدا راست كه فرمان داده جز او را نپرستيد ، اين درست پايدار همين است ، اما بيشتر مردم نمىدانند » « 4 » .\r\nراز اين كار نيز اين بود كه يوسف تنها يك خواب‌گزار نبود ، بلكه پيامبرى نيز بود اصلاح‌گر [ كه خدا او را فرستاده بود تا مردم را در كار دنيا و آخرتشان و معاش و معادشان راهنما باشد . 
  ]\r\n\r\n\r\n","description":"","footnote":"\r\n( 1 ) . سفر پيدايش ، 41 : 37 - 46 .\r\n( 2 ) . مؤتمر تفسير سورهء يوسف ، 2 / 839 .\r\n( 3 ) . محمد رجب بيومى ، البيان القرآنى ، 225 ؛ عبد الوهاب نجار ، قصص الانبياء ، 140 .\r\n( 4 ) . سورهء يوسف ، آيات 37 - 40 .\r\n","page_name":" 115 ","page_number":125},
  {"content":"\r\n\r\nاز اين روى براى انجام دادن رسالت آسمانى خويش هيچ فرصتى را از دست نمىداد و هر جا زمينه‌اى مىيافت بدان مىپرداخت . « 1 » و از اين جاست كه پرداختن به آخرت و قيامت تنها در گزارش قرآنى داستان يوسف آمده « 2 » و در گزارش توراتى ، از آن نشانى نيست .\r\n18 . تنها در قرآن آمده است كه سرانجام همسر عزيز به پاكى و بىگناهى يوسف گواهى داد و گناه را خود بر دوش گرفت و خستو شد ( - اعتراف كرد ) كه خود او بوده كه مىخواسته از يوسف كام بستاند و او را از راه به در كند . « [ به دنبال بررسى عزيز از زنان و . . . . 
  ] زن عزيز گفت :\r\nاينك ديگر حقيقت آشكار است ، [ بگذاريد رك و راست بگويم 
  ] من بودم كه از او كام مىخواستم و او راست‌گوى و راست‌كردار بود . « 3 » و بدين‌گونه قرآن زن عزيز را كه اينك ذهن و زبانش همآهنگ ، و حال و قالش همخوان گشته در چهرهء كسى به نمايش گذاشته كه پشيمانى به جان او چنگ انداخته ، وجدانش بيدار شده و پاك‌خواهى و گناه‌شويى ، او را به حق‌پذيرى و حق‌گويى كشانده و او را واداشته تا فداكارانه و آگاهانه بىآن كه از رسوايى و بدنامى هراسى داشته باشد ، به گناه خود اعتراف كند و كژىكارى خود را گواهى نمايد . « 4 »\r\n19 . در قرآن كريم يوسف ، صديق و عزيز شمرده شده و با چنين نام‌هاى ستوده‌اى ياد شده است . « 5 » و در تورات با نام « صفنات فعنج » يا « فعنيج » « 6 » 20 . تنها در قرآن كريم آمده كه عزيزى مصر آيندهء بشكوه يوسف را پيش‌بينى و پيش‌گويى كرد و پيش‌گويى او نيز درست از آب درآمد : « آن كه در مصر يوسف را خريد ، به همسر خويش گفت : او را گرامى دار . باشد كه سودى به ما رساند يا او را به فرزندى گيريم و بدين‌گونه يوسف را در زمين تمكّن و توانايى داديم و دانش حادثه‌گزارى [ خواب يا هر حادثه يا هر سخن 
  ] را به او آموختيم و خدا بر كار خويش چيره و تواناست اگرچه بيشتر مردم نمىدانند . « 7 »\r\n\r\n\r\n","description":"","footnote":"\r\n( 1 ) . محمد احمد جاد المولى و ديگران ، قصص القرآن ، 103 .\r\n( 2 ) . سورهء يوسف ، آيهء 57 .\r\n( 3 ) . سورهء يوسف ، آيهء 51 .\r\n( 4 ) . مالك بن نبى ، الظاهرة القرآنية ، 304 - 305 .\r\n( 5 ) . سورهء يوسف ، آيهء 46 - 48 .\r\n( 6 ) . سفر پيدايش ، 45 : 41 . در اين‌باره در قاموس كتاب مقدس ، ( ص 556 ) مىخوانيم : « اسمى است كه فرعون بعد از آن كه يوسف را فرمانرواى مصر قرار داد ، آن جناب را بدان اسم ناميد و بعضى را گمان چنان است كه اسم مذكور از عبرانى مشتق است و معنايش كاشف الاسرار مىباشد و ديگران آن را لفظ مصرى دانند كه معنايش مخلّص العصر مىباشد » ( مترجم ) .\r\n( 7 ) . سورهء يوسف ، آيهء 21 .\r\n","page_name":" 116 ","page_number":126},
  {"content":"\r\n\r\n21 . تنها در قرآن كريم آمده است كه رؤياى پيشين يوسف [ كه خواب ديده بود خورشيد و ماه و ستارگان او را سجده كردند 
  ] ، سرانجام در پايان ماجرا تعبير مىشود و با سجدهء پدر ، مادر و برادران صورت عينى و خارجى به خود مىگيرد : « چون [ پدر و مادر و برادران 
  ] نزد يوسف ماندند ، پدر و مادر را در كنار گرفت و گفت به خواست خدا ايمن و آسوده به مصر درآييد . و پدر و مادر را بر تخت نشاند و همه پيش او به سجده افتادند و گفت : پدر جان اين است تعبير آن رؤياى من كه خداى من [ بدين گونه 
  ] آن را حق و راست فرا نمود و به من نيكى كرد كه مرا از زندان رها ساخت و شما را از بيابان [ كنعان 
  ] بدين جا آورد ، پس از آن كه شيطان ميان من و برادرانم كينه انداخته بود . همانا كه خداى من بدانچه مىخواهد باريك‌بين است و همانا كه او داناى فرزانه است . خداى من ! از پادشاهى به من بخشيدى و از دانش حادثه‌گزارى به من آموختى ، اى آفرينندهء آسمان‌ها و زمين در دنيا و آخرت تو كارساز منى ، مرا مسلمان بميران و به شايستگان برسان » « 1 » 22 . در گزارش توراتى داستان يوسف ، از پادشاه مصر همواره با نام فرعون مصر ياد شده « 2 » اما در قرآن تنها پادشاه ( - ملك ) ناميده شده و نه فرعون . « 3 »\r\nدر اين باره استاد حبيب سعيد ، گفته است كه در سده‌هاى نوزده و هيجده پيش از ميلاد چنين چيزى [ يعنى پادشاه را فرعون گفتن 
  ] رسم بوده است . « 4 » و اين به هيچ روى درست نيست ، زيرا از ديدگاه تاريخى مشهور است كه واژهء « فرعون » در ساختار مصرىاش « بر - عا » يا « بر - عو » ، در آغاز به معنى خانهء بزرگ و بشكوه يا مرتفع بوده است و بيشتر در معنى كاخ شاهان به كار مىرفته است - و نه در معنى كاخ‌نشينان يعنى خود شاهان . اما ديرى نمىگذرد كه از روزگار سلسلهء هيجدهم معنى آن دگرگون مىشود « 5 » و نام احترام‌آميزى مىگردد براى خود شاه . اما اين كه اين واژه در چه زمانى به لقب « فرعون » تبديل مىگردد « سرآلن گاردينر » پژوهشگرى كه دربارهء زبان كهن مصريان سخنش حجت است - آغاز اين دگرگونى را به روزگار فرعون « تحوتمس سوم » ( 1490 - 1436 ق . م ) باز مىگرداند . در آن زمان است كه\r\n\r\n\r\n","description":"","footnote":"\r\n( 1 ) . سورهء يوسف ، آيات 99 - 101 ؛ براى شرح آن بنگريد به : تفسير طبرى ، 16 / 264 - 277 .\r\n( 2 ) . سفر پيدايش ، 40 : 7 - 41 ، 15 : 46 ، 31 : 50 ، 7 .\r\n( 3 ) . سورهء يوسف ، آيات 43 ، 50 ، 54 ، 72 ، 76 .\r\n( 4 ) . حبيب سعيد ، المدخل الى كتاب المقدس ، 76 .\r\n( 5 ) .  J . A . Wilson , The culture of Ancient Egypt , Chicago , 1963 , p  .\r\n","page_name":" 117 ","page_number":127},
  {"content":"\r\n\r\nواژهء فرعون ، به آهستگى بر خود شاه گفته مىشود . و سپس - بر پايهء خطابه‌اى بازمانده از آن دوره به روزگار دين گستر ( - مبلغ دينى ) مشهور « اخناتون » ( 1367 - 1350 ق . م ) كم‌كم رو به گسترش مىگذارد و از دورهء سلسلهء نوزدهم ( 1308 - 1184 ق . م ) به اين سو است كه گاه‌گاه واژهء « فرعون » كم و بيش به معنى « اعلى حضرت » به كار مىرود و از اين هنگام است كه عبارت‌هايى چون فرعون گفت ، فرعون رفت و . . . رواج مىيابد . « 1 »\r\nاز اين جاست كه - به گمان من - قرآن كريم مىخواهد ميان فرمانرواى مصر به روزگار يوسف و در دورهء « هيكسوس » « 2 » - كه بيگانه بود و نه مصرى - با فرمانرواى مصر در روزگار موسى كه مصرى بود - تفاوتى نهاده باشد ، از اين رو از نخستين ، تنها با نام « فرمانروا » ( - ملك ) و از دومين با نام « فرعون » ياد كرده است . زيرا واژهء فرعون از روزگار اخناتون به اين سو بر فرمانروايان مصر گفته مىشده است ، و اين خود نشانى از اعجاز قرآن است كه اعجازى بعد از آن نيست . اما چون به تورات مىنگريم كاربرد واژهء « فرعون » را با حقايق تاريخى ناسازگار مىيابيم ، زيرا تورات آن‌جا كه بايد واژهء فرمانروا را به كار برد و نه واژهء فرعون را ، يعنى در گزارش روزگاران پيش از سلسلهء هيجدهم ، از واژهء فرعون استفاده كرده است و آن‌جا كه بايد واژهء فرعون را به كار برد يعنى در گزارش روزگاران سلسلهء هيجدهم و پس از آن ( 1575 - 1308 ق . م ) واژهء فرمانروا را به كار برده است .\r\n23 . خواب يوسف به گزارش قرآن يكى است ، در اين آيه : « آن‌گاه كه يوسف به پدر خويش گفت : پدرجان من در خواب يازده ستاره و خورشيد و ماه را ديدم كه مرا سجده مىكنند » « 3 » و به گزارش تورات دوتاست : يكى آنجا كه : « و يوسف خوابى ديده آن را به برادران خود باز گفت ، پس بر كينهء او افزودند و بديشان گفت خوابى را كه ديده‌ام بشنويد : اينك ما در مزرعه ، بافه‌ها مىبستيم كه ناگاه بافهء من برپا شده بايستاد و بافه‌هاى شما گرد آمده به بافهء من\r\n\r\n\r\n","description":"","footnote":"\r\n( 1 ) .\r\n A . H . Gardiner , Egypt of the Pharaohs ; oxford , 1964 , p , 52 ; Egyptain Grammar , Oxford \r\n، 1966 ،  p .  75 .\r\n( 2 ) . حوالى سال‌هاى 1725 - 1575 ق . م . در اين باره بنگريد به كتاب مؤلف حركات التحرير فى مصر القديمة ، دار المعارف ، 1957 م ، 137 - 138 ؛ نيز :\r\n D . B . Redford , The Hyksos Invasion in history and Tradition , 1975 , p . 23 ; J . A . Wilson , op - cit , p . \r\n159 ؛\r\n J . Bottero , The Near East , The Arly Civilization , 1967 , p . 159 ; A . H . Gardiner , Egypt of the Pharaohs , p . 165 \r\n. ( 3 ) . سورهء يوسف ، آيهء 4 .\r\n","page_name":" 118 ","page_number":128},
  {"content":"\r\n\r\nسجده كردند . برادرانش به وى گفتند : آيا فى الحقيقه بر ما سلطنت خواهى كرد و بر ما مسلط خواهى شد ؟ و به سبب خواب‌ها و سخنانش بر كينهء او افزودند » « 1 » ؛ و دوم آنجا كه : « از آن پس خوابى ديگر ديد و برادران خود را از آن خبر داده ، گفت : اينك باز خوابى ديده‌ام كه ناگاه آفتاب و ماه و يازده ستاره مرا سجده كردند و پدر و برادران خود را خبر داد و پدرش او را توبيخ كرد و به وى گفت : اين چه خوابى است كه ديده‌اى ؟ آيا من ، مادرت و برادرانت خواهيم آمد و تو را بر زمين سجده خواهيم نمود ؟ و برادرانش بر او حسد بردند و اما پدرش آن امر را در خاطر نگاه داشت » « 2 » . [ نيز از اين گزارش‌هاى تورات برمىآيد كه يوسف خواب خويش را هم به برادران و هم به پدر گفته و چنان پاسخى شنيده است . اما بر پايهء آيات قرآن ، تنها به پدر گفته و پدر او را از بازگفتن خوابش به برادران پرهيز داده است . 
  ] در قرآن كريم آمده است :\r\n« پسركم ! خواب خويش را با برادرانت باز مگو ، مبادا مكرى در كارت كنند كه شيطان براى آدمى دشمنى آشكار است » . « 3 »\r\n24 . چاهى كه يوسف را در آن افكندند ، به گزارش تورات ، چاهى است بىآب و رها شده ( - متروكه « 4 » ) . اما در قرآن چاهى است كه آب دارد و كاروانيان به سراغ آن مىروند : « و كاروانى از راه رسيد ، پس آب آورشان را فرستادند . و او چون دلو خويش را به چاه افكند [ و بالا كشيد و يوسف را در آن ديد ، شگفت‌زده 
  ] گفت : مژده ! اين يك پسر است » . « 5 »\r\n25 . آن كه در مصر يوسف را مىخرد ، به گزارش تورات ، سردار سپاهيان است و بر اساس آيات قرآن ، عزيز مصر است و دوگانگى اين دو پايگاه بسيار است . « 6 »\r\n26 . از تورات برمىآيد كه عزيز مصر همين كه سخن همسرش را دربارهء يوسف مىشنود بىهيچ پژوهش و بررسى ، يوسف را به زندان مىافكند : « پس چون آقايش سخن زن خود را شنيد كه به وى بيان كرده ، گفت : غلامت به من چنين كرده است ، خشم او افروخته شد و آقاى يوسف او را گرفته در زندان خانه كه اسيران پادشاه بسته بودند ، انداخت و آنجا در زندان ماند » . « 7 » اما از قرآن كريم برمىآيد كه به زندان رفتن يوسف ، پس از آن بوده است كه نشانه‌هاى\r\n\r\n\r\n","description":"","footnote":"\r\n( 1 ) . سفر پيدايش 37 : 5 - 9 .\r\n( 2 ) . همان ، 37 : 9 - 12 .\r\n( 3 ) . سورهء يوسف ، آيهء 5 . سفر پيدايش ، 37 : 5 - 11 .\r\n( 4 ) . سفر پيدايش ، 37 : 24 .\r\n( 5 ) . سورهء يوسف ، آيهء 19 .\r\n( 6 ) . سورهء يوسف ، آيات 21 - 30 ؛ سفر پيدايش ، 37 : 36 .\r\n( 7 ) . سفر پيدايش ، 39 : 19 - 21 ؛ سورهء يوسف ، آيات 23 - 35 .\r\n","page_name":" 119 ","page_number":129},
  {"content":"\r\n\r\nآشكارى چون پارگى پيراهن ، بريدن زنان مصر ، دستان خود را ، گواهى كودك و . . . بىگناهى و پاك دامنى او را گواهى كرده‌اند : « آن‌گاه ، پس از آن كه نشانه‌ها و گواهان را ديدند ، بهتر آن ديدند كه يوسف را چندى زندانى كنند » « 1 » . و اين نشان مىدهد كه زندانى شدن يوسف ، پىآمد خشم ناگهانى عزيز مصر از آنچه براى همسرش رخ داده است ، نبوده ، بلكه پىآمد ترفند ، تدبير و نقشه‌اى بوده است كه عزيز مصر در انداخت تا از آن راه ، مردم به آهستگى داستان را فراموش كنند و يا رسوايى زنش كه زبانزد و نقل مجلس همهء مردم شده بود ، كاهش پذيرد .\r\n27 . پادشاه مصر در قرآن يك بار خواب ديده است و به گزارشى تورات دوبار . يك بار خواب مىبيند كه هفت گاو لاغر ، هفت گاو فربه را مىخورند و ديگر بار مىخوابد و خواب مىبيند كه هفت خوشهء تهى و باريك ، هفت خوشهء درشت و پر را يك باره فرو مىخورند ، « 2 » و دوبار روى دادن خواب را نشانهء آن مىداند كه آنچه را در خواب ديده در بيدارى نيز پيش خواهد آمد : « و چون خواب به فرعون دو مرتبه مكرر شد ، اين است كه اين حادثه از جانب خدا مقرر شده و خدا آن را به زودى پديد خواهد آورد » . « 3 »\r\n28 . از اين گزارش تورات : « آن‌گاه فرعون فرستاده ، يوسف را خواند و او را به زودى از زندان بيرون آوردند و صورت خود را تراشيد ، رخت خود را عوض كرد و به حضور فرعون آمد » ، « 4 » برمىآيد كه اين خود فرعون است كه كسى را به زندان نزد يوسف مىفرستد و از او مىخواهد تا پيش او رود و خواب او را بگزارد . يوسف نيز مىپذيرد ، نزد او مىرود ، خوابش را مىگزارد و سپس به او پيشنهاد مىكند تا مرد دانا و بينايى را بر زمين مصر بگمارد . « 5 » اما داستان در قرآن به گونهء ديگرى است : كسى كه سال‌ها پيش با يوسف هم سلول بوده است ، از پادشاه مىخواهد او را به زندان نزد يوسف فرستد تا راز خوابش را از او بپرسد و بياورد [ و فرعون نيز او را نزد يوسف مىفرستد و 
  ] يوسف در همان زندان - بىآن كه نزد فرعون بيايد - راز خواب فرعون را به دوست خويش بازمىگويد . به علاوه راه‌حلى ارائه مىكند تا شهرها بتوانند از بحران خشك‌سالى عبور كنند ، و در حالى كه در گوشهء زندان به سر مىبرد ، مژدهء سالى را مىدهد كه مردم در پربارانى و رها از قحطى مىگذرانند . « 6 »\r\n\r\n\r\n","description":"","footnote":"\r\n( 1 ) . سورهء يوسف ، آيهء 35 .\r\n( 2 ) . سورهء يوسف ، آيهء 43 ؛ سفر پيدايش ، 41 : 1 - 7 ، 23 .\r\n( 3 ) . سفر پيدايش ، 41 : 33 .\r\n( 4 ) . همان ، 41 : 14 .\r\n( 5 ) . همان ، 41 : 34 .\r\n( 6 ) . سورهء يوسف ، آيهء 49 .\r\n","page_name":" 120 ","page_number":130},
  {"content":"\r\n\r\n29 . قرآن ، آنچه را يوسف فرمان مىدهد تا در باروبنهء برادرش « بنيامين بگذارند ، پيمانهء شاه است [ - پيمانه‌اى كه با آن چيزهايى را مىپيموده و اندازه مىگرفته‌اند - 
  ] اما در گزارش توراتى ، جام نقره‌اى است . « 1 »\r\n30 . در قرآنى چون يوسف برادرانش را متهم به دزدى پيمانهء پادشاه مىكند ، مردان يوسف از برادران مىپرسند : « اگر دروغ بگوييد ، كيفر دزدىتان چه باشد ؟ و آنان پاسخ دادند : هر كس جام در بار و بنهء او يافت شود ، خودش به كيفر ، به بردگى گرفته شود ، كه ما اين‌گونه ستم‌كاران را كيفر مىدهيم » . « 2 » اما در تورات ، برادران - بىآن كه كسى دربارهء كيفر دزد پيمانه پادشاه از آنان چيزى بپرسد - خود را بردگانى فرا مىنمايند و مىگويند : جام گم شده « نزد هر يك از غلامانت - كه ما باشيم - يافت شود ، بميرد و ما نيز غلام آقاى خود باشيم . [ يوسف 
  ] گفت :\r\nهم الآن موافق سخن شما بشود آن كه نزد او يافت شود ، غلام من باشد و شما آزاد باشيد » . « 3 »\r\nاگرچه در همين عبارت‌هاى تورات نيز ناسازىها و تناقض‌هايى ديده مىشود زيرا سخن برادران اين است كه آن كه جام نزد او يافت شود كشته گردد و ديگران برده باشند و يوسف گرچه مىپذيرد كه اينك همان كنم كه شما مىگوييد ، مىگويد : آن كه جام نزد او يافت شود ، برده گردد و شما آزاد باشيد . با چشم‌پوشى از اين ناسازى درونى ، تورات از اين نكتهء قرآنى چيزى نگفته كه دزد را به بردگى گرفتن آيين كيفرى و كنعانيان بوده است و در مصر چنين آيينى نبوده است و يوسف نمىتوانسته است بر پايهء آيين مصريان ، برادر خويش را نزد خود نگه دارد ، زيرا آنان چنين آيينى نداشته‌اند كه دزد را به بردگى گيرند تا چه رسد كه او را بكشند .\r\n31 . تنها در قرآن - و نه در تورات - آمده است كه برادران همين كه جام شاه را در باروبنهء بنيامين ديدند ، بىدرنگ گفتند : « اگر اين دزدى مىكند چندان راه دورى نرفته است كه برادر ديگرش نيز سال‌ها پيش دزدى كرد [ و منظورشان از برادر ديگر ، يوسف بود 
  ] : « و يوسف\r\n\r\n\r\n","description":"","footnote":"\r\n( 1 ) . سورهء يوسف ، آيات 70 - 72 ؛ سفر پيدايش ، 44 : 2 . گفتنى است كه در اين جا ميان قرآن و تورات دوگانگى نيست و دست‌كم دوگانگى آشكارى نيست ، زيرا « صواع » در آيهء 72 ، كه مؤلف آن را تنها به معنى پيمانه و مكيال « - ابزار كيل كردن و سنجيدن ) گرفته است ، به معنى جام نيز هست ، به ويژه كه « صواع » در اين آيه ، همان « سقاية » يعنى جام است كه در آيهء 70 آشكارا آمده است و به گفتهء مفسران ، از اين روى با دو نام « سقاية » ( - جام ) و « صواع » ( پيمانه ) آمده است كه ابزار پيمودن بوده است و پيمودن هم به معنى نوشيدن است و هم به معنى سنجيدن . يعنى هم با آن نوشيدنىهايى را مىپيموده‌اند يعنى مىنوشيده‌اند و هم كالاهايى را يعنى مىسنجيده‌اند ( مترجم ) .\r\n( 2 ) . سورهء يوسف ، آيات 74 - 76 .\r\n( 3 ) . سفر پيدايش ، 44 : 9 - 10 .\r\n","page_name":" 121 ","page_number":131},
  {"content":"\r\n\r\nاين سرزنش و شماتت را پنهان داشت و به روى آنان نياورد [ و در دل 
  ] گفت شما خود بدتريد و خدا به آنچه مىگوييد داناتر است » « 1 » .\r\n32 . تنها در قرآن و نه در تورات ، آمده كه يعقوب به پسران گفت : « پسرانم نه از يك دروازه كه از چند دروازه به شهر درآييد ، [ اگر چه 
  ] من نمىتوانم چيزى از خواسته‌هاى خدا را از شما بگردانم ، كه حكم جز از آن خدا نيست ، بر او اميد مىبندم و توكل مىكنم و بايسته است كه همهء اميدواران به او تكيه و توكل كنند » « 2 » .\r\n33 . نيز تنها در گزارش قرآن و نه در تورات مىخوانيم كه پس از بازيابى جام ، برادران به مشورت نشستند و بزرگ‌ترشان گفت : « نزد پدر خويش بازگرديد و بگوييد پدر جان ! پسرت ( بنيامين ) دزدى كرد و ما جز به چيزى كه داشتيم گواهى نداديم و [ پديده‌هاى 
  ] پوشيده و غيبى نيز كه دست ما نيست » « 3 » و چون بر پايهء تجربهء پيشينى كه دربارهء يوسف داشتند ، مىترسيدند اين بار نيز پدر سخن آنان را باور نكند ، از او خواستند كه درستى سخن آنان را از مصريان و كاروانيان باز جويد ، گفتند : « از مردم شهرى كه در آن جا بوديم و از كاروانيانى كه با آنها به اين جا آمديم ، پرس و جو كن [ تا آشكار شود 
  ] كه ما راست گويانيم » « 4 » .\r\n34 . آيات قرآن برمىآيد كه يوسف از برادران پرسيد كه با يوسف و برادرش چه كرده‌اند . و برادران از اين پرسش يوسف را شناختند و به گناه خويش در حقّ يوسف و اين كه خداوند او را برترى داده ، خستو ( معترف ) شدند و اين جا بود كه يوسف آنان را بخشود : « گفت : آيا مىدانيد كه چون جاهل و جوان بوديد با يوسف و برادرش چه كرديد ؟ گفتند : آيا تو خود يوسفى ؟ گفت : آرى من يوسفم و اين برادرم ( بنيامين ) است . خدا بر ما منت نهاد كه بىگمان هر كه پروا پيشه كند و پايدارى ورزد ، خدا پاداش نيكوكاران را فرو نمىگذارد ، گفتند : به خدا سوگند كه خداوند تو را بر ما برگزيد و ما خطا كرديم » . يوسف گفت : امروز ديگر بر شما سرزنشى نيست ، خداوند شما را مىبخشايد و او مهربان‌ترين مهربانان است » « 5 » .\r\nو اين گفت‌وگوها همه پس از آن است كه يوسف ، بنيامين را از آنان گرفت و آنان به نزد\r\n\r\n\r\n","description":"","footnote":"\r\n( 1 ) . سورهء يوسف ، آيهء 77 .\r\n( 2 ) . سورهء يوسف ، آيهء 67 .\r\n( 3 ) . 2 . سورهء يوسف ، آيات 81 - 82 .\r\n( 4 ) . سفر پيدايش 45 / 1 - 14 .\r\n( 5 ) .     « قالَ هَلْ عَلِمْتُمْ ما فَعَلْتُمْ بِيُوسُفَ وَ أَخِيهِ إِذْ أَنْتُمْ جاهِلُونَ * قالُوا أَ إِنَّكَ لَأَنْتَ يُوسُفُ ، قالَ أَنَا يُوسُفُ وَ هذا أَخِي قَدْ مَنَّ اللَّهُ عَلَيْنا إِنَّهُ مَنْ يَتَّقِ وَ يَصْبِرْ فَإِنَّ اللَّهَ لا يُضِيعُ أَجْرَ الْمُحْسِنِينَ * قالُوا تَاللَّهِ لَقَدْ آثَرَكَ اللَّهُ عَلَيْنا وَ إِنْ كُنَّا لَخاطِئِينَ * قالَ لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ »     ( سورهء يوسف ، آيات 89 - 92 ) .\r\n","page_name":" 122 ","page_number":132},
  {"content":"\r\n\r\nپدر بازگشتند و از دزدى پسر با او سخن گفتند : اما در گزارش تورات ، اين خود يوسف است كه چون برادران نزد او مىروند ، پيش از آن كه نزد پدر بازگردند ، خود را به آنان مىشناساند و از آنان دربارهء پدر مىپرسد كه آيا زنده هست يا نه ؟ و آنان از دست پاچگى خاموش مىمانند و نمىتوانند پاسخى بدهند : « يوسف برادران خود را گفت : من يوسف هستم . آيا پدرم هنوز زنده است ؟ و برادرانش جواب وى را نتوانستند داد ، زيرا كه به حضور وى مضطرب شدند . « 1 »\r\n35 . تنها در قرآن و نه در تورات مىخوانيم كه يوسف پس از آن كه از گناه برادران درگذشت و آنان را گرامى داشت ، گفت : « اين پيراهن مرا ببريد و بر چهرهء پدرم گذاريد تا بينا گشته ، نزد من مىآيد و همهء خاندان خويش را نزد من آوريد و چون كاروان روان شد ، پدرشان گفت : اگر خرفتم مشماريد ، من بوى يوسف را مىيابم ، گفتند : به خدا تو هنوز در خطا و خرافهء پيشينت هستى ، و آن‌گاه چون پيك مژده‌آور آمد و پيراهن يوسف را بر چهرهء يعقوب نهاد و او بينا شد ، گفت : به شما نگفتم كه من از خدا چيزهايى مىدانم كه شما نمىدانيد ؟ » « 2 » امّا اين كه يوسف از كجا دانسته بود كه بوى پيراهنش بينايى از دست رفته پدر را باز خواهد آورد ؟ همان‌گونه كه پيش‌تر گفته‌ايم ، خدا او را از اين راز آگاه كرده بود ، افزون بر اين كه چيزهاى ناگهانى چه بسا معجزه‌وار شگفتىها مىآفرينند و خرق عادت مىكنند نيز از يوسف و يعقوب كه هر دو پيامبران بزرگوارى هستند ، شگفتى و خرق عادت ، شگفت نيست . « 3 »\r\nو سرانجام قرآن كريم داستان يوسف را اين‌گونه به پايان مىبرد : « اين [ داستان 
  ] از گزارش‌هاى پنهانى و غيبى است كه به تو [ اى پيامبر 
  ] وحى مىكنيم و تو آن‌گاه كه براى نيرنگ زدن همآهنگ و همراى گشتند ، نزد آنان نبودى » « 4 » يعنى اى پيامبر آنچه را دربارهء داستان يوسف به تو گفتيم همه رازهايى پوشيده بود كه تو از پيش نمىدانستى و ما بوديم كه آن‌ها را چنين شيوا و شيرين و پيدا و رسا بر زبان تو نهاديم تا نشانهء آشكارى باشد بر اين كه تو به راستى پيامبر خدا هستى . « 5 »\r\n\r\n\r\n","description":"","footnote":"\r\n( 1 ) . سفر پيدايش ، 44 : 2 - 4 .\r\n( 2 ) .     « اذْهَبُوا بِقَمِيصِي هذا فَأَلْقُوهُ عَلى وَجْهِ أَبِي يَأْتِ بَصِيراً وَ أْتُونِي بِأَهْلِكُمْ أَجْمَعِينَ * وَ لَمَّا فَصَلَتِ الْعِيرُ قالَ أَبُوهُمْ إِنِّي لَأَجِدُ رِيحَ يُوسُفَ لَوْ لا أَنْ تُفَنِّدُونِ * قالُوا تَاللَّهِ إِنَّكَ لَفِي ضَلالِكَ الْقَدِيمِ * فَلَمَّا أَنْ جاءَ الْبَشِيرُ أَلْقاهُ عَلى وَجْهِهِ فَارْتَدَّ بَصِيراً قالَ أَ لَمْ أَقُلْ لَكُمْ إِنِّي أَعْلَمُ مِنَ اللَّهِ ما لا تَعْلَمُونَ »     ( سورهء يوسف ، آيات 93 - 96 ) .\r\n( 3 ) . فى ظلال القرآن ، 40 / 2027 .\r\n( 4 ) .  « ذلِكَ مِنْ أَنْباءِ الْغَيْبِ نُوحِيهِ إِلَيْكَ وَ ما كُنْتَ لَدَيْهِمْ إِذْ أَجْمَعُوا أَمْرَهُمْ وَ هُمْ يَمْكُرُونَ »  ( سورهء يوسف ، آيهء 102 ) .\r\n( 5 ) . صفوة التفاسير ، 2 / 69 .\r\n","page_name":" 123 ","page_number":133},
  {"content":"\r\n\r\nدر اين‌جا شايد اين يادآورى بجا باشد كه در گزارش توراتى داستان يوسف چيزهايى آمده كه در قصص قرآنى آن نيامده است . چيزهايى كه پاره‌اى از آنها با خلق و خوى يهوديان - نويسندگان تورات - همخوان‌اند و پاره‌اى ديگر با حقايق تاريخى ناهمخوان . چشم‌گيرترين آن‌ها اين‌هايند :\r\n1 . از پاره‌اى تأكيدهاى تورات در داستان يوسف برمىآيد كه يهوديان به مصر چشم طمع داشته‌اند ، مثلا از اين آيات : « يوسف به برادران گفت : برويد پدر و خانواده‌هاى خويش را برداشته نزد من آييد تا بهترين زمين‌هاى مصر را به شما دهم و شما از نعمت‌هاى انبوه آن بهره‌مند گرديد ، . . . از همين جا ارابه‌ها و كالسكه‌ها برداريد تا زن و فرزندتان و پدر را با آنها به اين جا بياوريد و نگران خانه و زندگىتان در آن جا نباشيد كه همهء نيكويىهاى زمين مصر از آن شماست » . « 1 » نيز اگرچه تورات فراموش نكرده كه سفر كنعانيان گرسنه به مصر ، براى گرفتن توشه و خوراك بوده است . با اين همه تأكيد مىكند كه اين سفر از پى اجراى نقشه و توطئه‌اى بر زيان سرزمين ميزبان نيز بوده است . « 2 »\r\n2 . به پندار تورات ، پس از گسترش خشك‌سالى در مصر « 3 » ، يوسف همهء مصر را با آنچه در آن است ، [ به بهاى نانى كه به مردم مىداد 
  ] براى فرعون خريد ( و واژهء فرعون ، همان‌گونه كه پيش‌تر گفتيم ، هنوز در مصر به كار نمىرفت ) پندارى كه هيچ گواه تاريخى ندارد . افزون بر اين ، خدا گواه است كه من نمىدانم چرا تورات - و به سخن درست‌تر نويسندگان تورات - از پيامبرى بزرگوار ، تازيانهء عذابى ساخته‌اند بر گردهء مصريان كه قحط زدگى و بىچارگى مردم را فرصت شمرده ، همهء دارايى آنان را از پول و چهارپايان و زمين و . . . و سرانجام خود آنان را به بهاى پاره نانى خريده و بر همهء زمين مصر جز زمين‌هاى كاهنان ، چيرگى يافته تا حكومت هيكسوسيان را استوارتر سازد . گذشته از اين ، آيا فرمانروايى مصر در روزگار هيكسوسيان - روزگارى كه به گمان ما روزگار در آمدن بنى اسرائيل به سرزمين كنانه است « 4 » - بر همهء مصر چيرگى داشته تا يوسف همه زمين‌هاى آن را براى او بخرد ؟\r\nهمهء تاريخ نگاران بر اين‌اند كه گسترهء نفوذ هيكسوسيان از سوى جنوب هرگز از « قوصيه »\r\n\r\n\r\n","description":"","footnote":"\r\n( 1 ) . سفر پيدايش ، 45 : 18 - 20 .\r\n( 2 ) . همان ، 46 : 1 - 4 .\r\n( 3 ) . همان ، 47 : 13 - 26 .\r\n( 4 ) . در اين باره بنگريد به كتاب مؤلف اسرائيل ، 237 - 245 .\r\n","page_name":" 124 ","page_number":134},
  {"content":"\r\n\r\nدور تر نرفته است . « 1 » مگر در روزگار ، « آپوفيس » - كه گويا آخرين كسى است كه به اين نام خوانده مىشده - كه در دوره‌اى كوتاه ، زودگذر و ناپايدار بر سرزمين « بىحتحور » دست يافته بود ، و هيچ گواه درستى نداريم گوياى اين كه جز « آپوفيس » كس ديگرى از هيكسوسيان نيز بر آن جا چيره شده باشد . « 2 » اما داستان باج و خراج‌گيرى آنان ، هم از مصر عليا و هم از مصر سفلى نيز چيزى است دست كم پر از شك و ترديد . زيرا ديدگاهى كه مىگويد هيكسوسيان بر همهء مصر چيره بوده‌اند ، پندارى بىپايه است كه سند استوار به دست آمده از پادشاه « كاموزا » يك‌سره آن را مردود شمرده است . اين سند آشكارا نشان مىدهد كه جنگ‌جويان نتوانسته‌اند به هيچ روى از دو كوه آن سوتر روند و پس از اندك زمانى ناگزير شده‌اند مرزهاى خويش را در « خمون » ( اشمونين ، مركز ملوى ) استوار سازند . « 3 »\r\n3 . از تورات برمىآيد كه از همان آغاز حضور اسرائيليان با بنيامين در مصر ، احساس مصريان به آنها ، دشمنانه و دست‌كم نادوستانه بوده است و از اين جاست كه يوسف چون مىخواهد به شادى ديدار برادر ، وليمه ميهمانى بدهد ، سه سفرهء جدا مىآرايد : يكى براى بنيامين ، ديگرى براى ديگر برادران و سومين براى مصريان . از اين روى كه مصريان چون هم خوراكى با اسرائيليان را پليد مىشمردند ، نمىتوانستند با آنها هم خوراك شوند . « 4 » اين نخستين برخورد مصريان و عبرانيان ، نيز ميهمانى دادن يوسف - كه خود عبرى است - به هيچ روى نشانگر بزرگ - داشت و احترام عبرانيان از سوى مصريان نيست ، بلكه آشكارا تا آن جا نشان بىزارى مصريان از عبرانيان و ناخرسندى آنان از ديدار و هم‌نشينى با اينان است . كه اگرچه مىدانند آنان برادران يوسف‌اند و يوسف عزيز مصر ، خزانه‌دار آن و برگزيدهء فرمان‌رواشان است ، خوش ندارند با آنان بر يك سفره بنشينند و بىگمان اگر اين ماجرا نشانگر چيزى باشد ، نشانگر بريدگى و بىزارى آشكار و بىنياز از بيان اين دو گروه خواهد بود . « 5 »\r\n4 . نام و نشان و شغل كسى كه يوسف را خريد ، آشكارا در تورات چنين آمده است :\r\n« فوطيفار » ، خواجهء سراى فرعون و سردار سربازان او ( - فرماندهء گارد ويژه « 6 » ) ، و روشن است\r\n\r\n\r\n","description":"","footnote":"\r\n( 1 ) .\r\n Pahor Labib , Die Herrschaft der Hyksos in Aegypten und ihr Sturz , P , 18 FF \r\n. ( 2 ) .  A . H . Gardiner , op - cit , p .  168 .\r\n( 3 ) . بنگريد به كتاب مؤلف ، حركات التحرير فى مصر القديمة ، 143 - 145 ؛ نيز :  Labib , p . 168  .\r\n( 4 ) . سفر پيدايش ، 43 : 32 ؛ بسنجيد با الظاهرة القرآنية ، 305 .\r\n( 5 ) . محمد بيومى مهران ، اسرائيل ، 243 .\r\n( 6 ) . سفر پيدايش ، 39 : 1 .\r\n","page_name":" 125 ","page_number":135},
  {"content":"\r\n\r\nكه قرآن چنين نكرده است زيرا - همان‌گونه كه پيش‌تر گفته‌ايم - قرآن كتاب تاريخ نيست تا به نام و نشان و داستان‌هاى آن بپردازد همه براى درس آموزى و عبرت‌اندوزى است [ و نام و نشان‌ها در چنين خواسته‌هايى چندان نقشى ندارند 
  ] . قرآن تنها او را « عزيز » لقب داده است و اگر در تفسيرها نام او ، نام همسر او و نام فرمانرواى مصر ، در آن روزگار ، آمده است ، همه ديدگاه‌هاى مفسران است و نه ديدگاه قرآن « 1 » ،  « وَ فَوْقَ كُلِّ ذِي عِلْمٍ عَلِيمٌ »  .\r\nدر اين‌جا پرسشى پيش مىآيد كه اگر به گفتهء تورات ، « فوطيفار » ، خواجه و اخته بود ، [ چرا همسر گرفته بود ؟ 
  ] مگر خواجگان اخته نيز همسر مىگزينند ؟ راستى من درمانده‌ام كه چه چيزى نويسندهء تورات را واداشته و چگونه به خاطر او رسيده كه فرماندهء گارد ويژهء فرعون را خواجه و اخته بشمارد ؟ مگر او شوهر زيباترين زن آن روز مصر نبود ؟ و مگر همين همسرى او بسنده نبود تا چنان دروغى را به دو نبندند ؟ « 2 » ولى چه مىتوان كرد كه نويسندهء سفر تكوين - نخستين سفر تورات - دور و بر كاخ مصر را پر از خواجگان اخته مىبيند ، از جمله سرگروه ساقيان و نانوا باشى ( - رئيس نانوايان ) فرمانروا را . « 3 » و اين چيزى است كه ما در مصر روزگار فرعون‌ها سراغ نداريم و تاريخ آنان نيز از چنين چيزى ياد نكرده است ، بلكه بافته و ساختهء يهوديان اسير بابل است كه چون در كرانه‌هاى فرات ، تورات خويش را مىنوشتند ، از يك سو اثر گرفته از همهء تمدن‌هاى مجاور بودند يا زير سايهء آنها زيسته بودند و از ديگر سو تحت تأثير كينهء كورى بودند كه به مصريان داشتند . كينهء كورى كه آنان را واداشت تا چشم بر حقايق تاريخى ببندند و همهء مردان كاخ مصر را خواجه و اخته سازند .\r\nدر اين‌جا اين يادآورى بجاست كه چه بسا كسانى اين آيه را كه از زبان عزيز مصر بيان شده كه به همسرش گفت : « يوسف را گرامى بدار . اميد است به ما سود رساند يا او را به فرزندى بگيريم . » ، نشانگر اين بدانند كه عزيز مصر ، عقيمى بىفرزند بوده و به داشتن فرزند نيز اميدى نداشته است . [ و اين گرچه مىتواند درست باشد 
  ] اما هرگز از اين آيه خواجگى و\r\n\r\n\r\n","description":"","footnote":"\r\n( 1 ) . تفسير طبرى ، 12 / 174 - 176 ؛ تفسير المنار ، 12 / 272 ؛ تفسير ابن كثير ، 4 / 17 .\r\n( 2 ) . شگفت اين كه چنين دروغ‌ها به پاره‌اى از تفسيرهاى قرآن چون تفسير طبرى ( 12 / 175 ) و قرطبى 9 / 160 نيز راه يافته است ، اگرچه در ديگر تفسيرها ، ناروا شمرده شده است : تفسير بيضاوى ، 1 / 491 ؛ تفسير المنار ، 12 / 272 ؛ تفسير آلوسى ، 12 / 270 ؛ مؤتمر تفسير سورهء يوسف ، 1 / 434 ، 503 ، 504 ؛ بسنجيد با همان ، 1 / 525 ، 526 ، 2 / 873 .\r\n( 3 ) . سفر پيدايش ، 4 : 2 .\r\n","page_name":" 126 ","page_number":136},
  {"content":"\r\n\r\nاختگى عزيز را نمىتوان برداشت كرد . « 1 »\r\n5 . در تورات چندين بار از زبان يوسف ، برادرانش جاسوس خوانده شده‌اند ، جاسوسانى كه آمده‌اند تا راه‌هاى درآمدن به آنجا را شناسايى كنند . نيز چندين بار از زبان يوسف به « زندگى فرعون » سوگند ياد شده است ، چيزى كه هرگز و به هيچ روى زيبندهء پيامبران خدا نيست .\r\n6 . و آخرين سخن در اين‌باره پريشانى و ناسازگارى ديگرى در گزارش تورات است ، در سفر پيدايش ( 37 / 26 - 28 ) مىبينيم كه از ميان برادران ، اين « يهودا » است كه به سخن مىآيد و به برادران پيشنهاد مىكند ، يوسف را به كاروان اسماعيليان كه بدان صحرا آمده بودند به بيست مثقال [ ؟ 
  ] بفروشند . با اين كه كمى پيش‌تر در همان سفر ( 37 / 21 - 24 ) ، برادر ديگر « روئين » را مىبينيم كه پيشنهاد مىكند يوسف را به چاه بيندازند ، و ديگر برادران مىپذيرند و او را به چاهى مىافكنند كه بازرگانان مديانى او را از آن بيرون مىكشند ( سفر پيدايش ، 37 : 28 ) . دربارهء فروش يوسف به فوطيفار نيز چنين است ، در آغاز داستان ، فروشندگان ، مديانىاند ( سفر پيدايش ، 37 : 26 ) و در پايان ، اسماعيلى ( همان ، 39 : 1 ) .\r\nآنچه گذشت ، نگاهى تند و گذرا بود به ناسازگارىها و دوگانگىهاى ميان قصه‌هاى قرآن با داستان‌هاى تورات . حال اگر به ياد بياوريم كه آورندهء قرآن ، به گواهى خود قرآن ، آن جا كه گفت : « تو پيش از اين كتابى نمىخواندى و دست به نوشتن نمىبردى و گر نه بدانديشان به شك مىافتادند « 2 » » پيامبر امى بوده كه با خواندن و نوشتن سروكارى نداشته ، درخواهيم يافت كه اين خود آشكارا نشان مىدهد كه قرآن از سوى خدا آمده است . نيز نشان مىدهد كه گرچه قرآن در اندك چيزهايى با تورات همخوان است اما در بسى چيزها با آن نمىخواند . نيز نشان مىدهد كه عرب‌ها نيز از اين نكته‌ها و گفته‌ها آگاهى نداشته‌اند . نيز نشان مىدهد كه قرآن سخنى بر بافته نيست ، همان‌گونه كه « اسطوره‌هاى پيشينيان » نيست كه پيامبر آنها را از كسى گرفته باشد و اين كه برخى از مشركان گفته بودند ، پيامبر آنها را از كسى در مكه فراگرفته است - چيزى كه برخى از خاورپژوهان امروز نيز مىگويند - به هيچ روى نمىتواند درست باشد كه آن كس عجمى بوده و زبان قرآن عربى روشن است . از اينها گذشته در قرآن گزارش‌هاى\r\n\r\n\r\n","description":"","footnote":"\r\n( 1 ) . تفسير المنار ، 12 / 272 ؛ تفسير بيضاوى ، 1 / 491 ؛ روح المعانى آلوسى ، 12 / 207 ؛ تفسير قرطبى ، 9 / 160 .\r\n( 2 ) .  وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ إِذاً لَارْتابَ الْمُبْطِلُونَ »  ( سورهء عنكبوت ، آيهء 48 ) .\r\n","page_name":" 127 ","page_number":137},
  {"content":"\r\n\r\nراست و بطلان ناپذير بسيارى هست « 1 » كه در تورات و انجيل نشانى از آنها نيست . اعجاز از اين بالاتر ؟ « 2 »\r\n\r\n\r\n","description":"","footnote":"\r\n( 1 ) . محمد ابو زهره ، القرآن ، 364 - 356 ؛ باقلانى ، اعجاز القرآن ، 53 - 54 .\r\n( 2 ) . پيش‌گويىهاى قرآن نيز جلوهء ديگرى از اعجاز اوست . مثلا پيش‌گويىهايى چون : پيروزى روميان بر ايرانيان پس از شكستى كه از آنها خورده بودند ( سورهء روم ، آيات 1 - 2 ) ؛ پيروزى مسلمانان در جنگ بدر ( انفال ، آيهء 7 ) ؛ گسترش جهان اسلام ( نور ، آيهء 55 ) ؛ ناتوانى همهء قدرت‌ها از نابودسازى اسلام ( انفال ، آيهء 36 ) ؛ دو دستگى مسيحيان تا قيامت ( مائده ، آيهء 114 ) ؛ پراكندگى بنى اسرائيل ( آل عمران ، آيهء 113 ) ؛ برترى هميشگى مسيحيان بر يهوديان ( آل عمران ، آيهء 55 ) و . . . بنگريد به باقلانى ، اعجاز القرآن ، 77 - 79 ؛ تفسير قرطبى ، 1 / 73 - 78 ؛ الكشّاف ، زمخشرى ، 3 / 252 ، 4 / 440 - 445 ؛ زرقانى ، مناهل العرفان ، 2 / 273 ؛ تفسير بيضاوى ، 2 / 215 - 216 ، 439 ؛ تفسير جلالين ، 215 - 216 ؛ طبرسى ، مجمع البيان ، 3 / 94 - 96 ، 4 / 166 - 169 ، 6 / 54 - 55 ؛ تفسير فخر رازى ، 25 / 95 - 98 ؛ روح المعانى آلوسى ، 6 / 95 - 97 ، 21 / 16 - 22 ؛ تفسير طبرى ، 6 / 445 ، 7 / 116 - 118 ، 10 / 135 - 140 ، 13 / 398 - 407 ، 529 - 534 ، سيد قطب ، فى ظلال القرآن 21 / 2753 - 2759 ؛ سيوطى ، الدر المنثور ، 5 / 105 - 153 ؛ تفسير نسفى ، 3 / 266 - 267 ؛ تفسير ابى السعود ، 4 / 179 - 180 ؛ تفسير العلى القدير ، 3 / 304 - 306 ؛ تفسير المنار ، 4 / 47 - 58 ؛ مدخل الى القرآن الكريم ، 177 - 181 ؛ القصص القرآنى ، 49 - 50 ؛ السان فى علوم القرآن ، 121 - 127 .\r\n","page_name":" 128 ","page_number":138},
  {"content":"\r\n\r\n\r\nكتاب سوم موسى ( ع )\r\n\r\n","description":"","footnote":"","page_name":" 129 ","page_number":139},
  {"content":"\r\n . \r\n","description":"","footnote":"","page_name":" 130 ","page_number":140},
  {"content":"\r\n\r\n\r\nباب اول از تولد تا بعثت\r\n\r\n","description":"","footnote":"","page_name":" 131 ","page_number":141},
  {"content":"\r\n . \r\n","description":"","footnote":"","page_name":" 132 ","page_number":142},
  {"content":"\r\n\r\n\r\nبخش نخست بنى اسرائيل در مصر\r\n\r\n1 . پيش از بردگى\r\nچنان كه پيش‌تر ديديم ، اسرائيليان به مصر آمدند - اما نه چون جنگ‌جويانى پيروز ، كه چون پناه‌جويانى از خشك‌سالى و گرسنگى گريخته - و در آن جا در سايهء برادرشان يوسف ، پناه و پذيرايى يافتند ، و به انتخاب خود يا انتخاب يوسف ، سرزمين جوشن در وادى تميلات را براى زيستن و ماندن برگزيدند . هم ، از اين رو كه آنان دام‌دار و چوپان بودند و جوشن نيز سرزمينى چراگاهى بود ، و هم از اين رو كه مىخواستند از آميزش و آميختگى با مصريان و چه بسا درگيرى با آنان دور بمانند و خوش‌تر مىداشتند كه در جايى بمانند كه ويژهء خودشان باشد و با ديگران آميختگى نداشته باشند ، و اين گرايش يا از اين روى بوده كه خلق و خوى و طبع و طبيعتشان چنين بوده است و يا از اين روى كه مىديده‌اند مصريان از آنان و پيشه‌شان خوششان نمىآيد . كه آنان چوپان بودند و مصريان چوپانان را پليد مىپنداشتند . و اين كه مصريان از آنان خوششان نمىآمده ، چيزى است كه از رفتار يوسف نيز آن‌گاه كه برادران براى نخستين بار بنيامين را نزد او آوردند ، برمىآيد . چرا كه يوسف چون خواست به شادى ديدار برادر جشن بگيرد و ميهمانى بدهد ، به گزارش تورات سه سفرهء جداگانه گسترد ؛ يكى براى بنيامين ، ديگرى براى ديگر برادران و سومى براى مصريان ، گويا از اين روى كه مصريان\r\n\r\n","description":"","footnote":"","page_name":" 133 ","page_number":143},
  {"content":"\r\n\r\nنمىتوانسته‌اند با عبرانيانى كه آنها را پليد مىشمرده‌اند ، هم سفره و هم خوراك گردند . « 1 » بدين گونه از همين نخستين برخورد در ميهمانى يوسف ، مىتوان دريافت كه نگاه و نظر مصريان به عبرانيان چگونه بوده است ؛ نگاه و نظرى كه به هيچ روى نشان نمىدهد كه مصريان از عبرانيان خرسند و دلخوش بوده‌اند ، كه به عكس آشكارا نشان مىدهد كه آنان چنان از عبرانيان بيزار و ناخرسند بوده‌اند كه نمىتوانسته‌اند با آنان بر سر يك سفره بنشيند و هم خوراك گردند ، چون كه هم خوراكى با آنان را پليد و براى خود ناشايست مىدانسته‌اند ؛ با اين كه مىدانسته‌اند ، آنان برادران يوسف‌اند و يوسف نيز عزيز مصر است و برگزيدهء پادشاه و خزانه‌دار كشورشان . اينها اگر نشانگر چيزى باشد ، نشانگر بيزارى و بيگانگى آشكار اين دو گروه از يك ديگر است به گونه‌اى كه نياز به توضيح ندارد ، تا آن جا كه يوسف نيز خود به گزارش تورات ، از پيش ، اين بيگانگى و بيزارى را مىدانسته و پذيرفته بوده است وگر نه بنيامين ، برادران و مصريان را بر سفره‌هاى جداگانه نمىنشاند و گويا خواستهء او از اين كه سفرهء مصريان را از برادران جدا كرد ، همين بوده كه مبادا آنان اگر بر يك سفره بنشينند ، بر يك ديگر خشم كنند و ناخرسندى نشان دهند .\r\nاز سوى ديگر از زمينه‌هاى اين بيگانگى و بيزارى ، اين نيز مىتواند باشد كه مصريان خويش را نژاد برگزيده مىپنداشتند و تنها خود را « مردم » يا « مردان » مىدانستند و ديگران را به چشم كوچكى مىنگريستند و از اين روى سران ديگر ملت‌ها و نژادها را « وغد » ( - نادان ، ناتوان ، فرومايه ، برده ) مىناميدند . « 2 » اين ديدگاه مصريان ، دربارهء اسرائيليان اين زمينه را نيز افزون داشت كه اسرائيليان چوپان بودند و آنان چوپانان را پليد مىشمرده‌اند .\r\nبه هر روى ، اسرائيليان در مصر ماندند و در آن جا در سايهء هيكسوسيان جنگ‌آور تا آن‌گاه كه خدا مىخواست ، زيستند . هيكسوسيان نيز بر مصر چيره بودند تا آن گاه كه فرزندانى از خاك مصر كه در برابر هيكسوسيان و سلطهءشان سر فرود نياوردند ، شوريدند و سرانجام از پى شورشى آزادىبخش ، توانستند هيكسوسيان را از مصر بيرون رانند و به نزديكىهاى لبنان بتارانند ، بدين ترتيب مصريان زمام امور را در دست گرفتند و در حدود 1575 پيش از ميلاد ، سلسلهء هيجدهم را با فرمانروايى « احمس » اول بنياد گذارند ، كسى كه نسل‌هاى پسين را از\r\n\r\n\r\n","description":"","footnote":"\r\n( 1 ) . سفر پيدايش ، 43 : 32 .\r\n( 2 ) . محمد بيومى مهران ، الثورة الاجتماعية الاولى فى مصر الفراعنة ، 162 ، 209 ، نيز :\r\n A . H . Gardiner , Egypt of the Pharaohs , Oxford , 1967 , p . 37  .\r\n","page_name":" 134 ","page_number":144},
  {"content":"\r\n\r\nچونان بنيادگذار سلسلهء هيجدهم و آغازه‌اى بر امپراتور مصرى و قهرمانى كه پيروزمندانه هيكسوسيان را از مصر بيرون راند يادها كرده و ستايش‌ها نموده‌اند . « 1 »\r\nچنين مىنمايد كه اسرائيليان را با هيكسوسيان پيوندى استوار بوده است ، چرا كه در روزگار آنان است كه يوسف ( ع ) به پايگاه بلند عزيزى مصر مىرسد و گويا اين كه هيكسوسيان اجازه دادند اسرائيليان آزادانه در چراگاه‌هاى مصر ماندگار شوند ، از اين روى بوده كه اسرائيليان آن چيرگان بيگانه را يارى مىكرده‌اند و چه بسا همين يكى از زمينه‌هاى بيزارى و خشم پنهان مصريان از اسرائيليان بوده است . گذشته از اين كه چه بسا اسرائيليان از در خوارى ، خاكسارى ، تملق و چاپلوسى نيز درمىآمدند و خويش را به هيكسوسيان نزديك‌تر مىساختند و هيچ‌گونه خدمتى را از آنها دريغ نمىداشتند و چه بسا براى آنان جاسوسى نيز مىكردند . از پىآمدهاى اين پيوند اسرائيليان و هيكسوسيان يكى نيز همانندى نام‌هاى برخى از آنان است ، اگرچه پژوهشگران يهودى اين همانندى نام‌ها را از اين رو مىدانند كه هيكسوسيان فراهم آمده از چندين قبيله بوده‌اند كه در ميان آنان عبرانىها نيز بوده‌اند « 2 » - چيزى كه به زودى ناروايى آن را برخواهيم رسيد - و شايد همين سخن پژوهشگران يهودى خود نشانى باشد بر بند و بست‌هايى ميان چيرگان هيكسوسى و ميهمانان اسرائيلى ، كه يهوديان در ميراث عبرانى خود ، تورات ، آن را پذيرفته‌اند و ماندگارى اسرائيليان در مصر را بدان بازبسته‌اند .\r\nاين نيز بايد گفته شود كه اسرائيليان از اربابان هيكسوسى خود ، بسيار اثر پذيرفته‌اند ، هيكسوسيانى كه به جاى خود مىكوشيدند تا دل و دوستى مصريان را به دست آورند و آداب و آيين آنان را پاس دارند و خود را به رنگ تمدن مصرى بيارايند و فرهنگ اين كشور و روش خطنويسى و . . . آنان را بپذيرند . حتى خداى آنان ، « ع » را مىپرستيده و نام او را بر نام‌هاى خويش مىافزوده‌اند . چنان كه « آپونيس » يكى از شاهان آنان ، خود را « عاقن رع » ناميده بود ، نيز خداى ديگر مصريان « ست » را كه با خداى بزرگ خودشان « تشوب » همانندىهايى دارد ، مىپرستيدند و گاه او را « سوتخ » مىناميدند . « 3 »\r\n\r\n\r\n","description":"","footnote":"\r\n( 1 ) . درباره هيكسوسيان و جنگ‌هاى آزادى بخش مصر بنگريد به : محمد بيومى مهران ، حركات التحرير فى مصر القديمة ، قاهره ، 1976 م ، 101 - 223 .\r\n( 2 ) .  G . Roth , op - cit , p . 5 ; I . Esptein , op - cit , p . 15  .\r\n( 3 ) . محمد بيومى مهران ، همان ، 155 - 160 ؛ عبد العزيز صالح ، مصر و العراق ، 191 .\r\n","page_name":" 135 ","page_number":145},
  {"content":"\r\n\r\nاز اين روى به گمان غالب ، اسرائيليان نيز با اثرپذيرى و پيروى از هيكسوسيان ، دين مصرى را پذيرفته‌اند ، و از اين جاست كه « اين استانلى » مىگويد : ماندگارى اسرائيليان در مصر ، بر آزادگى و كوشش‌هاى پيشين بسيار اثر گذاشت . گرچه بسيار مهم‌تر از اين‌ها ، از هم پاشيدگى كنونى و قابل توجه ديانت گذشته است كه در روزگار آباء بطريقان پيشين ، رونق بسيار داشت .\r\nدر تورات نيز نشانه‌هاى بسيارى هست بر اين كه اسرائيليان به هر كجا مىرفته‌اند ، دين همان جا را مىپذيرفته‌اند و خدايان سرزمين‌هاى ميزبان را مىپرستيده‌اند ، براى نمونه در « سفر يوشع » از زبان يهوه ، خداى آنان مىخوانيم : « خدايانى را كه پدرانتان در آن سوى نهر و در مصر مىپرستيدند ، رها كنيد و خداى خود ( يهوه ) را بپرستيد » « 1 » در سفر حزقيال نيز مىخوانيم :\r\n« به ايشان بگو خداوند يهوه چنين مىفرمايد : در روزى كه اسرائيل را برگزيدم و دست خود را براى فرزندان خاندان يعقوب برافراشتم . . . ايشان را از زمين مصر به زمينى كه براى ايشان بازديد كرده بودم ، بيرون آوردم - زمينى كه در آن شير و شهد جارى است و فخر همهء زمين‌ها مىباشد - و به ايشان گفتم هر كس از شما رجاسات ( - پليدىها ) چشمان خود را دور كند و خويشتن را به بت‌هاى مصر نجس نسازد ، اما ايشان از من عاصى شدند ، . . . و بت‌هاى مصر را ترك ننمود » « 2 » .\r\nبدين‌گونه اسرائيليان در آغاز ، روزگارى را در مصر به خوبى و خرّمى گذراندند و آيين مصريان را پذيرفتند ، اما پس از چندى كه درست نمىدانيم چند سال بوده است ، روزگار رنج و آزار آنان از سوى مصريان آغاز مىشود ، البته ما نمىپنداريم كه اين رنج و آزارها بىدرنگ پس از آزادى مصر از دست هيكسوسيان ، آغاز شده باشد و چنين مىنمايد كه ساليانى پس از آن باشد .\r\n\r\n2 . آثار بنى اسرائيل ، زمينه‌ها و پىآمدهاى آن\r\nتورات انگيزه‌ها و زمينه‌هاى آزار رسانى مصريان به اسرائيليان را ، چنين باز مىگويد : [ كه چون يعقوب و يوسف از دنيا رفتند و كم‌كم اسرائيليان رو به افزونى نهادند و پرشمار و دورآور شدند . و زمين از ايشان پرگشت ، 
  ] پادشاهى ديگر بر مصر برخاست كه يوسف را نمىشناخت .\r\n\r\n\r\n","description":"","footnote":"\r\n( 1 ) . سفر يوشع ، 24 : 14 .\r\n( 2 ) . سفر حزقيال ، 20 : 5 - 8 .\r\n","page_name":" 136 ","page_number":146},
  {"content":"\r\n\r\n[ و از انبوهى و زورمندى اسرائيليان بيم داشت 
  ] به قوم خود گفت : همانا قوم بنى اسرائيل از ما زياده و زورآورترند ، بياييد با ايشان [ نيرنگى بزنيم 
  ] مبادا كه شمارشان از اين نيز افزونى يابد و چون جنگى پيش آيد ، با دشمنان ما همدست شوند با ما بجنگند و بر اين سرزمين مسلط گردند . . . » « 1 »\r\nبررسى اين سخنان تورات دربارهء انگيزه‌هاى آزار رسانى مصريان به اسرائيليان ، پاره‌اى درستىها و بسيارى نادرستىها را دربر دارد . براى نمونه تورات يكى از انگيزه‌هاى آزار رسانى مصريان را ، اين مىداند كه آن پادشاه يوسف را نمىشناخت ، و اين اگرچه دليل درستى نيست ، اما مىتواند پاره‌اى از درستىها را در خود داشته باشد . زيرا اين پادشاه يا فرعونى كه تورات بىآن كه نام او را بگويد از او ياد مىكند ، دور نيست كه « رامس » دوم باشد و يا « سيتى » اول ، كه بنابر آنچه در « اطلس تاريخى . . . » « 2 » آمده ، همان كسى است كه بنياد گذارى شهر « بر - رامسس » را آغاز كرد . چيزى كه پاره‌اى از كاوش‌هاى باستان شناسانه در جايگاه اين شهر نيز آن را گواهى مىكند .\r\nاما اين فرعون يوسف را نمىشناخته است ، مىتواند از اين روى باشد كه يوسف چند سده پيش از او در روزگار هيكسوسيان مىزيسته است ! بيگانگانى كه چندى بر مصر چنگ انداخته بودند و مصريان همواره از آنان كينه و بيزازى در دل داشته‌اند و از اين روى نمىكوشيده‌اند تا تاريخ آنان را بنويسند و زنده نگه دارند ، تا چه رسد ، به تاريخ كارگزاران و كارمندان آنان ، و يوسف نيز يكى از كارگزاران آنان بوده است . از اين روى مىتوان گفت يوسف به دو انگيزه با يكى از روىدادهايى كه همواره از آن كام مصريان تلخ و دلشان آزرده بوده ، پيوند داشته است :\r\nيكى اين كه او خود ، بيگانه‌اى آسيايى بوده است و ديگر اين كه يكى از بلند پايه‌ترين كارگزاران دولت اشغالگرى بوده است كه مصريان از آن هيچ دلخوشى نداشته‌اند ، و از اين روى هرگونه ستايشى از يوسف ، از ديدگاه فرعون ، ستايش هيكسوسيان شمرده مىشده است . « 3 »\r\nاين سخن تورات هم كه اسرائيليان از مصريان افزون‌تر و تواناتر شده بودند ، به هيچ روى نمىتواند درست و پذيرفتنى باشد و بىگمان نويسندگان تورات در اين به راه گزافه‌گويىها و\r\n\r\n\r\n","description":"","footnote":"\r\n( 1 ) . سفر خروج ، 1 : 8 - 10 .\r\n( 2 ) .  The Westminester Historical Atlas to the Bible , p . 37  .\r\n( 3 ) .  W . Keller , op - cit , p . 117  .\r\n","page_name":" 137 ","page_number":147},
  {"content":"\r\n\r\nتعصب‌ورزىها كرده‌اند . زيرا تورات خود ، آن‌گاه كه از آمدن اسرائيليان به مصر براى نخستين بار سخن مىگويد ، همهء افراد خانوادهء يعقوب را كه به مصر آمده‌اند ، هفتاد تن مىداند . « 1 » از اين روى چگونه مىشود كه آنان به هنگام آزار و شكنجه از سوى مصريان و يا به هنگام بيرون رفتن از مصر پس از 215 سال - به روايت ترجمهء هفتادى تورات - و يا دو برابر آن ( 430 سال ) - به روايت تورات عبرى - از خود مصريان افزون‌تر و تواناتر شده باشند - مصريانى كه در آن روزگار ، بزرگ‌ترين و تواناترين دولت و كشور جهان بودند - و شمارى ميليونى و چه بسا سه ميليونى يافته باشند كه هنگام بيرون رفتن از مصر ، در ميان آنان بيش از شش صد هزار مرد پيادهء جنگى ( - سرباز ) از بيست سال به بالا باشد ، به جز بچه‌ها و جوانان زير بيست سال و 22273 كودك پسر از يك ماهه به بالا ، « 2 » كه اگر كودكان دختر را نيز همين اندازه بگيريم ، شمار آنان نزديك به 45 هزار نفر مىشود . گروهى از پژوهشگران در اين باره گفته‌اند :\r\nاگر اين شمار يهوديان را بر زنانشان بخش كنيم و بسنجيم ، نتيجه اين خواهد شد كه هر زن يهودى بايد كم و بيش 65 فرزند زاده باشد ، چيزى كه در حالت عادى به هيچ روى پذيرفتنى نيست ، چه رسد به اين كه يهوديان دچار آسيب و آزار و سخت‌گيرىهاى مصريان نيز بوده‌اند .\r\nافزون بر اين‌ها ، چنين شمارى با اين گزارش‌ها كه آنان در چند ساعت اندك از دريا گذشتند ، نيز نمىسازد ، از اين جاست كه امروزه ، هم الهيّون و هم مورخان ، اين آمار و شمارهاى تورات را هيچ ، و يك سره خيال و خرافه‌هاى اسرائيلى مىشمارند : « 3 » - چيزى كه ما به هنگام گفت و گو از داستان خروج ، آن را برخواهيم رسيد - .\r\nاز سوى ديگر اسرائيليان هنگامى كه در مصر بودند . بيشتر چوپانى و دامدارى مىكردند و اين خود مصريان بودند كه دولت ، قدرت ، ثروت و فرمانروايى سرزمين خويش را در دست داشتند ، و اين آشكارا نشان مىدهد كه سخن تورات كه « اسرائيليان از خود مصريان بيشتر و تواناتر بودند » ، تا چه اندازه گزافه و مبالغه است . نشانهء آشكار ديگر ، سخن خود تورات است دربارهء آزار و فشار مصريان بر اسرائيليان - آزار و فشارى كه تورات كوشيده است براى آن ، انگيزه‌ها و زمينه‌هايى چنان ناپذيرفتنى بيابد و بسازد وگر نه - شما را به خدا - مگر مىشود\r\n\r\n\r\n","description":"","footnote":"\r\n( 1 ) . سفر پيدايش ، 46 : 26 - 27 .\r\n( 2 ) . سفر خروج ، 12 : 38 ؛ سفر اعداد ، 1 : 47 ، 3 : 43 .\r\n( 3 ) . عصام الدين حفنى ناصف ، محنة التوارة على ايدى اليهود ، قاهره ، 1965 م ، 35 ؛ احمد عبد الحميد يوسف ، همان ، 72 ؛ نيز :\r\n S . A . Cook , \" TheRiseofIsrael \" , CAHVOl . II  ، 1391 ،  P .  853 .\r\n","page_name":" 138 ","page_number":148},
  {"content":"\r\n\r\nگروهى كمتر و پايين‌تر و ناتوان‌تر بر گروهى افزون‌تر و بالاتر و تواناتر ، زور گويند و آنان را [ با همهء انبوهى و افزونى و توانايى 
  ] زير آزار و شكنجه گيرند ؟\r\nو اما اين سخن تورات از زبان پادشاه مصر كه « اگر جنگى پيش آيد چه بسا اسرائيليان با دشمنان ما همدست شوند و با ما درافتند و بر اين سرزمين برترى يابند » ، رازى در خود نهفته دارد و چنين مىنمايد كه نويسندگان اين سخن ، خود نادانسته بر جايگاه درد و گره كار انگشت نهاده‌اند و آن چيزى نيست جز بدگمانى و بىاعتمادى مصريان به اسرائيليان و بيم آنان از اين كه اگر جنگجوى پستى به موقعيت آنان چشم طمع دوزد و بيگانه‌اى تجاوزگر به كشورشان بتازد ، اسرائيليان نيز با آنان همدست شوند و عليه مصريان بجنگند . و چنين مىنمايد كه اين بدگمانىها در خاطره‌هايى ريشه داشته است كه مصريان از همدستى و هميارى اسرائيليان با هيكسوسيان بيگانه ، در ذهن و ضمير داشته‌اند ، و چنان كه دكتر « خاخام اپشتين گفته است : « 1 » آنان را به دوستى و همكارى با هيكسوسيان و خويشى و نزديكى با نماينده و كاردار به سخن درست‌تر ، وزير دارايى پادشاه پيشين ( يوسف ) متهم مىكرده‌اند .\r\nبدين‌گونه - چنان كه خود تورات نيز گواه است - آشكار مىشود كه برترين انگيزهء آزاررسانى مصريان ، اين بوده كه مىديده‌اند ، اسرائيليان از مصريان با اين كه در كشورشان زندگى مىكنند ، دل خوشى ندارند و اين آمادگى و گرايش را دارند كه با دشمنانشان همدست شوند و با آنان از در جنگ درآيند ، « 2 » و اين ويژگى اسرائيليان چندان نمايان بوده است كه دولت توانايى چون مصر و فرمانرواى بشكوهى چون فرعون و پيروانش را تا آن جا نگران و بيمناك سازد كه آنان را در « طابور » [ ( - گردان ، در تقسيمات نظامى ) 
  ] پنجم قرار دهند و چه بسا اين پندار فرعونيان چنان كه « سرلئونارد و ولى » مىگويد : بازتاب بيزارى مصريان از هيكسوسيان اشغالگر بوده كه سايهء شوم آنان را در اسرائيليان باز مىديده‌اند . « 3 »\r\nگذشته از اينها ، مصريان از همان نخستبارى كه اسرائيليان را در سرزمين خويش ديدند و شناختند ، با ناخرسندى آنان را مىنگريستند . « 4 » ناخرسنديى كه كم‌كم ، پس از آن كه آنان را يار و خدمت‌كار و بردهء هيكسوسيان بيگانه ديدند ، به خشم و بيزارى بدل شد . بيزارى و خشمى كه\r\n\r\n\r\n","description":"","footnote":"\r\n( 1 ) .  I . Epstein , Judaism , p . 15  .\r\n( 2 ) . حسن ظاظا ، الصهيونية العالمية و اسرائيل ، قاهره ، 1971 م ، 4 .\r\n( 3 ) .  L . Woolley , op - cit , p - 495  .\r\n( 4 ) . سفر پيدايش ، 43 : 32 .\r\n","page_name":" 139 ","page_number":149},
  {"content":"\r\n\r\nبه آرامى به كوچك شمارى و آزاررسانى رسيد ، به ويژه كه آنان ، از همان آغاز ، هم‌نشينى و هم خوراكى با اسرائيليان را ناروا مىشمردند [ و آن چوپانان دام‌دار را پليد مىدانستند 
  ] ، پس از چندى هيكسوسيان بيگانه از مصر بيرون رانده شدند و اينان كه بردگان و هواداران آنان بودند ، باقى ماندند تا نقش گرگ‌ها را بازى كنند و از رامسس جز همان كارى كه با اين جاسوسان كرد ، نبايد كار ديگرى چشم داشت . « 1 »\r\nحال اين پرسش پيش مىآيد كه آيا به بردگى گرفتن اسرائيليان توسط مصريان داستانى راست و درست است ؟ يا بيش از اين نيست كه اسرائيليان در روزگار يوسف ، به تن آسانى و آسودگى خو كرده بودند و چون پس از يوسف اوضاع و احوال دگرگون شد و فرعون‌ها چنين سزاوار ديدند كه اسرائيليان نيز بايد به كار و كوشش روى آورند و در كارهايى چون كشاورزى ، ساختمان‌سازى ، معبد سازى ، و نصب تنديس‌ها و . . . با مصريان همكارى كنند ، اسرائيليان همين را براى خود دشوار و توان‌فرسا شمردند و به بهانه‌جويى پرداختند . « 2 »\r\nاگر بخواهيم در اين‌باره به آنچه درست است ، دست يابيم يا دست كم بدان نزديك شويم ، بايد به ياد داشته باشيم كه مصر يكى از كشورهايى بوده است كه پس از پيدايى دولت جديد ، جز اسيران جنگى ، كسى را به بردگى و بيگارى نمىگرفته و چنين شيوه‌هايى را نمىشناخته است و مىدانيم كه هيچ پژوهشگرى نگفته است كه اسرائيليان به اسيرى به مصر رفته‌اند تا مصريان آنان را به بردگى و بيگارى گيرند . گذشته از آن كه از خود تورات نيز آشكارا برمىآيد كه فرعون حتى در روزگار آزار و آشوب ، اسرائيليان را به چشم بردگان و بيگاريان نمىديده است ، بلكه گويا بخشى از مردمان و شهروندان مصراند . در تورات از زبان فرعون به موسى و هارون مىخوانيم : « اى موسى و هارون چرا قوم را از كارهاىشان باز مىداريد » « 3 » . قرآن كريم نيز در آيه‌اى ، اسرائيليان را چونان بخشى از مردم فرعون و شهروندان مصر ياد كرده است ، آنجا كه مىفرمايد : « همانا كه فرعون در آن سرزمين سركشى كرد و مردمش را گروه گروه ساخت و بخشى از آنان را به خوارى و زبونى گرفت ، پسرانشان را مىكشت و زنانشان را زنده مىگذاشت » . « 4 »\r\n\r\n\r\n","description":"","footnote":"\r\n( 1 ) . عبد الرحيم فوده ، من معانى القرآن ، 177 - 178 .\r\n( 2 ) . صبرى جرجيس ، التراث ايهودى الصهيونى ، قاهره ، 1970 م ، 25 .\r\n( 3 ) . سفر خروج ، 5 : 4 .\r\n( 4 ) .  « إِنَّ فِرْعَوْنَ عَلا فِي الْأَرْضِ وَ جَعَلَ أَهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ وَ يَسْتَحْيِي نِساءَهُمْ » \r\n","page_name":" 140 ","page_number":150},
  {"content":"\r\n\r\nاز سوى ديگر حتى اگر از روى جدل بپذيريم كه مصريان پس از بيرون راندن هيكسوسيان ، هر چند اسرائيليان را براى ساختن كاخ ، معبد ، مقبره ، شهر و . . . به كار مىگرفتند ، اما با آنان برخوردى درست و انسانى داشته‌اند ؛ و هم بدانان مزد مىپرداختند و هم اجازه مىداده‌اند تا در روزهاى تعطيل رسمى يعنى دهم ، بيستم و سىام هر ماه خستگى بگيرند ؛ و نيز روا مىداشته‌اند تا در عيدهاى ويژهء خدايان كه گاه چندين روز پياپى بوده است ، دست از كار بكشند و آيين دين خود را به جاى آورند ، « 1 » چنان كه برخى از آنان به بهانه‌هاى ديگرى چون بيمارى ، به جاى آوردن آيين قربانى و . . . نيز دست از كار مىكشيده‌اند ، گاه نيز اگر چه اندك ، بيمارى زن يا فرزند نيز مىتوانست بهانه‌اى باشد براى دست از كار كشيدن . « 2 »\r\nاز اين جاست كه مىبينيم برخى از فرعون‌ها از اين كه به كارگران خويش مهربانى و بخشندگى كرده‌اند ، به خود مىباليده‌اند ، براى نمونه دست مزد كارگران « ستى » اول - چنان كه خودش گفته ، اينها بوده است : « هر روز چهار رطل ( - 10 كيلوگرم ) نان ، دو دسته سبزيجات ، ميوه‌جات و تكه‌اى گوشت بريان ، و هر ماه دو بار جامه‌اى كتان و تميز » . « 3 » و اگر اين سخن « ستى » اول ، راست باشد ، زندگى كارگران در روزگار او ، هم‌سنگ بوده است با زندگى كارگران در پيشرفته‌ترين كشورهاى امروزى . حال اگر با پيش چشم داشتن آنچه گفته شد ، اين را نيز به ياد داشته باشيم كه « ستى » اول يا پسرش « رامسس » دوم ، همان كسانى هستند كه به روايت تورات براى ساختن شهرهاى « فيتوم » و « رامسس » ، اسرائيليان را به بيگارى گرفتند ، آشكار خواهد شد كه تورات تا چه اندازه وارونه‌گويى و گزافه‌پردازى كرده است .\r\nاز اينها گذشته در خود تورات بنى اسرائيل نيز نشانه‌هايى از خوش‌رفتارى فرعونان با كارگران بنى اسرائيل وجود دارد ، چنان كه در سفر خروج مىبينيم كه هنوز بيش از يك ماه و نيم از بيرون آمدن اسرائيليان از مصر نمىگذرد كه شورى و شكوه به موسى مىبرند از اين كه زندگى آسوده‌اى را كه در مصر داشتند ، از آنان باز گرفته و در بيابان به گرسنگى دچارشان\r\n\r\n\r\n","description":"","footnote":"\r\n- ( سورهء قصص ، آيهء 4 ) .\r\n( 1 ) .\r\n J . Cerny , Egypt from the Death of Ramesses III , to the End of the Twenty First Dynasty , Cambridge , 1965 , p . 18 \r\n. ( 2 ) . ارمان رانكه ، مصر و الحياة المصرية « فى العصور القديمة ، ترجمهء عبد المنعم ابو بكر ، قاهره ، 1953 م ، 124 .\r\n( 3 ) .\r\n J . H . Breasted , Ancient Records of Egypt , Vol . IV , Chicago , 1907 , p . 414 \r\n.\r\n","page_name":" 141 ","page_number":151},
  {"content":"\r\n\r\nكرده است . [ « و تمامى جماعت بنى اسرائيل در آن صحرا بر موسى و هارون شكايت كردند و بديشان گفتند : ايكاش در زمين مصر به دست خداوند مرده بوديم ، وقتى كه نزديك ديگ‌هاى گوشت مىنشستيم و نان را سير مىخورديم ، زيرا كه ما را بدين صحرا بيرون آورديد تا تمامى اين جماعت را به گرسنگى بكشيد » « 1 » . . . 
  ] . ديرى نمىگذرد كه دوباره شورش بالا مىگيرد و داغ مصر در دلشان تازه مىشود و آرزوى بازگشت بدان جا در جانشان شور مىافكند ، چنان كه در سفر اعداد مىخوانيم : « بنى اسرائيل باز گريان شده و گفتند : كيست كه ما را از گوشت بخوراند ، ماهى را كه در مصر به رايگان مىخوريم و خيار و خربزه و تره و پياز و سير را به ياد مىآوريم » . « 2 » افزون بر اينها از تورات برمىآيد كه اسرائيليان از همان آغاز به بيرون آمدن از مصر خرسند نبوده‌اند و در اين‌باره با موسى درگيرى و بگومگو داشته‌اند ، چنان كه در سفر خروج از زبان بنى اسرائيل مىخوانيم كه : « به موسى گفتند : آيا در مصر قبرها نبود كه ما را برداشته‌اى تا در صحرا بميريم ؟ اين چيست به ما كردى كه ما را از مصر بيرون آوردى ؟ آيا اين ، آن سخن نيست كه به تو در مصر گفتيم كه ما را بگذار تا مصريان را خدمت كنيم زيرا كه ما را خدمت مصريان بهتر است از مردن در صحرا » . « 3 »\r\nاز آنچه گفته شد آشكار مىشود كه داستان به گونه‌اى كه تورات پيش روى ما مىگذارد ، نبوده است ، و اسرائيليان در مصر بردگانى به بيگارى گرفته شده ، نبوده‌اند . بلكه مردمانى بوده‌اند كه چون هيكسوسيان آنان را زير سايهء خود گرفته بودند و بر شهروندان مصرى برگزيده بود ، كم‌كم به تن آسانى خو گرفته بودند . و آن گاه كه اوضاع دگرگون شد و مصر از سلطهء هيكسوسيان بيرون آند و فرعونان بر آن شدند تا مصر را به شأن و شكوه پيشش بازگردانند ، ناگزير بودند تا كشاورزى را رونق بخشند و ويرانىها را باز سازند و چارهء كار در آن بود تا همهء كسانى كه در سرزمين كنانه ( - مصر ) مىزيستند ، چه بومىها و چه بيگانه‌ها ، پاى كوشش پيش گذارند و دست يارى دراز كنند ، تا كارى بدان بزرگى را سامان دهند . از اين روى مردان حكومت ، از اسرائيليان نيز خواستند تا در كار آبادسازى كشور با مصريان همكارى و هميارى كنند و تنها به چوپانى و دامدارى كه سودش ويژهء خود آنهاست ، بسنده نكنند و اينها زمينه شد تا اسرائيليان به خشم و خروش آيند ، چرا كه آنان ساليانى دراز تنها در\r\n\r\n\r\n","description":"","footnote":"\r\n( 1 ) . سفر خروج ، 16 : 3 - 5 .\r\n( 2 ) . سفر اعداد ، 11 : 4 - 6 .\r\n( 3 ) . سفر خروج ، 14 : 11 - 12 .\r\n","page_name":" 142 ","page_number":152},
  {"content":"\r\n\r\nانديشهء خود بودند و عادت نداشتند كه براى رهايى دولت از دشوارىهايى كه پيش رو دارد ، همكارى كنند و براى آبادى و پيشرفت كشور كوششى نمايند . گذشته از آن كه امتيازهاى پيشين آنان نيز از دست مىرفت . از اين روى دور نيست كه آنان به انديشه افتاده باشند تا بر دولت بشورند و كار را بر او دشوار سازند ، با خود دولت مصر - چنان كه در تورات آمده « 1 » - نگران و بيمناك شد كه مبادا آنان كه اينك ناخرسند شده‌اند در كار براندازى آنان با دشمنان همدست شوند و دشوارى بيافرينند ؛ گروهى پژوهشگران پيش‌تر رفته و گفته‌اند ، مصريان پاره‌اى از توطئه‌ها و دسيسه‌هاى اسرائيليان را در دشمنى با خود شناسايى نيز كرده بودند . « 2 »\r\nبه هر رروى اگر ديدگاه كسانى را بپذيريم كه مىگويند رامسس دوم « 3 » يا حتى پدرش « سيتى » اول ، همان فرعونى است كه اسرائيليان را به بردگى و بيگارى گرفته است ، خواهيم ديد كه ساختار سياسى - اجتماعى مصر در روزگار او آشكارا خواستار اين بوده است كه وى در برابر دخالت‌ها ، فتنه‌ها و آشوب‌هاى بيگانگانى كه دولت و كشور او را نشانه گرفته بودند ، بيدار و برحذر باشد . و چنين نبوده است كه وى به ناگاه و بىزمينه‌ها و انگيزه‌هاى پيشين ، و تنها از روى سياه‌دلى و كژهنجارى و خون‌خوارى ، چنان شيوهء ناپسنديده‌اى پيش گيرد و مردمى بىگناه را به بيگارى و بيچارگى افكند ، بلكه بىگمان زمينه‌ها و انگيزه‌هايى در كار بوده كه او را ناگزير به چنين سخت‌گيرىها و ستم‌گرىهايى كرده است .\r\nروزگار رامسس دوم ( 1290 - 1224 ق . م ) و نيز روزگار پدرش سيتى اول ( 1309 - 1291 ق . م ) ، از پيش درگير پيكارى ويرانگر بود ، پيكارى كه ميان دو ابر قدرت آن روزگار يعنى مصريان و حتيان درگرفته بود ، و به گزارش تاريخ ، حتيان در آشوب و شورش‌هايى كه در امپراتورى آسيايى مصر ، به روزگار اخناتون ( 1367 - 1350 ق . م ) پيش آمده بود ، دست و دخالت داشته‌اند ، شورش‌هايى كه كم و پيش دست مصريان را از غرب آسيا كوتاه كرد « 4 » - يا چيزى نمانده بود كه كوتاه كند - تا آن گاه كه در روزگار « حورمحب » ( 1335 - 1308 ق . م ) ،\r\n\r\n\r\n","description":"","footnote":"\r\n( 1 ) . سفر خروج ، 1 : 10 .\r\n( 2 ) . سليمان مظهر ، قصة العقائد ، 283 .\r\n( 3 ) . قاموس الكتاب المقدس ، 2 / 923 ؛ نيز :\r\n M . Noth , op - cit , p . 120 - 431 ; E . Naville , Archaeology of the Old Testament , p . 39 ; J . Finegan , op - cit , p . 120 - 134 \r\n. ( 4 ) .  O . R . Gurney , The Hittites , ( Penguin Books )  1969 ،\r\n p . 51 ; S . A . B . mercer , The Tell - el Amarna Tablets , I , p . 215 , 417 - 12 , II , p . 832 - 925 F \r\n.\r\n","page_name":" 143 ","page_number":153},
  {"content":"\r\n\r\nمصر دوباره نيروى خويش را بازيافت و با حتيان كه در نبود مصريان نيرو گرفته بودند ، درافتاد و « حورمحب » حتى پيش از آن كه بر تخت مصر بنشيند ، توانست بر آنان چيره شود . « 1 »\r\nالبته اين « سيتى » اول بود كه توانست براى بازگرداندن امپراتورى از دست رفتهء مصر بر آسيا ، كوششى كارساز را پىگيرد و راه را بر صحرانشينانى كه از سوى شرق مرزهاى فلسطين را تهديد مىكردند ، بربندد و با سروسامان دادن سه حمله ، بر همهء سرزمين فلسطين و بخش‌هايى از سوريه دست يابد و هم‌چنان به سوى شمال پيش رود و سرانجام در چهارمين حمله در جايى در شمال شهر كادش ( قادش ) با حتيان رويارو شود و به استناد سنگ‌نوشته‌هاى كرنك ، پيروزى از آن فرعون بود و افزون بر به دست آوردن غنايم و اسيران بسيار توانست حتيان را به بازگشت به سرزمين‌هاى خود ناگزير سازد . « 2 »\r\nپس از « سيتى » اول ، پسرش رامسس دوم در 1290 پيش از ميلاد به جاى او بر تخت مىنشينند و فرمانروايى مصر را به دست مىگيرد و از همان آغاز پيروزىهاى پدر در فلسطين و گسترش آنها را به سوى شمال تا سوريه پى مىگيرد و در آن جاست كه بارى ديگر در سرزمين قادش « 3 » ، مصريان با حتيان روبه‌رو مىگردند و در پيكارى مشهور در پنجمين سال\r\n\r\n\r\n","description":"","footnote":"\r\n( 1 ) . بنگريد به : دريتون فانسييه ، مصر ، ترجمهء عباس بيومى ، قاهره ، 1950 م ، 466 - 467 ؛ محمد بيومى مهران ، همان ، 229 - 230 ؛ نيز :\r\n J . H . Breasted , A History of Egypt , N . Y , 1964 , p . 40 ; A . H . Gardiner , \" The Mephite Tomb of the General Haremhab \" , JEA , 39 , 1951 , P . 4 \r\n. ( 2 ) . بنگريد به : محمد بيومى مهران ، همان ، 230 - 232 ؛ نيز :\r\n : 73 . P . 7491 , 33 , AEJ , I . loV . \" sohteS fo sraW ehT \" , renkluaF . O . R ; 452 . p , 6691 , TENA , noslliW . J \r\n R . O . Faulkner , CAH , vol . II , part 2 , Cambridge , 1975 , p . 218 ; A . H , Gardiner , Egypt of the pharaohs , Oxford , 1964 , 164 , p . 253 - 254 \r\n. ( 3 ) . كادش ( - قادش ) شهرى است بر كنارهء رود « اورنتس » ( - اورنت - عاصى ) - در تل بنىمند ، بر كنارهء چپ رود عاصى ، درون زاويه‌اى كه از برخورد رود عاصى با رود موقاديهء كوچك از سوى غرب ، پد - مىآيد ، در چند ميلى كنارهء جنوبى درياچهء حمص . اين شهر در روزگار تحموتمس سوم ، « قدشو » خوانده مىشده است ، چنان كه گاه « كنزا » ، « كردش » ، « كدشو » و « جيزا » نيز خوانده مىشده است ، و گويا پندار « ادوارد ماير » درست باشد كه گفته : اين دو اسم ( قادش و قدشو ؟ ) دو اسم جداگانه‌اند ، نخستين ، نام اصلى اين شهر است و دومى كه به معنى محراب است از ريشهء سامى « قدش » به معنى مقدس گرفته شده است . و چنين مىنمايد كه اين شهر پس از جنگى كه ميان رامسس دوم و مواتيلا ، پادشاه حتيان درگرفت ، ويران شد و از آن پس چند بار بازسازى شد . قادش اهميت استراتژيكى فراوانى داشته است ، چرا كه در شمالىترين قسمت\r\n","page_name":" 144 ","page_number":154},
  {"content":"\r\n\r\nفرمانروايى رامسس دوم در 1285 پيش از ميلاد دوباره بر حتيان پيروز مىشوند . گرچه اين پيروزى كار را يكسره نمىكند و فرعون دوباره در هشتمين سال فرمانروايى خود - سال 1282 پيش از ميلاد - به پيكارى ديگر با دشمنان خويش در سرزمين‌هاى آسيايى ناگزير مىگردد و اين بار كار را يكسره مىكند و بر همهء شهرهاى شورشى از جنوب فلسطين تا شمال سوريه دست مىيابد و سپس تا سرزمين « بين النهرين » ( عراق ) پيش مىرود و در « تونب » يك بار ديگر حتيان را فرو مىشكند و بدين‌گونه مىتواند امپراتورى از دست رفتهء مصر در آسيا را بازگرداند و نام خويش را در كنار نام ديگر فرعون‌هايى كه همهء زندگى خويش را در پاسدارى از امپراتورى مصر مايه گذاشتند ، جاودان سازد ، امپراتورى كه از فرعون بزرگ « تحوتمس » سوم به آنان رسيده بود ، اين پيروزى ، اين درس را نيز به حتيان آموخت كه از آن پس مصر را به ديدهء ديگرى بنگرند و از دخالت در آن سرزمين‌هاى آسيايى كه مصر بر آنها دست داشت ، پرهيز كنند . « 1 »\r\nاينها بود نمايى از چگونگى اوضاع و احوال مصر در روزگارى كه به گزارش تورات ، مصريان ، اسرائيليان را به بردگى و بيگارى گرفته بودند ، اوضاع و احوالى كه به گمانم هر كس با پيش چشم داشتن آنها بخواهد دربارهء فرعون داورى كند ، به او حق خواهد داد كه\r\n\r\n\r\n","description":"","footnote":"\r\n- وادى بقاع جاى دارد و از اين روى سپاهيانى كه مىخواستند رو به شمال يا جنوب بروند ، ناگزير بودند يا از آن جا بگذرند يا راه تنگ و دشوار و ارواد يا اجاريات را برگزينند .\r\nاما قادش يا قدش ياد شده در تورات ، با اين قادش تفاوت دارند و نام دو سرزمين در جنوب فلسطين مىباشند . يكى قادش برنيع است در پنجاه ميلى جنوب چاه سبع و هفتاد ميلى جنوب حبرون ( - الخليل ) و دومى در جايگاه قريهء « قدتس » كنونى جاى داشته ، در ده ميلى شمال « صفد » و چهار ميلى شمال غربى درياچهء « حوله » ، بنگريد به : قاموس الكتاب المقدس ، 2 / 708 - 709 ؛ نيز :\r\n . H . J ; 526 . p , tic - po , regnU . F . M ; 141 - 731 . p , I , lov , acitsamonO naitpygE tneicA , renidraG . A \r\n Breasted , The Battle of Kadesh , Chicago , 1903 , p . 13 \r\n. ( 1 ) . محمد بيومى مهران ، مصر و العالم الخارجى فى عصر رعميس الثالث ، اسكندريه ، 1969 م ، 77 - 93 ( رسالهء دكترى نويسنده ) ؛ نيز بنگريد به :\r\n . H ; 9 - 1 . p , 6691 , drofxO , II , sessemaR fo noitpircsnI hsedaK ehT , renidraG . A ; 562 . p , TENA \r\n Goediclce , Consideration on the Battle of Kadesh , JEA , 52 , 1966 , p . 72 - 97 ; R . O . Faulkner , in CAH , II , part 2 , Cambridge , 1975 , p . 226 - 230 ; A . Buren , \" Some Notes on the Battle of Kadesh \" , JEA , 7 , 1921 , P . 194 - 195 \r\n.\r\n","page_name":" 145 ","page_number":155},
  {"content":"\r\n\r\nنمىتوانسته سرزمين خويش را در چنگ دسيسه‌ها و توطئه‌هاى اسرائيلى واگذارد . گمان بيشتر اين است كه اين شيوه را نيز رامسس ، پس از آن برگزيده باشد كه كاسهء صبرش از اسرائيليان لبريز شده بود و در جنگ با حتيان چيزهايى از آنان ديده بود كه بدانان بدگمان و بىاعتماد گشته بود . و چه بسا كسانى را از آنان ديده بود كه خيانت و جاسوسى نيز مىكرده‌اند و يا چشم به راه مىبوده‌اند تا ببينند كدام يك از دو سوى جنگ پيروز خواهد بود تا به سوى او بگروند .\r\nدر چنين اوضاع و احوالى فرعون نمىتوانسته است ، گروهى از مردم را - هر كه باشند - كه در مصر مىزيستند و از نعمت‌هاى آن بهره مىبردند و هيچ گامى به سود اوضاع و احوال جنگى عصر برنمىداشتند ، همين‌گونه رها كند و كارى به كار آنان نداشته باشد ، چه رسد كه از آنان خيانت و دسيسه نيز ببيند ، به ويژه اين كه اسرائيليان در منطقهء مرزهاى شرقى مىزيستند ، يعنى همان جايى كه رامسس زير فشار اوضاع سياسى ناگزير شد پايتختش را بدان جا برد تا به سرزمين‌هاى آسيايى مصر و رويدادهايى كه در آن جاها مىگذشت ، نزديك‌تر باشد . گذشته از اينها ، اسرائيليان نه تنها از فلسطين به مصر آمده بودند ، كه بر پايهء اسطوره‌ها و افسانه‌هايى كه فلسطين را « سرزمين موعود » مىداند با آن جا پيوندى ذاتى و دينى نيز داشتند و همين‌ها زمينه مىشد تا فرعون بدانان بدگمان گردد و بيم آن داشته باشد كه اينان جاسوسانى باشند كه به سود دشمنان مصر ، يعنى حتيان و فرمانروايان آسيايى كار كنند .\r\nجداى از همهء اينها ، فرعون بهتر آن ديد كه اسرائيليان را - بخواهند يا نخواهند - به سركارگرى مصريان ، به كار ساختن شهرهايى نوبنياد وادارد و گمان نمىكنم كه اين كار فرعون ، كارى بىسابقه يا ستمگرانه بوده باشد ، زيرا اين كه فرعون بر هر دسته از كارگران اسرائيلى ، سركارگرى مصرى گماشت ، از اين روى بود كه مىخواست از سوى آنان آسوده خاطر باشد و به خيانت و دسيسه‌هاى آنان دچار نگردد ، آن هم در روزگارى كه بر ضد حتيان و اميران آسيايى به سختى در كار پيكار بود و بيش از هميشه به آسوده خاطرى و پشت‌گرمى نياز داشت ، اين از يك سو ، و از سوى ديگر ، در سايهء همت مصريان بود كه فرعون توانست به كار ساختن اين ساختمان‌هاى با شكوه و بلند ( - هرم‌هاى سه گانه ) در مصر بپردازد .\r\nاز اين روى هيچ شگفت و دور از انتظار نيست كه اسرائيليان نيز در كار ساختن دو شهر « فيتوم » و « رامسس » همكارى كنند ، دو شهرى كه رامسس دوم آنها را در همان منطقهء زيست‌گاه اسرائيليان ساخت ، تازه اين همكارى و بيگارى اسرائيليان نيز چيزى بيش از\r\n\r\n","description":"","footnote":"","page_name":" 146 ","page_number":156},
  {"content":"\r\n\r\nخشت مالى و خشت سازى نبوده است ، چنان كه به گزارش تورات « 1 » ، آن گاه كه فرعون كار را بر آنان بسيار سخت كرد ، فرمان داد كاهى را كه براى خشت‌سازى نياز بود و تا كنون ديگران براى آنان فراهم مىكردند ، از اين پس خود آنان بروند و از اين سوى و آن سوى فراهم كنند .\r\nآرى همين است كار دشوار و توان‌فرسايى كه اسرائيليان را بدان واداشته بودند : همكارى در ساختن برخى از شهرهاى دلتا ، و انصاف را كه دور از عقل و عدل بوده است كه مصريان خود - و نيز اسيران آسيايى « 2 » - از يك سوى سخت سرگرم كار كشاورزى ، شهرسازى ، معبد سازى ، پيكرتراشى و . . . باشند و از سوى ديگر شيران و بچه شيران كنانه ( - مصر ) در كار پيكار با دشمنان ، خويش را به تير و تيغ و نيزه بسپارند و بكشند و كشته شوند و با اين همه اسرائيليان در چنين اوضاع و احوالى هم چنان تا آن گاه كه خدا بخواهد ، آسوده و بىكار بمانند و در همكارى با مردم سرزمينى كه چون از گرسنگى و خشك‌سالى گريخته بودند ، پناهشان داد و بيش از چهار صد سال پذيرايىشان كرد ، به عنوان تلافى و سپاس ، گامى برندارند و كوششى نكنند .\r\nگرچه از ديدگاه من تا اين جا ( يعنى تا هنگام واداشتن آنان به شهرسازى ) هنوز ، سخت‌گيرى و آزار و شكنجهء اسرائيليان آغاز نشده بود ، بلكه سخت‌گيرى و شكنجهء خواركننده آن گاه آغاز شد كه فرعون قوم خود را فرمان داد : « هر پسرى را كه زاييده شود به رودخانه اندازيد ، اما هر دخترى را زنده نگه داريد » . « 3 »\r\nچيزى كه در قرآن كريم نيز چنين از آن ياد شده است : « همانا كه فرعون در آن سرزمين سركشى كرد و مردمش را گروه گروه ساخت ، گروهى از آنان را به زبونى مىگرفت پسرانشان را مىكشت و دخترانشان را زنده مىگذاشت » ، « 4 » و آن‌گاه [ را به ياد آوريد كه 
  ] شما را از دست فرعونيان رهايى داديم ، آنان كه شما را به شكنجه‌هاى سخت مىآزردند ، پسرانتان را مىكشتند\r\n\r\n\r\n","description":"","footnote":"\r\n( 1 ) . سفر خروج ، 1 : 8 - 14 ، 6 : 11 .\r\n( 2 ) . دربارهء به كارگيرى اسيران در ساختمان‌سازى بنگريد به :\r\n . \" ) ibun ( auobeS - sE idauQ'a seevuort seletS \" , reihtuaG dna itnasaraB ; 894 . on , ERA , detsaerB . J \r\n ASAE , vol , XI , 1911 , p . 48 \r\n. ( 3 ) . سفر خروج ، 1 : 23 .\r\n( 4 ) . سورهء قصص ، آيهء 4 ؛ نيز بنگريد به تفسير آلوسى ، 20 / 42 - 44 ؛ سيد قطب ، فى ظلال القرآن ، 20 / 2776 ؛ تفسير ابن كثير ، 3 / 379 - 380 ؛ تفسير قرطبى ، 4963 - 4965 .\r\n","page_name":" 147 ","page_number":157},
  {"content":"\r\n\r\nو دخترانتان را زنده مىگذاشتند و در اينها شما را از سوى خدايتان آزمونى بزرگ بود » . « 1 » و اين جاست كه پيش از هر چيز اين پرسش پيش مىآيد كه چه شد كه اوضاع به چنين سرنوشت دردناكى دگرگون شد و براى چه فرعون چنين شكنجهء خواركننده‌اى را بر اسرائيليان روا دانست ؟\r\nاسرائيليان - چنان كه گفته‌اند - نخستين و نيز آخرين ملت آسيايى نبوده‌اند كه مصريان آنان را پذيرفته و پذيرايى كرده‌اند ، به ويژه اگر روزگار آزار و بيگارى اسرائيليان را روزگار رامسس دوم بدانيم ؛ مىدانيم كه پايتخت او كه اسرائيليان را به گزارش تورات براى ساختن آن به بيگارى گرفت ، مانند ديگر شهرهاى بزرگ مصر ، شهرى بوده كه مصريان با ليباييان ، زنگيان و آسياييان در كنار هم در آن مىزيسته‌اند و بىگمان جايگاه ويژهء اين پايتخت نوين كه در ميان مصر و سرزمين‌هاى شرقى جاى داشته است ، چنان بوده كه مهاجران را به سوى خود مىخوانده است و همين زمينه مىشده است تا بيگانگان مهاجر پاره‌اى از كارهاى دولتى را به دست گيرند و زبان مصريان از واژگان آسيايى سامى - كه بسيارى از آنها به ادب مصرى نيز راه يافتند به ويژه در سدهء سيزدهم پيش از ميلاد - سرشار شود و افزون بر اين آميزش زبانى آشكار در پايتخت رامسس‌ها خدايان كنعانى نيز به جمع خدايان مصرى بپيوندد و پاره‌اى از آداب و عادات ساميان در ميان مصريان رواج يابد ، بلكه در پايتخت ، كوچه و محله‌هايى به مهاجران بيگانه ويژه گردد و در درون ارتش مصر ، سربازانى كه مصرى نيستند در مركز و نواحى اطراف آن ، براى خود گروه‌هايى ويژه داشته باشند . « 2 »\r\nاگر اين گونه بوده [ و مهاجران بيگانه تا اين اندازه در پايتخت مصر آزادى و كارايى داشته‌اند 
  ] براى چه فرعون تنها بر اسرائيليان خشم گرفت و كار را بر آنان سخت كرد و با ديگر مهاجران و مهمانان و اسيران مصر چنين نكرد ؟ اين دگرگونى كار اسرائيليان در مصر پرسشى\r\n\r\n\r\n","description":"","footnote":"\r\n( 1 ) . سورهء بقره ، آيه 49 ؛ نيز بنگريد به : تفسير آلوسى ، 1 / 252 - 254 ؛ الكشاف زمخشرى ، 1 / 127 - 138 ؛ تفسير طبرى ، 2 / 36 - 39 ؛ تفسير نسفى ، 1 / 49 ؛ تفسير قرطبى ، 225 - 230 ؛ تفسير طبرسى ، 2 / 231 - 235 ؛ تفسير البحر المحيط ، 1 / 187 - 188 ؛ سيوطى ، الدر المنثور ، 1 / 68 - 69 ؛ تفسير ابن كثير ، 1 / 128 - 130 ؛ فى ظلال القرآن ، 1 / 70 - 72 ؛ تفسير الجواهر طنطاوى ، 1 / 59 - 61 ؛ تفسير الكاشف مغنيه ، 1 / 98 - 100 .\r\n( 2 ) . بيير مونتيه ، الحياة البومية فى مصر الرعامسة ، ترجمهء عزيز مرقس منصور ، قاهره ، 1965 ، 19 - 20 نيز بنگريد به :\r\n W . F . ALbright , The Biblical Period Frome Abraham to Ezar , N , Y , . 1963 , p . 14 \r\n.\r\n","page_name":" 148 ","page_number":158},
  {"content":"\r\n\r\nاست كه پاسخى سنجيده مىطلبد و رويدادى است كه انگيزه‌اى پسنديده مىخواهد ، و برماست كه اين پاسخ و انگيزه سنجيده و پسنديده را پىجويى كنيم . انگيزه و پاسخى كه به هيچ روى آن چيزى نيست كه در اسطوره‌ها و افسانه‌ها آمده كه اسرائيليان در ميان مردم مصر پخش كردند يا پيش‌گويان مصرى زنهار دادند كه به زودى پسرى از اسرائيليان زاده مىشود كه فرعون و حكومتش را نابود مىكند . « 1 » اسطوره‌ها و افسانه‌هايى كه همانند آنها دربارهء ابراهيم « 2 » و مسيح « 3 » و حتى زردشت نيز پيش روى ماست . « 4 »\r\nاز اين روى ، راهى در پيش نداريم جز اين كه بپنداريم از اسرائيليانى كه همكارى در ساخت دو شهر فيتوم و رامسس را خوش نمىداشته‌اند ، كارى سر زده است و چيزى ديده شده است كه ته ماندهء صبر فرعون را نيز بر باد داده و او را بدانچه كرد ، واداشته است ، اگرچه درست نمىدانيم آن چيز ، چه بوده است ، شايد خيانت ، و شايد آغازى براى سركشى و فتنه‌گرى و دست كم گونه‌اى جنگ روانى بوده است كه اسرائيليان مىخواسته‌اند بدان شيوه در همان حال و هنگامى كه نيروهاى مصرى در سرزمين‌هاى آسيايى درگير جنگ بوده‌اند ، به سود دشمنان ، ذهنيت عامهء مصريان و به ويژه مردم شرق دلتا را - كه پر از بيگانگان گونه‌گون بود - آشفته كنند و آنان را به گونه‌اى دلواپسى ، دلهره و نگرانى دچار سازند ، اگر نگوييم خود آشكارا با دشمنان آسيايى هم دست شده بودند . و دور نيست كه مصريان پس از بازگشت نيروهاشان از جنگ معروف قادش ، اين نيرنگ بازىهاى اسرائيليان را دريافته باشند و يا پس از بازگشت از جنگ بزرگى كه در آن ، رامسس دوم در هشتمين سال فرمانروايى خود توانست همهء دشمنان خود را ، هم آشوبگران آسيايى و هم درازدستان ، حتّى را به سختى سركوب كند . و ما همين گمانهء دوم را درست‌تر مىدانيم ، زيرا سال‌هاى ميانى جنگ قادش - كه در سال پنجم فرمانروايى رامسس دوم در سال 1285 پيش از ميلاد روى داد - و اين جنگى كه در سال هشتم فرمانروايى او در سال 1282 پيش از ميلاد درگرفت ، اين ويژگى را داشت كه در اين سه سال به تحريك حتيان و چه بسا با دسيسه‌هاى اسرائيليان فتنه و آشوب و سركشى سراسر\r\n\r\n\r\n","description":"","footnote":"\r\n( 1 ) . ابن كثير ، البداية و النهاية ، 1 / 137 - 138 ؛ قصص الانبياء ، 2 / 4 - 5 ؛ تاريخ طبرى ، 1 / 386 - 388 ؛ تاريخ يعقوبى ، 1 / 33 ؛ مسعودى مروج الذهب ، 1 / 61 .\r\n( 2 ) . تاريخ طبرى ، 1 / 234 - 236 ؛ ابن اثير ، الكامل ، 1 / 94 - 95 ؛ ابن كثير ، البداية و النهاية ، 1 / 148 ؛ ابو الفداء ، المختصر فى اخبار البشر ، 1 / 13 .\r\n( 3 ) . انجيل متى ، 2 : 1 - 23 .\r\n( 4 ) . على عبد الواحد وافى ، الاسفار المقدسة ، 129 - 130 .\r\n","page_name":" 149 ","page_number":159},
  {"content":"\r\n\r\nفلسطين را فراگرفته بود . از اين روى رامسس دوم از اين جنگ بازگشت در حالى كه سرشار خشم و كينه بود از كسانى كه احساس مىكرد از پشت به دو خنجر زده بودند ، آن هم گرسنگان آواره‌اى كه مصر پناهشان داده و پذيرائيشان كرده بود ، و از اين روى بود كه فرعون بدون رحم و دل‌سوزى آنان را به چنگ خشم و انتقام سپرد و به كشتن پسران و زنده گذاشتن دخترانشان - شايد براى كنيزى و . . . - فرمان داد . « 1 » و در همين روزگاران سخت و سياه اسرائيليان بود كه براى آنان درى تازه از اميدوارى باز شد و آن زاده شدن موسى پسر عمران پسر قاهت پسر لاوى پسر يعقوب ( ع ) بود .\r\nدربارهء اين اوضاع و احوال مصر [ و راه‌كارى كه فرعون پيش گرفت 
  ] ، يكى از دانشمندان بزرگ مسلمان سخنى خواندنى دارد ؛ از ديدگاه ايشان ، فرعون مرد بزرگى بوده است و با اسرائيليان نيز رفتارى بزرگوارانه و كريمانه داشته است . ايشان خود در اين‌باره پرسشى را پيش مىآورد كه به راستى اگر فرمانروايى - چه دادگر و چه ستمگر - بيگانه‌اى را در سرزمين خويش ببيند كه به خوبى پذيرفته و پذيرايى شده‌اند و با اين كه مردم آن سرزمين از آنها دل خوشى نداشته‌اند ، ساليانى دراز در آن‌جا به آسايش و آسودگى زيسته‌اند و از نعمت‌ها و فراورده‌هاى آن جا بيشترين بهره‌ها را برده‌اند . . . و با اين همه ، نمك نشناسانه ، نيرنگ زده‌اند و از در خيانت درآمده‌اند و به توطئه و دسيسه پرداخته‌اند و آتش آشوب را دامن زده و با دشمنانى كه مىخواسته‌اند سرزمين ميزبان آنان را به ويرانى كشانند و مردمانش را به بردگى گيرند ، همدست و همكار شده‌اند . . . ، به راستى يك فرمانروا با چنين غريبه‌هايى بايد چه كار كند [ و با اين نمك نشناسان جاسوس و فريبكار و توطئه‌گر ، چه برخوردى بايد پيش گيرد 
  ] ؟\r\nسپس ايشان خود مىپرسد كه آيا راه كار همان نبود كه فرعون برگزيد ؟ كشتن پسران و زنده گذاشتن دختران و به بيگارى گرفتن مردان ، براى ساختن راه‌ها و شهرها ؟ و سپس در پاسخ مىافزايد كه مگر اين آزارها و كيفرهايى كه اسرائيليان از فرعون ديدند ، در سنجش با آزار و كيفرهايى كه از كسانى چون « نبوكد نصر » ( 605 - 562 ق . م ) ، « آدولف هيتلر » ( 1889 - 1945 م ) و خون خواران روم ديدند ، چيزى به شمار مىآيد ؟ آزارهاى فرعون كجا و\r\n\r\n\r\n","description":"","footnote":"\r\n( 1 ) . اگر چنين مىبود كه نويسنده مىگويد ، طبيعىتر اين بود كه فرعون فرمان به كشتن مردان آنان دهد و نه كشتن پسرانى كه تازه زاده مىشوند ، اين شيوهء ويژهء كيفر ، بيشتر نشانگر اين است كه فرعون از زاده شدن پسرى بيم داشته است ، همان چيزى كه پيش‌گويان گفته بودند ( مترجم ) .\r\n","page_name":" 150 ","page_number":160},
  {"content":"\r\n\r\nكشتارهاى گروهى و دسته‌جمعى و كوره‌هاى يهودى سوزان اينان در روسيه ، اسپانيا و هر جاى ديگرى كه يهوديان وجود داشتند كجا ؟\r\nاينان كسانى هستند كه در هر فتنهء فراگير ، دست و دخالت داشته‌اند و هر فاجعهء انسانى ، در هر روزگارى زير سر آنها بوده است و اگر فرعون نابود شد ، براى بزرگ داشت اينان نبود - اينانى كه خداوند درباره‌شان فرمود : « اينان ملعونان و نفرين شدگانند ، هر كجا يافت شوند ، بايد دستگير و به سختى كشته شوند » . « 1 » - براى انتقام‌گيرى و فروكوبى خود او بود كه سر از طغيان و سركشى درآورده بود و كفر و ناسپاسى پيشه كرده بود و سرانجام نيز دم از خدايى زده بود « 2 » ، چنان كه در قرآن كريم مىخوانيم : « پس مردمان را گرد كرد و آواز در داد و گفت : منم پروردگار برتر شما » « 3 » . نيز گفته بود : « هان اى گروهان ! براى شما جز خود خدايى نمىشناسم » « 4 » ، به موسى ( ع ) نيز گفته بود : « اگر جز من خدايى برگزينى ، تو را از زندانيان خواهم ساخت » « 5 » و از پى اين سركشىها و خدانمايىها بود كه « خداوند او را به كيفر دنيا و آخرت فرو كوفت ، همانا كه در سرنوشت او براى پروا پيشگان عبرت‌هاست » « 6 » . اين كه نابودى فرعون را انتقام خدايى شمرديم ، چيزى است كه در اين سخن خداوند آشكارا آمده است : « از آنان انتقام گرفتيم و در دريا غرقشان كرديم ، از اين روى كه آيات ما را دروغ شمردند و از آنها بىخبر ماندند » . « 7 »\r\nبارى در داستان برخورد فرعون با اسرائيليان ، عيب و ايراد آشكار كار او همين است كه گناه‌كار و بىگناه را يكسان به شكنجه گرفت و در كشتارشان زياده‌روى كرد » « 8 » .\r\nدر اين جا گفتنى است كه ديدگاه ديگرى نيز هست كه آزار اسرائيليان از سوى فرعونان را برخاسته از انگيزه‌هايى سياسى و دينى مىداند و مىگويد : پيش از آن كه يوسف به عزيزى مصر برسد ، آيين يكتاپرستى كم و بيش در آنجا شناخته بوده است ، بىگمان پس از عزيزى يوسف ، زمينه‌هاى گسترشش فراهم شده و در روزگار فرمانروايى او و نيز در روزگار\r\n\r\n\r\n","description":"","footnote":"\r\n( 1 ) .  « مَلْعُونِينَ أَيْنَما ثُقِفُوا أُخِذُوا وَ قُتِّلُوا تَقْتِيلًا »  ( سورهء احزاب ، آيهء 61 ) .\r\n( 2 ) . عبد الرحيم فوده ، من معانى القرآن ، 192 - 193 .\r\n( 3 ) .   « فَحَشَرَ فَنادى * فَقالَ أَنَا رَبُّكُمُ الْأَعْلى »   ( سورهء نازعات ، آيات 23 - 24 ) .\r\n( 4 ) .  « يا أَيُّهَا الْمَلَأُ ما عَلِمْتُ لَكُمْ مِنْ إِلهٍ غَيْرِي »  ( سورهء قصص ، آيهء 38 ) .\r\n( 5 ) .  « لَئِنِ اتَّخَذْتَ إِلهَاً غَيْرِي لَأَجْعَلَنَّكَ مِنَ الْمَسْجُونِينَ »  ( سورهء شعرا ، آيهء 29 ) .\r\n( 6 ) .   « فَأَخَذَهُ اللَّهُ نَكالَ الْآخِرَةِ وَ الْأُولى * إِنَّ فِي ذلِكَ لَعِبْرَةً لِمَنْ يَخْشى »   ( سورهء نازعات ، آيات 25 - 26 ) .\r\n( 7 ) .  « فَانْتَقَمْنا مِنْهُمْ فَأَغْرَقْناهُمْ فِي الْيَمِّ بِأَنَّهُمْ كَذَّبُوا بِآياتِنا وَ كانُوا عَنْها غافِلِينَ  ( سورهء اعراف ، آيهء 136 ) .\r\n( 8 ) . احمد عبد الحميد يوسف ، همان ، 87 .\r\n","page_name":" 151 ","page_number":161},
  {"content":"\r\n\r\nفرمانروايى هيكسوسيان ، پيروان بسيارى يافته بوده است و پهنهء گسترده‌اى را زير پوشش خود گرفته بوده است . از اين روى چون فرعون‌هاى سلسلهء هيجدهم ، هيكسوسيان را از مصر بيرون راندند و خود رشتهء كار را به دست گرفتند ، چون خود بت‌پرست بودند ، براى بازگرداندن بت‌پرستى به مصر با آيين يكتاپرستى كه بيشتر در اسرائيليان داشت ، درافتادند و كار را بر آنان سخت گرفتند . بدين ترتيب مىتوان گفت : انگيزهء اصلى فرعونان در آزار و شكنجه و بيرون راندن اسرائيليان ، انگيزه‌اى دينى بوده است و آنان بت‌پرست بوده‌اند و پايه‌هاى فرمانروايىشان بر بت‌پرستى استوار بوده است و مىخواسته‌اند تا بت‌پرستى را در مصر گسترش دهند ، زيرا فرمانروايانى از اين دست كه مىخواهند خدايى كنند و مردم ، بندگان آنان باشند ، در فضا و فرهنگى بت‌پرستانه است كه آسان‌تر و بىدردسرتر مىتوانند به خواسته‌هاى خود برسند ؛ و يكتاپرستى بزرگ‌ترين سدّ و سنگى است كه راه را بر خواسته‌هاى آنان مىبندد و كار را بر آنان دشوار مىسازد . « 1 » و اسرائيليان يكتاپرست بودند و از اين روى بايد از مصر بيرون رانده مىشدند تا كار را بر فرعونان دشوار نسازند . البته اين انگيزهء اصلى دينى ، انگيزه‌اى سياسى را نيز پشتوانه داشته است و آن اين كه اسرائيليان ، بيگانگانى بوده‌اند كه به مصر آمده و ساليان دراز در آن سرزمين ، جا خوش كرده بودند و با فرمانروايان بيگانه و دست انداخته بر مصر يعنى هيكسوسيان ، همدستى و همكارى كرده بودند و اينك كه هيكسوسيان رانده شده بودند اين همدستان و هم‌پيمانان آنان نيز بايد رانده مىشدند .\r\nاين راى و رويكرد هر چند دلكش و پسنديده مىنمايد و پاره‌اى درستىها نيز در آن هست ، با اين همه ، سستى و نادرستىهايى نيز دارد ، سستىهايى چون :\r\n1 . هيكسوسيان دست كم پس از روزگار يوسف ، يكتاپرست نبوده‌اند ، زيرا پادشاهشان « آپوفيس » همان فرمانرواى هيكسوسى كه پيكارهاى بخش مصر بر ضدّ او انجام گرفت ، نيز يكتاپرست نبود ، از اين رو كه براى پادشاه كوش « عاو سررع ، ابن رع ، أبوبى » نامه‌اى نوشت و خود را فرزند تنى « رع » - از خدايان مصرى - و نمودگار زندهء او در زمين معرفى كرد ، و پيداست كه چنين نام‌هايى نمىتواند نام يا صفات يكتاپرستان باشد ؛ 2 . بسيارى از فرنانروايان هيكسوسى ، پس از روزگار يوسف ، « رع » - خداى خورشيد - و « ست » را مىپرستيده‌اند ، و نام بسيارى از آنها - چنان كه پيشتر نيز گفته‌ايم - آميزه‌اى از نام\r\n\r\n\r\n","description":"","footnote":"\r\n( 1 ) . فى ظلال القرآن ، 4 / 1961 .\r\n","page_name":" 152 ","page_number":162},
  {"content":"\r\n\r\n« رع » و واژگانى ديگر بوده است ، مثلا نام يكى از آنها چنين معنايى داشته است : « بشكوه و بيم‌آور است نيروى رع » ، و نام ديگرى چنين معنايى : « رع ، سالار شمشير است » .\r\n3 . چهرهء مادينهء برهنه‌اى كه بر كجاوه‌هاى روزگار هيكسوسيان پديدار مىشود ، نمايانگر الههء سامى « انت » يا « اتر - اشتارت » است كه در نوشته‌هاى پس از او به گونه‌اى ياد مىشود كه گويا همسر « ست - بعل » خداى ديگر آنان است . « 1 »\r\n4 . از ديدگاه مفسران و مورخان مسلمان ، فرمانرواى هيكسوسى كه آيين يوسف را پذيرفت ، همو بود كه يوسف ، راز خواب او را بازنمود و فرمانروايى كه پس از او آمد به او ايمان نياورد . در اين باره ابن اثير الكامل مىنويسد : چون يوسف به عزيزى مصر رسيد ، پادشاه مصر ، « ريان » را به آيين خود فراخواند و او نيز پذيرفت و تا هنگامى كه زنده بود بر آيين يوسف بود . پس از او فرمانروايى مصر به فابوس . . . رسيد ، يوسف او را نيز به آيين خود خواند اما او نپذيرفت و يوسف در روزگار همو از دنيا رفت . « 2 »\r\n5 . آزار اسرائيليان و بيرون راندن آنان از مصر ، نه بىدرنگ پس از بيرون راندن هيكسوسيان يا دوره‌اى كوتاه پس از آنان كه روزگارى دراز پس از آنان بوده است ، و اگر اين ديدگاه ما درست باشد كه فرعونى كه اسرائيليان را آزار داده و بيرون رانده ، رامسس دوم بوده ، ناگزير بيرون راندن و شكنجه كردن آنان نزديك به سه سده پس از بيرون راندن هيكسوسيان خواهد بود ، چرا كه بيرون راندن هيكسوسيان حوالى سال 1575 پيش از ميلاد بوده است و فرمانروايى رامسس دوم در سال‌هاى 1290 - 1244 پيش از ميلاد .\r\n6 . درست است كه بنى اسرائيل در روزگار يعقوب و يوسف و نيز روزگارى نه چندان كوتاه پس از آنان ، بىگمان پيرو آيين يكتاپرستى بوده‌اند ، اما اين نيز درست است كه چند سده - دست كم سه سده - پس از يوسف ، به ويژه در روزگار آزار و شكنجهء اسرائيليان ، ديگر آن اسرائيليان يكتاپرست پيشين نبودند ، هر چند ته مانده‌هايى از آيين پيشين خويش را هنوز با خود داشتند . و همين‌گونه كه اسرائيليان از روزگار يوسف دور شدند و ماندگارى آنان در مصر به دراز كشيد و چه بسا از چهار سده فراتر رفت ، كم‌كم آيين يكتاپرستى پيشين خود را كه آيين\r\n\r\n\r\n","description":"","footnote":"\r\n( 1 ) . محمد بيومى مهران ، حركات التحرير فى مصر القديمة ، 152 - 155 ؛ نيز :\r\n T . Sove - Saderbergh , JEA , 73 , 1951 , p . 64 - 65 ; W . C . Hayes , Egypt from the Death of Ammenemes III \r\n، 1965 ،  p . 17 - 18  .\r\n( 2 ) . تاريخ طبرى ، 1 / 363 ؛ ابن كثير ، البداية و النهاية ، 1 / 212 ؛ ابن اثير ، الكامل ، 1 / 83 .\r\n","page_name":" 153 ","page_number":163},
  {"content":"\r\n\r\nپدرانشان ابراهيم ، اسحاق ، يعقوب و يوسف بود . به فراموشى سپردند و آيين بت‌پرستانهء مصريان را گردن نهادند و به بندگى خدايان آنان رو آوردند . « 1 »\r\n7 . رفتار و برخورد اسرائيليان با موسى به هيچ روى نشانگر اين نيست كه آنان در روزگار آزار و شكنجه ، يكتاپرست بوده‌اند و چنان كه مشهور است همين كه موسى بر فرعون پيروز شد و اسرائيليان را از دست او رها و از مصر بيرون كرد ، بىدرنگ به بت‌پرستى پيشين بازگشتند . در واقع ميراث دينى بازمانده از يهوديان نيز سرشار است از نشانه‌هايى آشكار بر اين كه يهوديانى كه با موسى همراه شده بودند ، اين توان و سزاوارى را نداشتند كه بار يكتاپرستى و فلسفهء تجريدى و روحى بلند آن را بر دوش گيرند و در آيين تازه‌اى كه موسى پيش روى آنان نهاده بود ، چيزى نمىيافتند كه پاسخگوى خواسته‌ها و گرايش‌هاى مادى آنان باشد ، حتى در هيچ يك از رويدادهاى هنگام بيرون رفتن آنان از مصر ، نشانه‌اى ديده نمىشود بر اين كه گريختن آنان با انگيزه‌اى دينى بوده است . [ تا بتوانند آيين خويش را پاس دارند 
  ] ، بلكه به عكس پس از بيرون رفتن از مصر ، بر اين كه آيين دينى مصريان را از دست داده‌اند ، افسوس و اسف مىخورده‌اند و آرزو مىكرده‌اند كه دوباره به آن آيين بازگردند . « 2 » از اين جا بود كه هنوز چيزى از همراهيشان با موسى ( ع ) بعد از بيرون آمدنشان از دريا و رهايى از دست ياران فرعون نگذشته بود كه با ديدن گروهى كه بت‌هاى پيشين آنان را مىپرستيدند ، يك باره همه چيز را از ياد بردند و آن همه نشانه‌ها و يارىهاى خداوند و رهايى به همراه موسى را به فراموشى سپردند و از او خواستند تا بت‌هايى براى آنان بياورد ، از قرآن بشنويم : « و اسرائيليان را از دريا گذر داديم ، پس بر گروهى رسيدند كه بت‌هاشان ار مىپرستيدند ، گفتند : اى موسى ، براى ما نيز خدايى ( - بتى ) بياور ، چنان كه براى آنان خدايانى هست . [ موسى 
  ] گفت : راستى كه مردمى نادان هستند ، اينان كارشان بىبنياد است و آنچه مىكنند باطل و بيهوده است » . « 3 » و حرف « ف » ( - پس ) در عبارت « فأتوا » ( - پس رسيدند ، يا فرود آمدند ) چنان كه مىدانيم نشانگر ترتيب و پياپى بودن است ، يعنى نشانگر اين كه بازگشت آنان به بت‌پرستى و خوارى\r\n\r\n\r\n","description":"","footnote":"\r\n( 1 ) . سفر خروج ، 12 : 40 ؛ سفر حزقيال ، 20 : 4 - 8 .\r\n( 2 ) . عباس عقاد ، مطلع النور ، قاهره ، 1968 م ، 107 .\r\n( 3 ) .   « وَ جاوَزْنا بِبَنِي إِسْرائِيلَ الْبَحْرَ فَأَتَوْا عَلى قَوْمٍ يَعْكُفُونَ عَلى أَصْنامٍ لَهُمْ قالُوا يا مُوسَى اجْعَلْ لَنا إِلهاً كَما لَهُمْ آلِهَةٌ ، قالَ إِنَّكُمْ قَوْمٌ تَجْهَلُونَ * إِنَّ هؤُلاءِ مُتَبَّرٌ ما هُمْ فِيهِ وَ باطِلٌ ما كانُوا يَعْمَلُونَ »   ( سورهء اعراف ، آيات 138 - 139 ) .\r\n","page_name":" 154 ","page_number":164},
  {"content":"\r\n\r\nپيشين ، بىدرنگ پس از بيرون آمدن از دريا و رهايى از مرگ و نابودى بوده است ، و از اين برمىآيد كه ايمان به خدا با لايه‌هاى قلب آنان نياميخته و در ذهن و ضمير آنان جايگير نشده و مانند يك درخت پاك ، ميوهء پاك نداده است و اگر سخن موسى را پاسخ گفته و با او همراه شده بودند ، از اين روى بوده كه پيشوايى و رهبرى او را پذيرفته بوده‌اند ، نه اين كه به خدايى كه او را آفريده است ايمان آورده باشند . « 1 »\r\nاز اين جاست كه چيزى نمىگذرد كه اسرائيليان پس از بىدينى و بت‌پرستى نخستين ، بار ديگر به بىدينى و بت‌پرستى رو مىكنند ، آن هم پرستش گوساله ، كه داستانش هم در تورات « 2 » و هم در قرآن « 3 » آمده است ، و بىگمان اين گوساله‌پرستى آنان نيز بىاثرپذيرى از آيين مصريان نيست ، چرا كه گوساله‌پرستى در مصر بسيار ريشه‌دار و ديرينه است و پيشينهء آن به روزگار نخستين سلسله مىرسد . « 4 » بدين‌گونه ريشه‌هاى بت‌پرستى هم چنان در دل و جان اسرائيليان پايدار ماند ، حتى پس از آن كه دريا بر آنان شكافته شد ، و پس از آن كه به سلامت به خشكى رسيدند و پس از آن كه خداوند بر آنان منّت نهاد و منّ و سلوى روزيشان كرد و پس از آن كه از موسى آب خواستند و او عصا بر سنگ كوبيد و دوازده چشمهء آب بر آنان پديدار كرد - براى هر يك از دوازده گروه آنان يك چشمه - و پس از آن كه دين تازه‌اى بر آنان فرود آمد و از پرستش معبودى جز خداوند زنهارشان داد ، آرى پس از همهء اين‌ها و با اين كه موسى پيامبرشان در ميانشان بود ، چه زود از راه راست روى گرداندند و به بيراهگى افتادند و خداى يكتا را ناسپاسى كردند و كفر ورزيدند و گوسالهء زرينى را كه خود ساختند ، به خدايى گرفتند ، سجده‌اش كردند و قربانى پيش كشش نمودند و گفتند : « اى اسرائيل ! اين خدايان تو مىباشند كه تو را از زمين مصر بيرون آوردند » . « 5 » و همين شيوهء گوساله پرستى را بعدها نيز در روزگار فرمانرواى اسرائيلى « يربعام » اول ( 922 - 901 ق . م ) و بىدرنگ پس از مرگ سليمان ( ع ) در سال 922 پيش از ميلاد ، پيش گرفتند . « 6 »\r\n\r\n\r\n","description":"","footnote":"\r\n( 1 ) . عبد الرحيم قودة ، من معارف القرآن ، 193 - 194 .\r\n( 2 ) . سفر خروج ، 32 : 1 - 28 .\r\n( 3 ) . سوره‌هاى : بقره ، آيه‌هاى 51 ، 54 ، 92 ، 93 ؛ نساء ، آيهء 153 ؛ اعراف ، آيه‌هاى 148 - 152 ؛ طه ، آيه‌هاى 83 - 89 .\r\n( 4 ) .  W . B . E . Mery , ArchaicEgypt  ، 1963 ،  p . 124  .\r\n( 5 ) . سفر خروج ، 32 : 8 .\r\n( 6 ) . سفر اول پادشاهان ، 12 : 25 - 32 ؛ سفر هوشع ، 8 : 5 - 6 .\r\n","page_name":" 155 ","page_number":165},
  {"content":"\r\n\r\n8 . مورخان و مفسران مسلمان چندين انگيزه براى آزار اسرائيليان از سوى فرعون ياد كرده‌اند كه بيشتر با پيشگويىهايى پيوند دارند كه فرعون را از زاده شدن پسرى كه فرمانروايى او را بر باد خواهد داد ، زنهار مىدادند « 1 » - و ما به زودى در جاى خود اين سخن آنان را بررسى خواهيم كرد - اما از اين كه اين انگيزه ، باور دينى توحيدى اسرائيليان بوده چيزى نگفته‌اند .\r\n9 . اسرائيليان در مصر چندان نيز دشوارى و گرفتارى نداشته‌اند يا دست كم هميشه چنين نبوده‌اند ، چرا كه نشان داده بودند كه مىتوانند با جامعهء مصريان بجوشند و در سايهء هميارى و همكارى با آنان به آسودگى زندگى كنند ، مگر در خود تورات آشكارا نيامده است كه فرعون حتى در روزگار آزار و آشوب ، اسرائيليان را به چشم بردگان و بيگاريان نمىديده است ، بلكه با آنان به گونه‌اى رفتار مىكرده كه گويا بخشى از مردمان و شهروندان مصراند ، مگر در تورات از زبان فرعون به موسى و هارون ، نمىخوانيم كه : « اى موسى و هارون ! چرا قوم خود را از كارهاى ايشان باز مىداريد » « 2 » و مگر قرآن كريم نيز در آيهء زير ، اسرائيليان را چونان بخشى از مردم فرعون و شهروندان مصر ياد نكرده است « همانا كه فرعون در آن سرزمين سركشى كرد و مردمش را گروه گروه ساخت ، بخشى از آنان را به خوارى و زبونى گرفت ، پسرانشان را مىكشت و زنانشان را زنده مىگذاشت » « 3 » .\r\nاز اينها برمىآيد كه اسرائيليان گروهى از مصريان شمرده مىشده‌اند و نه گروهى رانده شده و به زبونى گرفته شده كه مردم با آنان آميزشى نداشته باشند و پادشاهان از آنان بيزار باشند ، مگر نه اين كه ساقى « مرنپتاح » مردى است به نام « بن عزين » و اين نام بىگمان عبرى و اسرائيلى است ، و مگر نه اين كه از تورات برمىآيد كه اسرائيليان ، همه نزد مصريان پايگاهى داشته‌اند و رفتار مصريان با آنان سازش كارانه و آسان‌گيرانه بوده است . « 4 »\r\n\r\n\r\n","description":"","footnote":"\r\n( 1 ) . ابن كثير ، البداية و النهاية ، 1 / 231 - 238 ؛ قصص الانبياء ، 3 / 4 - 5 ؛ تاريخ طبرى ، 1 / 386 - 388 ؛ تاريخ يعقوبى ، 1 / 33 ؛ مروج الذهب ، مسعودى ، 1 / 61 .\r\n( 2 ) . سفر خروج ، 5 : 4 .\r\n( 3 ) . سورهء قصص ، آيهء 4 .\r\n( 4 ) . سفر خروج ، 2 : 5 - 10 ؛ احمد عبد الحميد يوسف ، همان ، 91 - 92 .\r\n","page_name":" 156 ","page_number":166},
  {"content":"\r\n\r\n\r\nبخش دوم موسى از ولادت تا بعثت\r\n\r\n1 . موسى در كاخ فرعون\r\nدر هنگام و هنگامهء پرآشوب و آسيبى كه فرعون بر اسرائيليان دست دراز كرده بود و پسرانشان را مىكشت و زنانشان را زنده مىگذاشت « 1 » ، موسى زاده شد « 2 » و او كوچكترين پسر و سومين فرزند خانواده بود - نخستين فرزند ، خواهرش مريم باكره « 3 » بود و دومين ، برادرش هارون - پدر او عمران ( - عمرام ) پسر قهات ( - قاهت ) پسر لاوى پسر يعقوب پسر اسحاق پسر ابراهيم بود و مادرش يوكابد ( - يوكبد ) دختر لاوى - كه به گزارش تورات عمهء شوهر\r\n\r\n\r\n","description":"","footnote":"\r\n( 1 ) . درباره پسركشان اسرائيلى از سوى فرعونيان بنگريد به : تفسير طبرى ، 1 / 269 - 328 ؛ تاريخ طبرى ، 1 / 385 - 388 ؛ الدر المنثور ، 5 / 119 - 120 ؛ مختصر تفسير ابن كثير ، 1 / 63 - 64 ؛ البداية و النهاية ، 1 / 137 - 138 ؛ تفسير فخر رازى ، 24 / 225 ؛ تفسير خازن ، 1 / 58 - 59 ؛ تفسير نسفى ، 3 / 225 - 226 ؛ الكامل ابن اثير ، 1 / 95 - 96 .\r\n( 2 ) . دربارهء داستان موسى در قرآن بنگريد به سوره‌هاى : بقره ، 47 - 98 ؛ مائده ، 20 - 26 ؛ اعراف ، 103 - 171 ؛ يونس ، 75 - 94 ؛ هود ، 96 - 99 ؛ ابراهيم ، 5 - 8 ؛ اسراء 2 ؛ كهف ، 60 - 82 ؛ مريم ، 51 - 53 ؛ طه ، 9 - 98 ؛ ابنياء ، 48 - 49 ؛ مؤمنون ، 45 - 49 ؛ فرقان ، 35 - 36 ؛ شعراء ، 10 - 68 ؛ نمل ، 147 ، قصص ، 3 - 47 ؛ عنكبوت ، 39 ؛ احزاب ، 69 ؛ صافات ، 114 - 122 ؛ غافر ، 23 - 54 ؛ زخرف ، 46 - 54 ، دخان ، 17 - 33 ؛ ذاريات ، 38 - 40 و . . .\r\n( 3 ) . جناب دكتر بيومى مهران ، مريم باكره را كه مادر عيسى ( ع ) است ، از روى سهو ، به عنوان خواهر موسى ( ع ) نام برده است . ( ويراستار ) .\r\n","page_name":" 157 ","page_number":167},
  {"content":"\r\n\r\nخويش نيز بود . « 1 » بارى بازار كشتار پسران اسرائيلى از سوى فرعونيان داغ بود كه موسى زاده شد ، و از اين روى مادرش از بيم آن كه مبادا پسرش كشته شود ، براى چندى - كه تورات و برخى از مفسران آن را سه ماه گفته‌اند « 2 » - او را از همگان پنهان داشت ، اما چيزى نگذشت كه ترسيد راز او آشكار شود - و اگر خدا دلش را گرم نكرده بود ، او را بيرون آورده بود و به سربازان سپرده بود - نوميدانه رو به خدا آورد و زبان به نياز و نيايش گشود و خدا در دل او انداخت و به او وحى كرد كه : « پسرت را شير بده و چون بر او بيمناك شدى او را [ در جعبه‌اى 
  ] به دريا بيفكن و نترس و اندوه مخور كه ما او را به تو باز مىگردانيم و از جملهء پيامبران قرارش مىدهيم . « 3 »\r\nو خواست خدا اين بود - و خواست خدا را هيچ چيزى جلو نمىگيرد - كه به فرعون بگويد سركشى مكن ، فريب قدرت و سلطنت مخور و به انبوه سربازانت مناز كه خداى بر هر چيز توانا ، خواسته است تا اين كودكى كه تو از آن دورى مىكنى و از بيم آن كودكان بىشمارى را كشتى ، در خانهء خود تو بزرگ شود ؛ و در پناه خود تو ببالد ؛ و زير نگاه تو پرورده شود ؛ و از غذاى منزل تو بخورد و بنوشد ؛ و سرانجام نيز به سبب تكذيب آنچه از آيات روشن حق آورد نابودى تو و سرنگونى تخت و تاج تو به دست او باشد ، تا تو و همگان بدانيد كه خدا آنچه را بخواهد مىكند و هيچ نيرويى نمىتواند او را از آنچه بخواهد باز دارد « 4 » ، و چنين بود كه [ آب به 
  ] خواست خداوند ، جعبه‌اى را كه موسى در آن نهاده شده بود ، به كنار كاخ فرعون برد و دوستى او را چنان در دل همسر فرعون افكند « 5 » كه به شوى خويش گفت : « اين كودك چشم\r\n\r\n\r\n","description":"","footnote":"\r\n( 1 ) . سفر خروج ، 6 : 20 ؛ سفر اعداد ، 26 : 58 - 59 .\r\n( 2 ) . اين وحى كه به مادر موسى شد ، چنان كه برخى پنداشته‌اند ، نه وحى پيامبرى كه وحى اعلام و الهام بوده است . بنگريد به : تفسير بيضاوى ، 2 / 88 ؛ تفسير قرطبى ، 13 / 249 - 250 ؛ صفوة التفاسير ، 2 / 425 ؛ البداية و النهاية ، 1 / 239 .\r\n( 3 ) .  « أَوْحَيْنا إِلى أُمِّ مُوسى أَنْ أَرْضِعِيهِ فَإِذا خِفْتِ عَلَيْهِ فَأَلْقِيهِ فِي الْيَمِّ وَ لا تَخافِي وَ لا تَحْزَنِي إِنَّا رَادُّوهُ إِلَيْكِ وَ جاعِلُوهُ مِنَ الْمُرْسَلِينَ »  ( سورهء قصص ، آيهء 7 ) ؛ نيز بنگريد به : مختصر تفسير ابن كثير ، 3 / 6 .\r\n( 4 ) . ابن كثير ، البداية و النهاية ، 1 / 230 .\r\n( 5 ) . برخى گفته‌اند كه همسر فرعون از بنى اسرائيل و خويشان موسى بوده است . حتى برخى او را عمهء موسى پنداشته‌اند ( البداية و النهاية ، 1 / 239 ؛ الكامل ابن اثير ، 1 / 95 ) و بىگمان چنين نبوده است و آيين دربار فرعونان چنين اجازه‌اى نمىداده است ، گذشته از اين كه اگر فرعون از اسرائيليان زن گرفته بود ، آنان را چنان به چنگ شكنجه نمىسپرد و پسرانشان را نمىكشت .\r\n","page_name":" 158 ","page_number":168},
  {"content":"\r\n\r\nروشنى و نورچشمى من و تو است ، او را نكشيد ، باشد كه به ما سودى رساند يا او را به فرزندى گيريم » « 1 » - و موسى چنان بود كه هر كس او را مىديد دوستش مىداشت : « مهرى از خويش بر تو افكندم تا زير نظر من بار آيى » « 2 » . - اما به گزارش طبرى فرعون سنگدل ، سخن همسر خويش را نپذيرفت و به او گفت : از آن تو باشد ، مرا به او نيازى نيست - و از اين جاست كه به روايتى ، پيامبر ( ص ) سوگند خورد كه اگر فرعون نيز او را به نورچشمى خود پذيرفته بود ، خدا او را نيز به دست موسى به راه مىآورد ، چنان كه همسرش را به راه آورد ، اما خداوند اين توفيق را بر او روا نداشت - با اين همه ، خواستهء همسرش را پذيرفت و اين كودك پيامبر را در اثر حكمتى كه خواست خداوند بود ، زنده گذاشت . « تا سرانجام دشمن آنان و مايهء اندوهشان گردد » . « 3 »\r\nبارى ، مادر موسى [ او را به آب افكند ، و همين كه آب او را از چشم مادر دور كرد و به سوى كاخ فرعون برد ، نگران شد و 
  ] پنداشت كه فرزندش را با دست خود به لانهء شير فرستاده است ، چرا كه موسى در دستان دشمن خويش و دشمن مادرش قرار گرفت ، همان دشمنى كه مادر آرزو داشت ، پسرش از او دور بماند و راضى گشت به خاطر نجات فرزندش مدتى از او دور باشد : « و دل مادر موسى يك باره [ چنان از اميد و شكيب 
  ] تهى ماند كه نزديك بود رازش را آشكار كند ، اگر دل او را گرم نمىكرديم كه از آسودگان باشد و به خواهر او گفت : برادر را دنبال كن و او نيز دورادور بىآن كه آنان دريابند ، او را مىپاييد » . « 4 » اما خداوند چيزى را خواسته بود و خود زمينه‌هاى انجام گرفتنش را فراهم كرد و كارى كرد كه او در سايهء مهرى كه در دل دشمنانش افكنده شده بود ، از آزار و آسيب آنان ايمن و زنده بماند و در خانهء فرعون با آسايش و آسودگى ببالد و بزرگ شد و از پرورش و آموزش شايسته‌اى برخوردار گردد ، تا در آينده بتواند مردمى بىپناه و بدون پيشوا را پناه دهد و پيشوايى كند و مردمى نادان و نافرهيخته و كوردل را به يكتاپرستى و فرهيختگى راه نمايد . « 5 »\r\n\r\n\r\n","description":"","footnote":"\r\n( 1 ) .  « قُرَّتُ عَيْنٍ لِي وَ لَكَ لا تَقْتُلُوهُ عَسى أَنْ يَنْفَعَنا أَوْ نَتَّخِذَهُ وَلَداً ،  ( سورهء قصص ، آيهء 9 ) .\r\n( 2 ) .  « وَ أَلْقَيْتُ عَلَيْكَ مَحَبَّةً مِنِّي وَ لِتُصْنَعَ عَلى عَيْنِي »  ( سورهء طه ، آيهء 39 ) .\r\n( 3 ) .  « لِيَكُونَ لَهُمْ عَدُوًّا وَ حَزَناً »  ( سورهء قصص ، آيهء 8 ) ؛ نيز بنگريد ، به تاريخ طبرى ، 1 / 393 .\r\n( 4 ) .   « أَصْبَحَ فُؤادُ أُمِّ مُوسى فارِغاً إِنْ كادَتْ لَتُبْدِي بِهِ لَوْ لا أَنْ رَبَطْنا عَلى قَلْبِها لِتَكُونَ مِنَ الْمُؤْمِنِينَ * وَ قالَتْ لِأُخْتِهِ قُصِّيهِ فَبَصُرَتْ بِهِ عَنْ جُنُبٍ وَ هُمْ لا يَشْعُرُونَ »   ( سورهء قصص ، آيات 10 - 11 ) .\r\n( 5 ) . احمد عبد الحميد يوسف ، همان ، 89 .\r\n","page_name":" 159 ","page_number":169},
  {"content":"\r\n\r\nفرعونيان براى شيردادن به او ، دايگانى مىآورند و او هيچ‌كدام را نمىپذيرد ، و اين جاست كه خواهر موسى نزد آنان مىرود و مىگويد زن عبرانى را مىشناسد كه مىتواند چون مادرى مهربان او را شير دهد و بزرگ كند و اندرزگويى دلسوز برايش باشد . فرعونيان مىپذيرند و بىدرنگ آن دايه را - كه نمىدانند مادر موسى است و اين يكى نيز خواهرش - فرا مىخوانند و نزد كودك مىآورند و كودك نيز پستان مادر را مىپذيرد . در اين جا گزارش منابع اسلامى مىگويد فرعون چون چنين ديد ، از آن زن پرسيد تو كيستى و چه كارهء اين كودكى كه او پستان هيچ زنى جز تو را نپذيرفت ؟ و مادرش پاسخ داد كه من زنى خوش بوى و خوش شيرم و از اين روى هر كودكى مرا مىپذيرد و شير مرا مىخورد . بارى فرعون ، كودك را به آن زن سپرد و مزدى نيز براى او نهاد ، و مادر موسى او را به خانه‌اش برد ، و بدين‌گونه خداوند وعده‌اى كه در بازگرداندن فرزند به مادرش داده بود ، وفا كرد ، مادر از اين جا فهميد كه فرزند پيامبر خواهد شد ، و بدين ترتيب موسى نزد مادر بازگشت تا روزگار كودكى را با او بگذراند « 1 » ، از قرآن بشنويم : « و از پيش چنان كرديم كه او [ پستان 
  ] دايگان را نپذيرد . سپس [ خواهرش نزد آنان رفت و 
  ] گفت : آيا خانواده‌اى را به شما نشان دهم كه كودك را براى شما سرپرستى كنند و به او مهربان باشند ؟ بدين‌گونه او را به مادرش بازگردانديم تا چشمش به دو روشن گردد و اندوه نخورد و بداند كه وعدهء خدا راست است اما بيشتر مردم نمىدانند » . « 2 »\r\nو از اينها برمىآيد كه اوضاع و احوال بنى اسرائيل در مصر چندان هم بد نبوده است و اگر خود آنان مىخواستند ، مىتوانستند به آسودگى در كنار مصريان زندگى كنند و چنان كه قرآن گفته است « گروهى از خود آنان » ( - طائفة منهم ) به شمار مىآمده‌اند و نه گروهى بيگانه كه مردم از آنان دورى گزينند و پادشاهان از آنان بيزار باشند . مگر نه اين كه ساقى فرعون دورهء موسى « مرنپتاح » مردى بود با نام « بن عزين » و اين نام بىگمان نامى عبرى و اسرائيلى است و مگر نه اين كه از گزارش‌هاى خود تورات درباره موسى و آميزش او با ديگران برمىآيد كه اسرائيليان نزد مصريان پايگاهى داشته‌اند و مصريان با آنان به نرمى و مهربانى و آسان‌گيرى رفتار مىكرده‌اند . « 3 » از اينها گذشته ، مگر در آيه‌اى از قرآن ، قارون اسرائيلى در مصر پايگاه\r\n\r\n\r\n","description":"","footnote":"\r\n( 1 ) . تفسير نسفى ، 3 / 228 - 229 ؛ سفر خروج ، 2 : 7 - 10 .\r\n( 2 ) .   « وَ حَرَّمْنا عَلَيْهِ الْمَراضِعَ مِنْ قَبْلُ فَقالَتْ هَلْ أَدُلُّكُمْ عَلى أَهْلِ بَيْتٍ يَكْفُلُونَهُ لَكُمْ وَ هُمْ لَهُ ناصِحُونَ * فَرَدَدْناهُ إِلى أُمِّهِ كَيْ تَقَرَّ عَيْنُها وَ لا تَحْزَنَ وَ لِتَعْلَمَ أَنَّ وَعْدَ اللَّهِ حَقٌّ وَ لكِنَّ أَكْثَرَهُمْ لا يَعْلَمُونَ »   ( سورهء قصص ، آيات 12 - 13 )\r\n( 3 ) . سورهء قصص ، آيهء 4 ؛ سفر خروج ، 2 : 5 - 10 ؛ احمد عبد الحميد يوسف ، همان ، 91 - 92 .\r\n","page_name":" 160 ","page_number":170},
  {"content":"\r\n\r\nبسيار بلندى نداشته است و از ياران و نزديكان فرعون نبوده است ؟ « همانا كه قارون از قوم موسى بود كه با آنان از در شورش و سركشى درآمد و ما به او چنان گنجينه‌هايى داده بوديم كه كليدهايش بر گروهى نيرومند نيز سنگينى مىكرد و چنان بود كه قومش به او گفتند : شادمى مكن كه خدا شادىزدگان را دوست ندارد » « 1 » .\r\nبارى ، موسى در كاخ فرعون - بزرگ‌ترين فرمانرواى جهان در روزگار خودش همانند شاه زادگان باليد و بزرگ شد ، و ديگرى نگذشت كه نشانه‌هاى زيركى و تيزهوشى و بزرگ منشى در او آشكار شد ، از اين روى به گفتهء برخى از مورخان ، براى او آموزگارانى آوردند و او خواندن ، نوشتن حساب ، پاپيروس نويسى ، ستاره‌شناسى ، تاريخ و جغرافيا آموخت و\r\n\r\n\r\n","description":"","footnote":"\r\n( 1 ) .  « إِنَّ قارُونَ كانَ مِنْ قَوْمِ مُوسى فَبَغى عَلَيْهِمْ وَ آتَيْناهُ مِنَ الْكُنُوزِ ما إِنَّ مَفاتِحَهُ لَتَنُوأُ بِالْعُصْبَةِ أُولِي الْقُوَّةِ إِذْ قالَ لَهُ قَوْمُهُ لا تَفْرَحْ إِنَّ اللَّهَ لا يُحِبُّ الْفَرِحِينَ »  ( سورهء قصص ، آيهء 76 ) .\r\nگفتنى است كه برخى از آيات الهى ، قارون از خويشان موسى - عمو يا پسر عموى او - دانسته شده است كه از سوى فرعون به اميرى بنى اسرائيل گماشته شده بود و در اين‌باره با موسى به رقابت برخاسته بود . از قرآن نيز برمىآيد كه او از قوم موسى بوده است و خدا موسى را به سوى او و فرعون و هامان فرستاده بوده است .\r\n( سورهء قصص ، آيهء 76 ، عنكبوت ، 39 ؛ مؤمن ، 23 - 24 ) - بر اساس روايات ، او ثروت و سرمايه و گنجينه‌هاى بسيار داشته است چنان كه كليدهاى گنجينه‌هاى او را چهل قاطر مىكشيده است ، افزونى ثروت ، او را به سركشى واداشت ، به موسى گفت : تو پيامبر باشى ، هارون دانشمند باشد و من چيزى نباشم ؟ تا كى صبر كنم و چيزى نگويم ؟ و موسى گفت : اين خواست خداست . و به گزارشى ديگر به موسى گفت اگر تو در پيامبرى بر من برترى دارى ، من نيز در سرمايه و دارايى بر تو برترى دارم . به يك روايت نيز ، قارون پول كلانى - هزار دينار يا طشتى از طلا - رشوه گرفت تا به موسى تهمت زنا و هرزه‌گى بزند و روز عيدى پس از آن كه موسى سخنرانى كرد و گفت : هر كس دزدى كند ، دستش را مىبريم و هر كس تهمت زند ، تازيانه‌اش مىزنيم و هر بىهمسرى زنا كند ، تازيانه‌اش مىزنيم و هر همسردارى زنا كند ، سنگ سارش مىكنيم ، ناگاه قارون برخاست و گفت در ميان مردم چنين زبانزد شده كه تو با فلان زن زنا كرده‌اى ، او را بخواه تا راستش را بگويد و چون آن زن را آوردند ، گفت : « فرعون از من خواسته بود بگويم با من زنا كرده‌اى ، موسى از اين كه بىگناهىاش آشكار شد ، به سجده افتاد ، سپس به مردم گفت : خداوند همان گونه كه مرا بر فرعون فرستاده ، بر قارون نيز فرستاده است ، سپس او را نفرين كرد و زمين او و يارانش را فرو خورد .\r\nگفتنى است كه برخى از پژوهشگران معاصر ، قارون را همان « قورح » پنداشته‌اند كه داستانش در تورات ( سفر اعداد ، 16 : 1 - 5 ) آمده است . ولى اين ديدگاخ را به آسانى نمىتوان پذيرفت ، زيرا ناهمانندىهاى داستان‌هاى اين دو ، از همانندىهاى آنها بسى بيشتر است . مگر اين كه ناهمانندى آنها را پىآمد تحريفات و دست‌كارىهاى تورات بدانيم ( بنگريد به : زمخشرى ، الكشاف ، 3 / 340 - 342 ، مختصر تفسير ابن كثير ، 3 / 23 - 26 ؛ البداية و النهاية ، 1 / 309 - 312 ؛ تاريخ طبرى ، 1 / 443 - 452 ؛ ابن اثير ، الكامل 1 / 115 - 116 ؛ سفر تشنيه ، 22 - 29 ، 22 ؛ دربارهء كيفر زنا در تورات نيز بنگريد به : محمد بيومى مهران ، اسرائيل ، 3 / 194 - 195 ) .\r\n","page_name":" 161 ","page_number":171},
  {"content":"\r\n\r\nبسيارى از داستان‌ها و آداب و آيين‌هاى مصريان را خواند و چنان كه در انجيل آمده ، با همهء حكمت‌ها و دانش‌هاى مصريان آشنا شد . به هر روى هر چه بوده ، ما از زندگى موسى از آغاز تا جوانى چندان چيزى نمىدانيم ، اما به گمان بسيار او در دستگاه فرعون پست و پايگاهى درخور داشته است و دور نيست كه از فرماندهان سپاه فرعون بوده باشد . « 1 »\r\nبه گفتهء سيد قطب ، قرآن كريم روند داستان موسى را پس از زاده شدن و رفتن به كاخ فرعون ، رها كرده و دربارهء سال‌هاى درازى كه او تا جوان و برومند شدن ، سپرى كرده بود خاموش مانده و چيزى نگفته است ، از اين روى ما نمىدانيم كه پس از بازگرداندن او به مادرش براى شيردادن به او چه پيش آمده و دوران بارورى او در كاخ فرعون چگونه سپرى شده و در اين روزگار پيوند او با مادرش چگونه بوده و بعد از آن كه جوان و برومند گشت در كاخ فرعون يا بيرون از آن چه كاره بوده و چه پست و پايگاهى داشته است . و او كه به گفتهء قرآن نظر كردهء خدا بوده و زير نگاه او بارور مىشده ، در ميان فرعونيان و كاهنان دربار از ديدگاه ايمان و باور دينى چگونه است ؟ دربارهء هيچ يك از اينها قرآن سخنى نگفته است و پس از گزارش زاده شدن و رفتن به كاخ فرعون ، يكسره پردهء دوم زندگى او را از آن گاه كه جوانى برومند و توانا گشته و خداوند به او حكمت و علم بخشيده و پاداش نيكوكارانش داده پى گرفته است : « و چون موسى به بلوغ و برنايى رسيد و برومند و برازنده شد ، حكمت و دانش به او بخشيديم كه نيكوكاران را اين گونه پاداش مىدهيم » « 2 » . در اين آيه « بلغ اشده » نشانگر بلوغ و برنايى و برومندى جسمانى است و « استوى ، نشانگر پختگى و رسيدگى عقلانى و روانى ؛ و آدميان بيشتر در سى سالگى به اين پايه‌ها مىرسند . آيا موسى تا چنين سن و سالى در خانهء فرعون بوده است و به عنوان پسر خواندهء او و همسرش در كنار آنها مىزيسته است ؟ با او كه بىگمان روح و روانى پاك و پيراسته داشته و نظر كردهء خدا بوده است ، زندگى در دربار و آميزش با درباريان را با آن همه تباهىهايى كه به همراه داشته ، برنمىتافته و نمىتوانسته است خود در آن جا در ناز و نوش ، سر برد و مردم خويش را در چنگ آزار ، آسيب ، بردگى ، بيگارى ، ستم و سياهى گرفتار ببيند ، به ويژه كه مادرش بايد او را مىشناخت كه\r\n\r\n\r\n","description":"","footnote":"\r\n( 1 ) . عهد جديد ، اعمال رسولان ، 7 : 22 ، احمد عبد الحميد يوسف ، همان ، 92 - 93 ؛ نيز :\r\n Whiston , The Life and Works of Flavius Josephous  ، 957 ،  p . 77 F . Josephus , Book II . Chapter . XI  .\r\n( 2 ) .  « وَ لَمَّا بَلَغَ أَشُدَّهُ وَ اسْتَوى آتَيْناهُ حُكْماً وَ عِلْماً وَ كَذلِكَ نَجْزِي الْمُحْسِنِينَ »  ( سورهء قصص ، آيهء 14 ) .\r\n","page_name":" 162 ","page_number":172},
  {"content":"\r\n\r\nكيست ، دينش چيست و مردمش كيستند . [ و از اين روى از دربار درآمده و از فرعون و درباريان دورى گزيده است 
  ] « 1 » .\r\nدر اصل بر هيچ يك از اينها دليل و نشانى نداريم ، گرچه پاره‌اى از آنها را از روند رويدادهاى بعدى مىتوان يافت ، چرا كه به نظر مىرسد موسى از ياد نبرده بود كه از بنىاسرائيل است ، همان مردمى كه فرعون سخت‌ترين آسيب و آزارها را بر آنان روا مىداشت ؛ و دور نيست كه اين پيامبر بزرگوار دريافته بود كه خداوند از اين روى حكمت و دانايى به دو بخشيده تا مردم خويش را دريابد و آن را از ستم و سلطهء فرعون رها سازد ، چه ، با آنان بسيار نيكى و مهربانى مىكرد و همواره هواداريشان مىنمود و همين‌ها زمينه شد تا به خاطر آنان به آسيب و دشوارىهاى بسيار افتد ، چنان كه سرانجام ناگزير شد از مصر بيرون رود و سال‌ها در مدين بماند . داستان اين بود كه يك روز كه گويا موسى بيرون از كاخ فرعون بود هنگامى كه مردم شهر سرگرم و غافل « 2 » بودند . به شهر درآمد . دو مرد را ديد كه با يكديگر جنگ و ستيز مىكردند ، اين يك از دوستان و پيروان او بود و آن يك از دشمنانش « 3 » . آن كه از پيروان او بود ، از او خواست تا او را بر آن كه از دشمنانش بود ، يارى كند ، و موسى مشتى بر او زد كه كارش را ساخت « 4 » [ و چون چنين ديد 
  ] گفت : اين كار شيطان است كه او دشمن و گمراه‌كننده‌اى آشكار\r\n\r\n\r\n","description":"","footnote":"\r\n( 1 ) . فى ظلال القرآن ، 5 / 2681 .\r\n( 2 ) . « غفلت » را در اين آيه كسانى نام زمان پنداشته - زمان نيم روز يا پارهء نخست شب - ( بنگريد به : تفسير قرطبى ، 4974 ، تفسير سفى ، 3 / 229 ؛ تفسير فخر رازى ، 4 / 233 ؛ صفوة التفاسير ، 2 / 427 ؛ تفسير بيضاوى ، 4 / 125 ) و كسانى نيز آن را غفلت و بىخبرى مردم مصر از موسى و كار او گفته‌اند ( تفسير فخر رازى ، 24 / 233 ) .\r\n( 3 ) . برخى گفته‌اند : آن دو مرد ، هر دو كافر بودند ، جز اين كه يكى از آنان اسرائيلى بود و ديگرى مصرى . از اين روى كه موسى آن را كه يارى خواست « غوى مبين » ( - آشكارا گمراه ) خوانده است . اما بيشتر بر اين‌اند كه آن مرد اسرائيلى هم دين موسى بود ، زيرا تا كسى هم دين نباشد او را « شيعه » ( - پيرو ) نمىخوانند ، و قرآن او را شيعه و پيرو موسى خوانده است . برخى نيز گفته‌اند : آن مرد مصرى ، آشپز فرعون بوده است كه به زور آن مرد اسرائيلى را واداشته بود تا براى آشپزخانهء فرعون هيزم ببرد . برخى نيز گفته‌اند : آن مرد اسرائيلى ، همان سامرى بوده است و مرد مصرى ، آشپز فرعون .\r\n( 4 ) . از اين آيه و ساختار ويژهء بيانى آن برمىآيد كه موسى تنها يك مشت زده و همان يك مشت كار مرد مصرى را ساخته و اين خود از يك سو نشانگر زورمندى و برومندى موسى است و از سوى ديگر نشانگر اين كه او از فرعون و فرعونيان به تنگ آمده بوده كه چنين زود به خشم مىآمده و دست به كار مىشده است ( فى ظلال القرآن ، 5 / 2682 ) .\r\n","page_name":" 163 ","page_number":173},
  {"content":"\r\n\r\nاست [ آن گاه رو به خدا كرد ، و 
  ] گفت : پروردگارا ! من بر خويش ستم كردم ، مرا بيامرز ، و خدا نيز او را آمرزيد ، كه آمرزگارى مهربان است [ سپس از روى سپاس 
  ] گفت : پروردگارا ! در برابر نعمتى كه به من دادى ، هرگز پشتيبان گناه كاران نخواهم بود » « 1 » . و اين گناه‌كارانى كه موسى عزم و عهد كرد كه هرگز پشتيبان آنان نباشد ، همين اسرائيليان گناه‌كارند . و بدين‌گونه موسى از اين كه آن اسرائيلى را بر ضدّ آن مصرى يارى كرده بود ، پشيمان گشت زيرا نتيجه‌اش كشتن انسانى بود كه خداوند ، قتلش را حرام كرده است ، از اين رو پس از توبه و پوزش از خداوند ، عزم و عهد كرد كه هرگز گناه‌كاران را پشتيبانى نكند و از اين سخن او برمىآيد كه موسى چه بسا نيرو و نفوذ خويش را در راه يارى بنى اسرائيل و كوتاه كردن دست مصريان از آنان به كار مىگرفته است .\r\nنيز چنين مىنمايد كه از يك سو شبح و خيال آن مرد كشته شده ، همواره پيش چشم موسى بوده و هر كجا مىرفته ، ذهن او را مىآزرده و راه او را مىبسته است و از سوى ديگر نگران قصاص نيز بوده و بيم انتقام و كينه كشى مصريان آرامش او را مىگرفته و ظاهرش را پريشان مىداشته است . « 2 » و مىانديشيده كه به هر روى چيزى نخواهد گذشت كه مردم مصر جنازهء آن كشته را خواهند يافت و خويشانش از فرعون خواهند خواست تا قاتل را بيابند و بكشد و فرعون فرمان خواهد داد تا داستان را پىجويى كنند و مأموران ، قاتل را بيابند و كسى را بياورند كه قاتل بودن او را گواهى كند . نيز دور نيست كه آن مرد مصرى كه روز بعد از رويداد ، از مرد اسرائيلى شنيد كه به موسى مىگويد : مىخواهى امروز مرا بكشى ، همان گونه كه ديروز ديگرى را كشتى » حرف را از دهان او قاپيده باشد و نزد فرعون رفته و داستان را باز گفته باشد و فرعون نيز قاتل را شناخته ، به خشم آمده باشد و فرمان به دستگيرى او داده باشد . « 3 »\r\nبارى موسى از پى اين پيش‌آمد « ترسان و نگران در شهر مىگشت -  فَأَصْبَحَ فِي الْمَدِينَةِ خائِفاً يَتَرَقَّبُ »  « 4 » به گفتهء سيد قطب ، تعبير « يترقب » ، تصويرگر حس و حال و رفتار كسى است كه\r\n\r\n\r\n","description":"","footnote":"\r\n( 1 ) .    « وَ دَخَلَ الْمَدِينَةَ عَلى حِينِ غَفْلَةٍ مِنْ أَهْلِها فَوَجَدَ فِيها رَجُلَيْنِ يَقْتَتِلانِ هذا مِنْ شِيعَتِهِ وَ هذا مِنْ عَدُوِّهِ فَاسْتَغاثَهُ الَّذِي مِنْ شِيعَتِهِ عَلَى الَّذِي مِنْ عَدُوِّهِ فَوَكَزَهُ مُوسى فَقَضى عَلَيْهِ قالَ هذا مِنْ عَمَلِ الشَّيْطانِ إِنَّهُ عَدُوٌّ مُضِلٌّ مُبِينٌ * قالَ رَبِّ إِنِّي ظَلَمْتُ نَفْسِي فَاغْفِرْ لِي ، فَغَفَرَ لَهُ إِنَّهُ هُوَ الْغَفُورُ الرَّحِيمُ * قالَ رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ »    ( سورهء قصص ، آيات 15 - 17 ) .\r\n( 2 ) . عبد الرحيم فوده ، همان ، 160 .\r\n( 3 ) . مختصر تفسير ابن كثير ، 3 / 9 ؛ تاريخ طبرى ، 1 / 391 .\r\n( 4 ) . سورهء قصص ، آيهء 18 .\r\n","page_name":" 164 ","page_number":174},
  {"content":"\r\n\r\nاز چيزى سخت نگران و ترسان است و با دلهره و دلواپسى ، اين سوى و آن سوى را مىنگرد و هر آن پيش آمد بدى را چشم مىدارد ، و اين ، علامت شخصيت انفعالى است كه در اين جايگاه اين گونه به نظر مىرسد . به ويژه كه قرآن با افزودن « فى المدينة » ( - در شهر ) اين حالت اضطراب و نگرانى و دلهره را پررنگ‌تر و برجسته‌تر ساخته است ، چرا كه شهر معمولا جايگاه آسايش و آسوده‌خاطرى است ، از اين روى ترسان و لرزان و با دلهره و اضطراب در شهر گشتن ، نشان انبوهى و افزونى هر چه بيشتر دلهره و ترس است كه ترس و دلهره تا انبوه و افزون نباشد ، در جايگاه امن و آسايش ، آدمى را فرانمىگيرد و اين حالت ترس و نگرانى موسى خود نشان مىدهد كه او از مردان دربار نبوده است [ و فرعون را پشتوانه نداشته است 
  ] و گرنه از كشتن يك مرد چنين بيمناك نمىشده و ترسان و نگران در شهر نمىگشته ، زيرا كه كشتن يك تن از سوى وابستگان ، به دربارهاى ستم و سياهى چيزى بسيار ساده و ارزان و پيش پا افتاده بوده است ، و براى آنان پىآمد دشوار و نگران كننده نداشته است به علاوه اگر او هنوز در دل فرعون و كاخ او جايى داشت ، نبايد از چيزى بيمناك مىشد چه رسد كه ترسان و نگران باشد . « 1 »\r\nاما به گمان ما ، درست‌تر ، سخن ابن كثير است كه مىگويد : ترس و نگرانى موسى از اين بود كه فرعون و درباريان دريابند كه او آن مرد مصرى را براى يارى و پشتيبانى مردى از بنى اسرائيل كشته است ، در نتيجه گمان آنها دربارهء بنى اسرائيل بودن موسى قوت گيرد و ماجراى بزرگ‌ترى به دنبال آن صورت پذيرد ، از اين رو ، در صبح روز بعد در شهر مىگشت ، در حالى كه ترسان و مراقب بود . « 2 »\r\nبارى ، فرداى آن رويداد ، موسى دوباره آن مرد بنى اسرائيلى را كه ديروز از او كمك خواسته بود ، ديد كه با يكى ديگر درگير است و دوباره از موسى يارى خواست و موسى نخست او را بر اين كه چنين ستيزه‌خو و ستيزه‌جو است ، سرزنش كرد و سپس پيش رفت تا او را يارى كند و او كه پنداشته بود ، موسى مىخواهد خود او را بزند ، گفت : « مىخواهى مرا بكشى همان گونه كه ديروز يكى ديگر را كشتى ؟ « 3 » نمىخواهى در اين سرزمين جز زورگوى\r\n\r\n\r\n","description":"","footnote":"\r\n( 1 ) . فى ظلال القرآن ، 5 / 2682 .\r\n( 2 ) . ابن كثير ، البداية و النهاية ، 1 / 242 .\r\n( 3 ) . درست دانسته نيست كه گوينده اين سخن « مىخواهى مرا بكشى ، همان‌گونه كه ديروز يكى ديگر را كشتى » كيست ، آيا مرد اسرائيلى است كه چون موسى او را سرزنش كرد ، به خطا پنداشته بود كه موسى آهنگ\r\n","page_name":" 165 ","page_number":175},
  {"content":"\r\n\r\nستمگرى باشى ؟ و نمىخواهى از نيكوكاران باشى ؟ » « 1 » بدين ترتيب ، موسى بىآن كه خود بخواهد ، مردى مصرى را كشت [ مردى كه به گزارش نسفى « فاتون » نام داشته است و من مانده‌ام كه مفسرّان مسلمان اين نام را از كجا آورده‌اند ، نامى با ساختارى مصرى و زنجيرهء سند روايى پىدرپى و متواتر كه يك‌سره مصرى است ، فراهم آمده است از « ف » نشانهء معرفه و « آتون » به معنى خورشيد 
  ] . « 2 » به هر حال نزديك بود كه موسى امروز نيز به سبب يارى خواهى آن مرد اسرائيلى كه ديروز از او يارى خواسته بود ، دچار دردسرى تازه گردد ، از اين رو او را « عوى مبين » ( - آشكارا گمراه و ندانم كار ) ناميد .\r\nبه گفتهء سيد قطب از شيوهء بيان قرآن دربارهء اين دو رويداد و پىآمدهاى آنها اين نكتهء آموختنى را مىتوان دريافت كه قرآن نه آن كارها را روا شمرده و امضا كرده و نه چندان بزرگ و برجسته ساخته است . و شايد اين كه آن را « ستم به خويش » خوانده است [ آن جا كه موسى گفت : «  رَبِّ إِنِّي ظَلَمْتُ نَفْسِي  - خدايا من به خويش ستم كردم 
  ] از اين روى باشد كه انگيزهء موسى در انجام دادن آن كار ، كم و بيش انگيزه‌اى نژادپرستانه بوده است . آن هم از سوى كسى كه نظر كردهء خداست و قرار است پيامبر برگزيدهء او نيز باشد و يا از اين رو كه موسى در كار يارى و رهايى قوم خويش شتاب كرده است ، آن هم به گونه‌اى فردى و جزئى ، و خدا مىخواسته است كه اين يارى و رهايى به گونهء عمومى و فراگير باشد ، آن هم به شيوه‌اى كه خود خدا پيش خواهد آورد ، چرا كه چنين درگيرىهاى فردى و شخصى در دگرگون ساختن اوضاع و احوال نمىتواند كارساز باشد ، چنان كه مسلمانان نيز تا در مكه بودند . خداوند آنان را از درگيرىهاى شخصى بازداشت تا آن‌گاه كه هنگام رهايى و پيروزى گروهى آنان فرا رسد . « 3 »\r\nبه هر روى رفتار و گفتار نسنجيدهء آن اسرائيلى نادان و به گفتهء خود موسى آن\r\n\r\n\r\n","description":"","footnote":"\r\n- خود او دارد و مىخواهد او را بزند ، و يا آن مرد مصرى است كه با اسرائيلى درگير بود . بيشتر مفسران ، مرد اسرائيلى را گويندهء آن سخن گفته‌اند و برخى نيز مرد مصرى را ( مترجم ) .\r\n( 1 ) .  أَ تُرِيدُ أَنْ تَقْتُلَنِي كَما قَتَلْتَ نَفْساً بِالْأَمْسِ إِنْ تُرِيدُ إِلَّا أَنْ تَكُونَ جَبَّاراً فِي الْأَرْضِ وَ ما تُرِيدُ أَنْ تَكُونَ مِنَ الْمُصْلِحِينَ »  ( سورهء قصص ، آيه 19 ) .\r\n( 2 ) . تفسير نسفى ، 3 / 229 ؛ احمد عبد الحميد يوسف ، مرجع سابق .\r\n( 3 ) . فى ظلال القرآن ، 5 / 2684 .\r\n","page_name":" 166 ","page_number":176},
  {"content":"\r\n\r\n« غوىّ مبين » ( - آشكارا گمراه ندانم‌كار ) زمينه شد تا اين خبر در شهر پخش شود كه موسى يك مصرى را كشته و مىخواسته دومى را نيز بكشد و داستان بىدرنگ به گوش فرعون و درباريان نيز برسد و آنان را به دستگيرى و قصاص و كينه‌كشى برانگيزاند . اگرچه بىگمان سزاى موسى قصاص نبود كه او خود نيز از آنچه پيش آمده بود ، خرسند نبود و از آغاز نيز آهنگ كشتن نداشت ، اما به هر روى كسى كشته شده بود و اوضاع و احوال ، به ويژه آنچه فرداى روز رويداد پيش آمد ، هيچ كدام به سود موسى نبود ، و براى موسى چون روز روشن بود كه فرعونيان از او خون‌خواهى و كينه‌كشى خواهند كرد ، راهى نيز براى گريز از قصاص ، باز نمىديد كه فرعونيان فهميده بودند كه كار ، كار اوست ، كارى كه بىگمان زنگ خطرى براى فرعونيان بود و نشانى از شورش و سركشى اسرائيليان در برداشت ؛ و از اين روى چيزى نبود كه فرعونيان آن را دست كم گيرند و به سادگى از آن بگذرند ، چرا كه اگر تنها يك آدم‌كشى ساده مىبود ، فرعون و درباريان و بزرگان را انديشه‌ناك نمىساخت تا گرد هم نشينند و براى چارهء كار راى زنى كنند . بر كشتن موسى هم راى شوند . در اين جا دست سرنوشت ، يكى از درباريان را - كه ترجيحا همان مرد مؤمن از خاندان فرعون ( - مؤمن آن فرعون ) بود كه ايمان خويش را پنهان مىداشت و در سورهء غافر يادى از او آمده است - بر آن داشت كه از جاى دوردست شهر به سوى موسى بشتابد و او را ، پيش از دستگير شدن ، از توطئهء فرعونيان بر ضد او آگاه سازد ، [ او نيز توانست پيش از آن كه گرفتار فرعونيان شود ، چاره‌اى بينديشد 
  ] از قرآن بشنويم « 1 » : « و از دوردست‌هاى شهر مردى شتابان آمد و گفت : اى موسى درباريان هم راى شده‌اند كه تو را بكشند . از اين شهر بيرون رو كه من از خيرخواهان توام » . « 2 » و همين كه موسى شنيد ، درباريان بر كشتن او هم راى شده‌اند ، بىدرنگ آهنگ گريز كرد چنان كه براى فراهم ساختن زاد و توشهء سفرى كه نمىدانست به كجاست و تا چه اندازه به درازا خواهد كشيد ، نيز درنگ نكرد ؛ جاى درنگ نيز نبود چرا كه هر آن بيم آن مىرفت كه سررسند ، او را بگيرند يا بكشند و . . . و از اين روى ، جايى براى اين انديشه‌ها نبود كه سفر او چگونه خواهد\r\n\r\n\r\n","description":"","footnote":"\r\n( 1 ) .  « وَ جاءَ رَجُلٌ مِنْ أَقْصَى الْمَدِينَةِ يَسْعى قالَ يا مُوسى إِنَّ الْمَلَأَ يَأْتَمِرُونَ بِكَ لِيَقْتُلُوكَ فَاخْرُجْ إِنِّي لَكَ مِنَ النَّاصِحِينَ »  ( سورهء قصص ، آيهء 20 ) .\r\n( 2 ) . گزارش گستردهء اين جريان در حديث معروف « فتون » از سعيد بن جبير از ابن عباس آمده است . بنگريد به : مختصر تفسير ابن كثير ، 2 / 457 - 481 ؛ البداية و الزماية ، 1 / 300 - 307 ؛ تاريخ طبرى ، 1 / 392 - 396 ؛ سنن نسايى ، تفسير طبرى ، تفسير ابن ابى حاتم .\r\n","page_name":" 167 ","page_number":177},
  {"content":"\r\n\r\nبود ؛ از كجا گذر خواهد كرد ؛ چه چيزهايى بايد بردارد ؛ كدام راه را برگزيند ؛ با چه كسى همراه شود و . . . همهء همّ و همّت او اين بود كه جان خود را بردارد و از دسترس اينان كه بر كشتن او هم راى شده‌اند ، دور ماند . كه اگر در پيچ و خم راه در دشت و تپه و كوه ، دستش از راهنما كوتاه باشد ، مهربانى خدا هست تا او را راه نمايد ؛ و اگر در پرتگاه‌ها و كمين‌گاه‌ها ، خطرها چشم به راه او باشد . بنده‌نوازى خدا هست تا او را پناه دهد . « 1 » و بدين‌گونه بود كه موسى از مصر گريخت و نگران و بيمناك از اين كه مبادا سربازان ورزيدهء فرعون ، به او برسند و دستگيرش كنند « 2 » ، هم‌چنان در بيابان‌هاى خشك سينا ، پيش رفت .\r\n\r\n2 . موسى در مدين\r\nو خدا خواست كه موسى بيابان را در جستجوى پناه‌گاهى امن و آرام هم‌چنان به سلامت درنوردد تا در كنار خليج عقبه به مدين برسد « 3 » و در آن جا ايمن و آسوده بماند . در اين جاست كه پردهء تازه‌اى از زندگى وى آغاز مىشود . موسى در همان آغاز رسيدن به شهر ، در كنار آب مدين ، با صحنه‌اى رويارو شد كه جوانمرد مروت پيشه‌اى چون موسى نمىتوانست آن را برتابد و خاموش بنشيند ، مردانى را ديد كه گوسفندان خويش را براى آب دادن آورده بودند [ و بر يكديگر پيشى مىگرفتند 
  ] ، در اين ميان دو زن را نيز ديد كه جلوى گوسفندان خويش را از خوردن آب مىگرفتند ، با اين كه سزاوارتر و جوانمردانه‌تر اين بود كه آنان را بر خود پيشى دهند و راه را باز كنند و ياريشان دهند تا گوسفندانشان را زودتر آب دهند . و موسى با اين كه مسافرى از راه رسيده و خسته‌اى گريخته بود ، اين صحنهء تا جوانمردانه را برنتافت ، بىدرنگ نزد آن دو زن رفت و جوياى كار و بارشان شد ، كار و بارى كه براى او بسيار شگفت نموده بود و چون داستان آنان را دريافت ، پا پيش نهاد و گوسفندانشان را آب داد و سپس رو به سايه‌اى رفت تا بيارامد . از قرآن بشنويم : « و چون به آبشخور مدين رسيد ، گرداگرد آن ، گروهى\r\n\r\n\r\n","description":"","footnote":"\r\n( 1 ) . عبد الرحيم فوده ، همان ، 161 .\r\n( 2 ) . مصر در آن روزگار دستگاه پليسى توانايى داشته است ، با سربازانى ورزيده و كار ديده ، بيشتر از قبيله‌هاى « مدجا » در نزديكىهاى « حبذل » دوم . ( بنگريد به :\r\n)  A . Gardiner , Egypt of the Pharaohs , 1961 , p . 101  .\r\n( 3 ) . دربارهء مدين كه هم نام شهرى است و هم نام قبيله‌اى بنگريد به : محمد بيومى مهران ، اسرائيل ، 2 / 558 - 561 ؛ دراسات تاريخية من القرآن ، 1 / 297 - 307 .\r\n","page_name":" 168 ","page_number":178},
  {"content":"\r\n\r\nاز مردم را ديد كه [ گوسفندان خويش را 
  ] آب مىدادند و جز آنان ، دو زن را ديد كه گوسفندان خويش را جمع و جور مىكردند [ نزد آنان رفت و 
  ] گفت : كار و بار شما چيست ؟ گفتند : ما [ همين گونه مىمانيم و گوسفندانمان را 
  ] آب نمىدهيم تا اين چوپانان [ گوسفندان خود را 
  ] ببرند و [ ما بتوانيم گوسفندانمان را آب دهيم 
  ] . و پدر ما پيرى شكسته است [ كه خود نمىتواند گوسفندان را به آبشخور بياورد 
  ] موسى [ كه چنين ديد و شنيد ، گوسفندان 
  ] آنان را آب داد و سپس رو به سايه‌اى پيش رفت [ تا در آنجا بياسايد 
  ] و گفت : پروردگار ! من به هر خيرى كه برايم بفرستى نيازمندم ، [ و ديرى نگذشت كه 
  ] يكى از آن دو دختر كه با شرم آزرم مىخراميد ، نزد او آمد و گفت : پدرم از تو مىخواهد نزد او به روى تا پاداش [ كارى كه كردى و گوسفندانمان را 
  ] آب دادى به تو بدهد و چون موسى نزد پدر آنان رفت و داستان خويش را باز گفت :\r\nپدرشان گفت : ديگر مترس [ و آسوده باش 
  ] كه از ستمكاران رهايى يافتى ، و يكى از آن دو دختر به پدر [ پيشنهاد كرد و 
  ] گفت : پدرجان از او بخواه تا براى تو كار كند كه او بهترين كسى است كه مىتوانى براى كارهاى خويش بگيرى ، هم برومند و تواناست ، و هم نيك‌رفتار و درست‌كردار » . « 1 »\r\nدر اين باره مفسران چند گونه روايت پيش روى ما نهاده‌اند ، براى نمونه در تفسير ابن كثير « 2 » عمرو بن ميمون از عمر بن خطاب روايت كرده كه چون موسى به آبشخور مدين - كه چاهى بود - رسيد ، مردمى را ديد كه آب مىداشتند و چون كارشان پايان يافت ، درپوش چاه را - كه سنگى بزرگ بود و نهادن و برداشتن آن به ده مرد نياز داشت ، بر جاى خود نهادند . در اين هنگام موسى ، دو دختر را ديد كه گوسفندان خود را جمع و جور مىكنند ، پرسيد كه چه كار دارند و چون آنان داستان خويش را بازگفتند ، نزد چاه آمد ، يك تنه درپوش سنگين را برداشت و با يك دلو آبى كه از چاه كشيد همهء گوسفندان آن دو دختر را آب داد . اما چنان كه سيد قطب گفته است ، در اين‌باره به همهء آنچه مفسران گفته و چه بسا اغراق و گزافه‌گويى نيز\r\n\r\n\r\n","description":"","footnote":"\r\n( 1 ) .     « وَ لَمَّا وَرَدَ ماءَ مَدْيَنَ وَجَدَ عَلَيْهِ أُمَّةً مِنَ النَّاسِ يَسْقُونَ وَ وَجَدَ مِنْ دُونِهِمُ امْرَأَتَيْنِ تَذُودانِ قالَ ما خَطْبُكُما قالَتا لا نَسْقِي حَتَّى يُصْدِرَ الرِّعاءُ وَ أَبُونا شَيْخٌ كَبِيرٌ * فَسَقى لَهُما ثُمَّ تَوَلَّى إِلَى الظِّلِّ فَقالَ رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ * فَجاءَتْهُ إِحْداهُما تَمْشِي عَلَى اسْتِحْياءٍ قالَتْ إِنَّ أَبِي يَدْعُوكَ لِيَجْزِيَكَ أَجْرَ ما سَقَيْتَ لَنا فَلَمَّا جاءَهُ وَ قَصَّ عَلَيْهِ الْقَصَصَ قالَ لا تَخَفْ نَجَوْتَ مِنَ الْقَوْمِ الظَّالِمِينَ * قالَتْ إِحْداهُما يا أَبَتِ اسْتَأْجِرْهُ إِنَّ خَيْرَ مَنِ اسْتَأْجَرْتَ الْقَوِيُّ الْأَمِينُ »     ( سورهء قصص ، آيات 23 - 26 ) .\r\n( 2 ) . مختصر تفسير ، ابن كثير ، 3 / 9 - 10 .\r\n","page_name":" 169 ","page_number":179},
  {"content":"\r\n\r\nكرده‌اند ، نيازى نيست . گزافه‌گويىهايى دربارهء زورمندى موسى كه يك تنه درپوش چاه را برداشت ، درپوشى كه برداشتن و نهادنش به روايات گوناگون كار ده ، بيست ، يا چهل تن يا كمتر يا بيشتر بوده است . اساسا آن چاه و به سخن درست‌تر آن آبشخور ، درپوشى نداشته است و داستان چيزى بيش از اين نبوده است كه انبوه چوپانان گوسفندان را آب مىدادند و موسى آنان را كنار زد و يا همراه آنان گوسفندان دو دختر را آب داد . همچنين نيازى نيست به آنچه دربارهء پارسايى و پرهيز موسى گفته‌اند كه چون مىخواست همراه آن دختر به خانهء پدرش رود ، از اين روى كه دختر را نبيند از همان آغاز به او گفت ، تو پشت سر من بيا و راه را به من نشان بده يا دختر در آغاز پيشاپيش موسى مىرفت كه ناگاه باد جامهء او را كمى بالا برد و ساق پاى او را آشكار كرد [ و موسى كه چنين ديد ، خود پيش افتاد و از دختر خواست پشت سر او بيايد 
  ] « 1 » ، به هيچ يك از اينها نيازى نيست كه اينها همه تكلف و تصنع‌اند و انگيزه‌اى نيز براى اين تكلف تراشىها نيست و « دفع ريبه » يعنى پرهيز از نگاه شهوانى نيز كه كسانى آن را انگيزهء آن رفتار موسى گفته‌اند ، در اين جا ، جايى ندارد ، كه هم موسى براى چشم پاك و پاك‌بين و پاك سرشت بوده است و هم آن دختر . و پاسداشت عفّت و پاكى ، هنگامى كه مرد و زنى با هم ديدار و برخورد مىكنند ، به ويژه مردان و زنانى از آن دست ، به هيچ يك از اين تكلف تراشىها و تصنع بازىها نيازى ندارد و بىهيچ تكلف و تصنعى خود را در برخورد ساده و بىپيرايهء آنان نشان دهد .\r\nبه هر روى پيرمرد ، پيشنهاد دختر را پذيرفت و چه بسا از پيشنهاد دختر و شخصيت موسى دريافت كه آن دو همديگر را مىخواهند و با گرايشى دوسويه ، فطرى و سالم ، دوست دارند .\r\nهمسر يكديگر گردند و خانواده‌اى بنياد گذارند ، چرا كه چون برومندى و توانايى ، و پاكى و درست‌كارى در مردى فراهم باشد ، بىگمان سرشت سالم و پاك و دست نخوردهء دختر كه از فطرت خدايى منحرف نشده به خود مىخواند ، و اينها همه در موسى فراهم بود [ و عشق و گرايش دختر به او پاك و طبيعى مىنمود 
  ] و پدر كه چنين ديد ، از موسى خواست كه يكى از دخترانش را به زنى بگيرد و در برابر و به جاى كابين ، هشت سال و اگر دوست داشت ده سال در خدمت او و چوپان او باشد . از قرآن بشنويم : « گفت مىخواهم يكى از اين دو دخترم را به\r\n\r\n\r\n","description":"","footnote":"\r\n( 1 ) . تفسير نسفى ، 3 / 231 ؛ تفسير بيضاوى ، 4 / 126 ؛ الدر المنثور سيوطى ، 5 / 126 - 127 ؛ تفسير فخر رازى ، 4 / 239 - 244 ؛ مختصر تفسير ابن كثير ، 3 / 11 ؛ تاريخ طبرى ، 1 / 398 ؛ الكامل ابن اثير ، 1 / 99 .\r\n","page_name":" 170 ","page_number":180},
  {"content":"\r\n\r\nهمسرى تو درآورم [ با اين كابين 
  ] كه هشت سال براى من كار كنى و اگر هشت سال را ده سال كنى ، خود دانى ، كه من نمىخواهم بر تو سخت بگيرم و مرا اگر خدا بخواهد از درست‌كاران خواهى يافت » « 1 » .\r\nدر اين باره قرطبى را سخنى نيكوست ، بر اين اساس كه : در اين آيه مىبينيم كه پدرى دختر خويش را براى همسرى به مردى پيشنهاد مىكند . و اين سنت حسنه و شيوهء پسنديده‌اى است .\r\nشعيب ، دختر خويش را به موسى پيشنهاد كرد و عمر دختر خويش ، حفصه را به ابو بكر و عثمان پيشنهاد كرد و او نيز خود را به پيامبر ( ص ) پيشنهاد كرد و چه خوب است كه ديگران نيز اين سنت پسنديده را پاس دارند و همسرى دختران خويش را به مردان درست‌كار پيشنهاد كنند . « 2 »\r\nحال ، اين پرسش مطرح مىشود كه اين مرد مدينى كه دختر خويش را به موسى داد چه كسى بود ؟\r\nاز آن جا كه قرآن كريم در بيان قصص ، به ريزه‌كارىهاى تاريخى نمىپردازد - كه اين ريزه‌كارىها هيچ كدام در راستا و روند و از اهداف و اغراض قصه‌هاى قرآنى نيست و چيزى نيز بر اهداف و آموزه‌هاى داستان نمىافزايد - نام آن مرد مدينى در قرآن كريم نيامده است .\r\nدر تورات نيز ، نام ونام قبيلهء او آمده است ، ناهمگونىها و چندگونه‌گويىهايى ديده مىشود ، گاه او « يثرون » ، كاهن مديان و گاه « حوباب » پسر « رعوئيل » و گاه نيز خود « رعوئيل » و نه پسرش خوانده شده است . قبيلهء او را نيز گاه قبيله‌اى مديانى گفته است و گاه قبيله‌اى « قينى » و گاه بر « قينى » بودن آن ، چنان تأكيد كرده است كه كسانى پنداشته‌اند قينيان همان مديانيان‌اند . « 3 »\r\nمفسران مسلمان نيز دربارهء پدر زن موسى يك نظر ندارند ؛ كسانى چون حسن بصرى ، مالك بن انس ، نسفى ، ابن اثيرو . . . او را شعيب ، پيامبر مدين گفته‌اند . « 4 » اين ديدگاه به گفتهء ابن\r\n\r\n\r\n","description":"","footnote":"\r\n( 1 ) .  « قالَ إِنِّي أُرِيدُ أَنْ أُنْكِحَكَ إِحْدَى ابْنَتَيَّ هاتَيْنِ عَلى أَنْ تَأْجُرَنِي ثَمانِيَ حِجَجٍ فَإِنْ أَتْمَمْتَ عَشْراً فَمِنْ عِنْدِكَ وَ ما أُرِيدُ أَنْ أَشُقَّ عَلَيْكَ سَتَجِدُنِي إِنْ شاءَ اللَّهُ مِنَ الصَّالِحِينَ »  ( سورهء قصص ، آيهء 27 ) ؛ نيز بنگريد به : فى ظلال القرآن ، 5 / 2687 .\r\n( 2 ) . تفسير قرطبى ، 13 / 271 .\r\n( 3 ) . سفر خروج ، 12 : 16 - 18 ، 3 : 1 ؛ سفر اعداد ، 10 : 29 ؛ سفر داوران ، 1 : 16 ، 4 : 11 ؛ نيز :\r\n J . Hastings , Encylopaedica biblica , p . 3080 ; EAE , vol , . I ,  1908 ،  p . 616  .\r\n( 4 ) . تفسير نسفى ، 3 / 232 ؛ مختصر تفسير ابن كثير ، 3 / 10 ؛ صفوة التفاسير ، 2 / 431 ؛ تاريخ ابن خلدون ، 2 / 93 ؛ كامل ابن اثير ، 1 / 99 ؛ مروج الذهب مسعودى ، 1 / 61 ؛ تاريخ يعقوبى ، 1 / 34 .\r\n","page_name":" 171 ","page_number":181},
  {"content":"\r\n\r\nكثير « 1 » آشكارا در روايتى كه سندش اما و اگرهايى دارد ، آمده است . برخى نيز گفته‌اند كه شعيب پس از نابودى قومش ، روزگار درازى زيست ، تا آن گاه كه موسى او را يافت و دخترش را به همسرى گرفت . در رواياتى نيز از حسن بصرى آمده كه آن مرد شعيب نام داشته كه رئيس آب و آبيارى مدين بوده است ، اما نه آن شعيب كه پيامبر مدين بوده است . برخى نيز او را برادرزاده يا عموزادهء شعيب و برخى نيز مردى مؤمن از مردم شعيب گفته‌اند . گروهى نيز بر پايهء اين گزارش قرآن از زبان شعيب كه به مردم خويش گفت :  « وَ ما قَوْمُ لُوطٍ مِنْكُمْ بِبَعِيدٍ »  ( - و قوم لوط از شما دور نيستند ) گفته‌اند : روزگار شعيب بسيار پيش از روزگار موسى بوده است . ابن عباس نام او را « يثرون » گفته است و ابو عبيده افزوده كه يثرون برادرزادهء شعيب است و طبرى روايتى ديگر از ابن عباس او را « يثرى » بزرگ مدين خوانده و افزوده است كه اين چيزها جز « اخبار آحاد » دانسته نمىشود و ما در اين‌باره خبر و روايت درستى كه بتوان بدان اعتماد كرد ، در دست نداريم . « 2 »\r\nدر اين‌باره سيد قطب مىگويد : اگر چه من پيش‌تر اين مرد مدينى را شعيب گفته بودم . اما اينك بيشتر مىپسندم تا او را نه شعيب كه يكى از مردان مدين بدانم ، زيرا شعيب پيامبر مدين ، پيش‌تر گواه نابودى ناباوران قوم خويش بوده است و تنها كسانى از قوم او مانده بودند كه به او ايمان داشتند . از اين روى چگونه مىشود كه آن مرد ، شعيب پيامبر باشد و قوم او كه پيروان اويند و به پيامبرىاش مىشناسند ، در آب دادن گوسفندان بر دختران او پيشى گيرند و حرمت پيرى و پيامبرى او را نداشته باشند ، كه پيروان يك پيامبر با پيامبرشان چنين رفتار نمىكنند .\r\nگذشته از اين ، در قرآن كريم از آموزه‌هاى شعيب به موسى هيچ نيامده است و اگر آن مرد ، شعيب پيامبر مىبود ، بازتابى از آموزه‌هاى او در زندگى موسى كه ده سال با او زيسته است ، شنيده مىشد . « 3 »\r\nبه هر روى ، موسى پس از گريز ناگزيرى كه سرنوشت پيش روى نهاده بود ، شهر ديگرى را نمىشناخت و وطنى نداشت كه بدان جا رود يا شوق ديدار آن را داشته باشد ، جز زادگاهش ، مصر كه بازگشت بدان جا نيز به زودى ميسر نبود . اما شوق بازگشت به سرزمينى كه در آن جا\r\n\r\n\r\n","description":"","footnote":"\r\n( 1 ) . ابن كثير ، البداية و النهاية ، 1 / 244 .\r\n( 2 ) . مختصر تفسير ، ابن كثير ، 3 / 10 ؛ تاريخ طبرى ، 1 / 400 ، الكامل ابن اثير ، 1 / 99 .\r\n( 3 ) . فى ظلال القرآن ، 5 / 2687 .\r\n","page_name":" 172 ","page_number":182},
  {"content":"\r\n\r\nزاده و باليده شده بود و روزهاى خوشى را در آن جا گذرانده بود ، هم چنان در دلش زنده بود و مىخواست هر چه زودتر ، دوران دورى به سر رسد و زمينهء بازگشت به وطن فراهم گردد . و گويا از اين روى بود كه از دو زمان هشت سال و ده سال پيشنهادى پدر زن ، زمان افزون‌تر را بر عهده نگرفت و اختيار را براى خود باقى نهاد ، « 1 » اگرچه زبان‌زد مورخان و مفسران است كه او همان ده سال يعنى زمان بيشتر را نزد شعيب ماند و در اين‌باره از پيامبر ( ص ) روايتى نيز هست كه چون از ايشان پرسيدند : موسى كدام يك از دو زمان پيشنهادى شعيب را نزد او ماند ، فرمود : زمان بيشتر و برتر را يعنى ده سال را ، چنان كه چون از او پرسيدند : كدام يك از دو دختر او را به همسرى گرفت ؟ فرمود : كوچك‌تر را . « 2 »\r\nبارى موسى ده سال در مدين ماند « 3 » و در اين سال‌ها از همسرش « صفورا » « 4 » ( - صفورة ) داراى دو فرزند شد ، و پس از پايان ده سال و پس از آن كه به گفتهء تورات از مرگ فرعونى كه در پى او بود ، آگاه شد « 5 » ، شوق بازگشت به مصر در دلش تازه گشت و او را بدان سوى روانه كرد ، به روزگارى كه بنى اسرائيل از بردگى مصريان سخت به تنگ آمده بودند . « 6 »\r\n\r\n\r\n","description":"","footnote":"\r\n( 1 ) . احمد عبد الحميد ، همان ، 101 .\r\n( 2 ) . دربارهء اين روايت‌ها بنگريد به : تفسير نسفى ، 1 / 234 ؛ الدر المنثور سيوطى ، 5 / 126 - 127 ؛ تاريخ طبرى ، 1 / 399 ؛ مختصر تفسير ابن كثير ، 3 / 11 ؛ البداية و النهاية ، 1 / 245 .\r\n( 3 ) . گزارش‌هاى يهودى و مسيحى ، دوران ماندگارى موسى در مدين را چهل سال مىگويند ، بنگريد به : سفر خروج ، 7 : 7 ؛ اعمال رسولان ، 7 : 30 ؛ قاموس الكتاب المقدس ، 2 / 931 .\r\n( 4 ) . سفر خروج ، 3 : 21 - 22 ، 18 : 1 - 6 .\r\n( 5 ) . سفر خروج ، 2 : 23 ، 4 : 29 ؛ نيز بنگريد به : فى ظلال القرآن ، 5 / 3077 .\r\n( 6 ) . سفر خروج ، 2 : 23 - 25 .\r\n","page_name":" 173 ","page_number":183},
  {"content":"\r\n . \r\n","description":"","footnote":"","page_name":" 174 ","page_number":184},
  {"content":"\r\n\r\n\r\nبخش سوم پيامبرى موسى\r\n\r\n1 . برگزيدگى موسى به پيامبرى\r\nموسى از مدين به مصر باز مىگشت كه در شبى تاريك ، در بيابان‌هاى گسترده راه را گم كرد .\r\nاز دور آتشى ديد : « به زن و فرزندانش گفت : بايستيد ، من آتشى ديدم ، باشد كه پاره‌اى از آن را براى شما بياورم يا در پرتو آن راه را باز شناسم » « 1 » ، [ و از همين عبارت « در پرتو آن راه را باز شناسم » برمىآيد كه او در شب راه را گم كرده بوده است 
  ] . ابن عباس گويد كه موسى درختى سبز را ديد كه آتشى سپيد و بسيار درخشان از سر تا بن آن مىتابد ، با ديدن آن انگشت به دهان گزيده ، در شگفت شد ، كه نه آتش فروزان و تابان سبزى درخت را آسيب مىزد و مىسوزاند و نه سبزى و تازگى درخت پرتوافكنى و تابندگى آتشى را فرو مىكاست و ناهموار مىكرد . گفته‌اند آن درخت ، درخت سمرة يا درخت عوسجه ( - خار درخت ) بوده است . بارى موسى به سوى آن درخت نورانى كه در طور سينا بود ، رفت و چون نزديك آن رسيد : « آواز داده شد كه اى موسى ! همانا كه من پروردگار تو هستم ، كفش‌هايت را بيرون آر « 2 » كه تو در\r\n\r\n\r\n","description":"","footnote":"\r\n( 1 ) .  « فَقالَ لِأَهْلِهِ امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِقَبَسٍ أَوْ أَجِدُ عَلَى النَّارِ هُدىً »  ( سورهء طه ، آيهء 10 ) ؛ نيز بنگريد به : تفسير ، ابى سعود ، 6 / 7 .\r\n( 2 ) . در اين كه چرا خداوند موسى را فرمان داد تا كفش‌هايى را درآورد ، برخى گفته‌اند : چون پابرهنگى ، با ادب و بندگى سازوارتر است ؛ و برخى گفته‌اند براى بزرگداشت آن سرزمين مبارك بوده است . و از همين\r\n","page_name":" 175 ","page_number":185},
  {"content":"\r\n\r\nسرزمينى پاكيزهء « طوى » ايستاده‌اى ، و من تو را [ به پيامبرى 
  ] برگزيده‌ام ، پس به آنچه به تو وحى مىشود گوش جان بسپار ، همانا كه من خداوندم و جز من خدايى نيست ، پس مرا بندگى و پرستش كن و نماز را به ياد من به پايدار » « 1 » موسى با شنيدن اين آواز مبهوت گشت و همهء هوش و حواسش بدان متمركز شد و آنچه را از گم كردن راه و . . . برايش پيش آمده بود . همه را فراموش كرد و ذره‌اى از همهء هستىاش به چيز ديگرى توجه نداشت ، ناگاه پرسشى در گوشش پيچيد ، پرسشى كه نيازى به پاسخ نداشت : « موسى ! اين چيست كه در دست تو است ؟\r\nگفت : اين عصاى من است كه بر آن تكيه مىكنم و با آن براى گوسفندانم برگ فرو مىتكانم و با آن نيازهاى ديگرى را نيز برآورده مىسازم . فرمود : موسى ! آن را به زمين بيفكن [ و چون موسى آن را 
  ] به زمين افكند ، ناگاه مارى شد در جنب و جوش و گردش و پيچش . فرمود :\r\nبگيريش و بيم نداشته باش كه آن را به گونهء نخستينش باز مىگردانيم و دستت را در بغلت كن تا بىآن كه بدى و بيماريى [ چون پيسى 
  ] بدان رسيده باشد ، سپيد و رخشان بيرون آيد و آيه و نشانهء ديگرى [ براى تو باشد 
  ] تا اين كه پاره‌اى از نشانه‌هاى بزرگ‌تر و شگرف‌تر خود را به تو بنمايانيم ، به سوى فرعون برو كه او از در سركشى درآمده است . گفت : پروردگارا ! سينه‌ام را گشاده كن و كارم را آسان ساز و گره از زبانم بازگشا تا سخنم را دريابند و از خانواده‌ام برايم دست يارى بگمار ، برادرم هارون را و با او پشتم را استوار دار ، و او را در اين كار با من انباز و همكار كن تا تو را بسيار ستايش و نيايش كنيم و تو را بسيار ياد كنيم ، همانا كه تو بر ما بينايى ، فرمود موسى ! [ آسوده باش 
  ] كه آنچه مىخواستى به تو داده شد » . « 2 »\r\n\r\n\r\n","description":"","footnote":"\r\n- روى بوده كه پيشينيان با پاى برهنه طواف كعبه مىكرده‌اند ؛ و برخى گفته‌اند از اين روى بوده كه پاهايش با برخورد بدان زمين مبارك متبرك گردد ؛ و برخى گفته‌اند شايد از اين روى كه كفش‌هايش از پوست الاغ دباغى نشده بوده است ؛ برخى نيز آن را رمز و نماد دانسته و گفته‌اند : كفش‌هايت را درآور ، يعنى دلت را از دوستى خانواده و مال و منال تهى ساز ( بنگريد به تفسير ابى سعود ، 6 / 7 ؛ مختصر تفسير ابن كثير ، 2 / 471 ) .\r\n( 1 ) .     « فَلَمَّا أَتاها نُودِيَ يا مُوسى * إِنِّي أَنَا رَبُّكَ فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً * وَ أَنَا اخْتَرْتُكَ فَاسْتَمِعْ لِما يُوحى * إِنَّنِي أَنَا اللَّهُ لا إِلهَ إِلَّا أَنَا فَاعْبُدْنِي وَ أَقِمِ الصَّلاةَ لِذِكْرِي     ( سورهء طه ، آيات 11 - 14 ) .\r\n( 2 ) .              « ما تِلْكَ بِيَمِينِكَ يا مُوسى * قالَ هِيَ عَصايَ أَتَوَكَّؤُا عَلَيْها وَ أَهُشُّ بِها عَلى غَنَمِي وَ لِيَ فِيها مَآرِبُ أُخْرى * قالَ أَلْقِها يا مُوسى * فَأَلْقاها فَإِذا هِيَ حَيَّةٌ تَسْعى * قالَ خُذْها وَ لا تَخَفْ سَنُعِيدُها سِيرَتَهَا الْأُولى * وَ اضْمُمْ يَدَكَ إِلى جَناحِكَ تَخْرُجْ بَيْضاءَ مِنْ غَيْرِ سُوءٍ آيَةً أُخْرى * لِنُرِيَكَ مِنْ آياتِنَا الْكُبْرى * اذْهَبْ إِلى فِرْعَوْنَ إِنَّهُ طَغى * قالَ رَبِّ اشْرَحْ لِي صَدْرِي * وَ يَسِّرْ لِي أَمْرِي * وَ احْلُلْ عُقْدَةً مِنْ لِسانِي * يَفْقَهُوا قَوْلِي * وَ اجْعَلْ لِي             \r\n","page_name":" 176 ","page_number":186},
  {"content":"\r\n\r\nو بدين‌گونه ، خداوند موسى را در آن سرزمين پاكيزه كه بخشى از صحرا سينا بود ، به پيامبرى خويش برگزيد و او را به رسالت نزد فرعون فرستاد : « تو و برادرت نشانه‌ها و معجزه‌هاى مرا ببريد و مرا از ياد نبريد ، به نزد فرعون برويد كه سركشى كرده است و با او به نرمى سخن گوييد باشد كه بپذيرد يا بيمناك گردد . گفتند : پروردگارا ! ما مىترسيم كه بر ما پيش دستى و درازدستى كند يا گردن‌كشى نمايد . فرمود : نترسيد ، بىگمان من با شمايم ، مىشنوم و مىبينم ، پس نزد او برويد و بگوييد : ما فرستادگان پروردگار تو هستيم ، بنى اسرائيل را با ما همراه كن و از شكنجه و آزار آنان دست بازدار كه ما از سوى خدايت نشانه و معجزه‌اى برايت آورده‌ايم و درود بر كسى كه راه هدايت را پيروى كند » . « 1 »\r\nاين جا بود كه موسى دريافت چه بار سنگينى بر دوشش نهاده شده است ، آن هم در حال و هنگامى كه پس از سال‌ها دورى و دربه‌درى اينك كه راهى زادگاه خويش بود و پيش خود مىپنداشت كه دوران دورى ، گريز و ترس به سر آمده و دوران آسايش و آرامش و ديدار يار و ديار فرا رسيده است . روند كار ديگرگون شد و او فرمان يافت تا نزد تواناترين ، سركش‌ترين ، كفر پيشه‌ترين و ناسپاس‌ترين شاهان جهان كه بيشترين سربازان را در آن روزگار داشت رود و او را به خداپرستى و راستى و دادورزى فرا خواند . موسى فرعون را خوب مىشناخت ، زيرا در كاخ او پرورده شده بود و از نزديك غرور و قدرت و سركشى او ، و نيز آزار و شكنجه‌ها و سخت‌گيرىهاى او بر اسرائيليان را ديده بود ، او همهء اين‌ها را مىدانست ، و مىدانست كه به رويارويى نيرومندترين فرمانروا و سركش‌ترين قدرت روى زمين مىرود ، و آگاه بود كه روزگار دراز بردگى ، مردمش را به خوارى كشانده و سرشتشان را تباه ساخته است . از اين روى چنان كه سيد قطب گفته است ، رسالتى كه بر دوش موسى نهاده شده بود ، جداى از رسالت پيامبر اسلام ( ص ) بزرگ‌ترين و سنگين‌ترين رسالتى است كه بر دوش بشرى نهاده شده است .\r\n\r\n\r\n","description":"","footnote":"\r\n-         وَزِيراً مِنْ أَهْلِي * هارُونَ أَخِي * اشْدُدْ بِهِ أَزْرِي * وَ أَشْرِكْهُ فِي أَمْرِي * كَيْ نُسَبِّحَكَ كَثِيراً * وَ نَذْكُرَكَ كَثِيراً * إِنَّكَ كُنْتَ بِنا بَصِيراً * قالَ قَدْ أُوتِيتَ سُؤْلَكَ يا مُوسى »         ( سورهء طه ، آيات 17 - 36 ) .\r\n( 1 ) .       « اذْهَبْ أَنْتَ وَ أَخُوكَ بِآياتِي وَ لا تَنِيا فِي ذِكْرِي * اذْهَبا إِلى فِرْعَوْنَ إِنَّهُ طَغى * فَقُولا لَهُ قَوْلًا لَيِّناً لَعَلَّهُ يَتَذَكَّرُ أَوْ يَخْشى * قالا رَبَّنا إِنَّنا نَخافُ أَنْ يَفْرُطَ عَلَيْنا أَوْ أَنْ يَطْغى * قالَ لا تَخافا إِنَّنِي مَعَكُما أَسْمَعُ وَ أَرى * فَأْتِياهُ فَقُولا إِنَّا رَسُولا رَبِّكَ فَأَرْسِلْ مَعَنا بَنِي إِسْرائِيلَ وَ لا تُعَذِّبْهُمْ قَدْ جِئْناكَ بِآيَةٍ مِنْ رَبِّكَ وَ السَّلامُ عَلى مَنِ اتَّبَعَ الْهُدى *       ( سورهء طه ، آيات 42 - 47 ) .\r\n","page_name":" 177 ","page_number":187},
  {"content":"\r\n\r\nزيرا او از يك سو به جانب فرعون سركش و مغرور فرستاده شده كه در زمان او متجاوزترين فرمانروايان روى زمين است ، و نيز صاحب كهن‌ترين تاج و تخت ، پايدارترين حكومت ، ريشه‌دارترين تمدن ، و نيز كسى است كه مردم را به سختى به بردگى كشيده و در زمين گردن‌فرازى كرده است ، و از سوى ديگر ، فرستاده شده است براى رهاسازى مردمى كه ساليانى دراز و سياه ، به خوارى و خاكسارى ، و بردگى و بيگارى خو گرفته‌اند . و خو گرفتن به خوارى آدمى را بىعار مىكند و او را از خوبى ، خير ، جمال و كمال ، چنان تهى مىگرداند و به گنديدگى و پوسيدگى و پليدى و پلشتى مىآلايد كه سرشت انسانىاش به يكباره وارونه و ديگرگون مىشود . به گونه‌اى كه ديگر از گند و تعفن ، احساس بيزارى نمىكند و از پليدى و پلشتى بدش نمىآيد و پيداست كه چنين مردمى را به راه آوردن ، چه اندازه دشوار و توان فرساست ، از سوى ديگر اينان مردمى بودند كه روزگارى دينى درست داشتند و اينك آن دين درست ، نيز وارونه شده و همين چهرهء وارونه و ديگرگونه و دروغين و خرافه‌گونهء آن ، در ذهن و ضميرشان ريشه دوانده است . نه دل‌هايى پاك و تهى دارند تا دين تازه را به آسانى بپذيرند و نه دين پيشين خود را درست نگاه داشته‌اند ، و چنين دل‌هايى را به راه راست آوردن و چنين باورهايى را پالودن ، كارى بس دشوار و ناهموار است . بارى در يك كلمه ، موسى آمده بود تا امّتى را بازسازى كند و بلكه از نو ، بنياد نهد ، كه بنى اسرائيل براى نخستين بار بود كه مسير استقلال را مىپيمود ، با زندگى و دين ويژهء خويش ، و پيداست كه بنيادگذارى يك امت ، كارى است سترگ و بس رنج‌آور و دشوار . « 1 » از اين جا بود كه موسى و هارون [ كه از سنگينى بارى كه بر دوششان نهاده شد ، آگاه بودند 
  ] از در دعا و نيايش درآمدند و گفتند :  « رَبَّنا إِنَّنا نَخافُ أَنْ يَفْرُطَ عَلَيْنا أَوْ أَنْ يَطْغى »  « 2 » ( - پروردگارا ، ما مىترسيم كه او بر ما پيش‌دستى و درازدستى كند ، يا طغيان و سركشى نمايد » ، و فرعون كسى نبود كه از موسى و هارون بيم و باكى داشته باشد .\r\nپس پاسخ آشكار خداوند كار را بر اين دو پيامبر بزرگوار يكسره كرد كه « نترسيد ! بىگمان من با شما هستم ، مىشنوم و مىبينم » و سپس بنياد پيامبرى آنان را [ كه همان يكتاپرستى است 
  ] معين نموده و فرمود : « نزد فرعون رويد و بگوييد : ما فرستادگان پروردگار تو هستيم » تا او از\r\n\r\n\r\n","description":"","footnote":"\r\n( 1 ) . فى ظلال القرآن ، 5 / 2690 .\r\n( 2 ) . سورهء طه ، آيهء 45 ؛ « فرط » يعنى پيشى گرفتن و پيش دستى كردن در آزار و آسيب رسانى به ديگران و طغيان يعنى سركشى و خشم و خروشى بيش از آزار رساندن .\r\n","page_name":" 178 ","page_number":188},
  {"content":"\r\n\r\nهمان نخستين برخورد ، دريابد كه خدايى هست كه هم پروردگار اوست و هم پروردگار همهء جهانيان [ و نه خدايى ويژهء موسى يا هارون يا بنى اسرائيل « 1 » ، و نه چنان كه خرافه باوران آن روزگاران پذيرفته بودند كه هر مؤمن براى خود خدا يا خدايانى ويژه دارد ، و نه چنان كه در برخى از روزگاران ، مصريان ، فرعون را از تبار خدايان مىپنداشته و مىپرستيده‌اند - چيزى كه به زودى بىپايگى آن را برخواهيم رسيد - 
  ] و سپس موضوع رسالت آنان را كه آزادسازى اسرائيليان بود ، باز نمود و فرمود به فرعون بگوييد : « بنى اسرائيل را با ما همراه فرست و از آزار و شكنجهء آنان دست بازكش » . بنابراين ، برجسته‌ترين بخش رسالت آنان رفتن نزد فرعون و آزادسازى اسرائيليان از دست او و بازگرداندن آنان به توحيد و يكتاپرستى ، نيز بازگرداندنشان به سرزمين مقدسى كه خدا خواسته بود تا در آنجا زندگى كنند تا آن گاه كه به فساد گرايند و خدا نابودشان سازد . « 2 »\r\nاما موسى بىدرنگ به ياد مىآورد كه يكى از مصريان را كشته است و هنوز سنگينى آن گناه را در دل دارد و از پى همان بوده كه از مصر و كسانى كه مىخواسته‌اند او را بكشند ، گريخته است ، پس اينكه چگونه نزد كسانى بازگردد كه سال‌ها در پى او بوده‌اند و آرزوى كينه كشى از او را داشته‌اند ، آن هم با خواسته‌اى چنين شگفت و سنگين كه از فرعون بخواهد دست از سركشى و خدانمايى بردارد و پرستش خداى يگانه را گردن گذارد و اسرائيليان را كه بندگان و بيگاريان خود مىداند رها سازد . اما موسى ( ع ) هر چند در حضور خداى خود بود ، خدايى كه او را به ديدار خود و سخن گفتن خود و آيات و نشانه‌هاى خود و يارى و همراهى خود افتخار داده بود ، با اين همه احتياط و دورانديشى دربارهء رسالت خويش را و اين كه شايد او را بكشند و رسالتش نيمه‌كاره و ناتمام بماند ، از ياد نبرد و گفت : پروردگارا ! من يكى از آنان را\r\n\r\n\r\n","description":"","footnote":"\r\n( 1 ) . تورات بيشتر خدا را « يهوه » و گاه نيز « الوهيم » مىنامد و اين هر دو ، نام خداى اسرائيليان است و نه خداى همهء جهان و جهانيان ، چنان كه مسلمانان و مسيحيان باور دارند . انديشهء خداى يگانه در تورات با ابراهيم آغاز مىشود كه خدا را خداى ابراهيم ، سپس خداى اسحاق ، سپس خداى يعقوب و سپس خداى موسى مىداند و سپس او را در روزگار اشعيا ، خداى همهء اسرائيليان مىشمارد . اما دايرهء خدايى او را به ديگر ملت‌ها گسترش نمىدهد و از اين روى مفهوم خدا در تورات بيشتر نشانگر خداى اسرائيليان است و دين يهود نيز نشانگر دين يك قوم ويژه است ، قوم بنى اسرائيل . ( بنگريد به : سفرهاى : پيدايش ، 12 : 1 - 3 ، 13 : 14 - 18 ، 15 : 18 - 20 ، 26 : 24 ؛ خروج ، 3 : 6 ، 6 : 6 - 7 ؛ يوشع ، 8 : 3 ، 9 : 18 ، 13 ؛ كتاب اول صموئيل ، 25 : 33 ؛ كتاب اول تواريخ ايام ، 16 : 36 ؛ نيز بنگريد به : محمد بيومى مهران ، اسرائيل ، 4 / 219 ، باب اول ، ديانت يهود ) .\r\n( 2 ) . فى ظلال القرآن ، 4 / 2336 .\r\n","page_name":" 179 ","page_number":189},
  {"content":"\r\n\r\nكشته‌ام و بيم دارم كه مرا بكشند » « 1 » اين را نگفت تا عذرى آورده باشد و از رفتن نزد فرعون معاف گردد ، بلكه از روى احتياط و دورانديشى گفت تا به راهى كه بايد پيش گيرد و در كارى كه بايد سامان دهد اعتماد و اطمينان و دلگرمى بيشترى داشته باشد ؛ به گونه‌اى كه اگر آنچه را از آن مىترسيد برايش پيش آيد ، به چيزى نگيرد و چنين انديشه و احتياطى از مرد تواناى دانايى چون او ، بجا و سزاوار بود ، [ نيز از روى همين انديشه و احتياط بود كه پنداشت اگر فرعون او را دروغگو بخواند شايد او خود ، به خوبى نتواند ، سخنان او را پاسخ گويد 
  ] از اين روى گفت پروردگارا ! « و برادرم هارون از من گشاده‌زبان‌تر و سخن‌آورتر است ، او را به ياورى همراه من كن ، تا راست‌گويى مرا گواهى و آشكار كند كه مىترسم آنان مرا دروغگو بشمارند . » « 2 » از اين جا بود كه خداوند بلافاصله به او مژده داد كه « به زودى با همراه ساختن برادرت ، دست تو را مىگيريم و توانايت مىسازيم و به شما دو تن چنان سلطه و سرورى دهيم كه با داشتن آيات و معجزات ما ، ديگر دست آنان به شما نرسد ، بىگمان شما و پيروان شما پيروزيد » « 3 » و از اين پس است كه داستان موسى و بيرون بردن بنى اسرائيل از مصر آغاز مىشود .\r\n\r\n\r\n","description":"","footnote":"\r\n( 1 ) .  « قالَ رَبِّ إِنِّي قَتَلْتُ مِنْهُمْ نَفْساً فَأَخافُ أَنْ يَقْتُلُونِ »  ( سورهء قصص ، آيهء 33 ) .\r\n( 2 ) .  « وَ أَخِي هارُونُ هُوَ أَفْصَحُ مِنِّي لِساناً فَأَرْسِلْهُ مَعِي رِدْءاً يُصَدِّقُنِي إِنِّي أَخافُ أَنْ يُكَذِّبُونِ »  ( سورهء قصص ، آيهء 34 ) . در اين باره در تفسير فخررازى ( 24 / 122 - 123 ، 249 ) مىخوانيم : آن‌گاه كه خداوند ، موسى را فرمان داد نزد فرعون برود ، موسى با دو انگيزه از خداوند خواست هارون را با او همراه سازد : نخست اين كه چه بسا فرعون ، موسى را دروغگو شمارد و دروغگو شمردن ، سينه را تنگ مىكند و زبان را - به ويژه اگر لكنت نيز داشته باشد - كند مىسازد و پاسخ‌گويى را دشوار مىنمايد ، از اين روى موسى نخست بر دروغگو شمردن آنان انگشت نهاد و سپس بر تنگى سينه و سوم بر كندى زبان ، اما هارون كه گشاده زبان‌تر بود به چنين دشواريى در نمىافتاد و از اين روى همراه ساختن او با موسى سزاوار و بجا بود ، و انگيزهء دوم اين بود كه موسى يكى از آنان را كشته بود و مىترسيد او را به كيفر بكشند و رسالت او نيمه‌كاره و ناتمام بماند . اما هارون اين مشكل را نيز نداشت و مىتوانست رسالت را به پايان رساند . گفتنى است اين كه موسى از خدا خواست هارون را با او همراه سازد ، به هيچ روى عذر آوردن از رفتن نزد فرعون و شانه تهى كردن نبود ، بلكه مىخواست به اين پشتوانه ، رسالت خويش را به بهترين شيوه به انجام رساند و هارون با زبان شيواى خود دين و دعوت او را بر مردم آشكار سازد و شبهه‌ها و پرسش‌هاى ناباوران را پاسخ گويد ، گذشته از اين كه به گفتهء « سدى » دو پيامبر و دو نشانه از يك پيامبر و يك نشانه كارسازتر مىنمايد ، گرچه به گفتهء ديگران ، از ديدگاه دلالت و نشانگرى ، دو پيامبر و دو معجزه با يك پيامبر و يك معجزه تفاوتى ندارند .\r\n( 3 ) .  « سَنَشُدُّ عَضُدَكَ بِأَخِيكَ وَ نَجْعَلُ لَكُما سُلْطاناً فَلا يَصِلُونَ إِلَيْكُما بِآياتِنا ، أَنْتُما وَ مَنِ اتَّبَعَكُمَا الْغالِبُونَ »  ( سورهء قصص ، آيهء 35 ) .\r\n","page_name":" 180 ","page_number":190},
  {"content":"\r\n\r\n\r\n2 . موسيان و فرعون\r\nاز پى فرمان خداوند ، موسى همراه با برادرش هارون ، راهى كاخ فرعون شد تا او را به حق‌پرستى ، دادورزى و درست‌كارى فرا خواند ، و اميدوار بود كه فرعون سخنان او را بپذيرد و دست از اسرائيليان بازدارد و آنان را با او همراه سازد . در اين‌باره در تورات چنين مىخوانيم :\r\n« بعد از آن موسى و هارون آمده به فرعون گفتند : يهوه خداى اسرائيل چنين مىگويد : قوم مرا رها كن تا براى من در صحرا عيد نگاه دارند . فرعون گفت : يهوه كيست كه قول او را بشنوم و اسرائيل را رهايى دهم ؟ يهوه را نمىشناسم و اسرائيل را نيز رها نخواهم كرد . گفتند : خداى عبرانيان ما را ملاقات كرده است . پس الآن سفر سه روزه به صحرا برويم و نزد يهوه خداى خود قربانى بگذرانيم مبادا ما را به و با يا شمشير مبتلا سازد » « 1 » از اين ديدار و گفت‌وگو ، قرآن كريم نيز چنين ياد كرده است : « و موسى گفت : اى فرعون ! من فرستادهء پروردگار جهانيانم ، سزاوار است كه جز سخن حق سخنى به خدا نسبت ندهم ، من براى شما معجزه و نشانه‌اى از سوى خدايتان آورده‌ام ، پس بنى اسرائيل را با من همراه فرست » . « 2 » اما فرعون نه تنها سخنان موسى را نپذيرفت و به او و خداى او ايمان نياورد و خواسته‌هاى او را برنياورد ، كه او و برادرش ، هارون را متهم ساخت كه مردم را از كار برآورده‌اند . از اين روى ، كار را بر اسرائيليان سخت‌تر كرد و فرمان داد ديگر كسى اسرائيليان را در گردآورى كاه براى خشت‌سازى يارى نكند . آنان بايد خود ، هم كاه گرد آوردند و هم به همان شمار پيشين روزانه خشت بسازند و اگر كم‌كارى كنند تازيانه بخورند ، از تورات بشنويم : « پس پادشاه مصر بديشان گفت : اى موسى و هارون ! چرا قوم را از كارهاشان باز مىداريد ، به شغل‌هاى خود برويد . . . و سركاران و ناظران قوم خود را قدغن فرموده گفت : بعد از اين ، كاه براى خشت‌سازى مثل سابق بدين قوم مدهيد ، خود بروند و كاه براى خويشتن جمع كنند و همان حساب خشت‌هايى را كه پيش‌تر مىساختند برايشان بگذاريد و هيچ كم مكنيد . . . و ناظران ، بنى اسرائيل را - كه سركاران فرعون برايشان گماشته بودند - مىزدند و مىگفتند : چرا خدمت معين خشت‌سازى خود را در اين روزها ، مثل سابق ، تمام نمىكنيد » . « 3 »\r\n\r\n\r\n","description":"","footnote":"\r\n( 1 ) . سفر خروج ، 5 : 1 - 3 .\r\n( 2 ) .   « وَ قالَ مُوسى يا فِرْعَوْنُ إِنِّي رَسُولٌ مِنْ رَبِّ الْعالَمِينَ * حَقِيقٌ عَلى أَنْ لا أَقُولَ عَلَى اللَّهِ إِلَّا الْحَقَّ قَدْ جِئْتُكُمْ بِبَيِّنَةٍ مِنْ رَبِّكُمْ فَأَرْسِلْ مَعِيَ بَنِي إِسْرائِيلَ »   ( سورهء اعراف ، آيات 104 - 105 ) ؛ نيز بنگريد به : تفسير قرطبى ، 13 / 13 - 14 ؛ تفسير ابن كثير ، 3 / 450 ؛ 9 / 33 ، 37 - 40 .\r\n( 3 ) . سفر خروج : 5 : 4 - 111 ؛ ابن كثير ، البداية و النهاية ، 1 / 263 .\r\n","page_name":" 181 ","page_number":191},
  {"content":"\r\n\r\nشگفت اين كه تورات نخست آشكارا مىگويد : بنى اسرائيل به موسى ايمان آوردند ، اما چيزى نمىگذرد كه سخن ديگرگون مىكند و مىگويد : بنى اسرائيل ، كه سال‌ها سرشتشان به بندگى و بيگارى خو گرفته بود ، به موسى ايمان نياوردند . و وعده‌هاى او را ، كه شما را از چنگ آزار فرعونيان مىرهانم ؛ ملت برگزيدهء خدا مىكنم ؛ و به سرزمينى كه شير و عسل از آن مىجوشد ، مىبرم ، به چيزى نگرفتند . « 1 » دربارهء ايمان آوردن يا نياوردن بنى اسرائيل به موسى در قرآن چنين مىخوانيم : « جز اندكى از زادگان قوم موسى « 2 » ، كسى به او ايمان نياورد ، آن هم با ترس و بيم از فرعون و بزرگانشان « 3 » ، كه مبادا بلايى بر سر آنان آورند ، و فرعون در آن سرزمين سر به گردن‌كشى برآورده بود و در ظلم و زور زياده‌روى مىكرد » . « 4 » و از اين سخن قرآن برمىآيد كه آن دسته از بنى اسرائيل كه به موسى ايمان آوردند ، نوجوانان كم سن و سال بوده‌اند - و نه همهء اسرائيليان - و اين نوجوانان كم سن و سال نيز بيم آن را داشته‌اند كه\r\n\r\n\r\n","description":"","footnote":"\r\n( 1 ) . سفر خروج ، 4 : 29 - 31 ، 6 : 6 - 11 .\r\n( 2 ) . اين كه زاد و رودى كه به موسى ايمان آوردند چه كسانى بوده‌اند ، مفسران چند رأى و رويكرد دارند :\r\nبيشتر آنان را جوانان اسرائيلى دانسته‌اند و گفته‌اند : پدران دعوت موسى را نپذيرفتند ، اما پسران ، با همهء ترسى كه از فرعون داشتند ، پذيرفتند ؛ و مجاهد آنان را فرزندان كسانى دانسته كه موسى به سوى آنان فرستاده شده بود و آنان خود با گذشت زمان مرده بودند و فرزندانشان به موسى ايمان آورده بودند ؛ طبرى نيز بر اين پايه كه ضمير بايد به نزديك‌ترين مرجع خود بازگردد ، آنان را از قوم بنى اسرائيل مىداند و نه از قوم فرعون ؛ برخى نيز آنان را از قوم فرعون گفته‌اند و نه از قوم بنى اسرائيل ؛ ابن عباس در يكى از دو قول خود ، آنان را از بنى اسرائيل مىداند و در ديگرى از قوم فرعون ، و مىگويد جز بنى اسرائيل اندكى از قوم فرعون - همسر فرعون ، مؤمن آل فرعون ، خزانه‌دار فرعون و همسر خزانه‌دار فرعون - نيز به موسى ايمان آوردند ؛ ابن كثير نيز مىگويد اين ذريه از قوم فرعون‌اند زيرا بنى اسرائيل همه به او ايمان آورده بودند ( تفسير نسفى ، 2 / 172 - 173 ؛ تفسير ابى سعود ، 4 / 170 ؛ تفسير ابن كثير ، 4 / 221 - 223 ؛ تفسير طبرى ، 15 / 163 - 167 ؛ تفسير خازن ، 3 / 202 - 204 ؛ تفسير المنار ، 11 / 383 - 384 ؛ تفسير قرطبى ، 3208 ) .\r\n( 3 ) . درباره اين كه مرجع ضمير ، بزرگانشان ( - ملاءهم ) چيست نيز مفسران چند ديدگاه دارند : بيشتر مىگويند به فرعون باز مىگردد و آوردن آن به صورت جمع يا از اين رو است كه ضميرى كه به بزرگان باز مىگردد ، بيشتر در ساختار جمع آورده مىشود و اين كه آيه در مقام بيان ظلم و زور و سركشى فرعون است با بزرگى و سرورى او ، كه مراد سلطه و سلطنت است - ناسازگارى ندارد ؛ و يا از اين رو است كه از فرعون ، فرعونيان خواسته شده است ؛ و يا از اين رو است كه فرعون يارانى داشته كه با آنان در ستمگرى و زورگويى ، راى زنى مىكرده است ؛ برخى نيز مرجع اين ضمير را سران و بزرگان بنى اسرائيل دانسته‌اند كه از ترس فرعون ، فرزندان خود را از ايمان آوردن به موسى باز مىداشته‌اند ( بنگريد به مراجع پيشين ) .\r\n( 4 ) .  « فَما آمَنَ لِمُوسى إِلَّا ذُرِّيَّةٌ مِنْ قَوْمِهِ عَلى خَوْفٍ مِنْ فِرْعَوْنَ وَ مَلَائِهِمْ أَنْ يَفْتِنَهُمْ وَ إِنَّ فِرْعَوْنَ لَعالٍ فِي الْأَرْضِ وَ إِنَّهُ لَمِنَ الْمُسْرِفِينَ »  ( سورهء يونس ، آيهء 83 ) .\r\n","page_name":" 182 ","page_number":192},
  {"content":"\r\n\r\nفرعونيان و سران سودجو و مصلحت‌انديش بنى اسرائيل - كه به دربار فرعون وابسته‌اند و به سود آنان كار مىكنند - آنان را از پيروى موسى بازدارند . اين ترس و بيم آنان نيز به هيچ روى بىجا نبود ، كه فرعون هم سلطه و سلطنتى نيرومند داشت و هم سركشى سخت‌گير و ساده‌دل بود كه در زورگويى و شكنجه‌گرى و مردم را به بردگى و بيگارى گرفتن حد و مرزى نمىشناخت و از هيچ آزار و سنگدلى دريغ نمىكرد . « 1 » و از اينها آشكار مىشود كه سال‌ها بردگى و بيگارى ، سرشت قوم موسى را تا چه پايه و مايه دگرگون كرده و به تباهى و سياهى كشانده بود ، [ چنان كه ديگر به هيچ روى از خود اراده و اختيارى نداشتند و 
  ] نه گوشى داشتند براى شنيدن حق و نه دلى براى پذيرش آن و نه پايى براى رفتن در راه آن ، و از اين روى بود كه موسى در راه رهنمونى و رهايى آنان آزارهاى بسيار كشيد و به دشوارىها و ناهموارىهاى بسيار درافتاد .\r\nبه هر روى ، فرعون چون موسى را ديد كه با ادّعاى بزرگ در برابر او ايستاده و مىگويد :\r\n« من فرستادهء خداى جهانيانم » ، بسيار شگفت‌زده ماند و شگفتى او بيشتر شد آن گاه كه اين درخواست مهم از او شنيد : « بنى اسرائيل را با من همراه فرست » ، و چون اين هر دو دعوى و درخواست براى فرعون سنگين و ناپذيرفتنى بود ، ناگزير ميان او و موسى درگيرى پيش آمد و در اين ميان بود كه فرعون به موسى گوشزد كرد كه مگر تو همان نيستى كه در كاخ ما بزرگ و باليده شده‌اى و از سوى ما نيكويىها ديده‌اى « 2 » و يكى از ما را كشته‌اى و بىآن كه قصاص شوى گريخته‌اى و اينك با من اين گونه مىكنى ؟ از قرآن بشنويم : » [ فرعون به موسى 
  ] گفت :\r\nمگر ما تو را آن‌گاه كه كودكى بودى نپروريديم ؛ و مگر تو سال‌هايى از عمرت را نزد ما نگذراندى ؛ و مگر تو آن كارى را كه كردى [ - كشتن آن مرد مصرى 
  ] نكردى و [ راستى كه 
  ] تو از ناسپاسانى » . « 3 » بدين گونه فرعون هر چه در چنته داشت ، بر موسى فرو بارانيد و او را با سخنانى رويارو كرد كه مىپنداشت موسى براى هيچ يك از آنها پاسخى و عذرى نمىتواند بياورد ، به ويژه داستان كشتن آن مرد مصرى و كيفرى كه مىتوانسته در پى داشته باشد . اما موسى اين گونه به دو پاسخ داد : « گفت : آن كار را [ - كشتن مرد مصرى 
  ] آن گاه كردم كه هنوز\r\n\r\n\r\n","description":"","footnote":"\r\n( 1 ) . فى ظلال القرآن ، 3 / 1815 .\r\n( 2 ) . بسنجيد با : ابن كثير ، البداية و النهاية ، 1 / 250 .\r\n( 3 ) .   « قالَ أَ لَمْ نُرَبِّكَ فِينا وَلِيداً وَ لَبِثْتَ فِينا مِنْ عُمُرِكَ سِنِينَ * وَ فَعَلْتَ ، فَعْلَتَكَ الَّتِي فَعَلْتَ وَ أَنْتَ مِنَ الْكافِرِينَ »   ( سورهء شعرا ، آيات 17 - 19 )\r\n","page_name":" 183 ","page_number":193},
  {"content":"\r\n\r\nسرگشته و بيراه بودم و سپس از شما گريختم زيرا از شما مىترسيدم [ كه با آن كه ناخواسته آن كار را كرده‌ام ، قصاصم كنيد 
  ] ، سپس پروردگارم به من حكم و حكمت بخشيد و مرا از پيامبران گردانيد و [ لابد 
  ] اين كه بنى اسرائيل را به بردگى و بيگارى گرفته‌اى ، نعمتى بزرگ است كه آن را بر من منت مىنهى و ( به رخ من مىكشى ) » . « 1 »\r\nپرسش و پاسخ همچنان ميان موسى و فرعون پيش مىرفت : « فرعون گفت : پروردگار جهانيان [ ديگر 
  ] چيست ؟ موسى پاسخ داد : پروردگار آسمان‌ها و زمين و آنچه در ميان آنهاست ، اگر مرد ايقان و ايمان باشيد . فرعون به آنان كه پيرامونش بودند [ نگاهى كرد از سر طنز و تسخر 
  ] گفت : آيا نمىشنويد [ چه مىگويد 
  ] ؟ موسى [ افزود و 
  ] گفت : پروردگار شما و پروردگار نياكان پيشين شما ، فرعون [ ديگر بار رو به پيرامونيانش كرد و از سر طعنه و پرخاش 
  ] گفت : [ اين 
  ] پيامبرتان كه به سوى شما فرستاده شده ، بىگمان ديوانه است . [ موسى باز افزود و 
  ] گفت : پروردگار مشرق و مغرب و ميان آن دو ، اگر بينديشيد و انديشه داشته باشيد ، [ فرعون كه ديگر راه به جايى نمىبرد و آتش خشمش شعله مىكشيد ، از در ترساندن و تهديد درآمد و 
  ] گفت : اگر خدايى جز من برگزينى ، بىگمان زندانىات خواهم كرد ، [ موسى بىآن كه بترسد و ميدان را تهى كند 
  ] گفت : [ حتى 
  ] نشانه و معجزه‌اى آشكار [ بر درستى دعوى و درخواست خود 
  ] براى تو بياورم ؟ فرعون گفت : اگر راست مىگويى آن معجزهء آشكار را بياور و موسى عصايش را بر زمين افكند و ناگاهان آن عصا ، اژدهايى راستين شد و [ نيز 
  ] دستش را برآورد و ناگاهان ، تماشاگران [ دست او را چون چراغى 
  ] سپيد و رخشان [ در برابر خود ديدند 
  ] « 2 » » و بدين‌گونه فرعون و درباريانش ناباورانه با چند شگفتى رويارو شدند ، چوبدستى « 3 » ،\r\n\r\n\r\n","description":"","footnote":"\r\n( 1 ) .    « قالَ فَعَلْتُها إِذاً وَ أَنَا مِنَ الضَّالِّينَ * فَفَرَرْتُ مِنْكُمْ لَمَّا خِفْتُكُمْ فَوَهَبَ لِي رَبِّي حُكْماً وَ جَعَلَنِي مِنَ الْمُرْسَلِينَ * وَ تِلْكَ نِعْمَةٌ تَمُنُّها عَلَيَّ أَنْ عَبَّدْتَ بَنِي إِسْرائِيلَ »    ( سورهء شعراء ، آيات 20 - 22 ) .\r\n( 2 ) .            « قالَ فِرْعَوْنُ وَ ما رَبُّ الْعالَمِينَ * قالَ رَبُّ السَّماواتِ وَ الْأَرْضِ وَ ما بَيْنَهُمَا إِنْ كُنْتُمْ مُوقِنِينَ * قالَ لِمَنْ حَوْلَهُ أَ لا تَسْتَمِعُونَ * قالَ رَبُّكُمْ وَ رَبُّ آبائِكُمُ الْأَوَّلِينَ * قالَ إِنَّ رَسُولَكُمُ الَّذِي أُرْسِلَ إِلَيْكُمْ لَمَجْنُونٌ * قالَ رَبُّ الْمَشْرِقِ وَ الْمَغْرِبِ وَ ما بَيْنَهُما إِنْ كُنْتُمْ تَعْقِلُونَ * قالَ لَئِنِ اتَّخَذْتَ إِلهَاً غَيْرِي لَأَجْعَلَنَّكَ مِنَ الْمَسْجُونِينَ * قالَ أَ وَ لَوْ جِئْتُكَ بِشَيْءٍ مُبِينٍ * قالَ فَأْتِ بِهِ إِنْ كُنْتَ مِنَ الصَّادِقِينَ * فَأَلْقى عَصاهُ فَإِذا هِيَ ثُعْبانٌ مُبِينٌ * وَ نَزَعَ يَدَهُ فَإِذا هِيَ بَيْضاءُ لِلنَّاظِرِينَ »            ( سورهء شعراء ، آيات 23 - 33 ) .\r\n( 3 ) . دربارهء اين چوبدست ( عصا ) موسى گزارش‌هايى [ شگفت ، خرافه‌آميز و گزافه‌گونه 
  ] گفته شده است : اينك پاره‌اى از آنها : 1 . شعيب كه چوبدست‌هاى پيرامون نزد او بود ، به موسى گفت يكى از آنها را براى خود بردارد\r\n","page_name":" 184 ","page_number":194},
  {"content":"\r\n\r\nكه اژدها شد ، آن هم اژدهايى راستين ، كه در اژدها بودنش هيچ جاى شك و شبهه نبود ، دستى گندمگون و سبزه - موسى عليه السلام « آدم » بود يعنى پوستى سبزه و گندمگون داشت - كه چون آن را از گريبان بيرون مىآورد ، سپيد و رخشان مىنمود - آن هم نه به گونه‌اى بدنما چنان كه در بيماران ديده مىشود ، كه به گونه‌اى شگفت و خوش‌نما - و چون آن را دوباره به\r\n\r\n\r\n","description":"","footnote":"\r\n- و موسى آن چوبدست را برداشت كه آدم از بهشت آورده بود ؛ و دست به دست در ميان پيامبران گشته بود تا به شعيب رسيده بود ، شعيب خوش نداشت كه موسى آن را بردارد ، از او خواست يكى ديگر را بردارد ، اما تا هفت بار موسى هر چوبدست ديگرى را برداشت ، در دست او نماند ، ناگزير شعيب دريافت كه در اين كار رازى است و موسى همان را برگرفت ؛ 2 . شعيب از دخترش خواست كه يكى از چوبدست‌هايى كه او در خانه داشت ، براى موسى بياورد و دختر همان چوبدست آدم را براى او آورد ، شعيب گفت : آن را بگذارد و يكى ديگر بياورد ، اما دختر هر چه كرد هيچ چوبدست ديگرى در دست او جاى نگرفت ، چون شعيب چنين ديد ، پذيرفت كه همان را براى او بياورد ، اما پس از آن كه موسى آن را برگرفت و بيرون رفت ، شعيب پشيمان شد و از پى او روان شد تا آن را پس بگيرد ، اما موسى به پس دادن خرسند نشد و قرار شد نخستين كسى را كه ببينند به داورى گيرند ، نخستين كسى را كه ديدند ، فرشته‌اى بود و او چنين داورى كرد كه چوبدست را در جايى بگذارند و هر كه توانست آن را بردارد از آن او باشد ، شعيب هر چه كرد نتوانست آن را از زمين برگيرد و موسى به آسانى آن را برگرفت و شعيب نيز آن را به او واگذاشت ؛ 3 . در خانهء « بيرون » ، برادرزادهء شعيب ، اتاقى بود كه جز خود او و دخترش ، كه همسر موسى بود ، كسى بدان اتاق نمىرفت و در اين اتاق سيزده چوبدست بود و او يازده پسر داشت ، كه هر كدام يكى از آن چوبدست‌ها را برگرفته بودند . روزى موسى به چوبدست نياز پيدا كرد و كسى در خانه نبود ، رفت و آن چوبدست را برداشت و چون « بيرون » داستان را فهميد ، خرسند گشت و به دخترش گفت : اين همسر تو پيامبر است و او را با اين چوبدست رازها و كارهاست ؛ 4 . موسى گوسفندان پدر زن خويش را به چرا مىبرد ، روزى در چراگاه خوابيده بود كه ناگاه اژدهايى پيش آمد ، چوبدست موسى برخاست و اژدها را كشت و سپس در حالى كه آلوده به خون اژدها بود ، دوباره به گونهء چوبدست درآمد .\r\nموسى چون بيدار شد ، چوبدست را خونين و اژدها را كشته ديد ، شاد و شگفت‌زده شد و دانست كه در اين چوبدست رازى است ، داستان را به پدر زن خويش باز گفت ، او نيز شاد شد و دانست كه اين چوبدست ، از گونه‌اى ديگر است و خواست كه موسى را در برابر خوش‌رفتارىهايش پاداشى دهد . به او گفت : امسال هر بره و بزغالهء ابلق و دو رنگى كه گوسفندان من بزايند از آن تو باشد ؛ و خدا در دل موسى افكند كه چوبدست را بر آبى زند كه گوسفندان از آن مىخورند و چون چنين كرد همهء بره و بزغاله‌هاى دو رنگ از آب درآمدند ، شعيب دانست كه اينها همه روزى موسى و دختر خود او است و بدانچه گفته بود ، پاى بند ماند ؛ 5 . اين عصا ، عصاى آدم ( ع ) بوده است كه جبرئيل آن را پس از مرگ آدم برگرفته و نزد خود نگاه داشته بود تابشى كه موسى خدا را ديدار كرد ، به دو داد ؛ 6 . آن چوبدست ، شاخهء درختى - به يك روايت درخت عوسج - بود كه درخت ، خود ، آن را به موسى پيش‌كش كرد ، نه آن كه موسى آن را گزيده باشد ؛ فخر رازى دربارهء اين روايت‌ها گفته است : هيچ يك از اين روايت‌هاى ناهمگون و ناسازگار بر ديگرى امتياز ندارد تا آن را برگزينيم . در قرآن نيز نشانه و پشتوانه‌اى براى هيچ يك از آنها نيست ( تفسير فخر رازى ، 24 - 246 - 247 ) .\r\n","page_name":" 185 ","page_number":195},
  {"content":"\r\n\r\nگريبان باز مىگرداند ، چنان كه پيش‌تر بود ، سبزه و گندمگون مىگشت ؛ و فرعون كه خود را با اين معجزه‌ها و شگفتىها رويارو ديد و دريافت كه معجزه‌ها آشكار و گمان ناپذيرند و او در برابر آنها چيزى براى گفتن و نمودن ندارد و بيم آن مىرود كه معجزه كارگر افتد و چشم و گوش مردم را باز كند ، براى آن كه از چنين پيشآمدى جلوگيرى كند و مردم را به وى بدگمان سازد ، رو كرد « به بزرگانى كه پيرامون او بودند و گفت : بىگمان اين [ مرد 
  ] جادوگرى چيره‌دست است و مىخواهد با جادو شما را از سرزمينتان آواره كند تا [ ببينم 
  ] شما چه مىفرماييد » . « 1 »\r\nدر اين جا شايد اين پرسش پيش آيد كه چرا معجزه‌هاى انتخابى خداوند براى موسى ( ع ) از گونهء جادو و سحر است ؟ پرسشى كه بايد با نگاهى به تاريخ كهن مصر به پاسخ درست آن رسيد ، چرا كه معجزه‌هاى پيامبران در پيوند نزديكى است با مسائل و موضوعاتى كه در روزگار آنان در ميان مردم رواج داشته است و ذهن و ضمير آنان را به خود مىكشانده است ، و تاريخ كهن مصر آشكارا داستان‌هاى بسيارى از جادو و جادوگران پيش روى ما مىگذارد و نشان مىدهد كه جادو و جادوگران ، ذهن و ضمير آن مردمان را تا چه اندازه از جهان جسم به جهان جان و از دنياى واقعى به دنيايى رؤيايى و خيالى فرا مىبرده است . « 2 » و از روى هماهنگى با همين‌ها بوده است كه موسى نيز معجزه‌هايى از آن دست پيش روى آنها نهاده است ، چنان كه چون در روزگار پيامبر اسلام ( ص ) ذهن و ضمير و زبان مردم بيش از هر چيز به سخن و سرود و شعر و شاعرى و سخنورى و زبان‌آورى خو گرفته بود و سخنوران و زبان آوران چيره‌دستى از زن و مرد و از اين سوى و آن سوى همگان را به شگفتى واداشته بود ، پيامبر ( ص ) نيز از روى هماهنگى با چنان فضا و فرهنگى بود كه آنان را با معجزه‌اى از گونهء سخن ، سخن خدا ، قرآن ، رويارو و بهت‌زده ساخت « 3 » ؛ قرآنى كه همگان را چنان شيفته و شگفت‌زده ساخت و چنان سخن و سروده‌ها و خطابه‌ها و چكامه‌هاى سخنوران چيره زبان عرب را كم فروغ ساخت . كه در هر مجلس و محفلى همگان از زيبايىها و شيوايىها و دل‌انگيزىها و شگفت‌كارىهاى آن سخن مىگفتند . و ساختارى چنان استوار و سنجيده داشت كه هيچ\r\n\r\n\r\n","description":"","footnote":"\r\n( 1 ) .   « قالَ لِلْمَلَإِ حَوْلَهُ إِنَّ هذا لَساحِرٌ عَلِيمٌ * يُرِيدُ أَنْ يُخْرِجَكُمْ مِنْ أَرْضِكُمْ بِسِحْرِهِ فَما ذا تَأْمُرُونَ »   ( سورهء شعراء ، آيات 34 - 35 ) ؛ نيز بنگريد : فى ظلال القرآن ، 3 / 1347 ، 5 / 2594 ؛ تاريخ طبرى ، 1 / 403 .\r\n( 2 ) . احمد عبد الحميد ، همان ، 104 .\r\n( 3 ) . ابراهيم ابيارى ، تاريخ القرآن ، قاهره ، 1965 م ، 44 - 45 .\r\n","page_name":" 186 ","page_number":196},
  {"content":"\r\n\r\nسخنور چيره‌دستى نمىتوانست بر آن خرده‌اى بگيرد . و دست كارىهايى چون واژه‌اى را با واژه‌اى ديگر جايگزين كردن ، يا واژه‌اى را كم كردن يا افزودن ، يا واژگانى را پس و پيش كردن يا . . . در آن روا ببيند يا سطرى و سوره‌اى همانند آن بياورد ، با اين كه قرآن چند بار همگان را به چالش و هماوراى فراخوانده بود و اين به چالش فراخوانى را به شيوه‌اى طنزگونه كم و كم‌تر كرده بود . « 1 » در آغاز گفته بود اگر مىتوانند كتابى همانند قرآن بياورند « 2 » ، سپس دامنهء درخواست را به ده سوره « 3 » و سپس به يك سوره « 4 » كاهش داده بود و در هر بار روا داشته بود كه از هر كه مىخواهند و مىتوانند يارى نيز بگيرند و آشكار و استوار گوشزدشان كرده بود كه « اگر جن و انس همه گرد آيند تا همانندى براى قرآن بياورند ، نمىتوانند همانندى براى آن بياورند ، اگرچه [ در اين كار 
  ] برخى يارىگر و پشتيبان برخى ديگر باشند » « 5 » . و بدين گونه خدا خواست تا پيامبرى ناخوان و نانويس ( - امى ) شيواترين سخنان را بر مردم بخواند و معجزه‌اش يك كتاب باشد ، آن هم كتابى كه « باطل و بيهودگى را [ از هيچ سمت و سويى 
  ] نه از پيش و نه از پشت ، بدان روى و راهى نيست » . « 6 » همچنين خواست اين كتاب با آن همه گسترهء معنوى و ژرفاى درونى و زيباى هنرى خود ، آشكار و رسا نشان دهد كه « فرو فرستاده از سوى خداى حكيم حميد ( - ستوده و ستوده‌كار ) است » « 7 » و پيامبر را كه خواندن و نوشتن نمىدانسته در ساخت و پرداخت آن به هيچ روى دست و دخالتى نبوده است ، چنان كه خود فرموده است : « تو از اين پيش ، نه كتابى مىخواندى و نه چيزى مىنوشتى ، كه اگر چنين بودى [ و خواندن و نوشتن مىدانستى 
  ] باطل‌انديشان شك و شبهه پيش مىآوردند » . « 8 » نيز خواست تا\r\n\r\n\r\n","description":"","footnote":"\r\n( 1 ) . محمد عبد اللّه دراز ، النباء العظيم ، كويت ، 1970 م ، 84 .\r\n( 2 ) . سورهء اسراء ، آيهء 88 .\r\n( 3 ) . سورهء هود ، آيهء 13 .\r\n( 4 ) . سورهء يونس ، آيهء 38 ؛ سورهء بقره ، آيهء 23 .\r\n( 5 ) .  « قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً »  ( سورهء اسراء ، آيهء 88 ) ؛ نيز بنگريد به : تفسير قرطبى ، 3942 ؛ عبد اللّه محمود شحاته ، تفسير سورة الاسراء ، 234 - 237 ) .\r\n( 6 ) .  « لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ »  ( سورهء فصلت ، آيهء 46 ) . نيز بنگريد به :\r\nالكشاف ، 4 / 201 - 202 ؛ مجمع البيان طبرسى ، 24 / 24 - 26 ؛ روح المعانى آلوسى ، 14 / 127 - 128 ؛ تفسير فخر رازى ، 26 / 131 ؛ تفسير نسفى ، 4 / 380 ؛ تفسير قرطبى ، 5810 ؛ تفسير ابن كثير ، 7 / 171 - 172 .\r\n( 7 ) .  « تَنْزِيلٌ مِنْ حَكِيمٍ حَمِيدٍ »  ( سورهء فصلت ، آيهء 42 ) .\r\n( 8 ) .  « ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ إِذاً لَارْتابَ الْمُبْطِلُونَ .  ( سورهء عنكبوت ، آيهء 48 ) ؛ نيز بنگريد به : تفسير قرطبى ، 5067 .\r\n","page_name":" 187 ","page_number":197},
  {"content":"\r\n\r\nاين كتاب ، نخست شيوه‌نامهء رفتارى و دستور زندگى مردمانى باشد ناخوان و نانويس ، و سپس دستور زندگى همهء مردمان در همهء جهان و در همهء روزگاران ، آن هم سنجيده‌ترين ، هم سويه‌ترين و آرمانىترين و عملىترين دستور نامه‌اى كه فرهنگ بشرى به خود ديده است ؛ همچنين خواست تا اين كتاب براى همگان در همهء روزگاران معجزه‌اى جاودان باشد . « 1 »\r\nبه داستان معجزهء موسى باز گرديم . او در روزگارى به پيامبرى برانگيخته شد كه مردم مصر ، به گواهى داستان‌هاى ادبىشان ، شيفتهء سحر و جادو و شگفت‌كارى بودند ، چنان كه آنچه از عشق و شيفتگى « خوفو » - نام كوتاه شدهء « خنوم خوفووى » - به جادو و جادوگران در پاپيروس « وستكار » « 2 » - داستان‌ها خوفو و جادوگران - آمده ، آشكارا نشان مىدهد كه مردم آن روزگاران تا چه اندازه به جادو باور داشته و چه بسا كارهايى را كه بدان نسبت مىداده‌اند و چه بسا در انجام دادن كارهايى از آن يارى مىخواسته‌اند . « 3 »\r\nسومين داستان اين پاپيروس - داستان همسر فريب خورده - گوياى اين است كه كاهنى با نام « او با اونر » را همسرى بود كه با جوانى از مردم طبقهء متوسط پيوند نامشروع و هوس‌بازانه داشت . زن دور از چشم همسر با آن جوان به خانهء ييلاقى شوهر در كنار درياچه مىرفتند و در آنجا همهء روز را به باده‌نوشى و هوس‌بازى مىگذراندند و چون روز به پايان نزديك مىشد ، جوان به درياچه مىزد و مىرفت . چندى بدين‌گونه گذشت تا سرانجام نگهبان آن خانه ، كه زن ، او را ديرزمانى فريب داده بود و كار خود را از او پنهان داشته بود ، راز كار را دريافت و شوهر زن را آگاه كرد ؛ شوهر كه كاهنى جادوگر بود ، از موم ، پيكرهء تمساحى ساخت ، او را وردى خواند و چون آن را به درياچه افكند ، تمساحى راستين ، بزرگ و درنده گشت ، و جوان كه كه همانند هميشه به آب زده بود تا برود ، شكار كرد و به زير آب برد ، از\r\n\r\n\r\n","description":"","footnote":"\r\n( 1 ) . عبد الرحيم فوده ، من معانى القرآن ، 4 - 6 .\r\n( 2 ) . اين پاپيروس كه در موزهء برلين نگه‌دارى مىشود ، به روزگار فرمانروايى سلسله‌هاى ميانى و چه بسا به روزگار هيكسوسيان باز مىگردد . اين پاپيروس كهن را كه « وستكار » انگليسى ، در سفر خود به مصر ، به دست آورده بود ، نخستين بار از سوى « آدولف ارمان » و سپس از سوى « ج . ماسپيرو » ، « ماكس پىير » ، و گروهى ديگر از پژوهشگران مصرى و اروپايى منتشر شد . بنگريد به :\r\n A . Erman , The Literatur of the Ancient Egyptians , LOndon  ، 1927 ،  p .  47 - 36 ؛\r\n G . Lefebvere , Romans , et Contes Egyptien de L , Epoque pharaonique , Paris \r\n، 1949 ،  p .  77 - 70 ؛  J . Maspero , Popular Stories of Ancient Egypt , p .  12  F  ؛  Max pieper , Die Agyptische Literatur  .\r\n( 3 ) . احمد عبد الحميد ، همان ، 105 .\r\n","page_name":" 188 ","page_number":198},
  {"content":"\r\n\r\nسوى ديگر كاهن شكايت همسر خويش به پادشاه برد و از او خواست تا بيايد و معشوق او را در كام تمساح ببيند . پادشاه با كاهن به كنار درياچه آمدند ، كاهن تمساح را آواز داد و او كه جوان را در دهان داشت به بالا آمد . پادشاه با ديدن تمساح درنده به ترس و لرز افتاد و كاهن به سوى او خم شد ، او را گرفت و به صورت پيشين - تكه‌اى موم - درآورد . « 1 »\r\nدر داستان ديگرى در همين پاپيروس - داستان شاه « اسنه فرو » ( - سنفرو ، سر سلسلهء چهارم ) و دختران كاخ ، مىخوانيم كه يك روز كه پادشاه پريشان خاطر و دل‌تنگ مىنمود ، كاهن كاخ ، جاجام عنخ ، به او سفارش كرد كه به درياچهء قصر برود و از هواى تازه و تماشاى ديدنىهاى آن ، به ويژه تماشاى قايق‌رانى دختران جوان زيبا ، خاطر خويش را خوش سازد .\r\nشاه اين راى را پسنديد و دسته‌اى دختران زيبا و خوش اندام را با حود برد ، دخترانى كه لباسى جز تورى بدن‌نما بر اندام نداشتند ، به زيبايى آواز مىخواندند و در ميان انبوه درختان و شاخه‌ها در درياچه قايق مىراندند [ و شاه با تماشاى آنان و شيرين كارىهايشان داد از دل مىستاند 
  ] ، كه ناگاه يكى از دختران دست از پاروزدن باز داشت و شكوه و بهانه آورد كه گل سرش به دريا افتاده است ؛ به فرمان شاه ، گل‌هاى سر ديگرى براى او آوردند ، اما او هيچ يك را نپذيرفت و پافشارى كرد كه گل سر خودم را مىخواهم . شاه ناگزير و بىدرنگ كاهن ، جاجام عنخ ، را فرا خواند و او وردى خواند و جادويى كرد كه آب درياچه شكاف برداشت و دو نيمه شد و همهء آب‌ها در يك سوى درياچه ، روى هم ، انبوه شد ، به گونه‌اى كه بلندى آب كه پيش‌تر دوازده گز بود ، اينك بيست و چهار گز شد و سوى ديگر درياچه بىآب ماند و كف آن آشكار و آن گل سر روى پاره‌اى سفال شكسته پيدا شد ، كاهن با اشاره‌اى آن را به صاحبش بازگرداند [ و سپس ، با خواندن وردى ديگر ، دوباره درياچه به گونهء نخست درآمد 
  ] .\r\nدر همين پاپيروس ، در داستان « جدى » ( - ددى ) جادوگر ، كه شير رام او بوده است و سر بريده را به بدن پيوند مىداده است ، مىخوانيم كه چون داستان جادوگرىهاى او به گوش پادشاه « خوفو » رسيد ، او را فرا خواند و از او خواست تا چند چشمه از كارهاى خود را نزد شاه به نمايش گذارد ، غازى را سر مىبرند و سر و تن او را دور از هم مىگذراند و « جدى » اورادى مىخواند ، ناگاه سر و تن بريده جان مىگيرند ، به سوى يكديگر مىروند و به هم\r\n\r\n\r\n","description":"","footnote":"\r\n( 1 ) . گوستاو لوويگر ، روايات و قصص مصرية من العصر الفرعونى ، ترجمهء على حافظ ، 141 - 144 ؛ احمد فخرى ، تاريخ الحضارة المصرية ، العصر الفرعونى ، الادب المصرى القديم ، قاهره ، 1962 ، م 317 ؛ احمد عبد الحميد ، همان ، 47 ، 105 ؛ سليم حسن ، الادب المصرى القديم ، جزء اول ، قاهره ، 1945 م ، 77 - 78 .\r\n","page_name":" 189 ","page_number":199},
  {"content":"\r\n\r\nمىپيوندند ، همين آزمون دوباره و سه باره با مرغابى و دو گاو نيز صورت مىگيرد و در هر بار سر و تن‌هاى بريده به يكديگر مىپيوندند . « 1 »\r\nبا پيش چشم داشتن چنين اسطوره‌هايى است كه داستان موسى و جادوگران دربار فرعون را مىتوانيم خوب دريابيم ، [ داستانى كه در تورات چنين گزارش شده است 
  ] : « پس خداوند موسى و هارون را خطاب كرده ، گفت : چون فرعون شما را خطاب كرده ، گويد : معجزه‌اى براى خود ظاهر كنيد ، آن گاه به هارون بگو عصاى خود را بگير و آن را پيش روى فرعون بينداز ، در نتيجه آن عصا ، اژدها مىشود . آن گاه موسى و هارون نزد فرعون رفتند و آنچه خدا فرموده بود ، انجام دادند و هارون عصاى خود را پيش روى فرعون و ملازمانش انداخت و اژدها شد » . « 2 » و در قرآن كريم نيز از عصاى موسى - و نه عصاى هارون كه در تورات آمده - چنين ياد شده است : « پس چوبدستش را افكند و ناگهان [ همه ديدند 
  ] كه آن اژدهايى راستين است و دستش را از گريبان برآورد و ناگاه تماشاگران آن را سپيد و رخشان ديدند » . « 3 »\r\nدر اين جا بود كه درباريان فرعون ، چيزى ديدند كه هم ترسيدند و هم شگفت‌زده ماندند و هم درستى راه و كار موسى را دريافتند . اما ترس از فرعون آنان را از پذيرش حق بازمىداشت ، ديدند كه چوبدست موسى ، اژدهايى شگفت و دمان شد ، و ديدند كه دست او از گريبانش رخشان و تابان و بدون پيسى برآمد ، با اين همه راه او را راست نشمردند و پيامبرى او را از جانب پروردگار جهانيان نپذيرفتند و به طعنه و تهمت او را جادوگرى چيره‌دست خواندند كه خود و برادرش مىخواهند بر مصر دست يابند و مردمش را بيرون كنند و آنجا را به دست اسرائيليان بسپارند ؛ و سرانجام پس از راىزنىها بدين جا رسيدند كه اينك فرعون از كشتن آنان دست باز دارد و كيفرشان ندهد تا حجّتشان باطل گردد و حقارتشان به اثبات رسد ، و براى اين كار بايد جادوگران ماهر خود را از شهرهاى مصر فراخواند تا آنان را با اين جادوگر ماهر روبه‌رو كند ، از قرآن بشنويم : « بزرگان قوم فرعون گفتند : همانا كه اين جادوگرى چيره‌كار است ، مىخواهد شما را از سرزمينشان بيرون راند ، پس [ بنگريد كه 
  ] راى شما چيست ؟ گفتند : او و برادرش را واگذار [ و فرصت ده 
  ] و گروهى را به اين شهر و آن شهر بفرست تا همهء جادوگران چيره‌كار نزد تو آيند . » « 4 »\r\n\r\n\r\n","description":"","footnote":"\r\n( 1 ) . گوستاو لوويگر ، همان ، 147 - 151 ؛ احمد فخرى ، همان ، 398 - 400 ؛ سليم حسن ، همان ، 81 - 83 ؛ احمد عبد الحميد يوسف ، همان 105 - 106 .\r\n( 2 ) . سفر خروج ، 7 : 8 - 10 .\r\n( 3 ) . سورهء شعرا ، آيات 32 - 33 .\r\n( 4 ) .    « قالَ الْمَلَأُ مِنْ قَوْمِ فِرْعَوْنَ إِنَّ هذا لَساحِرٌ عَلِيمٌ * يُرِيدُ أَنْ يُخْرِجَكُمْ مِنْ أَرْضِكُمْ فَما ذا تَأْمُرُونَ * قالُوا   \r\n","page_name":" 190 ","page_number":200},
  {"content":"\r\n\r\nبه فرمان فرعون ، جادوگران در روزى ويژه - روز زينت - كه گويا روز جشن پرآبى رود نيل بوده است يا روز جشن ديگرى « 1 » ، نزد فرعون گرد آمدند و در حالى ك به پيروزى و پاداش خويش پشت گرم و اميدوار بودند به فرعون : « گفتند : اگر پيروز شويم ، پاداش داريم ؟ فرعون گفت : آرى [ اگر پيروز شويد 
  ] از نزديكان من خواهيد بود » « 2 » ، و از آنجا كه به چيره‌دستى و پيروزى خود پشت گرم بودند ، كار را به موسى واگذاشتند و از روى پيشنهاد : « گفتند : اى موسى ! مىخواهى تو نخست [ چوبدستت 
  ] را بيندازى يا ما نخست بيندازيم » « 3 » ، البته به گفتهء فخر رازى « 4 » ، جادوگران از در ادب و فروتنى درآمدند و كار را به موسى واگذاشتند ، موسى نيز در برابر از روى فروتنى ، آنان را بر خود پيشى داد و « گفت : شما [ نخست 
  ] بيفكنيد » « 5 » و اميدوار بود كه همين پيشى دادن و فروتنى كردن ، انگيزه‌اى براى حق‌پذيرى آنان گردد ، چنان كه چنين نيز شد ، در اين باره زمخشرى نيز گفته است : اين كه جادوگران كار را به موسى واگذاشتند كه نخست تو يا ما ، گونه‌اى فروتنى و ادب پسنديده بود كه نمونهء آن را در برخورد دانشمندان نيز مىبينيم آن گاه كه مىخواهند با هم گفت‌وگو و مناظره كنند و نيز در برخورد پهلوانان و جنگ‌آوران آن گاه كه مىخواهند با هم زورآزمايى و جنگ‌آورى كنند ، قرطبى نيز گفته است :\r\nآنان در برابر موسى از در ادب درآمدند و همين ادب ورزى و فروتنى زمينهء ايمان آورى و رستگارى آنان شد . « 6 »\r\n\r\n\r\n","description":"","footnote":"\r\n-   أَرْجِهْ وَ أَخاهُ وَ أَرْسِلْ فِي الْمَدائِنِ حاشِرِينَ * يَأْتُوكَ بِكُلِّ ساحِرٍ عَلِيمٍ »   ( سورهء اعراف ، آيات 109 - 112 ) ؛ نيز بنگريد به : تفسير طبرى ، 13 / 18 - 25 ؛ تفسير المنار ، 9 / 33 - 55 ؛ تفسير ابن كثير ، 3 / 451 - 452 ؛ نيز سوره‌هاى يونس ، آيات 78 - 79 ؛ طه ، آيات 57 - 64 ؛ شعراء ، آيات 34 - 38 .\r\n( 1 ) . دربارهء جشن‌ها و عيدىهاى مصريان بنگريد به : محمد بيومى مهران ، الحضارة المصرية ، اسكندريه ، 1984 م ، 112 - 115 .\r\n( 2 ) .   « قالُوا إِنَّ لَنا لَأَجْراً إِنْ كُنَّا نَحْنُ الْغالِبِينَ » * قالَ نَعَمْ وَ إِنَّكُمْ لَمِنَ الْمُقَرَّبِينَ »   ( سورهء اعراف ، آيات 113 - 114 ؛ شعراء ، آيات 41 - 42 ) .\r\n( 3 ) .  « قالُوا يا مُوسى إِمَّا أَنْ تُلْقِيَ وَ إِمَّا أَنْ نَكُونَ أَوَّلَ مَنْ أَلْقى »  ( سورهء طه ، آيهء 65 ، سورهء اعراف ، آيهء 115 ) .\r\nبسنجيد با سورهء يونس ، آيهء 80 و سورهء شعراء ، آيهء 43 ، كه در اين دو آيه ، سخن از پيشنهاد جادوگران نيست و اين خود موسى است كه از آغاز مىگويد : بيفكنيد . . . .\r\n( 4 ) . تفسير فخر رازى ، 24 / 133 - 134 .\r\n( 5 ) .  « أَلْقُوا ما أَنْتُمْ مُلْقُونَ »  ( سورهء شعراء ، آيهء 43 ) .\r\n( 6 ) . تفسير قرطبى ، 11 / 214 . اين سخن قرطبى را مولوى نيز چنين باز گفته است : ( مثنوى ، 1 / 1615 ) ؛\r\n","page_name":" 191 ","page_number":201},
  {"content":"\r\n\r\nالبته كسانى نيز چون نويسندهء البحر المحيط « 1 » بر اين‌اند كه كارى كه جادوگران كردند نه از روى ادب و فروتنى كه از سر غرور و خودپرستى بود و از روى پشت‌گرمى و اعتمادى كه به چيره‌دستى خود در جادوگرى داشتند ، نيز مىخواستند با اين شيوه موسى را به چيزى نگرفته باشند تا روحيهء آنان سست و لرزان گردد و در برابر ، موسى نيز كه مىدانست راه و كارش حق است و يقين داشت كه خدا جادوى آن را نقش بر آب خواهد كرد - چنان كه گفت : « اين جادوها را كه شما آورده‌ايد ، خداوند به زودى بر باد مىدهد « 2 » » - استوار و پشت گرم ، آنان را بر خود پيشى داد .\r\nاين هم ديدگاه سيد قطب : اين كه جادوگران به موسى گفتند ، نخست تو مىافكنى يا ما بيفكنيم و موسى گفت نخست شما بيفكنيد ، آشكارا بوى تحدّى و هماوردطلبى مىدهد ، چنان كه نشانگر اين نيز هست كه آنان به چيره‌دستى خود در جادوگرى چنان مطمئن بودند كه مىپنداشتند پيروز مىشوند . از سوى ديگر اين گفت‌وگو نشانگر اين نيز هست كه موسى تا چه پايه و مايه‌اى به خود و خداى خود اعتماد و دل‌گرمى داشته است كه از هماوردطلبى جادوگران هيچ پروايى نداشته و جادوگران و سخن آنان و هنر آنان و هماوردطلبى آنان را به هيچ نگرفته بوده است ؛ و از سوى ديگر از ايمان و اعتماد و اطمينانى كه در آن سوى اين واژه نهفته است ، پرده برمىدارد . و اين از شيوه‌هاى قرآن است كه چه بسا چندين هالهء معنايى را آويز يك واژه مىكند و با يك واژه چندين پرده از معنا پيش روى خواننده مىگشايد . « 3 »\r\nبه هر روى ، جادوگران « 4 » پشت‌گرم به پيروزى ، پا پيش نهادند و « ريسمان‌ها و\r\n\r\n\r\n","description":"","footnote":"\r\n- ساحران در عهد فرعون لعين * چون مرى كردند با موسى به كين ليك موسى را مقدم داشتند * ساحران او را مكرم داشتند زانك گفتندش كه فرمان آن توست * خواهى اول آن عصا تو فكن نخست گفت نى اول شما اى ساحران * افكنيد آن مكرها را در ميان اين قدر تعظيم دينشان را فريد * كز مرى آن است و پاهاشان بريد ( مترجم ) .\r\n( 1 ) . تفسير البحر المحيط ، 4 / 361 .\r\n( 2 ) .  « ما جِئْتُمْ بِهِ السِّحْرُ إِنَّ اللَّهَ سَيُبْطِلُهُ »  ( سورهء يونس ، آيهء 81 ) .\r\n( 3 ) . فى ظلال القرآن ، 3 / 1349 .\r\n( 4 ) . دربارهء شمار جادوگران ، مفسران و مورخان سخنان شگفت و گزافه‌آميز و گيج‌كننده‌اى گفته‌اند ؛ همچون :\r\n","page_name":" 192 ","page_number":202},
  {"content":"\r\n\r\nچوبدست‌هاشان را افكندند و گفتند : سوگند به بزرگى فرعون ، بىگمان ما پيروزيم » « 1 » و بىدرنگ - به گفتهء تورات - ريسمان‌ها و چوبدست‌ها اژدها شدند و به سخن درست‌تر ، با جادو و چشم‌بندى تماشاگران آنها را به گونهء اژدها ديدند و به گفتهء قرآن : « چون افكندند [ با چشم بندى و جادو 
  ] ، چشم مردم را جادو زده [ و كژبين 
  ] كردند و آنان را به هول و هراس افكندند و جادويى شگفت آوردند » « 2 » .\r\nدر اين جا زمخشرى مىگويد : جادوگران مردم را به سختى دچار ترس و وحشت كردند ، و همين كه قرآن جادوى آنان را « سحر عظيم » و بزرگ و شگفت گفته ، بسنده است تا ما دريابيم كه جادوگرى آنان تا چه پايه و شگفت و شگرف بوده است . و براى ما كافى است تا بدانيم جادوگران چشمان مردم را جادو زده كردند ، و ترس و وحشت در دلهاشان افكندند . و از لفظ\r\n\r\n\r\n","description":"","footnote":"\r\n- دوازده هزار ، هفده هزار ، سى هزار ، هشتاد هزار ، هفتاد هزار - كه هفتاد هزار ريسمان و هفتاد هزار چوبدست افكندند - نهصد تن - سيصد تن از ايران ، سيصد تن از روم و سيصد تن از اسكندريه - و شگفت‌تر از همه هفتاد و دو تن ، دو تن از مصريان و هفتاد تن از اسرائيليان است . به روايتى از ابن عباس ، فرعون به ياران خود گفت ، ما نمىتوانيم بر موسى چيره شويم مگر با كسانى از قوم خود او ، پس عالمان بنى اسرائيل را به شهر « فرما » فرستاد تا به مردم جادو بياموزند ، آنان نيز جادوى بسيارى به آنها آموختند ، چنان كه بزرگشان گفت :\r\nجادويى به آنان آموختم كه هيچ انسان زمينى با آن برابرى نمىتواند كرد ، مگر اين كه آسمانى باشد ( تفسير طبرى ، 13 / 25 ؛ تفسير البحر المحيط ، 4 / 36 ، 6 / 26 ؛ تفسير قرطبى ، 11 / 214 ؛ مختصر تفسير ابن كثير ، 2 / 486 ؛ البداية و النهاية ، 1 / 254 ؛ الدر المنثور ، 3 / 106 ؛ الكامل ابن اثير ، 1 / 103 ؛ تفسير نسفى ، 3 / 57 ) .\r\nپيداست كه اين آمار و شمارها گزافه و مبالغه است و هماوردى ميان موسى و آنان به گونه‌اى نبوده است كه به نهصد هزار جادوگر نياز باشد ، تنها شمارهء كم و بيش پذيرفتنى هفتاد و دو تن است و شگفت‌تر ، شهرها و كشورهايى چون ايران و روم و اسكندريه است كه جادوگران از آنجاها گرد آمده بودند . كاش سازندگان اين گزارش‌ها و گزافه‌ها مىدانستند كه اسكندريه در سال 332 پيش از ميلاد بنياد گرفته است يعنى نزديك به هزار سال پس از روزگار موسى ؛ و فارسيان نيز در سال 525 پيش از ميلاد پيدايى يافته‌اند يعنى هفت صد سال پس از آن ماجراها ؛ و روميان نيز 1200 سال پس از آنان پديد آمده‌اند . و شهر « فرما » ( - عريش ) نيز از مراكز آموزشى و علمى مصر نبوده است و مصر خود سرشار از جادوگران چيره‌كار بوده است و نيازى به اسرائيليان - كه جز چوپانى و گل‌كارى هيچ دانش و هنر و حرفه‌اى نمىدانسته‌اند - نبوده است . افزون بر اين ، فرعون چگونه مىتوانسته است از اسرائيليانى كه آن همه آزارشان مىداده و اينك موسى آمده تا آزادشان سازد ، به زيان موسى بهره گيرد ، گذشته از اينها از سياق داستان در قرآن برمىآيد كه فرعون از جادوگران مصرى بهره گرفته و نه از جادوگران اسرائيلى .\r\n( 1 ) .  « فَأَلْقَوْا حِبالَهُمْ وَ عِصِيَّهُمْ وَ قالُوا بِعِزَّةِ فِرْعَوْنَ إِنَّا لَنَحْنُ الْغالِبُونَ »  ( سورهء شعرا ، آيهء 44 ) .\r\n( 2 ) .  « فَلَمَّا أَلْقَوْا سَحَرُوا أَعْيُنَ النَّاسِ وَ اسْتَرْهَبُوهُمْ وَ جاؤُ بِسِحْرٍ عَظِيمٍ »  ( سورهء اعراف ، آيهء 116 ) .\r\n","page_name":" 193 ","page_number":203},
  {"content":"\r\n\r\n« استرهب » مىتوان تصور كرد چه نوع جادويى بوده است ، زيرا آنان احساس ترس را بر مردم تحميل كرده و به آنان باوراندند كه وحشت كرده‌اند . سپس از گزارش ديگر قرآن در سورهء طه » درمىيابيم كه موسى ( ع ) نيز در درون خويش هراسى يافت ، و از اين جا مىتوان حقيقت ماجرا را آن چنان كه بوده تصور كرد ، خداوند مىفرمايد : « گفتند : اى موسى ! تو نخست مىافكنى يا ما نخست بيفكنيم ؟ گفت : شما بيفكنيد . ناگاه ريسمان‌ها و چوبدست‌هاى آنان از جادويى كه كردند ، چنان به چشمش آمد كه [ چون ماران 
  ] پيچ و تاب مىخورند . موسى [ كه چنين ديد 
  ] در دل خويش ، هراسى يافت . گفتيم : نترس ، بىگمان تو پيروزى و آنچه را در دست دارى بيفكن تا جادو ساخته‌هاى آنان را فرو خورد ، كه آنان هر چه كرده‌اند ، نيرنگ جادوگرى است و جادوگر هر چه كند و هر چه بياورد ، رستگار و پيروز نيست . [ و چون موسى چوبدست را افكند و اژدهايى شد و همهء جادو ساخته‌هاى آنان را فرو خورد ، جادوگران شگفت زده 
  ] به سجده افتادند و گفتند : به خداى موسى و هارون گرويديم » . « 1 »\r\nو ابن اسحاق گفته است : چوبدست اژدها شدهء موسى ريسمان‌ها و چوبدست‌هاى جادوگران را يك‌يك فرو خورد تا آن‌گاه كه در آن وادى هيچ از آنها نماند . سپس موسى آن را برگرفت ، ناگاه همان چوبدستى شد كه پيش‌تر بود . جادوگران كه چنين ديدند ، به سجده درافتاده و گفتند : اگر او نيز جادوگر مىبود نمىتوانست بر ما چيره شود . و اين در سجده و سخن آنان اشارتى نيز هست به بزرگ‌داشت دانش ، چرا كه اين جادوگران بهتر از هر كس دانستند كه آنچه موسى كرد نه از جملهء فنون جادوگرى كه آنان خبره‌اش بودند ، كه كارى خدايى بود ، و از اين روى بود كه سجده كردند و ايمان آوردند ، زيرا آن كه در فنى دانشمند و چيره‌دست باشد ، براى پذيرش حقيقت ، چون بر او آشكار شود ، از ديگران آماده‌تر است ، چه ، آن حقيقت را زودتر از ديگران درمىيابد . از اين روى همين كه بر آنان آشكار شد كار موسى جادو نيست ، حق دلشان را فرا گرفت و ايمان ، ذهن و ضميرشان را سرشار ساخت چنان كه تهديد و تحكم فرعون را كه گفت دست و پايتان را از چپ و راست مىبرم و شما را به تنه‌هاى نخل مىآويزم ، به چيزى نگرفتند : « و گفتند : باكى نيست با ما چه مىكنى كه ما به سوى خداى خود مىرويم ، ما چشم داريم كه پروردگارمان گناهانمان را از آن روى كه نخستين ايمان آورندگان بوديم بيامرزد » . « 2 »\r\n\r\n\r\n","description":"","footnote":"\r\n( 1 ) . سورهء طه ، آيات 65 - 70 ؛ سورهء اعراف ، آيهء 116 ؛ نيز بنگريد به تفسير طبرى ، 13 / 28 ؛ فى ظلال القرآن ، 3 / 1349 .\r\n( 2 ) . سورهء شعرا ، آيات 50 و 51 .\r\n","page_name":" 194 ","page_number":204},
  {"content":"\r\n\r\nابو حيان نيز از گفتهء متكلّمان آورده است كه اين آيه نشانگر ارزش و برترى دانش است ، زيرا آن جادوگران چون در دانش جادو بسيار بلندپايه بودند ، دريافتند كه كار موسى نه جادو كه از گونه‌اى ديگر بود ، و از اين روى به او گرويدند ، و گرنه بيش از اين نبود كه موسى را جادوگرى چيره‌دست‌تر از خود مىپنداشتند ، ولى از آنجا كه به گفتهء فخر رازى خود در برترين پايه‌هاى جادو بودند ، دانستند كه كار موسى فراتر از جادوست و اين دانستن پىآمد دانش بالاى آنان در جادوگرى بود ، و از اين روى نتوانستند خود را از سجده كردن باز دارند ، تو گويى كسى آنان را برگرفت و به سجده افكند . .\r\nدر تفسير ابو مسعود نيز از زبان رئيس جادوگران آمده است كه ما همواره با جادو ، بر مردمان چيره مىشديم و ابزارى را كه در جادو به كار مىگرفتيم ، مىماند ، اما اين بار ابزار جادوگرى ما همه از ميان رفت ، و اين نشانى است بر آن كه كار موسى جادو نبود و گرنه ابزار ما از ميان نمىرفت و همين دگرگونى و ناپديدى ابزار جادوى خويش را نشانى گرفتند بر اين كه دست آفرينشگر داناى توانايى در كار است ؛ و انجام دادن اين كار به دست موسى نشانه‌اى بر پيامبرى و راستگويى او است و از اين روى بود كه به سجده افتادند و گفتند : به خداى موسى و هارون گرويديم . « 1 »\r\nو آشكار است كه اينها همه نشانه‌اى است بر اين كه جادو اگر حقيقت داشته باشد ، دامنهء كارآيى و نيروى آن محدود و مرزبندى شده است . و در اينجا كارايى آن فراتر از اين نرفت كه به بريدن دست و پاى [ جادوگران به راه آمده 
  ] انجاميد ، چيزى كه روايت آن در بسيارى از كتاب‌هاى تفسير آمده است ، اگرچه گروهى گفته‌اند : فرعون به تهديد خود [ نسبت به جادوگران 
  ] جامهء عمل نپوشاند ، در خود قرآن نيز نشانى بر اين نيست كه فرعون آن تهديد را به انجام رسانده باشد اگرچه روند و راستان داستان كم و بيش گوياى اين هست كه فرعون تهديد خويش را به كار بسته و جادوگران را شكنجه كرده و به دار آويخته است . چنان كه در روايتى از ابن عباس و عبيد بن عمير آمده است : « آنان در آغاز روز جادوگرانى بدفرجام بودند و در پايان روز شهيدانى نيك سرانجام » . نيايش خود جادوگران نيز كه ، بر اساس آيه‌اى از قرآن ،\r\n\r\n\r\n","description":"","footnote":"\r\n( 1 ) . تفسير البحر المحيط ، 4 / 364 - 365 ؛ تفسير فخر رازى ، 34 / 134 ؛ تفسير ابى مسعود ، 6 / 27 - 28 ؛ فى ظلال القرآن ، 3 / 1350 ؛ مختصر تفسير ابن كثير ، 2 / 42 ؛ البداية و النهاية ؛ 1 / 258 ؛ تاريخ طبرى ، 1 / 409 ؛ الكامل ابن اثير ، 1 / 103 .\r\n","page_name":" 195 ","page_number":205},
  {"content":"\r\n\r\nگفتند : « پروردگارا ! به ما صبر و پايدارى بخش و ما را مسلمان بميران » « 1 » مىتواند نشانى بر اين باشد كه فرعون دست از سر آنان باز نداشته است .\r\nنقوشى نيز از ابزار شكنجه‌گرى ، در زمان فرعون ، از معبد « امدا » ( - عمدا ) در سرزمين نوبهء مصر به دست آمده كه به سال چهارم فرمانروايى « مرنپتاح » و حوالى سال 1220 پيش از ميلاد بازمىگردد و نشان مىدهد كه مرنپتاح - كه مىگويند همان فرعون روزگار موسى است - دست و پاهاى كسانى را به گونهء نابرابر ( دست راست و پاى چپ يا دست چپ و پاى راست ) مىبريده است و به دارشان مىآويخته است ، اين نقش نوشته را دوست پژوهشگرم دكتر احمد عبد الحميد يوسف نشر كرده است . « 2 »\r\nبه هر روى ، كارى كه خدا به دست موسى كرد ، چشم و گوش جادوگران مصرى را يك باره چنان گشود و ايمان و ايقان ، چنان انديشه و احساسشان را فراگرفت كه تهديد فرعون را كه فرياد كشيد دست و پايتان را ناهمگون مىبرم و بر تنه‌هاى خرمابنان به دارتان مىآويزم ، به هيچ نگرفتند و گفتند : « ديگر هرگز تو را بر نشانه‌هايى كه بر ما آشكار شده است و بر خدايى كه ما را آفريده است ، برنمىگزينيم ، پس هر چه مىخواهى بكن كه تو تنها بر زندگى دنيايى ما دست دارى » « 3 » ، « و ما را باك و زيانى نيست ، كه ما به سوى پروردگارمان روى آورده‌ايم و از اين كه نخستين گروندگان بوده‌ايم ، اميدواريم پروردگارمان كژىهايمان را بر ما ببخشايد » « 4 » .\r\nاين جا بود كه از يك سو نيروى ايمان آشكار شد - ايمانى كه چون بر جان بنشيند و دل را به دست گيرد و چشم را به حقيقت بگشايد ، آدمى را آماده مىكند تا خويش را در راه ايمان و آرمانش فدا كند - و از ديگر سو ، سركشى فرعون آغاز گشت كه هرگز نمىپنداشت در مصر و در دربار او كسانى باشند كه بىاجازهء او حق را گردن گذارند .\r\n\r\n\r\n","description":"","footnote":"\r\n( 1 ) .  « رَبَّنا أَفْرِغْ عَلَيْنا صَبْراً وَ تَوَفَّنا مُسْلِمِينَ »  ( سورهء اعراف ، آيهء 126 ) ؛ نيز بنگريد به : تفسير طبرى ، 13 / 34 ؛ تفسير بيضاوى ، 3 / 23 ؛ تفسير فخر رازى ، 4 / 135 ؛ تفسير البحر المحيط ، 4 / 365 ؛ تفسير نسفى ، 2 / 70 ؛ الدر المنثور ، 3 / 107 ؛ مختصر تفسير ابن كثير ، 2 / 43 ؛ البداية و النهاية ، 1 / 258 .\r\n( 2 ) . احمد عبد الحميد يوسف ، همان ، 110 ؛ نيز :\r\n A . A . Joussef , \" Merenpetah's fourth year Text at Amada \" ASAE , vol . LVIII , 1964 , p . 273 F \r\n. ( 3 ) .  « قالُوا لَنْ نُؤْثِرَكَ عَلى ما جاءَنا مِنَ الْبَيِّناتِ وَ الَّذِي فَطَرَنا ، فَاقْضِ ما أَنْتَ قاضٍ إِنَّما تَقْضِي هذِهِ الْحَياةَ الدُّنْيا »  ( سورهء طه ، آيهء 72 ) .\r\n( 4 ) .   « قالُوا لا ضَيْرَ إِنَّا إِلى رَبِّنا مُنْقَلِبُونَ * إِنَّا نَطْمَعُ أَنْ يَغْفِرَ لَنا رَبُّنا خَطايانا أَنْ كُنَّا أَوَّلَ الْمُؤْمِنِينَ »   ( سورهء شعرا ، آيات 50 - 51 ) ؛ نيز : عبد الرحيم فوده ، همان ، 179 .\r\n","page_name":" 196 ","page_number":206},
  {"content":"\r\n\r\nبارى فرعون از آنچه ناباورانه براى او پيش آمد ، در شگفت شد ، چه هرگز چشم نمىداشت كه جادوگران چيره‌دست وى ، در برابر موسى و پيش چشم مردم ، اين‌گونه فرو شكسته شوند [ اما خدا خواست كه چنين شود 
  ] و فرعون چون ديد كه تخت و توانايىاش رو به فروپاشى مىرود و شأن و شكوهش سر از شكستگى درمىآورد ، و به زودى داستان سرشكستگى او زبانزد همگان خواهد گشت ؛ و خود در اين سوى و آن سوى ، در كوى و برزن و بازار ابزار مضحكه و مسخرهء مردم خواهد گرديد ، فرياد كشيد ، فريادش به جايى نرسيد ، به خشم و خروش آمد ، سودى نبخشيد . تهديد كرد ، كسى نترسيد . درباريان و پيرامونيان او نيز حالى از اين بهتر نداشتند . آنان نيز قدرت و ثروت و نفوذ و همه چيز خويش را رو به نابودى مىديدند .\r\nمىديدند كه با اين دعوت جديد توفانى پيش آمده است كه بزرگ آنان ، فرعون و خود آنان را يك‌باره رو خواهد كرد ، اگرچه اين مطلب نيز در همان نخستين ديدارى كه با موسى و هارون داشتند از سخنانشان فهميده مىشد : « آيا آمده‌ايد تا ما را از شيوه‌اى كه پدرانمان را بر آن يافتيم ، بازداريد [ و از سرورى و سالارى بيندازيد 
  ] و سالارى اين سرزمين از آن شما باشد ؟ » « 1 » ، و از اين جاست كه مىبينيم مىكوشند فرعون را وادارند و برانگيزند تا كشتار تازه‌اى در ميان بنى اسرائيل راه اندازند : « بزرگان قوم فرعون [ به او 
  ] گفتند : چرا موسى و قومش را وامىگذارى تا در اين زمين فتنه و فساد كنند و به تو و خدايان تو پشت كنند ؛ [ و از پى اين تحريك و تشويق آنان بود كه فرعون 
  ] گفت : [ باك نداشته باشيد 
  ] به زودى پسرانشان را مىكشيم و زنانشان را [ براى كنيزى و . . . 
  ] زنده مىگذاريم و بىگمان ما بر آنان برتر و چيره‌ايم » « 2 » ؛ گفتند : پسران كسانى را كه به او گرويده‌اند ، بكشيد و زنانشان را زنده گذاريد و [ نمىدانستند كه 
  ] نيرنگ كافران جز از تباهى سردرنمىآورد . و فرعون گفت : مرا واگذاريد تا موسى را بكشم و او نيز خداى خود را بخواند [ چرا كه 
  ] مىترسم دين شما را ديگرگون كند يا در اين سرزمين فتنه و فساد پديد آرد » . « 3 »\r\n\r\n\r\n","description":"","footnote":"\r\n( 1 ) .  « أَ جِئْتَنا لِتَلْفِتَنا عَمَّا وَجَدْنا عَلَيْهِ آباءَنا وَ تَكُونَ لَكُمَا الْكِبْرِياءُ فِي الْأَرْضِ »  ( سورهء يونس ، آيهء 78 ) .\r\n( 2 ) .  « وَ قالَ الْمَلَأُ مِنْ قَوْمِ فِرْعَوْنَ أَ تَذَرُ مُوسى وَ قَوْمَهُ لِيُفْسِدُوا فِي الْأَرْضِ وَ يَذَرَكَ وَ آلِهَتَكَ ، قالَ سَنُقَتِّلُ أَبْناءَهُمْ وَ نَسْتَحْيِي نِساءَهُمْ وَ إِنَّا فَوْقَهُمْ قاهِرُونَ »  ( سورهء اعراف ، آيهء 127 ) .\r\n( 3 ) .   « قالُوا اقْتُلُوا أَبْناءَ الَّذِينَ آمَنُوا مَعَهُ وَ اسْتَحْيُوا نِساءَهُمْ وَ ما كَيْدُ الْكافِرِينَ إِلَّا فِي ضَلالٍ * وَ قالَ فِرْعَوْنُ ذَرُونِي أَقْتُلْ مُوسى وَ لْيَدْعُ رَبَّهُ إِنِّي أَخافُ أَنْ يُبَدِّلَ دِينَكُمْ أَوْ أَنْ يُظْهِرَ فِي الْأَرْضِ الْفَسادَ »   ( سورهء غافر ، آيات 25 - 26 ) .\r\n","page_name":" 197 ","page_number":207},
  {"content":"\r\n\r\nو مىدانيم كه بنى اسرائيل پيش‌تر نيز ، به هنگام زاده شدن موسى ، به چنين شكنجه و آزار و ددمنشانه‌اى ، يعنى كشتن پسران از سوى فرعون و درباريانش ، دچار شده بودند ، چنان كه در قرآن مىخوانيم : « همانا كه فرعون در آن سرزمين تكبر ورزيد و مردم آنجا را گروه گروه ساخت . گروهى از آنان را به خوارى و زبونى گرفت ، پسرانشان را مىكشت و زنانشان را زنده مىگذاشت ، همانا كه او از تباه‌كاران بود » « 1 » از اين روى چنان كه سيد قطب گفته است ، در اين باره دو احتمال وجود دارد : 1 . فرعونى كه نخستين كشتار پسران به هنگام زاده شدن موسى به فرمان او بوده است ، چنان كه در تورات نيز آمده « 2 » ، مىميرد و پسرش يا جانشينى جاى او را مىگيرد و با مردن او فرمان كشتن پسران نيز ناديده گرفته مىشود . تا آن گاه كه موسى به پيامبرى نزد فرعون تازه مىآيد - فرعون تازه‌اى كه به روزگار وليعهدىاش ، هم موسى را مىشناخت و هم از پرورش او در كاخ آگاه بود و هم شيوهء كشتار پسران و زنده‌گذاشتن دختران بنى اسرائيل توسط فرعون پيشين را مىدانست - و او و درباريانش را خداپرستى مىخواند ؛ و داستان ايمان جادوگران پيش مىآيد و اين جاست كه پيرامونيان فرعون تازه به او پيشنهاد مىكنند تا دوباره داستان كشتن پسران را آغاز كند و پسران گرويدگان به موسى را - چه جادوگران و چه اندك اسرائيليانى كه به او گرويده بودند - بكشد ؛ 2 . همان فرعون پيشين كه فرمان كشتن پسران را داده بود ، موسى را به پسرى گرفت و در كاخ خويش پرورد ، هم چنان زنده بود ، اما فرمان كشتن پسران ، پس از چندى ، خود به خود يا به خواست فرعون لغو شده بود . و چون موسى بازگشت و رويدادهاى تازه پيش آمد ، پيرامونيان دوباره او را به كشتن پسران گرويدگان به موسى واداشتند تا آنان بترسند و دست از پيروى موسى بازدارند . « 3 »\r\nاما اين كه چرا موسى را نكشتند ، گويا از اين روى بوده كه كشتن او را به سود خود نمىديده‌اند و مىترسيده‌اند كه كشتن او شورشى فراگير از سوى مردم مصر را از پى داشته باشد ، به ويژه كه داستان معجزهء شگفت موسى و ايمان آوردن آشكار جادوگران و به چيزى نگرفتن تهديدهاى فرعون ، به گوش همگان رسيده بود و در كوى و برزن زبانزد خرد و كلان شده و بسى آگاهىها داده بود . از اين روى به گمان بسيار ، فرعون پس از شنيدن و ديدن از اين رويدادهاى گشت و نامنتظره ، كه هرگز نمىپنداشت با آن‌ها رويارو شود - دريافت كه موسى\r\n\r\n\r\n","description":"","footnote":"\r\n( 1 ) . سورهء قصص ، آيهء 4 .\r\n( 2 ) . سفر خروج ، 2 : 23 ، 4 : 19 ؛ بسنجيد با : البداية و النهاية ، 1 / 25 .\r\n( 3 ) . فى ظلال القرآن ، 5 / 3077 .\r\n","page_name":" 198 ","page_number":208},
  {"content":"\r\n\r\nو هارون افكار عمومى - اگر اين تعبير درست و رسا باشد - را پشتوانه و پشتيبان دارند . و كسى چه مىداند ، شايد اگر آنها را بكشد ، همين افكار عمومى از آنان شهيدى و قديسى بسازد و احساسى حماسى و همگانى بدرقهء او و دين او گردد . و شايد بتوانيم اين رويارويى دشمنانه را از زبان فرعون در آيات قرآن دريابيم : « مرا واگذاريد تا موسى را بكشم و او خداى خود را بخواند ، همانا كه من مىترسم او دين شما را دگرگون كند يا در اين سرزمين فتنه و فساد پديد آرد » . « 1 » چرا كه واژهء « ذرونى » ( - مرا واگذاريد ) نشانگر اين است كه كسانى او را از كشتن موسى بازمىداشته‌اند ، يا در اين كار راى و روى ديگرى داشته‌اند و راى فرعون را نمىپسنديده‌اند ، و حتى دور نيست كه يكى از مشاوران و درباريان فرعون ، در دل خود اين نگرانى و ترس را داشته كه اگر او را آزار برسانند ، خداى موسى از او انتقام بگيرد و يا آنان را به بلا و بيچارگى دچار كند ، چرا كه آنان چون بت‌پرست بودند و به خدايان بسيار باور داشتند ، به آسانى به اين انديشه نيز مىافتند كه موسى هم براى خود خدايى دارد و چه بسا خداى او به يارىاش برخيزد و از دشمنانش انتقام بگيرد . و اين كه فرعون گفت : « و ليدع ربّه » ( - و او نيز و خداى خود را بخواند ) گويا پاسخ و ردّى بر همين پندار اينان بوده است . اگرچه اين سخن گناه آلود فرعون مىتواند نشانگر گستاخى و خودسرى و پرده‌درى او نيز باشد ، آن گستاخى و خودسرى فرعون كه سرانجام در پردهء پايانى داستان ، جزايش را دريافت كرد ، آن گاه كه كيفر خدا جانش را بر باد و تنش را به آب داد . « 2 »\r\nاز سوى ديگر از قرآن برمىآيد كه در خود دربار فرعون نيز كسى بوده كه به كشتن موسى خرسند نبوده است . [ كسى كه در دل به موسى و خداى موسى ايمان داشته و ايمان خود را از فرعون پنهان مىنموده است 
  ] . اما چون درمىيابد كه فرعون از موسى به تنگ آمده و با درباريان بركشتن موسى هم راى شده است ، پنهان كارى را به كنارى مىنهد و بىپرده با فرعون و درباريان به بگومگو برمىخيزد و آشكارا آنان را از كشتن موسى بازمىدارد و مىگويد : « آيا مىخواهيد مردى را از اين روى كه مىگويد پروردگار من اللّه است ، بكشيد با اين كه نشانه‌هايى آشكار و گواهانى راست از سوى پروردگارتان براى شما آورده است [ شرم كنيد و دست باز داريد كه 
  ] اگر او دروغگو باشد ، خود زيان دروغش را خواهد ديد و اگر راستگو باشد ، [ دست كم 
  ] پاره از آنچه را مژده مىدهد ، به شما خواهد رسيد كه بىگمان خداوند كسى را\r\n\r\n\r\n","description":"","footnote":"\r\n( 1 ) . سورهء غافر ، آيهء 26 .\r\n( 2 ) . فى ظلال القرآن ، 5 / 3078 .\r\n","page_name":" 199 ","page_number":209},
  {"content":"\r\n\r\nكه گزاف‌كار و دروغگو باشد ، رهنمونى نمىكند . اى مردم ! امروز فرمانروايى از آن شماست و شماييد كه بر اين سرزمين چيره‌ايد ، اما اگر خشم و انتقام خدا بر سر ما ببارد ، چه كسى ما را يارى خواهد داد ؟ » « 1 » و فرعون اگرچه با شنيدن اين سخنان انديشه‌ناك شد ، باز هم چنان بر سركشى و غرور خود پاى فشرد . شيطان نيز در دلش دميد و جانش را برانگيخت و خودسرانه گفت : « جز آنچه راى و نظر من است ، چيزى را به سود شما نمىبينيم و شما را به راه رشد و راستى ، راه نمىنمايم » « 2 » و آن مرد دوباره اندرزهاى خويش را پى گرفت و فرعون را از خشم و انتقام خدا زنهار داد و سرنوشت شوم و تباه تبهكاران پيشين را بدانان يادآورى كرد [ و آنچه را شرط بلاغ بود ، بدانان باز نمود 
  ] و سرانجام اعلام كرد كه اين گناه را به گردن نمىگيرد و گفت :\r\n« زود باشد كه آنچه را اينك به شما مىگويم [ و شما را از آن‌ها زنهار مىدهم ببينيد و 
  ] به ياد آوريد [ و بر اين كه سخنان مرا نشنيديد و زنهارهاى مرا به چيزى نگرفتيد و از بيراهى خود بيرون نيامديد ، افسوس‌ها بخوريد و اندوه‌ها بكشيد ، بىآن كه براى شما سودى داشته باشد و من آنچه شرط بلاغ است با شما گفتم 
  ] و كار خود را به خدا وامىگذارم ، همانا كه خدا بر بندگان خويش بيناست » . « 3 »\r\nو بدين‌گونه بود كه نقشه و نيرنگ فرعون و درباريان ، براى كشتن موسى ، نقش بر آب شد .\r\nاز اين بالاتر ، از قرآن برمىآيد كه در خلوت خانهء فرعون نيز كسى بوده است كه به كشتن موسى خرسند نبوده است ، همسر فرعون ، زنى كه توانسته بود خود را از همهء قيد و بندها و وابستگىهايى كه به ويژه در كاخ فرعون از همه سوى او را فراگرفته بود ، آزاد سازد و از همراهى و هم‌رايى با شوهرش سرباز زند ؛ و از هم‌رنگى با درباريان دور ماند ؛ و از آلوده شدن به ناپاكىهاى دربار پاك ماند و پس از آگاهى از گمراهى و سركشى فرعون و راستگويى و پيامبرى موسى ، آشكار و استوار از ايمان خود پرده بردارد . و در اين راه سخت‌گيرىهاى دربار و پىآمدهاى سنگين و شكنندهء آن را به چيزى نگيرد و هيچ چيز - نه سخت‌گيرىهاى دربار ، نه از دست رفتن زندگى آسوده ، نه از دست دادن شهبانويى بزرگ‌ترين دربار جهان در\r\n\r\n\r\n","description":"","footnote":"\r\n( 1 ) .   « أَ تَقْتُلُونَ رَجُلًا أَنْ يَقُولَ رَبِّيَ اللَّهُ وَ قَدْ جاءَكُمْ بِالْبَيِّناتِ مِنْ رَبِّكُمْ وَ إِنْ يَكُ كاذِباً فَعَلَيْهِ كَذِبُهُ وَ إِنْ يَكُ صادِقاً يُصِبْكُمْ بَعْضُ الَّذِي يَعِدُكُمْ إِنَّ اللَّهَ لا يَهْدِي مَنْ هُوَ مُسْرِفٌ كَذَّابٌ * يا قَوْمِ لَكُمُ الْمُلْكُ الْيَوْمَ ظاهِرِينَ فِي الْأَرْضِ فَمَنْ يَنْصُرُنا مِنْ بَأْسِ اللَّهِ إِنْ جاءَنا »   ( سورهء غامز ، آيات 28 - 29 ) .\r\n( 2 ) .  ما أُرِيكُمْ إِلَّا ما أَرى وَ ما أَهْدِيكُمْ إِلَّا سَبِيلَ الرَّشادِ »  ( سورهء غافر ، آيهء 29 ) .\r\n( 3 ) .  « فَسَتَذْكُرُونَ ما أَقُولُ لَكُمْ وَ أُفَوِّضُ أَمْرِي إِلَى اللَّهِ إِنَّ اللَّهَ بَصِيرٌ بِالْعِبادِ »  ( سوره غافر ، آيهء 44 ) .\r\n","page_name":" 200 ","page_number":210},
  {"content":"\r\n\r\nآن روزگار و نه پيوند همسرى با فرعون ، او را از حقى كه شناخته بود ، باز ندارد و اسوه و الگو و نماد و نمونه‌اى از ايمان و ارزش‌هاى انسانى گردد . « 1 »\r\nقرآن كريم از اين بانوى بزرگوار « 2 » اين گونه ياد كرده است : « خداوند براى مؤمنان همسر فرعون را مثل مىزند ، آن گاه كه [ پس از سخت‌گيرىهاى فرعون ، به دعا 
  ] گفت : پروردگارا ! [ من كاخ فرعون را نمىخواهم 
  ] براى من در بهشت نزد خود خانه‌اى بساز و مرا از فرعون و كارهايش رهايى بخش و مرا از اين گروه ستمكاران برهان » « 3 » ، و اين همان زنى است كه پيش‌ترها - آن گاه كه موسى را به نوزادى از آب گرفته بودند و نزد فرعون برده بودند - خداوند مهر نوزاد از آب گرفته را در همان نخستين ديدار در دل او افكند و او از شوهر خواست تا نوزاد را نكشد و او را به فرزندى بگيرند : « همسر فرعون گفت : اين نوزاد چشم روشنى من و تو است او را نكشيد ، باشد كه به ما سودى رساند يا او را به فرزندى بگيريم » . « 4 »\r\nبه هر روى موسى دانست كه فرعون هم چنان در سركشى و خودسرى پيش خواهد رفت ، بنى اسرائيل نيز دريافتند كه فرعون سخت‌گيرى بر آنان را خواهد افزود و به آزار و آسيب بيشترى دچارشان خواهد كرد . از اين روى ترس و دلهره‌شان افزوده شد ، به ويژه كه جز صبر و بردبارى ، پشتيبانى نمىيافتند [ و جز سوختن و ساختن راهى نمىديدند 
  ] ، چنان كه چون موسى بدانان گفت : « از خداوند يارى بخواهيد و صبر و پايدارى پيشه كنيد [ و بدانيد كه 
  ] زمين از آن خداست و آن را به هر كس از بندگانش كه بخواهد به ارث مىدهد و نيك فرجامى از آن پارسايان است » « 5 » ، از سر گستاخى و درماندگى پاسخى اين‌گونه به دو دادند : « پيش از آن كه نزد\r\n\r\n\r\n","description":"","footnote":"\r\n( 1 ) . تهامى نقره ، همان ، 401 .\r\n( 2 ) . دربارهء بزرگوارى آسيه ، همسر فرعون ، حديث‌هاى بسيارى نيز هست ، حديث‌هايى چون : « برترين زنان جهان ، چهار زن‌اند : مريم دختر عمران ، آسيه همسر فرعون ، خديجه دختر خلويد و فاطمه دختر محمد ( ص ) » : « بهترين زنان بهشت چهار زن‌اند : خديجه ، فاطمه ، مريم و آسيه » و . . . براى ديدن اين حديث‌ها بنگريد به : تفسير ابن كثير ؛ 2 / 32 - 34 ؛ البداية و النهاية ، 2 / 59 - 63 ؛ تفسير طبرى ، 6 / 393 ؛ صحيح بخارى ، 4 / 193 ، 6 / 239 ؛ صحيح مسلم ، 2 / 243 ؛ سنن ترمذى ، 4 / 365 - 366 ؛ المستدرك حاكم نيشابورى ، 3 / 184 .\r\nو به گزارشى از البداية و النهاية ( 2 / 62 ) ، آسيه در بهشت همسر پيامبر ( ص ) خواهد بود .\r\n( 3 ) .  « وَ ضَرَبَ اللَّهُ مَثَلًا لِلَّذِينَ آمَنُوا امْرَأَتَ فِرْعَوْنَ إِذْ قالَتْ رَبِّ ابْنِ لِي عِنْدَكَ بَيْتاً فِي الْجَنَّةِ وَ نَجِّنِي مِنْ فِرْعَوْنَ وَ عَمَلِهِ وَ نَجِّنِي مِنَ الْقَوْمِ الظَّالِمِينَ »  ( سورهء تحريم ، آيهء 11 ) .\r\n( 4 ) .  « وَ قالَتِ امْرَأَتُ فِرْعَوْنَ قُرَّتُ عَيْنٍ لِي وَ لَكَ لا تَقْتُلُوهُ عَسى أَنْ يَنْفَعَنا أَوْ نَتَّخِذَهُ وَلَداً »  ( سورهء قصص ، آيهء 9 ) .\r\n( 5 ) .  « اسْتَعِينُوا بِاللَّهِ وَ اصْبِرُوا إِنَّ الْأَرْضَ لِلَّهِ يُورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقِينَ »  ( سورهء اعراف آيهء 128 ) .\r\n","page_name":" 201 ","page_number":211},
  {"content":"\r\n\r\nما بيايى و پس از آن كه پيش ما آمدى ، هم‌چنان به آزار و آسيب دچار بوده‌ايم » « 1 » ، پاسخى كه هم نشانگر بىباورى آنان به خدا و بىاعتمادى آنان به يارىهاى اوست ، و هم نشانگر احساس درماندگى و بيچارگى و ناشكيبايى آنان . « 2 »\r\nاز اين پس بود كه به گزارش تورات ، موسى [ از در ديگرى درآمد و چشمه‌هاى ديگرى از معجزه آشكار ساخت و تا فرعون را به راه آورد ، او و مصريان را به بلاهايى آسمانى دچار ساخت . نخست 
  ] عصاى خويش را بر رودخانه زد ، آبش خون شد و ماهىهايش مردند و رود ، بدبوى و گندناك گرديد و پس از هفت روز ، خداوند وزغ‌ها و قورباغه‌ها را بر مصريان گماشت ، وزغ‌ها زمين را فرو پوشاندند و آن اندازه انبوه و پرشمار بودند كه چون راه مىرفتند تو گويى زمين راه مىرود . فرعون كه چنين ديد ناگزير از موسى درخواست كرد كه بلا را از آنان بگرداند ، اما چون موسى بلا را بازگرداند ، فرعون دوباره به سياه‌دلى بازگشت و تبهكارى از سرگرفت « 3 » و اين بار خداوند پشه‌ها « 4 » را بر تمام سرزمين مصر گماشت و همه جا را از آنها انباشت . و اگر به ياد داشته باشيم كه مصريان مردمانى بسيار بهداشتى بوده‌اند و تميزى و نظافت را بسيار پاس مىداشته‌اند ، به ويژه كاهنان كه روزانه چند بار خود را مىشسته و موهاى خود را مىتراشيده‌اند ، مبادا كمترين چركى بدان‌ها برسد و آنان را از آيين‌هاى دينى باز دارد ، اگر اين‌ها را به ياد داشته باشيم ، آشكار مىشود كه پر شدن مصر از پشه‌هاى آلوده - نيز مگس و سوسك ، كه در نوبت‌هاى بعدى بر آنها گمارده شد - [ فزون بر آزار و آسيب‌هايى كه به همراه داشته ، تا چه اندازه براى مصريان بهداشتى ناپسند و نفرت‌انگيز نيز بوده است 
  ] ، آن‌گاه خواهيم فهميد كه چرا فرعون همواره و هر بار دست نياز به سوى موسى دراز مىكرد و از او مىخواست تا از پروردگارش بخواهد كه اين بلاها را از مصر بزدايد و در برابر ، فرعون به بنى اسرائيل اجازه دهد تا براى خداى خويش در بيابان قربانى كنند به شرط آن كه خيلى از شهر دور نشوند ، اما هر بار كه موسى دعا مىكرد و خداوند بلا را از فرعون و مردمش باز مىگرداند ، فرعون دوباره منش و رفتار پيشين خويش را پيش مىگرفت و به آزار اسرائيليان دست مىگشود و راه را بر رفتن آنان مىبست .\r\n\r\n\r\n","description":"","footnote":"\r\n( 1 ) .  « أُوذِينا مِنْ قَبْلِ أَنْ تَأْتِيَنا وَ مِنْ بَعْدِ ما جِئْتَنا »  ( سورهء اعراف ، آيهء 129 ) .\r\n( 2 ) . عبد الرحيم فوده ، همان ، 183 .\r\n( 3 ) . سفر خروج ، 7 : 14 - 22 ، 8 : 1 - 15 ؛ ف . ب ، ماير ، حياة موسى ، ترجمهء مرقص داوود ، 104 .\r\n( 4 ) . در ترجمهء عربى و آلمانى تورات ؛ « پشه » آمده است و در ترجمهء انگليسى و فرانسوى نيز در حاشيهء كتاب مقدس به جاى پشه ، « شپش » آمده است . [ در ترجمهء فارسى نيز پشه آمده است . م . 
  ]\r\n","page_name":" 202 ","page_number":212},
  {"content":"\r\n\r\nاز اين رو ، نفرين‌هاى پىدرپى موسى به زودى فرعون و پيروانش را دچار مصيبت‌هاى ديگرى كرد ، اما اين بار موسى كشتزارها و دام‌هايشان را به بلا دچار ساخت و در اسبان ، الاغان ، شتران « 1 » ، گاوان و گوسفندانشان مرگى افتاد ؛ و شگفت اين كه تنها دام‌هاى اسرائيليان به خواست پروردگارشان از اين بلا ايمن بود و آسيبى نديد ، اما آنچه بلاى اخير را در پى آورد اين بود كه فرعون افزون بر سركشى و پافشارى بر كفر و دشمنى ، چهارپايان بنى اسرائيل را از چرا بازداشت ، از اين رو پروردگار اسرائيل او و پيروانش را چنان كه در تمام سرزمين مصر دمل‌ها و كورك‌هايى از اندام همگان برآمد ، [ بسيار دردناك و آزارنده 
  ] و با اين حال فرعون دعوت موسى و هارون را اجابت نكرد و به بنى اسرائيل اجازه نداد تا از مصر بيرون روند . خداوند بر او و قومش توفانى از تگرگ و نيز رعد و برق فرو باريد ، و اين بلا نيز باز نايستاد مگر وقتى كه فرعون از موسى خواست تا پروردگارش اين تگرگ و رعد و برق را از شهرها و مردمان بر طرف نمايد . اما اين بار نيز فرعون به راه نيامد و بيراهىهاى خويش را پىگرفت و بار ديگر كيفر خداوند ، در قالب لشكرهايى از ملخ ، بر آنان هجوم آورد و سراسر زمين سبز مصر از انبوه ملخان تيره شد . اين بار نيز چون بارهاى پيشين ، فرعون دست نياز گشود و موسى بلا را بازگرداند ولى فرعون دست از اسرائيليان باز نداشت . تا بلايى ديگر فرود آمد . اين با تا سه روز تاريكى انبوهى مصر را فراگرفت ، چنان كه هيچ كس چيزى نمىديد و كارى نمىتوانست كرد . همهء جنب و جوش‌ها فرو خوابيد و سخت‌ترين دل‌ها به بيمناكى افتاد و اين بار بود كه ديگر فرعون به موسى گفت اسرائيليان را با خود ببر و برو چنان كه هرگز ديگر روى مرا نبينى . « 2 »\r\nاين‌ها بود بلاها و بيچارگىهايى كه به گزارش تورات ، خداوند به دست موسى بر فرعون و مصريان فرو بارانيد و گرچه اين گزارش‌هاى تورات از گزافه و مبالغه و بىدقتى تهى نيست ، نشانه‌هايى از اين بلاها و بيچارگىها را در قرآن نيز مىبينيم ، در اين آيه‌ها : « و همانا كه فرعونيان را به قحط و خشك‌سالى و كاهش فراورده‌ها دچار كرديم ، باشد كه پند نپذيرند [ و\r\n\r\n\r\n","description":"","footnote":"\r\n( 1 ) . گويا بايد واژهء « شتران » را از تحريفات تورات دانست ، چرا كه مردم مصر در آن روزگاران شتر را نمىشناخته و نداشته‌اند ، حتى ساميانى كه به مصر رفته بودند ، نيز شتر نداشته‌اند . قبيلهء « ابشاى » نيز در روزگار سلسلهء دوازدهم با الاغ و استر بدان جا رفته بودند و نه با شتر . به كارگيرى شتر در آن سرزمين به پيش‌تر از اواخر سدهء سوم پيش از ميلاد باز نمىگردد ، بلكه از آن نيز اين سوىتر بوده است . ( بنگريد به : حسن ظاظا ، الساميون و لغاتهم ، 12 - 13 ؛ احمد عبد الحميد يوسف ، همان ، 26 ) .\r\n( 2 ) . سفر خروج ، 8 : 16 - 32 ، 9 : 1 - 35 ، 10 : 1 - 29 ؛ مزامير ، 78 : 47 - 48 ؛ ماير ، همان ، 111 - 118 .\r\n","page_name":" 203 ","page_number":213},
  {"content":"\r\n\r\nچون پند نپذيرفتند و هم‌چنان به سركشى و بيراهى خود پاى فشردند ، بلاهايى چون 
  ] توفان و ملخ و سوسك گندم « 1 » و وزغ و خون بر آنان فروفرستاديم [ اما آنان از اين 
  ] نشانه‌هاى آشكار و گوناگون [ نيز پند نگرفتند و هم‌چنان 
  ] سركشى و خودسرى كردند و مردمانى گناه‌كار بودند و چون بلا و بيچارگى بر سرشان فرود باريد ، گفتند : اى موسى از پروردگارت براى ما بخواه تا با پيوند و پيمانى كه با تو دارد [ ما را از بلا برهاند 
  ] كه اگر بلا را از ما بازگردانى ، بىگمان به تو ايمان مىآوريم و بنى اسرائيل را با تو همراه مىفرستيم ، آن گاه چون بلا را از آنان بازگردانديم - تا زمانى كه آنان خود به سر رساندند - ديرى نگذشت كه ناگاه دوباره پيمان شكستند و ما نيز از آنان انتقام گرفتيم و در دريا غرقه‌شان ساختيم ، به كيفر اين كه نشانه‌هاى ما را دروغ شمردند و از آنها غافل ماندند » « 2 » .\r\nدر اين باره در تفسير ابن كثير چنين آمده است : هنگامى كه موسى نزد فرعون آمد و به او گفت : بنى اسرائيل را با من همراه فرست ، فرعون نپذيرفت . خداوند توفان و بارانى ويرانگر بر آنان فرستاد ، ترسيدند كه عذاب باشد و گفتند : از خدا بخواه توفان و باران را از ما باز دارد تا به تو ايمان آوريم و بنى اسرائيل را با تو همراه فرستيم . موسى پذيرفت و به دعاى او توفان بند آمد ، اما آنان ايمان نياوردند و بنى اسرائيل را با او همراه نكردند . در آن سال ، كشاورزى آنان به گونه‌اى بىسابقه بسيار پربار و پرميوه بود و آنان از اين بابت بسيار خوشحال بودند ، كه خداوند ناگاه انبوهى بىشمار از ملخان را بر كشت و كار و درختان آنان گماشت ؛ و آنان چون ديدند ملخان به زودى چيزى از كشت و كار آنان بر جاى نخواهند نهاد . دست به دامن موسى شدند و گفتند اگر دعا كنى و اين ملخان را از كشت و كار ما باز دارى ، به تو ايمان مىآوريم و بنى اسرائيل را با تو همراه مىكنيم . و ادعا كرد و ملخان را از آنان بازداشت ، اما آنان باز هم ايمان نياوردند و بنى اسرائيل را با او همراه نكردند و در خانه‌هاى خود پناه گرفتند . اين بار\r\n\r\n\r\n","description":"","footnote":"\r\n( 1 ) . سوسك گندم را در برابر واژهء قرآنى « قّمل » آورده‌ايم ، مفسران آن را به بچه ملخ ، كك ، كنه ، سوسك ، سرگين غلطان و شپش شتر نيز معنى كرده‌اند ( بنگريد به : تفسير ابن كثير ، 3 / 461 - 463 ؛ تفسير قرطبى ، 2705 ؛ تفسير طبرى ، 13 / 54 - 56 ؛ مجاز القرآن ، 1 / 226 ؛ الدر المنثور 3 / 107 - 108 ؛ تفسير نسفى ، 2 / 72 ؛ صفوة التفاسير ، 1 / 467 ) .\r\n( 2 ) . سورهء اعراف ، آيات 130 - 136 ؛ نيز بنگريد به : تفسير طبرى ، 13 / 45 - 75 ؛ تفسير ابن كثير ، 3 / 455 - 464 ؛ تفسير قرطبى ، 2699 - 2708 ؛ تفسير بيضاوى ، 3 / 24 - 25 ؛ الدر المنثور ، 3 / 107 - 108 ؛ تفسير المنار ، 9 / 74 - 84 ؛ تفسير الجواهر ، 4 / 210 - 212 .\r\n","page_name":" 204 ","page_number":214},
  {"content":"\r\n\r\nخداوند قمّل ( - سوسك گندم ) را بر آنان و غلات آنان گماشت و چنان شد كه مردى ده بار گندم به آسياب مىبرد ، اما بيش از سه پيمانه دستگير او نمىشد . باز به سراغ موسى آمدند و گفتند اگر دعا كنى و اين بلا را از ما دور دارى ، ديگر به تو مىگرويم و اسرائيليان را با تو همراه مىسازيم . موسى باز خدا را خواند و اين بلا را نيز از آنان گرداند ، اما ايمان نياوردند و بنى اسرائيل را همراه او نكردند . خداوند وزغ‌ها و قورباغه‌هاى انبوهى بر آنان فرستاد ، آن چنان بىشمار و فراوان كه گاه مردى نشسته بود و تا چانهء او در قورباغه‌ها فرو رفته بود و چون مىخواست سخن بگويد ، قورباغه‌اى در دهان او مىپريد ، ناگزير باز دست نياز به سوى موسى دراز كردند كه اين بار اگر اين بلا را از ما بگردانى به تو ايمان مىآوريم و بنى اسرائيل را با تو همراه مىسازيم . موسى باز دست به دعا برداشت و اين بلا را نيز از آنان گرداند ، اما آنان باز پيمان شكستند و ايمان نياوردند و خداوند اين بار به خون دچارشان كرد ، چنان كه همهء آب‌هاى آنان در جوى و رودخانه و چاه و ظرف‌هاشان خون شد . در پى اين رويداد مردم به فرعون شكايت برده گفتند : به خون گرفتار شديم و نوشيدنى و شراب نداريم ، فرعون گفت :\r\nموسى شما را جادو كرده است ، گفتند : ما را از چه راه جادو كرده كه در ظرف‌هايمان به جاى آب ، خون تازه مىيابيم ؟ و خطاب به موسى گفتند : اى موسى از پروردگارت بخواه كه اين بلا را از ما بردارد تا ما به تو ايمان آوريم و بنى اسرائيل را همراهت سازيم ، و چون بلا از آنان برداشته شد ، ايمان نياوردند و بنى اسرائيل را رها نكردند . « 1 »\r\nبه هر روى اين رويدادهاى سخت و سياه را - كه در قرآن به آنها اشاره‌هايى آمده است و در تورات به گستردگى گزارش شده‌اند - تاريخ مصر نيز كم و بيش گواهى مىكند ، زيرا مصر ، چنان كه پيش‌تر نيز گفته‌ايم - از پيشامدهاى ويرانگر ايمن نبوده است ، چه بسا آب نيل كاهش مىيافته و كشاورزى سخت آسيب مىديده است و يا آب آن چنان جوشان و خروشان مىشده كه شهر را به كام خود در توفانى ويرانگر فرو مىبرده است و در هر دو حال مردم را به بلايى سخت دچار مىكرده و به كام قحط و گرسنگى مىافكنده است . و چه بسا همراه اين‌ها ، بيمارىهايى چون و با نيز همه‌گير مىگشته و مردم را چنان به داس مرگ درو مىكرده كه توان و فرصت دفن مردگان را نيز از آنان مىگرفته است و چنان كه مىدانيم مصر در روزگار انقلاب اجتماعى - چنان كه « ايبو - ور » گزارش كرده - نيز در اواخر روزگار سلسلهء بيستم - چنان\r\n\r\n\r\n","description":"","footnote":"\r\n( 1 ) . مختصر تفسير ابن كثير ، 2 / 45 - 46 .\r\n","page_name":" 205 ","page_number":215},
  {"content":"\r\n\r\nكه در اسنادى از آن روزگار آمده - به چنين بلاهايى دچار بوده است و اين دومّى چنان سخت و سياه بوده است كه به گواهى اسناد آن روزگار ، سالى را « سال تباهى » نام نهاده بودند ، سالى كه گرسنگى و قحط همگان را به دام مرگ سپرده بود . « 1 »\r\nگفتنى است كه آنچه ميان موسى و فرعون روى داد و بلايايى كه بر فرعونيان فرود آمد ، به باور و اعتقاد ما ، معجزه‌اى آسمانى و خدايى بود و آشكار است كه نيازى نيست تا معجزه‌هاى پيامبران با پاره‌اى از رويدادهاى تاريخى همخوان و يكسان باشند و اگر بازتابى از معجزه‌هاى پيامبران در رويدادهاى تاريخى ديده شود ، گواهى بر راست و درست بودن آن رويدادهاى تاريخى خواهد بود و نه گواهى بر درست بودن آن معجزه‌ها ، اين نكته را از اين پس هنگام بررسى معجزهء شكافتن دريا براى موسى ( ع ) ، گسترده‌تر باز خواهيم گفت .\r\nبه هر روى از قرآن و تورات آشكارا برمىآيد كه مصر در آن روزگاران به خشك‌سالى و گرسنگى دچار بوده است ؛ كشاورزىاى از آفات آسمانى و زمينى بسيار آسيب ديده بوده ؛ فراورده‌ها و برداشت‌ها بسيار كم بوده است ؛ توفان ملخ خشك و تر را به كام نابودى كشانده بوده ؛ هوا از پشه و مگس و زمين از كنه ، سوسك ، شپش و وزغ ، سرشار بوده است و مردم همه « 2 » و نه تنها فرعون و درباريان و كاهنان - البته به گزارش تورات ، جز اسرائيليان - روزهاى بسيار سخت و سياهى داشته‌اند ، شگفتا كه با اين همه بلاهاى گوناگون و نشانه‌هاى جوراجور ، فرعون هم چنان بر سركشى و خودسرى پاى مىفشرد و از كفر و بزرگىطلبى دست باز نمىداشت ، پس موسى نفرين كرد و خدا به نفرين او ، فرعون و مردمش را به بلاهايى دچار كرد ، باشد كه فرعون از سركشى دست بردارد و به پيامبرى موسى ايمان آورد و بنى اسرائيل را از اسارت رها كند . اما اين بلاهاى پياپى ، سركشى و ستمگرى او را افزود ، چنان كه آشكارا و گستاخانه گفت : « اى بزرگان ! من جز خود خدايى براى شما نمىشناسم ، اى هامان ! براى من آتش بر گل برافروز [ و آجر بپز و با آنها 
  ] براى من برجى [ بلند و آسمان‌ساى 
  ] بساز ،\r\n\r\n\r\n","description":"","footnote":"\r\n( 1 ) . محمد بيومى مهران ، مصر و العالم الخارجى فى عصر رعمسيس الثالث ، 357 - 359 ؛ نيز :\r\n A . Erman , LAE  ، 1927 ،  p .  59 ؛  J . Cerny , AO , Vol . vI  ، 1933 ،  p . 173 - 177  .\r\n( 2 ) . چرا در اين گونه پيشامدها خشك و تر با هم مىسوزند و چون بلايى بيايد ، نه تنها ستمگران كه همگان را به كام خود مىكشد . از اين روست كه قرآن هشدار مىدهد : « بپرهيزيد از فتنه‌اى كه تنها ستمگران شما را فرا نمىگيرد [ بلكه همگان را به كام خود مىكشد 
  ] و بدانيد كه خداوند سخت كيفر است -  وَ اتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً وَ اعْلَمُوا أَنَّ اللَّهَ شَدِيدُ الْعِقابِ »  ( سورهء انفال ، آيهء 25 ) .\r\n","page_name":" 206 ","page_number":216},
  {"content":"\r\n\r\nباشد كه به خداى موسى راهى بيابم و البته من او را از دروغگويان مىپندارم » . « 1 »\r\nدر اين جا بايد اندكى بر اين آيه درنگ كنيم ، زيرا تا آنجا كه ما از فرعونهاى مصر مىدانيم و آثار بازمانده از آنان نيز امروزه گواه است ، آنان برج و بناهاى خود را با سنگ مىساخته‌اند ، چرا كه سنگ فراوان در دسترس آنان بوده است و آنان را اگر مىخواستند برج و بنايى پايدار بسازند ، از خشت و آجر و . . . بىنياز مىكرده است . از اين روى آنان با آجر سر و كارى نداشته‌اند و معبدها ، مقبره‌ها و مسيل‌ها را با سنگ مىساخته‌اند و ديگر ساختمان‌ها و خانه‌ها را ، چه خانه‌هاى فرمانروايان و سران را و چه خانه‌هاى ديگر مردمان را - با خشت خام مىساخته‌اند و نه با خشت پخته يعنى آجر . اين جاست كه نامسلمانى « 2 » كه مىداند مصريان پيش از روزگار روميان در ساختمان‌سازىهاى خود آجر به كار نمىبرند « 3 » - چيزى كه بناهاى بازمانده‌شان نيز آن را گواهى مىكند - چون اين آيهء قرآن را بخواند كه در آن از آجر سخن به ميان آمده است ، چه بسا در شك و شبهه افتد و به حياتى بودن قرآن بدگمان گردد . به هر روى اين پيش مىآيد كه اگر مصريان پيش از عصر روميان ، آجر را نمىشناخته‌اند و به كار نمىبرده‌اند ، پس داستان آجرهاى فرعون زمان موسى يك هزاره پيش از روزگار روميان مىزيسته است و در اين آيه از آنها ياد شده است ، چيست ؟\r\nدر اين‌باره كم و بيش در همهء كتاب‌هاى تفسير ، روايت‌هاى فراوانى آمده است . گوياى اين كه فرعون زمان موسى نخستين كسى است كه آجر را پخته تا با آن كاخ بسازد و هموست كه شيوهء ساختن آن را ياد داده است و راز اين كه چون خواست هامان را به برج‌سازى فرمان دهد ، نگفت « با آجر براى من برجى بساز » ، گفت : « بر گل آتش بيفروز و برجى بساز » اين بود كه كسى آجر را نمىشناخت و ساختن آن را نمىدانست و فرعون با گفتن « بر گل آتش بيفروز » هم شيوهء ساختن آجر را بدانان آموخت و هم با گفتن « ياهامان » در ميانهء كلام بر قحامت فرمان و قدرت خود افزود . « 4 » و دور نيست كه مفسران اين سخنان خود را از پاره‌اى\r\n\r\n\r\n","description":"","footnote":"\r\n( 1 ) .  « يا أَيُّهَا الْمَلَأُ ما عَلِمْتُ لَكُمْ مِنْ إِلهٍ غَيْرِي فَأَوْقِدْ لِي يا هامانُ عَلَى الطِّينِ فَاجْعَلْ لِي صَرْحاً لَعَلِّي أَطَّلِعُ إِلى إِلهِ مُوسى وَ إِنِّي لَأَظُنُّهُ مِنَ الْكاذِبِينَ »  ( سورهء قصص ، آيهء 38 ؛ نيز سورهء غافر ، آيهء 36 ) .\r\n( 2 ) . مؤلف ، بدگمانى ياد شده را از اين روى به نامسلمان ويژه ساخته است كه مسلمان چون قرآن را سخن جدا مىداند ، هرگز در درستى آن بدگمان نمىشود ، هر چند آن را گاه با دانسته‌هاى تاريخى و . . . ناسازگار ببيند ( مترجم ) .\r\n( 3 ) . احمد عبد الحميد يوسف ، همان ، 137 - 138 .\r\n( 4 ) . تفسير نسفى ، 3 / 237 ؛ الدر المنثور ، 5 / 129 ؛ تفسير قرطبى ، 5004 ؛ تفسير بيضاوى ، 4 / 128 ؛ تاريخ طبرى ،\r\n","page_name":" 207 ","page_number":217},
  {"content":"\r\n\r\nاخبار صحيح السند كه در دسترس داشته‌اند ، گرفته باشند - چيزى كه پيش‌تر نيز ما بدان برخورده بوديم - اگرچه آنها با روايات نادرست و گزافه‌ها و خرافه‌ها نيز آميزش يافته‌اند ، مانند سخنانى كه آنان دربارهء اصل فرعون زمان موسى گفته‌اند . « 1 » به هر روى ، چه گزارش‌هاى\r\n\r\n\r\n","description":"","footnote":"\r\n- 1 / 405 .\r\n( 1 ) . آنچه مفسران دربارهء فرعون موسى گفته‌اند ، بيشتر به افسانه و اسطوره مىماند تا به تاريخ : فرعون به گمان آنان مصعب بن ريان يا وليد بن مصعب يا قبطوس يا قابوس نام داشت و كينه‌اش ابومرّه بوده است و از مردم مصر بوده يا از تبار عمالقه و يا از بازمانده‌هاى عاديان ، و شايد خاص‌ترين افسانه دربارهء فرعون ، فرمانرواى مصر - بزرگ‌ترين ، پيشرفته‌ترين ، متمدن‌ترين ، تواناترين و ريشه‌دارترين كشور آن روز جهان و چنان كه از تاريخ پيامبران مىدانيم يگانه كشورى كه نه يك پيامبر كه پيامبران بسيار بدان فرستاده شده‌اند - اين افسانه است كه فرمانرواى چنين سرزمينى يك ايرانى از مردم اصطخر يا اصفهان بوده است . عطارى كه از وام‌هاى بسيار به تهى دستى مىافتد ، از سرزمين خويش به شام مىرود ، آن جا را براى ماندن نمىپسندد ، به مصر مىرود ، مىبيند در بيرون شهر بارى از خربزه ، يك درهم است و در خود شهر دانه‌اى يك درهم ، بارى از خربزه مىخرد و راه بازار پيش مىگيرد ، در راه هر سربازى به او برمىخورد ، خربزه‌اى از او مىگيرد ، چنان كه چون به شهر مىرسد تنها يك خربزه براى او مانده است ، همان را به يك درهم مىفروشد ، مىبيند مردم شهر بىسرپرست ، و به خود وانهاده‌اند و كسى به كسى نيست ( چه حرف‌ها ، آيا اين پندارهاى بىپايه با روزگار فرعون - روزگارى كه مصر بر شرق دست دارد و فرمانروايش بزرگ‌ترين فرمانرواى آن روز جهان است و تواناترين حكومت‌ها را در دست دارد - جور در مىآيد ؟ ) به قبرستان مىرود ، مىبيند مرده‌اى را براى دفن كردن آورده‌اند ، به خويشان مرده مىگويد من سرپرست قبرستانم و براى دفن مرده‌تان بايد پنج درهم بدهيد .\r\nآنها نيز مىپذيرند و مىپردازند و او به اين شيوه تا سه ماه درهم‌هاى فراوانى مىاندوزد تا روزى خويشان مرده‌اى با او درگير مىشوند و او را به داورى نزد فرعون مىبرند ، فرعون مىپرسد تو كيستى ؟ و چه كسى تو را به كار سرپرستى گورستان گمارده است ؟ مىگويد : كسى مرا به اين كار نگمارده ، من خود اين كار را پيش گرفتم تا بتوانم از اين راه نزد شما بيايم و شما را از نابسامانى اوضاع مردم آگاه كنم ، اين پول‌ها را نيز از اين راه به دست آورده‌ام و پول‌ها را به فرعون پيشكش مىكند . پس به فرعون مىگويد مرا بر كارها بگمار كه مرا امين و درست‌كار خواهى يافت . و فرعون مىپذيرد و او به خوبى از عهدهء كارها برمىآيد ، ارتش را سر و سامان مىدهد ، اوضاع مردم را رو به راه مىكند ، و نابسامانىها را از ميان برمىدارد و تا دير زمانى به داد و درستى در ميان آنان مىماند و چون فرعون مىميرد ، جانشين او مىگردد . پيداست كه سازندگان اين افسانه از داستان يوسف بسيار اثر پذيرفته‌اند با اين كه فرعون روزگار يوسف ، « ريان » بيش از چهار صد سال پيش از روزگار فرعون موسى مىزيسته است . به هر روى آنچه در اين داستان بيش و پيش از هر چيز به چشم مىآيد ، ناآگاهى رسوايى از تاريخ مصر كهن است . البته برخى از مفسران چون زمخشرى نيز گفته‌اند كه فرعون نه نام يك كس كه نام همگانى فرمانروايان مصر بوده است ؛ چنان كه قيصر نام همگانى فرمانروايان روم و خسرو نام همگانى فرمانروايان ايران بوده است و چون فرعونان بسيار سركش و ستمگر بوده‌اند از آن واژهء « تفرعن »\r\n","page_name":" 208 ","page_number":218},
  {"content":"\r\n\r\nكهنى در دست داشته‌اند و چه نداشته‌اند ، پاره‌اى از كاوش‌هاى باستان شناسى ، سخن آنان را دربارهء ساختن با آجر گواهى مىكند ، چرا كه « پترى » در كاوش‌هاى خود آجرهايى را يافته است كه در ساختن قبرها و پى و پايه‌هاى ساختمان‌هايى از روزگار رامسس دوم ، مرپنتاح و ستى دوم از سلسلهء نوزدهم ( 1308 - 1184 ق . م ) به كار رفته بوده‌اند ، اين آجرها در « نبيشه » و « دفنه » در نزديكىهاى « بىرامسس » ( - قنيتر ) ، پايتخت فرعون‌هاى ياد شده ، در شرق دلتا يافت شده‌اند . « پترى » خود در اين‌باره گفته است : آجر در مصر تا پيش از روزگار روميان بسيار كمياب بوده و اين سخنى است كه با سخن مفسران مسلمان كه آغاز پيدايى آجر پخته را روزگار فرعون موسى مىدانند . ناسازگار نيست ؛ و اين خود مىتواند نشانه و قرينهء قرآنى اطمينان بخشى باشد بر تعيين زمان بيرون رفتن بنى اسرائيل از مصر كه از آغاز آن همانا در روزگار سلسلهء نوزدهم بوده است . سلسله‌اى كه به گواهى يافته‌هاى باستان شناسانه و اشارهء قرآن ، آجر حرارت ديدهء پخته را در ساخت و سازها به كار مىبرده‌اند . « 1 »\r\n\r\n3 . آيا فرعون خود را خدا مىدانسته است ؟\r\nپيش از آن كه ماجراى موسى و فرعون را واگذاريم ، بجاست كه به ادعاى خدايى فرعون نگاهى بيفكنيم ، چيزى كه از محورهاى اصلى بگومگو ميان موسى و فرعون بود و به گمان ما كوبهء سنگينى بود كه همهء پل‌هاى نزديك شدن آن دو به يكديگر را فرو مىكوفت ؛ به ويژه كه در تاريخ پيامبران ، پيامبرى را نمىشناسيم كه به سوى كسى فرستاده شده باشد كه بر پايهء پندارى دروغين خود را خداى مردم خوانده باشد ، جز همين فرعون كه موسى را تهديد مىكند كه اگر جز او خدايى بگيرد ، او را كيفر كند : فرعون به موسى گفت اگر جز من خدايى بگزينى ، بىگمان تو را زندانى مىكنم » « 2 » و به ديگران نيز آشكارا مىگويد : « براى شما جز خودم خدايى نمىشناسم » . « 3 » و آن گاه كه موسى نشانه‌ها و معجزه‌هايى بر درستى دعوت خويش ، پيش روى\r\n\r\n\r\n","description":"","footnote":"\r\n- به معنى خودسرى و ستمگرى را ساخته‌اند ( الكشاف ، 1 / 102 ؛ الدر المنثور ، 3 / 105 ؛ روح المعانى ؛ 1 / 253 ؛ تفسير ابى سعود 1 / 172 ) .\r\n( 1 ) . احمد عبد الحميد يوسف ، همان ، 138 ؛ نيز :\r\n W . M . F . Petrie , Nbesheh and Defeneh , p . 91 - 81 , 74  .\r\n( 2 ) .  « قالَ لَئِنِ اتَّخَذْتَ إِلهَاً غَيْرِي لَأَجْعَلَنَّكَ مِنَ الْمَسْجُونِينَ »  ( سورهء شعرا ، آيهء 29 ) .\r\n( 3 ) .  « ما عَلِمْتُ لَكُمْ مِنْ إِلهٍ غَيْرِي »  ( سورهء قصص ، آيهء 38 ) .\r\n","page_name":" 209 ","page_number":219},
  {"content":"\r\n\r\nاو مىگذارد ، [ باز بر خدايى خود پاى مىفشارد 
  ] و دعوت به تمامى رد مىكند : « موسى معجزه‌اى بزرگ به فرعون نشان داد ، اما فرعون ، آن را دروغ شمرد و خودسرى كرد ، پس شتابان روى برتافت و [ گروه خود را 
  ] گرد آورد و آواز داد و گفت : منم خداى برتر شما » « 1 » .\r\nراستى داستان ادعاى خدايى فرعون چيست ؟\r\nبه گواهى تاريخ مصر ، بنيادگذار نخستين سلسلهء فرمانروايان مصر ، 3200 سال پيش از ميلاد ، توانست در مصر حكومت مركزى توانمندى پديد آورد كه همهء قدرت‌هاى ديگر را زير دست داشته باشد ؛ حكومتى شاه محور كه شاه در آن بسى از يك فرمانروا پايگاهى فراتر داشت . روحى بود كه بنا به باورهاى دينى و ريشه‌دار مردم ، كالبد دولت و مملكت به او زنده بود و آنچه در دولت و مملكت پيش مىآمد از الهام او بود . او خداى بزرگ بود - شاهين خداى ( - سكر ) هورس - خدايى كه در پيكرهء بشرى پديدار شده بود و از اين رو ، در چشم زيردستانش معبودى زنده به شكل انسان بود كه در حقوق خدايى با ديگر خدايان يكسان بود و بلكه از اين روى كه در ميان مردم و مرتبط با آنان بود و چهرهء انسانى داشت ، در نزد مردمش بيش از ديگر خدايان شايستهء تقديس و بزرگداشت بود . « 2 » او از اين جاست كه زيربناى سياسى - اجتماعى تمدن مصر ، پافشارى بر همين باور است كه فرمانرواى مصر ، خداست و اين خدايى كه بر تخت فرمانروايى مصر نشسته است از دانايى و توانايى بىحد و مرزى برخوردار است و از تمامى آنچه در سرزمين مصر مىگذرد ، آگاهى دارد . از اين روى به دشوارى مىتوان ميان پادشاه و دولت جدايى نهاد ، چراك پادشاه كسى است كه سخنش قانون ، و پسندش فرمان است و همهء مردم بردگان اويند و هر زمان كه بخواهد دربارهء آنان به ميل خويش رفتار مىكند . « 3 »\r\nاما اين كه ايمان مصريان به خدايى فرمانروايشان چگونه بوده ، و چگونه قبول خدايى فرعون ، باور رسمى حكومت و مردم شده بوده ، پرسشى است كه از سوى مورخان چندين پاسخ پذيرفته است :\r\n\r\n\r\n","description":"","footnote":"\r\n( 1 ) .      فَأَراهُ الْآيَةَ الْكُبْرى * فَكَذَّبَ وَ عَصى * ثُمَّ أَدْبَرَ يَسْعى * فَحَشَرَ فَنادى * فَقالَ أَنَا رَبُّكُمُ الْأَعْلى »      ( سورهء نازعات ، آيات 22 - 24 ) .\r\n( 2 ) . محمد بيومى مهران ، التنظيم السياسى فى مصر و العراق القديم ، اسكندريه ، 1970 م ، 4 ؛ الحضارة المصرية ، اسكندريه ، 1984 م ؛ 99 - 115 .\r\n( 3 ) . محمد بيومى مهران ، حركات التحرير فى مصر القديمة ، قاهره ، 1976 م ، 17 .\r\n","page_name":" 210 ","page_number":220},
  {"content":"\r\n\r\n1 . گروهى گفته‌اند خدانمايى فرعون برخاسته از اين بوده است كه او توانسته بود بر همهء هماوردان و رقيبان خود پيروز شود و سپس پاره‌اى از صفات خدايى را به خود بربندد و كم‌كم سر از خدايى ميان خدايان درآورد « 1 » ؛ 2 . برخى نيز گفته‌اند : دشوارىهاى بسيارى كه بنيادگذاران وحدت مصر پيش روى داشتند و از ميان برداشتند ، انگيزه شد تا بگويند فرمانرواى مصر يكى از خدايان است و نيروهايى كه توانست هر دو بخش مصر - صعيدو و دلتا - را محافظت نمايد ، در او تجلّى يافته است . از اين بالاتر ، از روزگار سلسلهء پنجم به اين سوى ، گفته شد كه فرمانروا ، پسر شرعى « رع » ، خداى خورشيد ، بزرگ‌ترين همهء خدايان است و از اين جا بود كه فرمانروا ، توانست خود را از اين كه بشرى زمينى باشد يا منتسب به بخشى از بخش‌هاى مصر ، فراتر برد « 2 » ؛ 3 . برخى نيز گفته‌اند : مرزبندىهاى گونه‌اى ( - نوعى و جنسى ) چندان در ميان مصريان جا افتاده نبوده است . از اين روى يك مصرى به آسانى مىتوانسته است از گونهء انسانى به گونهء خدايى فرارود و عقيده‌اى را بپذيرد كه به روشنى بيان مىدارد اين فرعونى كه با خون و گوشت انسانى در ميان مردم زندگى مىكند ، در حقيقت خدايى است گرامى كه براى فرمانروايى سرزمين مصر در روى زمين اقامت گزيده است . و چنان كه جان ويلسون گفته است : اين شيوهء تفكر ، همراه با عوامل جغرافيايى ، زمينه شده تا انديشهء شاهى - خدايى پديد آيد ، انديشه‌اى كه چه بسا براى مصريان ساده و طبيعى مىنموده است و چه بسا ريشه در روزگاران پيش از تاريخ داشته بوده است . « 3 »\r\n4 . گروهى نيز آن را برخاسته از زمينه‌هايى دينى دانسته و گفته‌اند : مصريان كهن به گواهى اسطوره‌هاشان ، بر اين بوده‌اند كه خدايان تاسوعيان پيش از آن كه به آسمان بالا بروند - يا پيش از افول به جهنم - طعم مرگ را بچشند - يكى پس از ديگرى فرمانروايان مصر بوده‌اند و از اين روست كه سياهه‌هاى ( - فهرست ) نام‌هاى پادشاهان - چنان كه در پاپيروس تورين ديده مىشود - با نام آنان آغاز مىشده است ، حتى شمار و آمار سال‌هاى فرمانروايى هر يك از آنان نيز در آنها ياد مىشده است . به باور مصريان كهن « اوزيريس » ، آخرين خداى بزرگ\r\n\r\n\r\n","description":"","footnote":"\r\n( 1 ) . نجيب ميخائيل ، مصر و الشرق الادنى القديم ، اسكندريه ، 1966 م ، 4 / 74 .\r\n( 2 ) . عبد المنعم ابو بكر ، تاريخ الحضارة المصرية ، العصر الفرعونى ، النظم الاجتماعيّه ، قاهره ، 1962 م ، 111 .\r\n( 3 ) .  J . A . Wilson . op - cit , p .  47 - 45 .\r\n","page_name":" 211 ","page_number":221},
  {"content":"\r\n\r\nفرمانروايى مصر را به پسرش ، « هوروس » واگذاشت و از آن پس همهء فرمانروايان مصر از تبار همين هوروس پديد آمدند ، چنان كه در روزگار سلسله‌هاى نخست ، استوارترين بنياد خدايى پادشاه همين بود كه تبار او به هوروس مىرسد « 1 » ؛ 5 . كسانى نيز گفته‌اند : خدا شمارى فرعونان پيوند نزديكى دارد با عناصر بنيادينى كه انديشه‌ها و ارزش‌هاى مصرى از آغاز بر آنها استوار بوده است ، عناصرى كه برجسته‌ترين ويژگى آنها را بايد اثرپذيرى مستقيم يا غير مستقيم بسيار و ريشه‌دار و پايدار مصريان كهن - نيز ديگر مردمان روزگاران كهن - از اوضاع و احوال و عوامل طبيعى سرزمين زيستگاهشان به شمار آورد ؛ چرا كه آنان زندگى ثابت و يك جانشينى خويش را با كشاورزى آغاز كردند و نخستين جامعهء يكجانشينى كه پديد آمد ، جامعهء كشاورزى بود . و از آن جا كه جامعهء كشاورزى براى پايدار ماندن جز فراوانى آب و سازگارى و يارى ديگر عوامل طبيعى كشت و كار و برداشت ، پشتوانه‌اى ندارد ، كم‌كم وابستگى و نياز بسيار خويش به اين عوامل طبيعى را دريافتند و ديدند كه تنها با يارى و سازگارى آن عوامل است كه مىتوانند به زندگى ادامه دهند و اگر آنها از يارى و سازگارى دريغ كنند و كشاورزى آنان آسيب ببيند ، به زودى به كام نابودى فرو مىروند . اين درك و دريافت‌ها و نياز و وابستگىها كم‌كم زمينه شد تا آنان به پديده‌ها و نيروهاى طبيعى پيرامون خود - كه زندگى و سرزمين آنان وابسته به آنها بود - ايمان بياورند و زندگى و آيندهء خويش را در دست آنها بپندارند و خويش را آشكارا نيازمند كسى ببيند كه ميان آنان و آن نيروهاى طبيعى ميانجى باشد و مهربان و سازگارى و يارى را از آنها براى اينان بخواهد و برساند ؛ و براى اين كار چه كسى از پادشاه سزاوارتر . از اين جا بود كه پادشاهان مصر با خدايان پيوند يافتند و كم‌كم خود ، خداگونه شدند ، چيزى كه در ديگر نظام‌هاى حكومتى كهن سرزمين‌هاى خاور نزديك سراغ نداريم . « 2 »\r\nاين‌ها بود ، ديدگاه‌هاى گوناگون پژوهشگران در پاسخ اين پرسش كه خدا - شاهى فرمانروايان مصر چه زمان و چگونه پديد آمده و مردم مصر چگونه و چرا خدايى فرمانروايان خود را پذيرفته‌اند . اينك بررسى و بازبينى و نقد و ردّ اين ديدگاه‌ها :\r\n1 . ديدگاه نخست بر پيروزى نظامى و سياسى انگشت نهاده بود و آن را زمينهء خدا انگارى\r\n\r\n\r\n","description":"","footnote":"\r\n( 1 ) . ژاك فانديه ، مصر ، ترجمهء عباس بيومى ، قاهره ، 1950 م ، 90 - 91 .\r\n( 2 ) . رشيد ناضورى ، جنوب غربى آسيا و شمال افريقيا ، كتاب اول ، بيروت ، 1968 م ، 282 - 283 .\r\n","page_name":" 212 ","page_number":222},
  {"content":"\r\n\r\nفرعون‌ها شمرده بود . اما آشكار است كه پيروزى نظامى و سياسى به تنهايى نمىتواند شكست‌خوردگان و ديگران را به اين باور برساند و بكشاند كه پادشاه پيروز ، خداست .\r\nپيروزى مىتواند ديگران را به فرمانبردارى و پيروى وادارد ؛ مىتواند از پادشاه پيروز ، ديكتاتورى چنان چيره بسازد كه كسى از شكست خوردگان را ياراى نافرمانى او نباشد ، اما به هيچ روى نمىتواند فرمانرواى چيره را تا مرز خدايى فرا برد و مردم را به خدايى او معتقد سازد [ و اين انديشه را در ذهن آنان بنشاند كه او نيز همتاى ديگر خدايان است ؛ حتى اگر بپذيريم كه مصريان نخستين ، فرعون و يكى دو تن از جانشينان او را به خدايى پذيرفتند 
  ] باز اين پرسش پيش مىآيد كه چگونه اين باور تا پايان روزگار فرعونان هم چنان برجاى بود ؟\r\n2 . اما دومين ديدگاه كه خدا انگارى فرعونان را برخاسته از اين مىدانست كه چون پيشاهنگان وحدت مصر دشوارىهاى بسيارى را كه پيش رو داشتند ، توانستند از ميان بردارند ، مردم آنان را داراى نيروى خدايى پنداشتند ، اگرچه مىتواند تا اندازه‌اى درست باشد ، اما جا افتادن فراگير چنين باورى به روزگاران درازى نياز دارد و بىگمان ، در كوتاه مدت ، امكان ندارد مردمى بپذيرند و باور كنند كه كسى كه بر آنان فرمان مىراند ، از گونهء خود آنان يعنى انسان نيست بلكه از گونهء ديگرى ، يعنى خداست . و ما نشانه‌هايى داريم كه يك‌پارچگى و وحدتى كه با سلسلهء نخست در مصر پديد آمد ، چندان پايدار نماند و در نيمهء دوم روزگار سلسلهء دوم از دست رفت ، چنان كه آثار بازمانده از پادشاه « خع سخم » - كه تنها در شهر « نخن » ديده مىشود - نشان مىدهد كه او براى باز پس گرفتن دلتا و فروخواباندن شورش‌ها و بازگرداندن وحدت از دست رفته ، به چه كوشش‌هايى برمىخيزد ، چيزى كه پس از او به دست جانشينش ، « خع سخموى » انجام مىشود .\r\n3 . اما ديدگاه سوم كه طرز تفكر مصريان را همراه با عوامل جغرافيايى ، زمينهء الوهيت فرعونان مىدانست ، ديدگاهى بسيار نااستوار است ، چرا كه خدايى فرعون‌ها بيشتر با پيشرفت و شكوفايى كشور مصر پيوند داشته تا با عوامل جغرافيايى ، و از اين روست كه هرگاه توانايى حكومت كاهش مىپذيرفته ، يكپارچگى دو منطقهء صعيد و دلتا نيز از ميان مىرفته است و در هر دو بخش آن گسستگىها و چنددستگىها پديد مىآمده و جز آب نيل چيزى دو بخش جداگانهء مصر را به هم پيوند نمىداده است .\r\n4 . اما آن ديدگاه كه بر زمينه‌هاى دينى انگشت نهاده بود ، بيش از آن كه پشتوانه‌اى تاريخى و پذيرفتنى داشته باشد ، بر اسطوره و افسانه تكيه داشت ، و اگر چنان كه آنان مىگفتند به راستى\r\n\r\n","description":"","footnote":"","page_name":" 213 ","page_number":223},
  {"content":"\r\n\r\nخدايگانى سرسلسلهء فرعون‌ها از اين بوده كه او را از تبار « هوروس » مىدانستند ، ديگر نيازى نبود تا براى يك‌پارچگى و وحدت مصر ، قهرمانانى چون « عقرب » و « عحا » آن همه در اين راه پيكار كنند ، همچنين نيازى نبود به آن همه كوشش‌ها و پيكارهاى جانشينان آنها ، يعنى شاهان سلسلهء دوم ، براى بازگرداندن وحدتى كه از دست رفته بود .\r\n5 . و اما دربارهء پنجمين ديدگاه كه عوامل اقتصادى و طبيعى را خاستگاه خداشمارى فرعون‌ها مىدانست ، بايد گفت : هر چند سازگارى و يارى عوامل طبيعى براى پايدار ماندن جامعه‌هاى يكجانشين و كشاورزى ، بيش از هر چيز اهميت دارد ، با اين همه به تنهايى نمىتواند زمينه‌ساز خداشمارى فرعونان باشد ، زيرا اگر چنين بود يا پادشاهان عراق كهن از پادشاهان مصر كهن به خدايى سزاوارتر بودند . زيرا سرزمين‌هاى دجله و فرات همواره در تيررس دگرگونىهاى بسيار جوّى و طبيعى بودند ، دگرگونىهايى كه آرامش و اطمينان را از مردم مىگرفت و آنان را به نيروهاى آسمانى و ماورايى دل سپرده مىساخت و به پديده‌هايى چون جادو و پيش‌گويى و تعويذ و . . . مىكشاند . اما محيط زندگى در مصر تا اندازهء زيادى در امان و آرامش بود . [ با اين همه عراقيان كه سزاوارتر بودند ، فرمانروايان خود را به خدايى نگرفتند . بنابراين ، مصريان اگر شاهان خود را به خدايى گرفتند ، بايد اين باور آنان زمينه‌هاى ديگرى داشته باشد 
  ] « 1 » .\r\nبر پايهء آنچه گفته شد ، چنين مىنمايد كه تلقى خدايى از فرعون‌ها ، در سرزمين كنانه ، برخاسته از همهء زمينه‌هاى ياد شده بوده است . نيز دور نيست كه انديشهء شاه - خدايى به گونه‌اى جسته و گريخته و جا نيفتاده در مصر كهن ريشه داشته است ، و چون نخستين سلسله بر سر كار مىآيد و به مصر و مردم آن دست مىيابد ، فرصت را غنيمت شمرده و از انديشهء شاه - خدايى كه ميان مردم پيشينه داشته است ، براى استوار ساختن پايه‌هاى حكومت تازه بهره مىگيرد و فرعون را - و البته مرد هر چه توانا باشد هيچ دور نيست كه مردان تواناى ديگرى با او به پيكار برخيزند و در كمين حكومت او بنشينند - از درجهء بشرى به پايگاه دسترس ناپذير و پيكار ناپذير خدايى فرا مىبرد [ تا ديگر كسى هوس پيكار با او را در سر نپروراند 
  ] . و بدين گونه بود كه باور شاه - خدايى شكل گرفت و پس از دگرگونىهايى در اوايل روزگار سلسله‌ها ، از سوى مردم پذيرفته شد . هرچند اين ديدگاه را نمىتوان با قطعيت اثبات و آشكار كرد ، اما مىتوان گفت : انگيزه‌هاى اقتصادى و نياز مردم به داشتن ميانجىهايى ميان خود و\r\n\r\n\r\n","description":"","footnote":"\r\n( 1 ) . رشيد ناضورى ، التطور التاريخى للفكر الدينى ، 161 - 163 .\r\n","page_name":" 214 ","page_number":224},
  {"content":"\r\n\r\nخدايان ، براى دست‌يابى به چيزى بوده است كه مىتوان آن را « بيمهء امنيت » يا امنيت بيمه‌كننده در برابر همهء عوامل دور و نزديك آسيب و آفت نام داد . سپس كم‌كم زمينه‌اى فراهم شد كه پادشاهان پس از يك پارچه‌سازى مصر و دست‌يابى بر دلتا ، خود را به « هوروس » ، پسر و جانشين « اوزيريس » - آخرين خدا از خدايان بزرگى كه در روزگاران بسيار كهن بر مصر فرمانروايى مىكرده‌اند - منسوب سازند و از روزگار سلسلهء پنجم ( 2480 ق . م ) به اين سو خود را فرزندان پشتى ( - صلبى ) « رع » - خداى بزرگ - بشمارند و در روزگاران پسين ، آن گاه كه « آمون » ، بزرگ‌ترين خداى مصريان مىگردد ، خود را فرزندان او بخوانند .\r\nگفتنى است كه خداخوانى فرعون ، به اين معنى نبوده است كه او آفريننده و گردانندهء جهان هستى است و نيروهاى هستى را در دست دارد ، بلكه به اين معنى بوده است كه او ادّعاى خدايى بر ملتش را داشته ، يعنى او حاكم بر سرنوشت آنان بوده و با قانون و آيين خود آنها را مىگردانده است و كارها چنان كه او مىخواسته ، به جريان مىافتاده و انجام مىگرفته است ، مردم نيز فرعون را به گونه‌اى كه خدايان را بندگى و عبادت مىكرده‌اند ، عبادت نمىكرده‌اند و آيين و آداب ويژهء عبادت و پرستش خدايان را براى او انجام نمىداده‌اند ، بلكه در كنار فرعون كه فرمانرواى آنان بود ، خدايانى داشتند كه آنها را مىپرستيدند ، چنان كه خود فرعون نيز خدايانى داشت كه آنها را مىپرستيد - نكته‌اى كه از عبارت قرآنى « و تو و خدايانت را واگذارند » « 1 » آشكارا بر مىآيد و تاريخ مصر در روزگار فرعون‌ها نيز آن را گواهى مىكند و از اين جاست كه اين شاه - خدايان ، پرستش‌گاه‌هاى ويژه نداشتند ، همچون ديگر خدايان ، نيز قربانى پيشكش آنها نمىشد ، چنان كه پيشكش ديگر خدايان مىگرديد « 2 » و اين كه خداى بزرگ خوانده مىشدند ، به اين معنى نبود كه طبيعت و شخصيت بشرى ندارند ، بلكه مردم هم‌چنان به چشم يك حاكم بشرى به آنان مىنگريستند كه ملك و املاك خصوصى ، خزانه‌ها و تشكيلات ادارى دارند . انسان‌هايى ويژه و برجسته و داراى قدرت و سلطنت و ثروت و . . . « 3 »\r\n\r\n\r\n","description":"","footnote":"\r\n( 1 ) . بخشى از آيهء 127 سورهء اعراف :  « وَ قالَ الْمَلَأُ مِنْ قَوْمِ فِرْعَوْنَ أَ تَذَرُ مُوسى وَ قَوْمَهُ لِيُفْسِدُوا فِي الْأَرْضِ وَ يَذَرَكَ وَ آلِهَتَكَ  . - . . . درباريان فرعون به او مىگفتند : آيا موسى و قومش را وامىگذارى تا در زمين تباهى كنند و تو و خدايان تو را وانهند » ( مترجم ) .\r\n( 2 ) . در اين‌باره حالات : آمن حوتپ سوم ، رامسس دوم و رامسس سوم سنجيدنى است . بنگريد به : محمد بيومى مهران ، الحضارة المصرية ، اسكندريه ، 1984 م ، 128 .\r\n( 3 ) . خدايى به اين معنى كه چيز تازه و شگفتى نيست كه ويژهء فرعونان باشد ، كم و بيش همهء شاهان تاريخ اين گونه بوده‌اند . گذشته از اين ، اگر چنين بوده ، پس بحث و بررسى پيشين مؤلف و نقل و نقد ديدگاه‌هاى\r\n","page_name":" 215 ","page_number":225},
  {"content":"\r\n\r\nو پيداست كه فرعون در برابر داشتن چنين پايگاه و بهره‌مندى از پىآمدها و امتيازات آن ، الزامات و بايستگىهايى نيز بر دوش داشت : بر او بود كه سرزمين مصر را پاس دارد و راه را بر دشمنان و يغماگرانى كه از هر سوى بدان چشم دوخته بودند ، بربندد ؛ بر او بود كه عدالت و داورزى را در ميان مردم استوار دارد و پرچم « هوروس » ، خداى مصريان را در ميان مردمان برافرازد ؛ بر او بود كه با كندن كانال و ساختن پل و . . . كشاورزى را بهبود بخشد و زمينه‌هاى بهزيستى مردم را فراهم سازد ؛ بر او بود كه هنگام طغيان و سركشى نيل ، مردم و مملكت را پشتيبانى و يارى كند ؛ بر او بود كه صنعتگران را حمايت كند و فن و صنعت را گسترش دهد ؛ بر او بود كه براى خدايان پرستش‌گاه‌ها بسازد و قربانىها پيشكش كند ، و اگر او همه يا پاره‌اى از اين بايدها را كه عهده داشت زير پا مىگذاشت ، از پايگاه « قدسى » ويژه‌اى كه داشت فرو مىافتاد و در نتيجه ، خدايان ديگر او را يكى از خود نمىشمردند . و اين‌ها نشان مىدهد كه پادشاه هر چند هاله و حالتى قدسى و آسمانى داشته ، در همان حال حقوق و بايدهايى كه بر عهدهء او بوده است ، گسترهء سلطه و قدرت او را محدود و مرزبندى مىنموده است .\r\nاز اين جاست كه مردم مصر در عصر نخستين انقلاب اجتماعى - هنگامى كه مصر از درون و بيرون دست خوش نابسامانىها شده بود و در كنار آن ، دولت ديرينهء مصر از دوره‌هاى پايانى مركزيت خود را از دست داده بود - ديگر آن گونه به پادشاهان خود نمىنگريستند كه پيشينيانشان ، مثلا به پادشاهان سلسلهء چهارم مىنگريستند . و همين ، زمينه شد كه هالهء تقدس و فره ايزدى كه فرمانروايان را فراگرفته بود يا آنها خود ، آن را گرد خويش كشيده بودند ، كم‌كم كاهش پذيرد تا آن جا كه ديگر پادشاه ، خدايى بلند پايه و تافته‌اى جدابافته و موجودى فرابشرى نباشد كه مردم همواره خواستار خرسندى و مهربانى او باشند ، بلكه تنها انسانى شود جايز الخطا و همان‌گونه كه ديگران از ناتوانىها و كژىهاى خود ياد مىكنند ، او نيز از ناتوانىها و كژىهاى خود سخن گويد . از اين بالاتر ، در همين روزگار ، حكيم فرزانه‌اى چون « ايپوور » را مىبينيم كه فرعون را متهم مىكند و همهء آشوب‌ها و نابسامانىهاى پيش آمده در مصر را زير سر او مىداند كه به جاى تدبير و تأمل در كار ملك و مردم ، در كاخ\r\n\r\n\r\n","description":"","footnote":"\r\n- پنج‌گانهء ياد شده در پاسخ به اين پرسش كه خداخوانى فرعونان از كى ، كجا و چگونه پديد آمده است ، و چگونه مردم مصر تن به چنين باورى داده‌اند ، و سرانجام همهء آن ديدگاه‌ها را پاسخ چنين پرسشى دانستن و . . . چه مىشود ؟ ( مترجم ) .\r\n","page_name":" 216 ","page_number":226},
  {"content":"\r\n\r\nخويش با گروهى از درباريان منافق و سرگرم مانده است و بىتدبيرى و ناسزاوارى او زمينه شده تا آشوب و آسيب سرزمين را فراگيرد و آسايش و آسودگى از مردم گرفته شود ، سپس به اندازه‌اى عصبانى مىشود كه آرزو مىكند فرعون به تاوان ندانم‌كارىهايش با دست خود ، خويش را كيفر كند و چون فرعون نمىپذيرد و بهانه مىآورد كه من همهء كوششم را براى بهبود ملك و مردم به كار برده‌ام ، « ايپوور » او را نادان و ندانم‌كارى مىشمارد كه براى داشتن مقام مهم فرمانروايى شايستگى ندارد . سپس ويژگىهاى يك فرمانرواى شايسته و نمونه را براى او چنين برمىشمرد : كه فرمانرواى راستين بايد در ميان مردم به داد و درستى رفتار كند ؛ بدى مردم را نخواهد و در دل نداشته باشد ؛ همهء كوشش‌هاى خود را براى وحدت و يكپارچگى ملك و مردم به كار برد ، و چون چوپانى كه گوسفندان را سرپرستى مىكند ، با مهر و مردمى ، مردم خويش را پاس دارد .\r\nاز اين روى مىتوان گفت كه انقلاب مصر هر چند باور شاه - خدايى را باقى نهاد اما در همان هنگام با پافشارى بر عدالت اجتماعى و حقوق مردم ، شاه - خدايان را واداشت تا خود را چوپانان مسؤول مردم بدانند و در راه بهبود زندگى آنان هر چه مىتوانند ، دريغ نكنند و خواب و آسايش خويش را در اين راه مايه گذارند ، از اين پس ديگر ، آنان فرمانروايانى خودسر و فرا انسانى نبودند ، انسان‌هايى بودند كم و بيش همانند انسان‌هاى ديگر با همان ناتوانىها ، كمبودها ، گرايش‌ها و . . . ؛ و فرمانروايانى بودند خيرخواه مردم و همواره هشيار و بيدار كه مبادا به خود غرّه شوند و به كژى افتند و در اين‌باره نيز چون ديگر انسان‌ها بودند كه گاه راه خير و خوبى مىرفتند و گاه به شر و بدى مىافتادند .\r\nاز سوى ديگر ، پيش‌تر ياد كرديم كه مصريان در ازاى روزگار فرعونان ، هرگز پادشاه زنده‌اى را پرستش نمىكرده‌اند و چنين چيزى را نمىشناخته‌اند . اگر چه « آمن حوتپ » سوم در نوبه و نه در مصر ، كوشش‌هايى در اين راه كرده بود ، پس از او نيز رامسس دوم در پرستش‌گاه‌هايى كه در نوبه ، براى خدايان مصرى ساخته بود . نيز در « هربيط » - كه شهرى پادگانى بوده است - به چنين كوشش‌هايى دست زده بود و سپس رامسس سوم در « منف » ، و در پايتختش ، « بىرامسيس » چنين كوشش‌هايى را گرفته بود ، گرچه در پاپيروس نوشتهء هاريس و شهر او « هابو » به هيچ روى از اينها ياد نشده است . « 1 »\r\n\r\n\r\n","description":"","footnote":"\r\n( 1 ) . دربارهء اين موضوع و مراجع آن بنگريد به : محمد بيومى مهران ، الثورة الاجتماعية الاولى ، اسكندريه ، 1966 م ، 190 - 240 ؛ الحضارة المصرية ، اسكندريه ، 1984 م ، 97 - 128 .\r\n","page_name":" 217 ","page_number":227},
  {"content":"\r\n . \r\n","description":"","footnote":"","page_name":" 218 ","page_number":228},
  {"content":"\r\n\r\n\r\nباب دوم خروج بنى اسرائيل از مصر\r\n\r\n","description":"","footnote":"","page_name":" 219 ","page_number":229},
  {"content":"\r\n . \r\n","description":"","footnote":"","page_name":" 220 ","page_number":230},
  {"content":"\r\n\r\n\r\nبخش نخست زمينه‌ها ، زمان و مكان خروج\r\n\r\n1 . زمينه‌هاى خروج\r\nپژوهشگران درباره بيرون رفتن يا بيرون راندن بنى اسرائيل از مصر چندگانه سخن گفته‌اند و گويا اين اختلاف نظر آنها برخاسته از ناسازه‌گويى متن‌هاى تورات در اين‌باره باشد . چرا كه تورات يك جا داستان را به گونه‌اى باز مىگويد كه گويا آن دست از كار كشيده و اعتصاب كرده بوده‌اند و با كارفرمايان مصرى خود از در سركشى درآمده بوده‌اند ، همان‌گونه كه از تنبلى و كم‌كارى آنان به بهانهء رفتن به صحرا و انجام دادن آيين قربانى براى خدا ياد كرده است و اين كه فرعون به آنان چنين اجازه‌اى نداده است . « 1 » و همين سخنان تورات است كه « وارد » را واداشته است تا خروج را گونه‌اى اعتصاب بداند « 2 » ، [ چيزى كه آسيب‌هاى اقتصادى و دشوارىهاى فراوان ديگرى را براى مصريان از پى مىآورده است 
  ] چه به گفتهء « كلر » اسرائيليان در مصر نيروى كارى انبوه و ارزانى بوده‌اند ، كه بسيارى از كارها را با دستمزد اندك انجام مىداده‌اند . و از اين روى مصريان به بيرون رفتن آنان از مصر خرسند نبودند ، « 3 » آن هم در روزگار رامسس دوم ( 1290 - 1224 ق . م ) ، كه بازار كار ساخت و ساز در دلتاى شرقى بسيار\r\n\r\n\r\n","description":"","footnote":"\r\n( 1 ) . سفر خروج ، 5 : 4 - 5 .\r\n( 2 ) . ويل دورانت ، تاريخ تمدن ، 1 / 353 ؛ نيز :  Ward , Ancient Lowly , vol . II , p .  76 .\r\n( 3 ) .  W . Keller , The Bible as History  ، 1967 ،  p .  123 .\r\n","page_name":" 221 ","page_number":231},
  {"content":"\r\n\r\nداغ بود و اسرائيليان با همهء ناخرسندى مصريان مىكوشيدند تا بگريزند و از بيگارى دادن رها شوند . « 1 »\r\nاز سوى ديگر كسانى گفته‌اند : مصر آن‌گاه كه خواست تا گسترهء نفوذ خود را از شرق تا بابل پيش ببرد ، سياست تازه‌اى در پيش گرفت و چنين صلاح ديد كه چادرنشينان بيابانى را در مناطقى استقرار بخشد و يكجانشين سازد تا از اين راه امنيت سرزمين بيشتر گردد . اين سياست تازه بر اسرائيليان دشوار آمد ، چرا كه آنان از روزگار يوسف به اين سو ، در سرزمين جوشن به چند جانشينى و كوچ‌زيستى خو گرفته بودند و اين شيوهء زيست ، گرايش‌هاى فردى را در آنها بارور ساخته بود و آنان را مردمى تكرو و قانون گريز بار آورده بود ، به گونه‌اى كه زندگى گروهى و پذيرش قانون همگانى را برنمىتافتند ، و از اين روى بود كه بر سياست تازهء مصر شوريدند و كوچ‌زيستى و خانه به دوشى را بر يكجانشينى و تمدن و شهرسازى برگزيدند . « 2 »\r\nديدگاه ديگرى نيز هست كه بيرون رفتن اسرائيليان را خواست مصريان دانسته و گفته است : در ميان اسرائيليان بيمارى طاعون گسترش يافت و مصريان ، از ترس اين كه بيمارى در ميان خودشان نيز گسترش يابد ، آنان را وانهادند تا از مصر بيرون روند . و اين ديدگاه كم و بيش همسان با گزارشى است [ و به سخن درست‌تر ، برگرفته از گزارشى است 
  ] كه يوسفوس از زبان « مانيتو » ( - منتحر ) - مورخ مصرى سدهء سوم پيش از ميلاد - آورده است كه بيرون رفتن اسرائيليان از مصر به خواستهء مصريان بود كه از آسيب و با [ يا طاعونى 
  ] كه در ميان يهوديان فراگير شده بود ، ايمن بمانند . همو افزوده است كه موسى خود يك كاهن مصرى بود كه براى تبليغ به ميان يهوديان جذامى رفت و شيوه‌هاى پاكيزگى و نظافت كاهنان مصرى را به آنان آموخت . مورخان يونانى و رومى نيز دربارهء داستان خروج يهوديان ، همين ديدگاه را بازگفته‌اند . « 3 »\r\nدر اين باره چنين مىنمايد كه به دست آوردن ديدگاهى درست يا نزديك به درست از تورات نيازمند بررسى همهء گزارش‌هاى تورات در اين باره است . به ويژه گزارش‌هايى كه با پيام و دعوت موسى پيوند دارند ، تا آشكار شود كه آيا موسى در پى هدايت و راهنمونى\r\n\r\n\r\n","description":"","footnote":"\r\n( 1 ) .  M . Noth , The History of Israel , London  ، 1965 ،  p .  114 .\r\n( 2 ) . فؤاد حسنين ، اسرائيل عبر التاريخ ، 1 / 54 - 55 .\r\n( 3 ) . ويل دورانت ، همان ، 1 / 353 ؛ نيز :\r\n A . Lods , Israel from Its Beginning to the Middle of thE Eighth Century , London \r\n، 1962 ،  p .  168 .\r\n","page_name":" 222 ","page_number":232},
  {"content":"\r\n\r\nهمگان بود ، هم مصريان و هم اسرائيليان به گونهء يكسان ، يا تنها در پى رهايى اسرائيليان و بيرون بردنشان از مصر ؟ و از اين جا - بسته به توانايى خود - درمىيابيم كه آيا اسرائيليان به خواست خود از مصر بيرون رفتند يا مصريان آنان را بيرون راندند .\r\nدر تورات گزارش‌هاى فراوانى آمده است گويان اين كه موسى در پى بيرون بردن بنى اسرائيل از مصر و رها ساختن آنان از چنگ بردگى مصريان بوده است اين نكته آشكارا از تورات به ويژه از ده بخش نخست سفر خروج برمىآيد . « 1 » از اين روى مىتوان گفت : خواستهء موسى ، البته از ديدگاه تورات ، اين بوده است كه اسرائيليان را از مصر بيرون برد و از آزارها و شكنجه‌ها و بردگىها و بيگارىهايى كه در مصر داشته‌اند ، رها سازد .\r\nگفتنى است كه اين ديدگاه ، كه موضوع رسالت موسى را رهايى بنى اسرائيل از چنگ بردگى فرعون و درباريانش مىداند ، چيزى است كه قرآن نيز بارها آن را باز گفته است : براى نمونه در اين آيه‌ها : « موسى گفت : اى فرعون ! من فرستاده و پيام‌آور پروردگار جهانيانم ، بر من سزاوار است كه جز حق بر خدا چيزى نگويم ، همانا كه نشانه و معجزه‌اى از پروردگارتان براى شما آورده‌ام . پس بنى اسرائيل را با من همراه فرست « 2 » » ؛ « [ خداوند به موسى و هارون فرمود 
  ] نزد فرعون رويد و بگوييد : ما فرستادگان پروردگار تو هستيم ، پس بنى اسرائيل را با ما همراه فرست و آنان را آزار مده » « 3 » ؛ « نزد فرعون رويد و بگوييد : ما فرستادگان پروردگار جهانيانيم ، [ او فرمان داده 
  ] كه بنى اسرائيل را با من همراه فرست » . « 4 »\r\nدر اين باره سيد قطب در تفسير خويش آورده است : بر پايهء اين آيات پيداست كه موسى نزد فرعون نرفته بوده است ، تا او و مردمش را به دين خود فراخواند و به شيوهء خويش درآورد ، نزد او رفته بوده است تا تنها از او بخواهد بنى اسرائيل را رها سازد تا خداى خود را چنان كه مىخواهند بپرستند كه آنان از روزگار پدرشان ، اسرائيل ( يعقوب ) دين داشته و ديندار بوده‌اند .\r\nاما با گذشت روزگار ، كم‌كم كژىهايى در باورهاى دينى آنان پديد آمده بود و دينشان چهره‌اى ديگرگونه يافته بود و خدا موسى را فرستاد تا هم آنان را از چنگ و ستم فرعون رها سازد و\r\n\r\n\r\n","description":"","footnote":"\r\n( 1 ) . بنگريد به سفر خروج ، 3 : 7 - 11 ؛ 5 : 1 - 5 ؛ 10 - 13 ، 26 ؛ 7 : 2 - 5 ، 14 ؛ 8 - 1 - 2 ؛ 20 - 32 ؛ 9 : 1 - 2 ، 13 ، 17 ، 28 ، 35 ؛ 10 : 3 ، 7 - 11 ، 20 .\r\n( 2 ) .   « وَ قالَ مُوسى يا فِرْعَوْنُ إِنِّي رَسُولٌ مِنْ رَبِّ الْعالَمِينَ * حَقِيقٌ عَلى أَنْ لا أَقُولَ عَلَى اللَّهِ إِلَّا الْحَقَّ قَدْ جِئْتُكُمْ بِبَيِّنَةٍ مِنْ رَبِّكُمْ فَأَرْسِلْ مَعِيَ بَنِي إِسْرائِيلَ »   ( سورهء اعراف ، آيات 104 - 105 ) .\r\n( 3 ) .  « فَأْتِياهُ فَقُولا إِنَّا رَسُولا رَبِّكَ فَأَرْسِلْ مَعَنا بَنِي إِسْرائِيلَ وَ لا تُعَذِّبْهُمْ »  ( سورهء طه ، آيهء 47 ) .\r\n( 4 ) .   « فَأْتِيا فِرْعَوْنَ فَقُولا إِنَّا رَسُولُ رَبِّ الْعالَمِينَ * أَنْ أَرْسِلْ مَعَنا بَنِي إِسْرائِيلَ »   ( سورهء شعراء ، آيات 16 - 17 ) .\r\n","page_name":" 223 ","page_number":233},
  {"content":"\r\n\r\nهم آنان را به دين يكتاپرستى بازگرداند . « 1 » همو در جاى ديگرى از تفسيرش دربارهء آيهء  « فَأَرْسِلْ مَعَنا بَنِي إِسْرائِيلَ وَ لا تُعَذِّبْهُمْ »  گفته است : موضوع رسالت موسى و هارون و خواستهء آنان از فرعون همين است كه « بنى اسرائيل را با ما همراه فرست و آنان را آزار مده » ؛ گسترهء رسالت آنان همين بوده است ، آزادى بنى اسرائيل از ستم فرعون و بازگرداندن آنان به يكتاپرستى پيشين ، و بازآوردنشان به سرزمين مقدس موعودى كه خداوند خواسته در آن جا بمانند و بزيند ، تا آن‌گاه كه روى به تبهكارى آورند و خداوند به كيفر آن تبهكارى مجازاتشان كند . « 2 »\r\nابوحيان نيز در تفسير آيهء 105 سوره اعراف گفته است : موسى در اين آيه از فرعون چيزى جز اين نخواسته است كه بنى اسرائيل را با او همراه فرستد . اما از آيه‌هاى ديگرى مانند : « نزد فرعون ، كه از در سركشى درآمده است ، برو و به او بگو : آيا مىخواهى كه پاكدلى پيشه كنى و تو را به پروردگارت راه نمايم و تو از در خشوع درآيى « 3 » » ؛ « فرعون و قومش گفتند : آيا به دو تن ، كه چون خود ما بشر هستند ، ايمان بياوريم با آن كه قوم آن دو بندگان ما هستند » « 4 » ، برمىآيد كه موسى او را به يكتاپرستى و دين‌ورزى نيز فراخوانده است و كار او تنها آزادسازى بنى اسرائيل نبوده است و اين‌ها سازگارى ندارد با سخن كسانى كه گفته‌اند : موسى ، فرعون و مصريان را خداپرستى و پيروى دين خويش فرا نخواند ؛ و بنى اسرائيل را كه فراخواند از قوم فرعون و از مردم مصر نبودند و از اين جاست كه پس از بيرون بردن آنان ، موسى نزد مصريان بازنگشت . « 5 »\r\nبه سخن پيشين خود بازگرديم ، به گزارش‌هاى ناهمگون تورات در داستان خروج . در تورات مىخوانيم كه سرانجام فرعون مىپذيرد تا مردان اسرائيلى براى پرستش خدا و قربانى در بيابان ، از مصر بيرون روند و زنان و كودكان بمانند . و موسى پافشارى مىكند كه بايد همه بروند حتى گوسفندان و گاوان خود را نيز ببرند و فرعون نمىپذيرد . گرچه ديرى نمىگذرد كه از پى بلاهاى ديگرى ، كه موسى بر سر آنان مىآورد ، مىپذيرد كه اسرائيليان همه بروند اما\r\n\r\n\r\n","description":"","footnote":"\r\n( 1 ) . فى ظلال القرآن ، 4 / 2337 .\r\n( 2 ) . فى ظلال القرآن ، 5 / 2590 .\r\n( 3 ) .    « اذْهَبْ إِلى فِرْعَوْنَ إِنَّهُ طَغى فَقُلْ هَلْ لَكَ إِلى أَنْ تَزَكَّى وَ أَهْدِيَكَ إِلى رَبِّكَ فَتَخْشى »    ( سورهء نازعات » آيات 17 - 19 ) .\r\n( 4 ) .  « فَقالُوا أَ نُؤْمِنُ لِبَشَرَيْنِ مِثْلِنا وَ قَوْمُهُما لَنا عابِدُونَ »  ، ( سورهء مؤمنون ، آيهء 47 ) .\r\n( 5 ) . تفسير البحر المحيط ، 4 / 356 .\r\n","page_name":" 224 ","page_number":234},
  {"content":"\r\n\r\nدام‌هاى خويش را نبرند و موسى باز بر بردن گاوها و گوسفندها پا مىفشارد ، چرا كه به گفتهء تورات ، آنان بايد از دام‌هاى خويش براى عبادت و قربانى بهره بگيرند « 1 » و فرعون نمىپذيرد ؛ و اين جاست كه ناگاه سخن تورات ديگرگون مىشود و نه از بيرون رفتن بنى اسرائيل كه از بيرون راندن آنان سخن مىگويد . « 2 » سپس مقدمات داستان دزدى اسرائيليان از مصريان را پيش مىكشد « 3 » و داستان بلاهايى كه سرانجام فرعون را به پذيرش همهء خواسته‌هاى موسى وامىدارد و از آنان مىخواهد كه همه بروند و دام‌هاى خويش را نيز ببرند . « 4 » و اين جاست كه نويسندگان تورات بىهيچ شرم و پروايى سخن از اين مىگويند كه اسرائيليان از پى نقشه‌اى ، كه پيش‌تر كشيده بودند ، به دزدى و غارت‌گرى و گرفتن سرمايه‌ها و كالاهاى مصريان پرداختند . « 5 »\r\nآن هم به خواسته و فرمان موسى و مىدانيم كه اين گونه حرمت شكنىها و دروغ‌بندىها به پيامبران خدا از سوى بنى اسرائيل ، چيز شگفتى نيست و در تورات آنها نمونه‌هاى فراوان دارد .\r\nبه هر روى از گزارش‌هاى تورات برمىآيد كه بيرون رفتن بنى اسرائيل از مصر ، با هماهنگى و موافقت فرعون و فرمان او انجام گرفته است ، حتى آشكارا از آن برمىآيد كه بنى اسرائيل از مصر بيرون رانده شدند و خود به رفتن خرسند نبودند « 6 » ، يا دست كم همه به اين كار خوشنود نبودند ؛ گروهى به رفتن رأى مىدادند و گروهى به ماندن ، گرچه سرانجام پيروزى از آنان شد كه رأى رفتن داشتند . و گويا بر همين اساس خداوند نزديك‌ترين راه رسيدن به كنعان را پيش روى آنان ننهاد ، مبادا كه چون جنگى پيش آيد ، پشيمان شوند و به مصر بازگردند . « 7 » حتى گزارش‌هايى در متن‌هاى تورات گوياى اين است كه بنى اسرائيل از همان نخستين بارى كه موسى آنان را به بيرون رفتن از مصر فراخواند ، از در ناسازگارى درآمدند و اين انديشه را نپذيرفتند . و آن گاه نيز كه سرانجام از مصر بيرون رفتند - چه به فرمان فرعون و چه به خواست موسى - از رفتن ناخرسند بودند و از همين روى بوده است كه بارها در صحراى سينا ، و حتى آن گاه كه به دروازه‌هاى كنعان رسيده بودند ، بر موسى شوريدند و در پى اين بودند تا موسى را از پيشوايى برگيرند و به جاى او پيشواى ديگرى براى خود برگزينند كه آنان را دوباره به مصر بازگرداند : « جميع بنى اسرائيل بر موسى و هارون همهمه كردند و تمامى\r\n\r\n\r\n","description":"","footnote":"\r\n( 1 ) . سفر خروج ، 10 : 9 - 11 ، 24 - 26 ؛ 11 : 1 - 2 .\r\n( 2 ) . همان ، 6 : 1 .\r\n( 3 ) . همان ، 11 : 1 - 3 .\r\n( 4 ) . همان ، 12 : 29 - 33 .\r\n( 5 ) . همان ، 12 : 34 - 36 .\r\n( 6 ) . همان ، 13 : 17 - 18 .\r\n( 7 ) . همان ، 13 : 17 - 18 .\r\n","page_name":" 225 ","page_number":235},
  {"content":"\r\n\r\nجماعت به ايشان گفتند : كاش كه در زمين مصر مىمرديم . . . آيا برگشتن به مصر براى ما بهتر نيست ؟ و به يكديگر گفتند : سردارى براى خود مقرر كرده و به مصر برگرديم » . « 1 »\r\nاما از ديدگاه قرآن ، بيرون رفتن بنى اسرائيل از مصر ، وحى و فرمان خداوند متعال به موسى ( ع ) بوده است و آشكارا در اين آيه‌ها از آن ياد شده است : « همانا كه به موسى وحى كرديم كه بندگان مرا شبانه روانه كن و براى آنان راهى خشك در دريا بشكاف تا از رسيدن دشمن نترسى و بيمناك نباشى » « 2 » ؛ « و به موسى وحى كرديم كه بندگان مرا شبانه روانه كن ، چرا كه شما را دنبال مىكنند » ؛ « 3 » پس بندگانم را شبانه روانه كن ، كه شما دنبال مىشويد ، و دريا را همان گونه آرام رها كن ، كه بىگمان آنان لشكرى غرق شدنىاند » . « 4 » از اين آيه‌ها آشكارا برمىآيد كه بيرون بردن بنى اسرائيل ، امر الهى بوده است و موسى به فرمان خداوند ، آنان را جمع مىكند ، سر و سامان مىدهد و شبانه روانه مىكند . همچنين پروردگار ، موسى را آگاه مىكند كه فرعون و سپاهيانش به زودى از پى آنان خواهند آمد ، و او را فرمان مىدهد كه قوم خويش را به كنارهء دريا ببرد . « 5 » اين است سخن خدا كه خروج بنى اسرائيل را خواست و فرمان خود مىداند و نه خواست و فرمان فرعون يا موسى . و آشكار است كه بر سخن خدا نمىتوان سخنى گفت .\r\n\r\n2 . زمان و تاريخ خروج\r\nهمهء مورخان - چه ديروزيان و چه امروزيان - دربارهء تاريخ بيرون رفتن بنى اسرائيل از مصر و تاريخ بازماندن و سكونت دوباره‌شان در كنعان ( - فلسطين ) چند گونه سخن گفته‌اند و ديدگاه‌هاى چندگانه‌اى ، كه تفاوت كهن‌ترين و تازه‌ترينشان به چهار صد سال مىرسد ، پيش روى ما نهاده‌اند ؛ برخى تاريخ بيرون شدن اسرائيليان را تا روزگار رانده شدن هيكسوسيان از مصر ، در حوالى سال 1575 پيش از ميلاد ، پيش برده‌اند ؛ و گروهى ديگر آن را تا روزگار رامسس سوم ( 1182 - 1151 ق . م ) پس انداخته‌اند و پيداست كه تفاوت اين دو تاريخ بسيار\r\n\r\n\r\n","description":"","footnote":"\r\n( 1 ) . همان ، 14 : 11 - 12 ؛ سفر اعداد ، 14 : 3 - 5 .\r\n( 2 ) .  « وَ لَقَدْ أَوْحَيْنا إِلى مُوسى أَنْ أَسْرِ بِعِبادِي فَاضْرِبْ لَهُمْ طَرِيقاً فِي الْبَحْرِ يَبَساً لا تَخافُ دَرَكاً وَ لا تَخْشى »  ( سورهء طه ، آيهء 77 ) .\r\n( 3 ) .  « وَ أَوْحَيْنا إِلى مُوسى أَنْ أَسْرِ بِعِبادِي إِنَّكُمْ مُتَّبَعُونَ »  ( سورهء شعرا ، آيهء 52 ) .\r\n( 4 ) .   « فَأَسْرِ بِعِبادِي لَيْلًا ، إِنَّكُمْ مُتَّبَعُونَ * وَ اتْرُكِ الْبَحْرَ رَهْواً إِنَّهُمْ جُنْدٌ مُغْرَقُونَ »   ( سورهء دخان ، آيات 23 - 24 ) .\r\n( 5 ) . فى ظلال القرآن ، 5 / 2597 .\r\n","page_name":" 226 ","page_number":236},
  {"content":"\r\n\r\nاست و به چهار سده مىرسد و اين خود نشانه‌اى است از پيچيدگىها و دشوارىهايى كه پژوهشگر تاريخ خروج بنى اسرائيل از مصر به رهبرى موسى ( ع ) ، با آنها روياروست ، دشوارىها و پچيدگىهايى كه به گمان بسيار برخاسته از سه زمينه‌اند :\r\nنخست اين كه آثار و اسناد مصرى و فلسطينى ، تاريخ اين رويداد بزرگ را ياد نكرده‌اند ؛ رويداد بزرگى كه اثرگذارىهاى آشكارى بر تاريخ دين داشته است و اثرگذارى آن بر روحيهء يهوديان ، هنوز هم چنان برجاست و حتى مىتوان گفت ذات و سرشت ويژهء يهوديان زاده و پىآمد همين رويداد است .\r\nاما اين كه چرا تاريخ رويدادى بدين بزرگى در اسناد و آثار مصرى نيامده است ، به گمان ما به دو چيز باز مىگردد : نخست اين كه به طور كلى دست‌يابى به نام‌هاى پيامبران و فرستادگان خداوند در اسناد و آثار انسانى به ويژه مصرى ، احتمالى بسيار ضعيف است . و گويا اين كه همواره ميان ارزش‌هاى خدايى و آسمانى - كه پيامبران نمايندگان و خواهندگان آنها بوده‌اند - و ارزش‌هاى انسانى و زمينى - كه شاهان نمايندگان و خواهندگان آنها بوده‌اند - درگيرى بوده ، خود انگيزه‌اى مىشده است . براى ناديده گرفتن نام پيامبران در اسناد و آثارى كه بيشتر با شاهان پيوند دارد و اين دشوارى ويژهء موسى و مصر نيست ، چيزى است كه مورخ به طور كلى در تاريخ كهن شرق نزديك با آن روبه‌روست و چنين مىيابد كه گويا از روى عمد نام مخالفان را ناديده گرفته و از شناساندن آنها سرباز زده‌اند ؛ « 1 » ديگر اين كه اسناد كهن ديگر سرزمين‌ها برترى دارند و از همين روى مورخ چشم دارد كه در آنها آگاهىهاى فراوانى دربارهء موسى بيابد ، با اين همه چون بيشتر آنها به فرمان يا خواست ، و دست كم با خرسندى و براى خشنودى شاهان نوشته شده‌اند و شاهان مىدانيم در مصر كهن خداگونه بوده‌اند ، بنابر اين ، طبيعى و پذيرفتنى است كه مصريانى كه شاهان را خدا مىشمارند ، نپسندند و روا ندانند كه شاه - خدايشان در جنگى شكست خورد و دشمنش بر او چيره گردد ، و بدين ترتيب چه بسا پيروزى را هم پيمان او مىدانستند و در هر جنگ ، چيرگى را به نام او مىنوشتند ؛ با اين كه چه بسا حقيقت اين گونه كه آنان نوشته‌اند نبوده است « 2 » ، از سوى ديگر چنان كه زبانزد است ، و در قرآن و تورات نيز آمده است ، داستان خروج اسرائيليان با شكست و نابودى و غرقه شدن فرعون و يارانش و پيروزى و رهايى موسى و ياران يكتاپرست او سرانجام يافت ، چيزى كه با\r\n\r\n\r\n","description":"","footnote":"\r\n( 1 ) . رشيد ناضورى ، الفكر الدينى ، بيروت ، 1969 م ، 174 .\r\n( 2 ) . محمد بيومى مهران ، الثورة الاجتماعية الاولى فى مصر الفراعنة ، 3 .\r\n","page_name":" 227 ","page_number":237},
  {"content":"\r\n\r\nانديشهء شاه - خدايى مصريان كهن هماهنگ نيست ، و آنان برنمىتافتند كه داستان شكست فرعون ، شاه خدايشان و پيروزى بردگان عبرانى را بر برگ‌هاى تاريخ جاودانه سازند . و از اين جاست كه تا كنون با همهء انبوهى و فراوانى آثار و اسنادى كه از مصر كهن و از روزگار فرعونان باقى مانده است ، در هيچ سند و نوشته‌اى نام موسى و داستان بيرون شدن بنى اسرائيل از مصر را نديده‌ايم . « 1 »\r\nدوم : تناقض‌گويى روشن ميان متون تورات در اين باره ، به گونه‌اى كه پژوهشگران از آن به دو تاريخ متفاوت دست يافته‌اند ، دو تاريخى كه بيش از دويست سال با يكديگر دورى و دوگانگى دارند : كسانى بر پايهء گزارشى در سفر اول پادشاهان ، تاريخ خروج بنى اسرائيل را در روزگار تحوتمس سوم ( 1490 - 1436 ق . م ) پنداشته‌اند . « 2 » و كسانى ديگر بر بنياد گزارشى در سفر خروج ، آن را در روزگار رامسس دوم ( 1290 - 1224 ق . م ) شمرده‌اند . « 3 »\r\nسوم : اين كه قرآن و تورات هيچ كدام نام فرعونى را كه در روزگار موسى مىزيسته است ، ياد نكرده‌اند ، با اين كه برجسته‌ترين داستان پيامبران در قرآن كريم ، دو داستان بلند و مفصل است . اين دو داستان ، سرگذشت رسالت را در يكى از ريشه‌دارترين امت‌ها در تمدّن‌هاى انسانى - يعنى مردم بين النهرين و مردم مصر بيان مىكند ؛ و اين كه نهضت پيامبران در ميان ايشان عليه عبادات جاهلانه و غير عقلانى بود كه بيشتر با عبادات مذموم و مطرود روزگار قديم در هم آميخته بود .\r\nبا اين همه از فرعونى كه موسى با او رويارو بوده ، نامى نيامده است ، زيرا در داستان‌هاى قرآنى ، نام چندان جايگاهى ندارد ، كه قرآن كتاب رهنمونى و راهبرى به راه درست است و از اين روى آن گاه كه به داستان روى مىآورد ، تنها به گزارش نكته‌ها و رويدادهاى پيشينيان كه عبرت‌انگيز و درس آموزاند ، بسنده مىكند و كتاب تاريخ نيست تا همهء ريز و درشت رويدادها را باز گويد .\r\nبه هر روى برجسته‌ترين ديدگاه‌ها دربارهء تاريخ خروج اسرائيليان از مصر پنج ديدگاه است : 1 . هنگام رانده شدن هيكسوسيان از مصر و به روزگار احمس اول حوال سال 1575 پيش از ميلاد ؛ 2 . در روزگار تحوتمس سوم ( 1490 - 1436 ق . م ) يا پسرش آمنحوتپ دوم ( 1436 - 1413 ق . م ) ؛ 3 . در اواخر روزگار اخناتون ( 1367 - 1350 ق . م ) و چه بسا در ميانهء\r\n\r\n\r\n","description":"","footnote":"\r\n( 1 ) . محمد بيومى مهران ، اسرائيل ، 1 / 314 - 315 .\r\n( 2 ) . اول پادشاهان ، 6 : 1 .\r\n( 3 ) . سفر خروج ، 1 : 10 .\r\n","page_name":" 228 ","page_number":238},
  {"content":"\r\n\r\nسال‌هاى مرگ اخناتون بر تخت نشستن همورمهب حوالى سال 1335 پيش از ميلاد ؛ 4 . در روزگار رامسس دوم ( 1290 - 1224 ق . م ) ؛ 5 . در روزگار پسرش مرنپتاح ( 1224 - 1214 ق . م ) ، به گمان ما همين ديدگاه پنجم درست‌تر است كه اگر چنين باشد ، ناگزير بايد خروج اسرائيليان در آخرين سال فرمانروايى مرنپتاح بوده باشد ، خواه اين سال پايانى چنان كه برخى گفته‌اند ، دهمين سال فرمانروايى او باشد ( 1214 ق . م ) و خواه به سخن برخى ديگر ؛ هشتمين سال ( 1216 ق . م ) . زيرا مىدانيم كه به گفتهء قرآن و تورات « 1 » ، فرعون در دريا غرق شد . و قرآن مىافزايد كه جسد او از دريا بيرون افتاد تا براى بعدىها نشانهء عبرت باشد . [ و اين رويداد چنان كه از اين پس خواهيم گفت با اواخر فرمانروايى مرنپتاح جور درمىآيد 
  ] . البته دربارهء تاريخ خروج ، ديدگاه‌هاى ديگرى نيز گفته شده است ، يك ديدگاه آن را در روزگار « ستى » دوم پنداشته است ؛ ديگرى در پايان روزگار سلسلهء نوزدهم ، و ديدگاه ديگر آن را تا پس از روزگار رامسس سوم ؛ دومين پادشاه سلسلهء بيستم پيش آورده است ؛ چيزى كه از اين پس در فصل سوم ( فرعون موسى ) به گستردگى آن را برخواهيم رسيد .\r\nگفتنى است كه دست‌يابى به تاريخ درست و حتى نزديك به درست خروج اسرائيليان از مصر ، از دو ديدگاه تاريخى و دينى اهميت بسيار دارد : اهميت آن از ديدگاه تاريخى از اين روست كه با دانستن اين تاريخ ، زمان درآمدن اسرائيليان به فلسطين و درپى ، مقطع تاريخ اسرائيلى نيز دانسته مىشود ؛ چرا كه آغاز تاريخ بنى اسرائيل ، به عنوان يك ملت ، همان هنگام بيرون آمدن آنان از مصر است و اما اهميت آن از ديدگاه دينى از اين روست ، كه با دانستن آن ، تاريخ آغاز پيدايى يهودىگرى نيز دانسته مىشود ، زيرا چنانچه فرعونى را كه اسرائيليان در روزگار او از مصر بيرون رفتند ، بشناسيم ، بر پايهء آشكارىهاى تاريخ مصر در روزگار فرعونان ، روزگار موسى را نيز مىتوان شناخت ، روزگارى كه يكى از برجسته‌ترين روزگاران در تاريخ دينى بشر است ، روزگارى كه نخستين دين از سه دين بزرگ آسمانى - يهوديت ، مسيحيت و اسلام - پيدايى يافته است . به ويژه كه تاريخ پيدايى دو دين بزرگ ديگر ، اسلام و مسيحيت از راه آگاهىهايى كه از زندگى و زمان دو پيامبر بزرگوار محمد ( ص ) و عيسى ( ع ) داريم ، براى ما شناخته است . « 2 »\r\n\r\n\r\n","description":"","footnote":"\r\n( 1 ) . سورهء يونس ، آيات 90 - 92 ؛ سفر خروج ، 14 : 26 - 31 ، 15 : 1 - 5 ؛ رساله به عبرانيان ، 15 : 29 .\r\n( 2 ) . زاده شدن عيسى ( ع ) همزمان بوده است با روزگار نخستين امپراتور روم « اوغسطس » ( 27 ق . م - 14 م )\r\n","page_name":" 229 ","page_number":239},
  {"content":"\r\n\r\n\r\n3 . مكان و آغاز خروج\r\nاسرائيليان به موسى گرويدند و دور او گرد آمدند ، اما نه به عنوان يك پيامبر ، بلكه به عنوان پيشوايى ، كه شايد به دست از ستم فرعون و بردگى مصريان رها گردند . و موسى همراه با گروهى از جادوگران مصرى كه به او ايمان آورده بودند - و به گفتهء قرآن « اول المؤمنين » و نخستين گروندگان به او بودند - و نيز همراه با اسرائيليان و گروه ديگرى كه به موسى گرويده و به آنان پناهنده شده بودند ، راه خروج از مصر را پيش گرفتند ، راهى كه از شهر « بىرامسس »\r\n\r\n\r\n","description":"","footnote":"\r\n- و روزگار « هيردوس بزرگ » ( 37 - 14 ق . م ) يا پسرش « خلاوس » ( 4 ق . م - 6 م ) - كه از سوى روميان به فرمانروايى يهوديان گزيده شده بودند - و در روزگار « حارث » چهارم ، فرمانروايى نبطيان ( 9 ق . م - 40 م ) .\r\nالبته كسانى نيز ولادت او را در ميانهء سال‌هاى 6 تا 2 پيش از ميلاد گفته‌اند و كسانى نيز در سال 5 يا در اوايل سال 4 پيش از ميلاد . اما اين كه روز 25 دسامبر را روز جشن ميلاد او گرفته‌اند چيزى است كه از سدهء چهارم ميلادى به اين سوى سنت شده است و بنابر آن ، دور نيست كه ميلاد آن حضرت 25 دسامبر سال 5 پيش از ميلاد باشد ، يعنى پنج سال پيش از تاريخ پيشنهادى « يونيسيوس » : 25 دسامبر سال نخست ميلادى ، كسانى نيز تاريخ ميلاد او را سال 4 ميلادى و سال عروج او به آسمان را 27 ميلادى يا 23 مارس 29 ميلادى گفته‌اند . كسانى نيز گفته‌اند : عيسى دعوت دينى خويش را در سى سالگى ، در روزگار امپراتور « تيبريوس » ( 14 - 37 م ) آغاز كرد . ( قاموس الكتاب المقدس ، 2 / 684 ؛ ه . ج ، ويلز ، تاريخ العالم ، 273 - 416 ؛ قيليب حتىّ همان ) 1 / 311 - 312 ، 363 ؛ محمد بيومى مهران ، اسرائيل ، 1 / 359 ، 2 / 145 ؛ نيز :\r\n Josephuse , Antiquities , XIV , 8 , 5 ; xv , 6 , 4 .  اما سال زاد پيامبر اسلام ( ص ) به گفتهء مورخان مسلمان در عام الفيل بوده است ، گرچه دربارهء عام الفيل چند ديدگاه گفته شده است ( 552 م ، 563 م ، 570 م ، 571 م ) . برخى نيز آن را در روزگار رويداد « ذى قار » گفته‌اند : كه آن هم به درستى دانسته‌اند . از اين روى پژوهشگران بر پايهء دو تاريخ درست هجرت آن بزرگوار در 622 ميلادى و رحلت آن عزيز در 632 ميلادى كوشيده‌اند تاريخ ولادت او را به دست آورند ، گوستاولوبون آن را در روز 27 آگوست 570 ميلادى دانسته است و كوسان دى پرسوال دو روز ديرتر يعنى 29 آگوست همان سال گفته است و محمود پاشا فلكى بر روز نهم ربيع الاول برابر با 20 آوريل 571 ميلادى دانسته است و كوسان دى پرسوال و دو روز ديرتر يعنى 29 آگوست همان سال گفته است و محمود پاشافلكى بر روز نهم ربيع الاول برابر با 20 آوريل 571 ميلادى انگشت نهاده است . سيلوستر دو ساسى نيز بر همين ديدگاه است ، تاريخى كه پيش از اين ، سهيلى ( 1114 - 1185 م ) بر آن بوده است . كم و بيش همهء گزارشگران زندگى پيامبر ( ص ) زاد روز او را دوشنبهء دومين هفتهء ربيع الاول از عام الفيل گفته و بسيارى از آنان اين تاريخ را با 53 پيش از هجرت و 571 ميلادى برابر دانسته‌اند . و اما روز وفات آن بزرگوار 12 يا 13 ربيع الاول سال 11 هجرى برابر با 7 يا 8 ژوئن 632 ميلادى بوده است ، هنگامى كه آن عزيز 63 سال قمرى كامل ، و بيش از يك ماه و نيم و بيش از 61 سال شمسى داشته است ( تاريخ طبرى ، 2 / 155 - 157 ) ؛ البداية و النهاية ، 1 / 251 - 363 ؛ سيرة ابن هشام ، 1 / 158 - 159 ؛ محمد بيومى مهران ، دراسات تاريخية من القرآن الكريم ، 1 / 388 - 410 ؛ دراسات فى تاريخ العرب القديم ، 594 - 597 ؛ محمود فلكى ، التقويم العربى قبل الاسلام ، 38 ) ؛ نيز :\r\n Cussin de Perceval , Essai sur L'Histoire des Arabes a vant L'Islamisme , I . p . \r\n283 ؛\r\n R . Blacher . Le Problem de Muhomet , p . 15 ; P . Lammanens , Age de Mohammad , p . 209 \r\n.\r\n","page_name":" 230 ","page_number":240},
  {"content":"\r\n\r\nآغاز شد . شهرى كه پايتخت فرعون و امپراتورى مصر در آن روزگار بود و دربارهء جايگاه آن ، پژوهشگران بسيار ناهم‌راىاند و ديدگاه‌هاى چند گانه‌اى پيش روى ما نهاده‌اند و اگر پژوهش‌هاى پيشين ما درست باشد ، جايگاه آن در قريهء « قنتير » است در 19 ميلى جنوب « صان الحجر » و 9 ميلى شمال شرقى « فاقوس » شرقى « 1 » . به هر روى موسى و اسرائيليان از « بىرامسس » - كه در تورات رامسس گفته شده - به « سكوت » « 2 » كوچ كردند . همراهان موسى در اين كوچ ، به گزارش تورات ، بجز كودكان ، نزديك به ششصد هزار مرد پياده بودند . « 3 »\r\nاين آمارها و شمارها را گروهى از مفسران و مورخان نيز به پيروى از تورات در نوشته‌هاى خود باز آورده‌اند . « 4 » اين آمار و شمارى است كه درستى يا نادرستى آنها ميان پژوهشگران بگومگوهاى بسيار را از پى آورده است ، زيرا اين‌ها شمار كسانى است كه 215 سال پيش - به گفتهء ترجمه هفتادى تورات « 5 » - و يا 430 سال پيش - به گفتهء تورات عبرى - آن گاه كه در زمان يوسف « 6 » به مصر رفتند ، هفتاد نفر بودند و آن هفتاد نفر ، در زمان بيان داستان ، به بيش از دو ميليون و بلكه سه ميليون رسيده‌اند ، چرا كه به گفتهء تورات تنها شمار مردان پيادهء آنان ششصد هزار بوده است و شمار پسران از يك ماه به بالا 22273 « 7 » تن كه اگر دختران را نيز به\r\n\r\n\r\n","description":"","footnote":"\r\n( 1 ) . محمد بيومى مهران ، مصر و العالم الخارجى عصر رعمسيس الثالث ، اسكندريه ، 1969 م ، 46 - 62 ؛ اسرائيل ، 1 / 439 - 443 .\r\n( 2 ) . اگرچه جايگاه « سكوت » امروزه به درستى دانسته نيست ، ولى در اقليم‌هاى دلتا بوده است كه « واع ايب » يا « نفرايب » ناميده مىشده است و در انتهاى دلتاى شرقى ، ميان وادى طميلات و درياى سرخ ، جاى داشته است . گروهى نيز « سكوت » را همان « تل مسخوطه » مىدانند كه در 15 كيلومترى شرقى اسماعيليه جاى دارد . برخى نيز آن را « بيثوم » ( - فيتوم - برآتوم ) مىپندارند و آن همان تل سليمان است ، در سه كيلومترى غرب ابو سعيده ، در نزديكى قصّاصين و در 13 كيلومترى غربى تل مسخوطه . برخى نيز آن را همان تل كبير در نه كيلومترى غرب اسماعيليه گفته‌اند ، برخى نيز آن را همان دانسته‌اند كه مصريان كهن « ثكو » مىناميده‌اند در ده كيلومترى فنتير ( بنگريد به : محمد بيومى مهران ، الحضارة المصرية ، اسكندريه ، 1984 م ، 172 - 173 ) .\r\n( 3 ) . سفر خروج ، 12 : 37 .\r\n( 4 ) . بنگريد به تاريخ طبرى ، 1 / 404 ؛ تاريخ ابن خلدون ، 1 / 94 ؛ الكامل ابن اثير ، 1 / 106 ؛ البداية و النهاية ابن كثير ، 1 / 270 ؛ تاريخ يعقوبى ، 1 / 36 ؛ مروج الذهب مسعودى ، 1 / 61 ؛ روح المعانى آلوسى ، 1 / 270 ؛ الدر المنثور سيوطى ، 5 / 84 ؛ تفسير ابى مسعود ، 6 / 244 ؛ نيز بسنجيد با تفسير نسفى ، 3 / 60 كه شمار اسرائيليان را تنها هفتاد هزار تن گفته است كه فرعون با ششصد هزار سرباز آنان را دنبال كرده است . در الدر المنثور سيوطى ، ( 5 / 85 ) نيز گزارشى از ابن عباس آمده است كه ياران موسى ( ع ) كه از دريا گذشتند دوازده گروه بودند و هر گروه دوازده هزار تن .\r\n( 5 ) . دربارهء ترجمهء هفتادى تورات بنگريد به : محمد بيومى مهران ، اسرائيل ، 3 / 107 - 112 .\r\n( 6 ) . سفر پيدايش ، 46 : 22 - 27 .\r\n( 7 ) . سفر خروج ، 12 : 38 ؛ سفر اعداد ، 3 : 43 ، نيز بنگريد به : عصام الدين حفنى ناصف ، محنة التوارة على ايدى\r\n","page_name":" 231 ","page_number":241},
  {"content":"\r\n\r\nهمين اندازه بدانيم شمار كودكان دختر و پسر نزديك به 45000 خواهد بود .\r\nاز اين روى بسيارى از پژوهشگران اين آمار و شمارها را بىپايه دانسته‌اند ، گرچه گروهى ديگر آنها را پذيرفته و گروه سومى نيز كوشيده‌اند كه آنها را به گونه‌اى ديگر تفسير و گزارش كنند . براى نمونه « پتريك » گفته است در اين آمارها « هزار » به معنى قبيله يا عشيره يا گروه يا خيمه است و بنابر اين ، شماره‌اى چون 400 و 54 به معنى 54400 تن نيست ، به معنى 54 عشيره ، خانواده يا خيمه است كه شمار آنها روى هم به مقياس 400 تن مىرسد . سپس « پتريك » ميانگين هر خيمه و خانواده را 9 تن در نظر مىگيرد : پدر ، مادر ، پدربزرگ ، مادربزرگ ، و 3 فرزند و دو چوپان يا وابسته‌هاى ديگر . البته با تفاوت‌هايى كه ميان خيمه‌ها بوده است ، مثلا خيمه‌هاى تهىدستان بيشتر در برگيرندهء پنج تن و سه كودك بوده است اما در خيمه‌هاى سرمايه‌داران كودكان بيشترى بوده‌اند . سپس « پتريك با سنجش‌هايى از اين دست ، شمار همهء آنان را حدود 600 خيمه يا دسته و 5550 تن پيشنهاد مىكند ، و با اين تعداد بوده كه موسى مىتوانسته است ، دعواها و درگيرىهايى را كه ميان آنها پيش مىآمده ، رسيدگى و داورى كند و اوضاع را سروسامان بدهد ؛ و گرنه داورى و رسيدگى به اوضاع و احوال و درگيرىها و دعواهاى بيش از ششصد هزار تن از سوى يك كس به راستى ناشدنى است . « 1 »\r\nگذشته از اين ، به گزارش تورات هنگام كشتن پسران بنى اسرائيل ، فرعون تنها دو قابله به نام‌هاى « شفره » و « فوعه » « 2 » را در مصر - چه بسا يكى را در شهر « بىرامسس » و ديگرى را در شهر « فيتوم » ( - برآتوم ) - بر زنان بنى اسرائيل گماشته بود و رسيدگى تنها دو قابله بر زنان بنى اسرائيل ، اگر شمار همهء آنان حدود 6 هزار تن مىبود و ميانگين نوزادان آنها هفته‌اى يكى ، چيزى پذيرفتنى است . « 3 » اما اگر آمار و شمارهاى بالغ بر ششصد هزارى تورات را در نظر بگيريم ، بايد ميانگين نوزادان در هر روز 140 تن باشد و اين چيزى است كه هرگز يكى دو قابله از پس آن برنمىآيند . « 4 »\r\nگذشته از اين‌ها اگر آمار و شمارهاى آمده در تورات را بر كودكان و نخست‌زادگان آنان\r\n\r\n\r\n","description":"","footnote":"\r\n- اليهود ، قاهره ، 1965 م ، 35 .\r\n( 1 ) .  W . M . F . Petric , EgyptandIsrael , London  ، 1925 ،  p .  24 - 44 .\r\n( 2 ) . سفر خروج ، 1 : 15 .\r\n( 3 ) .  W . M . F . Petric , op - cit , p .  44 - 46 .\r\n( 4 ) . نجيب ميخائيل ، مصر و الشرق الادنى القديم ، 3 / 388 .\r\n","page_name":" 232 ","page_number":242},
  {"content":"\r\n\r\nبخش كنيم ، و بسنجيم ، نتيجه اين خواهد شد كه بايد هر زن اسرائيلى كم و بيش 65 كودك‌زاده باشد . چيزى كه [ در حالت معمول 
  ] با عقل و منطق ناسازگار است ، تا چه رسد به حالت‌هاى سخت و پرآسيب زنان اسرائيلى ، كه از سوى مصريان دچار آزارها ، شكنجه‌ها و بيگارى گرفتن‌ها نيز بوده‌اند .\r\nاز سوى ديگر اين آمارها با گذشتن آنان از دريا در زمانى اندك به هيچ روى جور درنمىآيد . بر پايهء همين نكته‌هاست كه امروزه نه الهيّون و نه مورخان ، هيچ يك اين آمارهاى تورات را به چيزى نمىگيرند و همه را پندارهايى بىپايه و ساختگى مىدانند . « 1 »\r\nبه هر روى به گزارش تورات ، خداوند ، كه مىدانست اسرائيليان از اين روى كه هم سرشتى خوار و خرد دارند و هم ساليانى دراز به بردگى و بيگارى خو گرفته‌اند ، هنوز آمادگى آن را ندارند كه بهاى آزادى را بپردازند يا حتى رهايى و بيرون رفتن از مصر را جدى بگيرند ، چرا كه هنوز دنياپرستى ، جان دوستى ، ترس ، تنبلى ، سستى ، فرومايگى و مرگ گريزى در جانشان ريشه‌هاى استوار دارد - از اين روى آنان را از نزديك‌ترين و كوتاه‌ترين راه به كنعان نبرد ، مبادا چون در راه جنگى ببينند ، پشيمان شده و بىدرنگ به مصر بازگردند ، بلكه آنان را از مسير دورى راه نمود كه ناگزير بودند درياى قلزم را دور بزنند ، از تورات بشنويم : « خدا ايشان را از راه زمين فلسطينيان رهبرى نكرد ، هر چند آن نزديك‌تر بود ، زيرا خدا گفت : مبادا كه چون قوم جنگ بينند ، پشيمان شوند و به مصر برگردند ، اما خدا قوم را از راه صحراى درياى قلزم دور گردانيد » . « 2 »\r\nنيز دور نيست كه بردن آنان از راه دور تر به اين انگيزه بوده است كه از كنار دژهاى مرزى مصريان نگذرند و با جلوگيرى آنان روبه‌رو نشوند - دژهايى كه راه را بر بيابان زمان و بدويان مىبست و مصر را از آسيب حمله و هجوم آنان پاس مىداشت ؛ به ويژه دژهاى « ثارو » ( يعنى تل ابوصيفهء كنونى ، در شرق قنطره ) - و در نوشته‌اى از مرزبان مرپنتاح ، كه به سال هشتم فرمانروايى او باز مىگردد ، خوانده‌ايم كه نيروهاى مصرى با توان بسيار مرزها را پاس مىداشته‌اند و رفت و آمدهاى مردم به ويژه بيابانيان را در مرزهاى شرقى زير چشم داشته‌اند . « 3 »\r\n\r\n\r\n","description":"","footnote":"\r\n( 1 ) . حفنى ناصف ، همان ، 35 ؛ احمد عبد الحميد يوسف ، همان ، 73 ؛ نيز :\r\n S . A . Cook , \" TheRiseofIsrael \" , CHA , vol . II  ، 1931 ،  p .  835 .\r\n( 2 ) . سفر خروج ، 13 : 17 - 18 .\r\n( 3 ) . بنگريد به : محمد بيومى مهران ، اسرائيل ، 1 / 415 - 416 ؛ نيز :\r\n","page_name":" 233 ","page_number":243},
  {"content":"\r\n\r\nو بدين‌گونه اسرائيليان : « از « سكوت » كوچ كرده ، در « ايتام » به كنار صحرا اردو زدند » « 1 » و سپس : خداوند موسى را خطاب كرده گفت : بنى اسرائيل را بگو كه برگرديد ، برابر « قم الحيروت » ، در ميان « مجدل » و دريا اردو زنيد و در مقابل « بعل صفون » ، در برابر آن به كنار دريا اردو زنيد » .\r\n\r\n\r\n","description":"","footnote":"\r\n-\r\n A . H . Gardiner , EgyptianGrammar , 1966 , p . 76 - 77 ; J . Wilson , ANET , P . 258 , 259 ; J . H . Breasted , ARE , vol . III , 636 - 638 \r\n. ( 1 ) . سفر خروج ، 13 : 20 ؛ 14 : 1 - 2 .\r\n","page_name":" 234 ","page_number":244},
  {"content":"\r\n\r\n\r\nبخش دوم معجزهء شكافته شدن دريا\r\nفرعون آگاه شد كه اسرائيليان شبانه گريخته‌اند و زر و سيم و كالاهايى « 1 » را كه از مصريان به\r\n\r\n\r\n","description":"","footnote":"\r\n( 1 ) . در تورات ، در پايان داستان يوسف آمده است كه وى هنگام مرگ وصيت كرد كه بنى اسرائيل آن گاه كه از مصر به سرزمين موعود كوچ كنند ، استخوان‌هاى او را نيز با خود ببرند ( سفر پيدايش ، 5 / 24 - 26 ) و در گزارشى از پيامبر ( ص ) آمده است كه به ياران خود فرمود : آيا شما از آن پيرزن اسرائيلى نيز ناتوان‌تريد ؟\r\nپرسيدند : او كه بوده و چه كرده است ؟ پيامبر ( ص ) فرمود : آن‌گاه كه موسى اسرائيليان را با خود از مصر بيرون مىبرد ، راه را گم كرد ، پرسيد چرا چنين شد ؟ عالمان قوم او گفتند : ما راز اين گم‌شدگى را مىدانيم ، يوسف از ما پيمان گرفته كه از مصر بيرون نرويم جز اين كه جنازهء او را با خود ببريم ، پرسيد : گور او كجاست ؟ گفتند : كسى جز پيرزنى ، جاى گور او را نمىداند ، فرستاد پيرزن را آوردند و از او خواست كه گور يوسف را نشان دهد ، گفت : به خدا اين كار را نخواهم كرد ، جز اين كه با من پيمان ببندى ، پرسيد چه پيمانى ؟ گفت : اين كه در بهشت با تو باشم ، موسى خوش نداشت با او چنين پيمانى ببندد كه خداوند با او وحى كرد تا خواستهء او را بپذيرد و او نيز چنين كرد و پيرزن آنها را به آبگيرى برد و گفت : آب‌ها را بيرون بريزيد و سپس زمين را بكنيد و پيكر يوسف را بيرون آوريد . و چون آنان چنين كردند ، ناگاه ، راه چون روز بر آنان آشكار گرديد ( محمد ناصر الدين البانى ، سلسلة احاديث الصحيفة ، بيروت ، 1403 م ، حديث شمارهء 313 ) . و به روايتى ديگر : خداوند چون موسى را امر كرد تا بنى اسرائيل را از مصر بيرون برد ، فرمان داد كه پيكر يوسف را نيز با خود به سرزمين مقدس ببرد ، موسى پرسيد چه كسى مكان گور يوسف را مىداند ؟ و تنها پيرزنى بود كه گفت من مىدانم و اگر پيمان‌بندى كه مرا نيز با خود ببرى و در مصر نگذارى ، جاى آن را نشان مىدهم . - در افزوده‌هاى روايت خازن نيز آمده كه پيرزن گفت پيمان بند در بهشت نيز من همه جا همراه تو باشم - موسى به فرمان خدا پذيرفت و پيرزن جايى از نيل را به آنان نشان داد و تابوت يوسف را ، كه از مرمر بود ، از آنجا بيرون آوردند و با خود بردند . برخى گفته‌اند : از همين روست كه يهوديان مرده‌هاى خويش را از هر جا به سرزمين مقدس مىبرند . ( تاريخ طبرى ، 1 / 411 ؛ الكامل ابن اثير ، 1 / 105 ؛ تفسير خازن ، 1 / 57 - 58 ؛ تاريخ يعقوبى ، 1 / 235 ) .\r\n","page_name":" 235 ","page_number":245},
  {"content":"\r\n\r\nعاريت گرفته بودند ، نيز با خود برده‌اند . « 1 » اينجا بود كه به روايت تورات ، نظر قلبى فرعون و درباريانش نسبت به بنى اسرائيل دگرگون شد و به خود گفتند : اين چه بود كه كرديم و بنى اسرائيل را از بندگى خود رهايى داديم . « 2 » و چاره‌اى جز اين نديدند كه از پى آنها بتازند تا ، اگر بتوانند ، آنان را به بردگى و بيگارى پيشين بازگردانند و گرنه دست كم ، آنچه را دزديده‌اند ، باز ستانند و يا آنان را يكسره در هم كوبند و ريشه‌شان را از مصر برآورند . از اين روى ، فرعون به بسيج همگانى فرمان داد و كسانى را اين سوى و آن سوى فرستاد ، تا لشكرى انبوه فراهم كنند . اگرچه همين فرمان به گفتهء سيد قطب « 3 » ، نشانگر ترس ، دلهره ، ناتوانى و سستى فرعون از يك سو و توانايى موسى و يارانش و بزرگى خطر آنان براى فرعون از سوى ديگر است ، كه اگر چنين نبود ، فرعون نيازى نمىديد تا از يك سو به بسيج همگانى فرمان دهد و از ديگر سو براى بالا بردن روحيه سربازان خود ، ياران موسى را دست كم گيرد و خوار شمارد و بگويد :\r\n« همانا كه آنان گروهى اندك شمارند و همانانند كه ما را به خشم آورده‌اند و ما گروهى هستيم انبوه ، با ساز و برگ و سلاح ، آماده و توانا » « 4 » . « حاذرون » يعنى از حيله و نيرنگشان كاملا آگاهيم ، مراقب كارهاشان هستيم و اختيارشان در دست ماست ، و به گفتهء زمخشرى « 5 » ، اين‌ها را گفت تا سربازان و مردمش ، او را ترسيده و شكست خورده نپندارند .\r\nبه روايت تورات : « خداوند دل فرعون [ پادشاه مصر 
  ] را سخت ساخت تا بنى اسرائيل را با شتاب دنبال كرد . . . و مصريان ، با تمامى اسبان و عرابه‌هاى فرعون و سواران و لشكرش ، در عقب ايشان تاخته ، بديشان رسيدند ، در حالى كه آنها به كنار دريا فرود آمده بودند ، چون بنى اسرائيل ديدند كه اينك خطر از پى ايشان مىآيد و در حال نزديك شدن است ، پس سخت بترسيدند و يقين كردند كه نابود مىشوند ، از اين رو ، بر سر موسى فرياد كشيدند كه ما را برداشته‌اى تا در صحرا بميريم ، بر ما چه روا داشتى كه ما را از مصر بيرون آوردى ! آيا در مصر به تو نگفتيم كه ما را بگذار تا مصريان را خدمت كنيم ، زيرا كه ما را خدمت مصريان بهتر است از مردن در صحرا » . « 6 »\r\n\r\n\r\n","description":"","footnote":"\r\n( 1 ) . سفر خروج ، 12 : 35 - 36 ؛ نيز : تاريخ طبرى ، 1 / 413 ؛ تفسير خازن ، 1 / 57 ؛ الدر المنثور ، سبوطى ، 5 / 84 ؛ الكامل ابن اثير ، 1 / 106 .\r\n( 2 ) . سفر خروج ، 14 : 5 - 7 .\r\n( 3 ) . فى ظلال القرآن ، 5 / 2597 - 2598 .\r\n( 4 ) .    « إِنَّ هؤُلاءِ لَشِرْذِمَةٌ قَلِيلُونَ وَ إِنَّهُمْ لَنا لَغائِظُونَ وَ إِنَّا لَجَمِيعٌ حاذِرُونَ »    ( سورهء شعرا ، آيات 52 - 56 ) .\r\n( 5 ) . الكشاف ، زمخشرى ، 3 / 248 .\r\n( 6 ) . سفر خروج ، 14 : 8 - 12 .\r\n","page_name":" 236 ","page_number":246},
  {"content":"\r\n\r\nبدين ترتيب موسى خويش را سخت در تنگنا ديد و راه را از هر سوى بسته ، چرا كه در سمت راست او ، درياچهء « بوص » بود و پيشاروى او ، دژ « مجدل » ، با انبوهى سرباز كه راه را از سوى شمال برمىبست ؛ و در سوى چپش آبگيرهاى « بيلوزى » بود كه از شاخه‌هاى فرعى نيل فراهم آمده بودند ، و پشت سرش نيز فرعون نيروهاى كوبنده‌اش . « 1 » بدين‌گونه موسى و يارانش در كنارهء دريا محاصره گشتند ، نه كشتى داشتند تا از دريا بگذرند ، و نه توان شنا كردن ؛ و نه سلاح و ابزار جنگ تا با فرعون به پيكار برخيزند . و فرعون و سربازان ورزيده و سلاح كشيده‌اش نزديك مىشدند تا با خشم و سنگدلى بر آنان بتازند و به دم تيغشان سپارند ، همه چيز به زبان حال مىگفت كه راه گريز و رهايى نيست ، دريا در پيش و دشمن در پشت . « 2 » اين بود كه بنى اسرائيل فرياد زدند : كار ما تمام است ، ما را بىگمان مىگيرند ، و به موسى بانگ زدند : ما همواره آزار ديده‌ايم ، پيش از آن كه تو بيايى ، پسران ما را مىكشتند و زنان ما را زنده مىخواستند ، و پس از آن كه تو آمدى ، اينك سربازان فرعون مىرسند و ما را از دم تيغ مىگذراند . ما بىگمان گرفتار آنان مىشويم كه دريا پيشاروى ماست و فرعون پشت سرما . و به گزارشى ، گفتند موسى ، چه شد آن وعده‌هايى كه به ما مىدادى ، اينك ما چه كنيم . اين فرعون است كه از پشت سر مىآيد و اگر به ما برسد ، ما را مىكشد و اين درياست كه پيش روى ماست و اگر بدان در رويم ، غرقه مىگرديم » . « 3 »\r\n\r\n\r\n","description":"","footnote":"\r\n( 1 ) . فى ظلال القرآن ، 5 / 2598 ؛ محمد بيومى مهران ، اسرائيل ، 1 / 45 .\r\n( 2 ) . در اينجا روايات مورخان و مفسران دربارهء شمار سپاهيان فرعون بسيار به مبالغه و گزافه و خرافه آميخته است : برخى آنها را يك ميليون گفته‌اند ؛ گروهى ديگر يك ميليون و هفتصد هزار سوار ؛ دسته‌اى يك ميليون و ششصد هزار ؛ و بعضى يك ميليون و صد هزار ؛ كسانى يك ميليون و پانصد گردان هزار نفرى ؛ برخى نيز گفته‌اند كه فرعون با انبوهى بسيار از سپاهيان روانه شد ، به گونه‌اى كه پيشقراولان سپاه او هفتصد هزار سوار بودند . گروهى نيز سپاهيان او را هفت ميليون گفته‌اند و برخى گفته‌اند ، پيش روى او صد ميليون تيرانداز بود و صد ميليون جنگنده و صد ميليون پرچم‌دار . پيداست كه اين آمار و شمارها تا چه اندازه بسى بىپايه است و بىگمان همهء مردم مصر نيز در آن روزگار ، چنين شمارى نداشته‌اند . گذشته از اين ، حتى اگر گزارش تورات را بپذيريم كه اسرائيليان بجز كودكانشان ، ششصد هزار تن بودند ، باز هم دنبال كردن آنان به هيچ روى نيازى به چنين آمار و شمارهايى از سپاه و ساز و برگ نداشته است . افزون بر اين ، فرعون كه ناگهانى از گريز اسرائيليان آگاه شده بود ، چگونه مىتوانست در فرصتى كم چنين سپاه انبوهى فراهم كند و از پى آنان روانه شود . در ميان اين روايت‌ها ، روايت نسفى كمتر به گزافه و افسانه آميخته است كه اسرائيليان را هفتاد هزار و فرعونيان را ششصد هزار گفته است ( بنگريد به : تفسير طبرى ، 1 / 275 - 279 ؛ تفسير خازن ، 1 / 58 ؛ الدر المنثور سيوطى ، 5 / 84 ؛ تفسير ابى مسعود 6 / 244 ، تاريخ نسفى ، 3 / 60 ؛ تفسير بغوى ، 1 / 58 ؛ تاريخ طبرى ، 1 / 414 - 415 ؛ البداية و النهاية ، 1 / 270 ؛ تاريخ يعقوبى 1 / 36 ، بسنجيد با : سفر خروج ، 14 : 5 - 9 ) .\r\n( 3 ) . تفسير خازن ، 1 : 58 ؛ تاريخ طبرى ، 1 / 415 .\r\n","page_name":" 237 ","page_number":247},
  {"content":"\r\n\r\nو بدينگونه بنى اسرائيل از همه سوى خود را در تنگنا و بن‌بست ديدند و موسى نيز چاره‌اى نديد جز اين كه دست نياز به سوى خدا برآورد و يارى و رهايى قومش را از او بخواهد و به پشتوانهء يارى و دستگيرى او بر سر قومش - آن ترسوهاى دست و پا گم كرده - فرياد زند :  « كَلَّا إِنَّ مَعِي رَبِّي سَيَهْدِينِ  « 1 » - [ چه مىگوييد ، نترسيد 
  ] اين گونه نيست [ كه شما مىپنداريد 
  ] كه بىگمان پروردگار من با من است ، به زودى مرا راه مىنمايد » . به گفتهء فخر رازى ، موسى با اين سخن ، آنان را به دو چيز دلگرمى داد : يكى اين كه خدايش با اوست و اين « با او بودن » ، خود نشانگر يارى و دستگيرى اوست ؛ و ديگر اين كه « به زودى او را راه مىنمايد » ، يعنى راه رهايى و پيروزى را نشان مىدهد و چون راه را نشان دهد ، ديگر آنان را بيم و باكى نيست و پيروزىشان حتمى است . « 2 »\r\nدر گزارشى نيز آمده است كه موسى چون به دريا رسيد ، دست به دعا برداشت و گفت : « يا من كان قبل كلّ شىء و الكائن بعد كلّ شىء اجعل لنا مخرجا » ( - اى خدايى كه بيش از هر چيز بوده‌اى و پس از هر چيز خواهى بود ، درى از رهايى به روى ما بگشا ) . « 3 » اينجا بود كه خداوند به او وحى كرد : « چوبدستت را به دريا زن » و چون او چنين كرد ، ناگاه معجزه‌اى بزرگ و شگفت رخ نمود و دريا شكافت ، [ و دوپاره شد 
  ] چنان كه هر پارهء آن ، گويا كوهى بزرگ و بشكوه بود . فرعونيان به دريا نزديك گشتند ، موسى و يارانش به آسانى و سلامت از دريا گذشتند ، و فرعونيان در آن غرقه و نابود گشتند ، همانا كه در اين رويداد ، نشانه و معجزه‌اى بزرگ است اما بيشترشان ايمان نياوردند » . « 4 »\r\nحال اين پرسش پيش مىآيد كه معجزهء شكافتن دريا ، كى ، كجا و چگونه بوده است ؟\r\n\r\n1 . مكان شكافتن دريا\r\nپژوهشگران در اين‌باره كه كدامين دريا براى موسى شكافته شد ، آراء گوناگونى دارند [ و چندين رأى پيش روى ما نهادند 
  ] : تورات آن را درياى سرخ گفته است ؛ و كسانى درياچهء\r\n\r\n\r\n","description":"","footnote":"\r\n( 1 ) . سورهء شعرا ، آيهء 62 .\r\n( 2 ) . تفسير فخر رازى ، 24 / 138 .\r\n( 3 ) . مختصر تفسير ابن كثير ، 2 / 648 .\r\n( 4 ) . برگرفته از آيه‌هاى 63 - 67 سورهء شعرا :      « أَنِ اضْرِبْ بِعَصاكَ الْبَحْرَ فَانْفَلَقَ فَكانَ كُلُّ فِرْقٍ كَالطَّوْدِ الْعَظِيمِ * وَ أَزْلَفْنا ثَمَّ الْآخَرِينَ * وَ أَنْجَيْنا مُوسى وَ مَنْ مَعَهُ أَجْمَعِينَ * ثُمَّ أَغْرَقْنَا الْآخَرِينَ * إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ »     \r\n","page_name":" 238 ","page_number":248},
  {"content":"\r\n\r\n« منزله » يا بخشى از آن پنداشته‌اند ؛ و كسانى ، همان‌جا دانسته‌اند كه در روزگار هلنيان و روميان ، درياى سربونى  Sirboniansea  ( - شوره‌زار ) « بروديل » ( كنونى ) خوانده مىشده است ؛ برخى نيز آن را منتهى اليه شمال خليج سوئز گفته‌اند ؛ و برخى ديگر يكى از درياچه‌هاى تلخ و شور شمرده‌اند ، بىآن كه بر يكى از آنها انگشت گذارند ؛ كسانى نيز آن را همان خليج سوئز دانسته‌اند . « 1 »\r\nمورخان و مفسران مسلمان نيز در اين باره چندگونه سخن گفته‌اند : كسانى آن را درياى قلزم پنداشته‌اند - و درياى قلزم همان درياى سوئز است ، يعنى مجموع درياى سرخ و خليج سوئز - و كسانى آن را در جايى دانسته‌اند كه خليج سوئز به منطقهء درياچه‌ها ( بحيرات ) مىپيوندد ؛ با گروهى نيز آن را رود نيل گفته‌اند ، يعنى يكى از شاخه‌هاى نيل در دلتاى شرقى ، برخى نيز درياى « اساف » يا « ساف » ، در آن سوى مصر شمرده‌اند ، چنان كه در تفسير آيهء  « فَنَبَذْناهُمْ فِي الْيَمِّ » *  ( - آنان را به دريا افكنديم ) از قتاده روايت شده كه آن دريا ، دريايى بوده است با نام « ساف » در آن سوى مصر كه خداوند فرعونيان را در آن غرق كرد . حتى در تفسير فخر رازى ، به روايت ابن عباس آمده است كه چون موسى و بنى اسرائيل به دريا رسيدند ، موسى از آنان خواست كه به دريا زنند و آنان نپذيرفتند ، جز يوشع بن نون كه با چارپاى خويش به دريا زد ، از آن گذر كرد و بازگشت . اما باز ديگران از رفتن سرباز زدند ، و دور نيست كه دريا در اين روايت اشارتى باشد به پاره‌اى از درياچه‌ها و آبگيرها ، يا حتى اشاره‌اى به خود درياچه « منزله » « 2 » .\r\nگفتنى است كه شيفتگى و پافشارى كسانى براى اثبات اين كه آن دريا ، درياى سرخ بوده است ، گروهى را به قبول ديدگاه‌هايى واداشته است ؛ و از پىآمدهاى اين ديدگاه‌ها ، يكى نيز اين است كه فرعون در درياى سرخ غرق شده است ، اگرچه هم‌چنان در جايگاه اين دريا و آن رويداد ناهمرايىهاى ميان آنان ديده مىشود : پاره‌اى آن را همان گذرگاه زائران مسيحى كهن دانسته‌اند ، يعنى راه شمالى خليج سوئز در نزديكى شهر سوئز كنونى ؛ كسانى بر اين‌اند كه گسترهء درياى سرخ از سوى شمال تا آن سوى خليج سوئز كنونى\r\n\r\n\r\n","description":"","footnote":"\r\n( 1 ) .\r\n The Cambridge Ancient History , vol , III , part 2 , Cambridge , 1975 , p . 323 \r\n. ( 2 ) . تفسير فخر رازى ، 24 / 139 ؛ تفسير روح المعانى ، 1 / 255 ؛ تفسير نسفى ، 3 / 185 ؛ تفسير خازن ، 1 / 58 ؛ الدر المنثور ، 5 / 129 ؛ تفسير بيضاوى ، 4 / 67 ؛ تفسير ابى سعود ، 4 / 377 ؛ صفوة التفاسيه ، 1 / 468 ؛ تاريخ ابن خلدون ، 1 / 94 .\r\n","page_name":" 239 ","page_number":249},
  {"content":"\r\n\r\nمىرسيده است . « 1 » چنان كه يك گروه پژوهشگر فرانسوى ( 1798 - 1801 م ) پنداشته‌اند كه خليج سوئز ، در روزگار يونانيان ، از سوى شمال تا درياچهء تمساح كنونى مىرسيده است .\r\nسپس « لينان دوبلفون » در ميان سال‌هاى 1821 تا 1840 م ، پس از بررسىها و پژوهش‌هايى دربارهء كانال سوئز و منطقه كنارى آن تا درياى مديترانه ، به اين نتيجه رسيد كه خاك درياچه‌هاى تلخ ، پيش از آن كه با كندن كانال سوئز از آب پر شوند ، داراى صدف‌ها و گياهانى بوده است همانند آنچه در كناره‌هاى درياى سرخ ديده مىشود . و اين خود نشانى است بر اين كه در روزگارانى نه چندان دور - و نه دور تر از دوره‌هاى تاريخى - اين منطقه‌ها زير پوشش آب‌هاى درياى سرخ بوده است ، « 2 » برخى از اين نيز پيش‌تر رفته و گفته‌اند : خليج سوئز ، چه بسا در هزارهء دوم پيش از ميلاد - هزاره‌اى كه خروج اسرائيليان از مصر در اواخر آن بوده است - هم‌چنان با درياچه‌هاى تلخ ، و نيز با درياچهء تمساح پيوسته بوده است . گذشته از اين ، درياچهء « ملاح » نيز به درياى مديترانه پيوسته بوده است ، و از اين روى ميانهء درياچهء تمساح و درياچهء ملاح تنگه‌اى ( - گذرگاه كم و بيش تنگى ) بوده است كه چه بسا معجزهء شكاف دريا در همان جا روى داده است . « 3 »\r\nاما بسيارى از پژوهشگران چون « گاردنر » و « كوسمان » ، از اين روى كه چنين نظرى پشتوانهء استوارى ندارد ، در آن به ديدهء ترديد نگريسته‌اند . « 4 » حتى « مارتين نات » بر اين است كه در اين باره هيچ نشانهء آشكارى نداريم و جز اين كه آن رويداد در حدود دلتاى شرقى بوده است ، چيزى نمىدانيم ، و حتى اگر به درستى مىدانستيم كه گسترهء دريا و درياچه‌هاى منطقهء كانال سوئز كنونى ، در روزگار موسى چه اندازه و چگونه بوده است ، باز هم دربارهء جايگاه آن رويداد ، چيزى بيش از اين نمىتوانستيم بگوييم . « 5 »\r\nكسانى نيز جايگاه شكافتن دريا را در جنوب شهر سوئز گفته‌اند ، يكى از اينان « روبرتسون » است كه سطح درياى سرخ را تا 15 و 20 گره « 6 » پايين آورده است تا عبور آن را از رو به روى « طور » ممكن سازد ، و بدين‌گونه گسترهء پذيرفتنى معقولى را ميان سلسله\r\n\r\n\r\n","description":"","footnote":"\r\n( 1 ) . قاموس الكتاب المقدس ، 1 / 164 ؛ نيز :\r\n Martin Noth , The History of Israel , London , 1965 , p . 116  .\r\n( 2 ) .  E . Noville , JEA , vol . X , 1924 , p . 36 - 48  .\r\n( 3 ) .  M . Noth , op - cit , p . 116  .\r\n( 4 ) .  E . Noville , op - cit , p . 36  .\r\n( 5 ) .  M . Noth , op - cit , p . 115  .\r\n( 6 ) . « گره » يا « عقده » گونه‌اى واحد سنجش دريايى است ، ميل دريايى برابر با 1852 متر ( مترجم ) .\r\n","page_name":" 240 ","page_number":250},
  {"content":"\r\n\r\nكوه‌هاى ، جلال « شمالى » و « جلال » جنوبى به مردم پيشنهاد كرده است . « 1 » نزديك به همين ديدگاه است ، سخن كسانى كه گفته‌اند : در خليج سوئز جايى است با نام « بركهء قارون » كه گويا گذرگاه بنى اسرائيل بوده است ، و اين بركه بسيار دور از شهر سوئز است ، اگرچه كسانى آن گذرگاه را جايى در شمال « عيون موسى » در صحرايى آسيايى مىدانند كه چندان از شهر سوئز دور نيست . « 2 »\r\nاز سوى ديگر برخى از پژوهشگران در اين عبارات تورات : « خداوند موسى را خطاب كرده گفت : به بنى اسرائيل بگو كه برگرديد و برابر فم الحيروت ، در ميان مجدل و دريا ، و نيز در مقابل بعل صفون ، در برابر آن به كنار دريا اردو زنيد » « 3 » ، اشارات كوتاه و گويا ، اما بسنده‌اى يافته‌اند ، بر اين مبنا كه آن رويداد در جايى بوده كه در روزگار هلنيان و روميان درياى سربونى ( شوره‌زار بردويل كنونى ) خوانده مىشده است . اما اين اشارهء كوتاه و گويا تنها در تورات كهنوتى ديده مىشود . « 4 » از اين روى دور نيست كه پىآمد كوششى متأخر باشد و ساخته و پرداختهء كسانى كه مىخواسته‌اند جايگاه آن رويداد را با تواريخ ياد شده در تورات هماهنگ سازند . چرا كه از كهن‌ترين روايت اسفار خمسه « 5 » ، تنها اين برمىآيد كه آن رويداد در دريا بوده است ، بىآن كه جاى آن به درستى و به آن دقت ياد شده باشد . « 6 »\r\nگروهى از پژوهشگران نيز بر اين‌اند كه آن دريا ، درياچهء « منزله » يا بخشى از آن بوده است . اينان گفته‌اند : ترجمه و برگردان « يم سوف » ( - درياى سوف ) به درياى سرخ درست نيست ، بلكه ترجمهء درست آن ، درياچهء بوص يا قصب است ، زيرا واژهء « يم » ، كه امروزه هم چنان در زبان عرب زنده است و آب نيز از معانى آن است ، در گذشته‌ها به شاخه‌هاى نيل گفته مىشده است و واژهء « سوف » واژه‌اى است كه از زبان مصرى كهن به زبان عبرى رفته و به معنى « بوص » ( - پاپيروس ) است . بوص ، گياهى به گونهء نى و از تيرهء گندميان است كه در آب‌هاى كم‌عمق ، و به ويژه در درياچهء « منزله » - روبه‌روى « قنتير » همان شهر « بىرامسس » كه خروج اسرائيليان از آن بوده است - فراوان مىرويد ، و چون اين گياه ، كه شاخه‌هاى بلند و\r\n\r\n\r\n","description":"","footnote":"\r\n( 1 ) . سليم حسن ، مصر القديقة ، 7 / 128 .\r\n( 2 ) . عبد الوهاب نجّار ، همان ، 203 .\r\n( 3 ) . سفر خروج ، 14 : 1 - 3 .\r\n( 4 ) . دربارهء مأخذ كهنوتى و ديگر مأخذ تورات بنگريد به : محمد بيومى مهران ، اسرائيل ، 3 / 97 - 106 .\r\n( 5 ) . دربارهء پنتاتوگ ( اسفار خمسه ) بنگريد به : محمد بيومى مهران ، همان ، 3 / 32 ، 136 .\r\n( 6 ) .  M . North , op - cit , p . 115 - 116 , CAH , vol , III , part 2  ، 1975 ،  p . 323  .\r\n","page_name":" 241 ","page_number":251},
  {"content":"\r\n\r\nكشيدهء آن چون شمشيرهاى كشيده است ، و گويا از همين روى « سوف » ( - سيوف - سيف ) ناميده شده است - در آن سرزمين‌ها فراوان مىروييده است و مصريان به ويژه مردم پايتخت - بىرامسس - ( - قنتير ) نيازهاى خود به اين گياه را از آن سرزمين‌ها برآورده مىكرده‌اند .\r\nدر آن روزگاران كه هنوز واژهء « بردى » ( - پاپيروس ) - كه از روزگار دولت جديد به اين سو ، بر آن گياه گفته شده - شناخته نبوده است . آن سرزمين و درياچه را به نام آن گياه « سوف » مىناميده‌اند . « 1 » اين نيز آشكار است كه در فصوص و نوشته‌هاى مصرى نشانه‌هاى بسيارى وجود دارد بر فراوانى آبگيرهاى نى ( - نيزار ) در همسايگىهاى « صوعن » ( - تانيس ) و آبگيرهاى سوف ( - سوف‌زار - پاپيروس‌زار ) ، در شرق دلتا در آن روزگاران . از اين‌ها آشكار مىشود كه واژهء « سوف » ، كه در اصل عربى آمده و در تورات به « درياى سوف » ترجمه شده است . معناى عبرى آن درياى نى ( - نيزار ) بوده ، كه به اشتباه درياى سرخ ترجمه شده است ، و آن جايى نيست جز درياچهء « منزله » يا بخشى از آن ، به ويژه كه شهر « بىرامسس » همان « قنتير » كنونى است و نه « تانيس » كه باستان‌شناسان ، پيش از اين مىپنداشتند . « 2 »\r\nگذشته از اين‌ها ، واژهء « يم » كه در زبان عربى به معنى دريا ورود ( - بحر و نهر ) است ، در زبان كهن مصر نيز به همين معانى بوده و اين واژه‌اى سامى است كه از روزگار سلسلهء هيجدهم ، حوالى سدهء شانزدهم پيش از ميلاد به اين سوى ، در زبان مصريان كهن نيز شناخته بوده است و آنان هم آن را در معنى دريا ، رود و هر آب انبوهى به كار مىبرده‌اند . « فيوم » نيز - كه نام سرزمينى در نزديكىهاى نيل است و در دولت گذشته « تا حنت ان مرور » خوانده مىشده - با افزودن « ف » نشانهء معرفه ، از همين واژه ساخته شده است .\r\nدر اين باره ، نكتهء جالب توجه اين است كه واژهء « يم » هشت بار در قرآن كريم به كار رفته « 3 » كه هر هشت بار در پيوند با مصر است : سه بار از آن ، رود نيل خواسته شده است و چهار بار ، دريايى كه فرعون در آن غرق شد و يك بار نيز در پيوند با گوسالهء سامرى ؛ و در هر بار آن را به گونه‌اى به كار برده است كه گويا جاى شناخته شده‌اى را ياد مىكند ، درست به همان شيوه\r\n\r\n\r\n","description":"","footnote":"\r\n( 1 ) . سليم حسن ، همان ، 129 ؛ ابكار مسقاف ، اسرائيل و عقيدة الارض الموعودة ، قاهره ، 1967 م ، 196 .\r\n( 2 ) . محمد بيومى مهران ، مصر و العالم الخارجى فى عصر رعميسس الثالث ، 36 - 62 ؛ نيز :\r\n M . Hamza , ASAE , vol . XXX  ، 1930 ،\r\n p . 31 - 68 ; W . Hayes , The Scepter of Egypt . vol . . II , p . 256 : L . Habachi , ASAE , vol . LII \r\n، 1952 ،  P . 433 - 559  .\r\n( 3 ) . بنگريد به سوره‌هاى اعراف ، آيهء 136 ؛ طه ، آيات 39 ، 78 ، 97 ؛ قصص ، آيات 7 ، 40 ؛ ذاريات ، آيهء 40 .\r\n","page_name":" 242 ","page_number":252},
  {"content":"\r\n\r\nكه جايى شناخته را با نام شناخته‌اش ياد مىكنند . « 1 » از سوى ديگر اگرچه بسيارى از مفسران آن دريا را درياى قلزم ، يعنى همان درياى سرخ گفته‌اند ، اما گروهى از آنان از اين روى كه عرب‌ها هر آب انبوهى را « بحر » و دريا مىگويند ، آن دريا را رود نيل پنداشته‌اند - و شايد منظورشان از نيل ، يكى از شاخه‌هاى آن بوده است - و برخى نيز - چنان كه پيش‌تر نيز گفتيم - آن را درياى « ساف » ( - سوف ) گفته ، و روايتى از ابن عباس آورده‌اند كه يوشع بن نون با چارپاى خويش بر آن دريا زد ، از آن گذر كرد و بازگشت « 2 » ، و پيداست كه يوشع بن نون نمىتواند با چارپاى خود از درياى سرخ بگذرد و بازگردد . از اين روى چه بسا منظور اين روايت از دريا ، نه درياى سرخ ، كه آبگير و درياچه‌اى و چه بسا درياچه ، « منزله » باشد .\r\nاين‌ها بود ديدگاه‌هايى دربارهء جايگاه شكاف دريا براى موسى و يارانش . ديدگاه‌هايى كه هر كدام موافقان و مخالفانى دارند ، و از آنجا كه تا كنون در اين باره نصّ و نشان آشكارى نيافته‌ايم ، نمىتوانيم به درستى بر جايى انگشت بگذاريم و آنجا را جايگاهى بدانيم كه معجزهء شكافته شدن دريا روى داده است و تمامى آنچه كه در پيش آورديم ، تنها نظرات شخصى پژوهشگران بود ،  « فَوْقَ كُلِّ ذِي عِلْمٍ عَلِيمٌ »  و تنها خداست كه غيب مىداند و داناى هر آشكار و نهانى است .\r\n\r\n2 . تاريخ شكافتن دريا\r\nتاريخ شكافته شدن دريا براى موسى ( ع ) ، پيوند آشكار و نزديكى دارد با تاريخ خروج بنى اسرائيل از مصر و غرقه شدن فرعون و سپاهيانش در دريا و نجات موسى و همراهانش ؛ چيزى كه به زودى در فصل سوم اين بخش كه ويژهء فرعون مصر است ، آن را برخواهيم رسيد .\r\nدر اينجا به همين بسنده مىكنيم كه بگوييم ، ما اين ديدگاه را بيشتر مىپسنديم كه « مرنپتاح » ( 1224 - 1214 ق . م ) را فرعون هم روزگار موسى بدانيم و بر اين پايه خروج بنى اسرائيل و غرقه شدن فرعون را در آخرين سال فرمانروايى او بشماريم ، چرا كه تورات ، انجيل و قرآن هر سه همراىاند كه فرعون هنگامى كه بنى اسرائيل را دنبال مىكرد ، در دريا غرق شد . « 3 »\r\n\r\n\r\n","description":"","footnote":"\r\n( 1 ) . احمد عبد الحميد يوسف ، همان ، 87 .\r\n( 2 ) . تفسير فخر رازى ، 4 / 139 ؛ تفسير روح المعانى ، 1 / 255 ؛ تفسير نسفى ، 3 / 185 ؛ نيز : محمد بيومى مهران ، اسرائيل ، 1 / 446 - 449 .\r\n( 3 ) . بنگريد به : محمد بيومى مهران ، اسرائيل ، 1 / 412 - 436 .\r\n","page_name":" 243 ","page_number":253},
  {"content":"\r\n\r\nالبته قرآن كريم چنان كه شيوهء اوست ، تاريخ اين رويداد بزرگ را ياد نكرده است ، زيرا اين‌گونه مرزبندىهاى تاريخى هدف داستان‌هاى قرآنى نيست و چيزى به دلالت آنها نمىافزايد . اما در حديث گزارش شده از پيامبر ( ص ) نيز تا آنجا كه من مىدانم ، در اين‌باره بيش از اين چيزى نيامده كه آن پيش‌آمد بزرگ در روز عاشورا ( دهم محرم ) روى داده است .\r\nچنان كه به روايت مسلم ، بخارى ، نسايى و بيهقى از ابن عباس ، چون پيامبر ( ص ) به مدينه آمد ، يهوديان روز عاشورا را روزه مىگرفتند ، پيامبر از آنان پرسيد ، مگر اين روز چه روزى است كه در آن روزه مىگيريد ، گفتند : روزى است كه موسى بر فرعون چيره شد ، پيامبر به ياران خويش فرمود : شما از اينان به موسى سزاوارتريد ، شما نيز اين روز را روزه بگيريد . در روايتى همانند نيز از همان منابع و ديگران چون احمد بن حنبل و ابن ماجه آمده است كه چون پيامبر ( ص ) به مدينه آمد ، يهوديان را ديد كه روز عاشورا را روزه مىگيرند ، پرسيد : اين چه روزى است كه روزه مىگيريد ؟ گفتند امروز روز نيكويى است ، روزى است كه خداوند بنى اسرائيل را از چنگ دشمنان رها ساخت و موسى به شكرانه ، آن را روزه گرفت ، پيامبر ( ص ) فرمود : من از شما به موسى سزاوارترم ، پس خود آن روز را روزه گرفت و به يارانش نيز فرمود ، روزه بگيريد . در روايتى نيز از انس بن مالك از زبان پيامبر ( ص ) آمده است كه دريا در روز عاشورا براى بنى اسرائيل شكافته شد . « 1 »\r\nاما تورات در اين‌باره بيش از اين نمىگويد كه خروج بنى اسرائيل در ماه « ابيب » بوده است « 2 » ، و « ابيب » ، ماه پيش از آخرين ماه از سال مصرى كهن و نه عبرى بوده است - كه به خطا ماه‌هاى قبطى خوانده مىشوند - اگرچه يهوديان آن را در روز عيد بزرگ خود ، در نخستين ماه سال عبرى ، ماه ابيب ( - نيسان - آوريل ) جشن مىگيرند . و چنين مىنمايد كه تقويم عبرى كهن ، بهار را آغاز سال مىدانسته است . و دور نيست كه آغاز اين تاريخ ، همان خروج بنى اسرائيل از مصر بوده باشد و هنگام آن همان زمان عيد بزرگ آنان - عيد فصح - كه در شب چهاردهم آوريل ، در اوايل شب ( - بين مغرب و عشا ) انجام مىگرفته است . « 3 »\r\n\r\n\r\n","description":"","footnote":"\r\n( 1 ) . براى اين روايت‌ها بنگريد به : الدّر المنثور ، 1 / 69 ؛ تفسير نسفى ، 2 / 73 ؛ تفسير خازن ، 1 / 59 ؛ تفسير ابن كثير ، 1 / 138 ، 2 / 667 ؛ صحيح نجارى ، 3 / 56 ، 57 ، 6 / 91 ؛ صحيح مسلم ، 8 / 9 - 10 ؛ مسند احمد بن حنبل ، 1 / 292 ، 310 ؛ مجمع الزوائد ، 3 / 188 ؛ المطالب العالية ، 3467 ؛ تفسير قرطبى ، 333 .\r\n( 2 ) . سفر خروج ، 13 : 4 .\r\n( 3 ) . دربارهء تقويم عبرى و عيد فصح بنگريد به : محمد بيومى مهران ، اسرائيل ، 4 / 153 - 163 .\r\n","page_name":" 244 ","page_number":254},
  {"content":"\r\n\r\n\r\n3 . معجزهء بردن شكافته شدن دريا\r\nپيش از اين ديديم كه چگونه فرعون و سپاهيان كينه‌توزش به بنى اسرائيل نزديك شدند و چگونه بنى اسرائيل به ترس و لرز و دلهره درافتادند و مرگ را پيشاروى خود ديدند ؛ ايشان تعيين كردند كه چيزى نمىگذرد تا سربازان فرعون در رسند و آنان را كه نه پشت و پناهى دارند و نه راه گريزى ، از دم تيغ بگذارنند . اما موسى كه با خداوند پيوند داشت ، لحظه‌اى نيز بدگمان نشد و دلش سرشار از اعتماد به خدا و يارى او بود و مىدانست كه پروردگارش آنها را يارى و رهايى مىدهد . گرچه نمىدانست چگونه و به چه شيوه ، اما سخت به خدا پشت‌گرم بود و خدا نيز او را دلدارى مىداد ، از اين روى بود كه در پاسخ ترس و دلهره و بدگمانى و بدزبانى آنان گفت : « چنين نيست كه شما مىپنداريد و مىگوييد ، همان كه پروردگار من با من است [ و 
  ] به زودى مرا راه مىنمايد » « 1 » و بدين‌گونه بود كه در فرجام كار و در شب ترس و نوميدى ناگاه پرتو اميد درخشيد و راه رهايى از سويى كه هيچ گمانى نمىبردند ، بر آنان گشوده شد ، و به موسى فرمان رسيد : « چوبدستت را بر دريا بزن ، [ و چون زد ، ناگاه و نامنتظر 
  ] دريا شكافت [ و دوپاره شد 
  ] هر پارهء آن از بزرگى گويى بشكوه بود » . « 2 » بدين گونه معجزه‌اى بزرگ روى داد و در ميان آب راهى پديدار شد ، راهى كه در دو سوى آن ، ديواره‌هايى از آب ، به بزرگى كوه ايستاده بود « 3 » ، و خدا بادى بر كف دريا وزانيد و آن جا را ، چون روى زمين ، خشك و راهوار ساخت و از اينجاست كه فرمود به موسى گفتيم : « براى آنان راهى خشك در دريا بشكاف [ و پديد آر 
  ] كه از رسيدن آنان ، ترس و دلهره‌اى نداشته باشى » . « 4 »\r\nبه روايتى ، دوازده راه در دريا پديد آمد و هر يك از دوازده قبيلهء بنى اسرائيل از يكى از آن راه‌ها به دريا درآمدند ، در ميانهء راه‌ها ديواره‌هايى از آب بود كه همديگر را نمىديدند و از اين روى هر يك از قبيله‌ها بدگمان شدند كه مبادا ديگر ياران غرق شده باشند ، موسى دعا كرد و\r\n\r\n\r\n","description":"","footnote":"\r\n( 1 ) .  « كَلَّا إِنَّ مَعِي رَبِّي سَيَهْدِينِ »  ( سورهء شعرا ، آيهء 62 ) .\r\n( 2 ) .  « أَنِ اضْرِبْ بِعَصاكَ الْبَحْرَ فَانْفَلَقَ فَكانَ كُلُّ فِرْقٍ كَالطَّوْدِ الْعَظِيمِ »  ( سورهء شعرا ، آيهء 63 ) .\r\n( 3 ) . به روايتى از سعيد بن جبير ، هرقل نامه‌اى به معاويه نوشت و پاسخ پرسش‌هايى را از او خواست ، او كه خود پاسخ ، آنها را نمىدانست ، نامه را براى ابن عباس فرستاد و او پاسخ داد . يكى از پرسش‌ها اين بود كه كدام زمين است كه تنها ساعتى آفتاب بر آن تابيده است و پاسخ اين بود : كف دريايى كه براى موسى شكافته شد و پس از گذر كردن آنان ، دوباره زير آب پنهان شد ابو نعيم اصفهانى ، حلية الاولياء ، 1 / 320 ؛ سيوطى ، الدر المنثور ، 1 / 69 ) .\r\n( 4 ) .  « فَاضْرِبْ لَهُمْ طَرِيقاً فِي الْبَحْرِ يَبَساً لا تَخافُ دَرَكاً وَ لا تَخْشى »  ( سورهء طه ، آيهء 77 ) .\r\n","page_name":" 245 ","page_number":255},
  {"content":"\r\n\r\nديواره‌هاى آب از ميانه برداشته شد و همچون پلى يا طاقى بر فراز سرشان ايستاد ، تا همديگر را ببينند . بارى بنى اسرائيل همه از دريا گذشتند . در اين هنگام ، فرعون و يارانش به دريا رسيدند ، فرعون كه با شگفتى دريا را شكافته ديد ، دانست كه اين ، كار خداست ، باز ايستاد و در دل از اين كه در پى بنى اسرائيل افتاده است ، پشيمان شد ، با اين همه از روى سركشى ، نيرنگ زد و به سربازانش گفت : نمىبينيد كه دريا براى من شكافته شده است تا از آن بگذرم و بر دشمنانم دست يابم و آنها را بكشم . [ به دريا درآييد و نگذاريد آنان از چنگتان بگريزند ، و چون به دريا آمدند ، شد آنچه شد 
  ] از قرآن بشنويم : و ديگران ( فرعونيان ) را بدانجا ( به كنار دريا نزديك گردانيديم و موسى و همهء همراهان او را رهايى داديم و سپس آن ديگران را غرقه ساختيم » . « 1 »\r\nگفتنى است كه ميان تورات و قرآن دربارهء اين معجزهء بزرگ دوگانگىهايى وجود دارد :\r\nتورات شكافته شدن دريا را از بادى شرقى مىداند كه وزيدن گرفت و آب‌ها را برداشت و خشكى نمودار شد و بنى اسرائيل از آن گذر كردند . « 2 » گويا بر پايهء همين سخن تورات است كه « رابينسون » گفته است : بادى شمالى شرقى در آن بخش از دريا به اندازه‌اى وزيد كه براى دور كردن آب از بخش‌هايى از آن بسنده بود ، اگرچه به درستى نمىدانيم كه اين پيش آمد در كجا و كدامين بخش دريا بوده است . « 3 » برخى نيز بر اين‌اند كه بلندى آب در درياچهء « منزله » و « برلس » ، امروزه نيز تا اندازه بسيار به وزش بادها وابسته است و ديده مىشود كه راه ميان « بلطيم » و برج « برلس » آن گاه كه باد از سوى غرب مىوزد ، پوشيده از آب است ، اما آن‌گاه كه باد از شرق مىوزد ، بيرون از آب ، و خشك است ، به گونه‌اى كه مىتوان با اتوميل از آن گذر كرد . « 4 »\r\nو در چكامه‌اى كه به يادگار اين رهايى سروده شده - و به گزارش تورات ، موسى و يارانش پس از رهايى با آن خدا را سپاس گفتند و جشن گرفتند - نويسندهء سفر خروج با خيال‌پردازى شاعرانه چنين سروده است : « و به نفخهء بينى تو بادها فراهم گرديد و موج‌ها مثل توده بايستاد و لجّه‌ها در ميان دريا منجمد گرديد » « 5 » ، اين سرود در ترجمه‌هاى منثور تورات كه\r\n\r\n\r\n","description":"","footnote":"\r\n( 1 ) .    « وَ أَزْلَفْنا ثَمَّ الْآخَرِينَ * وَ أَنْجَيْنا مُوسى وَ مَنْ مَعَهُ أَجْمَعِينَ * ثُمَّ أَغْرَقْنَا الْآخَرِينَ »    ( سورهء شعراء آيات 64 - 66 ) . نيز بنگريد به : تاريخ طبرى ، 1 / 415 ؛ البداية و النهاية ، 1 / 273 .\r\n( 2 ) . سفر خروج ، 14 : 21 - 31 .\r\n( 3 ) . قاموس الكتاب المقدس ، 1 / 164 .\r\n( 4 ) . سليم حسن ، همان ، 135 .\r\n( 5 ) . سفر خروج ، 15 : 8 .\r\n","page_name":" 246 ","page_number":256},
  {"content":"\r\n\r\nبه سدهء پنجم پيش از ميلاد بازمىگردد ، نهاده شده است . « 1 » « گرى » نيز گفته است : با اين كه ما نمىتوانيم دست و دخالت خدا را در رهايى شگفت بنى اسرائيل ناديده بگيريم ، اما شكاف دريا و خرق عادتى در كار نبوده است ، و نابودى فرعون و يارانش پىآمد توفانى تند و باران‌زا بوده كه ناگاهان و نامنتظره در زمان و مكانى پديد آمده كه با خواست خدا بر نابودى فرعونيان هماهنگ بوده است ؛ و اين نابودى و آن رهايى ، نه به شيوهء معجزه و غيرطبيعى - چنان كه در تورات آمده « 2 » - كه به شيوه‌اى طبيعى روى داده است . « 3 »\r\nاما از ديدگاه قرآن ، اين رويداد آشكارا و بىهيچ گمانى ، معجزه و نشانه‌اى شگفت شمرده شده است ، آنجا كه مىگويد : « به موسى گفتيم : چوبدستت را به دريا زن ، [ و چون زد ، ناگاهان 
  ] دريا شكافت [ و دوپاره شد 
  ] و هر پاره‌گويى كوهى بود بشكوه ، و آن ديگران را به آنجا نزديك كرديم و موسى و همهء همراهانش را رهايى داديم ، و سپس آن ديگران را غرقه ساختيم ، همانا كه در اين كار آيه و نشانه‌اى شگفت است ، و بيشتر آنان مؤمن نبودند » . « 4 »\r\nدر اينجا اشاره به يك نكته بجاست و آن اين كه : خداوند شكافته شدن دريا را كار خود خوانده و به خود نسبت داده است ، تا نشان دهد كه اسرائيليان همراه او و زير نظر او از دريا گذشتند ، و اين كه فرمود : « شما را رهايى داديم و فرعونيان را غرق ساختيم » ، « 5 » نشانگر منّت بزرگى است كه خدا با شكاف دادن دريا بر آنان نهاد ، چرا كه شكاف دريا براى آنان دو پىآمد بسيار نيكو داشت : يكى رهايى خودشان و ديگرى نابودى دشمنانشان . و ايمان دينى درست ، خواستار اين است كه ما شكاف دريا ، اين رويداد شگرف را با آن پىآمدهاى شگفتش ، معجزه و نشانه‌اى خدايى بدانيم كه به دست موسى صورت گرفته است . معجزه‌اى كه گروهى آن را بىهيچ دليل و مدرك درست و پذيرفتنى ، رويدادى طبيعى شمرده‌اند . « 6 »\r\nگذشته از همهء اين‌ها ، ما نمىتوانيم سخن كسانى را بپذيريم كه كوشيده‌اند ، معجزه‌اى به اين آشكارى را رويدادى طبيعى در عوامل جغرافيايى و برخاسته از جزر و مدّ دريا فرا نمايند . « 7 » و\r\n\r\n\r\n","description":"","footnote":"\r\n( 1 ) .\r\n J . Gray , Israel in the Near Eastem Mythology , New york , 1969 , p . 107 \r\n. ( 2 ) . سفر خروج ، 12 : 32 .\r\n( 3 ) .  J . Gray , op - cit , p . 107  .\r\n( 4 ) . سورهء شعراء ، آيهء 62 - 67 .\r\n( 5 ) .  « فَأَنْجَيْناكُمْ وَ أَغْرَقْنا آلَ فِرْعَوْنَ »  ( سورهء بقره ، آيهء 50 ) .\r\n( 6 ) . محمد سيد طنطاوى ، بنو اسرائيل فى القرآن و السنة ، قاهره ، 1968 م ، 1 / 459 .\r\n( 7 ) .  G . Roth , A Short History of the Jewish popple , 1969 , p . 6  .\r\n","page_name":" 247 ","page_number":257},
  {"content":"\r\n\r\nيا بگويند ، عنصر ترس ، دلهره ، در اين داستان ، نقش كارسازى داشته است و سرانجام آن را بدين‌گونه درآورده است ، چنان كه داستان همانند ديگرى نيز در تورات هست . « 1 » گوياى اين كه « يوشع » - خادم و دوست [ همراه 
  ] موسى - نيز بنى اسرائيل را از رود يا درياى خشك اردن گذراند . « 2 » از سوى ديگر خود تورات در اين باره ناسازه‌گويىهاى ديگرى نيز دارد ، يك جا در سفر اول پادشاهان ، « 3 » خليج عقبه را درياى « سوف » ( درياى نى ) خوانده است و جايى ديگر در سفر داوران « 4 » از سفر بيابانى اسرائيليان تا درياى سوف سخن گفته است . « 5 »\r\nنيز ما به هيچ روى داستان شكافته شدن درياى موسى را با افسانهء مشابه آن كه در پاپيروس « وستكار » آمده است ، نمىسنجيم و يكى نمىدانيم ، افسانه‌اى گوياى اين كه يكى از كاهنان مصرى با نيرويى جادويى ، درياچه را براى « اسنه فرو » ، بنيادگذار سلسلهء چهارم ، مىشكافد و دوپاره مىكند و آب‌هاى يك سوى را روى آب‌هاى سوى ديگر انبوه مىكند و « گل سر » يكى از دختران خواننده و قايق ران كه به درياچه افتاده بود ، بازمىيابد و به او مىدهد و سپس آب‌ها را به جاى خود باز مىگرداند . « 6 »\r\n\r\n\r\n","description":"","footnote":"\r\n( 1 ) . سفر يوشع ، 1 : 18 ، 4 : 23 - 24 .\r\n( 2 ) . در روايت‌هاى اسلامى نيز ، داستانى از اين دست دربارهء صحابى بزرگ ، علاء بن حضر مىآمده است كه پيامبر ( ص ) او را به نزد پادشاه بحرين ، منذر بن ساوى ، فرستاد و او و مردمش به دست او اسلام آوردند . اين منذر اندكى پس از وفات پيامبر ( ص ) از دنيا رفت و پس از مرگ او ، مردم بحرين از دين برگشتند . ابوبكر ، علاء حضرمى را به پيكار آنان فرستاد و پس از پيكارى سخت ، چون مسلمانان پيروز شدند ، بسيارى از مرتدان به « دارين » بحرين گريختند . علاء آنان را دنبال كرد تا به دريا رسيد ، ديد آنان بسيار دور شده‌اند و با كشتى نمىتوانند به آنان برسند ، دعاى « يا ارحم الراحمين ، يا حكيم ، يا كريم ، يا احد ، يا صمد ، يا حى ، يا محيى ، يا قيّوم ، يا ذالجلال و الاكرام لا إله الا انت يا ربنا » را خواند و به دريا زد و به سربازانش نيز گفت ، بخوانند و به دريا زنند ، آنان نيز چنين كردند و به خواست خدا از خليج گذشتند ، انگار از شنزارى نرم كه اندكى آب روى آن است ، مىگذرند ، و راهى را كه كشتىها يك شبانه‌روز مىپيمودند ، در چند ساعت پيمودند ، به دشمنان رسيدند ؛ بر آنان چيره شدند ؛ غنيمت‌ها گرفتند و دوباره به جايگاه نخست خود ، آن سوى دريا بازگشتند و اين‌ها همه در يك روز انجام شد . گفته‌اند : در اين جنگ مسلمانان غنيمت‌ها و اسيران بسيار گرفتند ، اما هيچ چيز از دست ندادند جز خوراك اسب يكى از آنان ، كه علاء بازگشت و آن را بازآورد . و چون غنيمت‌ها را بخش كرد ، به هر سوار دو هزار و به هر پياده هزار [ درهم يا دينار ؟ 
  ] رسيد . با اين كه شمار آنان بسيار بود ، سپس داستان را به ابوبكر نوشت ، نيز گفته‌اند : راهبى از مردم « هجر » كه اين رويداد را ديد . مسلمان شد و گفت ترسيدم اگر مسلمان نشوم ، خداوند مرا مسخ كند . ( البداية و النهاية ، 6 / 369 - 371 ؛ تاريخ ابن خلدون ، 2 / 505 ) .\r\n( 3 ) . سفر اول پادشاهان ، 9 : 26 .\r\n( 4 ) . سفر داوران ، 11 : 16 .\r\n( 5 ) .  S . A . Cook , op - cit , p . 91  .\r\n( 6 ) . دربارهء پاپيروس « وستكار » بنگريد به :\r\n","page_name":" 248 ","page_number":258},
  {"content":"\r\n\r\nهمچنين ما سخن « بريستد » را به هيچ روى درست نمىدانيم كه مىگويد : هنگام خروج بنى اسرائيل از مصر و در هنگامهء آن دشوارى ، كه بدان دچار بودند ، آتش‌فشانى در سينا روى مىدهد و طغيان دريا و زمين‌لرزه‌اى كه پىآمد آن آتش فشان بوده است ، فرعونيان را كه اسرائيليان فرارى را دنبال مىكرده‌اند ، به كام نابودى كشانده است . « 1 »\r\nما ديدگاه‌هاى ياد شده را از اين روى نمىتوانيم بپذيريم كه ديدگاه و باورمان دربارهء آن از گونهء ديگرى است ، ديدگاه و باورها - كه سخت بدان پايبنديم و ايمان داريم - چنين است كه اين رويداد نه پيش‌آمدى طبيعى ، كه معجزه‌اى آسمانى و خدايى است كه به دست موسى ( ع ) صورت گرفت ؛ و معجزه چنان كه مىدانيم كارى است خدايى ، كه هيچ انسانى نمىتواند همانند آن را بياورد . و مىدانيم كه معجزه با « تحدّى » و هماورد طلبى نيز همراه است ، نيز مىدانيم كه اين معجزهء دريا شكاف همچون ديگر معجزه‌هاى پيامبران ، تنها كار خداست و هيچ كس را در آن دست و دخالتى نيست ، حتى خود آن پيامبرى كه معجزه به دست او پديد مىآيد و مردم را شگفت‌زده مىسازد ؛ و نشانه‌هاى آشكارى داريم بر اين كه ، پيامبران كه معجزه‌ها به دست آنان صورت مىپذيرد ، تنها رسانندگان پيام از سوى خداوند متعال‌اند ، و از اين روست كه موسى آن گاه كه چوبدستش را افكند و اژدها شد ، ترسيد و پا به فرار گذاشت و از شدت ترس بازنگشت تا خداوند او را آرامش و دلگرمى داد و گفت نترس با تو كار ندارد . « 2 »\r\nبا پذيرش معجزه و اين كه معجزه كار خداوند است كه بر هر كارى تواناست و هيچ كارى نيست كه او نتواند ، آن كه به گفتهء خود : « كار او تنها همين است كه چون چيزى را بخواهد ، مىگويد : باش و [ آن چيز بىدرنگ 
  ] مىشود » . « 3 » شكافتن دريا نيز شدنى و پذيرفتنى مىگردد ، گذشته از اين كه معجزه خود نشانه‌اى آشكار و خردپذير است ، بر اين كه قدرت و قيّوميت\r\n\r\n\r\n","description":"","footnote":"\r\n-\r\n Max Pieper , Die Agyptische Literature , p . 55 F ; A . Erman , LAE , p . 36 - 46 ; G . Lefebver , Romans et Contes Egytiens de L'Epogue pharaonique , Paris , 1949 , p . 70 - 77 ; J . Maspero , Popular Stories of Ancient Egypt , p . 21 F \r\n. ( 1 ) .  J . H . Breasted , A History of Egypt , N . Y , 1946 , p . 342  .\r\n( 2 ) .  « فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً وَ لَمْ يُعَقِّبْ ، يا مُوسى أَقْبِلْ وَ لا تَخَفْ إِنَّكَ مِنَ الْآمِنِينَ  - چون موسى عصا را ديد كه چون مارى مىپيچد ، پشت كرد [ و گريخت 
  ] و بازنگشت ، [ به او گفته شد 
  ] اى موسى ! پيش آى و نترس كه تو از ايمنانى » ( سورهء قصص ، آيهء 31 ؛ سورهء نمل ، آيهء 10 ) . نيز بنگريد به : عبد الرحيم فوده ، من معانى القرآن ، 109 .\r\n( 3 ) .  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  ( سورهء يس ، آيهء 82 ) .\r\n","page_name":" 249 ","page_number":259},
  {"content":"\r\n\r\nآفريدگار حدّ و مرزى ندارد و از چارچوب قوانين و سنن و عاداتى كه ما مىشناسيم ، بس فراتر است و با قوانين و سننى ماورايى و فراتر از انديشه و عقل ما در پيوند است . قوانين و سننى ماورايى كه چون نياز باشد ، و مناسبتش فرا رسد ، شگفتنىها مىآفريند ، و خرق‌ها عادت‌ها مىكند ، و خداوند متعال هر چه بخواهد انجام مىدهد و از سوى هيچ كس بازخواست نمىشود . « 1 »\r\nدر اين باره فخر رازى رويداد شكافته شدن دريا را از چند روى معجزه مىشمارد : يكى خود شكافته شدن آب ؛ ديگر انبوه شدن آب‌ها همچون كوه در دو سوى و فرو نريختن آنها ؛ سوم بادها و تيرگىهايى كه بر پايهء روايات ، فرعونيان را فراگرفت و از پيش روى بازداشت تا آن گاه كه اسرائيليان از دريا گذشتند ؛ چهارم پنجره‌ها و دريچه‌هايى كه در ديوارهاى آبى نهاد تا اسرائيليان هنگام گذر يكديگر را ببينند و از نگرانى درآيند ؛ و پنجم نگه داشتن اين راه‌هاى آبى تا آن‌گاه كه فرعونيان از راه برسند و بپندارند كه مىتوانند مانند قوم موسى از آنها بگذرند و چون درآيند ، غرق شوند . « 2 »\r\nاز آنچه گذشت مىتوان دريافت كه شكافته شدن دريا براى موسى ، هيچ پيوندى با بنى اسرائيل نداشته و تنها معجزهء پيامبر خدا بوده است ، همان گونه كه غرق شدن فرعونيان براى بزرگداشت اسرائيليان نبوده است ، بلكه پايان شوم و درس‌آموز سرنوشت كسانى بوده است كه بر كفر و سركشى پافشارى كردند و از روى آوردن به خداى يگانه و ايمان به او سرباز زدند ؛ به ويژه فرعونى كه پاى از گليم خويش بسيار فرانهاد و گستاخانه دم از خدايى زد و گفت : « اى بزرگان ! جز خود براى شما خدايى نمىشناسم » . « 3 » و از اين بالاتر فرستادهء خداوند را تهديد كرد و « گفت : اگر جز من خدايى بگيرى ، بىگمان تو را زندانى مىكنم » « 4 » ، كسى كه در آزار و كشتار مردم نيز بسيار زياده‌روى كرد و گناهكار و بىگناه را يكسان به كام مرگ سپرد . اما بنى اسرائيل نزد خدا كارنامه‌اى سنگين و دشوار داشتند و از اين روى بود كه چون آنان را از چنگ فرعون رهانيد ، چهل سال در بيابان سرگردان ساخت و آن گاه در آمدن به سرزمين مقدس را براى هميشه بر آنان حرام كرد . « 5 »\r\n\r\n\r\n","description":"","footnote":"\r\n( 1 ) . محمد صادق عرجون ، معجزة الانبياء بين العقل و العلم ، اسكندريه ، 1955 م ، 2 ؛ دربارهء معجزه و شروط آن بنگريد به : قرطبى ، الجامع لاحكام القرآن ، قاهره ، 1969 م ، 70 - 73 .\r\n( 2 ) . تفسير فخر رازى ، 24 / 139 .\r\n( 3 ) . سورهء قصص ، آيهء 38 .\r\n( 4 ) . سورهء شعرا ، آيهء 29 .\r\n( 5 ) . سورهء مائده ، آيات 21 - 26 ؛ سفر اعداد ، 14 : 34 ؛ سفر اعمال رسولان ، 7 : 26 ، 42 .\r\n","page_name":" 250 ","page_number":260},
  {"content":"\r\n\r\n\r\n4 . ايمان آوردن فرعون به هنگام غرق شدن\r\nبه گزارش قرآن كريم ، فرعون هنگامى كه ديد اينك غرق مىگردد ، زبان به ايمان گشود و از در تسليم درآمد . از قرآن بشنويم : « و بنى اسرائيل را از دريا گذر داديم ، آن گاه فرعون و سپاهيانش از روى سركشى و دشمنى در پى آنان افتادند تا آنجا كه [ فرعون 
  ] دچار غرق شدگى گشت ، [ و چون ديد ، ديگر كارش تمام است 
  ] گفت : ايمان آوردم و باور كردم كه خدايى نيست جز او كه بنى اسرائيل به او باور دارند و من نيز از گردن گذاران اويم ، [ به او گفته شد 
  ] آيا اينك [ كه كار از كار گذشته ايمان مىآورى 
  ] و پيش از اين [ كه فرصت بود 
  ] سركشى مىكردى و از تبهكاران بودى ؟ پس امروز ، پيكرت را از [ آب 
  ] برهانيم [ و برآريم 
  ] تا براى آيندگانت مايهء عبرتى باشد ، و همانا كه بسيارى از مردم از نشانه‌هاى ما غافل‌اند » . « 1 »\r\nاز اين آيه‌ها آشكارا برمىآيد كه ايمان آوردن فرعون هنگامى بوده است كه ديگر براى او سودى نداشته است ، چرا كه خويش را در كام مرگ و راه رهايى را بسته مىديده است ، و از اين روى چنين پاسخى از خداوند دريافت كرده است كه « اينك ؟ [ اينك كه مرگ را رويارو مىبينى ، ايمان مىآورى 
  ] و پيش از اين [ كه فرصت داشتى 
  ] سركشى مىكردى » . زيرا توبه - چنان كه بزرگان دين گفته‌اند - بايد پيش از بيمارى و بيچارگى و مرگ باشد ، و چنين توبه‌اى است كه سود دارد . از پيامبر ( ص ) نيز روايت شده كه « خداوند تا آن گاه توبهء آدمى را مىپذيرد كه جان به لبش نرسيده باشد ، يعنى هنگام مرگش نباشد » . « 2 »\r\nدربارهء سخن فرعون ، أبى السعود در تفسيرش گفته است : فرعون آن گاه كه مرگ را رويارو ديد ، گفت : ايمان آوردم كه خدايى نيست جز او كه بنى اسرائيل به او ايمان دارند ، و مانند جادوگرانى كه پيش‌تر ايمان آورده بودند ، نگفت : « ايمان آوردم به پروردگار جهانيان ، پروردگار موسى و هارون » ، از اين روى كه مىخواست هم بازگشت و پشيمانى خويش را از سركشى نشان دهد و هم پيروى خويش را از بنى اسرائيل بيان كند ، همانان كه پيش‌تر مىكوشيد تا آنان را برده و پيرو خود سازد - شايد به اين شيوه او نيز رهايى يابد ، همان گونه كه آنان رهايى يافتند .\r\n\r\n\r\n","description":"","footnote":"\r\n( 1 ) .    « وَ جاوَزْنا بِبَنِي إِسْرائِيلَ الْبَحْرَ فَأَتْبَعَهُمْ فِرْعَوْنُ وَ جُنُودُهُ . بَغْياً وَ عَدْواً حَتَّى إِذا أَدْرَكَهُ الْغَرَقُ قالَ آمَنْتُ أَنَّهُ لا إِلهَ إِلَّا الَّذِي آمَنَتْ بِهِ ، بَنُوا إِسْرائِيلَ وَ أَنَا مِنَ الْمُسْلِمِينَ * آلْآنَ وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ * فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً وَ إِنَّ كَثِيراً مِنَ النَّاسِ عَنْ آياتِنا لَغافِلُونَ »    ( سورهء يونس ، آيات 90 - 92 ) .\r\n( 2 ) . مختصر تفسير ابن كثير ، 2 / 205 ؛ حسن باجودة ، التفسير البسيط للقرآن الكريم ، 4 / 286 ؛ تفسير قرطبى ، 1662 .\r\n","page_name":" 251 ","page_number":261},
  {"content":"\r\n\r\nنسفى نيز گفته است : از اين آيه برمىآيد كه ايمان و السلام يك چيزند ، چرا كه فرعون در آغاز گفت : ايمان آوردم و در پايان گفت : از مسلمانانم . نيز گفته است ، فرعون يك سخن را با سه عبارت بيان كرد ، باشد كه توبه‌اش پذيرفته شود ، اما پذيرفته نشد ، زيرا به جايى رسيده بود كه ديگر هنگام توبه نبود ، و گرنه يك بار گفتن نيز بسنده بود ، و از اين روى پاسخ شنيد : اينك كه كارت گير افتاده ايمان مىآورى ، اينك كه دارى مىميرى و دستت از همه چيز كوتاه شده است ؟ « 1 » در تفسير خازن نيز از زبان ابن عباس مىخوانيم كه خداوند ايمان فرعون را بدان هنگام كه خويش را در چنگ كيفر ديد ، نپذيرفت ، چرا كه پيش‌ترها ، به او فرصت داده بود و او هم چنان سركشى كرده بود . گروهى از عالمان دين نيز گفته‌اند : ايمان او پذيرفته نشد ، از اين روى كه ايمان و توبه از روى ناگزيرى و هنگام فرود آمدن كيفر خداوند ، پذيرفته نيست و سودى ندارد .\r\nبرخى نيز گفته‌اند : از اين روى ايمان فرعون پذيرفته نشد كه آن سخن را از روى راستى و ايمان نگفت ، بلكه مىخواست به اين شيوه خود را از كيفرى كه بدان دچار شده بود ، برهاند . برخى نيز گفته‌اند : فرعون از مادّه‌پرستانى بود كه خدايى براى جهان نمىشناسند ، از اين روى آشكارا نگفت : به خداى جهان ايمان آوردم ، به گونه‌اى گفت : « ايمان آوردم كه خدايى نيست جز آن كه بنى اسرائيل او را باور دارند » كه بوى شك و شبهه از سخنش برمىآمد و از اين روى اين سخن گمان‌آميز او پذيرفته نشد . و چون همين سخن او نيز از روى ناگزيرى بود و به هنگامى كه رويارويى با مرگ و ديدن فرشتگان عذاب ، راه توبهء او را بسته بودند ، به او گفته شد : « اينك ! حال آن كه پيش‌تر سركشى مىكردى » يعنى اينكه توبه مىكنى ؟ اينكه كه توبه سودى ندارد ، و آن‌گاه كه بايد توبه مىكردى ، بر سركشى پا فشردى و دنياى فانى را به آخرت پايدار ترجيح دادى ؟ در اين‌باره كه چه كسى اين سخن را به فرعون گفت ، سه رأى هست : 1 - جبرئيل ؛ 2 - فرشتگان ؛ 3 - خداوند ، و ديدگاه نخست كه گوينده را جبرئيل مىداند ، معروف‌تر است « 2 » و حديثى از پيامبر ( ص ) را نيز پشتوانه دارد گوياى اين كه جبرئيل به من گفت : آن گاه كه فرعون گفت : « ايمان آوردم كه خدايى نيست جز آن كه بنى اسرائيل به او ايمان دارند » ، كاش مىبودى و مىديدى كه من چگونه سر او را در آب مىكردم و گل و لاى دريا را در دهان او مىفشردم تا نتواند آن سخن را بگويد ، مبادا كه خداوند او را ببخشايد . « 3 » همچنين ابو هريره از پيامبر ( ص )\r\n\r\n\r\n","description":"","footnote":"\r\n( 1 ) . تفسير نسفى ، 2 / 174 - 175 .\r\n( 2 ) . تفسير خازن ، 3 / 206 .\r\n( 3 ) . مختصر تفسير ابن كثير ، 2 / 206 ؛ الدر المنثور ، 3 / 315 .\r\n","page_name":" 252 ","page_number":262},
  {"content":"\r\n\r\nحديثى مشابه آن نقل كرده است . در رواياتى هم است كه جبرئيل گفت : از هيچ كس آن چنان به خشم نيامده بودم كه از فرعون ، آن گاه كه گفت : « من پروردگار بزرگ شما هستم » و آن‌گاه كه هنگام غرقه شدن ، سخن از ايمان گفت : گل و لاى دريا را در دهان او فشردم » . « 1 »\r\nدربارهء اين روايت‌ها ، فخررازى پرسشى پيش آورده كه آيا رواست جبرئيل ، از روى خشم و كينه ، دهان فرعون را از گل و لاى دريا بياكند تا او نتواند سخن از توبه و ايمان بگويد ؟ و خود پاسخ داده است كه نه ، روا نيست . زيرا در آن هنگام يا فرعون به توبه كردن مكلف بوده و يا نبوده است ، اگر بوده ، براى جبرئيل روا نبوده است كه او را از تكليفى كه بر گردن دارد ، باز دارد ، بلكه بر او بايسته بوده است كه او را در انجام دادن تكليف خود يارى كند ، و اگر چنان نبوده ، باز دارى جبرئيل ، سودى نداشته است . نيز بازدارى جبرئيل فرعون را از توبه ، بدين معنى است كه او به كافر ماندن فرعون خرسند بوده و خرسندى بر كفر ، خود گونه‌اى از كفر است . نيز زيبندهء خدا نيست كه بنده‌اى را از ايمان آوردن باز دارد ، و اگر گفته شود خدا او را باز نمىداشته ، جبرئيل به خواستهء خود و نه به فرمان خدا چنين مىكرده ، پاسخ اين است كه جبرئيل خود گفته : « و ما جز به فرمان پروردگار فرود نمىآييم » . « 2 »\r\nبه هر روى ، آن‌گاه كه موسى بنى اسرائيل را از مرگ فرعون و سپاهيانش آگاه كرد ، آنان از اين روى كه فرعون در چشم و دلشان بسيار بزرگ بود و جانشان از هيبت و حشمت او سرشار ، باور نكردند و گفتند : نه ، او نمرده است و خدا دريا را فرمان داد تا پيكر فرعون را بر كرانه افكند و آنان او را كه چون گاوى مىنمود ، ديدند و دلشان آرام گرفت . و از آن هنگام بود كه ديگر دريا هيچ مرده‌اى را نپذيرفت [ ! ؟ 
  ] . در روايتى از ابن عباس نيز آمده است كه خداوند پيكر فرعون را براى اسرائيليان از دريا برآورد و آنان پيكرهء مردهء او را ديدند . و اين كه خداوند فرمود « ننجيك ببدنك » به گفتهء برخى ، سخنى از روى ريشخند است و گوياى اين كه : ما تو را رها مىكنيم ، اما تنها تنت را و نه جانت را . برخى نيز گفته‌اند : منظور از « بدن » ، زره و پوشش‌هاى فرعون است ، زره‌هايى زرّين و آراسته به گوهر كه چون بنى اسرائيل آنها را ديدند ، دانستند از فرعون است ، گروهى نيز گفته‌اند : « ننجيك ببدنك » يعنى پيكر تو را بر بلندايى مىگذاريم تا مردم آن را ببينند و بدانند كه تو مرده‌اى . « 3 »\r\n\r\n\r\n","description":"","footnote":"\r\n( 1 ) . البداية و النهاية ، 1 / 273 .\r\n( 2 ) .  « وَ ما نَتَنَزَّلُ إِلَّا بِأَمْرِ رَبِّكَ »  ( سورهء مريم ، آيهء 64 ) .\r\n( 3 ) . اينان « ننجيك » را از « نجوة » به معنى زمين بلند و برآمده ، گرفته‌اند ( مترجم ) .\r\n","page_name":" 253 ","page_number":263},
  {"content":"\r\n\r\nگفتنى است كه در پاره‌اى از قرائت‌ها [ « ننجيك » ، « ننجيك » - دور مىافكنيم 
  ] و « ببدنك » « بندائك » خوانده شده است . « 1 »\r\nاما اين كه فرمود : « لتكون لمن خلفك آية » ( - تا براى آنان كه پس از تو مىآيند ، نشانه‌اى [ براى عبرت 
  ] باشى ) . يعنى نشانه‌اى باشى كه آيندگان از آن پند گيرند و عبرت بياموزند ، چرا كه اسرائيليان مىپنداشتند فرعون چنان بزرگ و بشكوه است كه مرگ را بر او راهى نيست ، و خداوند پيكر مردهء او را پيش چشم آنان نهاد تا آن پندار بىپايه را از دل برانند و او را ، كه آن همه بزرگ و توانا مىپنداشتند ، ببينند كه به چه روزى درافتاده و چگونه لاشه‌اى بىجان و ناتوان و خرد و خوار شده است و از سرنوشت او پند گيرند .\r\nنيز مىتواند بيانگر اين باشد كه : پيكر تو را از آب رهانيديم تا براى آيندگان كه چون سرگذشت و سرنوشت تو را بشنوند ، مايهء عبرت و پند باشد .\r\nنيز مىتواند ، گوياى اين باشد كه انسان در توانايى و بزرگى و بشكوهى به هر پايه و مايه‌اى برسد ، هم چنان در برابر خداوند بنده‌اى ناتوان و شكست خورده بيش نيست .\r\nگفتنى است كه گروهى ، واژه « خلفك » را در اين آيه ، « خلقك » ، خوانده‌اند ، كه در اين صورت معنى آيه چنين خواهد بود : پيكر تو را رهانيديم تا آيه و نشانه‌اى باشى براى آن كه تو را آفريده » به ديگر سخن ، تو نيز يكى از آيه‌ها و نشانه‌هاى فراوان خدا باشى ، زيرا اين كه خدا از آن ميان تنها پيكر تو را از آب برآورد و به ساحل افكند ، خود نشان اين است كه مىخواسته ، با اين كار ، نيرنگ تو را بازگشايد و شبهه‌هايى را كه در كار تو بوده از ميان بردارد و تو و سرنوشت تو را از نشانه‌ها و آيه‌هاى خود شمارد ؛ نشانه‌اى كه نشانگر نيرو ، توان ، دانش و ارادهء بىحدّ و مرز اوست .\r\nبارى نشانه بودن فرعون ، تنها براى يكى دو نسل نبود ، نشانه‌اى بود براى ده‌ها نسل و تبار و صدها سال و سده . چرا كه مصريان با دانش موميايى ، پيكر او را پيش چشم آيندگان نهادند . « 2 »\r\nو آخرين نكته اين كه نابودى فرعون از راه غرق بىتناسبى نيست با اين كه او اسرائيليان را از راه ذبح و سر بريدن مىكشت . با سر بريدن ، مرگ به زودى مىرسد و خون ريخته مىشود .\r\nاما با غرق ، مرگ به كندى مىرسد و خونى نيز ريخته نمىشود ؛ و چون اين گونه مرگ ،\r\n\r\n\r\n","description":"","footnote":"\r\n( 1 ) . تفسير خازن ، 3 / 207 - 209 ؛ الدر المنثور سيوطى 3 - 315 - 316 .\r\n( 2 ) . تفسير بيضاوى ، 3 / 100 ؛ الدر المنثور ، 3 / 316 ؛ تفسير نسفى ، 2 / 175 ؛ تفسير خازن ، 3 / 209 ؛ احمد عبد الحميد ، همان ، 123 .\r\n","page_name":" 254 ","page_number":264},
  {"content":"\r\n\r\nدردناترين مرگ‌هاست ؛ براى كسى كه خود را خدا مىخواند ، از گونه‌هاى ديگر مرگ ، سزاوارتر بود كه كيفر بايد به اندازهء گناه باشد . نيز مىتوان گفت : چون فرعون به خود نازيد و گفت : « آيا فرمانروايى سرزمين مصر از آن من نيست ؟ و آيا اين رودها از زير [ كوشك 
  ] من روان نيست » ، « 1 » خداوند مرگ او را نيز در آب و با آب قرار داد . با همان چيزى كه بدان مىنازيد و مىباليد . « 2 »\r\n\r\n\r\n","description":"","footnote":"\r\n( 1 ) .  « أَ لَيْسَ لِي مُلْكُ مِصْرَ وَ هذِهِ الْأَنْهارُ تَجْرِي مِنْ تَحْتِي »  ( سورهء زخرف ، آيهء 51 ) .\r\n( 2 ) . روح المعانى ، 1 / 255 - 257 .\r\n","page_name":" 255 ","page_number":265},
  {"content":"\r\n . \r\n","description":"","footnote":"","page_name":" 256 ","page_number":266},
  {"content":"\r\n\r\n\r\nبخش سوم فرعون عصر موسى\r\nچنان كه پيش‌تر نيز ياد كرديم ، در اين باره كه كدامين فرعون با موسى هم روزگار بود ؛ بنى اسرائيل را آزار داد ؛ پسرانشان را كشت و زنانشان را زنده گذاشت ؛ و خود را خدا خواند و از دعوت موسى سرباز زد و سرانجام نيز ، به كيفر سركشى و خودسرى ، در كام امواج فرو رفت و پيكرش به كنارى افتاد تا براى ديگران پند و عبرتى باشد .\r\nدر آيات الهى چنين آمده است كه فرعون گفت : « اى بزرگان قوم ، من هيچ كس را جز خود ، خداى شما نمىدانم » . « 1 » و به موسى نيز چنين گفت : « اگر غير از من خدايى را بپرستى ، البته تو را به زندان خواهم انداخت » . « 2 » پس خود را خدا خواند و « خداوند نيز در اثر اين غرور و سركشى ، او را به عقاب دنيا و آخرت گرفتار كرد . » « 3 » و اين‌ها همه به سبب تجاوز از حدود انسانى ، بىپروايى در شكنجه‌گرى ، و زياده روى و از حد گذراندن كشتار گناهكاران و بىگناهان است .\r\nپژوهشگران در اين‌باره چندگونه سخن گفته و چندين رأى و رويكرد پيش روى ما\r\n\r\n\r\n","description":"","footnote":"\r\n( 1 ) . سورهء قصص ، آيهء 38 .\r\n( 2 ) . سورهء شعرا ، آيهء 29 .\r\n( 3 ) . سورهء نازعات ، آيات 22 - 26 .\r\n","page_name":" 257 ","page_number":267},
  {"content":"\r\n\r\nنهاده‌اند . در اينجا مىكوشيم تا اين رأى و رويكردها را تا آنجا كه مىتوانيم بررسى كنيم ، باشد كه به خواست خدا ، به ديدگاهى دست يابيم نزديك به درست و دست‌كم نه چندان دور از آن ، و پيشاپيش به تأكيد مىگوييم و بدان ايمان استوار داريم كه يقين و علم همواره و تا همهء روزگار ، نزد دارندهء آن يعنى خداوند است و به هر كس كه خواهد مىبخشد و دانايى پنهانىها اوست ، و آنچه ما بدان‌ها مىپردازيم ، و يا ديگرى ، چيزى نيست بيش از كوشش‌هايى گاه راست و روا و گاه كج و ناروا [ و با نتيجه‌ها و پىآمدهايى گاه روا و گاه خطا 
  ] و بلكه بيشتر خطا و كمتر روا .\r\n\r\n1 . ديدگاه نخست : احمس اول\r\nيوسف بن متى يهودى بر اين است كه « مانيتو » مورخ مصرى - كه كتاب تاريخ خود را در حدود سال 280 پيش از ميلاد نوشته است - هيكسوسيان « 1 » را از تبار يهوديان مىداند . « 2 » از اين روى از ديدگاه اين مورخ يهودى ، داستان خروج و بيرون راندن يهوديان از مصر ، همان بيرون راندن هيكسوسيان از مصر است كه در حدود سال 1575 پيش از ميلاد و با پيشوايى « احمس » اول ( 1575 - 1550 ق . م ) صورت گرفته است . بر اين پايه ، احمس اول همان فرعونى خواهد بود كه با موسى هم روزگار بوده است . اين ديدگاه يوسف يهودى را برخى از پژوهشگران و مورخان ، چون دكتر ه . ر . هال و دكتر پ . لبيب نيز پذيرفته‌اند .\r\n« هال » در پژوهشى ، « خابيرو » را با « عابيرو » ( - عبرانيان ) يكى مىداند و مىگويد خابيروها مردمانى بيابان‌زى بودند كه به جنوب شرقى فلسطين آمدند و در ميانهء سال‌هاى 1390 - 1360 پيش از ميلاد ، كنعان و كنعانيان را يغما كردند . و از نامه‌هاى « العمارنه » به خوبى برمىآيد كه اين قبيله‌هاى بيابان‌زى و بيم‌آور چگونه در ميان كنعانيان پراكنده شدند و سپس در روزگار « اختاتون » ( 1367 - 1350 ق . م ) كه فلسطين از زيردست مصريان بيرون آمد ، بر آن دست يافتند . از اين روى بايد داستان خروج ، پيش از روزگار « آمنحوتپ » سوم ( 1405 - 1367 ق . م ) روى داده باشد . سپس خود هنگام بيرون رفتن بنى اسرائيل از مصر را ،\r\n\r\n\r\n","description":"","footnote":"\r\n( 1 ) . نويسنده درباره هيكسوسيان و بيرون راندنشان از مصر ، بررسى گسترده‌اى دارد ، بنگريد به : محمد بيومى مهران ، حركات التحرير فى مصر القديمة ، قاهره ، 1976 م ، 101 - 223 .\r\n( 2 ) .\r\n W . G . Weddel , Manetho , ( The Leob Classical Library ) Cambridge , 1940 . p . 771 \r\n.\r\n","page_name":" 258 ","page_number":268},
  {"content":"\r\n\r\nهمان هنگام شورش سلسلهء هيجدهم مىشمارد و بنيادگذار اين سلسله ، « احمس » اول را همان فرعون هم روزگار موسى مىگويد . فرعونى كه به گزارش تورات « يوسف را نمىشناخت » و از اينجاست كه بايد گزارش توراتى داستان خروج را ترجمه‌اى عبرى از بيرون راندن هيكسوسيان از مصر بشماريم . « 1 »\r\nشايد بتوان يكى از پشتوانه‌هاى اين ديدگاه « هال » را ويرانى شهر « اريحا » به شمار آورد ، شهرى كه ، به گفتهء « ارنست سلّين » ، بر پايهء سفال‌هاى به دست آمده از آن‌جا ، در حدود سال 1500 پيش از ميلاد ويران شده است و به گفتهء « كارل واتزينگر » ، باستان شناس و كاوندهء ديگر آن منطقه ، كمى پس از سال 1600 پيش از ميلاد . البته « سلّين » اين ديدگاه را كه اسرائيليان آن شهر را ويران كردند ، نمىپذيرد . « 2 » چنان كه « روبنسون » نيز بر اين است كه گزارش تورات در اين باره را نمىتوان در چنين چارچوبى نهاد . « 3 »\r\nو اما دكتر « لبيب » بر اين است كه بررسىهاى جديد آشكار مىكند كه هيكسوسيان ، تبارى سامى داشته‌اند و زيست‌گاهشان ، فلسطين بوده است و از همان يهوديانى هستند كه نامشان در قرآن و تورات آمده است . « 4 » پشتوانهء او در اين ديدگاه‌ها يكى اين است كه « مانيتو » آنان را مردمانى شرقى گفته است كه از شرق به مصر آمده‌اند و از بنى اسرائيل بوده‌اند . و ديگر اين كه آنان با فلسطين ، زيست‌گاه يهوديان ، در پيوند بوده‌اند و نام‌هاى آنان - كه در مصر يافت شده - بيشتر ريشهء سامى و كنعانى دارد و اين خود نشانهء پيوند آشكار آنان با عبرانيان است . و ديگر اين كه گروهى از خدايان مصريان ، خدايانى سامى هستند كه در اصل در فلسطين پرستش مىشده‌اند و پيدايى و پرستش آنها در مصر ، پس از چيرگى و حضور هيكسوسيان در آنجا بوده است كه آن خدايان را نيز با خود آوردند ، چنان كه اسب و عرابه را آوردند ، كه اگر سامى نمىبودند ، خدايان سامى را با خود به مصر نمىآوردند .\r\nاز سوى ديگر ، با كاوش‌هاى باستان شناسانه ، گورهايى در فلسطين به دست آمده كه به روزگار هيكسوسيان باز مىگردند و نام و نشان پادشاهان آنان را دارند ، و اين خود نشان مادى و ملموس آشكارى است بر پيوند هيكسوسيان و يهوديان در فلسطين ، و نشان ديگر اين است\r\n\r\n\r\n","description":"","footnote":"\r\n( 1 ) .\r\n H . R . Hall'The Ancient History of the Near Ecst , London , 1963 , p . 406 - 409 \r\n. ( 2 ) .\r\n Ernst Sellin and Carl Watzinger , Jricho , London , 1931 ; A . Loads , op - cit , p . 182 \r\n. ( 3 ) .  H . W . Robinson , The History of Israel , p . 29  .\r\n( 4 ) .  Pahour Labib , Die Herschaft der Hyksos in Aegypten , 1934 , p . 8  .\r\n","page_name":" 259 ","page_number":269},
  {"content":"\r\n\r\nكه [ هيكسوسيان نيز همچون 
  ] « 1 » عبرانيان الاغ را گرامى مىداشته‌اند و مىپرستيده‌اند . « 2 »\r\nاين‌ها همهء نشانه‌ها و دليل‌هاى كسانى است كه مىكوشند يهوديان و هيكسوسيان را با هم پيوند دهند . و ما پيش از بررسى اين ديدگاه ، اين يادآورى را بجا مىدانيم كه گزارش يوسف بن متى ، مورخ يهودى و پيروان او از « مانيتو » پيش از به دست آمدن اصل كتاب مانيتو ، گزارشى چندان قابل اعتماد و پذيرفتنى نيست ؛ چرا كه اصل كتاب او در آتش‌سوزى اسكندريه به سال 48 پيش از ميلاد سوخته و از ميان رفته است و آنچه از كتاب او به ما رسيده ، چه بسا چيزى بيش از بريده‌ها يا گزيده‌هايى كوتاه شده نباشد . افزون بر اين كه هنوز هيچ دليل تاريخى بر درستى گزارش‌هاى يوسف بن متى و ديگران از مانيتو در دست نداريم ؛ از سوى ديگر همين گزارش يوسف بن متى يهودى كه يهوديان همان هيكسوسيان‌اند و آن را به گفتهء خودش از مانيتو گرفته است ، آشكارا ناسازگار است با گزارش ديگر خود او - كه پيش‌تر آورده‌ايم - كه بيرون رفتن يهوديان از مصر ، خواستهء مصريان بود ؛ چه ، مىترسيدند اگر يهوديان بيرون نروند ، و با و بيماريهاى گسترش يافته در ميان آنان ، اينان را نيز فراگيرد .\r\nاز سوى ديگر ، يوسف بن متى ، خود ديدگاه مانيتو را دربارهء واژهء « هيكسوس » نمىپذيرد :\r\nمانيتو بر اين است كه اين واژه به معنى « پادشاهان چوپان » است ، و فراهم آمده از دو بخش « هيك » كه در زبان مقدس به معنى پادشاه است و « سوس » كه در زبان عاميانه به معنى چوپان است . يوسف يهودى اين ديدگاه را نمىپذيرد و ديدگاه ديگرى را برمىگزيند كه اين واژه را به معنى « اسيران چوپان » مىداند ، و فراهم آمده از « هيك » به معنى اسير و « سوس » به معنى چوپان ، او اين ديدگاه را برمىگزيند ، چرا كه به گمان او ريشه‌هاى گزارش‌هاى تورات ، دربارهء آمدن اسرائيليان به مصر و سپس بيرون رفتنشان از آنجا ، به چيرگى هيكسوسيان بر مصر و سپس بيرون راندنشان از آنجا باز مىگردد . در حالى كه به گفتهء « سرآلن گاردنر » - كه در زبان كهن مصرى سخنش حجت است - ، با اين كه ديدگاه‌هاى ياد شده دربارهء ساختار و ريشهء واژهء هيكسوس ، بنيادهايى لغوى و اشتقاقى دارند ، اما درست نيستند ، و درست اين است كه واژهء « هيكسوس » ، بىگمان برآمده از واژهء « حقا خست » ( حيق خاس : امير شهر كوهستانى بيگانه )\r\n\r\n\r\n","description":"","footnote":"\r\n( 1 ) . اين عبارت در ترجمه افزوده شد ؛ چه ، ساختار و عبارت متن ، كه در اينجا گويا افتادگى و اضطراب دارد ، به گونه‌اى است كه خواستار چنين افزوده‌اى است ( مترجم ) .\r\n( 2 ) . پ . لبيب ، لمحات من الدراسات المصرية القديمة ، قاهره ، 1947 م ، 41 - 45 ، نيز :\r\n Labib , op - cit , p . 25  .\r\n","page_name":" 260 ","page_number":270},
  {"content":"\r\n\r\nاست به معنى « امير شهرهاى بيگانه و كوهستانى » ، كه از روزگار دولت‌هاى ميانه به اين سو ، در معنى « بزرگان بدويان و بيابانيان » به كار مىرفته است . « 1 »\r\nاما پيوند داستان آمدن اسرائيليان به مصر و خروج آنها از آن ديار ، با آمدن و رفتن هيكسوسيان ، كه يوسف يهودى آن را رواج داده ، از اين روى بوده است كه وى مىخواسته است تا از اين راه شأن و شكوه قوم خويش را ، كه يونانيان به ديدهء خوارى در آنان مىنگريستند و فرومايه و پستشان مىشمردند ، بالا برد و نشان دهد كه يهوديان و هيكسوسيان از يك تبارند و بيرون رفتنشان از مصر ، كم و بيش هزار سال پيش از جنگ « تروا » بوده است ، جنگى كه از ديدگاه يونيان تاريخى بسيار كهن دارد . اما بيشتر مورخان و پژوهشگران ، پيوند هيكسوسيان و يهوديان را درست نمىدانند ، براى نمونه « گاردنر » بر آن است كه ميان اين دو ، هيچ پيوندى نيست ، از اين روى كه هيكسوسيان هيچ نشانه‌اى از خود در داستان‌هاى عبرانى كه در تورات آمده است ، بر جاى ننهاده‌اند . با اين كه آمدن يوسف به مصر - چنان كه پيش‌تر نشان داده‌ايم - در روزگارى بوده كه هيكسوسيان بر مصر فرمان مىرانده‌اند ؛ گذشته از اين كه چيزى از رويدادهاى پادشاهان چوپان ، يعنى هيكسوسيان ، به هيچ روى در داستان خروج بنى اسرائيل از مصر ، بازتاب نيافته است . اما ياد و بازتاب شهر « بىرامسس » ، كه كم و بيش سيصد سال پس از بيرون راندن هيكسوسيان ، به فرمان رامسس دوم ( 1290 - 1224 ق . م ) ساخته شده است ، در اين داستان آشكارا ديده مىشود ، چرا كه اين شهر ، همان است كه اسرائيليان براى ساختنش به بيگارى و بردگى گرفته شدند ؛ چنان كه خروج آنان از مصر نيز ، از همين شهر آغاز شد . « 2 »\r\nبر پايهء اين نكته‌ها ، دور نيست كه برگرفته‌هاى يوسف يهودى از مانيتو ، نخست گزارش‌هايى بوده‌اند نشانگر رويدادهايى از روزگاران پسين در اوايل روزگار سلسلهء نوزدهم ، كه با رويدادهايى از روزگار هيكسوسيان به هم آميخته و يك جا ياد شده‌اند و ما نشانه‌هايى از اين گونه پيوندها را - كه بيشتر وقت‌ها در ميان مصريان و اين بيابان زيانى كه در سرزمين آنان زندگى مىكرده‌اند ، وجود داشته - در پاپيروس « آناستازياى » ششم مىبينيم ، اما هيچ نوشته و نشانى ، گوياى رويدادى چون رويدادهاى تراژدىگونهء تورات - آن چنان كه در سفر خروج آمده است - در دست نداريم . « 3 »\r\n\r\n\r\n","description":"","footnote":"\r\n( 1 ) .  A . H . Gardiner , Egypt of the pharaohs , Oxford , 1964 , p . 154  .\r\n( 2 ) . سفر خروج ، 1 : 11 ، 12 : 37 .\r\n( 3 ) .\r\n A . H . Gardiner , \" The Geography of the Exoudus \" , inJEA , vol . X , 1924 , p . 87 - 88 \r\n.\r\n","page_name":" 261 ","page_number":271},
  {"content":"\r\n\r\nاما ديدگاهى كه « هال » پيشنهاد كرده است ، يكسره با آنچه در قرآن كريم و تورات ، دربارهء آمدن اسرائيليان به مصر و خروج آنها از مصر آمده ، ناسازگار است . « 1 » چنان كه بر اين پايه ، بايد يورش‌هاى پيروزمندانهء « تحوتمس » سوم ( 1490 - 1436 ق . م ) ، پس از رفتن اسرائيليان به فلسطين و آخرين استقرارشان در آنجا ، روى داده باشد ، و اينجاست كه به دشوارى خواهيم توانست تفسير و توجيهى بر خاموشى و سكوت گزارش‌هاى اسرائيلى از درگيرىهايى كه به ناگزير ميان آنان و پيروزمندان مصرى پيش مىآمد بيابيم ؛ به ويژه دربارهء واگذاشتن كارها به كارگزاران مصرى ، مخصوصا دربارهء دسته‌هاى سربازان مصرى در [ اين سوى و آن سوى 
  ] فلسطين ، و اين يك واقعيت تاريخى است كه اهميت آن روز به روز بيشتر آشكار مىشود . « 2 »\r\nگذشته از اين‌ها ، به گزارش تورات ، دوران ماندگارى اسرائيليان در مصر 430 سال بوده است ، « 3 » و امروزه پژوهشگران همرأىاند كه دوران چيرگى هيكسوسيان بر مصر ، بيش از يك و نيم سده نبوده است ، يعنى از سال 1725 تا 1575 پيش از ميلاد . « 4 » افزون بر اين‌ها تورات ، انجيل و قرآن ، دورهء بيابان‌گردى ( - تيه ) اسرائيليان را چهل سال گفته‌اند . « 5 » و پىآمد سخن « هال » - چنان كه خود او نيز دريافته - چنين خواهد بود كه اين دوره از دويست سال نيز بيشتر باشد ، يعنى بسى بيشتر از آنچه نياز بوده و بيشتر از آنچه گزارش‌هاى عبرانى پنداشته‌اند . « 6 »\r\nو اما دليل‌هاى دكتر « لبيب » - بجز تكيه‌اش بر گزارش يوسف يهودى از مانيتو - همه برخاسته از اين ديدگاه او هستند كه هيكسوسيان را سامى و از مردم فلسطين و در نتيجه يهودى مىپندارد ، و در واقع اين راى او از چند جهت خطا و نارواست . و اينك پاره‌اى از آن خطاها و ناروايىها :\r\n\r\n\r\n","description":"","footnote":"\r\n( 1 ) . بنگريد به : سورهء يوسف ، آيه‌هاى 8 - 22 ، 57 - 100 ؛ سفر پيدايش ، بخش‌هاى 37 - 47 ؛ سفر خروج ، بخش‌هاى 12 - 14 .\r\n( 2 ) .  A . Lods ; op - cit , p . 182 - 183  .\r\n( 3 ) . سفر خروج ، 12 : 40 - 41 .\r\n( 4 ) . دربارهء روزگار هيكسوسيان ، بنگريد به ، محمد بيومى مهران ، حركات التحرير فى مصر القديمة ، 137 - 138 ، 211 .\r\n( 5 ) . بنگريد به : سورهء مائده ، آيهء 26 كه مىگويد :  « فَإِنَّها مُحَرَّمَةٌ عَلَيْهِمْ أَرْبَعِينَ سَنَةً يَتِيهُونَ فِي الْأَرْضِ  - آن سرزمين چهل سال بر آنان حرام است ، [ و در اين چهل سال بايد 
  ] در بيابان‌ها سرگشته باشند » ؛ سفر اعداد ، 14 : 33 ؛ اعمال رسولان ، 7 : 36 ، 40 .\r\n( 6 ) .  H . R . Hall , op - cit , p . 408  .\r\n","page_name":" 262 ","page_number":272},
  {"content":"\r\n\r\n1 . بودن نام‌هاى كنعانى در ميان هيكسوسيان ، به اين معنى نيست كه يهوديان كنعانىاند .\r\nاگرچه يهوديان و كنعانيان ، هر دو ، تبارى سامى دارند . البته تورات از روى انگيزه‌هاى دينى و سياسى كنعانيان را سامى نمىداند . « 1 » با اين كه آنان ( - يهوديان ) از پيوندهاى زبانى و تبارى خود با كنعانيان آگاه بودند . « 2 »\r\n2 . عبرانيان پيش از سال هزار پيش از ميلاد ، زبانى ويژهء خود نداشته‌اند ، چرا كه پيش از آمدن به فلسطين به زبان آرامى سخن مىگفته‌اند و پس از آن به زبان كنعانى ، گذشته از اين كه زبان عبرى خود آميزه‌اى از زبان آرامى و كنعانى و بسيارى از ديگر زبان‌هاى سامى و غير سامى است . « 3 » از اين روى چنين زبانى را دليل پيوند و يگانى يهوديان و هيكسوسيان دانستن ، گمراه‌كننده است و نشانهء چنان پيوندى نمىتواند باشد .\r\n3 . گفته‌اند يهوديان الاغ را مىپرستيدند ، بىگمان سخنى بىپايه است ، چرا كه مىدانيم يهوديان پيش از آمدن به مصر يكتاپرست بوده‌اند و پيرو دين ابراهيم ، اسحاق و يعقوب ، چنان كه در قرآن از زبان يوسف خوانده‌ايم كه : « من از دين پدرانم ابراهيم ، اسحاق و يعقوب پيروى مىكنم . ما را نمىرسد كه به هيچ روى به خدا شرك ورزيم ، و اين فضل و بخشايش خدا بر ما و بر مردم است اما بيشتر مردم سپاس نمىگزارند » ، « 4 » از اين روى الاغ پرستى يا نپرستيدن آن توسط هيكسوسيان ، نمىتواند نشانه‌اى بر پيوند ايشان و يهوديان باشد ، گذشته از اين كه هيچ نشانى نداريم بر اين كه يهوديان در مصر الاغ مىپرستيده‌اند .\r\n4 . به كارگيرى عرابه و اسب در روزگار هيكسوسيان ، به هيچ روى نشان اين نيست كه يهوديان همان هيكسوسيان‌اند ، هر چند نام‌هاى كنعانى داشته باشند ؛ به هر روى كنعانيان همان يهوديان نيستند ، البته كسانى نيز هستند كه مىگويند در وادى نيل و بين النهرين پيش از روزگار هيكسوسيان نيز اسب ، و چه بسا عرابه‌هاى اسب‌كش را مىشناخته‌اند . « 5 » « امرى » از اين نيز پيش‌تر رفته و آشنايى مصريان با اسب را تا روزگار دولت ميانى پيش برده است ، چرا كه او در\r\n\r\n\r\n","description":"","footnote":"\r\n( 1 ) . سفر پيدايش ، 10 : 6 .\r\n( 2 ) . بنگريد به : محمد بيومى مهران ، الساميون و الآراء التى دارت حول موطنهم الاصلى ، رياض ، 1974 م ، 247 - 248 .\r\n( 3 ) . فؤاد حسنين ، التوارة الهير و غليفية ، 4 ؛ نجيب ميخائيل ، همان ، 1 / 32 .\r\n( 4 ) .  « وَ اتَّبَعْتُ مِلَّةَ آبائِي إِبْراهِيمَ وَ إِسْحاقَ وَ يَعْقُوبَ ما كانَ لَنا أَنْ نُشْرِكَ بِاللَّهِ مِنْ شَيْءٍ ذلِكَ مِنْ فَضْلِ اللَّهِ عَلَيْنا وَ عَلَى النَّاسِ وَ لكِنَّ أَكْثَرَ النَّاسِ لا يَشْكُرُونَ »  ( سورهء يوسف ، آيهء 38 ) .\r\n( 5 ) .\r\n W . Hayes , Egypt from the Death of Ammenemes II to Sequenenre II , Cambridge \r\n، 5691 ،  p .  81 .\r\n","page_name":" 263 ","page_number":273},
  {"content":"\r\n\r\nسال 1962 ميلادى در كندوكاوهايش در منطقهء « بوهن » ( وادى خلفا ) پيكره‌هاى دفن شده‌اى را در يك دژ كهن مصرى از روزگار دولت ميانى ، يافته است كه نشان مىدهد آنان اسب را مىشناخته‌اند ، اگر چه عرابه را نمىشناخته‌اند ، هر چند استاد مرحوم عبد المنعم ابوبكر ، اين تاريخ را به روزگار دولت تازه بازمىگرداند . « 1 » از سوى ديگر كسانى بر اين‌اند كه هيكسوسيان جز در اواخر دوران فرمانروايى خود اسب را به كار نمىگرفته‌اند ، و تنها كهن‌ترين نوشته‌اى كه به اين مطلب اشاره مىكند از بيرون راندن هيكسوسيان نيز سخن مىگويد . گورهايى نيز كه « پترى » در تل عجول ، در جنوب فلسطين يافته است كه در آنها درازگوش‌ها و اسبانى همراه با آدميان مدفون بوده‌اند ، گرچه نشان مىدهند كه هيكسوسيان از اسب بهره مىگرفته‌اند ، اما آنها نيز به اواخر روزگار هيكسوسيان برمىگردند و چه بسا به اوايل دولت تازه ؛ اما در مصر از گورهايى كه به روزگار هيكسوسيان باز مىگردد ، حتى يك اسب يا استخوان اسب يافت نشده است ، چنان كه نقش و پيكرهء هيچ نوع اسبى نيز به دست نيامده است . « 2 »\r\n5 . در اين باره كه خواسته‌اند با يكى شمردن دو واژهء « خابيرو » و « عابيرو » و اين دومى را همان واژهء « عبرى » امروزى دانستن ، يهوديان و هيكسوسيان را به هم پيوند دهند ، گفتنى است كه پژوهشگران هم‌رأىاند كه اين عابيروها ، به هيچ روى از بنى اسرائيل نبوده‌اند . درست‌تر اين است كه « عابيرو » واژه‌اى سامى است و نام قبيله‌هايى بيابان‌زى كه در شرق اردن مىزيسته‌اند ، حتى آنان كه از نگاه واژه‌شناسى دو واژهء « عابيرو » و « خابيرو » را يكى مىدانند مىگويند ، از اين روى كه اين ديدگاه بىچند و چون نيست ، نمىتوان آن را بنياد هيچ نتيجه‌گيرى تاريخى شمرد . « 3 »\r\n6 . يهوديان بىگمان سامىاند ، اما سامى بودن هيكسوسيان مشكوك است ، چرا كه برخى با\r\n\r\n\r\n","description":"","footnote":"\r\n( 1 ) . عبد العزيز صالح ، مصر و العراق ، 190 ؛ نجيب ميخائيل ، همان ، 1 / 407 .\r\n( 2 ) .\r\n T . Save - Sodervergh , \" The Hiksos Rule in Egypt , \" JEA , vol . XXXVII , 1951 , p . 59 - 60 ; E . Otto , ZDPV , vol , LXI , P . 259 ; F . W . von Bissing , AFOF , vol . II . p . 333 , NO . 61 \r\n. ( 3 ) . بنگريد به : محمد بيومى مهران ، اسرائيل ، 1 / 22 - 28 ؛ الكساندر شارپ ، تاريخ مصر ، 144 ؛ تئودور روبنسون ، اسرائيل فى ضوء التاريخ ، 108 ؛ نيز :\r\n I . Epstien , Judaism , 1970 , p . 13 . 14 ; J . Finegan , op - cit , p . 118 ; J . Wilson , op - cit , p . 201 ; W . F . Albright , ANET , 1966 , p . 486 , NO , 13 ; E . Dharme , La Religion des Hebreux Nomades , Bruxelles , 1937 , p . 75 - 85 \r\n.\r\n","page_name":" 264 ","page_number":274},
  {"content":"\r\n\r\nپافشارى ، آنها را از تبارى آريايى مىدانند كه در آسياى صغير مىزيسته‌اند ، « 1 » و گروهى ديگر آنها را از عرب‌هاى شبه جزيرهء عربستان مىشمارند . « 2 » مورخان مسلمان نيز آنها را از عمالقه يا از عرب‌هاى بائده و از ميان رفته گفته‌اند . « 3 » « گاردنر » نيز بر اين است كه واژه يا اصطلاح « حقاخست » ( « حپق خاس » به معنى امير شهر كوهستانى بيگانه ) تنها به اميران و فرمانروايان اشاره دارد ، نه چنان كه يوسف يهودى پنداشته ، به همهء مردمانى كه از آن جنس بوده‌اند ، چيزى كه ديرزمانى پژوهشگران در آن بر خطا بودند . حتى برخى از آنان هيكسوسيان را جنس ويژه‌اى از جنگاوران دانسته‌اند كه پس از جنگ سوريه و فلسطين ، راه مصر را پيش گرفته‌اند ، ديدگاهى كه نشانه و پشتوانه‌اى بر آن نداريم - اگرچه شايد سخنان مانيتو بىاشاره‌اى به آن نباشد « 4 » - . و از اينجاست كه پژوهشگران كم و بيش هم‌رأىاند بر اين كه هيكسوسيان يك ملت و نژاد معين نبوده‌اند ، بلكه آميزه‌اى از ملت‌ها و نژادهاى گوناگون بوده‌اند كه در راه مصر با يكديگر آشنا و آميخته گشته‌اند . اين آميختگى آشكارا از نام‌هاى آنان برمىآيد ، نام‌هايى كه با نژادهاى گوناگون پيوند دارند ، و اگر شمار نام‌هاى سامى آنان بيشتر نيز باشد ، بودن نام‌هاى غير سامى ، آشكار مىكند كه همهء آنان سامى نبوده‌اند و بىگمان برخى از آنان « كاسى » و گروهى ديگر ، « حورى » بوده‌اند و اين هر دو نژاد ، ريشهء هند و اروپايى دارند كه از ميانه‌هاى آسيا آمده بودند . به هر روى بىچند و چون نمىتوان اين يورش گران بر مصر را بيشتر از ساميان دانست . اگرچه امروزه افزونى نام‌هاى سامى در ميان آنان ، ما را مىفريبد كه بيشتر آنان را سامى بدانيم ، ولى اين افزونى مىتواند از اين روى باشد كه ما نشان و نوشته‌هاى بسنده‌اى از آن روزگار در دست نداريم ، يا از اين روى كه عناصر غير سامى آنان كم‌كم و نه چندان دير ، در ديگر عناصر هضم و حل شده و به رنگ و نشان آنان درآمده باشند . « 5 »\r\n7 . ديدگاهى كه داستان خروج اسرائيليان از مصر را همان داستان بيرون راندن\r\n\r\n\r\n","description":"","footnote":"\r\n( 1 ) .  H . Junker , Geschichte der Aegypter , 1933 , p . 105  .\r\n( 2 ) .\r\n L . W . King , Studies in Eastern History , Egypt and Westem Asia . . . , LOndon , 1901 , p . 134 F \r\n. ( 3 ) . تفسير قرطبى ، 427 ؛ تاريخ طبرى ، 1 / 335 - 336 ؛ الكامل ابن اثير ، 1 / 101 - 104 ؛ تاريخ ابن خلدون ، 2 / 27 .\r\n( 4 ) .  A . Gardener , op - cit , p . 156  .\r\n( 5 ) . احمد قحرى ، مصر الفرعونية ، 187 ؛ سليم حسن ، مصر القديمة ، 4 / 187 ؛ نجيب ميخائيل ، همان ، 402 ، نيز :\r\n A . Gardiner , op - cit , p . 157 ; J . Wilson , op - cit , p . 164  .\r\n","page_name":" 265 ","page_number":275},
  {"content":"\r\n\r\nهيكسوسيان از مصر ، مىشمارد ، يك سره با گزارش‌هاى قرآن و تورات در اين باره ناسازگار است . « 1 » چرا كه در گزارش‌هاى اين دو كتاب نشانه‌اى از اين كه اسرائيليان چون جنگاوران و يورش‌گرانى پيروز به سرزمين مصر آمده و بر آنجا چيره شده باشند ؛ چنان كه از آنها برنمىآيد كه فرمانروايان و پادشاهان مصر ، روز و روزگارى از اسرائيليان بوده‌اند - اگرچه چنان كه پيش‌تر نيز گفته‌ايم ، يوسف در روزگار هيكسوسيان به پايگاه بلندى در مصر رسيد ، [ اما نه به پادشاهى و فرمانروايى ، كه هر چه بود ، كارگزار و فرمانبر پادشاه بود 
  ] - . نيز پيش‌تر گفته‌ايم كه اسرائيليان آن‌گاه ، كه به مصر آمدند ، توانا نبودند ، قحط زدگان و بيچارگانى گرسنه بودند كه به مصريان پناه بردند و دست نياز براى مسكن و غذا به سوى آنان دراز كردند و آنان نيز چنان كه در طول دوران تاريخ شيوه‌شان بود ، آنان را پناه دادند .\r\n8 . در سفر پيدايش تورات « 2 » مىخوانيم كه خداوند به ابراهيم گفت : بنى اسرائيل چهار صد سال در مصر خوارى و بيچارگى خواهند كشيد - دورانى كه در سفر خروج 430 سال است - [ و اين داستان اسرائيليان با داستان هيكسوسيان كه بر مصر چيره بودند ، نمىسازد 
  ] و در پايان نيز براى بيرون رفتن چنان دلهره و شتاب داشتند كه نتوانستند آن اندازه درنگ كنند كه آردهاى خمير كرده‌شان براى نان آماده شود ، در نتيجه بدون آماده كردن زاد و توشه بيرون رفتند . [ و به گزارش سفر خروج : « آرد سرشتهء خويش را پيش از آن كه خمير شود ، برداشتند و تغارهاى خويش را در رخت‌ها بر دوش خود بستند » ، « 3 » 
  ] در قرآن كريم نيز مىخوانيم ، كه خداوند موسى را فرمان داد تا اسرائيليان را شبانه از مصر بيرون برد ، چرا كه فرعونيان در پى آنان‌اند و درنگ درست نيست : « بندگان مرا شبانه روانه كن ، چرا كه شما را دنبال مىكنند » . « 4 »\r\n9 . تورات محلى از شهر « بىرامسس » را جايى مىداند كه اسرائيليان در آن جا گرد آمدند و بيرون رفتن از مصر را از همان جا آغاز كردند . « 5 » با اين كه اين شهر - چنان كه پيش‌تر گفتيم - در روزگار رامسس دوم ( 1290 - 1224 ق . م ) ساخته شده است [ يعنى حدود سيصد سال\r\n\r\n\r\n","description":"","footnote":"\r\n( 1 ) . بنگريد به سورهء يوسف ، آيات 41 - 100 ؛ سفر پيدايش ، بخش‌هاى 37 - 47 ؛ نيز داستان يوسف در همين كتاب .\r\n( 2 ) . سفر پيدايش ، 15 : 13 .\r\n( 3 ) . سفر خروج ، 12 : 31 - 40 .\r\n( 4 ) .  « أَسْرِ بِعِبادِي إِنَّكُمْ مُتَّبَعُونَ »  ( سورهء شعرا ، آيهء 52 ، نيز سورهء طه ، آيهء 77 ) .\r\n( 5 ) . سفر خروج ، 12 : 37 .\r\n","page_name":" 266 ","page_number":276},
  {"content":"\r\n\r\nپس از بيرون راندن هيكسوسيان ، و اين نشان مىدهد كه خروج بنى اسرائيل نمىتواند همان بيرون راندن هيكسوسيان باشد . 
  ]\r\n10 . تورات و قرآن هر دو زندگى اسرائيليان در مصر را سرشار از خوارى ، زارى ، بردگى و بيچارگى دانسته‌اند : در تورات مىخوانيم : « مصريان به ظلم و زور ، اسرائيليان را به بردگى و بيگارى گرفتند و با واداشتن آنان به گل‌كارى و خشت‌زنى و ديگر كارهاى سخت و توان‌فرسا ، زندگىشان را تلخ كردند ، و هر كارى از آنان خواستند همه از روى ظلم و زور بود » « 1 » و خواستهء مصريان از اين سخت‌گيرىها و زورگويىها - چنان كه جيمز فريزر مىگويد « 2 » - اين بوده است كه مىخواسته‌اند با واداشتن آنان به چنين كارهايى ، راه را بر افزون شدن آنان ببندند و كارى كنند كه آنان كم‌كم كاهش پذيرند و از ميان بروند ، و چون اين نقشه و نيرنگ كارساز نيفتاد ، فرعون نيرنگى ديگر زد و قابله‌هاى خود را فرمان داد تا پسر بچه‌هايى را كه زنان اسرائيلى مىزايند ، بىدرنگ بكشند و چون قابله‌ها گريختند و فرمان فرعون را به كار نبستند ، فرعون قوم خود را فرمان داد تا هر پسرى كه زاده شود ، به آب اندازند و تنها دختران را زنده گذارند . « 3 »\r\nاز اين شيوهء ستمگرانهء فرعون در قرآن نيز اين گونه ياد شده است : « با ياد آوريد كه شما را از فرعونيان رهايى داديم ، [ همانان كه 
  ] آزار و آسيب‌هايى سخت به شما مىچشاندند ، پسرانتان را مىكشتند و زنانتان را زنده مىخواستند ، و در اين‌ها براى شما از سوى پروردگارتان آزمونى بزرگ بود » . « 4 »\r\nو از اينجاست كه دوران آزاركشىهاى اسرائيليان در مصر ، شوم‌ترين خاطره‌اى شده كه در ذهنيت تاريخى آنان پايدار مانده است و از ديد آنان شوم‌ترين بلاها و سخت‌ترين رنج‌هاى همهء تاريخ آنان شمرده شده است ؛ تاريخ درازى كه از روزگار ابراهيم خليل تا روزگار هيتلر را فرا مىگيرد ، يعنى چهل سده ، از بيست سده پيش از ميلاد تا بيست سده پس از آن . با اين كه آنان در اين روزگاران آزارهاى سخت بسيارى ديده بودند ، آزارهايى چون اسيرى بابل ، اما\r\n\r\n\r\n","description":"","footnote":"\r\n( 1 ) . سفر خروج ، 1 : 13 - 14 ، 12 : 23 - 24 .\r\n( 2 ) . جيمز فريزر ، الفلكلور فى عهد القديم ، قاهره ، 1974 م ، 5 ؛ نيز بنگريد به : سفر خروج ، 1 : 15 - 21 .\r\n( 3 ) . سفر خروج ، 1 : 22 .\r\n( 4 ) .  « وَ إِذْ نَجَّيْناكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ يُذَبِّحُونَ أَبْناءَكُمْ وَ يَسْتَحْيُونَ نِساءَكُمْ وَ فِي ذلِكُمْ بَلاءٌ مِنْ رَبِّكُمْ عَظِيمٌ »  ( سورهء بقره ، آيهء 49 ) ؛ نيز : سورهء اعراف ، آيهء 141 ؛ سورهء قصص ، آيهء 4 .\r\n","page_name":" 267 ","page_number":277},
  {"content":"\r\n\r\nاين آزار را نيز به اندازهء آزار مصريان شوم نگرفته‌اند ، چنان كه خروج از بابل را در سال 539 پيش از ميلاد آن اندازه شيرين نيافتند كه خروج از مصر را در سدهء سيزدهم پيش از ميلاد . و از اين روى ، آن را چون اين ، عيد نگرفتند و شيرينى خاطرهء آن را هر ساله به جشن نشستند و جشن خروج از مصر ، هم‌چنان بزرگ‌ترين و خوش خاطره‌ترين جشن تاريخ آنان باقى ماند ، يعنى عيد « فصح » كه هر ساله در شامگاه چهاردهم ماه نسيان ( آوريل ) آن را جشن مىگيرند .\r\nبر پايهء آنچه تا كنون گذشت ، مىتوانيم بىهيچ گمان و شكى بگوييم اين سخن و ادعاى يوسف يهودى دربارهء پيوند هيكسوسيان با يهوديان ، از همان دست سخنان بيهوده و ادعاهاى بىپايه‌اى است كه هنوز نيز بازماندگان جديد صهيونى آنان ، به فراگيرى تمامى آنها مىپردازند ، و راست اين است كه ميان هيكسوسيان و يهوديان هيچ پيوندى نيست ، چرا كه يهوديان فلسطين در آن روزگار ، به هيچ روى آن توان و نيرو را نداشتند كه بتوانند بر دولت بزرگ و توانايى چون دولت مصر - و بلكه بزرگ‌ترين و تواناترين دولت در خاور نزديك كهن - چيره شوند . و تا آن روزگار ، آنان بيش از گروهى بيابان‌زى و دوره‌گرد نبودند كه در اين سوى و آن سوى ، پيرامون زمين‌هاى كشاورزى و آبادىها به اجازهء صاحبان آنها ، سكونت مىگزيدند . و به هر روى اگر آنان را بردگانى خوار و خرد نشماريم ، دست كم از تسليم‌ترين و مطيع‌ترين مصريان بوده‌اند ، [ و هيچ چيرگى و سلطه‌اى در آنجا نداشته‌اند 
  ] و تاريخ ، قبل و بعد از اين دوران ، از استعمارگرى كه در سرزمين مستعمره‌اش ، به خوارى افتاده باشد ، سخن نمىگويد ، از اين رو ، ما اين رأى را به تمامى گردن مىگذاريم ، و از اينجاست كه به هيچ روى خروج اسرائيليان از مصر را به رهبرى موسى ( ع ) و كاموزا و احمس اول نمىدانيم و در پى آن ، احمس اول را همان فرعون هم‌روزگار موسى نمىشماريم .\r\n\r\n2 . ديدگاه دوم : تحوتمس سوم\r\nپيروان اين ديدگاه ، « تحوتمس » سوم ( 1490 - 1436 ق . م ) يا پسرش ، آمنحوتپ دوم ( 1436 - 1413 ق . م ) « 1 » را همان فرعون هم‌روزگار موسى مىدانند . دليل ايشان گزارشى از تورات است : « و واقع شد در سال چهارصد و هشتاد از خروج بنى اسرائيل از زمين مصر در ماه زيو - كه ماه دوم از سال چهارم سلطنت سليمان بر بنى اسرائيل بود - كه بناى خانهء خداوند را\r\n\r\n\r\n","description":"","footnote":"\r\n( 1 ) . قاموس الكتاب المقدس ، 2 / 933 .\r\n","page_name":" 268 ","page_number":278},
  {"content":"\r\n\r\nشروع كرد » « 1 » و از آنجا كه فرمانروايى سليمان در ميانهء سال‌هاى 972 - 926 پيش از ميلاد بوده است . « 2 » سال چهارم فرمانروايى او 967 يا 967 - 966 پيش از ميلاد مىشود ، و بر اين پايه اگر 480 سال بر آن بيفزاييم ، خروج بنى اسرائيل از مصر به سال 1446 يا 1447 پيش از ميلاد باز خواهد گشت . « 3 » يعنى به روزگار تحوتمس سوم ( 1490 - 1436 ق . م ) و به سخن آشكارتر به دههء پايانى فرمانروايى او .\r\nپيروان اين ديدگاه بر اين‌اند كه آنچه دربارهء تحوتمس سوم مىدانيم ، به خوبى با فرعون زمان موسى هماهنگ است ، چرا كه او شيفتهء ساخت و ساز شهر و معبد و مقبره بوده ، و در اين ساخت و سازها اسيران آسيايى را به كار و بيگارى مىگرفته است ، چنان كه فرعون ، نيز بر اين پايه و با پيش چشم داشتن چهل سالى كه اسرائيليان پس از خروج از مصر ، در بيابان سرگردان بودند ، « 4 » رسيدن آنان به كنعان در حوالى سال 1400 پيش از ميلاد مىشود و در اين صورت مىتوان عبرانىها يعنى عابيروها را با خابيروها ، كه در همان روزگاران بر كنعان چيره بوده‌اند ، يكى دانست . « 5 »\r\nافزون بر اين‌ها ، سخن « جان گارستلينگ » است : در گورهاى شاهى « اريحا » چيزهايى يافته است گوياى اين كه شهبانوى مصرى حاتشپ سوت درست در سال 1527 پيش از ميلاد ، موسى را از آب گرفت و او در كاخ شهبانو و در ميان درباريان باليد و بزرگ شد و آن‌گاه كه دشمن شهبانو ، تحوتمس سوم ، بر تخت حكومت مصر نشست ، موسى از مصر گريخت .\r\nگارستلينگ همچنين بر اين است كه يافته‌هاى او در گورهاى اريحا ( جريكو  jericho  ) با آنچه از بخش شانزدهم صحيفهء يوشع دربارهء سقوط و ويرانى اريحا آمده است ، سازدارى و هم‌خوانى دارد . نيز او اين يافته‌ها را به حوالى سال 1400 پيش از ميلاد باز مىگرداند و سال\r\n\r\n\r\n","description":"","footnote":"\r\n( 1 ) . سفر اول پادشاهان ، 60 : 01 .\r\n( 2 ) . پژوهشگران و مورخان دربارهء روزگار فرمانروايى سليمان چندين راى و رويكرد دارند : فضلو حورانى سال‌هاى 974 - 932 پيش از ميلاد را پيشنهاد كرده است و حسن ظاظا سال‌هاى 972 - 936 و اشمايكل سال‌هاى 970 - 932 و آلبرايت سال‌هاى 960 - 922 و . . . .\r\n( 3 ) . بنگريد به :\r\n W . F . Albright , BASOR , 100 , 1945 , p . 16 - 22 ; I . Liver , IEJ , volIII  ، 1953 ،  P . 113 - 122 ; E . R . Thiele , JNES , vol . III  ، 1944 ،  P . 147 - 148  .\r\n( 4 ) . سفر خروج ، 16 : 35 ، سفر تثنيه 2 : 7 ؛ سفر يوشع ، 5 : 6 .\r\n( 5 ) .\r\n J . W . Jack , The Date of the Exodus , Edinburgh , 1925 ; J . Finegan , op - cit , p . 117 - 118 \r\n.\r\n","page_name":" 269 ","page_number":279},
  {"content":"\r\n\r\nسقوط اريحا و خروج اسرائيليان را در سال 1447 پيش از ميلاد مىگويد . « 1 »\r\nاين ديدگاه را « هامل » و « اور » نيز با وجود پاره‌اى دوگانگىها پذيرفته‌اند ، اين دو بر اين‌اند كه آمدن اسرائيليان به مصر و يورش هيكسوس‌ها در سال 1877 پيش از ميلاد بوده است و خروج اسرائيليان بر پايهء گزارش تورات كه ماندن آنان در مصر را 430 سال گفته ، در سال 1447 پيش از ميلاد و به روزگار آمنحوتپ دوم بوده است . و يورش به فلسطين چهل سال پس از آن بوده و اين درست همان روزگار نامه‌هاى « عمارنه » است ، « 2 » و سليمان نيز 480 سال پس از خروج پدرانش از مصر ، در سال 967 پيش از ميلاد ، ساختن معبد خويش را آغاز كرده است . « 3 » و نزديك به همين ديدگاه است ، ديدگاه « يونگر » كه مىگويد : موسى در سال 1520 پيش از ميلاد و به روزگار تحوتمس اول ( 1538 - 1510 ق . م ) زاده شد و دختر فرعون كه او را رهانيد همان حاتشپ سوت بود ، و آزار اسرائيليان از هنگامى آغاز شد كه ميان حاتشپ سوت و تحوتمس سوم درگيرى و پيكار پيش آمد و به پيروزى و فرمانروايى تحوتمس سوم انجاميد . از اين روى « يونگر » تاريخ خروج اسرائيليان را سال 1441 پيش از ميلاد و به روزگار آمنحوتپ دوم مىداند كه از ديدگاه او فرمانروايىاش در ميانهء سال‌هاى 1450 - 1425 پيش از ميلاد بوده است و فرمانروايى پدرش تحوتمس سوم ، ميانهء سال‌هاى 1482 - 1450 پيش از ميلاد . « 4 »\r\nبارى با همهء دلپذيرىهايى كه اين ديدگاه براى كسانى دارد ، به گمان ما پيچيدگىها و دشوارىهاى بسيارى هست كه راه را بر پذيرش آن مىبندد ، اينك پاره‌اى از آنها :\r\n1 . يكى دانستن « عابيرو » ها كه در نامه‌هاى « عمارنه » آمده است با « عبرانى » ها كه در تورات آمده است ، چنان كه پيش‌تر گفته‌ايم ، بسيار دور و دشوار مىنمايد .\r\n2 . از نامه‌هاى « عبد خيبا » ، فرمانرواى اورشليم از سوى فرعون ، برمىآيد كه شهر او دچار يورش بزرگى بوده است . « 5 » از سوى ديگر از تورات برمىآيد كه اورشليم هدف اصلى يوشع\r\n\r\n\r\n","description":"","footnote":"\r\n( 1 ) . ويل دورانت ، 1 / 353 ؛ محمد بيومى مهران ، اسرائيل ، 1 / 377 - 390 .\r\n( 2 ) . دربارهء نامه‌ها و رسايل « العمارنه » و روزگار آنها بنگريد به : محمد بيومى مهران ، اختاتون ، اسكندريه ، 1979 م ، 233 - 245 .\r\n( 3 ) . سفر خروج ، 12 : 140 ؛ سفر اول پادشاهان ، 6 : 1 ؛ نيز :\r\n Orr , The Problem of the Old Testament , Geneva  ، 8091 ،  p .  224 - 424 ؛  A . Lods , op - cit , p .  281 .\r\n( 4 ) .  M . F . Unger , Unger's Bible Dictionary , 1970 , p . 332 - 333  .\r\n( 5 ) . محمد بيومى مهران ، اسرائيل ، 2 / 826 - 827 ، اختاتون ، 233 ؛ نيز :\r\n","page_name":" 270 ","page_number":280},
  {"content":"\r\n\r\nنبوده و دست‌يابى بر آن نيز جز در روزگار داوود ( ع ) فرجام نيافته است . « 1 »\r\n3 . گزارش‌هاى گستردهء صحيفهء يوشع و سفر داوران دربارهء اقامت نهايى اسرائيليان در فلسطين ، به طور كلى با ماده تاريخ‌هايى كه در نامه‌هاى « عمارنه » آمده است ، سازگارى ندارد .\r\nبراى نمونه نام‌هاى پادشاهان كنعانى كه در دو سفر يوشع و داوران آمده است ، با نام‌هاى فرمانروايان همين شهرها در روزگار آمنحوتپ سوم و پسرش ، اختاتون ، جور درنمىآيد ، مثلا « عبد خيبا » در نامه‌هاى « عمارنه » « 2 » همان « ادونى صادق » صحيفهء يوشع و « ادونى بازاق » سفر داوران است . « 3 » چنان كه فرمانرواى « جازر » در نامه‌هاى عمارنه « يباخو » يا « يباخى » است « 4 » و همو در صحيفهء يوشع « هورام » « 5 » نام دارد . يا فرمانرواى « صور » در نامه‌ها ، « عبد تيرش » نام دارد . « 6 » و همو در سفر يوشع و داوران « يا بين » خوانده شده است . « 7 »\r\n4 . گزارش سفر اول پادشاهان ( 6 : 1 ) كه فاصلهء ميانهء خروج بنى اسرائيل و ساخته‌شدن معبد را در سال چهارم فرمانروايى سليمان ، 480 سال گفته است ، به گفتهء « اسپينوزا » با سخن كسانى كه اين فاصله را 440 سال مىدانند ، ناسازگار است . از سوى ديگر همين فاصله در گزارش ديگرى از تورات به 580 سال مىرسد . « 8 » از اينجاست كه كسانى پنداشته‌اند كه اين تاريخ 480 سال ، در گزارش نخستين تورات نبوده و بعدها بدان افزوده شده است ، چرا كه ترجمهء هفتادى تورات نيز آن را در جاى ديگرى آورده است . دور نيست كه نويسنده‌اى نسبتا متأخر ، بر پايهء پاره‌اى اسناد توراتى با گمانه‌زنى و تخمين به آن رسيده باشد ، به اين گونه كه فاصلهء ميان دو رويداد ياد شده يعنى خروج اسرائيليان و ساخته شدن معبد را كه دوازده نسل\r\n\r\n\r\n","description":"","footnote":"\r\n-  W . F . Albright , ANET , p .  784 - 984 ؛  J . A . Kundtzon and O . Weber , Die El - Amama Tafeln , Leipzig  ، 5191 ،\r\n p . 877 ; S . A . B . Mercer , The Tell el - Amama Tablets , II , Toronto , 1934 , p . 721 - 722 \r\n. ( 1 ) . محمد بيومى مهران ، اسرائيل ، 2 / 827 - 839 ؛ نيز :\r\n R . A . S . Macalister , CAH , vol . III , 1965 , p . 342 - 346 ; J . Finegan , op - cit , p . 118 \r\n. ( 2 ) .  ANET , p . 487 - 489  .\r\n( 3 ) . صحيفهء يوشع ، 10 : 1 ، سفر داوران ، 1 : 5 - 7 .\r\n( 4 ) .  ANET , p . 490  .\r\n( 5 ) . صحيفهء يوشع ، 10 : 33 .\r\n( 6 ) .  A . LOds , op - cit , p . 182 - 184 ; S . A . Cook , op - cit , p . 356 - 7  .\r\n( 7 ) . صحيفهء يوشع ، 11 : 1 ؛ سفر داوران ، 4 : 2 .\r\n( 8 ) . باروخ اسپينوزا ، رسالة فى اللاهوت و السياسة ، قاهره ، 1971 م ، 290 - 292 .\r\n","page_name":" 271 ","page_number":281},
  {"content":"\r\n\r\nگفته شده ، در چهل سال ، كه ميانگين سال‌هاى هر نسل گرفته مىشود ، ضرب كرده و به همان 480 سال رسيده است ( 480 - 40 * 12 ) . « 1 »\r\nدر اين باره فرضيهء ديگرى نيز هست گوياى اين كه 480 سال ياد شده چه بسا نشانگر روزگارانى باشد كه نخستين دسته‌هاى يهوديان يا ديگر قبيله‌ها از جنوب به فلسطين آمده‌اند .\r\nاين پنداره ، از يك سو كسانى را كه به فلسطين آمدند از اسرائيليانى ، كه از خاندان يوسف بودند و به پيشوايى موسى و يوشع از مصر بيرون آمدند ، جدا مىكند و از سوى ديگر آمدن آنان به فلسطين را پيش‌تر از آمدن ايشان مىشمارد . اگرچه گزارش‌هاى توراتى و قرآنى نيز اين هر دو رويداد را سرانجام با هم پيوند مىدهند . « 2 »\r\n5 . بر پايهء اين ديدگاه ، خروج اسرائيليان از مصر در سال 1447 پيش از ميلاد بوده است ، و اگر 430 سالى را كه به گزارش تورات اسرائيليان در مصر بوده‌اند ، بدان بيفزاييم ، - چنان كه « هامل » و « اور » گفته بودند - زمان آمدن اسرائيليان به مصر ، سال 1877 پيش از ميلاد خواهد شد ، يعنى نزديك به 150 سال پيش از آمدن هيكسوسيان به آن سرزمين با اين كه به دلايلى كه پيش‌تر گفته‌ايم ، آمدن اسرائيليان به مصر ، نمىتواند پيش از روزگار هيكسوسيان باشد .\r\nاز سوى ديگر اگر اسرائيليان در سال 1877 پيش از ميلاد به مصر آمده باشند ، آمدن آنان به روزگار سلسلهء دوازدهم و درست به روزگار « سنوسرت » سوم ( 1878 - 1843 ق . م ) بازخواهد گشت ؛ مگر اين كه آنچه در ترجمه هفتادى تورات آمده را بپذيريم كه دوران ماندگارى اسرائيليان در مصر را تا نيمهء ( - 215 ) كاهش مىدهد ، يا ديدگاه كسانى را بپذيريم كه آمدن 37 تن « ابشاى » آسيايى به مصر را در روزگار « سنوسرت » دوم ( 1897 - 1877 ق . م ) - كه تصوير آنان در مقبرهء « خنوم حوتپ » ، فرمانرواى شهر « بنى حسن » در استان مينا ديده مىشود « 3 » - با آمدن ابراهيم به سرزمين كنانه ( - مصر ) پيوند داده‌اند تا چه رسد به آمدن بنى اسرائيل به پيشوايى يعقوب به آنجا . « 4 » گرچه ديدگاه معروف بر اين است كه ابراهيم در\r\n\r\n\r\n","description":"","footnote":"\r\n( 1 ) .\r\n . p , tic - po , nageniF . J ; F 741 , F 931 . p , 0591 , nodnoL , auhsoJ ot hpesoJ morF , ylewoR . H \r\n 120 - 121 \r\n. ( 2 ) .  J . Finegan , op - cit , p . 118  .\r\n( 3 ) . محمد بيومى مهران ، مصر ، 1 / 646 - 648 ، نيز :\r\n P . E . Newberry , Beni - Hassan I , London , 1983 , p . 15 , 28 - 31  .\r\n( 4 ) .  Vergote , Josophen Egypt , Paris , 1969 , p . 16  .\r\n","page_name":" 272 ","page_number":282},
  {"content":"\r\n\r\nروزگار « سنوسرت » سوم ( 1878 - 1843 ق . م ) به مصر آمده و يعقوب در ميانهء سال‌هاى 1780 - 1633 پيش از ميلاد مىزيسته است و در روزگار هيكسوسيان ( 1725 - 1575 ق . م ) به درخواست يوسف همراه با 70 تن از خانواده‌اش به مصر آمده و در سرزمين جوشن در دلتاى شرقى سكونت گزيده است . « 1 »\r\n6 . آن گزارش تورات ( اول پادشاهان ، 6 : 1 ) كه پشتوانهء اين ديدگاه گرفته شده ، با گزارش ديگرى از تورات ( خروج ، 1 : 11 ) ناسازگار است . گزارشى كه از آن برمىآيد فرعونى كه اسرائيليان را آزار مىداده و خروج آنان در روزگار او بوده ، همان رامسس دوم است . چرا كه بر پايهء اين گزارش ، اسرائيليان در ساختن دو شهر « بىرامسس » و « فيتوم » به بردگى و بيگارى گرفته شدند و كاوش‌هاى باستان‌شناسى آشكار كرده است كه « بىرامسس » در روزگار رامسس دوم ساخته شده و « فيتوم » در روزگار او بازسازى گشته است . و ما از اين پس در اين باره به گستردگى سخن خواهيم گفت .\r\n7 . آرى تحوتمس سوم بىگمان سازندهء بزرگى بوده است و - چنان كه پيروان اين ديدگاه گفته‌اند - در ساختمان سازى كوشش فراوان به كار مىبرده است ، اما كوشش‌ها و طرح‌هاى ساخت و سازى او همه در « صعيد » و به ويژه در پايتخت « طيبه » ( - طيوه - اقصر امروزى ) بوده است . « 2 » گذشته از آن كه پايتخت فرعونان مصر تا پيش از روزگار سلسلهء نوزدهم ، هرگز در دلتا نبوده است . همان گونه كه در دلتا و به ويژه در شرق آن كه زيستگاه بنى اسرائيل بوده است ، كوشش‌هاى ساختمان سازى چشمگيرى سراغ نداريم . « 3 » حتى مىتوان گفت تحوتمس‌ها اين بخش از مصر را از اين روى كه به پايگاه هيكسوسيان جنگجو متصل بوده است ، خوش نمىداشته‌اند شايد از همين روى باشد كه در « تانيس » ، پايتخت هيكسوسيان ، آثار و نشانه‌هايى از شاهان سلسلهء هيجدهم ديده نمىشود . اما در روزگار سلسلهء نوزدهم كه شاهانش از اين بخش بودند ، رامسس دوم از روى انگيزه‌هايى سياسى دلتا را به پايتختى برگزيد و از اين روى شهر « فيتوم » را بازسازى كرد و شهر « بىرامسس » را كه به نام خود اوست ، بنيان گذارد . « 4 »\r\n\r\n\r\n","description":"","footnote":"\r\n( 1 ) . بنگريد به : محمد بيومى مهران ، اسرائيل ، 1 / 213 - 359 .\r\n( 2 ) . بنگريد به : سليم حسن ، مصر القديمة ، 4 / 455 - 496 .\r\n( 3 ) .  A . Lods , op - cit , p .  381 .\r\n( 4 ) .  A . Gardener , JEA , vol , XIX , 1933 , P . 126 - 127  .\r\n","page_name":" 273 ","page_number":283},
  {"content":"\r\n\r\n8 . سال‌هاى ميانى 1500 - 1200 پيش از ميلاد ، دوره‌اى است كه كنعانيان در پى دگرگونىهايى در ابزار فنى و صنعتى ، به پيشرفت صنعتى چشم‌گيرى دست يافتند ، و از اين روست كه اين دوره را دورهء طلايى صنعت سفال سازى در كنعان شمرده‌اند و بسيار شگفت و باورنكردنى است كه اين دورهء پيشرفت و شكوفايى هنر آنان درست هم زمان باشد با روزگار يورش‌هاى قبيله‌هاى بيابان‌زى كه بىگمان در تمدن از آن ساكنان اصلى بسيار فروتر بوده‌اند .\r\nاز سوى ديگر بسيار طبيعى و پذيرفتنى است كه يورش اين قبيله‌هاى بيابان‌زى و بربر به كنعان ، همزمان باشد با روزگار پژمردگى و عقب افتادگى صنعتى آنان ، روزگارى كه بر پايهء دليل‌هاى فراوان ، پس از 1200 پيش از ميلاد بوده است .\r\n9 . دربارهء نتيجه‌گيرىهاى « گارستلينگ » از ويرانى دو شهر « اريحا » و « حاصور » در سال‌هاى 1400 پيش از ميلاد « 1 » ، گفتنى است كه كسانى ويرانى اين دو شهر را تا سال 1500 ق . م و كسانى ديگر تا كمى پس از سال 1600 ق . م پيش برده‌اند . « 2 » همان‌گونه كه كسانى ديگر تا ميانهء سال‌هاى 1250 و 1200 ق . م پس انداخته‌اند . « 3 » [ و ابن ناهمرايىها دربارهء تاريخ ويرانى اين دو شهر ، نتيجه‌گيرىهاى گارستلينگ را از استوارى مىاندازد 
  ] . گذشته از اين ، كه گويد شهرهاى كنعان به دست اسرائيليان كه از مصر بيرون آمدند ، ويران شده باشد ، و به گمان درست‌تر ، اين ويرانىها بايد در روزگار آشوب و آشفتگىها و هرج و مرج‌هايى روى داده باشد كه در روزگار اخناتون ( 1367 - 1350 ق . م ) پيش آمده بود و مصر را تا چندى از سيادت و سلطنت انداخته بود .\r\nدربارهء « اريحا » نيز گفتنى است كه به گواهى يافته‌ها و كاوش‌هاى باستان شناسانهء « سلّين » ، « گارستلينگ » و « م . كنيون » ، اين شهر همواره عرصهء تاخت و تاز و يورش بيابان زيانى بوده است كه مىخواسته‌اند با يورش به اين شهر راه خود به فلسطين را باز كنند . حتى « كنيون » در كاوش‌هاى خود ، دريافته كه ديوار كهن و از خشت ساخته شدهء اين شهر ، بيش از هفده بار ويران و بازسازى شده است . خشت‌هاى بازمانده از ويرانه‌هاى آن نشان مىدهد كه نخستين ويرانى آن از زلزله و زمين لرزه بوده است و آخرين ويرانى آن از حملهء يورشگران آرامى در\r\n\r\n\r\n","description":"","footnote":"\r\n( 1 ) .\r\n J . Garstang , Joshu , Judges , The Foundations of Bible History , p . 184 F , 283 F ; J . Finegan , op - cit , p . 164 \r\n. ( 2 ) .  A . Lods , op - cit , p . 182  .\r\n( 3 ) .  W . Keller , The Bible as History , 1967 , p . 160  .\r\n","page_name":" 274 ","page_number":284},
  {"content":"\r\n\r\nحوالى سال 1200 پيش از ميلاد . « 1 » و به هر روى تا كنون در جايگاه اين شهر نشانه‌اى يافت نشده است كه بر پايهء آن بتوان تاريخ اشغال اريحا توسط يوشع را نشان داد . « 2 » شهرى كه در سدهء چهاردهم پيش از ميلاد وجود داشته اما در سدهء سيزدهم پيش از ميلاد يكسره ناپديد شده است ، و اگر بپذيريم كه ديوارهاى شهر در برابر نيروهاى يوشع فرو ريخته ، دور نيست كه اين فروريزى پيامد زمين لرزه بوده باشد ، چرا كه اين شهر در سرزمينى زلزله خيز جاى داشته است . نيز چنين مىنمايد كه ويرانى نخستين ديوار شهر - كه به اوايل عصر برنز باز مىگردد - نيز پيامد زمين لرزه بوده است . « 3 »\r\n10 . كاوش‌هاى باستان‌شناسى در شرق اردن ، نيز در « لخيش » « 4 » و « دبير » با اين تاريخ كهنى كه براى خروج بنى اسرائيل پيشنهاد شده ( 1400 ق . م ) جور در نمىآيد ، چرا كه « نلسون گلاك » از پى پژوهش‌هايى در شرق اردن دريافته است كه سال‌هاى ميانى 1900 تا 1300 پيش از ميلاد ، شكاف و گسستى را در ساكنان اين منطقه نشان مىدهد ، از اين روى اگر خروج اسرائيليان از مصر حوالى سال 1400 پيش از ميلاد بوده باشد ، نبايد آنها در راه با فرمانروايان ادوميان ، عمونيان و موآبيان - كه به گزارش تورات راه پيش روى آنان را مىگرفتند - درگير مىشدند ، چرا كه بر پايهء اين فرض و انگاره در آن روزگاران و در آن راه جز اندكى بيابان زيان اين سوى و آن سوى پراكنده ، كسانى و فرمانروايانى نبوده‌اند ، تا اسرائيليان با آنان در پيكار درآيند ، با اين كه به گزارش تورات ، آنان در سر راه خود با شاهان و اميران بسيارى درگير شدند و بر شهرهاى بسيارى چيره گشتند . يافته‌هاى باستانى « لخيش » و « دبير » نيز گوياى همين‌ها هستند . « 5 »\r\n11 . كندوكاوهاى باستان‌شناسان در « دبير » ( تل بيت مرسيم كنونى در 13 ميلى جنوب\r\n\r\n\r\n","description":"","footnote":"\r\n( 1 ) .\r\n J . B . E . Garstang , The Story of Jerich , 1940 ; J . Finegan , op - cit , p . 156 - 157 ; K . M . Kenyon , PEQ , 1952 , p . 64 , 1953 , p . 88 , 1954 , p . 55 , 1955 , p . 114 \r\n. ( 2 ) . « اريحا » كه به معنى شهر ماه يا سرزمين بوىهاى خوش است ، همان « تل سلطان » كنونى است كه در 5 ميلى غرب نهر اردن و 13 ميلى شمال شرقى قدس جاى دارد و به گواهى كاوش‌هاى باستان شناسى يكى از كهن‌ترين شهرهاى جهان بوده است . ( محمد بيومى مهران ، اسرائيل ، 2 / 605 ) .\r\n( 3 ) .  J . Garstang , op - cit , p .  441 .\r\n( 4 ) . « لخيش » همان تل دوير كنونى است در پنج ميلى جنوب غرب بيت جبرين ، و به گواهى كاوش‌هاى باستان‌شناسى از اوايل عصر برنز ساكنانى داشته است ( محمد بيومى مهران ، اسرائيل ، 2 / 614 ) .\r\n( 5 ) .  M . F . Unger , op - cit , p .  433 .\r\n","page_name":" 275 ","page_number":285},
  {"content":"\r\n\r\nغرب جبرون ) « 1 » آشكار مىكند كه سلطه و سيادت مصريان بر اين منطقه ، هم چنان تا روزگار آمنحوتپ سوم پايدار بوده است ، روزگارى كه اسرائيليان هنوز به اين منطقه نيامده بودند ، چرا كه در آنجا آثارى از يك آتش‌سوزى بزرگ در اواخر عصر برنز به دست آمده است و بر روى نشانه‌هاى آن آتش‌سوزى ، آثارى اسرائيلى . و اين خود نشان مىدهد كه اسرائيليان تا آن روزگار به اين منطقه نرسيده بوده‌اند . « 2 »\r\n12 . كندوكاوهاى باستان شناسان موزهء دانشگاه پنسيلوانيا در بيت‌شان « 3 » ( - بيسان ) در درشت « يزرعيل » آشكار كرده است كه آن سرزمين هم چنان تا روزگار رامسس دوم - چنان كه در روزگار آمنحوتپ سوم - زير نفوذ و سيطرهء سربازان و پادگان‌هاى مصرى بوده « 4 » كه نام‌هاى آنان در معبد شهر يافت شده است ، « 5 » با اين كه آن را يكى از شهرهايى گفته‌اند كه يوشع بر آنها چيره شد . « 6 »\r\n13 . به گواهى تاريخ ، حاتشپ سوت تنها شهبانو نبود ، بلكه در فرمانروايى و سلطنت با شوهر و برادر ناتنىاش « تحوتمس دوم ( 1510 - 1490 ق . م ) سهيم بود ، و پس از آن كه تحوتمس سوم كه جوانى نورس بود ، به جاى تحوتمس دوم نشست ، تا چهار يا هفت سال گرچه فرمان‌هاى دولتى نام او را داشت ، اما اين « حاتشپ سوت » بود كه به جاى او چونان سرپرست و وصى او فرمانروايى مىكرد . حتى « گاردنر » بر پايهء نص و نوشته‌اى كه هنوز منتشر نشده است ، مىگويد : حاتشپ سوت در سال دوم به عنوان پادشاه تاج‌گذارى كرد و تا سال 1468 پيش از ميلاد هم‌چنان فرمانروا بود . « 7 »\r\nاز آن پس بود كه تحوتمس سوم به جاى او نشست و پس از او نيز پسرش آمنحوتپ دوم به فرمانروايى رسيد . حال اگر اين‌ها را با ديدگاه « گارستلينگ » بسنجيم كه مىگفت : موسى پس از مرگ حاتشپ سوت از اين روى از مصر گريخت كه دشمن او تحوتمس سوم ، بر تخت\r\n\r\n\r\n","description":"","footnote":"\r\n( 1 ) .  J . Finegen , op - cit , p . 163 ; labib , p . 255  .\r\n( 2 ) .\r\n M . G . Kyle , EXcavation Kirjath sepher's Ten Cities , op - cit , p . 192 ; A . F . Albright . BASOR . vol . XIII , P . 55 - 128 , Vol . XVII , p . 21 - 22 , 79 \r\n. ( 3 ) .\r\n A . Rowe , The Topography and History of Beth - Shan , Pennsylvania . 1930 \r\n. ( 4 ) .  W . F . Albright , op - cit , p . 125  .\r\n( 5 ) .  M . F . Unger , op - cit , p . 142  .\r\n( 6 ) . صحيفهء يوشع ، 17 : 11 .\r\n( 7 ) .  A . Gardener , op - cit , p . 184  .\r\n","page_name":" 276 ","page_number":286},
  {"content":"\r\n\r\nنشسته بود - كسى كه خروج بنى اسرائيل از مصر نيز در اواخر روزگار او بود - آن را با گزارش‌هاى تورات و قرآن كه انگيزهء گريز موسى از مصر به مدين را كشتن ناخواستهء مردى مصرى مىدانند . « 1 » ناسازگار خواهيم ديد . گذشته از اين ، اگر سخن « گارستلينگ » كه گريز موسى را پيامد بر تخت نشستن تحوتمس سوم مىداند ، درست باشد ، بايستى موسى تا پس از مرگ او به مصر بازنمىگشت ، به ويژه كه از تورات نيز برمىآيد كه يكى از انگيزه‌هاى بازگشت موسى به مصر ، مردن همان كسى بوده است كه مىخواسته موسى را قصاص كند . « 2 »\r\nافزون بر اين‌ها ، اگر ويرانى « اريحا » در سال‌هاى 1407 يا 1400 پيش از ميلاد بوده است ، ناگزير بايد چنين پيش‌آمدى در اواخر روزگار تحوتمس چهارم يا اوايل روزگار آمنحوتپ سوم روى داده باشد و در اين هر دو روزگار بىگمان امپراتورى گستردهء مصر هم‌چنان بر آسياى غربى دست داشته است . چرا كه تحوتمس چهارم يكى از بزرگ‌ترين و تواناترين فرعون‌هاى مصر بوده و در پاسدارى از گسترهء امپراتورى به خوبى از عهده برآمده است .\r\nآمنحوتپ سوم نيز دست كم در نيمهء نخست فرمانروايىاش ، بزرگ‌ترين فرمانرواى خاور نزديك بوده است .\r\nدر اين جا اين پرسش پيش مىآيد كه در چنين روزگارى كه كنعان يكى از سرزمين‌هاى مصرى به شمار مىآيد ، چگونه اسرائيليان توانستند وارد آن جا شوند و سپس شهرهاى اريحا ، عامى ، بيت ايل و چندين شهر ديگر فلسطين را ويران كنند ، بىآن كه فرعون از جا بجنبد و هم چنان خاموش تماشاگر ويران‌گرىهاى آنان باشد ؟ و راستى را كه چنين چيزى را به آسانى نمىتوان پذيرفت ، مگر اين كه دليل‌ها و نشانه‌هاى آشكار و استوارى بر آن به دست آيد ، چيزى كه نه تنها تا كنون به دست نيامده ، بلكه از هر سوى شك و شبهه‌هاى بسيارى نيز آن را فرا گرفته و راه پذيرش آن را دشوار ساخته است . و از اينجاست كه من در درستى اين ديدگاه بسيار دو دل و ناباورم .\r\n14 . كاوشگران دانشگاه استراسبورگ در سال 1965 ميلادى در معبد « آمنحوتپ » سوم در « صولب » در توبهء سودان ، نص و نوشته‌اى يافته‌اند كه در آن نام پاره‌اى از قبيله‌هاى بيابان‌زى روزگار « آمنحوتپ » سوم آمده است . نام يكى از اين قبيله‌ها « يهوه » است . و شايد بتوان از اين\r\n\r\n\r\n","description":"","footnote":"\r\n( 1 ) . سورهء قصص ، آيات 15 - 22 ؛ سفر خروج ، 2 : 11 - 15 .\r\n( 2 ) . سفر خروج ، 2 : 23 - 25 ، 4 : 19 .\r\n","page_name":" 277 ","page_number":287},
  {"content":"\r\n\r\nنوشته چنين برداشت كرد كه قبيلهء بيابان‌زى يهوه در روزگار « آمنحوتپ » سوم ( 1405 - 1367 ق . م ) هم چنان در مصر بوده است و هر چند ما به درستى نمىدانيم كه اين نام « يهوه » با اسرائيليان پيوندى دارد يا نه اما دست كم مىتواند ديدگاه كسانى را كه خروج اسرائيليان را در روزگار « تحوتمس » سوم يا پسرش آمنحوتپ دوم مىدانند ، در سايه‌ها و لايه‌هايى از شك و ترديد فرو پوشاند .\r\n\r\n3 . ديدگاه سوم : توت عنخ آمون\r\nاين ديدگاه برخاسته از راى و رويكردهاى دانشمند يهودى « زيگموند فرويد » دربارهء موسى است ، كه او را مصرى و نه عبرى و بر دين اختاتون مىداند ، و از اين روى در پژوهشى دو دين موسوى و مصرى كهن را با هم سنجيده ، و آنها را دو شيوهء جداگانه و ناسازگار يافته است ، چرا كه از يك سو در دين موسى بر توحيد و يكتاپرستى پافشارى مىشود « 1 » و در دين مصريان كهن ، چند خدايى و چندگانه پرستى بسيار آشكار است ، و از سوى ديگر در دين مصريان كهن انديشهء زندگى پس از مرگ بسيار برجسته است تا آنجا كه شايد در تاريخ كهن جهان ، هيچ ملتى را نيابيم كه به اندازهء مصريان مرگ را ناديده گرفته باشند و براى فراهم كردن زمينه‌هاى زندگى پس از مرگ تا اين حد كوشيده باشند . اما شگفتا كه در همان زمان در دين موسى ، انديشهء زندگى جاويد يكسره ناديده گرفته شده و در هيچ جاى تورات از امكان زندگى پس از مرگ سخنى به ميان نيامده است . « 2 » شگفتى آن‌گاه بيشتر مىشود كه دريابيم ، انديشهء زندگى پس از مرگ با انديشهء توحيد و يكتاپرستى بسيار سازگار است . « 3 » [ و مبدأ و معاد ، دو پايهء اصلى دين‌هاى آسمانى است 
  ] .\r\n\r\n\r\n","description":"","footnote":"\r\n( 1 ) . بىگمان دين موسى ( ع ) چون دين ديگر پيامبران آسمانى ، بر يكتاپرستى درست و سنجيده‌اى استوار بوده است . اما آنچه موسى از خدا گرفته بود و مردم را بدان‌جا مىخواند ، چيزى است و آنچه را در تورات يهوديان - و نه تورات موسى - دربارهء خدا مىخوانيم و مىبينيم ، چيزى ديگر ؛ و ما دربارهء دين يهود چنان كه در تورات آمده است و با اديان توحيدى پيامبران ناسازگارىهايى دارد ، پژوهشى گسترده پيشكش خوانندگان كرده‌ايم . بنگريد به : محمد بيومى مهران ، اسرائيل ، جزء چهارم ، باب نخست ، « ديانت يهود » ، 1 - 218 .\r\n( 2 ) . دربارهء زندگى پس از مرگ ، از ديدگاه تورات ، بنگريد به : محمد بيومى مهران ، النبوة و الانبياء عند بنى اسرائيل ، 102 - 106 ، اسرائيل 4 / 234 - 236 . نيز ، جيب سعيد ، اديان العالم ، 182 - 183 ؛ نيز :\r\n S . Freud , Moses and Monotheism , N . Y  ، 1939 ،\r\n p . 18 - 29 ; E , Ranan , Histoire du peupled'Israel , vol . I , p . 128 ; E . W . Heaton , The old Testament Prophets \r\n، 1965 ،  p . 134 - 131  .\r\n( 3 ) .  S . Freud , Moses and Monotheism , p . 18 - 02  .\r\n","page_name":" 278 ","page_number":288},
  {"content":"\r\n\r\nدر اينجا فرويد از دين اخناتون سخن مىگويد و آن را با دين عبرانيان مىسنجد و نمايى از باور خورشيد پرستى را از آغاز پيدايىاش تا روزگار اخناتون ( 1367 - 1350 ق . م ) پيش روى مىگذارد . سپس از يكتاپرستى فرعون سخن مىگويد و از سروده‌ها و ترانه‌هاى او در ستايش خداى يگانه - خورشيد - ياد مىكند . « 1 » و اين كه او خورشيد را آفريدگار و پاسدار همهء هستى مىدانسته است ، و اين كه سوز و شورهايى كه چند قرن بعد در مزامير ، در ستايش « يهوه » خداى يهوديان آمده است ، بازتاب‌هايى از شور و سوزهاى ترانه‌هاى او در ستايش خورشيد است ، « 2 » و اين كه اگر اخناتون خورشيد را مىپرستيده ، آن را بىگمان پديده‌اى مادى نمىشمرده است ، بلكه آن را پديده‌اى ماورايى و مقدس مىدانسته است ، كه اين پرتوها و نورها بازتابى از توان بىكران او هستند - اين را پيش‌تر نيز پژوهشگرانى چون « ارمان » ، « بريستد » ، « هال » و . . . گفته بودند « 3 » - گذشته از اين‌ها اخناتون چيز ديگرى را نيز بر انديشهء خداباورى افزود : طبيعت و سرشت ويژهء خدا كه يگانگى او از آن برمىخاست . و از اينجاست كه در ستايش‌هاى خود مىگفت : « خدايا تو همان يگانه‌اى هستى كه با او خداى ديگرى نيست » . « 4 » و از اين روى بود كه پرستش‌گاه‌هاى ديگر خدايان را در همهء مصر بست و دارايىهاى آنها را به خزانه ريخت و آيين و مراسم آنها را تعطيل و دكان كاهنان را بىرونق كرد . و تا آنجا پيش رفت كه فرمان داد همهء آثار و بناها را بررسى كنند و هر جا واژهء « خدايان » را - در ساختار جمع - در نقش و نوشته‌اى ديدند ، بتراشند و پاك كنند ، چرا كه خدايانى در كار نيست و خدا يگانه است . « 5 » نيز جادوگرى و اسطوره‌خوانى را حرام ساخت و روا نداشت كه ديگر پيكره‌اى براى خداى بزرگ « آتون » ( - خورشيد ) ساخته شود . « 6 » چرا كه خداى راستين ، پيكرهء مادى و چهرهء جسمانى ندارد ، نيز فرمان داد تا شكل نمادين خداى خورشيد را ديگرگون سازند و آن\r\n\r\n\r\n","description":"","footnote":"\r\n( 1 ) . دربارهء خورشيد پرستى پيش از اخناتون ، نيز دربارهء يكتاپرستى اخناتون و سرودهاى او ، بنگريد به :\r\nمحمد بيومى مهران ، اخناتون ، 295 - 315 ، 327 - 382 .\r\n( 2 ) .  S . Freud , op - cit , p . 21  .\r\n( 3 ) . محمد بيومى مهران ، اخناتون ، 349 - 350 ؛ ادولف ارمان ، ديانة المصر القديمة ، 125 - 146 ؛ نيز :\r\n H . R . Hall , op - cit , p . 298 - 300 ; S . Freud , op - cit , p . 21 - 22  .\r\n( 4 ) .  J . H . Breasted , The Dawn of Consciencen , N . Y . 1939 , p . 278 - 280  .\r\n( 5 ) . آدولف ارمان ، همان 133 - 138 ؛ نيز :\r\n S . Freud , op - cit , p . 22 ; J . H . Breasted , op - cit , p . 180  .\r\n( 6 ) .  A . H . Gardiner , op - cit , 227  .\r\n","page_name":" 279 ","page_number":289},
  {"content":"\r\n\r\nرا در شكل‌هايى چون حرم كوچك يا شاهين و . . . نمايش ندهند و تنها با روشى تقريبا عقلانى رفتار كنند ، و به جاى آن شكل‌ها ، قرص خورشيد را در حال پرتوافشانى و به گونه‌اى كه انتهاى پرتوهاى آن ، شكل دست داشته باشد ، به عنوان نمادى تازه برگيرند . نيز فرمان داد تا ديگر كسى از « اوزيرس » - خداى مرگ و جهان پس از مرگ در نزد مصريان - و نيز از سرزمين مردگان و حساب در آخرت يادى نكنند . « 1 »\r\nپس فرويد به سنجش دو دين اخناتون و موسى مىپردازد و پيشاپيش ، خود يادآورى مىكند كه اين سنجش كارى بسيار دشوار است ، چرا كه از يك سو پس از مرگ اخناتون ، كاهنان و بزرگان دين‌هاى پيشين كه دكانشان تخته و راه‌هاى سوداندوزىشان بسته شده بود و كينهء سختى از اختاتون و دين تازهء او در دل داشتند و تشنهء انتقام و كينه‌جويى بودند ، بىدرنگ تا آنجا كه توانستند آثار و اسناد اخناتونى را از ميان بردند و ما را از دسترسى به بيشترينهء اسناد و آثارى كه مىتوانست در شناسايى دين او ، ياريگر ما باشد ، تهىدست ساختند . از سوى ديگر دين موسى را نيز در ساخت و پرداختى مىشناسيم كه دست كم هشت سده پس از او - اگر خروج اسرائيليان از مصر را در روزگار « مرنپتاح » بدانيم - و سال‌ها پس از دورهء اسارت بابلى به دست روحانيان يهودى تنظيم و تثبيت شده است ، به ويژه به دست « عزرا » كه به گفتهء بسيارى از مورخان ، به پشتيبانى ايرانيان همراه با گروهى از اسرائيليان حوالى سال 398 پيش از ميلاد از بابل به اورشليم بازگشته بود . « 2 » و پيشوايى يهوديان را در دست داشت ، و اين « عزرا » « 3 » همان كسى است كه در پاگيرى و تثبيت ديانت يهود ، تا امروز ، مؤثر بوده است .\r\nبارى ، فرويد دو دين اخناتون و موسى را با هم مىسنجد و نمونه‌هايى از برابرىهاى اين دو دين را پيش روى ما مىنهد ، اينك پاره‌اى از برجسته‌ترين آنها :\r\n\r\n\r\n","description":"","footnote":"\r\n( 1 ) .  J . H . Breasted , op - cit , p . 300 ; S . Freud , op - cit , p . 22 - 27  .\r\n( 2 ) . بنگريد به نجيب ميخائيل ، همان 469 ؛ نيز :\r\n W . F . Albright , The Archaeology of palestine and the Bible , p . 169 F ; H . Rowley , The Servant of The Lord and other Essay on the old testamant , 1952 , p . 131 - 159 ; J . Finegan , op - cit , p . 239 ; S . A . Cook , op - cit , p . 413 ; M . Noth , op - cit , p . 032 \r\n. ( 3 ) . اگر اين « عزرا » ، همان « عزيز » ياد شده در قرآن باشد ، چيزى كه ما آن را گمان مىزنيم و مىپسنديم ، ناگزير يهوديان در آن روزگار ، يعنى سدهء چهارم پيش از ميلاد ، مشرك بوده‌اند و عزيز را پسر خدا مىشمرده‌اند . چنان كه در قران مىخوانيم : « يهوديان گفتند : عزيز پسر خداست و ترسايان گفتند : مسيح پسر خداست ، اين سخنان آنان است كه بر زبان مىآوردند و با آن به سخن كسانى كه پيش‌تر كفر ورزيده بودند ، همانند مىشوند ، خدا بكشدشان ، چه بىراهه مىروند . » ( سورهء توبه ، آيهء 30 ) .\r\n","page_name":" 280 ","page_number":290},
  {"content":"\r\n\r\nيكم : صيغهء شهادت ( - عبارتى كه چون كسى كه بخواهد به دينى درآيد ، آن را بر زبان مىآورد ) در دين يهود اين گونه است : « شمع يسرائيل أدوناى ألوهينو أدوناى أحاد » يعنى « اى اسرائيل بشنو ، پروردگار ، خداى ما خدايى يگانه است » . كه اگر همانندى واژهء عبرى « ادوناى » در اين عبارت با واژه‌هاى « اتون » مصرى و « ادونيس » سورى ، تصادفى و اتفاقى نبوده ، و نشانگر پيوندى لفظى و معنوى باشد ، كه در اصل اين واژه‌ها با يكديگر داشته‌اند ، آن‌گاه ترجمهء عبارت ياد شده ، چنين خواهد شد : « اى اسرائيل بشنو ؛ « آتون » خداى ما ، خداى يگانه است » .\r\nدوم : بيان وجوه همسانى و ناهمسانى ميان اين دو دين آسان است ، از جمله اين كه هر دو دين بر وجدانيت مطلق و دقيقى تأكيد دارند . « 1 » و فرويد به خاطر همين ويژگى برجسته در اين دو ديانت از همان آغاز تمايل دارد تا همهء همسانىهاى موجود ميان آن دو را ردّ كند .\r\nسوم : دين يهود آن گونه كه تورات رايج امروزى ، پيش روى ما مىنهد همانند دين اخناتون ، دنياى آخرت و جهان پس از مرگ را نمىشناخته است - و اين‌ها عقايدى است كه با وجدانيت و يگانه‌پرستى ناسازگارى ندارد - و همين همانندى ميان كيش يهودى و آتونى ، دربارهء جهان پس از مرگ اگر تنها نشان نباشد مىتواند نشان تازه‌اى بر مصرى بودن موسى باشد . « 2 »\r\nچهارم : موسى تنها دينى تازه به يهوديان پيشكش نكرد ، بلكه آيين ختنه را نيز بر آنان واجب ساخت ، آيينى كه گرچه تورات آن را به روزگاران پدران پيشين باز مىگرداند و مىگويد خداوند بر موسى ، كه پسر خويش را ختنه نكرده بود ، خشم گرفت و آهنگ كشتن او كرد كه همسر موسى پيش‌دستى كرد و پسر را ختنه نمود و خداوند از موسى درگذشت . « 3 »\r\nاما بىگمان اين‌ها درست نيست و آيين ختنه به يهوديان رسيده است ، و در همهء سرزمين‌هاى حوزهء درياى مديترانه ، ملت ديگرى را نمىشناسيم كه به اين آيين پاىبند بوده باشند ، جز مصريان كه به گواهى آثار و اسناد به دست آمده ، آيين ختنه را از روزگاران پيش از تاريخ ، حوالى سال 4000 پيش از ميلاد مىشناخته‌اند ، حتى تصويرهايى از گور « جبانه » - فرهيخته‌اى از دولت كهن - به دست آمده است كه جراحى مصرى را در حال ختنه‌كردن نشان\r\n\r\n\r\n","description":"","footnote":"\r\n( 1 ) . دربارهء وحدانيت در دين‌هاى آتونى و يهودى ، بنگريد به : محمد بيومى مهران ، اخناتون ، 462 - 447 ، اسرائيل ، 4 / 83 - 121 .\r\n( 2 ) .  S . Freud , op - cit , p . 27 - 29  .\r\n( 3 ) . سفر پيدايش ، 17 : 10 - 11 ؛ سفر خروج ، 4 : 24 - 26 .\r\n","page_name":" 281 ","page_number":291},
  {"content":"\r\n\r\nمىدهد ؛ نيز تصويرهاى همانندى در « كرنك » « 1 » از دولت تازه . از تورات هم برمىآيد كه ابراهيم پس از بازگشت از مصر ، خود ، اسماعيل و ديگر مردان خاندان را ختنه كرد . « 2 » با اين كه گزارش‌ها از زيردست احبار و عالمان يهوديى كه از اسارت بابل بازگشته بودند ، رد شده و به دست آنان در ميانهء سده‌هاى ششم و پنجم پيش از ميلاد ، يعنى نزديك به هزار و پانصد سال پس از روزگار ابراهيم ، سامان يافته است . « 3 » و شكل كنونىاش را پيش از سال 400 پيش از ميلاد به دست نياورده است . و از همين روى هيچ جاى شگفتى نيست اگر اين گزارش‌ها با گزارش‌هاى ديگرى از سفر تثنيه ، دوگانگىها و ناسازگارىهاى ريشه‌اى داشته باشند . « 4 »\r\nگزارش‌هايى كه دور نيست بازتاب كمرنگى باشند از رويدادهاى افسانه‌آميز و اسطوره‌اى ، از پيدايى آيين ختنه ، آيينى كه بىگمان يك آيين ريشه‌دار مصرى است . « 5 »\r\nدر اينجا فرويد اين پرسش را پيش مىكشد كه اگر موسى يهودى بود و خواستار اينكه خويشان و هم‌قومان خود را از بند مصريان برهاند ، پس چرا آيين ختنه‌كنان را بر آنان واجب ساخت ؟ و يا هر آيينى كه آشكارا يهوديان را به رنگ مصريان درمىآورد ، و اگر خواستهء او آزادسازى و دور كردن آنان از مصريان بود ، چرا و به چه انگيزه‌اى ياد و خاطرهء مصر را در آنان زنده نگه مىداشت . اين همه آشكارا نشان مىدهد كه موسى ، نه يهودى و اسرائيلى كه مصرى بوده است . « 6 » و سپس دين او نيز ترجيحا دين مصرى بوده است ، اما نه دين رايج در ميان مردم مصر آن روز ، بلكه دين اخناتون كه با دين يهوديان همانندىهاى بسيارى دارد .\r\nدر اينجا فرويد به آشكارسازى همين رويكرد خود مىپردازد - كه موسى شخصى مصرى با همتى و الا و بلندپرواز بوده است و چه بسا در اين انديشه بوده كه روزى به پيشوايى مردم و فرمانروايى امپراتورى مصر برسد . و چون از نزديكان اخناتون بوده است ، براى تبليغ و گسترش دين تازه‌اى كه اخناتون ، مردم مصر را بدان مىخواند و انديشه‌هاى موسى نيز از آن\r\n\r\n\r\n","description":"","footnote":"\r\n( 1 ) .  J . Breasted , op - cit , p . 303 , NO . 10  .\r\n( 2 ) . سفر پيدايش ، 17 : 10 - 11 ، 23 - 27 . نيز بنگريد به : محمد بيومى مهران ، « قصة ارض الميعاد بين الحقيقة و الاسطورة ( 2 ) « مجلهء الاسطول ، شمارهء 67 ، اسكندريه ، 1971 م ، 5 - 6 .\r\n( 3 ) .  A . Lods , op - cit , p . 125  .\r\n( 4 ) . سفر تثنيه ، 5 : 1 - 3 ؛ نيز : 199 .  A . Lods , op - cit  ،\r\n( 5 ) . محمد بيومى مهران ، همان 6 ؛ نيز :\r\n A . P . Davies , TenCommandments , N . Y , 1956 , p . 59 - 60  .\r\n( 6 ) . مصرى بودن موسى بىگمان سخن نادرستى است و ما به زودى به گستردگى از آن سخن خواهيم گفت .\r\n","page_name":" 282 ","page_number":292},
  {"content":"\r\n\r\nسيراب و سرشار بود ، كوشش‌ها و شيفتگىهاى بسيار از خود نشان مىداده است . اما چون با مرگ اختاتون ، تغييرات دينى او نيز ، نازا مىماند و دوباره دين پيشين نيرو مىگيرد ، موسى ، همهء آرزوهاى خود را بر باد رفته مىبيند و فرمانروايى مصر را كه بدان دل بسته بود از دست رفته مىيابد ، و چون ديد كه اخناتون با رؤياها و آرمان‌هاى خويش انديشه‌هاى مردم را به گونه‌اى پراكنده ساخت و خود رفت و امپراتورىاش را در حال پراكنده شدن و تكّه تكّه گشتن برجاى گذاشت ، از اين‌رو كه بلندهمت و جاه‌طلب بود ، به اين انديشه افتاد كه خود امپراتورى ديگرى بنيان گذارد كه دين آنها همان دين تازه‌اى باشد كه مصريان نپذيرفتند و از آن بازگشتند ، و دور نيست كه موسى در آن هنگام فرمانرواى سرزمين‌هاى پيوسته به مرزهاى شرقى مصر نيز بوده است . آنجا كه در « جوشن » ، از روزگار هيكسوسيان به اين سو پاره‌اى از قبيله‌هاى سامى مىزيسته‌اند و موسى بر آن مىشود كه از همين قبيله‌ها بهره بگيرد و از آنان ملتى تازه بنياد نهد . از اين رو ، با آن قبيله‌ها كه در جوشن مىزيستند ، پيوندهايى برقرار مىكند و پيشوايى آنان را به دست مىگيرد و با توانايى آنان را مىكوچاند و از آن سرزمين بيرون مىبرد [ تا در جاى ديگرى كه امنيت و آمادگى بيشترى داشته باشد ، امپراتورى خود را بنياد نهد 
  ] . و مىتوان بر خلاف گزارش‌هاى عبرى چنين پنداشت كه بيرون رفتن آنان به سلامت و بىدرگيرى انجام گرفته است . زيرا هم موسى توانايى بسنده براى اين كار را داشت و هم نيروى مركزى توانمندى در مصر نبود كه راه را بر او بربندد .\r\nسپس فرويد مىگويد تاريخ اين خروج در دورهء هشت سالهء پس از مرگ اخناتون ، و پيش از بر تخت نشستن « هورمهب » بوده است . « 1 » البته « آرتور ويگال » اين تاريخ را در سال 1346 پيش از ميلاد و در اواخر روزگار « توت عنخ آمون » گفته است . « 2 »\r\nگفتنى است كه پيش از فرويد « كارل ابراهام » نيز سخنان همانندى دارد و مىگويد : اخناتون مصلحى بزرگ و پيامبرى بزرگوار بوده است ، در روزگار او خدايان را به صورت آدمى نمىساخته‌اند و نمىپنداشته‌اند ، و او در يگانه‌پرستى پيشگام موسى بوده است ، و بلكه پيشگام عيسى نيز ، چرا كه انديشه‌هاى اخناتون دربارهء خدا ، با دين مسيح سازگارتر است تا با دين موسى . « 3 » « ويچ » تاريخ‌نگار نيز بر اين است كه موسى مردم را به يكتاپرستى فرا مىخواند ،\r\n\r\n\r\n","description":"","footnote":"\r\n( 1 ) .  S . Freud , op - cit , p . 29 - 32  .\r\n( 2 ) .  A . Weigal , Histoire de L'Egypte Ancienne , Paris , 1968 , p . 146  .\r\n( 3 ) .  C . Abraham , Imago , vol . I , 1912 , P . 346 - 364  .\r\n","page_name":" 283 ","page_number":293},
  {"content":"\r\n\r\nانديشه‌اى كه پيش از او از سوى اخناتون پيدايى و گسترش يافته بود ، و چنين مىنمايد كه موسى - كه كودكى ، نوجوانى و جوانىاش را در مصر گذرانده بود - با اين انديشه آشنا شده بود ، آن را پسنديده بود و به گسترش آن برخاسته بود . « 1 »\r\nبه هر روى گرچه ما اين سخن فرويد را كه دين و دعوت موسى برگرفته از دين و دعوت اخناتون بوده است ، نمىپذيريم ، با اين همه برآنيم كه بىگمان همانندىهايى با واسطه يا بىواسطه ميان اين دو دين هست و از همه آشكارتر يك خدايى و توحيدى مطلق و فراگير ، براى نمونه خداى اسرائيل مىگويد : « من هستم يهوه خداى تو . . . و تو را جز من خدايان ديگرى نباشد » « 2 » . اخناتون نيز خداى خويش را « خدايى كه جز او خدايى نيست » مىشمارد و در آموزه‌هاى خود بر « خداى يگانه‌اى كه آفريدگار همه چيز است » پاى مىفشارد ، و از ديد او « آتون » ، درست همانند « يهوه » ، آفريدگار همه چيز و همه كس است . « 3 »\r\nبارى ، هر چه باشد ، ديدگاه فرويد ، دشوارىهايى پيش رو دارد كه ما را از پذيرش آن باز مىدارد ، اينك پاره‌اى از آنها :\r\nيكم : اين ديدگاه نيازمند پژوهشى گسترده ، فراگير و همه سويه‌اى دربارهء دو دين آتونى و موسوى است ، چيزى كه اگر ناشدنى و محال نباشد ، دست كم بسيار دشوار است - و اين را خود فرويد نيز يادآورى كرده است - و ما تا كنون نه شناخت درستى از هيچ يك از اين دو دين داريم و نه اسناد و آثار بسنده‌اى كه بتوانيم با بررسى آنها به شناخت درستى برسيم ، چرا كه رشك و كينهء كاهنان آمون بيشتر اسناد و آثار دين آتونى را دستخوش نابودى ساخت و دست پژوهشگران را از آنها كوتاه نمود ، و دست و دخالت يهوديان نيز هرگونه تحريف و تغييرى خواست ، در دين موسى روا داشت و چهره‌اى ديگرگون به آن داد - چنان كه اينك دانسته‌هاى ما از دين موسى همه برگرفته از نصوص و نوشته‌هايى است كه پس از دوران اسارت بابل يا در همان هنگام ( 586 - 539 ق . م ) صورت گرفته است . با اين كه خود موسى اگر نگوييم در سدهء شانزدهم ، دست كم در سدهء سيزدهم پيش از ميلاد مىزيسته است ، يعنى نوشته شدن تورات يازده يا ده و دست كم هشت سده پس از روزگار موسى و فرود آمدن دين او بوده است .\r\n\r\n\r\n","description":"","footnote":"\r\n( 1 ) .  E . H . Weech , Civilization of the Near East , p . 88  .\r\n( 2 ) . سفر خروج ، 20 : 3 .\r\n( 3 ) .\r\n W . F . Albright , The Biblical Period Frome Abraham to Ezra , N . Y , 1963 , P . 15 - 16 \r\n.\r\n","page_name":" 284 ","page_number":294},
  {"content":"\r\n\r\nدوم : ما از اخناتون چيز چندانى نمىدانيم ، جز اين كه در ميانهء سالهاى 1367 - 1350 پيش از ميلاد فرمانرواى مصر بوده و مردم را به پرستش خداى يگانه خوانده است و از اين روى پرستش‌گاه‌هاى ديگر خدايان را در تمام نواحى امپراتورى مصر بسته و دارايىهاى آنها را مصادره كرده و آيين و آداب ديگر دين‌ها را از رونق انداخته است ؛ همين‌ها زمينه شده تا كاهنان آمون و ديگر دين‌فروشان كه از راه دين ، سودها مىاندوختند و اينك دكان پرسودشان تخته شده بود . سر به شورش برآرند و اخناتون را ناگزير كنند از « طيبه » پايتخت مصر ، به سرزمينى كه پيش‌تر گواه پرستش خدايان ديگر نبوده ، كوچ كند و در آنجا شهر تازهء « آخت آتون » ( - عمارنه ) « 1 » را بنياد گذارد و چندى در آنجا بماند و خداى خود را پرستش كند و پرستش او را گسترش دهد ، تا آن گاه كه نيروهاى دشمن و شورشى بر او بتازند و كارش را يكسره كنند و هر چه كينه داشته‌اند بر سر دين و پيروان او بريزند و جوانكى نارس را بر جاى او به تخت بنشانند تا دست آنان را باز گذارد و زمينه را فراهم سازد تا آنان دين آتون را يكسره از ميان ببرند و دوباره دين آمون را زنده كنند . « 2 »\r\nاينجاست كه چند پرسش پيش مىآيد : 1 - آنچه دربارهء اخناتون گفتيم ، با اين ديدگاه كه وى استاد موسى بوده است ، چه پيوندى مىتواند داشته باشد ؟ 2 - آيا دعوت اخناتون پيش‌درآمدى براى آمدن موسى بوده است ؟ 3 - آيا دعوت اخناتون گونه‌اى زمينه‌سازى بوده است تا از اين راه مردمى كه به بت‌پرستى خو گرفته بودند ، براى پذيرش يكتاپرستى آماده شوند ؟ آيا اخناتون چنان كه برخى پژوهشگران گفته‌اند ، پيامبر بوده است ؟\r\nاين‌ها پرسش‌هايى است كه نويسندهء اين كتاب نمىتواند بار پاسخ‌گويى بدان‌ها را به دوش كشد و به ديگر سخن كسى كه از شش سالگى بدين سو در خدمت قرآن بوده است و اميد دارد كه همواره تا پايان زندگى و سپس در زندگى آن سويى نيز با آن همراه باشد ، نمىتواند بار\r\n\r\n\r\n","description":"","footnote":"\r\n( 1 ) . عمارنه كه در 190 ميلى جنوب قاهره و 260 ميلى شمال اقصر ، ميان ملوى و ديروط و در برابر ديرمواس جاى دارد و امروزه قريه‌هاى بنى عمران ، حاج قنديل ، عمارنه و حوطه و خرابه‌هاى اندكى را كه در در ازاى شهر كهن جاى داشته‌اند و پس از آنها گورها جاى دارند ، فرا مىگيرد . بخش نخست نام كهن اين شهر يعنى « آخت آتون » با بخش نخست نام پادشاه آن « آخن آتون » ، هم ريشه است . و هر دو با افزوده شدن به « آتون » ساخته شده‌اند .\r\n( 2 ) . دربارهء شكست رفورم دينى اخناتون و بازگشت دوبارهء بت‌پرستى ، بنگريد به : محمود بيومى مهران ، اخناتون ، 382 - 421 .\r\n","page_name":" 285 ","page_number":295},
  {"content":"\r\n\r\nخطاگويى در پاسخ اين پرسش‌ها را برتابد ، چرا كه ما مسلمانان دربارهء پيامبران بيش و پيش از هر چيز ، آنچه را در قرآن كريم آمده ، باور داريم و بىگمان ، اخناتون يكى از پيامبرانى نيست كه نامشان در قرآن آمده است . اما پيامبرى موسى آشكارا و بارها در قرآن آمده است . « 1 » چنان كه از بيست و چهار پيامبر ديگر نيز در قرآن ياد شده است . « 2 » با اين همه نمىتوانيم بىگمان و به يقين پيامبرى اخناتون را بىپايه بشماريم ، چرا كه در قرآن چندين بار خوانده‌ايم كه خداوند هيچ ملت و امتى را بىپيامبر رها نكرده است . در اين آيه‌ها : « هيچ امتى نيست كه در ميان آنان هشدار دهنده‌اى ( - پيامبر ) نبوده باشد » « 3 » « و چه بسيار پيامبر در ميان پيشينيان فرستاده‌ايم » « 4 » ؛ « پيش از تو پيامبرانى فرستاديم كه از برخى آنان با تو سخن گفته‌ايم و از برخى ديگر نگفته‌ايم » « 5 » ؛ « پيامبرانى كه پيش‌تر داستان آنان را بر تو خوانده‌ايم و پيامبرانى كه داستان آنان را بر تو نخوانده‌ايم » . « 6 »\r\nو از اينجاست كه دربارهء شمار پيامبران با آمارهاى گوناگوى روياروييم : 124000 ؛ 8000 كه 4000 شان از بنى اسرائيل بوده‌اند ؛ 4000 ، 3000 « 7 » . نيز گفته‌اند : از ميان پيامبران ، همه نبى و 313 تن رسول بوده‌اند ، نخستينشان آدم و آخرينشان محمد ( ص ) « 8 » . و به هر روى بررسى آمار و شمار پيامبران چيز چندان بايسته‌اى نمىنمايد ، چرا كه در اين‌باره نه در قرآن سخنى آمده است و نه در احاديث « صحيح » از پيامبر ( ص ) . « 9 » جز گزارش از ابوذر گوياى اين كه روزى به مسجد مىرود ، پيامبر ( ص ) را تنها مىبيند ، و درباره نماز ، هجرت ، جهاد ، روزه\r\n\r\n\r\n","description":"","footnote":"\r\n( 1 ) . دربارهء پيامبرى موسى بنگريد به سوره‌هاى : بقره ، 87 ؛ آل عمران ، 84 ؛ انعام ، 91 ، 154 ؛ اعراف ، 103 ، 104 ، 144 ؛ يونس ، 75 ؛ هود ، 96 ؛ ابراهيم ، 5 ؛ مريم ، 51 ؛ طه ، 24 ، 43 ، 47 ؛ انبياء ، 48 ، مومنون ، 45 ؛ فرقان ، 35 ؛ شعراء ، 10 ، 16 ، 27 ؛ نمل ، 10 ؛ قصص ، 32 ، 36 ؛ عنكبوت ، 39 ؛ احزاب ، 7 ؛ صافات ، 17 - 18 ؛ غافر ، 32 ؛ زخرف ، 46 ؛ دخان ، 17 ؛ ذاريات ، 38 .\r\n( 2 ) . نام‌هاى 25 پيامبرى كه در قرآن آمده اين‌هاست : آدم ، ادريس ، نوح ، هود ، صالح ، ابراهيم ، لوط ، اسماعيل ، اسحاق ، يعقوب ، يوسف ، ايوب ، شعيب ، موسى ، هارون ، يونس ، داوود ، سليمان ، الياس ، اليسع ، زكريا ، يحيى ، عيسى ، ذو الكفل - به گفتهء بسيارى از مفسران - و سرور همه محمد ( ص ) .\r\n( 3 ) .  « وَ إِنْ مِنْ أُمَّةٍ إِلَّا خَلا فِيها نَذِيرٌ »  ( سورهء فاطر ، آيهء 24 ) .\r\n( 4 ) .  « وَ كَمْ أَرْسَلْنا مِنْ نَبِيٍّ فِي الْأَوَّلِينَ »  ( سورهء زخرف ، آيهء 6 ) .\r\n( 5 ) .  « وَ لَقَدْ أَرْسَلْنا رُسُلًا مِنْ قَبْلِكَ مِنْهُمْ مَنْ قَصَصْنا عَلَيْكَ وَ مِنْهُمْ مَنْ لَمْ نَقْصُصْ عَلَيْكَ »  ( سورهء غافر ، آيهء 78 ) .\r\n( 6 ) .  وَ رُسُلًا قَدْ قَصَصْناهُمْ عَلَيْكَ مِنْ قَبْلُ وَ رُسُلًا لَمْ نَقْصُصْهُمْ عَلَيْكَ »  ( سورهء نساء ، آيهء 164 ) .\r\n( 7 ) . ابن قتيبه ، المعارف ، 26 ؛ ماوردى ، اعلام النبوة ، 52 ، مجمع الزوائد ، 8 / 210 ؛ تفسير\r\n( 8 ) . تفسير قرطبى ، 4472 .\r\n( 9 ) . محمود شرقاوى ، الانبياء فى القرآن الكريم ، 24 .\r\n","page_name":" 286 ","page_number":296},
  {"content":"\r\n\r\nو صدقه و سپس شمارهء پيامبران را مىپرسد و پيامبر ( ص ) پاسخ مىدهد : 124000 ؛ سپس مىپرسد از اين ميان رسولان چند تن بوده‌اند و پاسخ مىشنود : 313 تن ؛ سپس از نخستين رسولان مىپرسد و پاسخ مىشنود : آدم ؛ مىپرسد آيا آدم رسول بود ؟ و پاسخ مىشنود : آرى ، او را خدا به دست خود آفريد و از روح خود در او دميد . و در همانند ، شمار رسولان 315 گفته شده است . « 1 » در گزارشى ديگر نيز آمده است كه پيامبر ( ص ) از پى 8000 پيامبر انگيخته شد كه تنها 4000 تن آنان از بنى اسرائيل بودند . « 2 »\r\nپيداست كه در هيچ يك از اين گونه گزارش‌ها نشانى از پيامبرى اخناتون نيست ، گرچه وى مىتواند يكى از همان پيامبرانى باشد كه به گفتهء قرآن ، داستانشان بر پيامبر خوانده نشده است .\r\nيعنى پرسش پيشين ، هم چنان بىپاسخ مىماند كه آيا اخناتون از پيامبران آسمانى است ، يا تنها پادشاهى است كه به دين مردمش پشت كرد و آنان را به دين تازه‌اى خواند ، دين تازه‌اى كه با مرگ او از فروغ افتاد .\r\nسوم : اين ديدگاه فرعونى را كه خروج بنى اسرائيل در روزگار او صورت گرفت ، « توت عنخ آمون » مىداند ، چنان كه « آرتور ويگال » آشكارا گفته است و خود فرويد نيز بر اين است كه خروج اسرائيليان هشت سال پس از مرگ اخناتون بوده است . و دورهء فرمانروايى « توت عنخ آمون » در ميانهء سال‌هاى 1347 - 1339 پيش از ميلاد بوده است ، چنان كه « گاردنر » گفته است . و يا در ميانهء سال‌هاى 1352 - 1343 پيش از ميلاد ، چنان كه « كريستين فوبلكور » گفته است . و هر دو تاريخ با سال 1346 پيش از ميلاد ، كه از ديدگاه « ويگال » زمان خروج اسرائيليان است نيز با ديدگاه فرويد كه آن را در ميانهء سال‌هاى 1350 - 1342 پيش از ميلاد مىداند ، جور درمىآيد . اما تازه‌ترين پژوهش‌هايى كه دربارهء موميايى « توت عنخ آمون » در سال 1971 ميلادى صورت گرفت ، آشكار ساخته است كه اين فرعون جوان به هنگام مرگ ، هيجده تا بيست ساله بوده است و مرگ او پيامد فرود آمدن كوبهء ( - ضربه ) سختى بر پشت سر او بوده است . شايد كوبهء چماقى و يا كوبهء فرو افتادن از جاى بلندى ، « 3 » اما به هر روى مرگ او غرق شدن در دريا نبوده است . و مىدانيم كه مرگ فرعون موسى چنان كه در تورات و قرآن آشكار آمده غرق شدن در دريا بوده است . « 4 »\r\n\r\n\r\n","description":"","footnote":"\r\n( 1 ) . تفسير ابن كثير ، 2 / 422 - 426 ؛ مختصر التفسير ، 1 / 465 ؛ بسنجيد با : مسند احمد ، 5 / 265 - 266 ؛ روح المعانى آلوسى ، 24 / 188 .\r\n( 2 ) . تفسير ابن كثير ، 2 / 424 ؛ مجمع الزوائد ، 8 / 210 .\r\n( 3 ) .  C . D . Noblecourt , TutanKhamen , 1963 , p . 173 , 215  .\r\n( 4 ) . سورهء يونس ، آيات 90 - 92 ؛ سفر خروج ، 14 : 26 - 31 .\r\n","page_name":" 287 ","page_number":297},
  {"content":"\r\n\r\nاز سوى ديگر ، آنچه دربارهء داستان فرعون با موسى ( ع ) و سركشىها ، خودسرىها ، كفرورزىها و خداستيزىها و به ويژه خود خداخوانى فرعون مىدانيم و در قرآن نيز مىخوانيم كه « همانا فرعون در آن سرزمين سركشى مىكند و بىگمان او [ در كفر و خودسرى 
  ] اسراف و زياده‌روى مىنمايد » ، « همان كه فرعون در آن زمين سركشى كرد و مردم را گروه گروه ساخت ، برخى از آنان را به خوارى و بيچارگى گرفت ، پسرانشان را كشت و زنانشان را زنده خواست ، همانا كه او از تبهكاران بود » « 1 » . . . و همهء اين‌ها با آنچه از گذر تاريخ دربارهء « توت عنخ آمون » مىدانيم به هيچ روى جور درنمىآيد ، آن كودكى كه در هشت يا نه سالگى با نيرنگ كاهنان آمون بر تخت نشست ، بىآن كه خود كارى بكند يا بتواند بكند ؛ از اين روى دست كاهنان در كارهاى دينى و دنيايى مردم بازماند . و ديرى نيز نكشيد كه در نوجوانى و پيرامون بيست سالگى از دنيا رفت ؛ اگر چه دست سرنوشت براى اين فرعون ناكام چيزهايى رقم زده كه براى فرعونان بزرگ سزاوارتر مىنمايد ، و بزرگ است خداى نهان دانى كه آثار فرعونان بزرگى چون تحوتمس سوم و رامسس دوم را از ميان برده است ، اما آثار فرعون ناكامى را كه در تاريخ مصر نقش چندانى نداشته ، برجاى نهاده است ، چرا كه از پى كاوش‌هاى « هوارد كارتر » در چهارم نوامبر 1922 ( 1342 هجرى ) ، گور او با همهء آنچه در آن بوده ، در طيبهء غربى به دست آمده است . « 2 »\r\nچهارم : اين ديدگاه به هيچ روى نمىتواند پذيرفتنى باشد مگر اين كه موسى در روزگار اخناتون زيسته باشد و چنان كه جان ويلسون گفته است ، به هنگام سستىها و ناتوانىهايى كه در اواخر روزگار اخناتون و دو جانشين ناتوان او « لسمنخ كارع » و « توت عنخ آمون » پيش آمده بود ، فرصت را غنيمت شمرده باشد و با فريب دادن يكى از اين فرعونان توانسته باشد با گروه كوچكى از اسرائيليان - كه خود بيشترين اسرائيليان مصرنشين بوده‌اند - از مصر بيرون رود و به صحراى سينا بگريزد . « 3 » تازه اگر اين‌ها همه را بپذيريم ، باز اين پرسش‌هاى بىپاسخ پيش مىآيد كه چرا در روزگار « ستى » اول و « رامسس » دوم ، نامى از اسرائيليان به ميان نيامده است . با اين كه « ستى » اول چنان كه مشهور است نخستين كسى است كه پس از\r\n\r\n\r\n","description":"","footnote":"\r\n( 1 ) . در اين باره بنگريد به سوره‌هاى : زخرف ، آيهء 54 ؛ قصص ، آيات 4 ، 38 ؛ طه ، آيات 43 - 45 ؛ شعراء ، آيهء 29 ، نازعات ، آيات ، 22 - 26 .\r\n( 2 ) .\r\n Howard Carter , The Tomb of Tut - Ankh - Amen , 3 vols , London , 1923 - 1933 \r\n. ( 3 ) .  J . Wilson , The Calture of Ancient Egypt , 1963 , p . 256  .\r\n","page_name":" 288 ","page_number":298},
  {"content":"\r\n\r\nآشوب‌ها و دشوارىهاى « عمارنه » به بازپس گرفتن امپراتورى مصر برخاست و چهار بار به فلسطين و سوريه يورش برد . و از او كامياب‌تر رامسس دوم بود كه توانست به پيروزىهاى بسيارى برسد و بخش‌هاى بسيارى از غرب آسيا را دوباره به امپراتورى مصر بازگرداند و به ويژه در يورش هشتمين سال فرمانروايى خود ، سال 1282 پيش از ميلاد ، توانست بر همهء فلسطين و سوريه چيره شود و حتى به كناره‌هاى سرزمين ميان رودان ( - بين النهرين ) و قلمرو فرمانروايى حيتيان نيز برسد . « 1 » حال اگر به ياد آوريم كه بر پايهء اين ديدگاه رسيدن اسرائيليان به فلسطين به روزگار « سيتى » اول ( 1309 - 1291 ق . م ) بازمىگردد ، از اين روى كه مرگ اخناتون در سال 1350 پيش از ميلاد بوده است و خروج اسرائيليان از مصر در سال 1342 يا ميانهء سال‌هاى 1350 - 1342 ، و چون به گفتهء تورات و قرآن چهل سال « 2 » نيز در بيابان سرگردان بوده‌اند ، رسيدنشان به فلسطين در سال 1302 پيش از ميلاد مىشود ، يعنى همان روزگار « سيتى » اول ، اين پرسش پيش مىآيد كه آيا به راستى اسرائيليان مىتوانسته‌اند در روزگار « ستى » اول به فلسطين بروند و آن همه ويرانى و كشتارى را كه تورات گزارش كرده ، به بار آورند ؟ آيا پذيرفتنى است كه اينان اين همه ويرانى و كشتار به بار آورند در حالى كه رامسس دوم زنده است و هنوز بر تخت فرمانروايى مصر نشسته است بدون آن كه براى سركوبى آنها كارى بكند ؟ همان رامسس دومى كه بزرگ‌ترين نيروى آن روز جهان پس از مصر ، يعنى حيتيان را به سختى فرو مىكوبد و خود تواناترين فرمانرواى آن روز مىگردد ، آيا مىتوان پذيرفت كه او در يورش‌هاى سال چهارم يا پنجم يا هشتم و حتى سال بيست و يكم فرمانروايى خود با آنان هيچ برخوردى نداشته است ؟ چگونه مىتوان پذيرفت كه رامسس دوم بر همهء فلسطين چيره شود و در شمال سوريه حيتيان را فرو كوبد ؛ با اين همه اسرائيليان در فلسطين همچنان در كار ويرانى شهرها و كشتار مردم باشند و به گزارش تورات به فرماندهى يوشع بن نون بر شهرهاى فلسطين ، يكى پس از ديگرى چيرگى يابند . « 3 » اين‌ها همه پرسش‌هايى\r\n\r\n\r\n","description":"","footnote":"\r\n( 1 ) . محمد بيومى مهران ، مصر ، جزء دوم ، اسكندريه ، 1984 م ، 175 - 183 ؛ نيز :\r\n R . O . Faulkner , JEA , vol . XXXIII , 1947 , p . 37 - 93 ; A . Burn , JEA , vol . VII , 1921 , p . 194 - 195 ; A . Gardiner , Egypt of the Pharaohs , 1961 , p . 247 - 263 ; H . Goedick , JEA , vol , LII , 1966 , p . 72 - 79 ; ; A . Weigall , op - cit , p . 157 - 159 \r\n. ( 2 ) . سورهء مائده ، آيهء 26 ؛ سفر خروج ، 14 : 22 - 35 .\r\n( 3 ) . بنگريد به : سفر يوشع ؛ محمد بيومى مهران ، اسرائيل ، 2 / 601 - 622 ؛ ف . ب . ماير ، شيوع و ارض الموعود ،\r\n","page_name":" 289 ","page_number":299},
  {"content":"\r\n\r\nاست كه اگر به گفته فرويد ، خروج اسرائيليان از مصر را هشت سال پس از مرگ اخناتون ، يعنى در سال 1342 پيش از ميلاد بدانيم ، بىپاسخ مىماند .\r\nو از اينجاست كه مىبينيم خود فرويد نيز گويا چندان به اين ديدگاه خود باور ندارد و از اين روى اين فرضيه را نيز پيش مىآورد كه شايد موسى پس از روزگار اخناتون زيسته باشد .\r\nو خروج اسرائيليان در روزگارى نزديك‌تر يعنى در سدهء سيزدهم پيش از ميلاد بوده باشد - فرضيه‌اى كه ديدگاه نخست او را يك‌باره از بن ويران مىكند - اگرچه او دوباره باز مىگردد و بر خروج اسرائيليان چند سال پس از مرگ اخناتون پاى مىفشارد . « 1 »\r\nپنجم : از آنچه گفته شد آشكار مىشود كه اين ديدگاه جز فرضيه‌ها و پندارهاى فرويد ، هيچ پشتوانهء تاريخى و باستانى استوارى ندارد ، گذشته از آن كه با گزارش‌هاى تورات و قرآن دربارهء خروج اسرائيليان ، آشكارا ناسازگار است ؛ گزارش‌هايى چون بگومگوهاى موسى و فرعون و پيش آوردن موسى آن معجزه‌هاى شگفت را و « 2 » كيفر سنگينى كه خدا فرعون و سپاهيانش را بدان دچار ساخت « 3 » و گفت‌وگوى كم و بيش دراز موسى و فرعون دربارهء خود خداخوانى فرعون « 4 » ؛ و آهنگ فرعون بر كشتن موسى ؛ « 5 » و بيرون رفتن شبانهء اسرائيليان از مصر ؛ از پى آنها رفتن فرعونيان و شكافتن دريا و رهايى اسرائيليان و غرق شدن فرعونيان « 6 » و برانگيخته شدن موسى بر پيامبرى در طور سينا « 7 » و ديگر رويدادهايى كه پيش‌تر به گستردگى از آنها سخن گفته‌ايم و فرويد همه را ناديده گرفته و گفته است : خروج اسرائيليان از اين روى كه موسى پايگاه بلندى داشته است - خواه پايگاه دينى يا سياسى يا سپاهى - به آسانى صورت پذيرفته است و همهء گزارش‌هاى تورات در اين‌باره چيزى نيست جز اسطوره‌هايى\r\n\r\n\r\n","description":"","footnote":"\r\n- ترجمهء مرقس داوود ، قاهره ، 849 م ؛ نيز :\r\n J . Garstang : Joshua , Judges , The Foundation of Bible History , 1931  .\r\n( 1 ) .  S . Freud , op - cit , p . 35 - 36  .\r\n( 2 ) . سوره‌هاى اعراف ، 103 - 126 ؛ طه ، 17 - 24 ، 42 ، 76 ؛ شعراء ، 10 - 51 ؛ نمل ، 8 - 14 ؛ قصص ، 29 - 42 .\r\n( 3 ) . سورهء اعراف ، آيات 130 ، 136 ؛ سفر خروج ، 7 : 19 - 34 ؛ 8 : 11 - 32 ، 9 : 1 - 35 ، 10 : 1 - 29 .\r\n( 4 ) . سوره‌هاى شعرا ، 29 ؛ قصص ، 38 ؛ نازعات ، 22 - 26 ، مومنون ، 45 - 49 .\r\n( 5 ) . سورهء غافر ، آيات 26 - 28 .\r\n( 6 ) . سوره‌هاى طه ، 77 ، شعراء ، 52 ، دخان ، 23 - 24 .\r\n( 7 ) . سوره‌هاى بقره ، 50 ، يونس ، 90 - 92 ؛ طه ، 77 - 79 ؛ شعراء ، 52 - 68 ؛ قصص ، 40 ، دخان ، 23 - 24 ؛ ذاريات ، 40 ؛ نيز : سفر خروج ، 14 : 5 - 31 .\r\n","page_name":" 290 ","page_number":300},
  {"content":"\r\n\r\nدينى كه ريشه در روزگاران بسيار گذشته داشته است و آن گونه كه پردازندگان آنها خواسته‌اند ، سامان يافته است . « 1 »\r\nبارى جدا از همهء اين‌ها ، ما ديدگاه فرويد را به هيچ روى نمىتوانيم بپذيريم ، چرا كه هم بر پايهء پندارها و خيال‌پردازىهاست و هم با ديدگاه‌هاى آشكار دينى و تاريخى ناسازگار است و از اين روى پذيرش آن با باورهاى ما به آنچه در قرآن كريم دربارهء موسى آمده است ، نمىسازد و حاشا كه ما چيزى را بپذيريم كه قرآن نمىپذيرد .\r\n\r\n4 . ديدگاه چهارم : رامسس دوم\r\nهواداران اين ديدگاه ، رامسس دوم ( 1290 - 1224 ق . م ) را فرعونى مىدانند كه خروج اسرائيليان در روزگار او بوده است . پشتوانهء اينان كه آلبرايت ، اسفلت ، راكس و يونگر از برجسته‌ترين آنان به شمار مىروند ، « 2 » اين است كه رامسس دوم گروه بسيارى از عبرانيان دوره‌گرد را يافته و آنها را در ساختن ساختمان‌ها و بناهاى بلندى كه وزيران و مهندسانش نقشهء آنها را مىكشيدند ، به بيگارى گرفته است . چرا كه به گواهى اسناد تاريخى ، شيوهء او همين بوده است كه در اين گونه كارها از اسيران ، و ديگر كسانى كه زير فرمان او بوده‌اند ، بيگارى بگيرد ، براى نمونه در معبد « سبوع » در نوبه ( - نوبيا ) نصوص و نوشته‌هايى يافت شده از زبان « استاو » ، نمايندهء پادشاه ، گوياى اين كه او اسيرانى از قبيله‌هاى « تمحو » « 3 » در غرب مصر را در ساختن آن معبد به كار مىگرفته است . « 4 » نيز در « ابو سنبل » در دو معبد او نوشته‌هايى به دست آمده از زبان « رامسس عشاحب » كه كارگزار او دسته‌هاى كارگران را از ميان اسيران همهء شهرها براى ساختن آن معابد مىآورده است و به ويژه آنجا را از كارگران آسيايى قبيلهء « رتنو » پر كرده بوده است . « 5 »\r\n\r\n\r\n","description":"","footnote":"\r\n( 1 ) .  S . Freud , op - cit , p . 38  .\r\n( 2 ) .\r\n W . F , Albright , From the Stone Age to Christianity , New York , 1957 , p . 194 ; O . Eiasfeldt , \" The Exodus and Wanderings \" . CAH , vol , II , part , 2 , 1975 , p . 319 - 323 ; G . Roux , op - cit , p . 242 ; M . F . Unger , op - cit , p . 331 \r\n. ( 3 ) . دربارهء « تمحو » بنگريد به : محمد بيومى مهران ، مصر و العالم الخارجى فى عصر رعمسيس الثالث ، 145 - 153 .\r\n( 4 ) . احمد عبد الحميد يوسف ، همان ، 85 .\r\n( 5 ) .  J . H . Breasted , ARE , No , 498  .\r\n","page_name":" 291 ","page_number":301},
  {"content":"\r\n\r\nو از اينجاست كه برخى از مورخان ساختن شهر « بىرامسس » ( - قنتير ) را پيوند داده‌اند با گزارشى از تورات گوياى اين كه فرعون عبرانيان را در ساختن شهرى بزرگ در سرزمين جوش در شرق دلتا به بيگارى گرفت . از تورات بشنويم : « پس سركاران برايشان ( - بنى اسرائيل ) گماشتند تا ايشان را به كارهاى دشوار ذليل سازند و براى فرعون دو شهر مخازن فيتوم و رامسس را بنا كردند . « 1 » » و بر پايهء همين گزارش تورات است كه كسانى كه گفته‌اند :\r\nاسرائيليان براى فرعون كه آنان را به بيگارى گرفته بود ، در شهر ساختند : يكى فيتوم و ديگرى رامسس ، و كاوش‌هاى باستان‌شناسى نشان مىدهد كه شهر فيتوم در روزگار رامسس دوم بازسازى شده و شهر رامسس در روزگار او ساخته شده است و آمدن نام اين دو شهر در سفر خروج تورات ، اتفاقى و نسنجيده نيست ، چرا كه با ديگر دانسته‌هاى ما دربارهء ماندگارى اسرائيليان در مصر تا آنجا همخوانى دارد كه مىتوان آن را گزارشى درست و پذيرفتنى شمرد ، اگر چنين باشد ، ارزش تاريخى آن بسى بيشتر خواهد بود از فرضيه‌هايى نه چندان روشن و استوار دربارهء اين‌گونه رويدادهاى تاريخى همچون تاريخ آمدن بنى اسرائيل به مصر .\r\nبر پايهء همين‌هاست كه گروهى از پژوهشگران ، رامسس دوم را همان فرعونى مىدانند كه اسرائيليان را به بيگارى و بردگى گرفته بود . « 2 » چيزى كه كوشش‌هاى فراوان رامسس دوم در كار ساختمان سازى بسيار خوب مىخواند و جور مىآيد - به ويژه كه پايگاه او نيز در شرق دلتا بوده است و از سفر خروج نيز برمىآيد كه زيستگاه اسرائيليان در مصر از كاخ شاهى در « قنتير » دور نبوده است . فرمور 78 از اين نيز پيش‌تر رفته و آشكارا زيستگاه آنان در مصر را ، دشت‌هاى « صوعن » گفته است . « 3 » و « صوعن » نام عبرى شهر « تانيس » است در 19 كيلومترى « قنتير » كه درباره فرعون در روزگار رامسس دوم - و نه بسيار پيش از آن در روزگار « تحوتمس » سوم - در آن جا بوده است .\r\nدر اين باره « جك فينگان » مىگويد : « 4 » اسرائيليان نخستين بار در روزگار « سيتى » نخست به بيگارى گرفته شدند ، سپس در روزگار رامسس دوم ، آزار و آسيب و سخت‌گيرى مصريان به آنان ، چنان فزونى گرفت كه ناگزير به گريز شدند ؛ و در همين روزگار بود كه موسى زاده\r\n\r\n\r\n","description":"","footnote":"\r\n( 1 ) . سفر خروج ، 1 : 11 .\r\n( 2 ) .  M . Noth , op - cit , p . 120  .\r\n( 3 ) . مزمور 78 : 12 ، 44 .\r\n( 4 ) .  J . Finegan , op - cit , p . 120 - 134  .\r\n","page_name":" 292 ","page_number":302},
  {"content":"\r\n\r\nشد ، باليد و بزرگ گشت و به گزارش سفر خروج ( 2 : 1 - 25 ) ، پس از چيزى كه از مصر دور مانده بود ، دوباره به آنجا بازگشت . و از اين روى همين روزگار رامسس دوم را بايد روزگارى شمرد كه اسرائيليان به بردگى و بيگارى گرفته شده ، و از مصر بيرون رفتند . و در پى آن بايد رسيدن آنان به فلسطين ، و زير پا نهادن شهرها و برخورد « مرنپتاح » با آنان ، در حوالى سال 1220 پيش از ميلاد باشد . و اين پذيرش بيابان‌گردى چهل سالهء آنان را دشوار مىسازد . و چه بسا اين آمار و شمار چندان بنياد استوارى نداشته باشد « 1 » ، چرا كه بيابانى كه آنها از آن گذشتند ، به اين همه سال نياز ندارد . « 2 »\r\nو اما ، « ويليام آلبرايت » تاريخ خروج اسرائيليان را سال 1290 پيش از ميلاد مىداند ، از اين روى كه از ديد او دورهء فرمانروايى رامسس دوم در ميانهء سال‌هاى 1301 - 1234 پيش از ميلاد بوده است . و در ده سالهء نخست فرمانروايى خويش بيشتر سرگرم ساختن شهرى بوده است كه نام خود او را دارد ، « بىرامسس » . « 3 » « كلر » بر اين است كه اين تاريخ يعنى سال 1290 با سال‌هاى دور و درازى كه اسرائيليان در مصر زيسته‌اند - به گفته سفر خروج ( 12 : 40 ) . 43\r\nسال - به گونهء شگفت‌آورى هماهنگ است و مىتواند ديدگاهى استوار و پذيرفتنى به شمار آيد و بر پايهء آن كوچ اسرائيليان به مصر بايد در سال 1720 پيش از ميلاد باشد . « 4 »\r\nاما اين ديدگاه نيز پيچيدگىها و پرسش‌هايى پيش رو دارد كه راه را بر پذيرش آن مىبندند ، اينك پاره‌اى از آنها :\r\nيكم : اين ديدگاه رامسس دوم را هم فرعونى مىداند كه اسرائيليان را به بردگى و بيگارى گرفت و هم فرعونى كه خروج اسرائيليان از مصر در روزگار او بود و اين با پاره‌اى از گزارش‌هاى تورات كه آنها را دو فرعون جدا از هم مىداند ، ناسازگار است . « 5 »\r\nگذشته از اين ، چنان كه پيش‌تر نيز گفته‌ايم ، پس از آن كه جادوگران فرعون ، به موسى\r\n\r\n\r\n","description":"","footnote":"\r\n( 1 ) . دورهء بيابان‌گردى اسرائيليان بىگمان ، چنان كه در تورات ( سفر اعداد ، 14 : 33 ، اعمال رسولان ، 7 : 36 ) و قرآن ( سورهء مائده ، آيهء 26 ) آشكارا آمده ، چهل سال بوده است .\r\n( 2 ) . آرى گذشتن از آن بيابان‌ها ، چهل سال نياز نداشته ، اما داستان ، تنها گذشتن از بيابان نبوده است . گويا كيفرى خدايى بوده است كه آنان چهل سال در بيابان سرگردان بمانند . ( مترجم )\r\n( 3 ) .  W . F . Albright , op - cit , p . 194 ; M . F . Unger , op - cit , p . 332  .\r\n( 4 ) . جان الدر ، الاحجار تتكلم ، 55 ؛ نيز :\r\n W . Keller , The Bible as History , 1967 , p . 121 - 122  .\r\n( 5 ) . سفر خروج ، 2 : 23 و 25 ، 4 : 19 .\r\n","page_name":" 293 ","page_number":303},
  {"content":"\r\n\r\nگرويدند و اين خود گونه‌اى شكست و آبروريزى براى او بود ، درباريان و بزرگان قوم از فرعون خواستند كه دوباره دست به كشتار تازه‌اى ميان بنى اسرائيل بزند ، چيزى كه در قرآن نيز از آن چنين ياد شده است : « درباريان فرعون گفتند : آيا وى و قوم او را وامىگذارى تا در زمين تباهى كنند و تو و خدايان تو را واگذارند . فرعون گفت : به زودى پسرانشان را مىكشيم و زنانشان را زنده مىگذاريم ، و بىگمان ما بر آنان چيره‌ايم » . « 1 »\r\n« گفتند : پسران آنان را كه به او گرويدند ، با او بكشيد و زنانشان را زنده بخواهيد ، و نيرنگ كافران جز به بيراهى نمىرود . فرعون گفت : بگذاريد تا موسى را بكشم و او خداى خود را بخواند ، من بيم دارم كه او دين شما را ديگرگون كند يا در اين سرزمين تباهى پديد آورد . » « 2 » و مىدانيم كه اسرائيليان پيش از اين نيز هنگام زاده شدن موسى ، از سوى فرعون به چنين آزارها و شكنجه‌هايى [ به ويژه پسركشان 
  ] دچار بوده‌اند . چنان كه در قرآن مىخوانيم : « همانا كه فرعون در اين سرزمين سركشى كرد و مردمش را گروه گروه ساخت ، گروهى از آنان را به خوارى و زبونى گرفت و پسرانشان را كشت و زنانشان را زنده خواست ، همانا كه او از تبهكاران بود » . « 3 »\r\nاز اين روى اين پرسش پيش مىآيد كه آيا اين هر دو دورهء آزار اسرائيليان از سوى يك فرعون بوده است يا دو فرعون جداگانه ؛ پرسشى كه در پاسخ آن - چنان كه سيد قطب گفته است - دو احتمال مىتوان داد : 1 . چون فرعونى كه در روزگار زاده شدن موسى به آزار و پسركشان اسرائيليان فرمان داده بود ، مىميرد و پسر و جانشينش به فرمانروايى مىرسد ، فرمان پدر را دربارهء آزار اسرائيليان ناديده مىگيرد و دست از آزار آنان بازمىگيرد تا آن‌گاه كه موسى نزد او - كه موسى را از پيش مىشناخته است - مىآيد و آنچه مىدانيم ، رخ مىدهد ؛ 2 . فرعونى كه [ در هنگام زاده شدن موسى ، دست به آزار اسرائيليان گشاده بود و 
  ] موسى را به پسرى گرفته بود ، اكنون كه موسى پس از سال‌ها نزد او بازگشته بود ، هنوز فرمانروا بود ، اما در اين سال‌ها ديگر دست از آزار و كشتار پسران اسرائيليان بازداشته بود [ اينك دوباره با پيش آمدن رويدادهاى تازه 
  ] ، درباريانش او را برانگيخته بودند تا آنانى را كه به موسى گرويده‌اند ، دستخوش آزار سازد . « 4 » و پيداست كه رويكرد نخست ، اين ديدگاه را كه رامسس\r\n\r\n\r\n","description":"","footnote":"\r\n( 1 ) . سورهء اعراف ، آيهء 127 .\r\n( 2 ) . سورهء غافر ، آيات 25 - 26 .\r\n( 3 ) . سورهء قصص ، آيهء 4 .\r\n( 4 ) . فى ظلال القرآن ، 5 / 3077 - 3078 ؛ نيز بنگريد به : البداية و النهاية ، 1 / 25 .\r\n","page_name":" 294 ","page_number":304},
  {"content":"\r\n\r\nدوم همان فرعون زمان خروج بنى اسرائيل است ، با شك و شبهه‌هايى همراه مىسازد .\r\nدوم : اين سخن كه رامسس دوم در سال‌هاى آغازين فرمانروايى خود ، سرگرم شهرسازى بود ، با گزارش‌هاى يهودى و مسيحى كه مىگويند موسى چهل سال در مدين ماند ، « 1 » جور نمىآيد ، هر چند از ديدگاه ما مسلمانان ، ماندگارى او در مدين هشت سال و به گمان بيشتر ده سال بوده است و نه چهل سال ، چنان كه در قرآن از زبان پدر زن موسى خوانده‌ايم : « من مىخواهم يكى از دو دخترم را به همسرى تو درآورم با اين كابين كه هشت سال براى من كار كنى و اگر نيز خواستى ده سال ، كه من نمىخواهم بر تو سخت بگيرم ، و مرا اگر خدا بخواهد از نيكوكاران خواهى يافت . گفت : اين پيمانى است ميان من و تو ، و هر يك از دو زمان را برگزينى و به پايان برى بر من ستمى نيست و خدا بر آنچه مىگويم گواه و وكيل است » . « 2 »\r\nسوم : ما تا كنون هيچ پشتوانه‌اى نداريم كه بدانيم شهر « بىرامسس » در كدام بخش از روزگار فرمانروايى فرعون ( رامسس دوم ) ساخته شده است ، تا چه رسد به اين كه آن را به ده سالهء آغاز فرمانروايى او بازگردانيم ؛ سال‌هايى كه كم و بيش همهء پيكارهاى او در غرب آسيا ، در آن سال‌ها انجام گرفت - يورش‌هاى سال‌هاى چهارم ، پنجم و هشتم فرمانروايى او - از اين روى چنين مىنمايد كه اگر ساختن آن شهر را در نيمهء دوم فرمانروايى او بدانيم ، درست‌تر و پذيرفتنى باشد ، و دور نيست اگر زناشويى او را در سى و چهارمين سال فرمانروايى خود با دختر « حاتوسيل » ، پادشاه حيتيان ( در سال 1256 پيش از ميلاد ) - كه خود پيامد پيمان آشتى و سازش مصريان و حيتيان در سال 1269 پيش از ميلاد بوده است - يكى از انگيزه‌ها و زمينه‌هاى بنيادگذارى اين شهر به شمار آوريم ، كه اگر چنين باشد ، ساختن آن سال‌ها اين سوتر خواهد بود و به هر روى در ده سالهء نخست فرمانروايى او نخواهد بود . « 3 »\r\nچهارم : آن گونه كه هواداران اين ديدگاه مىگويند ، داستان چهل سال بيابان گردى اسرائيليان به هيچ روى آمارى تقليدى و نسنجيده نيست ، بلكه يك حقيقت راستين و بىگمان دينى و تاريخى است كه در تورات ، انجيل و قرآن آشكارا بر آن تأكيد شده است . « 4 » و پيداست\r\n\r\n\r\n","description":"","footnote":"\r\n( 1 ) . سفر خروج ، 7 : 7 ؛ اعمال رسولان ، 7 : 23 ، 30 ؛ قاموس الكتاب المقدس ، 2 / 931 ؛ شاهين مكاريوس ، تاريخ الامة الاسرائيلية ، قاهره ، 1904 م ، 40 .\r\n( 2 ) . سورهء قصص ، آيات 27 - 28 .\r\n( 3 ) . بنگريد به : محمد بيومى مهران ، مصر و العالم الخارجى فى عصر رعمسيس الثالث ، 46 - 62 ؛ مصر ، 2 / 175 - 183 .\r\n( 4 ) . سورهء مائده ، آيهء 26 ؛ سفر اعداد ، 14 : 33 - 34 ؛ اعمال رسولان ، 7 : 36 - 42 .\r\n","page_name":" 295 ","page_number":305},
  {"content":"\r\n\r\nكه گمان و گزافه شمردن چيزى كه در اين هر سه كتاب آسمانى آمده است ، نه تنها با ايمان دينى كه با شيوه‌هاى پژوهشى و علمى نيز ناسازگار است .\r\nپنجم : نمىتوان آن گونه كه هواداران اين ديدگاه گفته‌اند ، آمدن اسرائيليان به مصر را در سال 1720 پيش از ميلاد دانست ، زيرا اگر چنين باشد ، بايد آمدن آنان به مصر همراه با آمدن هيكسوسيان يا پيش از آمدن آنها باشد ، چرا كه به گواهى لوح « چهار صد سال » « 1 » ، هيكسوسيان در ميانهء سال‌هاى 1730 - 1720 پيش از ميلاد به مصر آمده‌اند ، حتى « ردفورد » آغاز فرمانروايى آنان در مصر را در ده سال ميانهء سال‌هاى 1660 - 1649 پيش از ميلاد مىداند . « 2 »\r\nو چنان كه پيش‌تر به گستردگى گفته‌ايم و زبانزد نيز هست ، يوسف در روزگار هيكسوسيان به مصر آمد و دست كم پس از بيست و پنج سال كه آنجا بود ، پدر و برادران را نيز بدانجا فراخواند . البته چنان كه پيش‌تر نيز ياد كرده‌ايم ، كسانى آمدن اسرائيليان به مصر را در روزگار آمنحوتپ دوم ( 1436 - 1413 ق . م ) گفته‌اند ، اگرچه ما همان ديدگاه پيشين يعنى روزگار هيكسوسيان را درست‌تر مىدانيم . و اگر چنين باشد ورود و خروج بنى اسرائيل به مصر و از مصر با ماندگارى چهار صد و سى سالهء آنان در آن ديار كه در تورات آمده ، جور در نخواهد آمد ، اين پيامد را نيز خواهد داشت كه رامسس دوم تنها فرعونى مىتواند باشد كه اسرائيليان را به بردگى و بيگارى گرفت و نه فرعونى كه خروج اسرائيليان در روزگار او بود .\r\n\r\n5 . ديدگاه پنجم : مرنپتاح\r\nپيروان اين ديدگاه ، « مرنپتاح » ( 1224 - 1214 ق . م ) را فرعون هم روزگار موسى مىدانند .\r\nپشتوانهء اينان يكى گزارش تورات است دربارهء ساختن دو شهر « فيتوم » و « رامسس » « 3 » و ديگر « لوح اسرائيل » « 4 » ، كه نخستين نص و نوشتهء مصرى است كه نام اسرائيل در آن ديده شده است .\r\nو بر پايهء همين‌هاست كه بسيارى از مورخان و پژوهشگران « مرنپتاح » را همان فرعونى\r\n\r\n\r\n","description":"","footnote":"\r\n( 1 ) . بنگريد به : محمد بيومى مهران ، حركات التحرير فى مصر القديمة ، 137 - 139 ؛ نيز :\r\n P . Montel , Le Stele de L'an 400 , kemi IV , 1933 , p . 191 - 215  .\r\n( 2 ) .\r\n D . B . Redford , The Hyksos Invasion in History and Tradition , Orientaba , 03 , 0791 , p . 28 \r\n. ( 3 ) . سفر خروج ، 1 : 11 .\r\n( 4 ) . لوح اسرائيل كه به شمارهء 34025 در موزهء قاهره نگهدارى مىشود ، سنگ نوشته‌اى است كه « پترى » در سال 1896 ميلادى در ويرانىهاى مرنپتاح در طيبهء غربى يافته است . اين سنگ نوشته را بسيارى از پژوهشگران چون پترى ، بريستد ، كونتز ، ارمان ، ويلسون و . . . نشر داده‌اند .\r\n","page_name":" 296 ","page_number":306},
  {"content":"\r\n\r\nدانسته‌اند كه اسرائيليان در روزگار او از مصر بيرون رفته‌اند و پدرش « رامسس دوم » را همان فرعونى شمرده‌اند كه اسرائيليان را به بردگى و بيگارى گرفته بود . و پژوهشگرانى چون « نويل » ، « سايس » و « پترى » هم رأىاند كه خروج اسرائيليان در روزگار مرنپتاح بوده است ، چرا كه « نويل » ، ديدگاه « لبسيوس » را پذيرفته كه رامسس دوم هموست كه اسرائيليان را به بيگارى گرفت و پسرش ، مرنپتاح فرعونى است كه خروج اسرائيليان در روزگار او بود . « 1 »\r\n« سايس » نيز بر اين است كه آثار و اسناد مصرى اين رويداد را جز در روزگار مرنپتاح نمىدانند . « 2 » « پترى » نيز نخست در كتابش - تاريخ مصر « 3 » - خروج اسرائيليان را در روزگار مرنپتاح و درست در سال 1213 پيش از ميلاد مىداند و سپس در كتاب ديگرش - مصر و اسرائيل « 4 » - آمدن اسرائيليان به مصر را در 1650 پيش از ميلاد ؛ آغاز به بيگارى گرفتن آنان را 1580 ؛ و بيرون رفتنشان از مصر را سال 1220 ؛ و ساخته شدن معبد سليمان را در 973 پيش از ميلاد ، و بر پايهء گزارش‌هاى يهودى و مسيحى دوران بيگارى و آزار آنان را چهار سده مىشمارد . « 5 »\r\nدكتر عبد الحميد زايد نيز بر اين است كه كاوش‌هاى باستان شناسانهء « پيير مونيتيه » در « تانيس » نشان مىدهد كه خروج اسرائيليان از مصر در روزگار مرنپتاح بوده است و پادشاهان سلسلهء هيجدهم هيچ‌گونه كوشش ساختمان سازى نداشته‌اند و شهر « بىرامسس » نيز ساختهء « رامسس دوم » است و نه كسى ديگر . از مزامير ( 12 ، 43 ، 138 ) نيز برمىآيد كه رويدادهاى پيش از خروج اسرائيليان در « تانيس » بوده است و بيشتر پژوهشگران نيز موضوع خروج را در اوايل روزگار مرنپتاح مىدانند . « 6 »\r\nو اما « فيليپ حتّى » بر اين است كه رامسس دوم همان فرعونى است كه يوسف را نمىشناخت و خروج اسرائيليان در روزگار پسرش ، مرنپتاح صورت گرفت . « 7 » اين نيز ديدگاه\r\n\r\n\r\n","description":"","footnote":"\r\n( 1 ) .  E . Naville , Archaeology of the old Testament , London , 1391 , p . 93  .\r\n( 2 ) .  A . H . Sayce , The Egypt of the Hebrews and Herodotus , London , 1896  .\r\n( 3 ) .  W . M . F . Petrie , AHistory of Egypt , III , London , 1927 , p . 115  .\r\n( 4 ) .  W . M . F . Petrie , Egypt and Israel , London , 1925 , p . 38  .\r\n( 5 ) . سفر پيدايش ، 15 : 13 ؛ اعمال رسولان ، 7 : 6 .\r\n( 6 ) . عبد الحميد زايد ، الشرق الخالد ، قاهره ، 1966 م ، 378 .\r\n( 7 ) . فيليپ حتى ، تاريخ سوريه و لبنان و فلسطين ، بيروت ، 1958 م ، 1 / 193 .\r\n","page_name":" 297 ","page_number":307},
  {"content":"\r\n\r\n« رولى » كه خروج اسرائيليان را در روزگار مرنپتاح و در سال 1225 پيش از ميلاد گفته است . « 1 » اينك بررسى ديدگاها و دليل‌هاى موافق و مخالف در اين‌باره :\r\n\r\nالف ) بررسى ديدگاه‌ها و دليل‌هاى مخالفان :\r\nيكم : اين سخن دكتر احمد فخرى كه بررسى اين بخش از تاريخ عبرانيان ، نيز آنچه در كاوش‌هاى باستان شناسان به دست آمده است ، نشان مىدهد كه خروج اسرائيليان در روزگار مرنپتاح را چندان نمىتوان باور كرد « 2 » ، و بايد آن را در روزگار سلسلهء هيجدهم دانست ، گرچه تا كنون پشتوانه‌اى باستانى براى تأييد آن يافت نشده است . « 3 »\r\nدوم : آنچه در گزارشى كه به گزارش نامهء مرزبان شناخته شده و در آن آمده است كه آن مرزبان به قبيله‌هايى بيابان‌زى از « ادوم » اجازه داده است تا از قلعهء مرنپتاح بگذرند و گوسفندان خود را در نزديكىهاى فيتوم بچرانند و پيداست كه اگر اسرائيليان هم چنان تا روزگار نوشته شدن اين گزارش نامه در سال هشتم فرمانروايى مرنپتاح ، در مصر مىبودند ، چنين رويدادى پيش نمىآمد . « 4 »\r\nسوم : اين سخن كسانى كه يافت شدن پيكر فرعون در طيبهء غربى ، نشانى است بر نااستوارى آن ديدگاه ، چرا كه ديگر نمىتوان غرق شدن فرعون را آن گونه كه در گزارش‌هاى اسرائيلى آمده است « 5 » در درياى سرخ دانست .\r\nچهارم : اين كه مرنپتاح آنان را چنان كه در « لوح اسرائيل » آمده است از مردم فلسطين مىشمارد و از اين كه آنان از رعايا و مردم سرزمين كنانه ( مصر ) بوده‌اند ، يارى نمىكند ، و اين نشانگر آن است كه اسرائيليان پيش از روزگار مرنپتاح به فلسطين آمده بوده‌اند ، يعنى خروج آنان از مصر پيش از روزگار او بوده است . « 6 »\r\n\r\n\r\n","description":"","footnote":"\r\n( 1 ) .\r\n H . H . Rowley , From Joseph to Jashua , London , 1950 ; M . F . Unyer , op - cit , p . 332 \r\n. ( 2 ) . احمد فخرى ، مصر الفرعونية ، قاهره ، 1971 م ، 359 .\r\n( 3 ) . محمد عبد القادر ، الساميون فى العصور القديمة ، 197 .\r\n( 4 ) .\r\n . J ; 77 . 67 . p , 6691 , rammarG naitpygE , renidraG . H . A ; 952 - 852 . p , 6691 , TENA , nosliW . A . J \r\n H . Breasted , ARE , vol . III , 639 - 638 \r\n. ( 5 ) . سفر خروج ، 14 : 26 - 31 ، 15 : 1 - 21 ؛ نيز :\r\n W . O . E . Oesterley , The Legacy of Egypt , Oxford , 1947 , p . 223  .\r\n( 6 ) . عبد العزيز صالح ، مصر و العراق ، 236 ؛ نيز :\r\n","page_name":" 298 ","page_number":308},
  {"content":"\r\n\r\nاينك نقد و ردّ اين دليل‌ها و ديدگاه‌ها :\r\n1 . در همان لوح اسرائيل - كه به گفتهء كسانى آنان را از مردم فلسطين مىشمارد و پيامد آن اين مىشود كه خروج اسرائيليان از مصر ، پيش از روزگار مرنپتاح بوده باشد - پس از ديباچه چنين آمده است : « اميران و فرماندهان همه به روى افتاده بودند و نيازمندانه بخشش مىطلبيدند و از ميان آن نه سرزمين كسى نبود كه سر بلند كند ، « تحنو » ويران شد ، سرزمين‌هاى « خاتى » خاموش ماند و كنعان به سختى يغما شد ، « عقلان » و « جازر » ( - جزر ) گرفته شد ، « ينوعام » چنان شد كه گويا هيچ‌گاه نبوده است ، اسرائيل تباه شد و از ريشه درآمد ، و « خارو » بيوهء ( - نيازمند و زيردست ) مصر شد » . « 1 »\r\nدر اين نص و نوشته سخن از پيكارهاى فرعون در سال پنجم فرمانروايى اوست با تيره‌هاى نه‌گانه - كه از ديد « گاردنر » ، ملت‌هاى گوناگونى بوده‌اند كه در مصر و مرزهاى آن مىزيسته‌اند « 2 » - با تحنوها و خاتىها ( - حيتيان ) ، كنعانىها ، عقلانىها ، جارزىها ، ينوعامىها ، اسرائيلىها و خاورها و از اين نوشته‌ها برنمىآيد كه اسرائيليان در آن روزگار در فلسطين بوده‌اند ، زيرا در اين نوشته سخن از پيكارهاى فرعون در فلسطين است و نيز پيكارهاى او با حيتيان يعنى خاتىها - كه دولتى بوده است - و تحنو و اسرائيل - كه قبيله‌ها و قوم‌هايى بوده‌اند - و عقلان و جازر و ينوعام - كه شهرهايى بوده‌اند - به ديگر سخن ، سخن از پيكارهاى مرنپتاح است هم در مصر و هم در بيرون مصر در مرزهاى شرقى و غربى و چه بسا تا سرزمين حيتيان يعنى آسياى صغير .\r\nگذشته از اين ، نام اسرائيل در اين نوشته همراه با رمز و نشانه‌اى آمده است كه نشانگر قوم و قبيله است و از آن برمىآيد كه اسرائيليان تا آن روزگار هنوز قبيله يا چند قبيله بوده‌اند و مانند ليبيائيان و حيتيان نبوده‌اند كه ديرگاهى در سرزمينى ويژه زيسته باشند و آن سرزمين به نام آنان خوانده شود . « 3 »\r\n\r\n\r\n","description":"","footnote":"\r\n-  R . O . Faulkner , CAH , vol , II , part  2 ، 1975 ،  p . 234  .\r\n( 1 ) .\r\n B . Porter and R . L . Moss , Topographical Bibliography of Ancient Egyptian Hieroglyphic Texts , vol , II , P . 159 ; A . Gardiner , op - cit , p . 273 \r\n. ( 2 ) .  A . Gardiner , Egypt of the pharaohs , 1964 , p . 303  .\r\n( 3 ) .  A . Lods , op - cit , p . 181 - 188  .\r\n","page_name":" 299 ","page_number":309},
  {"content":"\r\n\r\nدر اين باره دكتر عبد الحميد زايد مىگويد : « 1 » رمز و نشانه‌اى كه در اين سنگ‌نوشته همراه نام اسرائيل آمده است ، با رمز و نشانه‌هاى همراه آمده با نام ديگر قبيله‌ها و سرزمين‌هايى كه مرنپتاح بر آن چيره شد ، متفاوت است ، چرا كه همهء آن سرزمين‌ها همراه با رمز و نشانه‌اى آمده كه ويژهء سرزمين‌هاى بيگانه بوده است ، اما نام اسرائيل تنها با نقش يك مرد و يك زن و سه خط در رأس كه نشانهء جمع و گروه است ، همراه آمده است يعنى رمز و نشانى كه ويژهء قبيله‌ها يا قوم‌هاى بيگانه بوده است و نه سرزمين‌هاى بيگانه . « 2 » و اين كه جان ويلسون گفته است : شايد نويسندهء مصرى لوح در اين مورد خطا كرده باشد ، « 3 » درست نمىنمايد ، چرا كه بررسى لوح نشان مىدهد كه در ميان هر يك از پاره دايره‌هاى لوح نام مناطق از شمال به جنوب و از جنوب به شمال به ترتيب نوشته شده است . و چنين مىنمايد كه نويسنده هشيار و بيدار بوده كه در هر نوزده بارى كه نام مردم يا سرزمين‌هاى بيگانه در اين لوح آمده است - چه پيش از آمدن نام اسرائيل و چه پس از آن - آنها را با رمز و نشانهء ويژهء مردم يا سرزمين‌هاى بيگانه همراه كرده است ، و در هيچ يك از اين نوزده بار ، آوردن آن نشانه را فراموش نكرده است ، بلكه هوشيارى و دقت او تا آنجا بوده كه هنگام يادكرد ارتش مصر كه سربازان آن از مردم نوبه بودند ، تنها آنها را به نشانهء مردم بيگانه همراه كرده و نشانهء سرزمين‌هاى بيگانه را نياورده است ، زيرا اگرچه آن سربازان از سرزمينى بيگانه بوده‌اند ، اما در مصر مىزيسته‌اند . « 4 »\r\nاز اين‌ها همه برمىآيد كه اسرائيان ياد شده در اين لوح ، اقوامى بوده‌اند كه در مرزهاى مصر مىزيسته‌اند و در طول تاريخ وطنى ويژهء خود نداشته‌اند ، و از اينجاست كه تورات نيز آنان را « فرزندان اسرائيل » مىنامد و نه ساكنان اين يا آن سرزمين . و بدين‌گونه آشكار مىشود كه عناصر و نشانه‌هاى به كار رفته در اين نقش ، خود با اين سخن كه اسرائيليان ساكنان فلسطين بوده‌اند ، جور درنمىآيد ، بلكه به عكس ، از آن برمىآيد كه سرزمينى كه از ديدگاه آنان سرشار از منّ و سلوى بوده ، هنوز به دست آنها نيفتاده بوده است . و هم چنان سرزمين به دست نيامده و موعود و نه سرزمين به دست آمده و مملوك ، شمرده مىشده است . با\r\n\r\n\r\n","description":"","footnote":"\r\n( 1 ) . عبد الحميد زايد ، همان ، 746 .\r\n( 2 ) .  A . Wilson , ANET , p . 387 , No . 18  .\r\n( 3 ) .  O . Eissfeldt , CAH , Part , 2 , Cambridge , 1975 , p . 544  .\r\n( 4 ) . احمد عبد الحميد يوسف ، همان ، 145 .\r\n","page_name":" 300 ","page_number":310},
  {"content":"\r\n\r\nپيش‌چشم داشتن اين‌ها ، نيز پيش چشم‌داشتن رمز و نشانه‌هاى ويژه‌اى كه براى ملت‌هاى گوناگون در اين لوح آمده است . به ويژه اگر ديدگاه « ادوار نويل » را نيز دربارهء واژهء « بذره » بپذيريم ، آشكار خواهد شد كه اين لوح نشانگر بيرون رفتن اسرائيليان از مصر است . و به سخن آشكارتر اين سنگ نوشته گوياى اين خواهد بود كه مردمى بيگانه و بيابان‌زى كه اسرائيل خوانده شده‌اند ، از مصر بيرون رفته‌اند ، و در حقيقت آنچه در متن اين لوح آمده ، سندى است كه همزمان با خروج اسرائيليان از مصر نوشته شده ، و چنان كه « نويل » گفته است از آن برمىآيد كه اين رويداد در سال پنجم فرمانروايى مرنپتاح بوده است . « 1 »\r\n2 . گزارش نامهء مرزبان ، گوياى اين است كه مرزبان در سال هشتم فرمانروايى مرنپتاح ، به بيابان‌زيان « ادوم » اجازه داده تا از قلعهء مرنپتاح بگذرند ، و چنان كه زبانزد است ، بيابان زيان ادوم نه از اسرائيليان كه از پسرعموهاى آنان بوده‌اند ، چرا كه اسرائيليان فرزندان و از تبار يعقوب‌اند كه اسرائيل لقب داشته « 2 » و ادوميان ، فرزندان و از تبار برادر همزاد او عيسو ( - عيص ) هستند كه ادوم خوانده مىشده است . و پيداست كه آنان كه از خشك سالى كنعان به مصر پناه بردند ، اسرائيليان و فرزندان يعقوب بودند و نه ادوميان و فرزندان عيسو ، گذشته از اين ، هنگام خروج اسرائيليان از مصر و سرگردانى آنها در بيابان ، ادوميان ، به گزارش تورات « 3 » در شرق اردن مىزيسته‌اند و مملكت و دولتى توانا و تمدنى پيشرفته داشته‌اند . « 4 » نيز با اسرائيليان در كينه و دشمنى بوده‌اند كه اجازهء گذر كردن از راه‌هاى خود را به آنان نداده‌اند . « 5 » افزون بر اين‌ها واژهء « به دو » ( - بيابان‌زى ) ، برابر و هم معنى است با واژهء مصرى « شاسو » كه به طور كلى نشانگر همهء قبيله‌ها و تيره‌هاى آسيايى پيرامون مصر است . و سرانجام اين كه ما دربارهء تاريخ خروج اسرائيليان از مصر ديدگاهى ويژه داريم كه با گزارش قرآن دربارهء رويداد غرق شدن فرعون به خوبى مىخواند ، رويدادى كه به هر روى در سال پنجم فرمانروايى مرنپتاح نبوده است . اين ديدگاه را ازين پس در جاى خود خواهيم آورد .\r\n\r\n\r\n","description":"","footnote":"\r\n( 1 ) . سليم حسن ، مصر القديمة ، 7 / 112 ؛ نيز :\r\n E . Naville , op - cit , p .  36 .\r\n( 2 ) . دربارهء لقب « اسرائيل » بنگريد به : « محمد بيومى مهران ، اسرائيل ، 1 / 29 - 32 ، 199 - 205 .\r\n( 3 ) . سفر اعداد ، 20 : 14 - 17 .\r\n( 4 ) . محمد بيومى مهران ، اسرائيل ، 2 / 547 . 552 ؛ نيز :\r\n J . Finegan , op - cit , p . 152  .\r\n( 5 ) . سفر اعداد ، 20 : 22 - 29 .\r\n","page_name":" 301 ","page_number":311},
  {"content":"\r\n\r\n3 . بررسى تاريخ خروج اسرائيليان و يافته‌هاى باستان‌شناسى در فلسطين نيز ، نه تنها با ديدگاه ما ناسازگارى ندارند كه پشتوانهء آن نيز هستند ، چرا كه اگر تاريخ اين خروج تاريخى را چنان كه بيشتر پژوهشگران گفته‌اند ، در سال پنجم فرمانروايى مرنپتاح يعنى سال 1220 پيش از ميلاد بدانيم ، سپس 430 سالى را كه به گزارش تورات ، اسرائيليان در مصر زيسته بودند ، « 1 » به آن بيفزاييم ، ناگزير تاريخ آمدن اسرائيليان به مصر در سال 1650 پيش از ميلاد خواهد شد و اين تاريخ درست در روزگار هيكسوسيان خواهد بود . مگر اين كه ما دوران ماندگارى اسرائيليان در مصر را چنان كه در گزارش ترجمهء هفتادى تورات آمده است ، به نيمه كاهش دهيم و 215 سال بدانيم . دربارهء يافته‌هاى باستان‌شناسى نيز پيش از اين سخن گفتيم و ياد كرديم كه تا كنون هيچ اثر و سندى باستانى به دست نيامده كه بتوان بر پايهء آن تاريخ آمدن اسرائيليان به كنعان را نشان داد . بلكه در كاوش‌هاى « فيشر » ، در « بيسان » ( - بيت‌شان كهن ) قلعه‌اى يافت شده و از آن لوح‌ها و نوشته‌هايى از روزگار « بيتى » اول و رامسس دوم به دست آمده است ، چنان كه پيكره‌اى از رامسس سوم ، يكى از پادشاهان سلسلهء بيستم نيز يافت شده است . « فيشر » خود مىگويد : از اين آثار و يافته‌ها آشكارا برمىآيد كه « بيسان » از سال 1313 تا 1167 پيش از ميلاد ، در دست مصريان بوده است . و يافته‌هاى پياپى باستان‌شناسان نشان داده كه چيرگى رامسس‌ها بر سرزمين موعود به آهستگى افزونى يافته است . « 2 »\r\n4 . اين كه به دست آمدن پيكر مرنپتاح در طيبهء غربى كه با گزارش‌هاى يهودى گوياى غرق شدن فرعون در درياى سرخ ناسازگار است ، بر پايهء ديدگاه تورات در سفر خروج استوار است . « 3 » اما داستان از ديد ما مسلمانان به گونه‌اى ديگر است ، چرا كه به گزارش قرآن خداوند پيكر فرعون را از آب رهانيد تا مايهء عبرتى براى آيندگان باشد . از قرآن بشنويم : « پس امروز پيكر تو را از آب مىرهانيم تا براى ديگران مايهء عبرتى باشى ، و همانا كه بسيارى از مردم از نشانه‌هاى ما ناآگاهند » . « 4 » از اين روى ، بودن موميايى پيكر مرنپتاح در ميان موميايىهاى ديگر فرعونان ، نه مشكلى را باز مىگشايد و نه مشكلى مىافزايد ، گذشته از اين كه پيكره‌هاى همهء\r\n\r\n\r\n","description":"","footnote":"\r\n( 1 ) . سفر خروج ، 12 : 40 - 41 .\r\n( 2 ) .  A . Gardiner , JEA  ، 10  , 1924 , p . 88  .\r\n( 3 ) . سفر خروج ، 14 : 26 - 31 ؛ 15 : 1 - 21 .\r\n( 4 ) . سورهء يونس ، آيهء 92 . نيز بنگريد به : تفسير طبرى ، 15 / 194 - 198 ؛ تفسير قرطبى ، 3218 - 3320 ؛ تفسير ابن كثير ، 4 / 326 - 329 ، تفسير المنار ، 11 / 387 - 390 .\r\n","page_name":" 302 ","page_number":312},
  {"content":"\r\n\r\nفرعون‌هايى چون « احمس » اول ، « تحوتمس » سوم ، « آمنحوتپ » دوم ، « توت عنخ آمون » ، « رامسس دوم » ، « مرنپتاح » و « ستى » دوم كه خروج اسرائيليان در روزگار آنها گمان زده شده است و در اين كه كدام يك از آنان فرعون موسى است ، بگومگوهايى بوده ، به دست آمده است . « 1 » و اين خود از معجزه‌هاى بزرگ و شگفت قرآن كريم است .\r\n5 . دربارهء اين گزارش تورات ( اول پادشاهان ، 6 : 1 ) كه سليمان 480 سال پس از خروج اسرائيليان از مصر ، معبد خويش را بنا كرد ، - گزارشى كه از ديد برخى پژوهشگران بسيار دشوارى آفرين است « 2 » - نيز پيش‌تر سخن گفتيم و نشان داديم كه چه دشوارىهايى در راه پذيرش آن نشسته است . گذشته از اين كه ديدگاهى كه خروج بنى اسرائيل از مصر را در روزگار مرنپتاح مىداند نيز گزارش ديگرى از تورات را ( سفر خروج ، 1 : 11 ) پشتوانه دارد ، گزارشى گوياى اين كه فرعون ، اسرائيليان را در ساختن دو شهر فيتوم و رامسس به بيگارى و بردگى گرفته بود . و بر پايهء همين دو گزارش ناهمگون است كه پژوهشگران براى خروج اسرائيليان از مصر دو تاريخ جداگانه از تورات به دست آورده‌اند ، دو تاريخى كه بيش از دويست سال با يكديگر ناسازگارى و دوگانگى دارند .\r\n\r\nب ) بررسى دليل‌ها و ديدگاه‌هاى موافقان\r\nاز آنچه گذشت ، به خوبى آشكار شد كه دليل‌هاى مخالفان اين ديدگاه ، كه مرنپتاح همان فرعونى است كه خروج اسرائيليان از مصر در روزگار او بوده است . دليل‌هايى بسنده و پذيرفتنى نبودند ، تا بتوان بر پايهء آنها ، اين ديدگاه را ناروا شمرد يا ناديده گرفت ، ديدگاهى كه مىتوان آن را افزون بر آنچه پيش از اين گفته‌ايم ، با پشتوانه‌هاى ديگرى نيز استوارتر داشت ، اينك پاره‌اى از آنها :\r\nيكم : از گزارش تورات برمىآيد كه شهر « رامسس » ( - بىرامسس ) همان شهرى است كه خروج اسرائيليان از مصر به سوى صحراى سينا و سپس چهل سال بيابان گردى از آنجا آغاز شده است ، و مشهور است كه شهر « بىرامسس » را تنها رامسس دوم بنياد نهاده است و نه\r\n\r\n\r\n","description":"","footnote":"\r\n( 1 ) . بنگريد به : سليم حسن ، مصر القديمة ، 4 / 217 ، 501 ، 692 ، 693 ؛ 6 / 357 - 359 ؛ 8 / 673 - 698 ؛ احمد فخرى ، مصر الفرعونية ، 390 - 392 ؛ آلن گاردنر ، مصر الفراعنة ، 350 - 351 ؛ نيز :\r\n C . D . Noblecourt , op - cit , p . 173 , 215  .\r\n( 2 ) .  M . F . Unger , Archaeology and the Old Testament , Michigan  ، 1954 ،  p .  141 .\r\n","page_name":" 303 ","page_number":313},
  {"content":"\r\n\r\nپادشاهى ديگر . حتى مىدانيم كه از روزگار همين رامسس دوم است كه پايگاه فرمانروايان مصر از صعيد به شرق دلتا و به شهرى كه نام رامسس دوم را بر خود دارد ، جابه‌جا مىشود و از آن پس همين شهر در روزگار رامسس‌ها پايتخت مصر مىماند . « 1 »\r\nدوم : نزد مورخان شهره است كه رامسس دوم ( 1290 - 1224 ق . م ) توانست 67 سال بر مصر فرمانروايى كند ، و اين طولانىترين دورانى است كه تاريخ مصر براى فرمانروايى پادشاهى مىشناسد . - البته بجز « پپى » دوم كه نزديك به يك سده ، 94 سال فرمانروايى كرده است - « 2 » از اين روى دورهء فرمانروايى او ، همهء سال‌هايى را كه ، به گزارش تورات ، موسى از مصر گريخت و چهل سال در مدين ماند و چون شنيد كه فرعون مرده است ، براى آزادسازى اسرائيليان به مصر بازگشت ، « 3 » فرا خواهد گرفت . البته چنان كه پيش‌تر نيز گفته‌ايم ، دوران ماندگارى موسى در مدين به گزارش قرآن نه چهل سال كه هشت و به گمان بيشتر ده سال بوده است . « 4 »\r\nسوم : در فهرست كهنى از نام پادشاهان « ادوم » پيش از آن كه فرمانروايى آن جا به پادشاهى اسرائيلى برسد ، « 5 » در ميان « بالع بن بعور » - كه به گزارش تورات همان « بلعام بن باعورا » است - « 6 » و « هدار » تنها نام هشت پادشاه آمده است ، كه اگر ميانگين دورهء هر يك را 25 تا 30 سال بگيريم ، كم و بيش 240 سال خواهد شد ، و اين سال‌ها با دوره‌اى كه بر پايهء اين ديدگاه از هنگام خروج اسرائيليان از مصر تا روزگار فرمانروايى « شاؤل » ( طالوت قرآن ) يك يا دو دهه پيش از سدهء دهم پيش از ميلاد به درازا كشيده است ، هماهنگ خواهد بود . « 7 »\r\nچهارم : بر پايهء اين ديدگاه كه مرنپتاح را همان فرعون هم روزگار موسى مىداند ، رويدادهايى كه در سال‌هاى 1400 تا 1300 پيش از ميلاد ( سدهء چهاردهم ق . م ) در فلسطين رخ داده‌اند ، و با نام‌هايى چون « شمعون » و « اشير » پيوند دارند ، تفسيرى پذيرفتنى به دست مىدهند ، چرا كه اين دو نام چه بسا نام‌هاى دو گروه عبرانى باشند كه به مصر كوچ نكرده\r\n\r\n\r\n","description":"","footnote":"\r\n( 1 ) . بنگريد به : محمد بيومى مهران ، مصر و العالم الخارجى فى عصر رعمسيس الثالث ، 46 - 62 ؛ مصر ، 2 / 133 - 126 .\r\n( 2 ) . بنگريد به : محمد بيومى مهران ، مصر ، 1 / 442 - 443 ، 2 / 130 .\r\n( 3 ) . سفر خروج ، 2 : 23 ، 4 : 19 ، 7 : 7 ؛ اعمال رسولان ، 7 : 30 ؛ قاموس الكتاب المقدس ، 2 / 931 ؛ شاهين مكاريوس ، همان ، 40 .\r\n( 4 ) . سورهء قصص ، آيات 27 - 28 .\r\n( 5 ) . سفر پيدايش ، 36 : 31 - 39 .\r\n( 6 ) . سفر اعداد ، 22 : 14 - 41 .\r\n( 7 ) . دربارهء قيام شاؤول ( طالوت ) بنگريد به : محمد بيومى مهران ، اسرائيل ، 2 / 668 - 674 .\r\n","page_name":" 304 ","page_number":314},
  {"content":"\r\n\r\nبوده‌اند ، و اين با گزارش تورات « 1 » و نيز با سخن قرآن كه يوسف همهء خانوادهء خويش را به مصر فراخواند « 2 » ، ناسازگار است ، و چه بسا دو نامى باشند كه بعدها اسرائيليان بر دو جايگاه يا دو شهر كنعانى نهاده‌اند - و ما همين انگاره را درست‌تر مىدانيم - و چه بسا نام‌هايى باشند كه بعدها بر « يعقوب ال » و « يوسف ال » نهاده شده است . « 3 »\r\nپنجم : مرنپتاح در سال‌هاى نخست فرمانروايىاش سخت درگير شورش‌ها و پيكارها بود ، به گونه‌اى كه در سومين سال ناگزير شد . به غرب آسيا لشكر كشد تا شورشى را كه در آن جا پديد آمده بود ، خاموش كند يا ملت‌هاى كناره‌هاى دريا را ، كه در آن سال به مرزهاى شرقى رسيده بودند ، سركوب نمايد ، از اين روى بود كه به فلسطين و سوريه رفت و شورشگران و سركشان را به سختى فرو كوبيد و به فرمانبرى واداشت . « 4 » و هر چند كسانى گفته‌اند كه مرنپتاح ، كه دولتش در تيررس تهديد ليبياييان بوده است ، نمىتوانسته در سال‌هاى يكم و دوم فرمانروايى خود به فلسطين و سوريه لشكر كشد و به پيروزىهايى برسد . با اين همه بيشتر يا همهء پژوهشگران دربارهء اين پيكار پيروزمندانهء او در فلسطين همرأىاند . « 5 » و چه بسا كه عبارت « چيره‌گر جازر » ، كه در سنگ نوشته‌اى در معبد « عمدا » ديده مىشود ، بتواند پشتوانه‌اى بر همين ديدگاه شمرده شود . افزون بر اين‌ها ، سخت مىتوان پذيرفت كه متن « لوح اسرائيل » به تمامى متفاوت باشد ، چرا كه در اين صورت در فهرست سرزمين‌هاى مذكور تفسيرى پذيرفتنى به سختى يافت مىشود ، بلكه تنها ذكر نام اسرائيل ، سايه‌اى از حقانيت بر اين متن مىافكند كه انكار آن ممكن نيست . از اين رو كه اين نام در هيچ متن مصرى وارد نشده است .\r\nبه هر روى ، در سال پنجم فرمانروايى مرنپتاح ، مرزهاى غربى مصر دستخوش خطر مىشود ، چرا كه قبيله‌هاى كنارهء دريا و قبيله‌هاى « ريبو » راه غرب دلتا را در پيش گرفته بودند ، و فرعون با سپاهيانش بر آنان مىتازد و به سختى آنان را فرو مىكوبد . « 6 » اگرچه مورخان\r\n\r\n\r\n","description":"","footnote":"\r\n( 1 ) . سفر پيدايش ، 46 : 26 - 27 .\r\n( 2 ) . سورهء يوسف ، آيات 92 - 100 .\r\n( 3 ) .  A . Lods , op - cit , p . 188  .\r\n( 4 ) . محمد بيومى مهران ، مصر ، 2 / 183 - 184 ؛ در يوتون و فانديه ، مصر ، 480 ؛ نيز :\r\n ANET , p . 376 - 378 ; G . Legain , ASAE , vol . II , 1907 , p . 269 - 279 ; J . Breasted , op - cit , p . 561 - 166 \r\n. ( 5 ) .\r\n J . Wilson , TheCultureofA ncientE gypt , p . 255 ; E , Naville , JEA , 12 , 1975 , p . 190 \r\n. ( 6 ) .\r\n W . C . Hayes , TheS cepterofEgypt , II , Harvard , 1959 - p . 353 ; J . Wilson , op - cit , p . 452 - 255 \r\n.\r\n","page_name":" 305 ","page_number":315},
  {"content":"\r\n\r\nدربارهء جايگاه اين پيكار هم‌رأى نيستند و شايد درست‌تر از همه ، ديدگاه « پترى » باشد « 1 » كه آن را در جايى ميان « ضهريه » ( در 11 كيلومترى كوم حماده ) و « نجيليّه » ( در 15 كيلومترى كوم حماده ) در استان بحيره مىداند .\r\nبارى در چنين روزگار پرآشوبى بوده است كه اسرائيليان به اين انديشه مىافتند تا بىاجازهء فرعون كه بارها درخواست آنان براى رفتن از مصر را نپذيرفته بود ، از مصر بگريزند . حتى « جان يويوت » گريز آنان از مصر را در همان هنگام حمله به ليبياييان مىداند . « 2 » و شايد همين ديدگاه بتواند تفسيرگر اين گزارش تورات از زبان فرعون باشد كه « اگر جنگى پيش آيد ، آنان با دشمنان ما همدست شوند و با ما بجنگند و از سرزمين ما بيرون روند . « 3 » البته از ديدگاه قرآن ، خروج اسرائيليان از مصر نه طرح و تدبير خود آنان كه فرمان خدا به موسى بوده است و در شب نيز انجام گرفته است ، اين گونه كه چون موسى دريافت ، مردم به او نمىگروند و دعوتش را نمىپذيرند و با او سازش نمىكنند : « پرودگارش را خواند [ و گفت 
  ] كه اينان مردمى سركش [ و حق ناپذير 
  ] اند -  « فَدَعا رَبَّهُ أَنَّ هؤُلاءِ قَوْمٌ مُجْرِمُونَ »  و خداوند نيز او را فرمان داد كه « پس بندگان مرا شبانه بيرون بر ، همانا كه شما دنبال مىشويد » -  « فَأَسْرِ بِعِبادِي لَيْلًا إِنَّكُمْ مُتَّبَعُونَ »  « 4 » و با اين كه « أسر » خود به معنى « شبانه روانه كن » مىباشد آشكارا نيز واژهء « ليل » ( - شب ) را بدان افزوده است ، تا هم تأكيدى باشد و هم اوضاع پنهانى و بيمناكى را كه آنان بدان دچار بوده‌اند ، نشان دهد ، چرا كه خروج شبانهء آنان از مصر پنهانى و دور از چشم فرعون بوده است . « 5 » بارى اگر خروج شبانهء اسرائيليان با جنگ فرعون با ليبيائيان پيوندى نيز داشته باشد ، ناگزير بايد سال‌ها پس از آن صورت گرفته باشد و نه در همان هنگام ، چرا كه پس از خروج ايشان بىدرنگ فرعون آنان را دنبال كرد و پيش از آن كه از دريا بگذرند به آنان رسيد و از پى آنان به دريا زد كه آنان از دريا گذشتند و فرعون و يارانش غرق شدند . گذشته از اين كه جنگ با ليبياييان در سال پنجم فرمانروايى فرعون بوده است و چنان كه معروف است ، غرق شدن او هنگام رفتن از پى اسرائيليان ، از اين روى ناگزير بايد خروج اسرائيليان در آخرين\r\n\r\n\r\n","description":"","footnote":"\r\n( 1 ) .  W . M . F . Petrie , A History of Egypt , III , London , 1927 , p . 109  .\r\n( 2 ) . جان يويوت ، مصر الفرعونية ، قاهره ، 1966 م ، 140 .\r\n( 3 ) . سفر خروج ، 1 : 10 .\r\n( 4 ) . سورهء دخان ، آيات 22 - 23 ؛ نيز سورهء طه ، آيهء 77 ؛ سورهء شعراء ، آيهء 52 .\r\n( 5 ) . فى ظلال القرآن ، 5 / 3213 .\r\n","page_name":" 306 ","page_number":316},
  {"content":"\r\n\r\nسال فرمانروايى او يعنى در سال هشتم يا دهم - بنا بر اختلافى كه در اين باره هست - بوده باشد و نه در سال پنجم .\r\nششم : بررسىهاى باستان شناسانه ، آشكار كرده است كه سرزمين‌هاى « ادوم » ، « موآب » و « عمون » تا سدهء سيزدهم پيش از ميلاد وجود نداشته‌اند ، با اين كه سفر يوشع از اين سرزمين‌ها با نام ياد كرده است و آنها را به هنگام يورش‌ها و پيش‌روىهاى يوشع شهرهايى شكوفا و پيشرفته شمرده است . « 1 »\r\nهفتم : سلطهء مصريان بر فلسطين تا روزگار « آمنحوتپ » سوم ( 1450 - 1367 ق . م ) هم چنان پايدار بوده است ، و اين از خزوك « 2 » نوشتهء شكار شير كه در « لخيش » ( تل دوير در پنج ميلى جنوب غربى بيت جبرين ) به دست آمده است ، - آشكار مىشود ، نوشته‌اى كه در پى اين بوده است كه چيره‌دستى فرعون را در شكار 102 شير در ده سالهء نخست فرمانروايىاش ، جاودانه سازد . « 3 » - از سوى ديگر مصر در روزگار « آمنحوتپ » سوم ، مركز جهان و قلب تپندهء آن بوده است و فرمانروايان آن دست كم در نيمهء نخست فرمانروايى او - فرمانروايان بى چند و چون و بىرقيب جهان بوده‌اند ، و از اين روى جهان رو به دربار آنان داشته و باج‌پرداز آنان بوده است ، و اين آشكارا از نامه‌هاى « عمارنه » برمىآيد ؛ نامه‌هايى كه اميران و فرمانروايان شرق به فرعون نوشته‌اند و در آنها آشكارا از سرسپردگى خويش به فرعون و پيروى از او سخن گفته‌اند و به اين گونه چيرگى مصر بر جهان آن روز را نشان داده‌اند . « 4 » و اين چيرگى مصر به گواهى اسناد و آثار به دست آمده از روزگار رامسس دوم تا سدهء سيزدهم پيش از ميلاد - جز در هنگام پيش آمدن آشوب‌هاى « عمارنه » - هم‌چنان پايدار بوده است .\r\nجنگ‌هاى او و پيش از او جنگ‌هاى پدرش نيز نشانه‌هاى ديگرى هستند بر چيرگى آنها بر فلسطين و سوريه . « 5 »\r\nهشتم : كاسه‌اى شكسته از كاوش‌هاى « لخيش » به دست آمده است كه بر روى آن يك\r\n\r\n\r\n","description":"","footnote":"\r\n( 1 ) . دربارهء اين سرزمين‌ها بنگريد به : محمد بيومى مهران ، اسرائيل 3 / 547 - 558 .\r\n( 2 ) . خزوك ، گونه‌اى سوسك است ، همان سرگين غلتان كه گويا مصريان كهن آن را بزرگ مىشمرده‌اند و تنديس‌هايى از آن مىساخته‌اند و گاه بر آن تنديس‌ها چيزهايى مىنوشته‌اند . ( مترجم )\r\n( 3 ) . جان آلدر ، الاحجار تتكلم ، 54 ؛ نيز :\r\n M . F . Unger , Unger'sBible Dictionary , Chicago , 1970 p . 334  .\r\n( 4 ) .  J . A . Wilson , op - cit , p . 204  .\r\n( 5 ) .  J . Finegan , op - cit , p . 162  .\r\n","page_name":" 307 ","page_number":317},
  {"content":"\r\n\r\nباج‌گير مصرى به خط مصرى گزارش بردن بارهاى گندم را در سال چهارم فرمانروايى فرعونى ويژه نوشته ، فرعونى كه به گواهى نشانه‌ها و قرينه‌هايى « مرنپتاح » بوده است ، و از اين روى سال چهارم فرمانروايى او ، سال 1220 پيش از ميلاد خواهد بود . « 1 » و اين نشان مىدهد كه مصر تا سال چهارم فرمانروايى مرنپتاح هم چنان بر فلسطين چيره بوده است و اسرائيليان تا آن روز ، يعنى تا سال 1220 پيش از ميلاد ، بر آنجا دستى نداشته‌اند .\r\nنهم : گزارش‌هاى سفر داوران تورات ، نيز تبارنامه كهنوتى كه در دست داريم ، با تاريخ خروج اسرائيليان در روزگار مرنپتاح هماهنگ است . « 2 »\r\nدهم : در يورش‌هاى رامسس سوم ( 1182 - 1151 ق . م ) ، دومين پادشاه سلسلهء بيستم ، چه پيش از نبرد او با ساحل نشينان در سال هشتم فرمانروايىاش ( 1174 ق . م ) و چه پس از آن ، از اسرائيل نشانى نيست و امپراتورى فرعون هم چنان تا فلسطين و جنوب سوريه گسترده بوده است ، چرا كه دو پيكره از او در « بيسان » و « مجدو » يافت شده است . گذشته از اين كه او پرستشگاهى در فلسطين براى خداى مصريان « آمون » ساخته بوده است ، و خط مرزى مصر در آن روزگار در « زاهى » ، جايى كنار دريا در فينيقيهء جنوبى جاى داشته است و از اين روى دومين يورش فرعون به « آمور » ، براى پاسدارى متصرفات مصر در فلسطين به طور خاص و در سوريه به طور عام صورت گرفته بوده است . و پيداست كه اين‌ها همه نشان مىدهد كه اسرائيليان تا روزگار رامسس سوم ( 1182 - 1151 ق . م ) در فلسطين دولتى و موجوديتى نداشته‌اند .\r\nيازدهم : دورهء آشوب و اضطرابى كه پس از مرگ مرنپتاح در سال 1214 پيش از ميلاد تا اوايل روزگار رامسس سوم در سال 1182 پيش از ميلاد مصر بدان دچار بود . از هر دورهء ديگرى با زندگى اسرائيليان در بيابان - بىآن كه نيروهاى مصر بر آن بتازند و نابودشان كنند يا دوباره به بازگشت به مصر وادارشان سازند - سازگارتر است چرا كه مرگ مرنپتاح دوره‌اى پرآشوب و نابسامان را در پى داشت كه در آن دوره فرمانروايى مصر دستخوش توطئه‌ها گرديد و شمارى از فرمانروايان ناتوان هر يك در دوره‌اى كوتاه بر تخت نشستند و اين‌ها همه كم‌كم بر\r\n\r\n\r\n","description":"","footnote":"\r\n( 1 ) . جان آلدر ، همان ، 70 ؛ نيز :\r\n . 3591 , IIXXXC . lov ; 22 - 02 . P . 9391 , VIXXL . lov ; F 32 . p , 7391 , IIIVXLlov , OSAB , thgirblA . F . W \r\n p . 46 ; J . Finegan , op - cit , p . 162 \r\n. ( 2 ) .  W . M . F . Petrie , Egypt and Israel , 1925 , p . 38  .\r\n","page_name":" 308 ","page_number":318},
  {"content":"\r\n\r\nدشوارى و آشوب‌ها افزود و گره كار را كورتر كرد تا سرانجام هرج و مرجى فراگير مصر را دربرگرفت ، هرج و مرجى كه پاپيروس « هاريس » از آن چنين ياد كرده است كه مصر چنان دچار نابسامانى شد كه هر كس قانون ويژهء خود را بر پا مىكرد و در مدت هفت سالى كه گذشت هيچ فرمانروايى وجود نداشت ، تا آن كه مصر بار ديگر اميران و فرمانروايانى به خود ديد و سرانجام مردمى سورى فرمانروايى را به دست گرفت و همهء شهرها را به پرداخت باج ناگزير ساخت . « 1 » بر پايهء همين نوشته است كه مورخان گفته‌اند : « ارسو » سوريايى در پايان سلسلهء نوزدهم ، فرمانروايى را به دست گرفته است و دور نيست كه اين « ارسو » همان « باى » ، رئيس دربار باشد كه شهبانو « تا اوسرت » را واداشت تا « سپتح » را زير سرپرستى خود بر تخت بنشاند و خود از سوى او كارها را سر و سامان دهد - گرچه اين شهبانو ، پس از مرگ او خود به تنهايى فرمانروايى مىكرد - اين نابسامانىها هم چنان پايدار بود تا آن‌گاه كه « ست نخت » توانست كم و بيش اوضاع مصر را به سامان آورد و نزديك به دو سال ( 1184 - 1182 ق . م ) فرمانروايى كند و سپس پسرش ، رامسس سوم جانشين او گردد . « 2 »\r\nدوازدهم : نابسامانىهاى پيش آمده از سوى ساحل نشينان در سوريه و فلسطين و پيامد آن يعنى از هم پاشيدگى دولت حيتيان « 3 » و گريز آنها همراه با ديگران به سوريه و فلسطين چيزى است كه از گزارش‌هاى يهودى نيز برمىآيد . گزارش‌هايى گوياى اين كه گروه‌هاى بسيارى از حيتيان در كنعان مىزيسته‌اند و بخش‌هاى كوهستانى را در دست داشته‌اند ، و آنها را فرستادگان موسى كه براى جاسوسى به كنعان - سرزمين موعودى ، كه شير و عسل فراوان در آن يافت مىشد - رفته بودند ، ديده و از توانايىشان بيمناك شده بودند و از اين روى چون بازگشتند به موسى گفتند : ما نمىتوانيم به آن‌جا برويم و با آنان كه از ما بسيار تواناتر و زورآورترند ، پيكار كنيم . « 4 »\r\nسيزدهم : بر پايهء اين ديدگاه ، در آمدن اسرائيليان به كنعان هماهنگ و همزمان مىشود با تاخت و تازهاى ساحل‌نشينان به سوريه ، و درگيرى سخت رامسس سوم با آنان يك بار در\r\n\r\n\r\n","description":"","footnote":"\r\n( 1 ) .  J . Wilson , ANET  ، 0691 ،  P .  061 .\r\n( 2 ) . محمد بيومى مهران ، مصر ، 2 / 141 - 143 ؛ الكساندر شارپ ، تاريخ مصر ، 159 ؛ نيز :\r\n . p , tic - po , renidraG . A ; 852 - 342 . p , 92 , AEJ , ynreC . J ; 47 - 17 . p , 3691 , 94 , AEJ , htarekceB . V \r\n 279 - 281 \r\n. ( 3 ) .  O . R . Gurney , The Hittites , 1969 , p . 38 - 39  .\r\n( 4 ) . سفر اعداد ، 13 : 1 - 33 .\r\n","page_name":" 309 ","page_number":319},
  {"content":"\r\n\r\nسرزمين‌هاى آسيايى ، و ديگر بار در سرزمين‌هاى افريقايى ، حتى مىتوان گفت پايان دورهء چهل سالهء بيابان‌گردى اسرائيليان و آغاز رسيدنشان به كنعان در همان روزگارى بوده است كه رامسس سوم در سال هشتم فرمانروايىاش ، حوالى سال 1174 پيش از ميلاد ، به سوريه مىتازد تا در « زاهى » شورشيان ساحل‌نشين را سركوب كند و سپس در مرزهاى غربى با آنان درگير مىشود . « 1 » و در همين موقعيت‌ها بوده است كه اسرائيليان توانسته‌اند به كنعان بيايند و فرصتى به دست آورند تا در آنجا تباهى كنند .\r\nچهاردهم : اين كه جانشينان رامسس سوم نتوانستند امپراتورى مصر در آسيا را پاس دارند ، شايد از اين رو بوده است كه نيرو و توان اين كار را نداشتند ؛ و شايد از اين رو كه زمينه‌هاى درونى و برونى براى اين كار فراهم نبوده است ؛ و شايد از اين رو كه با پيدايى معدن آهن ، توازن اقتصاد جهانى چنان به هم خورده بوده است كه مصر ناگزير شده از پايگاه قدرتش در آسياى غربى دست باز شويد ؛ و شايد از اين رو كه اين انگيزه‌ها همه دست به دست هم داده بوده‌اند . به هر روى هيچ نشان آشكارى در دست نداريم بر اين كه مصر پس از مرگ رامسس سوم توانسته باشد چيرگى خود بر فلسطين و سوريه را پاس داشته باشد ، گرچه هم چنان بر بسيارى از ديگر سرزمين‌ها نفوذ داشته است . چرا كه خزوك‌هايى از رامسس چهارم در تل صافى و تل زكريا و تل جازر و از رامسس ششم در تل أسانه در سوريه به دست آمده است ، - چنان كه پيكرهء برنزينى از اين فرعون در مجد و يافت شده است - و همين زمينه شد تا اسرائيليان بتوانند بر بخشى از فلسطين دست يابند . همان‌گونه كه زمينه شد تا فلسطينيان بتوانند بر پاره‌اى از شهرهاى ساحلى كنعان چيره گردند . و نيز « ثيكرى » ها بتوانند شهر « دور » ، در جنوب كرمل ، را به چنگ آورند . « 2 »\r\nپانزدهم : اين سخن قرآن دربارهء فرمان فرعون به هامان كه كاخى از آجر براى او بسازد در اين آيه : « فرعون گفت : اى بزرگان ! من جز خود خدايى براى شما نمىشناسم . پس اى هامان ،\r\n\r\n\r\n","description":"","footnote":"\r\n( 1 ) . محمد بيومى مهران ، مصر و العالم الخارجى فى عصر رعمسيس الثالث ، 200 - 241 ؛ حركات التحرير فى مصر القديمة ، 251 - 268 ؛ مصر ، 2 / 185 - 197 ؛ نيز :\r\n W . Holscher , Lilyan and Aegypten , Hamburg , 1937 ; W . Edgerton and J . Wilson . Historical Records of Ramsess III , Chicago , 7930 \r\n. ( 2 ) .\r\n J . Cerney , Egypt of the Death of Ramsses III to the End of the Twenty - Firsty Dynasty \r\n، 1965 ،  p . 11 - 13  .\r\n","page_name":" 310 ","page_number":320},
  {"content":"\r\n\r\nآتش بر گل افروز [ و آجرهايى فراهم كن 
  ] و براى من برجى بلند بساز ، شايد از خداى موسى آگاهى يابم كه همانا من او را از دروغگويان مىپندارم » . « 1 » و ما پيش از اين دربارهء آجر سخن گفتيم و ياد كرديم كه مفسران بزرگى چون طبرى ، قرطبى ، نسفى ، بيضاوى ، سيوطى و . . . از بزرگان پيشين چون ابن عباس ، قتاده ، سعيد بن جبير ، و . . . روايت كرده بودند كه فرعون موسى ، نخستين كسى بوده كه در ساختن كاخ از آجر بهره گرفته است ، و اين از جمله اخبار و احاديث درست است كه ايشان بدان استناد مىكرده‌اند . كاوش‌هاى « پترى » در « نبيشا » و « دفنه » ، در نزديكىهاى شهر « بىرامسس » ، پايتخت فرعون‌هاى سلسلهء نوزدهم نيز آشكار كرده است كه آنان بر خلاف ديگر فرعون‌ها از آجر بهره مىگرفته‌اند و پاره‌اى از گورها و پىهاى ديگر ساختمان‌هايى كه به روزگار رامسس دوم ، مرنپتاح و سستى دوم باز مىگردد ، از آجر ساخته شده بوده است . همين ، « پترى » افزوده است كه آجر پخته در مصر پيش از روزگار روميان بسيار اندك بوده ، و اين با سخن مفسران كه فرعون موسى را نخستين كسى مىگويند كه از آجر بهره گرفته است ، « 2 » جور در مىآيد ؛ و اين خود مىتواند يك نشانه قرينهء قرآنى باشد بر اين كه خروج اسرائيليان از مصر در روزگار فرعون‌هاى سلسلهء نوزدهم و به گمان بسيار روزگار مرنپتاح ، بوده است ، همانان كه به گواهى قرآن و كاوش‌هاى باستان شناسان ، پيشگامان بهره‌گيرى از آجر بوده‌اند . « 3 »\r\nشانزدهم : اين حديث شريف از زبان پيامبر ( ص ) كه « بهترين زنان ، چهار زن‌اند : مريم دختر عمران ، آسيه همسر فرعون ، خديجه دختر خويلد و فاطمه دختر محمد ( ص ) « 4 » » و آشكارا در آن نام همسر فرعون ، « آسيه » آمده است . حال اگر به ياد آوريم كه رامسس دوم پس از همسر نخستينش « نفرتارى » همسر دومى با نام « است نفرت ، ( - ايسه نفره ) داشته است ، و همين\r\n\r\n\r\n","description":"","footnote":"\r\n( 1 ) .  « وَ قالَ فِرْعَوْنُ يا أَيُّهَا الْمَلَأُ ما عَلِمْتُ لَكُمْ مِنْ إِلهٍ غَيْرِي فَأَوْقِدْ لِي يا هامانُ عَلَى الطِّينِ فَاجْعَلْ لِي صَرْحاً لَعَلِّي أَطَّلِعُ إِلى إِلهِ مُوسى وَ إِنِّي لَأَظُنُّهُ مِنَ الْكاذِبِينَ »  ( سورهء قصص ، آيهء 38 ، نيز سورهء غافر ، آيهء 36 ) .\r\n( 2 ) . تفسير نسفى ، 3 / 227 ؛ تفسير قرطبى ، 4 - 5 ، تفسير بيضاوى ، 4 / 128 ؛ الدر المنثور ، 5 / 129 ؛ تاريخ طبرى ، 1 / 405 .\r\n( 3 ) . احمد عبد الحميد يوسف ، همان ، 138 ؛ نيز :\r\n W . M . F . Petrie , Nebesheh and Defenneh , p . 18 - 19 , 47  .\r\n( 4 ) . دربارهء اين حديث و گزارش‌هاى گونه‌گون آن بنگريد به : تفسير ابن كثير ، 2 / 2 / 3 - 34 ؛ البداية و النهاية ، 1 / 59 - 62 ؛ تفسير طبرى ، 6 / 293 - 398 ؛ صحيح بخارى ، 4 / 193 - 339 ؛ صحيح مسلم ، 2 / 243 ؛ سنن ترمذى ، 4 / 365 - 366 ؛ مسند احمد حنبل ، 3 / 126 ؛ مستدرك حاكم نيشابورى ، 3 / 184 .\r\n","page_name":" 311 ","page_number":321},
  {"content":"\r\n\r\nهمسر دوم به گفتهء باستان شناس پژوهشگرى چون « ميس مرى » « 1 » همسر اصلى و شهبانوى فرعون بوده و به گفتهء برخى از پژوهشگران از مادر شاهانى بوده است كه مىتوانسته‌اند بر تخت بنشينند و فرمانروايى كنند . « 2 » و به گواهى نوشته‌هايى بر بخشى از پيكرهء كوچك به دست آمده از او كه در موزهء بروكسل نگهدارى مىشود ، او زنى بوده داراى صفات و ويژگىهاى برجستهء منحصر به فرد - اين نوشته‌ها كه در دو سوى راست و چپ اين پيكره ديده مىشود .\r\nبزرگى و به ويژه خوش‌بويى و عطرهاى دل‌انگيز او را به گونه‌اى توصيف كرده كه پيش از او هيچ شهبانوى ديگرى چنين توصيف نشده است - « 3 » و از آنها برمىآيد كه فرعون او را بسيار دوست مىداشته و زير نفوذ او بوده است . با پيش چشم داشتن اين‌ها اگر داستان موسى را آن گونه كه در تورات و قرآن آمده ، به ياد آوريم كه چون مادرش او را به آب افكند و فرعونيان او را از آب گرفتند و نزد فرعون بردند : « همسر فرعون چون او را ديد به شوى خويش گفت :\r\nاين چشم روشنى من و تو است ، او را نكشيد ، باشد كه به ما سودى رساند ، يا او را به پسرى بگيريم » « 4 » ، با پيش چشم داشتن همهء اين‌ها اگر نام همسر فرعون را چنان كه در حديث آمده ، با نام او ، چنان كه در اسناد مصرى آمده است ، بسنجيم و دگرگونىها و دوگانگىهاى نام‌ها را در دو زبان مصرى كهن و عربى از ياد نبريم ، خواهيم ديد كه نام عربى او « آسيه » يا « آسيا » با نام مصرى او « ايسه » يا « ايسى » و حتى است آن اندازه همگونى دارد كه بتوان آنها را در اصل يكى دانست .\r\nبر پايهء همين‌هاست كه مىتوانيم بگوييم ، فرعونى كه همسرش موسى را يافت ، رامسس دوم بوده است . همو كه فرعون « تسخير » نيز هست ، [ يعنى فرعونى كه اسرائيليان را به بردگى و بيگارى گرفته بود 
  ] ، و فرعونى كه موسى به پيامبرى نزد او رفت ، مرنپتاح بوده است ، و به گمان بسيار همين مرنپتاح بوده است كه به گزارش قرآن ، با لحنى كم و بيش سرزنشگرانه ، به موسى يادآورى كرده است كه آنان تربيتش كرده‌اند و او بر بستر ايشان باليده و بزرگ شده و نيز راجع به اين كه موسى يكى از زيردستان او را كشته و به مدين گريخته و سرانجام براى نجات\r\n\r\n\r\n","description":"","footnote":"\r\n( 1 ) .  Miss Marry , Ancient Egypt  ، 1925 ،  p . 100 - 101  .\r\n( 2 ) . محمد بيومى مهران ، مصر ، 2 / 139 - 140 .\r\n( 3 ) . سليم حسن ، مصر القديمة ، 6 / 634 - 637 ؛ نيز :\r\n Chronique d'Egypt  ، 33 ، 1934 ،  p . 74 - 79  .\r\n( 4 ) . محمد بيومى مهران ، مصر ، 2 / 139 - 140 .\r\n","page_name":" 312 ","page_number":322},
  {"content":"\r\n\r\nبنى اسرائيل نزد او بازگشته ، با او سخن گفته است ، [ تا شايد بدين شيوه بتواند او را از راهى كه پيش گرفته بود ، بازدارد 
  ] ، از قرآن بشنويم : « آيا كودك كه بودى ما تو را پرورش نداديم ، تو ساليان عمرت را در ميان ما به سر آوردى و پس از آن كار نادرستى كه كردى [ تو را بخشيديم 
  ] و اينك از ناسپاسان شده‌اى ؟ [ موسى در پاسخ 
  ] گفت : آن كار را آن روزگار كه از بيراهان بودم ، انجام دادم و چون از شما ترسيدم ، گريختم و اينك پروردگار حكم و حكمت به من بخشيده و مرا از پيامبران گردانده است و آيا اين كه اسرائيليان را به بردگى گرفته‌اى ، بخشش و بزرگوارى تو است كه آن را به رخ من مىكشى . » « 1 »\r\nبارى ، بر پايهء همهء آنچه تا كنون در اين باره گفته آمد ، من چنين مىپندارم كه درست‌ترين ديدگاه در اين باره ، همين ديدگاهى است كه خروج اسرائيليان را در روزگار مرپنتاح مىداند و او را همان فرعون موسى مىشمارد ، ما همين ديدگاه را درست‌تر مىدانيم و البته براينيم كه خروج اسرائيليان در سال پايانى فرمانروايى او بوده است و نه در سال پنجم كه برخى بر آنند ، خواه اين سال پايانى - چنان كه بيشتر مورخان گفته‌اند ، دهمين سال فرمانروايى او باشد ( 1214 ق . م ) و خواه چنان كه گروهى گفته‌اند - هشتمين سال ( 1216 ق . م ) و اين كه ما بر سال پايانى پاى مىفشاريم ، از اين روست كه به گزارش تورات « 2 » و قرآن « 3 » ، آن گاه كه به هنگام خروج اسرائيليان آنان را دنبال كرد و از پى آنان به دريا رفت ، غرقه شد ، اگرچه قرآن اين افزونى را نيز دارد كه خداوند ، پيكر فرعون را از آب بيرون افكند تا چونان مايهء عبرتى براى آيندگان هم‌چنان باقى بماند ، آنجا كه فرمود : « امروز پيكر تو را از آب برمىآوريم ، تا براى آيندگان مايهء عبرتى باشى » « 4 » و اين مايهء عبرت بودن تنها براى يك يا دو نسل پس از او نبود بلكه در درازاى سده‌هاى بسيار ، براى ده‌ها نسل و تبار ، مايهء عبرت بود ، چرا كه مصريان كه - با قدرتى خدادادى - از دانشى گسترده برخوردار بودند ، راز موميايى را به خوبى مىدانستند ، [ و از اين راه پيكر او را تا چند هزاره پيش چشم عبرت‌پذيران نهادند . 
  ] « 5 »\r\n\r\n\r\n","description":"","footnote":"\r\n( 1 ) .      « قالَ أَ لَمْ نُرَبِّكَ فِينا وَلِيداً وَ لَبِثْتَ فِينا مِنْ عُمُرِكَ سِنِينَ * وَ فَعَلْتَ فَعْلَتَكَ الَّتِي فَعَلْتَ وَ أَنْتَ مِنَ الْكافِرِينَ * قالَ فَعَلْتُها إِذاً وَ أَنَا مِنَ الضَّالِّينَ * فَفَرَرْتُ مِنْكُمْ لَمَّا خِفْتُكُمْ فَوَهَبَ لِي رَبِّي حُكْماً وَ جَعَلَنِي مِنَ الْمُرْسَلِينَ وَ تِلْكَ نِعْمَةٌ تَمُنُّها عَلَيَّ أَنْ عَبَّدْتَ بَنِي إِسْرائِيلَ »      ( سورهء شعراء آيهء 18 - 22 ) .\r\n( 2 ) . سفر خروج ، 14 : 26 - 31 ، 15 : 1 - 5 ؛ رساله به عبرانيان ، 5 : 29 .\r\n( 3 ) . بنگريد به سوره‌هاى : بقره ، 50 ؛ اعراف ، 136 ؛ يونس ، 90 - 92 ؛ طه ، 78 ؛ شعراء ، 63 - 66 و . . .\r\n( 4 ) .  « فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً »  ( سورهء يونس ، آيهء 92 ) .\r\n( 5 ) . احمد عبد الحميد يوسف ، همان ، 124 .\r\n","page_name":" 313 ","page_number":323},
  {"content":"\r\n\r\nو بدين‌گونه اگر خروج بنى اسرائيل را در سال پايانى فرمانروايى مرنپتاح بدانيم ، تا اندازهء بسيارى مىتوانيم رويدادهاى كهن را با آنچه در همين باره در تورات و قرآن آمده است ، هماهنگ سازيم ، و اين بسيار پسنديده و سنجيده‌تر است از به دست دادن تفسيرى پذيرفتنى دربارهء پيروزى مرنپتاح و نوشته شده بر لوحه‌اى نه از او كه از « آمنحوتپ » سوم يكى از پيشينيان او ، چرا كه اوست كه به مرگى بىهنگام و ناگهانى مرده است . اين كه آن لوح ، تاريخ اين خروج را در سال پنجم فرمانروايى مرنپتاح دانسته ، آشكارا با تورات و قرآن ناسازگار است ، زيرا پيامد آن چنين مىشود كه فرعون پس از خروج اسرائيليان از مصر ، زنده مانده و زيسته باشد . « 1 » گذشته از اين كه تاريخ يورش او به سوريه نيز در آن لوح سال سوم فرمانروايى او دانسته شده است . اما اين كه تاريخ نوشتن لوح نيز همان سال پنجم شمرده شده ، چه بسا از اين روى باشد كه نويسنده‌اى كه آن را پس از غرق شدن فرعون نوشته ، مىخواسته است از اين راه خاطرهء پيروزى او را بر ليبياييان و ديگر هم پيمانان آنان از قبيله‌هاى « قحهق » و « مشوش » و پنج قبيلهء ساحل‌نشين كه دستشان را از مصر كوتاه كرده بود ، زنده نگه دارد .\r\n\r\n6 . ديگر ديدگاه‌ها\r\nگفتنى است كه بجز پنج ديدگاه ياد شده دربارهء تاريخ خروج اسرائيليان از مصر ، دربارهء فرعون موسى ، ديدگاه‌هاى ديگرى نيز هست ، از همه برجسته‌تر :\r\n1 . احمد عبد الحميد يوسف ، فرعونى را كه خروج بنى اسرائيل در روزگار او بوده است ، نه خود مرنپتاح كه « يستى مرنپتاح » ( - سيتى دوم ) مىداند . پشتوانهء او در اين ديدگاه يكى گزارش نامهء مرزبان ياد شده است كه از ديد او نشانگر نظم و آرامش در مرزهاى شرقى است و ديگر اين كه نيروهاى نظامى فرعون در روزگار مرنپتاح در آن سرزمين‌ها با توانايى بر اوضاع و احوال دست داشته‌اند و رفت و آمدهاى شهروندان و بيابان‌زيان از ديد كنترل و مراقبت آنان پنهان نبوده است ؛ و سوم اين كه موميايى مرنپتاح نشان مىدهد كه او در سن و سالى مرده\r\n\r\n\r\n","description":"","footnote":"\r\n( 1 ) . دكتر سليم حسن در كتابش ( مصر القديمة ، 7 / 135 ) بر اين است كه فرعون در آن رويداد نبايد مرده باشد ، چه پذيرفتنى نيست كه او با كالسكه‌اش و همراهانش در آبى اندك و كم‌عمق غرق شده باشند . به گمان بسيار از پى فرو رفتن اسب و كالسكه در گل‌ولاى او بيهوش بر زمين افتاده است . از قرآن نيز بر نمىآيد كه او غرق و مرده باشد . پيداست كه اين ديدگاه سليم حسن افزون بر اين كه با ديدگاه همهء مفسران ناسازگار است ، تفسيرى تكلف‌آميز از متون مقدس و برداشتى نسنجيده از آن‌ها نيز هست .\r\n","page_name":" 314 ","page_number":324},
  {"content":"\r\n\r\nاست كه نمىتوانسته خود ، يورشيان را رهبرى كند و همراه با آنان به جنگ و پيكار رود ، از اين رو فرعون زمان خروج بايد جوان باشد و دست كم مردى توانا و سالم و سرحال ، و اين‌ها با موميايى « سيتى » دوم كه در موزهء قاهره نگهدارى مىشود ، هماهنگ نيست و مرگ ناگهانى و زود هنگام از راه غرق شدن ، براى او پذيرفتنىتر و قانع‌كننده‌تر مىنمايد . « 1 »\r\n2 . كسانى نيز گفته‌اند : خروج اسرائيليان از مصر پس از روزگار سلسلهء نوزدهم بوده است . « 2 »\r\n3 . گروهى نيز بر اين‌اند كه اين رويداد پس از روزگار رامسس سوم « 3 » بوده است . البته اينان به دو خروج باور دارند : يكى در پايان فرمانروايى « تحوتمس » سوم و ديگرى پس از روزگار رامسس سوم . پيداست كه اين ديدگاه نمىتواند درست باشد ، با اين همه نمىتوان گفت در آن چهار سده‌اى كه از روزگار يوسف تا روزگار موسى ، اسرائيليان در مصر مىزيسته‌اند ، به هنگام و هنگامه‌هاى ناتوانى و آشوب در مصر ، كسانى از آنان ، از مصر كوچ نكرده‌اند يا نگريخته‌اند ، به ويژه اين كه آنان بيشتر اوقات در وادى طميلات در شرق دلتا يا در پيرامون آبادىهاى زراعى ، به گونهء گروه‌هايى از چوپانان و كوچ‌زيان مىزيسته‌اند .\r\n\r\n7 . سكوت اسناد مصرى دربارهء داستان بنى اسرائيل\r\nشگفتا كه اسناد مصرى يكسره دربارهء داستان اسرائيليان خاموش‌اند و در آن همه اسناد و آثار به دست آمده از مصر كهن ، در اين باره هيچ نيامده است ، جز اين يك عبارت در « لوح اسرائيل » كه « و اسرائيل ويران شد و از ريشه درآمد » و از اينجاست كه برخى از پژوهشگران ، داستان اسرائيليان را يكسره به ديدهء ترديد نگريسته‌اند . براى نمونه « گاردنر » بر اين است كه تا به دست آمدن آثار و اسنادى روشنگر و ديگرگون ، و نه از اين دست كه اينك در دسترس داريم ، بايد داستان اسرائيليان را اسطوره و افسانه شمرد ، درست همانند اسطورهء آفرينش كه در تورات آمده است ، « 4 » و آنها را از همين ديد اسطوره‌اى تفسير و گزارش كرد . البته گاردنر خود\r\n\r\n\r\n","description":"","footnote":"\r\n( 1 ) . احمد عبد الحميد يوسف ، همان ، 139 - 147 ؛ نيز :\r\n Elliot Smith , Royal Mummies , Cairo , 1921 , p . 69  .\r\n( 2 ) .\r\n W . O . E . Oesterley , Egypt and Israel , in the Legacy of Egypt , Oxford , 1947 , p . 223 \r\n. ( 3 ) .\r\n H . R . Hall , The Ancient History of The Near East , London , 1963 , p . 408 \r\n. ( 4 ) . بنگريد به : سفر پيدايش ، 1 : 1 - 31 ، 2 : 1 - 25 ؛ محمد بيومى مهران ، اسرائيل ، 3 / 336 - 340 .\r\n","page_name":" 315 ","page_number":325},
  {"content":"\r\n\r\nبعدها افزود كه چنين نمىنمايد كه همهء داستان خروج اسرائيليان افسانه باشد ، چرا كه روى هم رفته نشانگر يك رويداد تاريخى ويژه ، يعنى بيرون راندن هيكسوسيان از مصر هست . « 1 »\r\nدر اين‌باره كه چرا اسناد مصرى نسبت به داستان اسرائيليان خاموش مانده‌اند ، « اسميت » بر اين است كه اين خاموشى به هيچ روى چيزى شگفت و باورنكردنى نيست چرا كه آثار فرعونى ، رويداد خروج بنى اسرائيل را فراهم نياورده و خط سير آن را ثبت نكرده است ، زيرا گريختن گروهى برده از دست اربابان خود ، چيز چندان مهمى نبوده است كه انديشهء مصريان را به خود بكشاند ، به ويژه كه آنان در روزگارى در مصر مىزيسته‌اند كه مصر سرشار از رويدادهاى شگفت و كارهاى بزرگ بوده است ، و پرداختن هنرمندان و مورخان به اين رويدادهاى بزرگ جايى براى پرداختن آنان به رويدادى پيش افتاده چون گريز گروهى بنده ، بر جاى نمىگذاشته است . « 2 »\r\nاز ديدگاه من ، استاد « گاردنر » تصورى كه دربارهء داستان خروج اسرائيليان از مصر پيش آورده ، آشكارا بيراهه رفته و خطا كرده است ، زيرا اگرچه داستان آنان در اسناد مصر كهن نيامده ، اما به گستردگى در تورات و انجيل و قرآن آمده است . و چنان كه پيش‌تر نيز گفته‌ايم ، پيداست كه نپذيرفتن چيزى كه در اين هر سه كتاب آسمانى آمده است ، نه تنها با ايمان دينى كه با پژوهش علمى نيز نمىسازد ، گذشته از آن كه هيچ دور نيست در كاوش‌هاى آينده ، آثار و اسنادى روشنگر دربارهء اين داستان به دست آيد .\r\nسخن « اسميت » نيز سنجيده و پذيرفتنى نمىنمايد ، چرا كه خاموشى اسناد مصرى از داستان بنى اسرائيل نه از آن روست كه اسميت مىگويد ، بلكه برخاسته از زمينه‌ها و انگيزه‌هاى ديگرى است مانند :\r\nيكم : اين كه به طور كلى احتمال يافت شدن نام‌هاى پيامبران و داستان آنان در متون پرداختهء انسان‌ها بسيار كم است ، چرا كه شاهان و فرمانروايانى از اين دست كه خود را خدا يا خداگونه مىشمرده‌اند و اين اسناد و آثار نيز بيشتر از سوى آنان و به فرمان آنان نوشته مىشده است ، هرگز اجازه نمىدادند تا نام و داستان پيامبران كه راهشان و كارشان درافتادن با اين شاهان و درباريان آنان بوده است ، نوشته شود ، و اين پديده‌اى است كه در تاريخ كهن\r\n\r\n\r\n","description":"","footnote":"\r\n( 1 ) .  A . H . Gardiner , \" The Geographyof Exodus \" , JEA , Vol . X . 1924 , P . 88  .\r\n( 2 ) .  W . D . Smith , God and Man in Early Israel , p . 38  .\r\n","page_name":" 316 ","page_number":326},
  {"content":"\r\n\r\nخاور نزديك ، مورخان آشكارا لمس مىكنند چنان كه داستان ابراهيم و پادشاه عراق يا داستان موسى و فرعون مصر نمونه‌اى از آن است .\r\nدوم : مورخان به حق چشم مىداشتند كه در اسناد و آثار مصرى - كه در سنجش با ديگر اسناد و آثار كهن ، هم انبوه‌تراند و هم آشكارتر - دربارهء داستان بنى اسرائيل كه از روزگار يوسف تا روزگار موسى در مصر مىزيسته‌اند ، آگاهىهاى روشنگرى به دست آورند . اما چنين نشد ، چرا كه اين اسناد و آثار - چنان كه معروف است - به فرمان و خواست پادشاهان نوشته مىشده است ، پادشاهانى كه از ديدگاه مصريان كهن - چنان كه تاريخ گواهى مىكند و از قرآن نيز برمىآيد « 1 » - بيش از آن كه انسان باشند ، خدا بوده‌اند ، و از اين روى نبايد چشم داشت كه چنين مردمى با چنين باورى ، دربارهء چنين پادشاهانى كه از ديد آنان خداگونه و همواره بر همه پيروزاند ، چيزى بنويسند نشانگر شكست و ناتوانى آنان . « 2 »\r\nو مىدانيم چنان كه در تورات و انجيل و قرآن نيز آمده است ، داستان خروج بنى اسرائيل از مصر به پيشوايى موسى ( ع ) به مرگ و نابودى فرعون و يارانش در دريا و پيروزى و رهايى موسى و يارانش مىانجامد ، و از اين روى چندان پذيرفتنى نيست كه مصريان كهن با چنان باورهايى داستان شكست و نابودى شاه خداى خود را آن هم به دست بردگان فرارى خودشان بپسندند و بنويسند : از اينجاست كه در ميان آثار و اسناد مصرى با همهء انبوهى و فراوانى آنها ، چندان چيزى دربارهء اسرائيليان ديده نمىشود ، با اين همه نبايد از يافت شدن اسنادى در اين باره نااميد بود ، اسنادى كه چه بسا به گونهء ديگرى و يا از سوى دشمنان فرعون‌ها و ياران موسى نوشته شده باشد : و روزى به دست آيد . و تنها خداوند است كه امور پنهان را مىداند .\r\n\r\n\r\n","description":"","footnote":"\r\n( 1 ) . بنگريد به سوره‌هاى شعراء ، 29 ؛ قصص ، 38 ؛ نازعات ، 22 - 24 .\r\n( 2 ) . محمد بيومى مهران ، الثورة الاجتماعية فى مصر الفرعونية ، 3 .\r\n","page_name":" 317 ","page_number":327},
  {"content":"\r\n . \r\n","description":"","footnote":"","page_name":" 318 ","page_number":328},
  {"content":"\r\n\r\n\r\nباب سوم موسى و بنى اسرائيل از شكافتن دريا تا مرگ موسى ( ع )\r\n\r\n","description":"","footnote":"","page_name":" 319 ","page_number":329},
  {"content":"\r\n . \r\n","description":"","footnote":"","page_name":" 320 ","page_number":330},
  {"content":"\r\n\r\n\r\nبخش نخست بنى اسرائيل در سينا\r\n\r\n1 . گريز به دين پيشينيان و بت‌پرستى اسرائيليان\r\nپس از شكافته شدن دريا و غرق شدن فرعونيان و رهايى اسرائيليان و ديگر گرويدگان ، داستان اسرائيليان با مصر و مصريان به پايان رسيد و در اين جا پردهء ديگرى از زندگى موسى ( ع ) و بنى اسرائيل گشوده شد ؛ پرده‌اى سرشار از نيرنگ و ناسپاسى و سركشى با موسى .\r\nبا اين كه اگر موسى تنها پيشوايى مىبود كه براى رهايى آنان خود را چند بار به خطر افكنده بود ، بر آنان بود كه از چنين پيشواى از خود گذشته‌اى با خرسندى پيروى كنند و از يارى و همراهى او هيچ دريغ نكنند ، تا چه رسد به اين كه او فرستادهء خدا نيز بود و معجزه‌ها و نشانه‌هاى آشكار و بسيارى نيز بدانان نشان داده بود ؛ با اين همه موسى از آنان چيزى نديد جز نيرنگ و ناسپاسى و پافشارى بر كفر و سركشى و تبهكارى .\r\nدر واقع ، ميراث دينى يهوديان سرشار است از نشانه‌ها و دليل‌هاى گمان ناپذيرى بر اين كه يهوديانى كه همراه موسى از مصر به سينا آمدند ، اين شايستگى را نداشتند كه دين توحيدى موسى را با آن فلسفهء معنوى و روحانى و متعالىاش برتابند ، دينى كه تشنگى آزمندانهء آنان به دنيا و ماديات را سيراب نمىكرد ؛ حتى مىتوان گفت : از هيچ يك از رويدادهاى داستان خروج برنمىآيد كه سفر آنان از مصر با انگيزه‌اى دينى و آرمانى بوده است . به عكس ، آنان افسوس‌ها مىخوردند كه چرا از مصر بيرون آمده‌اند و آن آداب و آيين‌ها را از دست داده‌اند و\r\n\r\n","description":"","footnote":"","page_name":" 321 ","page_number":331},
  {"content":"\r\n\r\nآرزوها مىكردند كه دوباره به آنجا بازگردند و يا دست كم همان آداب و آيين‌ها و بت‌ها را در بيابان داشته باشند . « 1 »\r\nسينا كه از روزگاران كهن يكى از سرچشمه‌هاى فيروزه و مس شناخته شده بود و معدن‌هاى آن از مس ، سنگ‌هاى گرانبها و گونهء ويژه‌اى از فيروزه سرشار بود ، يك منبع اقتصادى سرشار و پردرآمد شمرده مىشد و از اين روى همواره شاهان مصر از كهن‌ترين روزگاران به اين سو ، در پاسدارى و نگهدارى آن مىكوشيدند و همواره يكى از بايستگىها و واجبات شاهان از آغاز پيدايى سلسله‌ها در حوالى سال 3200 پيش از ميلاد ، پشتيبانى و سرپرستى دسته‌ها و گروه‌هايى بود كه در جستجوى مس و فيروزه و . . . اين سوى و آن سوى صحرا را مىكاويدند . نشانه‌هايى تاريخى از روزگار پادشاهانى چون « جر » و « دن » ( وديمو ) از شاهان نخستين سلسله « 2 » به دست آمده است ، گوياى اين كه مصريان از روزگاران بسيار كهن شيفتهء پاسدارى از سينا بوده‌اند ، و اين شيفتگى را چنان كه مىدانيم همواره پاس داشته‌اند و هرگز از دست نداده‌اند .\r\nبارى معادن فيروزه به ويژه در وادى « مغاره » و « سرابة الخادم » فراوان بود ، همان جا كه پرستش گاهى براى خدا - بانوى « هاتور » ، خداى فيروزه نيز از روزگاران دولت ميانه - كه براى دست‌يابى به آن سرزمين كوشش‌هاى بسيارى كرده بودند - برپاى بود ، و هنوز سنگ و صخره‌هاى اين بخش از سينا ، هزاران نقش از مصريان را كه در آن جا كار مىكرده‌اند ، و در همان هنگام خدا - بانو « هاتور » را مىپرستيده‌اند ، « 3 » بر سينه‌هاى خود نگه داشته‌اند . و از همان روزگاران بسيار كهن ، اين خداى مصرى - كه ماه‌گونگى از ويژگىهاى آن است - با ماه خداى سامى - كه پيش از آمدن مصريان در كهف مقدس در معبد سرابة ( - سرابيط ) الخادم در سينا پرستش مىشده و سپس هاتور مصرى جاى آن را گرفته - پيوندهايى يافته بوده است . « 4 »\r\nگفتنى است كه پرستش هاتور ( - هوت هور - خانهء هور ) از روزگاران پيش از سلسله‌ها و نيز در روزگاران دو سلسلهء اول و دوم در ميان مصريان گسترش بسيارى داشته است و نمودار چهرهء زنانهء « هور » ( - هوروس ) شمرده مىشده است ، و در هنر دينى مصريان با چهره‌هاى\r\n\r\n\r\n","description":"","footnote":"\r\n( 1 ) . عباس عقاد ، مطلع النور ، قاهره ، 1968 م ، 107 .\r\n( 2 ) .\r\n A . H . Gardiner , Egypt of the Pharaohs , OXford , 1964 , p . 414 - 415 ; ZAS , XXXV , p . 7 F \r\n. ( 3 ) . احمد عبد الحميد يوسف ، همان ، 125 - 175 .\r\n( 4 ) .\r\n A . Gardiner , A . T . Peet and J . Cerny , The Inscription of Sina , II , London , 1955 . p . 41 \r\n.\r\n","page_name":" 322 ","page_number":332},
  {"content":"\r\n\r\nبسيارى نموده مىشده است . گرچه بيشتر به گونهء گاو يا به گونهء زنى كه خورشيدى در ميان دو شاخ گاو بر روى سر دارد . چه بسا در بيشتر موارد نيز در پيكرهء زنى كه سر گاو دارد و در ميان دو شاخش خورشيدى مىدرخشد ، و اين دو انديشهء ويژه دربارهء هاتور ، كه گاه با سرزن و گاه با سر گاو نموده مىشد ، به آهستگى درهم آميخت ، و سرانجام به گونهء سر يك زن و دو گوش گاو درآمد و ديرگاهى همين چهرهء نمادين آن در اسباب بسيارى چون دستبند زنان صحرانشين يا به سان پديده‌اى معمارى در سرستون‌هاى ساختمان‌ها و . . . خودنمايى مىكرد - چنان كه نمونه‌اى از آن را در معبد « دندره » در پنج كيلومرى شمال « قناعير » مىبينيم - اين هاتور در باور مصريان ، مادر و دايهء « هوروس » ، پسر « ايزيس » نيز بود ، چنان كه خداى عشق و دوستى و موسيقى نيز بود ، و سپس الههء گورستان شد كه به مردگان توجه و مهربانى مىكرد ، و نيز با نام و نشان‌هاى گوناگون ديگر ناميده و نموده مىشد ، نام‌هايى چون « زرّينه » ، « خداى زر » ، « داراى گردن‌بند درخشان چون آسمان و ستارگان » و . . . و اينك شمارى از پيكره‌هاى آراسته و زرين او در موزهء قاهره نگهدارى مىشود . « 1 »\r\nبارى ، گويا تنها در قرآن و نه حتى در تورات مىخوانيم كه چون بنى اسرائيل از دريا بيرون آمدند و از چنگ فرعونيان رها گشتنند ، هنوز چندان پيش نرفته بودند كه به مردمانى بت‌پرست برخوردند [ و با ديدن آنان دلشان براى بت‌پرستىهاى پيشين تپيدن گرفت ، 
  ] چنان كه همهء آنچه را براى آنان پيش آمده بود ، از ياد بردند و معجزه‌ها و نشانه‌هاى آشكار خدا را كه به دست موسى بر آنان پديد شده بود ، فراموش كردند [ و از موسى خواستند تا بت‌هايى براى آنان فراهم كند 
  ] ، از قرآن بشنويم : « و اسرائيليان را از دريا گذر داديم ، پس به گروهى برخوردند كه بت‌هاشان را مىپرستيدند ، گفتند : اى موسى براى ما نيز خدايى ( - بتى ) بياور چونان خدايى كه آنان دارند . [ موسى 
  ] گفت : راستى كه مردمى نادان هستيد ، [ كه نمىدانيد 
  ] اينان كارشان بىبنياد است و آنچه مىكنند [ و مىپرستند 
  ] باطل و بيهوده است . « 2 » » و حرف « ف » كه بر سر\r\n\r\n\r\n","description":"","footnote":"\r\n( 1 ) . محمد بيومى مهران ، الحضارة المصرية ، 337 - 341 ؛ جيمز بيكى ، الآثار المصرية فى وادى النيل 2 / 190 ؛ احمد عبد الحميد يوسف ، همان ، 137 ؛ نيز :\r\n H . Frankfort Kingship and The Gods , p . 10 - 12  .\r\n( 2 ) .   « وَ جاوَزْنا بِبَنِي إِسْرائِيلَ الْبَحْرَ فَأَتَوْا عَلى قَوْمٍ يَعْكُفُونَ عَلى أَصْنامٍ لَهُمْ قالُوا يا مُوسَى اجْعَلْ لَنا إِلهاً كَما لَهُمْ آلِهَةٌ قالَ إِنَّكُمْ قَوْمٌ تَجْهَلُونَ * إِنَّ هؤُلاءِ مُتَبَّرٌ ما هُمْ فِيهِ وَ باطِلٌ ما كانُوا يَعْمَلُونَ »   ( سورهء اعراف آيهء 138 - 139 ) .\r\n","page_name":" 323 ","page_number":333},
  {"content":"\r\n\r\nفعل « فأتوا » ( - پس رسيدند ، يا فرود آمدند ) در اين آيه ديده مىشود ، چنان كه مىدانيم ، نشانهء ترتيب و پياپى بودن است و نشان مىدهد كه بازگشت آنان به بت‌پرستى و خوارىها و زبونىهاى همراه آن ، بىدرنگ پس از بيرون آمدن از دريا و رهايى و رستگى از بردگى و بيگارى و مرگ و نابودى بوده است . و از اين‌ها برمىآيد كه ايمان به خدا در جان و دل و ذهن و ضمير آنان ريشه ندوانده بوده و ميوه‌هايى را كه مىبايد ، به بار نياورده بوده است و اين كه آنان به موسى گرويده و با او همراه شده بودند ، از اين روى بوده كه او را به پيشوايى و رهبرى گرفته بودند و نه از اين روى كه به او و خداى او ايمان دينى آورده بودند . « 1 »\r\nاين كه اسرائيليان ، هم به اين زودى با ديدن بت‌پرستان از موسى خواستند كه خدايى چون خدايان آنان برايشان بياورد و هم چندى بعد ، به گوساله‌پرستى روى آوردند ، بىگمان از اين روى بوده كه آنان ساليانى دراز در مصر به بت‌پرستى خو كرده بودند و چه بسا اين كه گوساله‌اى زرين ساختند و به خدايىاش گرفتند ، پيامد شيفتگى آنان به « هاتور زرين » بوده است [ كه در مصر پرستيده مىشده و چه بسا در پيكرهء گوساله‌اى زرين نموده مىشده است 
  ] .\r\nگذشته از اثرپذيرى آنان از مصريان كه بسيار شيفتهء طلا بودند و پيكره‌هاى گران‌بها را از آن مىساختند . نمىدانم شايد در داستان گاو نيز كه خداوند اسرائيليان را فرمان داد ، گاوى كه مىكشند « گاوى باشد زرد يكدست ، چنان كه بينندگان را شادى بخشد » « 2 » راز و رمزى از اين دست نهفته باشد . و مىدانيم كه گاوان مصر گونه‌ها و رنگ‌هاى گوناگونى داشته‌اند ، به ويژه گاو سياه و گونه‌اى سياه و سفيد و آميخته همانند گاوان اروپايى كه امروزه در مصر ديده نمىشود ، و شايد اين كه اسرائيليان دربارهء آن گاوى كه مىبايست بكشند ، اين همه پرسش و پافشارى و بهانه‌گيرى كردند كه چگونه و چه رنگى باشد ، نيز از اين روى بوده - كه آثار پرستش « هاتور » كه در پيكرهء گاو نموده مىشده - هنوز در دل و جان آنان پايدار بوده است . « 3 » داستان را از زبان قرآن بشنويم : « و چون موسى به قومش گفت كه خداوند شما را فرمان داده كه ماده\r\n\r\n\r\n","description":"","footnote":"\r\n- نيز بنگريد به : تفسير طبرى ، 13 / 80 - 84 ؛ الجواهر فى تفسير القرآن الكريم ، 4 / 215 - 216 ؛ تفسير قرطبى ، 2709 - 2710 ؛ تفسير ابن كثير ، 3 / 464 - 465 ؛ تفسير المنار ، 9 / 91 - 99 ؛ تفسير نسفى ، 2 / 73 - 74 .\r\n( 1 ) . عبد الرحيم فوده ، من معانى القرآن ، 193 - 194 .\r\n( 2 ) .  « إِنَّها بَقَرَةٌ صَفْراءُ فاقِعٌ لَوْنُها تَسُرُّ النَّاظِرِينَ »  ( سورهء بقره ، آيهء 69 ) .\r\n( 3 ) . احمد عبد الحميد يوسف ، همان ، 127 - 128 .\r\n","page_name":" 324 ","page_number":334},
  {"content":"\r\n\r\nگاوى را بكشيد ، گفتند : آيا ما را به ريشخند مىگيرى ؟ گفت : پناه بر خدا مىبرم كه از نادانان باشم . گفتند : از پروردگار بخواه براى ما روشن كند كه آن چگونه گاوى باشد ، گفت : مىفرمايد :\r\nآن گاوى باشد نه سالخورده و نه سال نديده ، جوانى ميانسال ، پس آنچه را فرمان يافته‌ايد ، انجام دهيد . گفتند : از خدايت بخواه ، براى ما روشن كند كه رنگ آن چگونه باشد . گفت :\r\nمىفرمايد كه آن ماده گاوى باشد به رنگ زرد روشن ، كه بينندگان را شاد كند . گفتند : از پروردگارت بخواه براى ما روشن كند كه آن چگونه گاوى باشد كه در چند و چون آن درمانده‌ايم ، و اگر خدا بخواهد راهياب خواهيم بود . گفت : مىفرمايد : آن گاو ، گاو كار نيست كه زمين را شخم زند يا كشت‌زار را آبيارى كند ، تندرست و يكرنگ است ، گفتند : اينك سخن درست آوردى ، پس آن را كشتند و نزديك بود كه اين كار را نكنند . « 1 » »\r\nو بدين‌گونه آشكار مىشود كه دين كهن مصريان تا چه اندازه در اسرائيليان نشت و نفوذ داشته است ، دينى كه در دوران بيش از چهار صد سالى كه آنان در مصر مىزيستند ، كم‌كم چنان در جانشان نشسته بود كه ايمان آوردند به موسى براى آنان بسيار دشوار شده بود ، به ويژه كه ترس از فرعون و نيز از بزرگان بنى اسرائيل آنان را از پذيرش دين و درخواست موسى بازمىداشت ، چنان كه جز اندكى از قومش كسى به او نگرويد ، به گفتهء قرآن : « كسى به موسى نگرويد جز زاد و رودى از قوم او ، آن هم با ترس و بيم از فرعون و بزرگانشان كه مبادا ايشان را در بلا اندازند . » « 2 »\r\nالبته ترس آنان از بزرگان بنى اسرائيل ، در صورتى است كه مرجع ضمير « بزرگانشان ، ( -\r\n\r\n\r\n","description":"","footnote":"\r\n( 1 ) .      وَ إِذْ قالَ مُوسى لِقَوْمِهِ ، إِنَّ اللَّهَ يَأْمُرُكُمْ أَنْ تَذْبَحُوا بَقَرَةً قالُوا أَ تَتَّخِذُنا هُزُواً قالَ أَعُوذُ بِاللَّهِ أَنْ أَكُونَ مِنَ الْجاهِلِينَ * قالُوا ادْعُ لَنا رَبَّكَ يُبَيِّنْ لَنا ما هِيَ قالَ إِنَّهُ يَقُولُ إِنَّها بَقَرَةٌ لا فارِضٌ وَ لا بِكْرٌ عَوانٌ بَيْنَ ذلِكَ فَافْعَلُوا ما تُؤْمَرُونَ * قالُوا ادْعُ لَنا رَبَّكَ يُبَيِّنْ لَنا ما لَوْنُها قالَ إِنَّهُ ، يَقُولُ إِنَّها بَقَرَةٌ صَفْراءُ فاقِعٌ لَوْنُها تَسُرُّ النَّاظِرِينَ * قالُوا ادْعُ لَنا رَبَّكَ يُبَيِّنْ لَنا ما هِيَ إِنَّ الْبَقَرَ تَشابَهَ عَلَيْنا وَ إِنَّا إِنْ شاءَ اللَّهُ لَمُهْتَدُونَ * قالَ إِنَّهُ يَقُولُ إِنَّها بَقَرَةٌ لا ذَلُولٌ تُثِيرُ الْأَرْضَ وَ لا تَسْقِي الْحَرْثَ مُسَلَّمَةٌ لا شِيَةَ فِيها قالُوا الْآنَ جِئْتَ بِالْحَقِّ فَذَبَحُوها وَ ما كادُوا يَفْعَلُونَ »      ( سورهء بقره ، آيات 67 - 71 ) .\r\nدربارهء اين داستان بنگريد به : تفسير طبرى ، 2 / 182 - 222 ؛ تفسير المنار ، 1 / 286 - 290 ؛ تفسير ابن كثير ، 1 / 154 - 160 ؛ تفسير نسفى ، 1 / 53 - 55 ؛ تفسير قرطبى ، 378 - 387 ؛ البداية و النهاية ، 1 / 293 - 395 .\r\n( 2 ) .  « فَما آمَنَ لِمُوسى إِلَّا ذُرِّيَّةٌ مِنْ قَوْمِهِ عَلى خَوْفٍ مِنْ فِرْعَوْنَ وَ مَلَائِهِمْ أَنْ يَفْتِنَهُمْ »  سورهء يونس ، آيهء 83 . نيز بنگريد به : تفسير المنار ، 11 / 383 - 384 ؛ تفسير طبرى ، 15 / 163 - 167 ؛ تفسير ابن كثير ، 4 / 222 - 223 ؛ تفسير قرطبى ، 3208 - 3209 ؛ معانى القرآن فراء ، 1 / 476 - 477 .\r\n","page_name":" 325 ","page_number":335},
  {"content":"\r\n\r\nملأهم ) را قوم بنى اسرائيل بدانيم نه قوم فرعون . بارى ، اسرائيليان نه تنها با ترس و دشوارى به موسى گرويدند كه پس از گرويدن و خروج نيز او را آزارها دادند و گستاخانه : « گفتند : ما همواره آزار ديده‌ايم چه پيش از آمدن تو و چه پس از آمدن تو » . « 1 »\r\nگفتيم كه اسرائيليان در راه ، به گروهى برخوردند كه بت‌هايى را مىپرستيدند ، در اين باره مفسران و مورخان مسلمان روايات و احاديث همانندى آورده‌اند ، گوياى اين كه آن بت‌ها ، پيكره‌هايى از گاو بودند و ساخته شده از سنگ ، مس ، چوب ، و . . . و همين بت‌هاى گاو پيكر آغازه و زمينه‌اى شد براى گوساله‌پرستى بعدى آنان كه چون سامرى آن گوساله را ساخت و پرستش آن را از آنان خواست ، با اين زمينهء پيشين آسان‌تر و آماده‌تر سخن او را پذيرفتند .\r\nبرخى نيز گفته‌اند : آن بت‌ها نه پيكره‌هايى سنگى يا چوبى يا . . . از گاو كه خود گاو بودند . « 2 » از اين‌ها آشكار مىشود كه بنى اسرائيل هنوز دينى را كه موسى براى آنان آورده بود ، نشناخته بودند ، و هنوز تا پس از شكافته شدن دريا و رهايى و رستگى دست كم بيشتر آنان به او و خداى او نگرويده بودند و آن همه معجزه‌ها و نشانه‌هاى آشكار هنوز چشم و دل آنان را نگشوده بود . از اين روست كه در قرآن مىخوانيم : « موسى و همهء كسانى را كه با او بودند ، رهايى داديم ، سپس ديگران را غرقه ساختيم ، همانا كه در اين ، آيه و نشانه‌اى [ عبرت آموز 
  ] است ، و بيشتر آنان مؤمن نبودند » . « 3 » در تورات نيز چنين مىخوانيم : « و در آن روز خداوند اسرائيل را از دست مصريان خلاصى داد و اسرائيل مصريان را به كنار دريا مرده ديدند و اسرائيل آن كار عظيمى را كه خداوند به مصريان كرده بود ، ديدند و قوم از خداوند ترسيدند و به خداوند و به بندهء او موسى ايمان آوردند « 4 » » .\r\n[ برخى نيز گفته‌اند ، اين كه اسرائيليان پس از ديدن آن بت‌ها ، از موسى خواستند كه همانند آنها را براى ايشان بياورد ، خواسته‌شان تنها اين بود كه آن بت‌ها ميان آنان و خدايشان ميانجىهايى باشند ، نه اين كه آنها را به عنوان خدا بپرستند . « 5 » 
  ] و اين سخن درست نمىنمايد و\r\n\r\n\r\n","description":"","footnote":"\r\n( 1 ) .  « قالُوا أُوذِينا مِنْ قَبْلِ أَنْ تَأْتِيَنا وَ مِنْ بَعْدِ ما جِئْتَنا »  ( سورهء اعراف ، آيهء 129 ) .\r\n( 2 ) . تفسير بيضاوى ، 3 / 25 ؛ تفسير طبرى ، 3 / 80 - 84 ؛ تفسير البحر المحيط ، 4 / 377 - 378 ؛ تفسير الدر المنثور ، 3 / 114 ؛ تفسير نسفى ، 2 / 74 ؛ مختصر تفسير ابن كثير ، 2 / 47 ؛ صفوة التفاسير ، 1 / 468 .\r\n( 3 ) .    « وَ أَنْجَيْنا مُوسى وَ مَنْ مَعَهُ أَجْمَعِينَ * ثُمَّ أَغْرَقْنَا الْآخَرِينَ * إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ »    ( سورهء شعرا ، آيات 65 - 67 ) .\r\n( 4 ) . سفر خروج ، 14 : 30 - 31 .\r\n( 5 ) . البحر المحيط ، 4 / 377 - 378 .\r\n","page_name":" 326 ","page_number":336},
  {"content":"\r\n\r\nبا پاسخى كه موسى بدانان داد كه « آيا جز خداوند را خداى شما بپسندم » « 1 » هماهنگ نيست .\r\nهمچنين اين سخن ناهمگون است با اين حديث از پيامبر ( ص ) از زبان « ابى واقد ليثى » ، يكى از ياران آن حضرت كه : « روزى پيش از جنگ حنين همراه پيامبر ( ص ) بيرون رفتيم ، در راه به درخت كنارى رسيديم ، گفتم اى پيامبر ، اين درخت را سلاح‌آويز ما ساز ، و كافران را رسم بود كه سلاح خويش را به درخت كنارى مىآويختند و گرد آن مىچرخيدند ، پيامبر ( ص ) فرمود :\r\nاللّه اكبر ، اين سخن تو همانند سخن بنى اسرائيل به موسى است كه گفتند : براى ما خدايانى قرار ده چنان كه آنان خدايانى دارند ، مىخواهيد آيين‌هاى پيشينيان را زنده داريد ؟ » ، نيز با اين حديث كه « مردى يهودى به امام على ( ع ) گفت : شما پس از پيامبرتان پيش از آن كه خون او خشك شود ، اختلاف ورزيديد و چند دستگى پيش گرفتيد ، و امام به او پاسخ داد : و شما پيش از آن كه پايتان كه در گذر از دريا تر شده بود ، خشك شود به موسى گفتيد : براى ما خدايانى چون خدايان آنان بياور » . به هر روى چنان كه در آيهء  « إِنَّكُمْ قَوْمٌ تَجْهَلُونَ »  ديديم ، موسى در پاسخ به قوم خود گفت : به راستى كه شما مردمى نادانيد ، يعنى دربارهء خدا و آن چيزهايى كه بايد خدا را از آنها پيراسته بدانيد ، نادانيد و شناخت درستى نداريد . و به گفتهء زمخشرى :\r\nموسى ( ع ) چون چنان درخواستى از قوم خود شنيد ، شگفت‌زده شد كه چگونه اينان پس از آن همه نشانه‌ها و معجزه‌هاى آشكار چون شكافتن دريا ، هنوز خدا را نشناخته‌اند و چنين ياوه‌هايى مىگويند ، از اين روى آنان را نادان خواند و اين سخن خود را با تأكيد و تكيه همراه ساخت ، چرا كه نادانى از آنچه آنان كردند و گفتند ، بيشتر نمىشود ، گويا نادانى و ندانم‌كارى سرشت و سرنوشت ، و طينت و طبيعت آنان بوده است . و از اين روى به گفتهء ابو حيان توحيدى ، موسى نادانى آنان را با ساخت مضارع « تجهلون » بيان كرد و نه با ساخت ماضى « جهلتم » ، تا نشان دهد كه اين نادانى نه چيزى اتفاقى و مقطعى ، كه چيزى ذاتى و هميشگى است و گذشته و آينده نمىشناسد . « 2 »\r\nبارى به گفتهء سيد قطب ، هنوز چيزى از روزگارى كه اسرائيليان در سايهء سياه ستم فرعون و درباريان او مىزيستند ، نگذشته بود ؛ هنوز آزارهايى كه در آن فضا و فرهنگ بن‌پرستانه چشيده بودند ، تازه بود ؛ هنوز معجزه‌ها و نشانه‌هاى خدايشان كه به دست موسى ، پيشوا و\r\n\r\n\r\n","description":"","footnote":"\r\n( 1 ) .  « قالَ أَ غَيْرَ اللَّهِ أَبْغِيكُمْ إِلهاً »  ( سورهء اعراف ، آيهء 140 ) .\r\n( 2 ) . الكشاف ، 2 / 150 ؛ تفسير البحر المحيط ، 4 / 378 ؛ تفسير نسفى ، 2 / 74 ؛ مختصر تفسير ابن كثير ، 2 / 47 .\r\n","page_name":" 327 ","page_number":337},
  {"content":"\r\n\r\nرهانندهء آنان آشكار شده بود ، پيش چشمشان بود ؛ هنوز خروش امواج دريا كه دشمنانشان را به كام كشيد ، در گوششان بود كه در راه ، همين كه گروهى بت‌پرست را ديدند كه بت‌هاى خويش را كه در پيكرهء گاو و . . . بودند ، سپاس و سلام مىگفتند . از موسى - پيامبر بزرگ خدا ، پيام‌آور توحيد و يكتاپرستى ، هم او كه آنان را از ستم فرعونيان رهانيده بود و به نام خدا و يگانه پرستى از مصر بيرون آورده بود - خواستند تا براى آنان نيز چنان بت‌هايى بياورد و موسى كه آن گونه ديد ، براى خدا به خشم آمد و بر سر آنان كه چنين درخواست ناروايى كرده بودند ، فرياد زد : « راستى كه شما مردمى نادانيد » . سپس خشم و غيرت او از ناسپاسى مردمى كه به اين زودى خدا و يارىهاى او را از ياد برده‌اند ، افزونى گفت و غيرت‌مندانه گفت : آيا جز خداوند ، خدايى براى شما برگزينم ، با آن كه اوست كه شما را بر جهانيان برترى داده است [ و بر فرعونيان پيروزى بخشيده است 
  ] . گفتنى است كه « برترى بخشيدن اسرائيليان بر جهانيان » كه در اين آيه آمده ، چنان كه همهء مفسران گفته‌اند ، مقصود جهانيانى است كه در همان روزگار مىزيسته‌اند ، نه در همهء روزگاران ، چرا كه برترين امت‌ها ، چنان كه آشكارا در اين آيه آمده است ، پيروان پيامبر اسلام‌اند : « شما بهترين امتى هستيد كه در ميان مردم پديد آمده است » .\r\nبرترى آنان در روزگار خودشان بر ديگر مردمان نيز ، تنها از اين بود كه آنان در ميان مردمان مشرك آن روزگاران ، دين درست يكتاپرستى را كه موسى آورده بود ، برگزيده بودند . چرا كه هيچ برترى و فضيلتى از يكتاپرستى فراتر و برتر نيست ، و شگفتا كه آنان كه با پيروى از موسى ، برترين مردم روزگار خود شده بودند ، اين نعمت بزرگ را از ياد بردند و از موسى خواستند ، بت‌هايى براى آنان بياورد . « 1 »\r\n\r\n2 . سركشى بنى اسرائيل براى آب و خوراك\r\nبيش از سه روز از شكافتن دريا - اين معجزهء شگفت خدايى - و رهايى اسرائيليان نمىگذشت كه آنان به شوره‌زارى رسيدند و چون آب كم و ناگوار بود ، زبان به بهانه‌گيرى گشودند ، به گزارش تورات : « موسى اسرائيل را از بحر قلزم كوچانيد ، و به صحراى شور آمدند و سه روز در صحرا مىرفتند و آب نيافتند ، پس به مارّه رسيدند و از آب مارّه نتوانستند نوشيد ، زيرا كه تلخ بود و از اين سبب آن را مارّه ناميدند و قوم بر موسى شكايت كرده ، گفتند :\r\n\r\n\r\n","description":"","footnote":"\r\n( 1 ) . فى ظلال القرآن ، 3 / 1365 - 1367 ؛ مختصر تفسير ابن كثير ، 1 / 62 ؛ تفسير نسفى ، 2 / 74 .\r\n","page_name":" 328 ","page_number":338},
  {"content":"\r\n\r\nچه بنوشيم ، چون نزد خداوند استغاثه كرد ، خداوند درختى به دو نشان داد ، پس آن را به آب انداخت و آب شيرين گرديد « 1 » » و هنوز بيش از يك ماه و نيم نمىگذشت كه دوباره رو به بهانه‌گيرى آوردند ، و شگفتا كه اين بار نيز چون بار پيشين بهانه گرفتن آنان براى چيزى كم‌بها و اندك مايه بود و برخاسته از شكم‌پرستى و لذت‌جويى ، بار پيشين براى آب گوارا بود و اين بار براى خوراك ، خوراك‌هاى پس ماندهء مصريان ، كه در مصر كه بودند ، مىخوردند ، آنان در سينا بىهيچ رنج و دشوارى به « منّ » ( - عسل بيابانى ، ترنجبين ) و « سلوى » « 2 » دسترسى داشتند و سلوى و گويا همان « سمانى » ( بلدرچين ) است كه در سينا فراوان بوده و به آسانى شكار مىشده است ، و صحراى سينا همواره تا امروز مورد توجه انبوهى از پرندگان مهاجر بوده است كه هر سال در پاييز پس از پشت سر گذاشتن دريا بدان سوى مىآمده‌اند و همين كه به خشكى مىرسيده‌اند ، خسته و مانده به زمين فرود آمده و آنجا مىمانده‌اند تا اوايل بهار كه راه خود را پيش مىگرفته و صحراى سينا را به سوى دريا درمىنورديده و به جايگاه خود باز مىگشته‌اند\r\n\r\n\r\n","description":"","footnote":"\r\n( 1 ) . سفر خروج ، 15 : 23 - 25 .\r\n( 2 ) . مفسران دربارهء « منّ » و « سلوى » سخنان گوناگون گفته‌اند : ابن عباس گفته است ؛ صمغ گونه‌اى بوده كه بر درختان مىباريده و آنان هر اندازه كه مىخواسته‌اند ، برداشته و مىخورده‌اند ؛ قتاده گفته است : چيزى بوده از شير سفيدتر و از عسل شيرين‌تر كه هر روز جز شنبه‌ها از سحر تا صبح همچون برف مىباريده و آنان به اندازهء روزانهء خود برمىداشته‌اند ، تنها در روز جمعه به اندازهء شنبه نيز برمىداشته‌اند ؛ برخى نيز آن را همان انگبين و عسل گفته‌اند ؛ برخى نيز گفته‌اند : عسل گونه‌اى بوده كه بر آنان فرود مىآمده و با آب مىآميخته‌اند و مىخورده‌اند ؛ برخى نيز آن را ترنجبين گفته‌اند يا چيزى كه بر درخت ترنجبين و زنجبيل فرود مىآمده ، و صمغ گونه‌اى بوده شيرين با آميزه‌اى از ترشى ( ميخوش ) ؛ برخى آن را شرابى شيرين گفته‌اند كه مىپخته و مىخورده‌اند ؛ برخى نيز آن را نان نازك گفته‌اند و كسانى نيز آن را از ريشهء منّت ( - نعمت ) و به معنى همهء نعمت‌هايى كه خداوند در بيابان به آنان ارزانى داشته بود ، گرفته‌اند .\r\nو اما « سلوى » : گفته‌اند پرنده‌اى است كه در عربى « سمانى » ( و در فارسى بلدرچين ) نام دارد ، يا همانند سمانى و بلدرچين بوده است كه صبح و شب يا هرگاه مىخواسته‌اند از آسمان براى آنان مىآمده است يا باد جنوب آنها را برايشان مىآورده و هر كس هر اندازه مىخواسته ، مىگرفته است ؛ برخى نيز گفته‌اند : آن مرغان بريان و پخته براى آنان مىرسيده است و همچون « من » ، هر روز جز شنبه‌ها از سحر تا صبح فرود مىآمده و هر كس به اندازهء روزانهء خود برمىداشته و تنها در روز جمعه‌ها براى شنبه‌ها ذخيره مىكرده‌اند ، اما كم‌كم در ديگر روزها نيز بيشتر از اندازه برداشتند ، و آنچه مىماند بويناك و گنديده مىگرديد و از اين روى خداوند ، ديگر براى آنان نفرستاد ، برخى نيز گفته‌اند : « سلوى » در زبان كنعانى همان عسل است ( تفسير طبرى ، 1 / 293 - 298 ؛ تفسير نسفى ، 1 / 49 ؛ تفسير خازن ، 3 / 63 ؛ روح المعانى ، 1 / 263 ؛ تفسير الدر المنثور ، 1 / 70 - 71 ؛ صفوة التفاسير ، 1 / 60 ؛ مختصر تفسير ابن كثير ، 1 / 66 ) .\r\n","page_name":" 329 ","page_number":339},
  {"content":"\r\n\r\n- بارى در سينا اين قسم خوراكىها بىهيچ دشوارى براى آنان فراهم بود ، اما آنان بدين نعمت‌هاى خداداد خرسند نبودند و از در بهانه‌گيرى درآمدند . « 1 »\r\nآشكار است كه اين‌ها نشانگر دون همتى اسرائيليان است كه زندگى در سايهء سياه بردگى و بيگارى و در كنار ديگ‌هاى گوشت را از آزادگى و آزاده زيستن بيشتر مىپسنديده‌اند و آن خردى و خوارىها را بر اين بزرگى و بزرگوارىها برمىگزيده‌اند . از تورات بشنويم : « و تمامى جماعت بنى اسرائيل در آن صحرا بر موسى و هارون شكايت كردند و بنى اسرائيل بديشان گفتند : كاش كه در زمين مصر به دست خداوند مرده بوديم ، وقتى كه نزد ديگ‌هاى گوشت مىنشستيم و نان را سير مىخورديم ، زيرا كه ما را بدين صحرا بيرون آورديد تا تمامى اين جماعت را به گرسنگى بكشيد » « 2 » و در جاى ديگر شكوه‌كنان آنچه را از خوردنىها در مصر داشته‌اند ، برمىشمرند و به رخ موسى مىكشند : « و بنى اسرائيل باز گريان شده ، گفتند : كيست كه ما را گوشت بخوراند ، ماهى را كه در مصر مفت مىخوريم و خيار و خربزه و تره و پياز و سير را به ياد مىآوريم ، و از آن جان ما خشك شده و چيزى نيست و غير از اين « من » چيزى در نظر ما نمىآيد . » « 3 »\r\nدر قرآن كريم نيز از اين بهانه‌گيرىها ، چنين ياد شده است : « آن گاه كه گفتيد : اى موسى ، ما نمىتوانيم هر روز يك خوراك را برتابيم ، پس از پروردگارت بخواه تا براى ما از آنچه بر زمين مىروياند برآورد ، از سبزى و خيار و سير « 4 » و عدس و پياز . گفت : آيا چيزى را كه پست‌تر است مىخواهيد جايگزين چيزى كنيد كه بهتر است ؟ به شهر درآييد كه آنچه مىخواهيد آنجا هست ، و خوارى و نادارى بر آنان رقم خورد و سزاى خشم خدا گشتند ، از اين روى كه نشانه‌هاى خدا را ناديده مىگرفتند و پيامبران را به ناروا مىكشتند ، و اين [ كيفر 
  ] تباه‌كارىها و سركشىهاى آنان بود » . « 5 »\r\n\r\n\r\n","description":"","footnote":"\r\n( 1 ) . احمد عبد الحميد يوسف ، همان ، 128 - 129 ؛ نيز :\r\n Meinert ziragen , Nicoll's Birds Egypt , p . 41 , 468 - 469  .\r\n( 2 ) . سفر خروج ، 16 : 2 - 3 .\r\n( 3 ) . سفر اعداد ، 11 : 4 - 6 .\r\n( 4 ) . « سير » ترجمهء « فوم » است كه برخى از مفسران ، آن را گندم نيز گفته‌اند . و فخر رازى بر اين است كه اگر آن را سير بگيريم هم از گندم با عدس و پياز هماهنگ‌تر است و هم با قرائت ابن مسعود كه آن را « ثوم » ( - سير ) خوانده است . ( تفسير نسفى 1 / 51 ؛ تفسير قرطبى 1 / 425 ؛ صفوة التفاسير 1 / 64 ) .\r\n( 5 ) .  « وَ إِذْ قُلْتُمْ يا مُوسى لَنْ نَصْبِرَ عَلى طَعامٍ واحِدٍ فَادْعُ لَنا رَبَّكَ يُخْرِجْ لَنا مِمَّا تُنْبِتُ الْأَرْضُ مِنْ بَقْلِها وَ قِثَّائِها وَ \r\n","page_name":" 330 ","page_number":340},
  {"content":"\r\n\r\nچندى نگذشت كه باز در « رفيديم » سر به شورش و شكوه برآوردند ، از تورات بشنويم : « و تمامى جماعت بنى اسرائيل به حكم خداوند طى منازل كرده از صحراى سين كوچ كردند و در رفيديم اردو زدند و آب نوشيدن براى قوم نبود و قوم با موسى منازعه كرده ، گفتند : ما را آب دهيد تا بنوشيم ، موسى بديشان گفت : چرا با من منازعه مىكنيد و چرا خداوند را امتحان مىنماييد و در آنجا قوم تشنهء آب بودند . قوم بر موسى شكايت كرده ، گفتند : چرا ما را از مصر بيرون آوردى تا ما و فرزندان و مواشى ما را به تشنگى بكشى . آن‌گاه موسى نزد خداوند استغاثه نموده گفت : با اين قوم چه كنم ؟ نزديك است مرا سنگسار كنند ، خداوند به موسى گفت :\r\nپيش روى قوم برو و بعضى مشايخ اسرائيل را با خود بردار و عصاى خود را كه بدان نهر زدى به دست خود گرفته برو . همانا من در آنجا پيش روى تو بر آن صخره ، كه در « حوريب » است ، مىايستم و صخره را خواهى زد تا آب از آن بيرون آيد و قوم بنوشند ، پس موسى به حضور مشايخ اسرائيل چنين كرد و آن موضع را « مسّه » و « مريبه » ناميد ، به سبب منازعهء بنى اسرائيل و امتحان كردن ايشان خداوند را ، زيرا گفته بودند : آيا خداوند در ميان ما هست يا نه » . « 1 »\r\nدر اين باره يوسف يهودى گفته است كه آنان در حالى كه تشنگى سخت درمانده‌شان كرده بود ، به « رفيديم » رسيدند ، آنجا كه در « حوريب » آب‌هاى سرپوشيده‌اى زير صخره‌ها يافت مىشود . و برخى از صحراپژوهان همچون « و ولى » و « گارفس » كه آن سرزمين را در نور ديده و بررسيده‌اند ، بر اين‌اند كه گاه در آن سرزمين مىتوان در زير لايهء نازكى از سنگ‌هاى آهكى به آب‌هايى دست يافت كه در طول سال در عمق يكى دو قدمى انبار شده‌اند . « 2 »\r\nو از ديدن من ، داستان نه چنين است كه اينان مىگويند ، به باور من . اين رويداد نيز معجزه‌اى از معجزه‌هاى موسى است ، چرا كه خداوند او را فرمان داد تا چوبدستش را بر سنگى\r\n\r\n\r\n","description":"","footnote":"\r\n-  فُومِها وَ عَدَسِها وَ بَصَلِها قالَ أَ تَسْتَبْدِلُونَ الَّذِي هُوَ أَدْنى بِالَّذِي هُوَ خَيْرٌ اهْبِطُوا مِصْراً فَإِنَّ لَكُمْ ما سَأَلْتُمْ وَ ضُرِبَتْ عَلَيْهِمُ الذِّلَّةُ وَ الْمَسْكَنَةُ وَ باؤُ بِغَضَبٍ مِنَ اللَّهِ ذلِكَ بِأَنَّهُمْ كانُوا يَكْفُرُونَ بِآياتِ اللَّهِ وَ يَقْتُلُونَ النَّبِيِّينَ بِغَيْرِ الْحَقِّ ذلِكَ بِما عَصَوْا وَ كانُوا يَعْتَدُونَ »  . ( سورهء بقره ، آيهء 61 ) ، نيز بنگريد : تفسير طبرى ، 2 / 130 - 142 ؛ تفسير طبرسى ، 1 / 269 - 278 ؛ تفسير نسفى ، 1 / 55 - 56 ؛ تفسير روح المعانى ، 1 / 273 - 278 ؛ تفسير الدر المنثور ، 1 / 73 - 74 ؛ تفسير ابى سعود ، 1 / 182 - 183 ؛ تفسير ابن كثير ، 1 / 145 ؛ تفسير قرطبى ، 359 - 370 ؛ تفسير المنار ، 1 / 273 - 276 ؛ تفسير قاسمى ، 3 / 137 - 140 ؛ تفسير فخر رازى 3 / 98 - 102 ؛ تفسير فى ظلال القرآن ، 1 / 75 ؛ الكشاف ، 1 / 114 - 116 ؛ تفسير الجواهر ، 1 / 74 - 77 .\r\n( 1 ) . سفر خروج ، 17 : 1 - 17 .\r\n( 2 ) . نجيب ميخائيل ، همان ، 304 .\r\n","page_name":" 331 ","page_number":341},
  {"content":"\r\n\r\nبزند ؛ و چون چنين مىكند ، از آن دوازده چشمه مىجوشد ، به شمار دوازده تيرهء بنى اسرائيل ، براى هر تيره يك چشمه و هر تيره چشمهء خود را مىشناسد . رويدادى شگفت كه در قرآن از آن چنين ياد شده است : « و چون موسى براى قومش آب خواست ، به او گفتيم : چوبدست را بر آن سنگ زن ، [ و چون زد 
  ] از آن سنگ دوازده چشمه برجوشيد ، هر تيره‌اى آبشخور خود را شناخت ، [ گفتيم 
  ] از روزى خدا بخوريد و بنوشيد و در اين سرزمين تباهى نكنيد » . « 1 »\r\nدر اين باره ابن عباس گفته است : پيش روى آنان سنگى چهارسو بود ، موسى چوبدست خود را بر آن سنگ زد ، دوازده چشمه از آن برجوشيد : از هر چهار سوى آن سرچشمه ؛ و هر تيره چشمه‌اى را كه بايد از آن بنوشند ، شناخت . و قتاده گفته است ، آن سنگ ، سنگى بود از كوه طور كه آن را با خود همراه مىبردند ، و چون فرود آمدند موسى عصا بر آن زد و چشمه‌ها از آن جوشيد .\r\nو نسفى گفته است : « ال » در « الحجر » ، نشانهء عهد است و نمايانگر اين كه آن سنگ ، سنگى ويژه و شناخته بوده است و در روايتى آمده است كه سنگى چهار سو از طوب بوده كه موسى با خود مىبرده است و چون عصا بر آن زد از هر سوى آن سه چشمه برجوشيد ، براى هر تيره يك چشمه .\r\nبرخى نيز گفته‌اند : آن سنگى بود كه موسى چون براى شستشو رفت ، جامه‌هاى خود را بر آن نهاد ، « 2 » جبرئيل به دو گفت : اين سنگ را با خود بردار كه نيروى شگفتى دارد و يكى از\r\n\r\n\r\n","description":"","footnote":"\r\n( 1 ) .  « وَ إِذِ اسْتَسْقى مُوسى لِقَوْمِهِ فَقُلْنَا اضْرِبْ بِعَصاكَ الْحَجَرَ فَانْفَجَرَتْ مِنْهُ اثْنَتا عَشْرَةَ عَيْناً قَدْ عَلِمَ كُلُّ أُناسٍ مَشْرَبَهُمْ كُلُوا وَ اشْرَبُوا مِنْ رِزْقِ اللَّهِ وَ لا تَعْثَوْا فِي الْأَرْضِ مُفْسِدِينَ ،  ( سورهء بقره ، آيهء 60 ) . نيز بنگريد به : تفسير نسفى ، 1 / 50 - 51 ؛ تفسير ابن كثير ، 1 / 68 - 69 .\r\n( 2 ) . بخارى در تفسير آيهء 69 سورهء احزاب ، حديثى آورده است گوياى اين كه موسى مردى بسيار خجول و محجّب بوده است و از اين روى همواره اندام خود را چنان مىپوشانده است كه هيچ از آن ديده نمىشده است ، اسرائيليان ستيزه‌جو كه چنين ديدند ، مىگفتند : بىگمان عيب و آفتى در اندام دارد و گرنه اين گونه خود را نمىپوشاند ، و خدا خواست تا او را از اين تهمت‌ها پاك دارد ؛ از اين روى يك روز كه موسى دور از چشم ديگران براى شستشو رفته بود و جامه‌هاى خود را بر سنگى نهاده بود ، چون پس از شستشو بازگشت تا جامه‌هاى خود را برگيرد و بپوشد ، سنگ به راه افتاد و جامه‌هاى او را با خود برد ، موسى عصايش را برداشت و از پى سنگ مىدويد و فرياد مىزد : سنگ ! جامه‌هايم ، سنگ ! جامه‌هايم ، سنگ پيش رفت و موسى لخت از پى او ، تا به گروهى از اسرائيليان رسيد و همه ديدند كه اندام او بس زيباست و هيچ عيب و آفتى ندارد ، و بدين گونه خدا او را از آنچه به او بسته بودند ، پاك ساخت . و در اشاره به همين است كه خداوند فرمود : « اى\r\n","page_name":" 332 ","page_number":342},
  {"content":"\r\n\r\nمعجزه‌هاى تو با آن خواهد بود و موسى آن را برداشت و در انبان خويش نهاد .\r\nزمخشرى گفته است : دور نيست كه « ال » در « الحجر » ، نه نشانهء عهد ، بلكه نشانهء جنس باشد ، يعنى چوبدستت را بر سنگ بزن ، هر چه نامش سنگ باشد و نه سنگى ويژه .\r\nحسن بصرى نيز بر اين است كه آن سنگ ، سنگى ويژه نبوده است و اين با معجزه‌گرى و قدرت‌نمايى سازوارتر است و موسى چوب را به سنگ مىزد ، چشمه‌ها مىجوشيد ، دوباره مىزد فرو مىخشكيد ، به هر روى جوشش چشمه‌ها از سنگ به شيوهء معجزه بوده است و سنگى كه چشمه‌ها از آن مىجوشيده ، سنگى سخت و ستبر بوده است . سنگى كه كسى چنين چيزى را از آن چشم نمىدارد ، و از اين روى معجزه بودن آن آشكارتر و انكار ناپذيرتر بر چشم دل مىنشسته است . « 1 »\r\n\r\n3 . بنى اسرائيل و عمالقه\r\nبه گزارش تورات ، اسرائيليان در « رفيديم » با عمالقه برخورد مىكنند و در آنجاست كه بر سرعت به دست آوردن تنها نوار آباد در صحراى سينا - كه « وادى فيران » امروزى است - پيكارى سخت ميان آنان درمىگيرد . « 2 » از تورات بشنويم : « پس عماليق آمده در رفيديم با اسرائيل جنگ كردند و موسى به يوشع گفت : مردان براى ما برگزين و بيرون رفته با عماليق مقاتله نما و بامدادن من عصاى خدا را به دست گرفته ، بر قلّهء كوه خواهم ايستاد . پس يوشع به طورى كه موسى او را امر فرموده بود ، كرد تا با عماليق محاربه كند و موسى و هارون و حور بر قلّهء كوه برآمدند و واقع شد كه چون موسى دست خود را برمىافراشت ، اسرائيل غلبه مىيافتند و چون دست خود را فرو مىگذاشت ، عماليق چيره مىشدند . و دست‌هاى موسى سنگين شد ، پس آنان سنگى گرفته ، زيرش نهادند كه بر آن بنشيند ، و هارون و حور يكى از اين طرف و ديگرى از آن طرف دست‌هاى او را برمىداشتند و دست‌هايش تا غروب آفتاب\r\n\r\n\r\n","description":"","footnote":"\r\n- كسانى كه ايمان آورده‌ايد ، همانند آنان نباشيد كه موسى را آزار دادند و خداوند او را از آنچه دربارهء او گفتند پاك ساخت و او نزد خدا آبرومند بود . » ( صحيح بخارى ، 6 / 312 ) .\r\n( 1 ) . تفسير طبرى ، 1 / 306 - 309 ؛ الكشاف ، 1 / 107 ؛ تفسير نسفى ، 1 / 50 ؛ تفسير ابى سعود ، 1 / 180 ؛ مختصر تفسير ابن كثير ، 1 / 69 ؛ صفوة التفاسير ، 1 / 62 - 64 .\r\n( 2 ) .  W . F . Petrie , EgyptandIsrael , 1925 , p . 4  .\r\n","page_name":" 333 ","page_number":343},
  {"content":"\r\n\r\nبرقرار ماند و يوشع ، عماليق و قوم او را به دم شمشير منهزم ساخت . » « 1 »\r\nبه هر روى ، همين كه پيكار پايان مىپذيرد ، موسى همانجا پدرزنش « يثرون » را مىيابد كه همسر او « صفورا » و دو پسرش جرشوم و « اليعازر » را نزد او آورده است . « 2 » و از اين گزارش برمىآيد كه موسى ، زن و پسران خود را با خويش به مصر نبرده بوده و اينك پدر زن آنها را براى او آورده است ، با اين كه پيش از اين ، گزارش ديگرى در همين سفر خروج مىگويد كه موسى با زن و پسرانش به مصر رفته بود . « 3 » و اين چندان شگفت نيست چرا كه از اين دست تناقض‌ها و ناسازه‌گويىها در تورات فراوان است . و به هر روى از گزارش تورات برمىآيد « 4 » كه در آنجا « يثرون » - همان شعيب ، پيامبر مدين از ديدگاه مسلمانان - قربانىها پيشكش خدا مىكند و در اين كار موسى و هارون و بزرگان بنى اسرائيل نيز از او پيروى مىكنند ، نيز - چنان كه پيش‌تر هم گفته‌ايم - يثرون موسى را سفارش مىكند كه همهء كارها را خود يك تنه به دست نگيرد ، بلكه نمايندگانى از سوى خود برگزيند و كارهاى دست دوم را بدانان واگذارد و خود تنها به كارهاى بزرگ و دست اول رسيدگى كند و موسى نيز اين سفارش شعيب را مىپذيرد . و اين به گفتهء استاد « عقّاد » نشان مىدهد كه شعيب در خداپرستى و دين‌ورزى و دين‌دانى ، از موسى پيش بوده است و راه و كار دين گسترى و داورى و . . . در ميان عبرانيان را او به موسى آموخته است ، يعنى عبرانيان شاگردان اين پيامبر عربى بوده‌اند و چيزهايى را از او آموخته‌اند ، نه اين كه چيزهايى به او آموخته باشند . « 5 »\r\n\r\n4 . بازگشت دينى و گوساله‌پرستى بنى اسرائيل در سينا\r\nتورات در بخش ( - اصحاح ) هاى نوزدهم تا سى و يكم سفر خروج ، از دين موسى سخن مىگويد و در سفر سى و دوم ، داستان دين گردانى اسرائيليان و رو كردن آنان از خداپرستى به گوساله‌پرستى را - آن گاه كه هنوز نوشته‌هاى خدايشان خشك نشده بود - ياد مىكند . چند و چون اين دين‌گردانى نيز چنان كه مفسران گفته‌اند ، چنين بوده است كه موسى آن گاه كه در مصر بود ، به بنى اسرائيل وعده داده بود كه چون خداوند دشمنان آنان را نابود كند ، كتابى از سوى خدا براى آنان بياورد كه آنچه را بدان نياز دارند و همه بايدها و نبايدها در آن باشد .\r\n\r\n\r\n","description":"","footnote":"\r\n( 1 ) . سفر خروج ، 17 : 8 - 13 .\r\n( 2 ) . همان ، 18 : 1 - 7 .\r\n( 3 ) . همان ، 4 : 20 .\r\n( 4 ) . همان ، 18 : 12 - 27 .\r\n( 5 ) . عباس عقاد ، الثقافة العربية اسبق من ثقافة اليونان و العبريين ، 80 .\r\n","page_name":" 334 ","page_number":344},
  {"content":"\r\n\r\nچون فرعون نابود مىشود ، موسى آن كتاب را از خدا درخواست مىكند ، خدا او را به سى روز روزه گرفتن فرمان مىدهد ؛ و او سى روز ماه ذو القعده را روزه مىگيرد و چون روزه‌ها را به پايان مىبرد ، كارها را به برادرش مىسپارد و سفارش‌هايى را كه بايد به دو يادآورى مىكند و خود به سوى كوه طور مىرود . و چون از پى روزه‌گيرىها مىبيند كه دهانش بدبوى شده ، مسواك مىزند يا پوست درختى خوشبوى را مىجود تا بوى دهانش خوش شود و اينجاست كه به گزارشى فرشتگان به او مىگويند : از دهان تو بوى مشك به مشام مىرسيد و تو با مسواك زدن آن بوى خوش را از ميان بردى ، و به گزارشى ديگر خداوند به دو وحى مىكند ، مگر نمىدانى كه بدبويى دهان روزه‌دار ، نزد من از بوى خوش مشك نيز خوش‌تر است ؟ و سپس او را فرمان مىدهد كه ده روز ديگر از ماه ذو الحجه را نيز روزه بگيرد و در همين ده روز است كه بنى اسرائيل فريفته مىشود و فتنه مىكنند و دين مىگردانند . به اين بهانه كه سى روز گذشت و موسى نزد آنان باز نگشت . « 1 »\r\nاز اين رويداد در قرآن كريم چنين ياد شده است : « و با موسى سى شب وعده گذاشتيم و بدان سى شب ، ده شب افزوديم و بدين روى ميقات پروردگارش چهل شب شد و موسى به برادرش هارون گفت : جانشين من در ميان قوم من باش و درستى كن و راه تباه‌كاران را دنبال مكن » « 2 » ، « و چون چهل شب با موسى وعده گذاشته بوديم و شما در نبود او گوساله‌پرست شديد و شما ستمكار بوديد » . « 3 »\r\nبدين گونه هنوز از شكافته شدن دريا بر موسى و اسرائيليان چيزى نگذشته بود كه به گزارش تورات و قرآن ، آنان دين گرداندند و گوساله‌پرستى پيشه گرفتند ، داستان را از زبان قرآن بشنويم : « قوم موسى در نبود او از زر و زيور خويش پيكرهء گوساله‌اى ساختند كه بانگ مىكرد - آيا نمىديدند كه با آنان سخنى نمىگويد و راهى بدانان نشان نمىدهد - آن را به پرستش گرفتند ، و آنان مردمى ستمكار بودند ، و چون پشيمان شدند و ديدند كه گمراه گشته‌اند ، گفتند : اگر پروردگارمان با ما مهربانى نكند و ما را نبخشايد ، بىگمان از زيان‌كاران خواهيم بود .\r\n\r\n\r\n","description":"","footnote":"\r\n( 1 ) . الكشاف 2 / 151 ؛ تفسير نسفى ، 1 / 48 ، 2 / 74 ؛ تفسير ابى سعود 1 / 174 ؛ الدر المنثور 3 / 115 ؛ تفسير روح المعانى ، 1 / 257 - 258 ؛ تفسير البحر الحميط ، 4 / 379 ؛ مختصر تفسير ابن كثير ، 2 / 48 ؛ تاريخ طبرى ، 1 / 421 - 422 ؛ ابن اثير ، 1 / 107 .\r\n( 2 ) .  « وَ واعَدْنا مُوسى ثَلاثِينَ لَيْلَةً وَ أَتْمَمْناها بِعَشْرٍ فَتَمَّ مِيقاتُ رَبِّهِ أَرْبَعِينَ لَيْلَةً وَ قالَ مُوسى لِأَخِيهِ هارُونَ اخْلُفْنِي فِي قَوْمِي وَ أَصْلِحْ وَ لا تَتَّبِعْ سَبِيلَ الْمُفْسِدِينَ »  ( سورهء اعراف ، آيهء 142 ) .\r\n( 3 ) .  « وَ إِذْ واعَدْنا مُوسى أَرْبَعِينَ لَيْلَةً ثُمَّ اتَّخَذْتُمُ الْعِجْلَ مِنْ بَعْدِهِ وَ أَنْتُمْ ظالِمُونَ »  ( سورهء بقره ، آيهء 51 ) .\r\n","page_name":" 335 ","page_number":345},
  {"content":"\r\n\r\nو چون موسى [ از آنچه پيش آمده بود 
  ] خشمناك و اندوهگين نزد قوم خود بازگشت ، گفت : در نبود من چه بد از من جانشينى كرديد ، چرا شتاب كرديد و بر فرمان پروردگارتان پيشى گرفتيد ؟ و الواح تورات را بينداخت و سر برادرش را گرفت و به سوى خود كشيد . [ برادر 
  ] گفت :\r\nاى پسر مادرم ، اين مردم مرا زار و زبون كردند و نزديك بود مرا بكشند ، پس مرا دشمن شاد مكن و مرا از گروه ستمكاران مشمار . موسى گفت : پروردگارا بر من و برادرم ببخشاى و ما را زير سايهء مهر خويش بگير و تو مهربان‌ترين مهربانانى . آنان كه گوساله را به پرستش گرفتند ، زود باشد كه خشم خدا و خوارى و زبونى در زندگى دنيا ، فراگيردشان . و ما اين گونه دروغ پردازان را كيفر مىدهيم » . « 1 »\r\nو بدين‌گونه آشكار مىشود كه ريشه‌هاى بت‌پرستى هم‌چنان در جان اسرائيليان پايدار بوده است . حتى پس از آن كه دريا براى آنان شكافته شد و به سلامت به خشكى رسيدند و پس از آن كه خداوند منّ و سلوى روزيشان كرد و پس از آن كه چون از موسى آب خواستند ، از سنگى دوازده چشمه براى آنان پديدار كرد - براى هر قبيله يك چشمه - و پس از آن كه دينى براى آنان فرود آمد ، كه از بت‌پرستى زنهارشان مىداد . پس از همهء اين‌ها بود كه باز آنان به بيراهه رفتند و از در ناسپاسى و كفر درآمدند و پيكرهء گوساله‌اى را به خدايى گرفتند و بدان سجده كردند و قربانى پيشكش كردند و گفتند : اى اسرائيل ، اين‌ها همان خدايان تو باشند كه تو را از مصر بيرون آوردند . « 2 » و اين شيوه همان است كه بارى ديگر پس از مرگ سليمان و در روزگار « يربعام » اول ( 922 - 901 ق . م ) نيز بدان روى آوردند . بدين گونه كه يربعام كه نمىخواست مردم به اورشليم گرايش داشته باشند ، از روى انديشهء بيمارى كه داشت ، دو\r\n\r\n\r\n","description":"","footnote":"\r\n( 1 ) .      وَ اتَّخَذَ قَوْمُ مُوسى مِنْ بَعْدِهِ مِنْ حُلِيِّهِمْ عِجْلًا جَسَداً لَهُ خُوارٌ أَ لَمْ يَرَوْا أَنَّهُ لا يُكَلِّمُهُمْ وَ لا يَهْدِيهِمْ سَبِيلًا اتَّخَذُوهُ وَ كانُوا ظالِمِينَ * وَ لَمَّا سُقِطَ فِي أَيْدِيهِمْ وَ رَأَوْا أَنَّهُمْ قَدْ ضَلُّوا قالُوا لَئِنْ لَمْ يَرْحَمْنا رَبُّنا وَ يَغْفِرْ لَنا لَنَكُونَنَّ مِنَ الْخاسِرِينَ * وَ لَمَّا رَجَعَ مُوسى إِلى قَوْمِهِ غَضْبانَ أَسِفاً قالَ بِئْسَما خَلَفْتُمُونِي مِنْ بَعْدِي أَ عَجِلْتُمْ أَمْرَ رَبِّكُمْ وَ أَلْقَى الْأَلْواحَ وَ أَخَذَ بِرَأْسِ أَخِيهِ يَجُرُّهُ إِلَيْهِ قالَ ابْنَ أُمَّ إِنَّ الْقَوْمَ اسْتَضْعَفُونِي وَ كادُوا يَقْتُلُونَنِي فَلا تُشْمِتْ بِيَ الْأَعْداءَ وَ لا تَجْعَلْنِي مَعَ الْقَوْمِ الظَّالِمِينَ * قالَ رَبِّ اغْفِرْ لِي وَ لِأَخِي وَ أَدْخِلْنا فِي رَحْمَتِكَ وَ أَنْتَ أَرْحَمُ الرَّاحِمِينَ * إِنَّ الَّذِينَ اتَّخَذُوا الْعِجْلَ سَيَنالُهُمْ غَضَبٌ مِنْ رَبِّهِمْ وَ ذِلَّةٌ فِي الْحَياةِ الدُّنْيا وَ كَذلِكَ نَجْزِي الْمُفْتَرِينَ *      ( سورهء اعراف ، آيات 148 - 152 ) . نيز بنگريد به : تفسير طبرى ، 2 / 117 - 136 ؛ البيان طوسى ، 9 / 26 - 33 ؛ تفسير قاسمى ، 7 / 2859 ؛ روح المعانى ، 9 / 67 - 70 ؛ تفسير ابن كثير ، 3 / 473 - 475 ؛ تفسير المنار ، 9 / 173 - 183 ؛ تفسير قرطبى ، 2720 - 2728 ؛ تفسير فخر رازى ، 15 / 108 - 111 ؛ الكشاف ، 3 / 118 - 120 ؛ تفسير ابى سعود ، 2 / 406 - 409 ؛ تفسير الجواهر ، 4 / 219 - 221 ؛ تفسير جلالين ، 155 ؛ تفسير وجدى ، 214 - 215 .\r\n( 2 ) . سفر خروج ، 32 : 7 - 8 .\r\n","page_name":" 336 ","page_number":346},
  {"content":"\r\n\r\nگوسالهء زرين ساخت ، يكى را در « بيت ايل » نهاد و ديگرى را در « دان » و به اسرائيليان گفت :\r\nرفتن به اورشليم براى شما دشوار است ، اينك اين شما و اين خدايانى كه شما را از مصر رهايى دادند . بعدها نيز گوساله‌اى زرين ساختند و در پايتخت خويش « سامره » نهادند . « 1 »\r\nو بىگمان همهء اين‌ها چيزى نيست جز بازتابى از گرايش‌هاى بت‌پرستانه كه اسرائيليان در مصر بدان خو گرفته بودند . و مىدانيم كه گوساله‌پرستى در مصر پيشينه‌اى بسيار كهن دارد و اوايل آن به روزگارانى دور و دراز ، پيش از موسى ، به روزگار سلسلهء نخست و حوالى سال 3200 پيش از ميلاد باز مىگردد و از آن پس تا آن گاه كه دين مسيح پديدار مىگردد و بر آن چيره مىشود ، هم‌چنان بازار داشته است .\r\nدر اين باره « والتر امرى » مىگويد : گوساله از نگاه مصريان رمز و نماد توانايى و پيروزى در پيكار و نيز رمز و نماد آبادانى و فراوانى و سال خوبى ، بوده است ، و پرستش آن به روزگار سلسلهء نخست بازمىگردد ، چرا كه پادشاهان اين سلسله را در تنديس و تصوير گاو نر نمايش داده‌اند . « 2 » نيز اين گونه پرستش به نام « مرور و عبى » - كه در تصحيف يونانى به « منفيس و ابيس » دگرگون شده‌اند - زبانزد بوده است . نخستين ( مرور ) را در « اون » ( عين شمس ) ، نماد خداى خورشيد ، « رع » مىشمرده و مىپرستيده‌اند . و دومين ( عبى ) را در « منف » ، شهر « پتاح » نماد خداى ديگرشان « پتاح » مىدانسته و پرستش مىكرده‌اند . و مصريان پيكرهء گوسالهء مقدس « آپيس » را در معبد « پتاح » نگهدارى مىكرده‌اند ، بىآن كه ميان اين دو خدا - دست كم در روزگاران كهن - پيوندى بوده باشد ، « 3 » چنان كه « پتاح » را هرگز در پيكرهء گاو نشان نداده‌اند و هيچ كس نيز بر اين باور نبوده است كه او در گاو تجسم يافته است . « 4 » و نيز « آپيس » در روزگاران كهن‌تر ، روح « پتاح » شمرده نمىشده و چنين باورى در روزگاران پسين پديد آمده است ، اگرچه از ديدگاه كسانى ، « آپيس » و نيز « منفيس » ، گوسالهء « اون » دو پيك بوده‌اند و كارشان رساندن پيغام‌ها و نامه‌ها به خدايان خود بوده است ، هر چند اين باور نيز به روزگاران حكومت تازه ( 1575 - 1087 ق . م ) بازمىگردد . « 5 »\r\n\r\n\r\n","description":"","footnote":"\r\n( 1 ) . كتاب هوشع ، 8 : 5 - 6 ؛ سفر اول پادشاهان ، 12 : 25 - 32 ؛ نيز :  M . Noth , op - cit , p . 232  .\r\n( 2 ) .  W . B . Emery , Archaic Egypt , 1963 , p . 124  .\r\n( 3 ) . آدولف ارمان ، ديانة مصر القديمة ، قاهره ، 1952 ، 31 .\r\n( 4 ) .  G . Frankfort , Kingship and The Gods , Chicago , 1942 , p . 10  .\r\n( 5 ) . آدولف ارمان ، همان ، 31 .\r\n","page_name":" 337 ","page_number":347},
  {"content":"\r\n\r\nدربارهء چند و چون گوساله‌اى كه اسرائيليان در نبود موسى به پرستش آن روى آوردند ، نيز سخن بسيار است : برخى آن را تنديسى توخالى و تهى دانسته‌اند كه سامرى از طلا ساخته بود و به گونه‌اى بود كه چون به پشت برگردانده مىشد ، باد به درون آن مىرفت و از دهانش همراه با بانگى همانند بانگ گاو ، بيرون مىآمد ؛ برخى نيز گفته‌اند : آن مرد ( سامرى ) با نيرنگ و فريب ، زر و زيور اسرائيليان را از آنان گرفت ، سپس گوساله‌اى را ديد ، همانند گوساله‌هايى كه مصريان مىپرستيدند ، آن را خريد و نزد اسرائيليان آورد و گفت : اين خداى شما و خداى موسى است ؛ ديگران نيز چيزهاى ديگرى در اين‌باره گفته‌اند ، و به هر روى آن گوساله هر چه بوده ، آنچه آشكار است و هر سه كتاب آسمانى تورات ، انجيل و قرآن نيز آن را گواهى مىكنند ، اين است كه اسرائيليان به گوساله‌پرستى روى آورده بودند . « 1 »\r\nپژوهشگران و مورخان امروز نيز دربارهء چيستى و چگونگى آن گوساله كه اسرائيليان به پرستش گرفته بودند ، چندين راى دارند : گروهى ، گوساله‌پرستى آنان را به پرستش « هاتور » خدا بانوى مصريان ، پيوند داده‌اند و برخى ديگر به پرستش « آپيس » گوساله خداى آنان .\r\nدر اين باره « سر لئوناردو و ولى » « 2 » بر اين است كه اسرائيليان چون به جنوب سينا رسيدند - آنجا كه معدن كاران مصرى ، پرستش‌گاهى براى « هاتور » ساخته بودند - گرايش‌هاى پيشينيان كه در مصر بدانها خو كرده بودند ، تازه شد ؛ از اين روى دست از يكتاپرستى شستند و دوباره به بت‌پرستى روى آوردند و براى بزرگداشت ماده گاو خدا - كه مردم آن روزگاران ، او را سرور و سرپرست آن سرزمين‌ها مىدانستند - بود كه گوسالهء زرين را ساختند .\r\n« اوستولى » « 3 » نيز بر پايهء آنچه در تورات آمده « 4 » ، بر اين است كه آن گوساله ، خدايى مصرى بوده ، همان خدا بانوى « هاتور » كه در پيكرهء ماده گاوى نموده مىشده است و اينك در موزهء قاهره تنديسى از اين ماده گاو خدا نگهدارى مىشود كه به روزگار « آمنحوتپ » دوم ( 1436 - 1413 ق . م ) باز مىگردد و در اصل سر ، گردن و دو شاخ آن ، روكشى زرين داشته و\r\n\r\n\r\n","description":"","footnote":"\r\n( 1 ) . عبد الرحيم فوده ، من معانى القرآن ، 201 ؛ نيز تفسير طبرى ، 1 / 279 - 285 ؛ تفسير نسفى ، 1 / 48 ، 1 / 77 - 78 ؛ مختصر تفسير ابن كثير ، 2 / 51 - 53 ؛ تفسير بيضاوى ، 3 / 27 - 28 ؛ تفسير خازن ، 1 / 59 - 62 ؛ تاريخ طبرى ، 1 / 422 - 425 ؛ الكامل ابن اثير ، 1 / 107 - 108 .\r\n( 2 ) .\r\n Sir Leonard Wolley , The Beginnings of civilization , N . Y , 1965 , p . 513 - 515 \r\n. ( 3 ) .\r\n W . O . E . Oesterly , Egypt and Israel , in the Legacy of Egypt , Oxford , 1947 \r\n. ( 4 ) . سفر خروج ، 32 : 2 - 4 ؛ سفر اول پادشاهان ، 12 : 28 .\r\n","page_name":" 338 ","page_number":348},
  {"content":"\r\n\r\nنشانى از همان گوسالهء طلايى است كه در جايى ديگر به گونه‌اى خدايى از او ياد شده كه گردن‌بندهايى درخشان دارد ، چونان آسمان كه گردن‌بندهايى از ستارگان دارد و « خداى طلايى » يا « طلاى خدايان » نيز خوانده مىشده است - و شايد بتوان از همين نام‌گذارىها دليل و نشانه‌اى يافت بر اين كه چرا آن گوساله را « طلايى » گفته بودند - و تنديس و تصويرهايى از آن در « بيت‌شان » ( - بيسان ) ، « جازر » و « اريحا » به دست آمده است . خدا بانوى « ايشتار » نيز گاه با سرپوشى ويژهء « هاتور » نمايش داده مىشده است . بر پايهء اين‌هاست كه مىتوان آن گوسالهء زرين را با خدابانوى مصرى « هاتور » يكى دانست ، به ويژه اين كه « هاتور » ، الههء عشق و شادى و طرب نيز خوانده مىشده است ، و بدين سبب او را « زرين » مىناميدند و يونانيان « افروديت » صدايش مىكردند ، و از همين روى جشن‌هاى ستايش او را زنان برپا مىكرده‌اند و با رقص و چرخ و بازى و آواز و موسيقى و دف و دايره و . . . آن جشن‌هاى ستايشى و پرستشى را رنگ و رويى ويژه مىداده‌اند . « 1 »\r\nگفتنى است كه بازتابى از اين جشن‌هاى زنانهء همراه با رقص و چرخ و آواز و بازى را در سفر خروج تورات مىتوان ديد . براى نمونه يك جا مىخوانيم كه چون اسرائيليان گوسالهء طلايى را ساختند و قربان‌ها پيشكشش كردند ، به خوردن و نوشيدن نشستند و سپس براى رقص و بازى برخاستند » « 2 » ، و در جاى ديگر مىخوانيم كه چون موسى از كوه به زير آمد و به سوى مردم بازگشت ، گفت « آواز مغنيان را مىشنوم و چون نزديك اردو رسيد ، گوساله و رقص‌كنندگان را بديد » « 3 » . و در ترجمهء يسوعيان آمده است كه « موسى قوم را برهنه ديد ، زيرا هارون آنان را در برابر دشمنان برهنه كرده بود » « 4 » و بدين‌گونه تورات نشان مىدهد كه گروه اسرائيليان گرداگرد گوسالهء طلايى مىچرخيده و رقص و پايكوبى مىكرده‌اند و شور و شادىها نشان مىداده‌اند ، درست همانند جشن‌هايى كه براى « هاتور » برپا مىشده است . « 5 »\r\nالبته گروهى از پژوهشگران اين ديدگاه را كه گوسالهء زرين اسرائيليان ماده و نماد\r\n\r\n\r\n","description":"","footnote":"\r\n( 1 ) . آدولف ارمان ، همان ، 36 / 37 ؛ سليم حسن ، همان ، 1 / 218 ؛ جيمز بيگى ، همان ، 2 / 189 .\r\n( 2 ) . سفر خروج ، 32 : 2 - 8 .\r\n( 3 ) . سفر خروج ، 32 : 19 .\r\n( 4 ) . شگفت اين كه تورات ، نه سامرى كه هارون را كسى مىداند كه گوساله را ساخت و اسرائيليان را به گمراهى كشاند ، سخنى كه به هيچ روى دربارهء پيامبرى بدان بزرگى ، نمىتواند پذيرفتنى باشد .\r\n( 5 ) . دربارهء دين گردانى و گوساله‌پرستى اسرائيليان در سينا ، بنگريد به : محمد بيومى مهران ، اسرائيل ، 1 / 462 - 479 .\r\n","page_name":" 339 ","page_number":349},
  {"content":"\r\n\r\nخدا بانوى « هاتور » بوده است ، نپذيرفته‌اند . براى نمونه « دياكونوف » (  I . M . Diakonoff  ) مىگويد :\r\nگوسالهء طلايى اسرائيليان ، گوسالهء نر بوده و نه ماده گوساله ، و از اين روى به آسانى نمىتوان آن را نماد خدابانوى « هاتور » دانست - كه در تنديس ماده گاو نموده مىشده است . « 1 » - دكتر « ثروت السيوطى » نيز در اين باره مىگويد : اسرائيليان ستارگان را بزرگ مىشمردند و پس از خورشيد ، ماه را مىپرستيدند و به آن نزديكى مىجستند و از اين روى گوساله‌اى كه مىپرستيده‌اند ، رمز و نمادى از ماه بوده است . « 2 » « گوستاو لوبون » نيز بر اين است كه گوساله ريشه‌اى كلدانى دارد و اسرائيليان ديرگاهى پس از بيرون آمدن از مصر ، با اثرپذيرى از آيين‌هاى دينى مردم بين النهرين گوساله‌هاى ( سنگى ) را مىپرستيده و آنها را نماد خداى خود ، « يهوه » مىپنداشته‌اند . « 3 »\r\nاز سوى ديگر نشانه‌هايى هست بر اين كه « يهوه » ، خداى عبرانيان ، نخست با ماه در پيوند بوده است و از اين روى او را در روزگاران كهن در تنديس و تصوير گاو نر - كه نماد ماه بوده است - مىنموده‌اند . يافت شدن دو شاخ در قربان‌گاه‌هاى او نيز ، نشان ديگرى بر همين است . « 4 » گذشته از اين‌ها از تورات برمىآيد كه دين عبرانيان پيش از اسيرى بابل در سدهء ششم پيش از ميلاد ، با ماه و خورشيد و ستارگان پيوند داشته است « 5 » و اين آشكارا نشان مىدهد كه در روزگار پادشاهان اسرائيلى در كنار يهوه‌پرستى ، بت‌پرستى نيز در ميان آنان رواج داشته است و گوساله‌هايى زرين را كه در جايگاه‌هاى ويژه‌اى چون پرستش گاه ، مىنهادند ، مىپرستيده‌اند . چنان كه چون پس از مرگ سليمان و پاره شدن سرزمين او ، يربعام اول توانست به پادشاهى دولتى كوچك برسد ، دو گوسالهء طلايى ساخت و يكى از آنها را در شهر « دان » و ديگرى را در در شهر « بيت ايل » براى پرستش مردم نهاد « 6 » . بعدها نيز جانشين او « آحاب » ، در پايتخت خود سامره چنين كارى كرد . « 7 »\r\nبر پايهء آنچه گفته شد ، چنين مىنمايد كه آن گوسالهء طلايى كه اسرائيليان پس از\r\n\r\n\r\n","description":"","footnote":"\r\n( 1 ) .  L . Woolly , op - cit , p .  514 .\r\n( 2 ) . ثروت السيوطى ، نظام الاسرة بين الاقتصاد و الدين ، 194 .\r\n( 3 ) . گوستاو لوبون ، اليهود فى تاريخ الحضارات الاولى ، 61 .\r\n( 4 ) . سفر خروج ، 32 : 4 ؛ اول پادشاهان ، 12 : 28 ؛ دوم پادشاهان 23 : 11 ؛ كتاب هوشع ، 8 : 5 - 6 .\r\n( 5 ) . دوم پادشاهان ، 17 : 16 ؛ 21 : 3 - 5 ؛ 23 : 4 - 5 ؛ كتاب ارميا ، 8 : 2 .\r\n( 6 ) . اول پادشاهان ، 12 : 26 - 36 .\r\n( 7 ) . اول پادشاهان ، 16 : 31 - 33 .\r\n","page_name":" 340 ","page_number":350},
  {"content":"\r\n\r\nبيرون آمدن از مصر ، در سينا به پرستش گرفتند - آن هم هنگامى كه هنوز موسى در ميان آنان بود و براى دريافت وحى به طور سينا رفته بود - در پيوند با گوسالهء مقدسى كه مصريان مىپرستيده‌اند بوده است و نه در پيوند با پرستش « هاتور » ، كه تنديس ماده گاو داشته است . اين ديدگاه ما پشتوانه‌هايى نيز دارد . مانند :\r\n1 . پرستش « هاتور » بيشتر در مصر عليا ( صعيد ) رواج داشته است و كمتر در مصر سفلى ( دلتا ) . و مىدانيم كه اسرائيليان در مصر سفلى ، در كناره‌هاى دلتاى شرقى مىزيسته‌اند . به سخن گسترده‌تر ، مردم در جاهاى بسيارى از صعيد مانند كوم امبو ، جبلين ، اقصر ، قوصيه ، اطفيح و منف ، نيز در سرزمين‌هاى نوبه ، بونت و جبيل ، « هاتور » را مىپرستيده‌اند ، اگرچه بزرگ‌ترين پايگاه پرستش او « دندره » ( در پنج كيلومترى شمال قنا ) بوده ، آنجا كه پرستش‌گاه بزرگ و به شكوهى نيز براى او برپا بوده است ، پرستش گاهى كه در شكوه و زيبايى با پرستش گاه « ادفو » برابرى مىكرد و آن را بطلميوس دوم ( 284 - 246 ق . م ) بر ويرانه‌هاى معبد كهن « هاتور » برافراشته بوده است - اگرچه در نيمه‌هاى سدهء نخست پيش از ميلاد ساختمان آن به پايان رسيده بوده است - و هنوز نيز از زيباترين و باشكوه‌ترين و پرتأثيرترين پرستش‌گاه‌هاى مصرى شمرده مىشود . « 1 » و زيست‌گاه اسرائيليان دور از سرزمين‌هاى هاتورپرستان [ و در دلتاى شرقى 
  ] بوده ، آنجا كه پرستش گوساله‌هايى چون « منفيس » و « آپيس » رواج داشته است .\r\n2 . از قرآن كريم - و نه از تورات - برمىآيد كه اسرائيليان پس از بيرون رفتن از مصر ، دوبار به دين گردانى و ارتداد روى آورده‌اند كه نخستين آنها مىتواند با هاتورپرستى جور درآيد و دومين با گوساله‌پرستى . در آيهء 139 سورهء اعراف مىخوانيم : « و ما بنى اسرائيل را از دريا گذر داديم ، پس به گروهى برخوردند كه بت‌هايشان را مىپرستيدند ؛ [ چون چنين ديدند 
  ] گفتند : اى موسى ، براى ما نيز خدايى چون خدايان اينان بياور ، موسى گفت : راستى كه شما مردمى ندانم كاريد » « 2 » .\r\n\r\n\r\n","description":"","footnote":"\r\n( 1 ) . محمد بيومى مهران ، الحضارة المصرية ، اسكندريه ، 1984 م ، 160 ، 337 ، 341 ؛ نيز :\r\n H . Gauthier , Dictionnaire des Noms Geographiques , vol , I , p . 56 , vol , VI , p . 105 ; P . Lacau and H . Chevriar , Une chapell de Sesostris ler a Kamk , le Cairo 1950 , p . 224 ; A . H . Gardiner , op - cit , p . 45 , 129 - 130 \r\n. ( 2 ) . سورهء اعراف ، آيهء 139 .\r\n","page_name":" 341 ","page_number":351},
  {"content":"\r\n\r\nپيش از اين نيز گفتيم كه در « وادى مغاره » و « سرابة الخادم » كان‌هاى فيروزهء فراوانى يافت مىشد و از اين روى در آن جا پرستشگاهى براى خدا بانوى « هاتور » ، كه خداى فيروزه نيز هست ، ساخته شده بود و ساخته شدن آن به روزگار شاهان دولت ميانه بازمىگشت كه براى به چنگ آوردن اين سرزمين‌هاى فيروزه‌خيز بسيار كوشيده بودند . و از اين روى همين كه اسرائيليان به جنوب سينا رسيدند - آنجا كه مصريان معدن‌كار پرستش‌گاهى براى هاتور ساخته بودند - و به هاتورپرستان برخوردند ، گرايش‌هاى بت‌پرستانه‌شان - كه در مصر به آنها خو كرده بودند - بازتابى دوباره يافت و از اين روى از يكتاپرستى روى گرداندند و از موسى خواستند تا براى آنان نيز خدايى چون خدايان آنان - و چه بسا در پيكرهء هاتور - بياورد . اين نخستين دين گردانى اسرائيليان بود كه البته موسى در پرتو توان شخصيتى و نيروى ايمانى خويش توانست از گسترش آن جلوگيرى كند و آنان را از دين گردانى و پرستش هاتور يا هر بت ديگر باز دارد . اما ديرى نگذشت كه فرصت ديگرى به دست آنان افتاد ، آن گاه كه موسى به ميقاتى سى شبه فرا خوانده شد و در ده شبى كه بر آن سى شب افزوده شد ، اسرائيليان از در ناسپاسى و سركشى درآمدند و به موسى و خداى او كافر شدند و به گوساله‌پرستى كه پيش‌ترها در مصر بدان خو گرفته بودند ، بازگشتند . بارى ، بر اين پايه مىتوان گفت : نخستين دين گردانى اسرائيليان كه موسى آن را در نطفه مهار كرد ، در پيوند با هاتورپرستى بوده ، گاو خدايى كه در تنديس ماده گاو نموده مىشده است ، و دومين دين گردانى آنان ، در پيوند با پرستش گوسالهء زرين بوده و گرچه درست نمىدانيم ، شايد اين گوسالهء زرين ، تنديس « منفيس » يا « آپيس » بوده است كه در پيكرهء گوسالهء نرينه نموده مىشده‌اند .\r\nبر پايهء آنچه گفته شد ، ما راى كسانى را مىپسنديم كه مىگويند آن تنديس طلايى ، كه اسرائيليان در سينا به پرستش گرفتند ، تنديس گوساله‌اى نر بوده است و نه تنديس ماده گاوى .\r\nدرست است كه گروهى از پژوهشگران آن را تنديس ماده گاو گفته‌اند ، اما آنچه پذيرفتنى است سخن خداوند است كه در قرآن كريم « 1 » و نيز تورات « 2 » آمده است و نه گمانه‌زنىهاى پژوهشگران ، راست گفت خدا آنجا كه گفت : « همانا كه موسى براى شما نشانه‌هاى روشنگرى\r\n\r\n\r\n","description":"","footnote":"\r\n( 1 ) . بنگريد به سوره‌هاى بقره ، 51 - 54 ، 92 - 93 ؛ نسا ، 153 ؛ اعراف ، 148 - 152 ؛ طه ، 83 - 98 .\r\n( 2 ) . سفر خروج ، 32 : 3 - 6 .\r\n","page_name":" 342 ","page_number":352},
  {"content":"\r\n\r\nآورد ، اما شما در نبود او گوساله را به پرستش گرفتيد و شما ستم پيشه‌ايد » « 1 » ؛ و قوم موسى در نبود او از زر و زيورشان تنديس گوساله‌اى را كه بانگى [ چون بانگ گاو 
  ] داشت ، ساختند [ و به پرستش گرفتند 
  ] آيا نمىديدند كه او با آنها سخن نمىگويد و به راهى رهنمونشان نمىكند ، آن گوساله را به خدايى گرفتند و آنان ستم پيشه بودند » « 2 » ؛ « [ سامرى 
  ] براى آنان تنديس گوساله‌اى ساخت كه بانگى [ چون بانگ گاو 
  ] داشت و گفت : اين خداى شما و خداى موسى است » . « 3 »\r\nاسرائيليان به گوساله‌پرستى روى مىآورند و هارون مىكوشد تا آن گمراهان را به راه آورد : « و هارون از پيش به آنان گفت : اى قوم ! شما به اين آزموده مىشويد و پروردگار شما خداى رحمان است ، پس مرا پيروى كنيد و فرمان مرا به كار بنديد » . « 4 » اما آنان كه شوق گوساله‌پرستى كور و كرشان كرده بود ، در پاسخ : « گفتند : هرگز از پرستش آن دست باز نمىداريم تا موسى نزد ما بازگردد » . « 5 » و خداوند نيز موسى را آگاه كرد كه ساحرى قومش را فريفته است و آنان دين گردانده‌اند . و موسى خشمناك و اندوهگين نزد قوم خود بازگشت و برادرش ، هارون را به نكوهش گرفت ، چرا كه مىپنداشت او در بازدارى قوم از گوساله‌پرستى كوتاهى كرده است : « و چون موسى خشمگين و اندوهگين نزد قوم خود بازگشت ، گفت در نبود من چه جانشينان بدى بوديد ! چرا شتاب كرديد و بر فرمان خدايتان پيشى گرفتيد و الواح را فرو افكند و سر برادر را گرفت و به سوى خود كشيد [ برادر 
  ] گفت : اى پسر مادرم ، قوم مرا زار و زبون كردند و نزديك بود مرا بكشند ، پس مرا دشمن شاد مكن و مرا از اين گروه ستمكار مشمار » « 6 » ، « اى هارون ! چون ديدى كه گمراه شده‌اند ، چه چيزى تو را از پيروى من بازداشت ،\r\n\r\n\r\n","description":"","footnote":"\r\n( 1 ) .  « وَ لَقَدْ جاءَكُمْ مُوسى بِالْبَيِّناتِ ثُمَّ اتَّخَذْتُمُ الْعِجْلَ مِنْ بَعْدِهِ وَ أَنْتُمْ ظالِمُونَ »  ( سورهء بقره ، آيهء 92 ) نيز بنگريد به : تفسير طبرى ، 1 / 354 - 358 ؛ تفسير نسفى ، 1 / 71 - 72 ؛ تفسير طبرسى ، 1 / 363 - 367 ؛ الكشاف زمخشرى ، 1 / 165 ؛ روح المعانى آلوسى ، 1 / 352 - 327 ؛ تفسير ابن كثير ، 1 / 180 - 181 ؛ تفسير المنار ، 1 / 308 .\r\n( 2 ) .  « وَ اتَّخَذَ قَوْمُ مُوسى مِنْ بَعْدِهِ مِنْ حُلِيِّهِمْ عِجْلًا جَسَداً لَهُ خُوارٌ ، أَ لَمْ يَرَوْا أَنَّهُ لا يُكَلِّمُهُمْ وَ لا يَهْدِيهِمْ سَبِيلًا اتَّخَذُوهُ وَ كانُوا ظالِمِينَ »  ( سورهء اعراف ، آيهء 148 ) .\r\n( 3 ) .  « فَأَخْرَجَ لَهُمْ عِجْلًا جَسَداً لَهُ خُوارٌ ، فَقالُوا هذا إِلهُكُمْ وَ إِلهُ مُوسى »  ( سورهء طه ، آيهء 88 ) .\r\n( 4 ) .  « وَ لَقَدْ قالَ لَهُمْ هارُونُ مِنْ قَبْلُ يا قَوْمِ إِنَّما فُتِنْتُمْ بِهِ وَ إِنَّ رَبَّكُمُ الرَّحْمنُ فَاتَّبِعُونِي وَ أَطِيعُوا أَمْرِي »  ( سورهء طه ، آيهء 90 ) .\r\n( 5 ) .  « قالُوا لَنْ نَبْرَحَ عَلَيْهِ عاكِفِينَ حَتَّى يَرْجِعَ إِلَيْنا مُوسى »  ( سورهء طه ، آيهء 91 ) .\r\n( 6 ) .  وَ لَمَّا رَجَعَ مُوسى إِلى قَوْمِهِ غَضْبانَ أَسِفاً قالَ بِئْسَما خَلَفْتُمُونِي مِنْ بَعْدِي أَ عَجِلْتُمْ أَمْرَ رَبِّكُمْ وَ أَلْقَى الْأَلْواحَ وَ أَخَذَ بِرَأْسِ أَخِيهِ يَجُرُّهُ إِلَيْهِ قالَ ابْنَ أُمَّ إِنَّ الْقَوْمَ اسْتَضْعَفُونِي وَ كادُوا يَقْتُلُونَنِي فَلا تُشْمِتْ بِيَ الْأَعْداءَ وَ لا تَجْعَلْنِي مَعَ الْقَوْمِ الظَّالِمِينَ  ( سورهء اعراف ، آيهء 150 ) .\r\n","page_name":" 343 ","page_number":353},
  {"content":"\r\n\r\nآيا از دستور من سرمىپيچى ؟ [ و سر و ريش برادر را گرفت 
  ] هارون گفت : اى پسر مادرم ! سر و ريش مرا ول كن ، مىترسيدم كه بگويى بنى اسرائيل را از هم پراكنده ساختى و فرمان مرا پاس نداشتى » . « 1 »\r\nگفتنى است كه تورات در اين بخش از داستان موسى سخت لغزيده و به بيراهه رفته است ، چرا كه سازندهء گوساله و گمراه‌كنندهء اسرائيليان در نبود موسى را نه سامرى كه هارون گفته است « 2 » و من مانده‌ام كه نويسندگان تورات چگونه فراموش كرده‌اند كه هارون ، برادر موسى ، خود پيامبر خدا و فرستادهء پروردگار است و ياور و همكار موسى و نماينده و جانشين اوست [ و چنين برگزيدهء بزرگوارى به هيچ روى نمىتواند گوساله‌اى بسازد و مردمى را كه خود و برادرش با هزار دشوارى به خدا خوانده‌اند ، به بت‌پرستى بخواند 
  ] ، ولى چه مىتوان كرد كه اسرائيليان همواره از تباهى و تباه‌كاران - هر چند سامرى باشد - هوادارى مىكنند و باكى ندارند تا دربارهء كسانى چون هارون چنين ياوه‌هايى برسازند ، هارونى كه در زبان قرآن از او اين گونه ياد شده است : « در اين كتاب از موسى ياد كن ، همانا كه او ويژه شدهء ما بود و پيامبر و برگزيده بود ، او را از سوى طور آواز داديم و به هم رازى خود نزديك ساختيم و از روى مهرى كه به او داشتيم برادرش هارون پيامبر را به او بخشيديم » « 3 » ؛ « همانا كه ما بر موسى و هارون منت و نعمت داديم و آن دو و قومشان را از اندوهى بزرگ رهانيديم و آنان را يارى و پشتيبانى كرديم و آنان بودند كه پيروز شدند و كتابى روشنگر بدانان داديم و به راه راست رهنمونشان كرديم و نام نيك آنها را در ميان ديگران برجاى نهاديم ، درود بر موسى و هارون ، ما اين‌گونه نيكوكاران را پاداش مىدهيم ، همانا كه آنان از بندگان مؤمن ما باشند . » « 4 »\r\n\r\n\r\n","description":"","footnote":"\r\n( 1 ) .    « قالَ يا هارُونُ ما مَنَعَكَ إِذْ رَأَيْتَهُمْ ضَلُّوا * أَلَّا تَتَّبِعَنِ أَ فَعَصَيْتَ أَمْرِي * قالَ يَا بْنَ أُمَّ لا تَأْخُذْ بِلِحْيَتِي وَ لا بِرَأْسِي إِنِّي خَشِيتُ أَنْ تَقُولَ فَرَّقْتَ بَيْنَ بَنِي إِسْرائِيلَ وَ لَمْ تَرْقُبْ قَوْلِي    ( سورهء طه ، آيات 92 - 94 ) .\r\n( 2 ) . سفر خروج ، 32 : 1 - 24 .\r\n( 3 ) .    « وَ اذْكُرْ فِي الْكِتابِ مُوسى إِنَّهُ كانَ مُخْلَصاً وَ كانَ رَسُولًا نَبِيًّا * وَ نادَيْناهُ مِنْ جانِبِ الطُّورِ الْأَيْمَنِ وَ قَرَّبْناهُ نَجِيًّا * وَ وَهَبْنا لَهُ مِنْ رَحْمَتِنا أَخاهُ هارُونَ نَبِيًّا »    ( سورهء مريم ، آيات 51 - 53 ) ؛ نيز سوره‌هاى طه ، 29 - 36 ؛ شعرا ، 12 - 17 ؛ قصص ، 34 - 35 .\r\n( 4 ) .          « وَ لَقَدْ مَنَنَّا عَلى مُوسى وَ هارُونَ * وَ نَجَّيْناهُما وَ قَوْمَهُما مِنَ الْكَرْبِ الْعَظِيمِ * وَ نَصَرْناهُمْ فَكانُوا هُمُ الْغالِبِينَ * وَ آتَيْناهُمَا الْكِتابَ الْمُسْتَبِينَ * وَ هَدَيْناهُمَا الصِّراطَ الْمُسْتَقِيمَ * وَ تَرَكْنا عَلَيْهِما فِي الْآخِرِينَ * سَلامٌ عَلى مُوسى وَ هارُونَ * إِنَّا كَذلِكَ نَجْزِي الْمُحْسِنِينَ * إِنَّهُما مِنْ عِبادِنَا الْمُؤْمِنِينَ »          ( سورهء صافات ، آيات 114 - 122 ) .\r\n","page_name":" 344 ","page_number":354},
  {"content":"\r\n\r\nبارى به گزارش تورات ، موسى چون ديد كه قومش به گوساله‌پرستى روى آورده‌اند ، به خشم آمد و گفت : اين گناه و دين گردانى توبه‌اى جز تيغهء شمشير لاويان ندارد و به لاويان كه خويشان او بودند فرمان داد تا تيغ بركشند و دروازه تا دروازه آمد و رفت كنند و از برادر و خويش و دوست و آشنا و . . . هر كه را ديدند ، بكشند ، و آنان نيز چنين كردند و در آن روز نزديك به سه هزار تن را كشتند . « 1 »\r\nنيز مفسران و پژوهشگران دربارهء كسانى از قوم موسى كه به گوساله‌پرستى روى آورده‌اند ، چندگونه آمار و شمار گفته‌اند : برخى آنان را هشت هزار گفته‌اند و گروهى گفته‌اند : همه گوساله‌پرست شدند جز هارون و دوازده هزار تن ديگر كه بر دين خود ماندند ، كسانى نيز گفته‌اند : جز هارون و هفتاد تن ديگر ، همه به گوساله روى آوردند . « 2 » « اسپينوزا » بر اين است كه همهء اسرائيليان بجز لاويان ( خويشان موسى ) گوساله‌پرست شدند . « 3 » و اگر چنين باشد و اگر لاويان آن گونه كه فرويد مىگويد ، همان جادوگران مصرى باشند كه به موسى گرويدند و از نزديكان او گرديدند - همانان كه قرآن كريم « اول المومنين » « 4 » ( - نخستين گروندگان ) نامشان داده است - مىتوان گفت : تنها همانان بوده‌اند كه به گوساله‌پرستى روى نكرده‌اند و به پرستش خداى موسى و هارون پايدار مانده‌اند ، چرا كه آنان از همان آغاز در ايمان چنان استوار بودند كه به گزارش قرآن چون فرعون تهديدشان كرد كه دست و پاهاشان را مىبرد و بر شاخه‌هاى خرمابنان دارشان مىزند « 5 » ، استوار و پابرجا پاسخ دادند كه ما ديگر : تو را بر نشانه‌هاى آشكارى كه براى ما آمده است و بر خدايى كه ما را آفريده است ، بر نمىگزينيم و تو هر چه مىتوانى بكن كه تو تنها بر زندگى اين دنياى ما دست دارى ، ما به پروردگارمان ايمان آورده‌ايم تا گناهان ما را و جادوكارهاى ما را كه تو ما را بر آنها ناگزير كردى ، بيامرزد و خدا برتر و پايدارتر است » . « 6 »\r\nو تو با ما هر چه بكنى « باكى نيست [ چرا كه ما 
  ] به سوى خداى خويش مىرويم ، و چشم داريم كه پروردگار ما از اين روى كه نخستين گروندگان بوده‌ايم ، گناهان ما را بيامرزد » « 7 »\r\n\r\n\r\n","description":"","footnote":"\r\n( 1 ) . سفر خروج ، 32 : 26 - 29 .\r\n( 2 ) . تفسير خازن ، 1 / 62 ؛ مختصر تفسير ابن كثير ، 1 / 65 .\r\n( 3 ) . باروخ اسپينوزا ، همان 415 .\r\n( 4 ) . سورهء شعرا ، آيهء 51 .\r\n( 5 ) .  « فَلَأُقَطِّعَنَّ أَيْدِيَكُمْ وَ أَرْجُلَكُمْ مِنْ خِلافٍ وَ لَأُصَلِّبَنَّكُمْ فِي جُذُوعِ النَّخْلِ »  ( سورهء طه ، آيهء 71 ) .\r\n( 6 ) .   قالُوا لَنْ نُؤْثِرَكَ عَلى ما جاءَنا مِنَ الْبَيِّناتِ وَ الَّذِي فَطَرَنا فَاقْضِ ما أَنْتَ قاضٍ إِنَّما تَقْضِي هذِهِ الْحَياةَ الدُّنْيا * إِنَّا آمَنَّا بِرَبِّنا لِيَغْفِرَ لَنا خَطايانا وَ ما أَكْرَهْتَنا عَلَيْهِ مِنَ السِّحْرِ وَ اللَّهُ خَيْرٌ وَ أَبْقى »   ( سورهء طه ، آيات 72 - 73 ) .\r\n( 7 ) .   « قالُوا لا ضَيْرَ إِنَّا إِلى رَبِّنا مُنْقَلِبُونَ * إِنَّا نَطْمَعُ أَنْ يَغْفِرَ لَنا رَبُّنا خَطايانا أَنْ كُنَّا أَوَّلَ الْمُؤْمِنِينَ »   ( سورهء شعرا ،\r\n","page_name":" 345 ","page_number":355},
  {"content":"\r\n\r\nنمىتوان پذيرفت كه اينان با ايمانى چنين پولادين و استوار - استوارتر از اهرام مصر - كه تهديدهاى فرعون را به چيزى نگرفتند و از بريده شدن دست و پا و آويخته شدن به شاخ خرمابنان باكى به دل راه ندادند ، به آسانى و به بهانه‌اى كودكانه يعنى ده روز ديركرد موسى ، دست از ايمان خود بازدارند و دين بگردانند [ و گوساله‌پرستى پيشه گيرند ، نه ، چنين چيزى نمىتواند پذيرفتنى باشد 
  ] .\r\nاما كيفرى كه اسرائيليان به گناه گوساله‌پرستى بدان دچار شدند ، سخت و سنگين‌ترين كيفرى بود كه تا آن روز ديده بودند . اگر پيش از اين ، فرعون تنها پسرانشان را مىكشت و زنانشان را زنده مىگذاشت ، اينك خود به كشتن همديگر فرمان يافته‌اند و اين بار در سايهء موسى به چيزى دچار شدند همانند و بلكه بدتر از آنچه در سايهء فرعون بدان دچار بودند ، آن بلايى بود از سوى خدا و اين كيفرى بود به فرمان خدا ، و اين همه هر دو سرنوشت شومى است كه بر گناه كاران فرود مىآيد . « 1 »\r\nآرى توبهء آنان از گوساله‌پرستى ، همين بود كه خودشان يكديگر را بكشند ، چنان كه در قرآن مىخوانيم : « آن گاه كه موسى به قوم خود گفت : اى قوم شما با گوساله‌پرستى بر خود ستم كرديد ، پس به سوى آفريدگارتان بازگرديد و [ براى توبه 
  ] همديگر را بكشيد ، كه اين نزد خدايتان براى شما بهتر است و [ چون چنين كنيد 
  ] خدا مىبخشدتان كه او بخشاينده‌اى مهربان است » « 2 » .\r\nمفسران در اين باره گفته‌اند : فرمان آمد تا آنان كه به گوساله‌پرستى روى نكردند ، آنان را كه گوساله‌پرست شدند ، بكشند و چون دست به كار شدند ، چه بسا خويشان و نزديكان خويش را مىديدند كه بايد بكشند و دست و دلشان پى اين كار نمىرفت و فرمان خدا صورت نمىگرفت ، از اين روى خداوند ابر و مهى سياه فرستاد تا يكديگر را نبينند و دست و دلشان نلرزد ، در تاريكى شمشير بركشيدند و تا شام همديگر را كشتند ، آن گاه موسى و هارون دست به دعا برداشتند و تيرگى پايان يافت و توبه پذيرفته شد ؛ گفته‌اند شمار كشتگان هفتاد هزار تن بود .\r\n\r\n\r\n","description":"","footnote":"\r\n- آيات 50 - 51 ) .\r\n( 1 ) . عبد الرحيم فودة ، همان ، 204 .\r\n( 2 ) .  « وَ إِذْ قالَ مُوسى لِقَوْمِهِ يا قَوْمِ إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ فَتُوبُوا إِلى بارِئِكُمْ فَاقْتُلُوا أَنْفُسَكُمْ ذلِكُمْ خَيْرٌ لَكُمْ عِنْدَ بارِئِكُمْ فَتابَ عَلَيْكُمْ إِنَّهُ هُوَ التَّوَّابُ الرَّحِيمُ »  ( سورهء بقره ، آيهء 54 ) .\r\n","page_name":" 346 ","page_number":356},
  {"content":"\r\n\r\nبه روايتى ديگر چون كشتار به درازا كشيد و شمار كشته‌ها انبوه شد و به هفتاد هزار تن رسيد ، موسى و هارون كه ديدند چيزى نمانده تا همهء اسرائيليان نابود شوند ، دست به دعا برداشتند و گفتند : خدايا اسرائيليان را نابود كردى ، اين بازمانده‌ها را در گذار و نگاه دار و اينجا بود كه فرمان آمد تا دست از كشتار بازدارند ، كشته‌شده‌ها شهيد شمرده شدند و زنده‌مانده‌ها بخشوده گشتند ، چنان كه در آيه خوانديم : « پس شما را بخشيد كه او بخشاينده‌اى مهربان است » .\r\nدر يك گزارش نيز آمده كه چون خداوند فرمان داد همديگر را بكشند ، موسى فرمان خدا را بدانان رساند ، آنان كه گوساله پرستيده بودند نشستند و آنان كه نپرستيده بودند ، خنجر به دست ايستادند ، تاريكى سختى آنان را فرا گرفت و آنان در تاريكى به كشتن همديگر دست يازيدند و چون تاريكى از ميان رفت ، آشكار شد كه هفتاد هزار تن كشته شده‌اند . و به اين گونه توبهء همگان چه كشته‌شده‌ها ، و چه زنده‌مانده‌ها پذيرفته شد . « 1 » البته برخى مفسران گفته‌اند كه اين توبه با توسل يا بريدن از شهوات انجام شد نه با كشتن .\r\n\r\n5 . درخواست ديدار آشكار خداوند\r\nدرخواست ديدن خدا نيز گونهء ديگرى از دين‌گردانى و كافرپيشگى اسرائيليان بود ، مردمى كه هر چند خداوند نشانه‌هاى پياپى و آشكارى براى آنان فرستاده بود و داد و دهش‌هاى فراوانى از ايشان كرده بود ، با اين همه موسى از آنان جز ناسپاسى و آزار و آسيب ، چيزى نديد ، تازه از دريا بيرون آمده بودند كه به بت‌پرستان برخوردند و از موسى خواستند تا خدايى چون بت - خدايان آنان برايشان بياورد ، گويا اين پروردگارشان نبود كه دريا را براى آنان شكافت و از آزار مصريان رهاشان ساخت ، و هنوز چند روزى نگذشته بود كه دوباره به بهانهء نداشتن آب شيرين و خوراك‌هاى پس ماندهء مصريان كه در مصر مىخوردند ، بهانه گرفتن آغاز كردند ، و ديرى نپاييد كه باز خدا را فراموش كردند و به گوساله‌پرستى - كه در مصر بدان خو گرفته بودند - روى آوردند . و بدين‌گونه همواره هم خود را به رنج افكندند و هم پيامبر خدا ، موسى را آزردند ، و با اين كه رهايىشان از چنگ مصريان را وامدار او بودند ، فرمان او را مىشكستند\r\n\r\n\r\n","description":"","footnote":"\r\n( 1 ) . بنگريد به : تفسير طبرى ، 1 / 285 - 288 ؛ تاريخ طبرى ، 1 / 424 ؛ مختصر التفسير ابن كثير ، 1 / 64 - 65 ؛ البداية و النهاية ، 1 / 288 ؛ تفسير خازن ، 1 / 62 ؛ تفسير نسفى ، 1 / 48 - 49 ؛ تفسير ابى سعود ، 1 / 175 - 176 ؛ تفسير بغوى 1 / 62 ؛ الكامل ابن اثير ، 1 / 108 ؛ نيز بسنجيد با : سفر خروج ، 32 : 22 - 29 .\r\n","page_name":" 347 ","page_number":357},
  {"content":"\r\n\r\nو سخن او را نمىپذيرفتند و گستاخانه شعار مىدادند « شنيديم و شكستيم ، ( - فرمان نبرديم ) » و تا آنجا در گستاخى پيش رفتند كه چون موسى آنان را به پيكار با دشمنانشان فرا خواند ، پاسخ دادند : تو و خدايت برويد و بجنگيد ، ما اينجا نشسته‌ايم ، و چون سفارششان كرد كه فروتنانه به شهر درآيند و براى پوزش خواهى واژهء « حطّه » ( - بار گناهان را از ما فرو نه ) را بر بر زبان آوردند ، آنان از روى طعنه و تمسخر به جاى « حطّه » ، « حنطه » ( - گندم ) مىگفتند و به جاى فروتنانه رفتن ، مسخره‌كنان از پشت مىرفتند و روى هم از هيچ‌گونه گستاخى و سركشى و آزاررسانى به پيامبرشان دريغ نمىكردند .\r\nبارى اين بار از موسى خواستند ، بايد خدا را آشكارا به ما نشان دهى تا ايمان بياوريم ، انگار هنوز پس از آن همه معجزه‌ها و نشانه‌هاى گمان ناپذير ، به موسى و خداى او ايمان نياورده‌اند و گرنه چنين پيشنهادى نمىكردند ، پيشنهادى كه در قرآن از آن چنين ياد شده است :\r\n« و به ياد آوريد كه گفتيد : اى موسى : تا خدا را آشكار نبينيم ، هرگز به تو ايمان نمىآوريم ، پس صاعقه شما را فرو گرفت و شما مىنگريستيد ، آن گاه شما را پس از مردنتان برانگيختيم ، باشد كه سپاسگزاريد » . « 1 »\r\nاما اين كه درخواست ديدار خدا چه زمانى بوده است ، پيش از توبه از گوساله‌پرستى يا پس از آن ، گروهى گفته‌اند پيش از توبه و گروهى پس از آن ، و ما سخن آنان را كه مىگويند پس از توبه بوده ، بيشتر مىپسنديم . پسند ما اين روايت را نيز پشتوانه دارد كه چون اسرائيليان براى توبه از گوساله‌پرستى همديگر را كشتند و خدا توبه‌شان را پذيرفت ، خداوند موسى را فرمان داد تا همراه با گروهى از اسرائيليان نزد او روند و پوزش خواهند . موسى نيز از ميان خويش هفتاد تن را برگزيد و براى پوزش‌خواهى با خود به وعده‌گاهى كه خدا گفته بود ، برد . و چون به وعده‌گاه رسيدند و موسى به كوه نزديك شد ، ابرى فرود آمد و همهء كوه را فرا گرفت و آن هفتاد تن نيز نزديك شدند و زير پوشش ابر درآمدند و به سجده افتادند ، شنيدند كه خداوند با موسى سخن مىگويد و او را به چيزهايى فرمان مىدهد . و چون ابر كنار رفت و موسى نزد آنان بازگشت ، گفتند : تا خدا را آشكارا نبينيم ، به تو ايمان نمىآوريم ، خدا با تو سخن مىگفت ، او را به ما نشان ده ، و اينجا بود كه صاعقه‌اى آمد و آنان را كشت ، موسى كه چنين ديد ، به گريه\r\n\r\n\r\n","description":"","footnote":"\r\n( 1 ) .   « وَ إِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى اللَّهَ جَهْرَةً فَأَخَذَتْكُمُ الصَّاعِقَةُ وَ أَنْتُمْ تَنْظُرُونَ * ثُمَّ بَعَثْناكُمْ مِنْ بَعْدِ مَوْتِكُمْ لَعَلَّكُمْ تَشْكُرُونَ »   ( سورهء بقره ، آيات 55 - 56 ) .\r\n","page_name":" 348 ","page_number":358},
  {"content":"\r\n\r\nافتاد و گفت : خدايا اينك به اسرائيليان چه بگويم و دربارهء مرگ اين هفتاد برگزيده‌شان چه پاسخى بدهم . خدا به موسى وحى كرد كه اين هفتاد تن از آنان‌اند كه گوساله‌پرست شدند .\r\nسپس خداوند آنان را يك‌يك زنده كرد ، به گونه‌اى كه برخى چگونه زنده شدن برخى ديگر را ديدند . و در پيوند با همين زنده كردن است كه خداوند فرمود : « سپس شما را پس از مردنتان برانگيختيم ( - زنده كرديم ) باشد كه سپاس گزاريد » .\r\nگفتنى است كه يهوديان و مسيحيان ( - اهل كتاب ) بر اين‌اند كه آن هفتاد تن توانستند خدا را ببينند ، سخنى كه به گفتهء ابن كثير به هيچ روى نمىتواند درست باشد ، چرا كه خود موسى چون از خدا درخواست ديدار كرد ، آشكارا پاسخ نشنيد : هرگز مرا نخواهى ديد ، و او كه پيامبر برگزيدهء خدا بود ، نديد تا چه رسد به آن هفتاد تن . چنان كه در قرآن مىخوانيم : « و چون موسى به وعده‌گاه ما آمد و پروردگارش با او سخن گفت ، گفت : پروردگارا ، خود را به من نشان ده تا تو را بنگرم ، فرمود : هرگز مرا نمىبينى ، اما بدان كوه بنگر ، اگر در جاى خويش استوار ماند ، به زودى مرا مىبينى ، سپس چون پروردگارش بر كوه جلوه كرد آن را پخش و پريشان كرد و موسى بىهوش فرو افتاد ، و آن‌گاه چون به هوش آمد ، گفت : پاكا كه تويى ، به درگاهت توبه كردم و من نخستين باوردارانم » . « 1 »\r\nاين نكته نيز يادكردنى است كه معتزليان - به گفتهء نسفى در تفسير بر پايهء همين آيه‌هاست كه خدا را ناديدنى مىدانند و مىگويند ، اگر خداوند ديدنى مىبود ، آن هفتاد تن را به گناه اين كه درخواست ديدار كردند ، به صاعقه نمىسپرد و آن‌گونه كيفر نمىكرد ، چرا كه درخواست چيزى شدنى ، چنين كيفرى ندارد . و پاسخ اين است كه آنان براى چنين درخواستى كيفر نشدند ، براى اين كه كفر ورزيدند ، كيفر شدند ، زيرا اين سخن آنان به موسى كه « تو خدا را ديدى و ما نيز تا او را نبينيم به تو ايمان نمىآوريم » سخنى كفرآميز است ؛ نيز براى اين كه پس از ديدن آن همه معجزه‌ها از موسى ، باز هم از ايمان آوردن به او روگرداندند ، با اين كه پس از آشكارى معجزه ، ايمان آوردن به پيامبر بايسته و واجب است و پيشنهاد معجزه‌اى ديگر ناروا و گناه ؛ نيز از اين روى كه درخواست آنان ، نه از روى راه‌يابى و هدايت خواهى كه از راه سركشى و كينه‌توزى\r\n\r\n\r\n","description":"","footnote":"\r\n( 1 ) .  « وَ لَمَّا جاءَ مُوسى لِمِيقاتِنا وَ كَلَّمَهُ رَبُّهُ قالَ رَبِّ أَرِنِي أَنْظُرْ إِلَيْكَ قالَ لَنْ تَرانِي وَ لكِنِ انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي ، فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا وَ خَرَّ مُوسى صَعِقاً فَلَمَّا أَفاقَ قالَ سُبْحانَكَ تُبْتُ إِلَيْكَ وَ أَنَا أَوَّلُ الْمُؤْمِنِينَ »  ( سورهء اعراف ، آيهء 143 ) .\r\n","page_name":" 349 ","page_number":359},
  {"content":"\r\n\r\nبود . پس نسفى مىافزايد : اين سخن موسى كه « پروردگارا خود را به من نشان ده تا تو را ببينم » به اين معنى است كه خدايا ، توانايى ديدار خويش را به من ده تا چون به تو بنگرم آشكارا بر من جلوه كنى و اين خود نشانه و پشتوانه‌اى بر سخن اهل سنت است بر جايز بودن رؤيت ، و موسى نيز چنين باورى داشته كه چنان درخواستى كرده و اگر خدا ديدنى نبود ، اين باور موسى كه او ديدنى است ، كفر مىبود [ و باور كفرآميز براى پيامبر خدا به هيچ روى روا نيست ، 
  ] و اين كه خداوند در پاسخ او گفت : « هرگز مرا نمىبينى » يعنى با اين ديدهء خاكى و فناپذير نمىبينى ، اما در پرتو داد و دهش من با چشم جاودانهء جان مىبينى ؛ و همين كه فرمود : تو نمىبينى ، خود نشان ديگرى است بر اين كه او ديدنى است چرا كه او اگر ديدنى نبود ، در پاسخ موسى مىگفت : « من ديدنى نيستم » تا اين نكته پيچيده و پوشيده بر همگان آشكار شود . نيز اگر ديدن او ناشدنى مىبود ، آن را بر چيزى شدنى يعنى پا برجا ماندن كوه وابسته نمىكرد ، زيرا آنچه به چيزى شدنى وابسته مىگردد ، خود نيز شدنى است ، همان‌گونه كه آنچه به چيزى ناشدنى وابسته مىگردد ، خود نيز ناشدنى است ، و نشان اين كه پابرجا ماندن كوه چيزى شدنى است ، همين است كه خداوند نفرمود « كوه خود ، پخش و پريشان شد » ، فرمود : خدا آن را پخش و پريشان كرد ، و اگر خدا آن را پخش و پريشان نمىكرد ، شايد پابرجا مىماند . نيز همين كه خداوند موسى را به چنين درخواستى سرزنش نكرد ، نشان ديگرى است بر اين كه ديدار او ناشدنى و ناروا نيست ، و گرنه او را بر اين درخواست ناشدنى و ناروا سرزنش مىكرد ، چنان كه نوح را براى درخواستى ناروا ، يعنى درخواست غرق نشدن پسرش ، سرزنش كرد و گفت : « من تو را سفارش مىكنم و زنهار مىدهم كه از جاهلان نباشى » . « 1 »\r\n\r\n\r\n","description":"","footnote":"\r\n( 1 ) . بنگريد به : تفسير نسفى ، 1 / 49 يا 2 / 57 ؛ تفسير طبرى ، 1 / 289 - 293 ؛ تاريخ طبرى ، 1 / 428 ؛ مختصر التفسير ابن كثير ، 2 / 65 - 66 ؛ 2 / 48 - 49 ؛ البداية و النهاية ، 1 / 283 - 286 ؛ الكامل ابن اثير ، 1 / 108 - 109 ؛ صفوة التفاسير ، 1 / 59 - 60 ، 469 .\r\n","page_name":" 350 ","page_number":360},
  {"content":"\r\n\r\n\r\nبخش دوم بنى اسرائيل در بيابان\r\n\r\n1 . اسرائيليان و پيدايى انديشهء وطن\r\nاسرائيليان بدين انديشه افتاده بودند كه براى زيستگاه خويش وطنى بيابند ، و قرعهء فال به نام كنعان زده بودند ، با اين كه كنعان ، پيش‌تر زيستگاه آنان نبوده است و يهوديان جز دورهء كوتاهى در روزگار اسحاق و يعقوب ، در آنجا نزيسته بوده‌اند ؛ و در همان روزگار يعقوب از پى خشك‌سالى طولانى و فراگيرى كه بدان دچار شده بودند از آن جا كوچ كردند و به درخواست يوسف كه در آن زمان عزيز مصر شده بود ، به آن سرزمين خوش و مناسب براى سكونت وارد شدند . « 1 » و در همان روزگار كوتاهى كه در كنعان ، در جنوب فلسطين مىزيستند نيز به گفتهء توراتشان آن اندازه زمين نداشتند كه در آن خيمه‌اى برپا كنند يا حتى مردهء خود را در آن به خاك بسپارند . « 2 » و اينك پس از خروج از مصر و به سخن درست‌تر پس از گريز از مصر و سرگردانى در بيابان‌هاى خشك سينا به انديشه مىافتند تا براى خويش وطن و زيستگاهى بيابند ، آن هم كنعان را ، چرا به گفتهء توراتشان « 3 » ، « يهوه » ، خدايشان آن سرزمين را به آنها مژده داده بوده است . بر اين پايه‌ها مىتوان گفت : پيدايى انديشهء وطن نزد يهوديان پس از آن بوده\r\n\r\n\r\n","description":"","footnote":"\r\n( 1 ) . سورهء يوسف ، آيات 58 - 100 ؛ سفر پيدايش ، 41 : 56 ، 46 : 34 .\r\n( 2 ) . سفر پيدايش ، 23 : 1 - 20 ، 37 : 1 ، 47 : 9 .\r\n( 3 ) . سفر خروج ، 3 : 8 ، 32 : 13 ، 33 : 1 - 2 .\r\n","page_name":" 351 ","page_number":361},
  {"content":"\r\n\r\nاست كه اسرائيليان به گونهء امتى درآمدند ، و برعكس ديگر ملت‌ها كه زير سايهء وطن و زيستگاهشان دگرگونى و تحول و تكامل مىپذيرند ، اسرائيليان نخست به گونهء ملت و امتى پديدار شدند و سپس سرزمينى را كه از آنان نبود و در آن حقى نداشتند ، از آن خود پنداشتند و خود را مالك آن شمردند . « 1 »\r\nدر اينجا اين پرسش پيش مىآيد كه اسرائيليان چرا فلسطين را به عنوان وطن خويش برگزيدند ، پرسشى كه پاسخ آن را شايد بتوان از اين زمينه‌ها بازيافت :\r\n1 . عبرانيان به زندگى در سرزمين آباد مصر خو گرفته بودند و از اين روى ، ماندن در بيابان‌هاى خشك را برنمىتافتند و ناگزير به دنبال سرزمينى بودند كه بتوانند در آنجا زندگى آسان و آسوده‌اى بيابند و از سرگردانى در بيابان‌هاى خشك و توان‌فرساى سينا رها شوند . و از آنجا كه نمىتوانستند به سرزمين آباد مصر بازگردند ، راهى جز رفتن به كنعان نمىشناختند و نداشتند ، از سوى ديگر عبرانيان - بدون توجه به ريشهء تاريخى آنها - مىدانيم كه مردمى كوچ‌زى و بيابان‌گرد بوده‌اند ، و از آنجا كه كوچ‌هاى آنان در خاور نزديك بوده است ، ناگزير نه در دشت‌هاى آباد و گسترده ، كه در سرزمين‌هايى ميان بيابان و آبادى زندگى مىكردند ، ميان آبادترين جاىها و خشك‌ترين بيابان‌ها ، چرا كه در آن بخش شگفت جهان ، آبادى و شادابى و خشكى و ويرانى همسايهء ديوار به ديواراند و از اين روى عبرانيان هر دو گونه زندگى را آزموده بودند ، زندگى شاد آسان در آن آبادىها را و زندگى سخت و توانفرسا در آن بيابان‌ها را ، و اينك پس از سرگردانى در بيابان آرزومند زندگى در دشت‌هاى آباد بودند و خواب سرزمينى را مىديدند با چشمه‌هاى جوشان - چونان سرزمينى كه مصريان براى زندگى بازپسين در پندار خود ساخته بودند - كه آن را وطن گيرند و آنجا ماندگار شوند . « 2 »\r\n2 . قبيله‌هاى اسرائيلى كه چندين پشت ( - نسل ) پياپى هم چنان بيابان‌گرد و كوچ‌زى بوده‌اند ، همواره اين آرزو را داشته و اين ترانه را زير لب زمزمه مىكرده‌اند كه روزى به « سرزمين موعود » « 3 » بازگردند ، سرزمينى كه پدرانشان پيش از آمدن به مصر در آن جا مىزيسته‌اند . « 4 »\r\n\r\n\r\n","description":"","footnote":"\r\n( 1 ) . عبد الحميد زايد ، الشرق الخالد ، قاهره ، 1966 م ، 379 .\r\n( 2 ) .  H . Frankfort and others , Before Philosophy , 1949 , p . 246  .\r\n( 3 ) . بنگريد به : محمد بيومى مهران . « قصة ارض الميعاد بين الحقيقة و الاسطورة » ، مجله الالسطول ، شمارهء 66 ، 67 ، اسكندريه ، 1970 م .\r\n( 4 ) .  H . R . Hall , op - cit , p . 409  .\r\n","page_name":" 352 ","page_number":362},
  {"content":"\r\n\r\n3 . اسرائيليان زمانى كه از ترس فرعونيان از مصر گريختند ، آمار و شمارشان آن اندازه شده بود كه براى برپايى ملت و دولتى جداگانه بسنده باشد و برپايى ملت و دولتى جداگانه دو چيز ديگر مىخواست : يكى قانون و نظام و آيين‌نامه براى سروسامان دادن مردم ، و ديگر سرزمين و زيستگاهى براى ماندن آنان . قانون و نظام را تورات براى آنان آورده بود و آنچه كم داشتند ، ميهن و مملكتى براى ماندن بود ، آن را از كجا بايد فراهم كنند ، و پس از مصر - كه نمىتوانستند بدان باز گردند - فلسطين يا چنان كه خود مىگفتند ، كنعان ، نزديك‌ترين سرزمينى بود كه مىتوانستند بدان چشم دوزند « 1 » ، سرزمينى كه به گفتهء توراتشان « سرشار از شير و عسل است » . « 2 »\r\n4 . موسى به فرمان خدا آنان را فرمان داده بود تا به سرزمين پاكيزه‌اى كه خداوند براى آنان ، مقرر كرده بود بروند . سرزمينى كه به گفتهء برخى همهء فلسطين بوده است و به گفتهء برخى ديگر « قدس » يا « اريحا » . در اين باره در قرآن كريم از زبان موسى مىخوانيم : « اى قوم من ! به سرزمين پاكيزه‌اى درآييد كه خداوند [ به نام 
  ] شما نوشته است . و پشت مگردانيد كه زيانكار خواهيد گشت . « 3 »\r\n\r\n2 . ترس از درآمدن به كنعان\r\nبارى موسى اسرائيليان را به سوى كنعان پيش مىبرد ، اما كنعان از پيش پر از مردمانى بود كه در آن مىزيستند و آنجا ميهن آنان بود و از اين روى هرگونه كوششى براى درآمدن به كنعان پيكار ميان بنى اسرائيل و شهروندان كنعانى را از پى داشت . اينجا بود كه به گزارش تورات در بيابان « فاران » ، موسى به فرمان خداوند ، از هر سبط نماينده‌اى برگزيد و براى بررسى و جاسوسى به كنعان فرستاد . جاسوسان رفتند و چون بازگشتند ، آنچه را از قلعه‌ها و نقاط قوت و ضعف آن جا ديده و يافته بودند ، به گستردگى براى موسى بازگفتند « 4 » ، جز اين كه آنان خود دو گروه شده بودند و هر گروه ديدگاه ديگرى داشتند ؛ يك گروه آنان كه ده تن بودند ، اسرائيليان را\r\n\r\n\r\n","description":"","footnote":"\r\n( 1 ) . عبد الرحيم فوده ، همان ، 210 .\r\n( 2 ) . سفر خروج ، 3 : 8 ، 32 : 13 ، 33 : 3 ؛ سفر اعداد ، 14 : 8 ؛ سفر تثنيه ، 26 : 15 .\r\n( 3 ) .  « يا قَوْمِ ادْخُلُوا الْأَرْضَ الْمُقَدَّسَةَ الَّتِي كَتَبَ اللَّهُ لَكُمْ وَ لا تَرْتَدُّوا عَلى أَدْبارِكُمْ فَتَنْقَلِبُوا خاسِرِينَ »  ( سورهء مائده ، آيهء 21 ) . نيز بنگريد به : تفسير طبرى ، 1 / 299 - 303 ؛ تفسير نسفى ، 3 / 278 ؛ تفسير روح المعانى ، 1 / 264 ؛ تفسير خازن ، 1 / 64 ؛ تفسير بيضاوى ، 1 / 148 .\r\n( 4 ) . سفر اعداد ، 13 : 1 - 29 .\r\n","page_name":" 353 ","page_number":363},
  {"content":"\r\n\r\nبسيار ناتوان‌تر از آن مىديدند كه بتوانند با كنعانيان از در پيكار درآيند ، گفتند : زمينى كه ما براى جاسوسى به آنجا رفتيم ، زمينى است كه مردم خود را مىخورد ، كسانى كه آنجا ديديم ، مردمى چنان بلند بالا و زورمند بودند ، كه ما در برابر آنان چون ملخ بوديم « 1 » ؛ اما گروه دوم كه تنها دو تن بودند ، كالب بن يفنه و يوشع بن نون ، با اين ديدگاه از روى ترس ، هم‌رأى نبودند و مىگفتند : ما مىتوانيم از پس آنها برآييم ، حتى كالب [ « قوم را پيش موسى خاموش ساخته 
  ] گفت : [ فى الفور 
  ] برويم و آن را در تصرف آوريم ، زيرا كه مىتوانيم بر آن غالب شويم . » « 2 »\r\nو اينجا بود كه اسرائيليان از در ناسازگارى درآمدند و بر موسى و هارون شوريدند ، با اين همه موسى مىكوشيد تا آنان را براى پيكار آماده سازد ، اما آنان با همهء آمار و شمار انبوهى كه داشتد ، چون در دل پراكنده بودند - و به گفتهء قرآن « آنان را يكدست مىپندارى » حال آن كه دل‌هاشان پراكنده است - « 3 » از جنگ مىترسيدند و از پيكار بيمناك بودند ، به ويژه كه خردى و خوارى و خفت‌پذيرى در جانشان ريشه داشت و از اين روى بود كه گستاخانه بر سر موسى و هارون فرياد برآوردند كه « كاش در زمين مصر مرده بوديم يا در همين بيابان مىمرديم ، براى چه خداوند ما را به اين زمين آورده تا به دم شمشير رويم و زنان و كودكان ما به يغما روند » . « 4 »\r\nو البته به همين بسنده نكردند و گستاخى را به مرز شورش رساندند و به انديشه افتادند تا موسى را بر كنار كنند و پيشواى ديگرى براى خود برگزينند تا آنها را به مصر بازگرداند . گفتند :\r\n« آيا برگشتن به مصر براى ما بهتر نيست ؟ و به يكديگر گفتند : پيشوايى براى خود برگزينيم و به مصر بازگرديم » . « 5 »\r\nاين رويداد را قرآن كريم با تصوير بسيار راستين و گويايى از ساختار روانى اسرائيليان بيان كرده است و سخن را بر اين بنياد نهاده است كه ترس در اسرائيليان نه صفتى عارضى است كه با از ميان رفتن زمينه‌هاى آنان ، از ميان برود ، بلكه از ويژگىهاى ذاتى و نهادين و دگرگون‌ناپذيرى است كه همراه و هماهنگ با ديگر ويژگىهاى ذاتى ، سرشت و شخصيت و سرنوشت آنان را شكل داده است ، چرا كه قرآن از ترس و بددلى آنان به هنگامى سخن مىگويد كه پيامبر بزرگوارشان در ميانشان است و آنان را براى ورود به كنعان به پيكار\r\n\r\n\r\n","description":"","footnote":"\r\n( 1 ) . سفر اعداد ، 13 : 31 - 33 .\r\n( 2 ) . سفر اعداد ، 13 : 30 .\r\n( 3 ) .  « تَحْسَبُهُمْ جَمِيعاً وَ قُلُوبُهُمْ شَتَّى »  ( سورهء حشر ، آيهء 14 ) .\r\n( 4 ) . سفر اعداد ، 14 : 1 - 4 .\r\n( 5 ) . سفر اعداد ، 14 : 3 - 4 . نيز بنگريد به : صفوة التفاسير ، 1 / 336 ؛ التسهيل ، 1 / 173 .\r\n","page_name":" 354 ","page_number":364},
  {"content":"\r\n\r\nمىخواند و برمىانگيزد و پيداست كه مردمى چون پيامبرشان در ميانشان باشد و پيشاپيششان گام بردارد ، براى پيكار كردن و شهيد شدن زير پرچم او در كنار او ، شوق و شيفتگى بيشترى نشان مىدهند . اما اسرائيليان مردمى هستند كه به پيامبر خويش نيز ايمان ندارند « 1 » و اين چيزها را درك نمىكنند ، مردمى هستند كه شخصيت و سرشتشان با ذلت و خفت شكل پذيرفته و با خوارى و خردى خو گرفته ، مردمى از اين دست كه جز بوى گوشت بريان از ديگ‌هاى مصريان ، چيزى نمىشناسند ، اگرچه براى رسيدن به آن به بردگى و بيگارى نيز گرفته شوند ، چگونه مىتوانند كمر به پيكار ببندند و مردانگى و جنگاورى نشان دهند ، هر چند پيشوا و پيامبرشان مردانه مردى چون موسى ( ع ) باشد . بارى ، از قرآن بشنويم :\r\n« اى قوم من ! » به سرزمين پاكيزه‌اى كه خداوند [ به نام 
  ] شما نوشته است درآييد و پشت مكنيد كه زيان‌كار خواهيد شد ، گفتند : اى موسى ، در آنجا مردمى زورمند و ستم‌گر هستند ، و تا آنان بيرون نروند ، ما بدانجا نخواهيم رفت ، اگر آنان از آنجا بيرون شوند ما درون خواهيم شد . و دو مرد از پرواپيشگان كه خداوند بر آنان لطف و مهربانى ارزانى داشته بود ، گفتند : به دروازهء آنان درآييد كه چون درآييد بىگمان شما پيروز خواهيد شد و اگر ايمان داريد به خدا تكيه و توكل كنيد [ و كار را به دو واگذاريد 
  ] ، گفتند : اى موسى ، تا آنها باشند ، ما هرگز بدانجا نخواهيم رفت ، تو با پروردگارت برويد و بجنگيد . ما همين جا نشسته‌ايم » . « 2 »\r\nدر تفسير اين آيه ، ابن كثير مىگويد : اين برخورد اسرائيليان با موسى آشكارا سرپيچى از فرمان پيامبرشان است و روى گردانى از جهاد و جنگ با دشمنان . و گفته‌اند كه چون آنان از جنگ و جهاد سرپيچيدند و آهنگ بازگشت به مصر كردند ، موسى و هارون - عليهما السلام - به نشانهء بزرگداشت كارى كه قصد آن را كرده‌اند در برابر بزرگانى از بنى اسرائيل سجده كردند !\r\n\r\n\r\n","description":"","footnote":"\r\n( 1 ) . عبده راحجى ، الشخصية الاسرائيلية ، اسكندريه ، 1968 م ، 90 .\r\n( 2 ) .     « يا قَوْمِ ادْخُلُوا الْأَرْضَ الْمُقَدَّسَةَ الَّتِي كَتَبَ اللَّهُ لَكُمْ وَ لا تَرْتَدُّوا عَلى أَدْبارِكُمْ فَتَنْقَلِبُوا خاسِرِينَ * قالُوا يا مُوسى إِنَّ فِيها قَوْماً جَبَّارِينَ وَ إِنَّا لَنْ نَدْخُلَها حَتَّى يَخْرُجُوا مِنْها فَإِنْ يَخْرُجُوا مِنْها فَإِنَّا داخِلُونَ * قالَ رَجُلانِ مِنَ الَّذِينَ يَخافُونَ أَنْعَمَ اللَّهُ عَلَيْهِمَا ادْخُلُوا عَلَيْهِمُ الْبابَ فَإِذا دَخَلْتُمُوهُ فَإِنَّكُمْ غالِبُونَ وَ عَلَى اللَّهِ فَتَوَكَّلُوا إِنْ كُنْتُمْ مُؤْمِنِينَ * قالُوا يا مُوسى إِنَّا لَنْ نَدْخُلَها أَبَداً ما دامُوا فِيها فَاذْهَبْ أَنْتَ وَ رَبُّكَ فَقاتِلا إِنَّا هاهُنا قاعِدُونَ ،     ( سورهء مائده ، آيات 21 - 24 ) .\r\nنيز بنگريد به : تفسير روح المعانى ، 4 / 106 - 108 ؛ تفسير طبرسى ، 6 / 65 - 68 ؛ تفسير طبرى ، 10 / 171 - 178 ؛ تفسير المنار ، 6 / 265 - 267 ؛ الكشّاف ، 1 / 619 - 621 ؛ تفسير قرطبى 2120 - 2125 ؛ تفسير نسفى ، 1 / 278 - 279 ؛ فى ظلال القرآن ، 6 / 124 - 126 .\r\n","page_name":" 355 ","page_number":365},
  {"content":"\r\n\r\nو يوشع بن نون و كالب بن يفنه جامه بر خود دريدند و مردم را بر اين كارشان سرزنش‌ها كردند ، و به گفتهء كسانى ، آنان نيز آن دو را سنگسار كردند و فتنه‌اى بزرگ و خطرى جدى پيش آوردند . « 1 »\r\nصابونى نيز در صفوة التفاسير مىگويد : اين سختى كه اسرائيليان به موسى گفتند : [ « تو و خدايت برويد و بجنگيد ، ما اينجا نشسته‌ايم » 
  ] نشانگر اين است كه نافرمانى و بىادبى آنان تا حد و مرزى بوده است كه آشكارا به خدا و پيامبرش اهانت مىكرده و سخنان كفرآميز بر زبان مىآورده‌اند . « 2 » اما نسفى در تفسير خود ، ديدگاه ديگرى دارد و اين سخن كفرآميز آنان را به معنى ظاهر و آشكارش نمىگيرد و با گونه‌اى تأويل و توجيه مىگويد : اگر سخن آنان به همين معنى ظاهر مىبود ، بىگمان كفر بود و موسى پيكار با اينان را از پيكار با كنعانيان سزاوارتر مىدانست و آنان را به حال خود وانمىگذاشت و همين كه با آنان نجنگيد ، نشان مىدهد كه سخن آنان معنى ديگرى داشته است ، شايد به اين معنى بوده است كه تو براى جنگ برو و خدايت يارىات خواهد كرد ، يا شايد از « رب » در عبارت « انت و ربّك » ( - تو و ربّت ) نه رب به معنى خدا كه رب به معنى بزرگ‌تر را خواسته‌اند و مقصودشان از ربّ برادر بزرگ‌تر موسى ، هارون بوده است . « 3 »\r\nبه هر روى هيچ كدام از اسرائيليان درخواست موسى را براى رفتن به كنعان نپذيرفتند جز برادرش هارون . از اين روى موسى از دست اين مردم تبه‌كار ترسو ، رو به خدا كرد و زبان به شكوه و گلايه گشود و گفت : « پرورگارا ! من جز خود و برادرم بر كسى دست ندارم ، پس ميان ما و اين مردم تبه‌كار جدايى بينداز » « 4 » ، و اين سخن موسى با خدا ، گونه‌اى پوزش‌خواهى است از سخنان ناروايى كه آن مردم گستاخ و تبه‌كار بر زبان مىآوردند ، و از اين كه مىگويد « جز بر خودم و برادرم دستى ندارم » ، برمىآيد كه گويا حتى به آن دو مرد - يوشع و كالب - نيز چنان كه بايد اعتماد نداشته است ، و از اينجاست كه تنها از برادرش ياد مىكند . و اين كه مىگويد :\r\n« ميان ما و آنان جدايى بينداز » ، گونه‌اى نفرين به آنان است ، چرا كه معنى آن اين است كه چنان\r\n\r\n\r\n","description":"","footnote":"\r\n( 1 ) . تفسير ابن كثير ، 3 / 68 - 73 .\r\n( 2 ) . صفوة التفاسير ، 1 / 336 .\r\n( 3 ) . تفسير نسفى ، 1 / 278 - 279 .\r\n( 4 ) .  « رَبِّ إِنِّي لا أَمْلِكُ إِلَّا نَفْسِي وَ أَخِي فَافْرُقْ بَيْنَنا وَ بَيْنَ الْقَوْمِ الْفاسِقِينَ »  ( سورهء مائده ، آيهء 25 ) . نيز بنگريد به :\r\nتفسير ابن كثير ، 3 / 73 ؛ تفسير المنار ، 6 / 276 - 277 ؛ تفسير طبرسى ، 6 / 68 - 69 ؛ تفسير الجواهر ، 3 / 154 .\r\n","page_name":" 356 ","page_number":366},
  {"content":"\r\n\r\nكه وعده داده‌اى به سود ما و زيان آنان حكم كن ، به ويژه كه آنان را فاسق و تباه‌كار نيز مىشمرد . « 1 »\r\nاين برخورد از روى ترس و بزدلانه‌اى را كه اسرائيليان با موسى داشتند - آن هم پس از آن همه معجزه‌هاى شگفتى كه از او ديده بودند ، مانند شكافته شدن دريا ، نابودى دشمنان ، آمدن من و سلوى ، سايه‌بان ابر و . . . - با همهء دوگانگىهايى كه در ميانه هست ، بسنجيد با برخوردى كه مهاجران و انصار ، اندكى پيش از جنگ بدر با پيامبر ( ص ) داشتند ، جنگى كه در آن سرباز و سلاح مسلمانان از يك سوم نيروهاى كافران نيز كمتر بود ، آن برخورد گستاخانه و طنزآلود يهوديان را بسنجيد با اين برخورد مخلصانهء مردى چون مقداد بن عمرو كندى كه در برابر پيامبر ايستاد و با اخلاص و ايمان و عشق گفت : اى پيامبر خدا ، كار را همان‌گونه كه خدا خواسته است پيش ببر كه ما با تو هستيم . به خدا سوگند كه ما هرگز سخنى را كه يهوديان به موسى گفتند ، با تو نمىگوييم ، ما نمىگوييم تو و خدايت برويد و بجنگيد ، ما اينجا نشسته‌ايم ، مىگوييم تو و خدايت برويد و بجنگيد كه ما نيز همراه با شما مىجنگيم ؛ و نيز بسنجيد با اين سخنان سعد بن معاذ كه به نمايندگى از انصار بر زبان آورد : اى پيامبر ! ما به تو ايمان آورده‌ايم و تو را راستگو مىشماريم و گواهى مىدهيم كه آنچه مىگويى و آورده‌اى ، همه حق است و با تو پيمان بسته‌ايم و قول داده‌ايم كه همواره گوش به فرمان و مطيع تو باشيم . پس هر چه بايد بكنى ، بكن كه ما با تو هستيم كه سوگند به خدايى كه تو را به حق برانگيخته است ، اگر به دريا فرو روى ما نيز با تو به دريا فرو مىرويم ، بىآنكه يكى از ما نيز سرپيچى كند ، و ناخرسند نخواهيم بود اگر همين فردا ما را به پيكار دشمن ببرى ، ما در پيكار پايدار خواهيم ايستاد و صادقانه خواهيم جنگيد و اميدواريم كه خداوند از ما رفتارى به تو نشان دهد كه چشمت بدان‌ها روشن گردد ، پس ما را به خواست خدا و بركت او راه انداز » . « 2 »\r\nآرى مسلمانان با چنين روحيهء بلند و برجسته و با يارى خدا و راهنمايى پيامبر و پيروى از كتاب و سنت بود كه توانستند پرچم اسلام را بر بلندىهاى خاور برافرازند و دست دولت‌هاى بزرگ ايران و روم را از سرزمين خاور عربى كوتاه كنند و حكومت گردنكشان را درهم كوبند\r\n\r\n\r\n","description":"","footnote":"\r\n( 1 ) . تفسير نسفى ، 1 / 279 ؛ صفوة التفاسير ، 1 / 336 .\r\n( 2 ) . صحيح بخارى ، 5 / 93 ، 6 / 64 - 65 ؛ مسند احمد ، 1 / 389 - 390 ؛ ابن هشام ، سيرة النبى ، 1 / 614 - 615 ؛ ابن سعد ، الطبقات الكبرى ، 2 / 8 ؛ ابن كثير ، السيرة النبوية ، 2 / 392 - 393 ؛ تفسير طبرى ، 10 / 185 - 186 ؛ تفسير ابن كثير ، 3 / 71 - 72 ؛ واقدى ، المغازى ، 1 / 48 - 49 .\r\n","page_name":" 357 ","page_number":367},
  {"content":"\r\n\r\nو اسلام را در پهنهء جهان بگسترانند و تمدن برجستهء اسلامى را پايه‌گذارى كنند .\r\n\r\n3 . بيابان‌گردى\r\nبارى ، حكمت و عدالت خداوند چنين خواست تا اين مردم نافرمان تبه‌كار در بيابان به سرگردانى و نابودى دچار شوند ، از تورات بشنويم : « همهء مردانى كه شكوه و بزرگى مرا و نشانه‌ها و معجزه‌هاى مرا كه در مصر و بيابان به آنان نمودم ، ديدند و مرا ده بار آزمودند و سخن مرا نشنيدند ، هرگز زمينى را كه براى پدران ايشان سوگند خوردم ، نخواهند ديد ، نيز هر كس مرا اهانت كرده باشد ، آن را نخواهد ديد . . . و خداوند به موسى و هارون گفت : تا كى اين مردم تبه‌كار را كه بر من همهمه مىكنند ، تحمل كنم ، همهمهء بنى اسرائيل را شنيدم ، به ايشان بگو ، خداوند مىگويد : به حيات خودم سوگند كه چنان كه شما در گوش من گفتيد ، همچنان با شما عمل خواهم كرد . لاشه‌هاى شما در اين صحرا خواهد افتاد و همهء شمرده‌شدگان شما ، بر حسب تمامى عدد شما از بيست ساله و بالاتر كه بر من همهمه كرده‌ايد ، شما به زمينى كه دربارهء آن دست خود را بلند كردم كه شما را در آن ساكن كنم ، هرگز داخل نخواهيد شد ، مگر كالب بن يفنه و يوشع بن نون ، اما كودكان شما را كه گفتيد به يغما برده خواهند شد به آن زمين داخل خواهم كرد و ايشان زمينى را كه شما خوار شمرديد و رد كرديد ، خواهند شناخت .\r\nلاشه‌هاى شما در اين صحرا خواهد افتاد و پسران شما چهل سال در اين صحرا آواره خواهند بود و بار زناكارى و هرزگىهاى شما را به دوش خواهند كشيد تا لاشه‌هاى شما در صحرا نابود شود ، به شمارهء روزهايى كه در زمين جاسوسى كرديد يعنى چهل روز ، در برابر هر روز يك سال ، يعنى چهل سال بار گناهان خود را بر دوش خواهيد داشت ، آن گاه نافرمانى مرا خواهيد دانست . من كه يهوه هستم ، گفتم كه بر همهء اين مردم تبه‌كارى كه بر زيان من همدست شده‌اند ، چنين خواهم كرد همه در اين صحرا نابود خواهند شد ، و خواهند مرد . » « 1 »\r\nدر قرآن نيز از اين رويداد چنين ياد شده است : « فرمود : درآمدن بدان سرزمين بر آنان حرام است ، چهل سال در بيابان سرگردان باشند ، پس بر اين مردم نافرمان و تباه‌كار دريغ مخور » . « 2 »\r\n\r\n\r\n","description":"","footnote":"\r\n( 1 ) . سفر اعداد ، 14 : 22 - 35 .\r\n( 2 ) .  « قالَ فَإِنَّها مُحَرَّمَةٌ عَلَيْهِمْ أَرْبَعِينَ سَنَةً يَتِيهُونَ فِي الْأَرْضِ فَلا تَأْسَ عَلَى الْقَوْمِ الْفاسِقِينَ »  ( سورهء مائده ، آيهء\r\n","page_name":" 358 ","page_number":368},
  {"content":"\r\n\r\nبرخى از مفسران دربارهء اين آيه گفته‌اند كه قيد « چهل سال » وابسته به بيابان است و نه وابسته به تحريم . يعنى سرگردانى در بيابان چهل سال است ، نه اين كه رفتن بدان سرزمين چهل سال حرام باشد ، و پيامد آن اين خواهد بود كه حرام بودن رفتن به آن سرزمين قيد نداشته باشد و هميشگى باشد . « 1 » و از اين روست كه اينان به هنگام خواندن اين آيه ، بر سر « محرّمة عليهم » وقف و درنگ مىكنند ، تا « اربعين سنه » آغاز جمله‌اى ديگر باشد ، پشتوانهء اينان بر چنين برداشت و قرائتى ، اين است كه مردانى كه مىتوانستند بجنگند ، اما نافرمانى كردند و نجنگيدند ، در اين چهل سال سرگردانى ، همه مردند و هيچ يك از آنان به سرزمين موعود نرسيدند ، و از اين روى بايد حرام بودن رفتن به آن سرزمين نه چهل سال هميشگى باشد . « 2 » و چنين برداشت و تفسيرى از آيهء قرآن با آنچه در اين باره از تورات خوانديم ، يكسره هماهنگ خواهد بود ، و از اينجاست كه كم و بيش همهء علما گفته‌اند كه اسرائيليانى كه از مصر بيرون آمدند ، همه در بيابان مردند و هرگز سرزمين موعود را نديدند ، جز يوشع بن نون و كالب بن يفنه » . « 3 »\r\nو در تفسير ابن كثير در روايتى از سعيد بن جبير آمده است كه دربارهء آيهء ياد شده از ابن عباس پرسيدم ، پاسخ داد كه اسرائيليان چهل سال در بيابان سرگردان بودند و در همين روزگاران بود كه ابر بر سرشان سايه افكند و منّ و سلوى برايشان فرستاده شد و در همين سال‌ها بود كه هارون از دنيا رفت . « 4 »\r\n\r\n\r\n","description":"","footnote":"\r\n- 26 ) . نيز بنگريد به : الكشاف زمخشرى ، 1 / 621 ؛ تفسير طبرى ، 10 / 190 - 200 ؛ تفسير طبرسى ، 6 / 69 - 71 ؛ تفسير نسفى ، 2 / 279 - 280 ؛ تفسير قرطبى ، 2126 - 2130 ؛ تفسير المنار ، 6 / 277 - 279 ؛ فى ظلال القرآن ، سيد قطب ، 6 / 129 - 130 .\r\n( 1 ) . برخى از مفسران گفته‌اند كه تحريم در اين آيه نه تحريم شرعى كه به معنى منع و جلوگيرى است ، رفتن به آن سرزمين را بر آنان حرام كرديم ، يعنى نمىگذاريم كه به آن سرزمين بروند ، درست مانند داستان زنانى كه مىخواستند موسى را شير دهند و خداوند فرمود : شيردهندگان را بر او حرام كرديم ، يعنى نگذاشتيم كه او شير آنها را بخورد ، از اين روى اين حرمت و بازدارى هميشگى نيز خواهد بود ، ( تفسير نسفى ، 1 / 279 - 280 ؛ تفسير خازن ، 2 / 33 ) .\r\n( 2 ) . عبد الوهاب نجار ، قصص الانبياء ، 228 ؛ الكشاف ، 1 / 622 ؛ تفسير طبرسى ، 6 / 70 ؛ تفسير نسفى ، 1 / 279 - 280 ؛ تفسير روح المعانى ، 6 / 109 ؛ تفسير المنار ، 6 / 277 ؛ تفسير قرطبى ، 2126 - 2127 ؛ فى ظلال القرآن ، 6 / 129 ؛ تاريخ طبرى ، 1 / 436 .\r\n( 3 ) . تفسير ابن كثير ، 3 / 74 ؛ تاريخ طبرى ، 1 / 436 ؛ نيز : سفر اعداد ، 14 : 26 - 30 .\r\n( 4 ) . طبرى در تفسير آيهء  « وَ اخْتارَ مُوسى قَوْمَهُ سَبْعِينَ رَجُلًا  - موسى از ميان قومش هفتاد مرد را برگزيد »\r\n","page_name":" 359 ","page_number":369},
  {"content":"\r\n\r\nو سه سال پس از آن موسى نيز درگذشت و خداوند يوشع بن نون را به جاى او به پيامبرى و پيشوايى آنان برگزيد و در همين سال‌ها بيشتر اسرائيليان نيز مردند و به گفتهء برخى ، كسى از آنان جز يوشع و كالب زنده نماند . ابن حاتم نيز در روايتى از ابن عباس آورده است كه اسرائيليان چهل سال در بيابان سرگردان بودند ، و در همين سال‌ها بود كه موسى و هارون و همهء كسانى كه بيش از چهل سال داشتند ، مردند . و چون چهل سال به پايان رسيد ، يوشع بن نون ، كه پس از موسى پيشواى آنان بود ، آنان را برانگيخت و راه انداخت و او همان كسى است كه سرزمين مقدس موعود را بازگشود . « 1 »\r\nاما اين كه راز اين چهل سال سرگردانى چه بوده است ، پژوهشگران چندگونه سخن گفته‌اند :\r\nكسانى گفته‌اند : اسرائيليان از مصريان مىترسيده‌اند و از اين روى در بيابان مىگشته‌اند تا آن گاه كه فرصت مناسبى به دست آيد و سلطهء مصريان بر كنعان كاهش پذيرد و آنان بتوانند در امنيت كامل به آنجا بروند « 2 » و در همين چهل سال بوده است كه موسى توانست از آن مردمى كه به تازگى از بردگى مصريان رها شده بودند ، امتى يك‌پارچه و سامان يافته بسازد و آنان را به رنگ و راهى كه مىبايست درآورد . « 3 »\r\nو ابن خلدون بر اين است كه سرگردانى چهل سال در بيابان براى اين بوده تا آن مردمى كه به بردگى و بيگارى و ستم‌كشى و زبونى خو گرفته بودند ، از ميان بروند و نسلى تازه و سربلند پديد آيد كه بردگى و بيگارى و ستم‌كشى و زبونى را نيازموده باشد و بدانها خو نگرفته باشد ،\r\n\r\n\r\n","description":"","footnote":"\r\n- روايتى آورده است گوياى اين كه هارون مردى نيكوخوى بود و اسرائيليان او را دوست مىداشتند و چون مرد و موسى او را به خاك سپرد و اسرائيليان به موسى گفتند : تو او را كشته‌اى ، موسى هفتاد مرد از ميان آنان برگزيد و كنار گور هارون برد و پرسيد : تو كشته شدى يا مردى ؟ آوازى برآمد كه من مردم ، از اين آواز همهء آن هفتاد تن نيز مردند ، موسى گفت : خدايا اينك چه پاسخى به اسرائيليان بدهم ، خواهند گفت : تو آنها را كشتى ، و خداوند آنها را زنده ساخت . و در روايت ديگرى آمده است كه چون موسى به كشتن هارون متهم شد ، خداوند فرشتگان را فرمان داد تا پيكرهء هارون را برداشته نزد اسرائيليان آمدند و به آنها گفتند كه هارون خود مرده و آنها نيز پذيرفتند . سپس فرشتگان او را در جايى كه كسى نمىداند ، به خاك سپردند ، ( تفسير طبرى ، 13 / 142 ؛ تفسير خازن ، 2 / 34 . بسنجيد با : سفر اعداد ، 20 : 22 - 29 . كه مىگويد هارون بر فراز كوه هور دفن شد ) .\r\n( 1 ) . مختصر تفسير ابن كثير ، 1 / 504 ؛ تفسير نسفى ، 1 / 279 - 280 .\r\n( 2 ) . حسين فوزى نجار ، ارض الميعاد ، قاهره ، 1959 م ، 156 .\r\n( 3 ) .  I . Epstein , Judaism , 1970 , p . 32  .\r\n","page_name":" 360 ","page_number":370},
  {"content":"\r\n\r\nچرا كه بايد چهل سال بگذرد تا خلق و خوى مردمى ديگرگون شود ، و دانشمندان گفته‌اند كه براى دگرگونى مردمى از بىدانشى به دانش پانزده سال بسنده است . يعنى چون مردمى به علم‌آموزى روى آورند ، پس از پانزده سال مىتوانند از ميوه‌هاى خويش بهره برند . اما براى دگرگونى خلق و خوى ملتى ، به چهل سال نياز است ، يعنى چون مردمى خلق و خويى تازه پيش گرفتند ، تا آن‌گاه كه بتوانند از ميوه‌هاى اين شيوهء تازه بهره گيرند ، بايد چهل سال بگذرد از اين روى خداوند چنين خواست كه اسرائيليان چهل سال در بيابان بمانند تا نسل پيشين خو گرفته به بردگى و زبونى از ميان برود و نسلى تازه كه بردگى و زبونى را نيازموده و به آن خو نگرفته و چشم در آزادى و آزادگى گشوده ، پديد آيد . « 1 »\r\nگروهى نيز گفته‌اند ، راز چهل سال ماندن اسرائيليان در بيابان با دين تازهء آنان پيوند استوارى دارد . آنان ساليانى دراز در مصر با دين‌هاى مصريان خو گرفته بودند و آنها را پذيرفته بودند ، اينك خداوند چهل سال آنان را در بيابان نگه داشت تا دين تازه هر چه بيشتر در جان و دل آنان ريشه دواند و استوار گردد و خاطرهء دين مصريان از ذهن و ضمير آنان زدوده شود . به ويژه اين كه در آينده چون به فلسطين روند ، دين تازه آنان در آن جا با دشوارىها و درگيرىهاى بيشترى روياروى خواهد شد . از اين روى بايد آنان چندان در بيابان بمانند و با دين تازهء خود خو بگيرند كه بتوانند در برابر پيش‌آمدهاى آينده دين خود را پاس دارند . « 2 »\r\nبه هر روى ، هر چه بوده ، در پايان داستان ، چنان كه از قرآن خوانديم ، خداوند با اين عبارت كه  « فَلا تَأْسَ عَلَى الْقَوْمِ الْفاسِقِينَ  - بر اين مردم نافرمان و ناسپاس دريغ مخور ، موسى را دلدارى مىدهد و مىگويد بر آنچه براى اين مردم پيش آمد ، اندوه مخور كه اينان سزاوار چنين سرنوشتى بودند . و اين داستان سرزنش و نكوهش يهوديان و رسواكنندهء آنان نيز هست و نشان مىدهد كه آنان مردمى نافرمان و ناسپاس بوده‌اند كه دستور خدا و پيامبر خويش را به چيزى نمىگرفته‌اند و از فرمانبرى آنان سر مىپيچيده‌اند و رو مىگردانده‌اند و در جهاد با دشمن به سستى و بزدلى مىگراييده‌اند و پا پيش نمىگذاشتند ، با اين كه پيامبر و پشتوانه‌شان - حضرت موسى ( ع ) - در آن زمان در ميانشان بوده است و آنان را به پيروزى و بهروزى مژده\r\n\r\n\r\n","description":"","footnote":"\r\n( 1 ) . عبد الوهاب نجار ، همان ، 227 - 228 .\r\n( 2 ) .  L . Woolley , op - cit , p . 497  .\r\n","page_name":" 361 ","page_number":371},
  {"content":"\r\n\r\nمىداده است ، پيامبرى كه معجزه‌ها و نشانه‌هاى شگفتى از او ديده بودند ، ديده بودند كه خداوند با دست او با دشمنشان فرعون چه كرد و چگونه آنان را با آن همه توانايى و شكوهمندى در دريا به كام امواج سپرد و اينان را رهايى و آزادى داد و اينك چيزى از آن روزها نگذشته و آن خاطره‌ها هنوز از پيش چشمشان نرفته كه از در سركشى درمىآيند و از پيكار با مردمى كه با دشمنان مصريشان به هيچ روى سنجيدنى نيستند و شمار و نيروشان از يك دهم آنان نيز بسى فروتر است ، سرباز مىزنند و آن رفتار ناپسنديده و گفتار ناسنجيده را گستاخانه از خود نشان مىدهند ، رفتارى مفتضح كه نه تاريكى شب ، آن را مىپوشاند و نه هيچ لباسى آن را پنهان تواند كرد . ايشان ، دشمنان پروردگارند ، اگرچه خود را دوستدار و فرزندان خدا مىنامند . پس خدا چهره‌شان را ناساز نمود آنگاه كه ايشان را به خوك و ميمون مسخ گردانيد ؛ و بر ايشان آتش برافروختهء جهنمى را همراه گردانيد . بىگمان كه هرگونه ستايشى از آن پروردگار جهانيان است . « 1 »\r\n\r\n4 . سركشى دوباره بر موسى\r\nخداوند خواست تا اسرائيليان چهل سال در بيابان سرگردان مانند ، اما هنوز چندى نگذشته بود كه دوباره آنان بر موسى شوريدند و اين بار سركردهء شورشيان يكى از خويشان موسى ، مردى از سبط لاوى بود ( موسى نيز از لاويان است ) . داستان چنان كه در تورات آمده ، اين است كه « دويست و پنجاه تن از بزرگان اسرائيلى ، به سركردگى « قورح » ، نزد موسى و هارون آمدند و گفتند : شما پا از گليم خود فرا نهاده‌ايد و خويش را از ديگران برتر مىشماريد . با اين كه اين مردم همه مقدس‌اند و خدا در ميان همه است و شما نبايد خويش را بر گروه خدا برافرازيد و برتر بدانيد » . موسى مىكوشد تا آشوب را آرام كند و به « قورح » يادآورى مىنمايد كه خداوند سبط او يعنى لاويان را از ميان ديگر تيره‌هاى اسرائيلى برگزيده و برترى داده است و به خود نزديك ساخته است ، اما كوشش او سودى نمىبخشد ، از اين روى از پى دو سركردهء ديگر شورش « داتان » و « ابيرام » مىفرستد تا شايد بدين ترتيب بتواند شورش را بخواباند ، اما آنان نمىپذيرند تا با موسى بنشينند و سخن بگويند و پيغام مىدهند كه « آيا كافى نيست كه ما را از سرزمينى كه به شير و شهد جارى بود بيرون آوردى تا در اين بيابان نابودسازى و اينك\r\n\r\n\r\n","description":"","footnote":"\r\n( 1 ) . مختصر تفسير ابن كثير ، 1 / 505 .\r\n","page_name":" 362 ","page_number":372},
  {"content":"\r\n\r\nمىخواهى بر ما سرورى نيز بكنى ، ما را به زمينى كه به شير و شهد جارى باشد نبردى و چيزى از كشتزارها و تاكستان‌ها به ما ندادى ، كه هيچ ، مىخواهى چشمان اين مردم را درآورى ، ما نمىآييم » . « 1 »\r\nو شايد راز اين شورش‌هاى چندگانهء اسرائيليان بر ضد موسى و هارون همين باشد كه آنان از پى سال‌ها بيابان گردى ، ديگر از اين شيوه زندگى به تنگ آمده بودند و در پى يافتن زندگى بهتر و آسان‌ترى بودند ، و اينك كه نمىتوانستند به مصر بازگردند ، خواب سرزمينى را مىديدند كه چون مصر به شير و شهد جارى باشد . از اين روى تا بهانه‌اى مىيافتند با كسانى كه آنان را به اين زندگى كشانده بودند درمىافتادند و بر آنها مىشوريدند . « 2 » به هر روى شورش با نابودى سركردگان آن ، فرو خوابيد ، چرا كه به گزارش تورات : « زمين دهان باز كرد و سركردگان شورش را با خانه و زندگى و وابستگان آنها فرو برد ، و آتشى از سوى خدا زبانه كشيد و آن دويست و پنجاه تن را نيز فرو سوزاند . و وبايى سخت در ديگر اسرائيليان درافتاد و شمار انبوهى از آنان ، چهارده هزار و هفتصد تن را به كام نابودى كشاند و نزديك بود همه را از بن براندازد كه موسى ، پسر هارون را فرمان داد تا براى كفارهء گناهان آنان بخور بسوزاند و چون او چنين كرد ، خداوند و با را از آنان بازگرفت . » « 3 »\r\nاما بنى اسرائيل به شورش قورح بسنده نكردند و چندى نگذشت كه سر به شورشى تازه بر ضد موسى برداشتند ، و اين بار دامنهء شورش چنان گسترده شد كه ذات بلند مرتبهء خدا را نيز فراگرفت . از تورات بشنويم : « و قوم بر خدا و موسى شكايت آورده ، گفتند : چرا ما را از مصر بيرون آورديد تا در اين بيابان بميريم ، زيرا كه نان نيست و آب هم نيست ، و دل ما از اين خوراكىهاى پست ( منّ و سلوى ) سير شده و به تنگ آمده است ، و خداوند به كيفر اين گستاخى و شورش ، مارهايى آتشين بر آنان فرستاد و شمار فراوانى از آنان به نيش اين مارها ، جان باختند ، ناگزير نزد موسى آمدند و زبان به پوزش گشودند و گفتند : ما گناه كرديم كه بر تو و خداوند شكوه آورديم ، از خدا بخواه تا مارها را از ما بردارد و موسى دعا كرد و خداوند موسى را فرمان داد كه مار آتشينى بسازد و آن را بر نيزه‌اى برافرازد تا هر گاه مارگزيده‌اى به آن نگاه كند ، زنده ماند . موسى نيز چنين كرد و مار برنجينى ساخت و بر نيزه‌اى برافراشت و هر مارگزيده بدان نگاه مىكرد ، زنده مىماند . « 4 »\r\n\r\n\r\n","description":"","footnote":"\r\n( 1 ) . سفر اعداد ، 16 : 1 - 14 .\r\n( 2 ) . نجيب ميخائيل ، همان ، 222 .\r\n( 3 ) . سفر اعداد ، 16 : 32 - 50 .\r\n( 4 ) . جاى شگفتى است كه مورخ بزرگى چون « بريستد » مىگويد : پاره‌اى از كارها و شيوه‌هاى موسى\r\n","page_name":" 363 ","page_number":373},
  {"content":"\r\n\r\n\r\n5 . بنى اسرائيل در مرزهاى كنعان\r\nموسى در پى آن بود تا زمينه‌هاى رفتن به كنعان را فراهم سازد ، از اين روى به « قادش » « 1 » كه رسيدند ، نمايندگانى نزد فرمانرواى ادوميان فرستاد « 2 » تا اجازه دهد از سرزمين آن‌ها گذر كنند ، از تورات بشنويم : « و موسى رسولان از قادش نزد ملك ادوم فرستاد كه . . . اينك ما در قادش\r\n\r\n\r\n","description":"","footnote":"\r\n- يادمان‌هايى از دين مصرى بوده است . براى نمونه عصايى جادويى و مار پيكر داشته كه نيروى « يهوه » در آن بوده است ، نيز مارى برنجين و درخشان داشته كه با آن مردم را درمان مىكرده ، و اين مار يكى از مارهاى مقدس مصريان بوده است . و اين مار برنجين را يهوديان تا روزگار درازى پس از ماندگارى در فلسطين نيز با خود داشتند و پس از موسى پانصد سالى در آن بخور آيينى مىسوزاندند . اين مار در روزگار « خرقيا » ( 715 - 687 ق . م ) از بيت المقدس بيرون برده شد . و اما دكتر « هانى رزق » داستان بر نيزه كردن مار برنجين را نمادى از بردار كردن مسيح مىشمارد و مىگويد : همان‌گونه كه موسى مار برنجين را بر نيزه كرد تا هر كه بدان نگاه كند ، زنده بماند . مسيح نيز بر دار رفت تا هر كه به دو ايمان آورد زنده گردد ( سفر اعداد ، 21 : 9 ؛ دوم پادشاهان ، 18 : 4 ؛ هانى رزق ، يسوع المسيح فى ناسوته و الوهّيته ، 152 - 153 ؛ نيز :\r\n J . H . Breasted , The Dawn of Conscience , N . Y , 1939 , p . 453  .\r\n( 1 ) . قادش جايى بوده است در كنار بيابان « صين » در غرب « وادى العربه » و به گمان بسيار همان « عين قضيرات » است در نزديكىهاى « عين قديس » در پنجاه ميلى جنوب چاه « سبع » .\r\n( 2 ) . ادوميان زاد و رودهاى « عيسو » ( - عيص ) پسر اسحاق پسر ابراهيم‌اند كه « ادوم » لقب داشته و برادر همزاد ( - دو قلوى ) يعقوب بوده است و از اين روى ادوميان با اسرائيليان كه زاد و رودهاى يعقوب‌اند ، خويشى و هم‌زبانى داشته‌اند . با اين همه اسرائيليان ، ادوميان را از بدترين دشمنان خويش مىشمرده‌اند و همواره با آنها درگيرى و پيكار داشته‌اند و همين پيكارها زمينه شد تا سرانجام ادوميان از ميان رفتند و بازمانده‌هاى آنان از يك سو با يهوديان و از ديگر سو با نبطيان درآميختند . و سرزمين آنان در دوردست‌هاى جنوبى سرزمين‌هاى شرق اردن و جنوب « وادى الحسا » جاى داشته است ، جايى كه تورات آن را « سعير » ناميده است و پايتخت آنان « سالع » بوده است ، همان كه بعدها با نام « پترا » ، پايتخت نبطيان گشت و جاى آن در پنجاه ميلى جنوب بحر الميت بوده ، و از برجسته‌ترين شهرهاى آنان يكى « بصره » بوده است ( همان بصيرة كنونى در بيست ميلى جنوب شرقى بحر الميت ) ؛ و ديگر « تيمان » ( در نزديكىهاى پترا ) و سوم « عصيون جابر » ( همان « تل الخليفه » در كنارهء شمالى خليج عقبه در نزديكىهاى « ايلات » ) . و اما نظام سياسى آنان ، نخست به امير سالارى بيشتر مىمانسته تا به قبيله سالارى ، سپس مملكتى سامان مىدهند كه فرمانروايان آن را گويا مردم برمىگزيده‌اند . پس از آن كه هشت پادشاه بر آن فرمان راندند ، مملكت آنان به دست اسرائيليان و داوود مىافتد و چون يوحنا مكابى در سدهء دوم پيش از ميلاد بر سرزمين آنان چيره مىشود و براى از ميان رفتن دوگانگىهاى دينى و آيينى آنان با يهوديان ، به ختنه كردن و يهودى شدن وادارشان مىسازد ، كيان سياسى ويژهء آنان پايان مىپذيرد ( براى شرح بيشتر بنگريد به : محمد بيومى مهران ، اسرائيل ، 2 / 547 - 552 ) .\r\n","page_name":" 364 ","page_number":374},
  {"content":"\r\n\r\nهستيم ، شهرى كه در آخر حدود تو است ، تمنّا اين كه از زمين تو بگذريم ، از مزرعه و تاكستان نخواهيم گذشت و آب از چاه‌ها نخواهيم نوشيد ، بلكه از شاه‌راه‌ها خواهيم رفت و تا از حدود تو نگذشته باشيم ، به طرف راست يا چپ انحراف نخواهيم كرد » . « 1 » اما فرمانرواى ادوميان خواستهء آنان را نپذيرفت و اجازه نداد تا از سرزمين آنان بگذرند ، از اين روى بنى اسرائيل ناگزير به كوه « هور » رفتند و در همانجا بود كه هارون درگذشت . و از اين گزارش برمىآيد كه ادوميان در آن روزگار دولتى توانا و تمدنى پيشرفته داشته‌اند . نيز از آن برمىآيد كه سرزمين‌ها در آن روزگاران ملك عمومى بوده است و ديگران براى گذر كردن به اجازه نياز داشته‌اند . « 2 »\r\nبارى چون فرمانرواى كنعانى « عراد » « 3 » شنيد كه اسرائيليان به سوى كنعان مىآيند ، بىدرنگ به پيكار آنان شتافت و بسيارى از آنان را به اسيرى گرفت ، از اين روى به گزارش تورات : « اسرائيل براى خداوند نذر كرده ، گفت : اگر اين قوم را به دست من تسليم نمايى ، شهرهاى ايشان را برايشان تحريم خواهم ساخت ، پس خداوند دعاى اسرائيل را مستجاب فرموده ، كنعانيان را تسليم كرد و ايشان و شهرهاى ايشان را بالكل هلاك و منهدم ساختند و آن مكان « حرمه » ناميده شد » . « 4 »\r\nآنچه در اين گزارش بسيار شگفت و باورنكردنى مىنمايد و در جاى ديگرى نمونه‌اى براى آن ديده و شنيده نشده است ، اين است كه اسرائيليان براى خدا نذر مىكنند كه اگر پيروز شوند ، نه تنها دشمنان خويش را بسوزانند و نابود كنند كه شهرهاى آنان را نيز بسوزانند و ويران سازند . اما چه مىتوان كرد كه تورات از خداى يهوديان همواره چهره‌اى سنگدل ، نامهربان ، خون‌خوار و تنگ چشم به نمايش مىگذارد كه جز به يهوديان به ديگر بندگانش نگاه‌نوازشى نمىكند ، چرا كه او تنها خداى يهوديان است و نه خداى جهانيان . و از اينجاست كه يهوديان ، خدا را فرماندهء لشكريان ( - سپه سالار ) مىشمارند ، و البته خواسته‌شان تنها لشكريان اسرائيلى است و بر اين باورند كه خداوند بايد آنان را يارى كند و مىكند ، زيرا آبرو و اعتبار خداوند در گرو آبرو و اعتبار اين امت برگزيدهء اوست و او با يارى رسانى به اين امت به كرامت خويش يارى مىرساند و چنان كه اين امت آسيبى ببيند و شكست خورد ، العياذ باللّه ،\r\n\r\n\r\n","description":"","footnote":"\r\n( 1 ) . سفر اعداد ، 20 : 14 - 29 .\r\n( 2 ) .\r\n J . Finegan , Light frome the Ancient Past . . . . , Princeton , 1969 , p . 152 \r\n. ( 3 ) . « عراد » واژه‌اى عبرى است به معنى گورخر و در اينجا نام شهرى است در 17 ميلى « حبرون » ( الخليل ) .\r\n( 4 ) . سفر اعداد ، 21 : 1 - 3 .\r\n","page_name":" 365 ","page_number":375},
  {"content":"\r\n\r\nخود خدا آسيب ديده و شكست خورده است « 1 » و از اين روى بر اوست تا همهء نيرو و توان خويش را در راه پيروزى و پايدارى اين امت برگزيده مايه گذارد و از اينجاست كه هرگاه اين امت به جنگى برخيزد ، او نيز در كنار آنان و يا به جاى آنان مىجنگد و دشمنان را از پيش روى آنان مىتاراند و نابودى آنان را به دست اينان آسان مىسازد و كشتار و نابودى آنان و يغما و ويرانى شهرهاشان را براى اينان روا مىشمارد . « 2 »\r\nبارى پادشاه ادومى اجازه نداد تا بنى اسرائيل از سرزمين ايشان گذر كنند ، از اين روى آنان ناگزير راهى دشوار در بيابان را برگزيدند و به گفتهء تورات ، از كوه « هور » به راه درياى قلزم ( سوف ) « 3 » كوچ كردند تا سرزمين ادوميان را دور زنند ، « 4 » و اينجا بود كه اسرائيليان ناگزير شدند از شرق اردن به اين سوى و آن سوى بروند ، بىآن كه بتوانند خود را به غرب اردن برسانند و بىآن كه هيچ يك از قبيله‌هايى كه در آن بيابان‌ها مىزيستند ، به آنان روى خوشى نشان دهند .\r\nبه هر روى سرانجام آنان به « موآب » در شمال « ادوم » رسيدند و به گفتهء تورات : « در عين عباريم » « 5 » در بيابانى كه در مقابل موآب به طرف طلوع آفتاب است ، اردو زدند و از آنجا كوچ كرده به وادى « زارد » « 6 » اردو زدند و از آنجا كوچ كرده به آن طرف « ارنون » « 7 » كه در بيابان\r\n\r\n\r\n","description":"","footnote":"\r\n( 1 ) . عاموس عبد المسيح ، دراسة فى عاموس ، ترجمهء حارث قريصه ، قاهره ، 1966 م ، 18 .\r\n( 2 ) . عبده راجحى ، همان ، 47 ؛ سفر تثنيه ، 9 : 3 .\r\n( 3 ) . گويا خواستهء تورات در اينجا از درياى سوف ( درياى قلزم ) ، خليج عقبه باشد و نه دريايى كه در مصر براى موسى شكافته شد و آن نيز در سفر خروج ( 13 : 17 - 18 ) درياى سوف ( قلزم ) ناميده شده است ، به ويژه كه در سفر اول پادشاهان ( 9 : 26 ) مىخوانيم : « و سليمان پادشاه در عصيون جابر كه به جانب ايلوت بر كنارهء درياى قلزم در زمين ادوم است ؛ كشتىها ساخت » و اين خود نشانى است كه درياى قلزم در دو جاى ياد شده ( سفر اعداد ، 21 : 4 ؛ اول پادشاهان ، 9 : 26 ) نيز خليج عقبه است .\r\n( 4 ) . سفر اعداد ، 21 : 4 .\r\n( 5 ) . عباريم نام سلسله كوه‌هايى در شرق اردن است و از اين روى كه در كنارهء رودخانه جاى دارند ، بدين نام خوانده شده‌اند ، اين كوه‌ها از وادى قفرين در شمال تا وادى زرقا و وادى حسا در جنوب گسترده‌اند و چندين قله دارند كه يكى از آن‌ها همان قلّه « نبو » است ، جايى كه موسى ، يشوع و عجلون به خاك سپرده شده‌اند .\r\n( 6 ) . « زارد » واژه‌اى عبرى است به معنى شكوفايى و درخشندگى و در اينجا نام چشمهء آبى است كه از كوه عباريم بيرون مىجوشد و به بخش جنوب شرقى بحر الميت مىريزد و مرز طبيعى ميان ادوم و موآب بوده است و امروزه وادى حسا خوانده مىشود ( قاموس الكتاب المقدس ، 1 / 421 - 422 ) .\r\n( 7 ) . « ارنون » نام رودى در اردن هاشمى است كه امروزه « الموجب » خوانده مىشود و فراهم آمده از آب چند وادى است ، يكى « ولد » كه از شمال شرقى مىآيد و ديگر « عنقيله » كه از شرق مىآيد و « سيل الصعده » كه از\r\n","page_name":" 366 ","page_number":376},
  {"content":"\r\n\r\nخارج از حدود آموريان « 1 » مىباشد ، اردو زدند ، زيرا ارنون ، مرز موآب در ميان موآب و آموريان است « 2 » ، و از آنجا به سوى « جلعاد » سرزمين آموريان پيش رفتند و [ نمايندگانى نزد پاشاه آنان « سيحون » فرستادند تا اجازه دهد از سرزمينشان بگذرند 
  ] و سيحون كه بر سرزمينى از موآبيان چيده شده بود و شهر « حشبون » « 3 » را پايتخت گرفته بود و سرزمينش از رود ارنون تا رود يبوق « 4 » گسترش داشت ، خواستهء آنان را نپذيرفت و به پيكارشان شتافت ، و اسرائيليان كه اينك ناگزير شده بودند ، سرزمين ادوم و موآب « 5 » را دور بزنند ، در اين پيكار كه در\r\n\r\n\r\n","description":"","footnote":"\r\n- جنوب مىآيد . رود ارنون در سرازيرىهاى ژرف هم چنان پيش مىرود تا به بحر الميت مىريزد ، در جايى نزديك ميانه‌هاى كنارهء شرقى آن ، ( قاموس الكتاب المقدس ، 1 / 57 ) .\r\n( 1 ) . دربارهء اموريان بنگريد به : محمد بيومى مهران ، اسرائيل ، 2 / 510 - 514 .\r\n( 2 ) . سفر اعداد ، 21 : 11 - 13 .\r\n( 3 ) . « حشبون » كه امروزه « حسبان » خوانده مىشود ، شهرى بوده كه ويرانه‌هاى آن هنوز در تلّى دورافتاده ميان ارنون و يبوق در 5 / 7 ميلى « ماديا » ديده مىشود .\r\n( 4 ) . رود يبوق كه امروزه « زرقاء » نام دارد ، رودى است كه از غرب عمان سرچشمه مىگيرد و سپس به سوى شرق و سپس به سوى شمال تا شهر زرقاء - كه نام خود را از آن دارد - پيش مىرود و سپس به رود اردن در 43 ميلى شمال درياى مرداب مىريزد و در كنار گذرگاه كم آب همين رود است كه داستان مشهور كشتى گرفتن يعقوب و خدا ( سفر پيدايش ، 32 : 23 - 32 ) روى مىدهد ( قاموس الكتاب المقدس ، 2 / 1051 ) .\r\n( 5 ) . سرزمين موآبيان - كه تبارشان به موآب پسر لوط ، برادرزادهء ابراهيم مىرسد و از همين روى با عرب‌ها و اسرائيليان خويشى دارند - از سوى شرق از درياى مرداب تا بيابان و از سوى شمال تا رود « الموجب » ( - رود ارنون ) گسترش داشته است و مانند سرزمين ادوميان در درون و در مرزها دژهايى استوار و پايگاه‌هايى استراتژيك داشته است و از همين روى اسرائيليان را از پيشرفت در بيابان‌هايى كه روبه‌روى آن بوده باز مىداشته است و پايتخت آن « ديبون » نام داشته ، همان « ذبيان » امروزى كه در سه ميلى شمال رود الموجب جاى دارد ، از اين سرزمين آثار باستانى فراوانى به ويژه در ربه ، كرك ، ماديا ، معين و امّ رصاص به دست آمده است و در سال‌هاى 1950 - 1951 ميلادى يك گروه باستان‌شناس امريكايى در « ديبون » ستون‌ها و سفال‌هايى يافتند از عصر برنز تا روزگار عرب‌هاى پيشين ، هرچند چيزى در آنجا از روزگار برنز پسين به دست نيامده است . زبان موآبيان نيز يكى از لهجه‌ها و گويش‌هايى است كه تورات بدان نوشته شده است و بيشتر به عبرانى شهره است ، و بىگمان ميان آن زبان با زبان عبرى پيوندهاى نزديكى هست ، و به هر روى زبان سامى و نزديك به عبرى است ، به گواهى سنگ نوشته‌اى موآبى كه به نيمه‌هاى سدهء نهم پيش از ميلاد مىرسد و كهن‌ترين نقش و نوشته به شيوهء سامى كهن شمالى را پيش روى ما مىگذارد ، اين سنگ نوشته در سال 1868 ميلادى در « ديبون » به دست آمد و به موزهء لوور پاريس برده شد . ( براى بررسى بيشتر بنگريد به : محمد بيومى مهران ، اسرائيل ، 2 : 552 - 556 ) .\r\n","page_name":" 367 ","page_number":377},
  {"content":"\r\n\r\n« ياهص » « 1 » روى داد ، توانستند بر « سيحون » چيره شوند و همهء سرزمين او را به چنگ آورند ، همان‌گونه كه توانستند در « اذرعى » « 2 » ، « عوج » ، پادشاه « باشان » را نيز شكست دهند و بر سرزمين او نيز دست يابند و بدين‌گونه خويش را به اردن برسانند و آن سوى اردن در برابر « اريحا » « 3 » اردو زنند .\r\nگفتنى است كه كسانى بر اين‌اند كه تاريخ اين رويدادها در اواخر عصر پسين برنز و نزديك به اوايل عصر آهن بوده است . پشتوانهء اينان اين سخن تورات است كه « عوج » ، پادشاه « باشان » تخت‌خوابى آهنين داشته است . « 4 » گرچه از ديدگاه كسانى اين عبارت تورات ، نشانگر تابوتى است از سنگ بازات ( مرمر ) سياه كه 20 % آهن داشته است . « 5 »\r\nبه هر روى - چنان كه در فصل سوم ، بخش چهارم به گستردگى خواهيم گفت - موسى از قلّهء « فسجه » در كوه « نبو » در هشت ميلى شرق رود اردن ، به سرزمين موعود نگريست و سپس همانجا در سرزمين موآب درگذشت و در دره‌اى به خاك سپرده شد . « 6 »\r\n\r\n\r\n","description":"","footnote":"\r\n( 1 ) . « ياهص » در يك ميلى جنوب زرقاء معين و دوازده ميلى شرق بحر الميت يا همان « ام المواليد » است يا « حزبه اسكندر » ( قاموس الكتاب المقدس ، 2 / 1049 ) .\r\n( 2 ) . « اذرعى » كه امروزه درعه خوانده مىشود ، در وادى « زبده » جاى دارد ، در 29 ميلى شرق كنارهء جنوبى درياچهء « طبريّه » ، در مرزهاى ميان اردن و سوريه ( قاموس الكتاب المقدس ، 1 / 42 ) .\r\n( 3 ) . سفر اعداد ، 21 : 21 - 35 ؛ 12 : 1 ؛ سفر تثنيه 2 : 26 ، 3 : 11 .\r\n( 4 ) . سفر تثنيه ، 3 : 11 .\r\n( 5 ) .  J . Finegan , op - cit , p . 154  .\r\n( 6 ) . سفر تثنيه ، 3 : 27 ، 34 : 1 - 8 ؛ نيز بنگريد به :\r\n Sylvester , J . Saller , The Memorial of Moses on mount Neblo , 2 vols . 1941 \r\n.\r\n","page_name":" 368 ","page_number":378},
  {"content":"\r\n\r\n\r\nباب چهارم بررسىهايى دربارهء سيرهء موسى ( ع )\r\n\r\n","description":"","footnote":"","page_name":" 369 ","page_number":379},
  {"content":"\r\n . \r\n","description":"","footnote":"","page_name":" 370 ","page_number":380},
  {"content":"\r\n\r\n\r\nبخش نخست موسى اسرائيلى است يا مصرى ؟\r\nكم و بيش همهء مفسران و شارحان تورات و قرآن همراىاند كه كليم اللّه موسى ( ع ) ، از بنى اسرائيل است . تبارنامهء او در روايات منابع اسلامى چنين است : موسى پسر عمران [ پسر يصهر : از اضافات برخى منابع 
  ] ، پسر قاهت پسر لاوى ، پسر يعقوب - كه اسرائيل لقب داشته است - و در تورات چنين : موسى پسر عمرأم ، پسر قاهت ، پسر لاوى [ پسر يعقوب 
  ] . مادرش نيز « يوكابد » دختر لاوى است كه در مصر زاده شد و عمّهء شوهر خويش عمرام نيز بود و دو پسر - هارون و موسى - و يك دختر - مريم - براى شوى خويش آورد . « 1 »\r\nگفتنى است كه نام « موسى » را بيشر گزارشگران ، نامى مصرى دانسته و از ريشه‌اى به معنى آب و درخت گفته‌اند ، اينك پاره‌اى از سخنان آنان :\r\nطبرى و ابن اثير گفته‌اند : نام موسى مصرى است كه در زبان مصرى كهن ، فراهم آمده از دو واژه به معنى آب و درخت بوده است و از اين روى اين نام را بر او نهاده بوده‌اند كه او را از ميان آب و درخت گرفته بودند كه آب را در مصرى - و به گمان خطاى آنان در قبطى - « مو » و درخت را « سا » يا « شا » مىگفته‌اند ؛ آلوسى نيز گفته است : نام موسى عجمى ( - غير عربى )\r\n\r\n\r\n","description":"","footnote":"\r\n( 1 ) . تاريخ ابن خلدون ، 2 / 92 ؛ تاريخ يعقوى ، 1 / 33 ؛ تاريخ طبرى ، 1 / 385 ؛ تفسير طبرى ، 1 / 279 ؛ الكامل ابن اثير ، 1 / 495 ؛ مروج الذهب مسعودى ، 1 / 61 ؛ نيز : سفر خروج ، 6 : 20 ؛ سفر اعداد ، 26 : 58 - 59 .\r\n","page_name":" 371 ","page_number":381},
  {"content":"\r\n\r\nاست و از اين روى كه هم علم است و هم عجمى ، تنوين نمىپذيرد و گفته‌اند كه از « مو » به معنى آب و « شا » به معنى درخت كه بعدها به « سا » دگرگون شده ، فراهم آمده است و گويى آن كه اين نام را بر او نهاده ، آب و صندوق چوبينى را كه موسى در آن از آب گرفته شده پيش چشم داشته است . خازن نيز مىگويد : موسى نامى عبرى است كه عربى شده است و در عبرى به معنى آب و درخت است و از اين روى كه او را از ميان آب و درخت گرفتند ، به اين نام خواندند ، نامى كه نخست در عبرى « موشى » بود و سپس در عربى « ش » به « س » دگرگونى يافت . سيوطى نيز در روايتى از « سدى » آورده است كه موسى را از اين روى بدين نام خواندند كه او را از ميان آب و درخت گرفتند و در نبطى آب را « مو » و درخت را « سى » مىگويند . « 1 » به هر روى چنان كه از اين پس آشكار خواهد شد ، نام موسى نامى مصرى است .\r\nو در سال 1938 ميلادى روانكاو بزرگ زيگموند فرويد كتابى با نام « موسى و يكتاپرستى » « 2 » منتشر كرد و كوشيد تا در تبار موسى كه همه او را اسرائيلى مىدانند ، شبهه انگيزد و او را نه اسرائيلى كه مصرى بداند . فرويد اين ديدگاه تازهء خود را بر نام موسى كه در عبرى « موشيه » گفته مىشود ، بنياد نهاده است كه به گزارش سفر خروج تورات ( 2 : 10 ) ، شاهزادهء مصر ، دختر فرعون پس از آن كه او را از نيل مىگيرد ، به اين نام مىخواند ، و بر اين نام‌گذارى بنيادى لغوى و زبانى مىآورد و آن اين كه - به گفتهء نويسندهء تورات - اين نام اسم مفعول از فعل عبرى « مشه » است و به معنى از آب گرفته شده يا رها شده .\r\nالبته اين ريشه‌سازى براى واژهء موسى درست نيست ، چرا كه در المعجم اليهودى آمده است :\r\nاين كه تورات نام موسى را به معنى « از آب گرفته » مىداند و اسم مفعول مىشمارد ، ريشه‌سازى عاميانه و نادرستى است و با وزن و ساختار واژهء « موشيه » سازگار نيست زيرا اين واژه در عبرى اسم فاعل است و نه اسم مفعول و به معنى آزادى بخش و رها كننده است و نه به معنى رها شده و از آب گرفته شده ، و گويا آنان ، كه او را بدين نام خوانده‌اند ، مىدانسته‌اند كه اين كودك از آب گرفته شده به زودى پيشوايى آزادىبخش خواهد شد و ملتى را رهايى و رستگى خواهد داد . « 3 »\r\nدو چيز ديگر نيز هست كه نشان مىدهد اين ريشه‌سازى عبرى كه در گزارش تورات آمده\r\n\r\n\r\n","description":"","footnote":"\r\n( 1 ) . تفسير طبرى ، 1 / 279 ؛ تاريخ طبرى ، 1 / 390 ؛ الكامل ابن اثير ، 1 / 97 ؛ روح المعانى آلوسى ، 1 / 258 ؛ تفسير خازن ، 1 / 59 ؛ الدر المنثور سيوطى ، 5 / 120 ؛ تفسير بغوى ، 1 / 58 - 59 .\r\n( 2 ) .\r\n . Y . N , senoJ . k yb namreG eht morf detalsnarT , msiehtonoM dna sesoM , duerF dnumgiS \r\n 1939 \r\n. ( 3 ) .  Ibid , op - cit , p . 4  .\r\n","page_name":" 372 ","page_number":382},
  {"content":"\r\n\r\nنمىتواند درست باشد . نخست اينكه ما درست نمىدانيم كه آيا در آن روزگاران كهن - دست كم 13 سده پيش از ميلاد - اصلا زبان عبرى بوده است يا نه « 1 » . و اگر چنين بوده است ، درست نمىدانيم كه آيا آن شاهزادهء مصرى قواعد اشتقاق لغوى در زبان عبرى را مىدانسته‌اند يا نه ، گذشته از اين كه دختر فرعون ، شاهزاده‌اى مصرى بوده است و از اين رو به زبان مصرى سخن مىگفته و مىانديشيده ، و نمىتوانسته است در زندگى روزانهء خود و در ميان مصريان كه بسيار از عبرانيان بيزار بوده‌اند ، به زبان عبرى سخن بگويد ، تا چه رسد به اين كه براى آن كودك نامى عبرى برگزيند . « 2 »\r\nو از اينجاست كه مورخ يهودى يوسف بن متى كوشيده است تا هم گزارش تورات را كه مىگويد موسى يعنى از آب گرفته شده ، پاس دارد و هم براى نام او ريشه‌اى مصرى بيابد . او گفته است : مصريان آب را « مو » مىگويند و از آب گرفته را « اوسيس » . البته يوسف يهودى چون مىخواسته ديدگاهش را با گزارش تورات ، هماهنگ گرداند ، آگاهانه معنى « اوسيس » را ناديده گرفته ، واژه‌اى كه خود دگرگون شدهء واژهء « حسى » مصرى است و در اصل حتى تا روزگار موسى در زمان سلسلهء نوزدهم ( 1308 - 1184 ق . م ) به معنى « ستوده » بوده است ، سپس از روزگار سلسلهء سىام ( 380 - 343 ق . م ) به اين سو معنى مردگان غرق‌شده‌اى را كه از نيل گرفته مىشدند تا به خاك سپرده شوند پذيرفته است . و از اين روست كه « كلمنت اسكندرانى » ( 150 - 212 ميلادى ) دربارهء سخن يوسف يهودى گفته است : چنين مىنمايد كه او معنايى را كه در روزگاران پس از موسى از اين واژه برمىآمده ، گرفته و به شيوه‌اى نادرست آن را همان معنايى پنداشته كه در روزگار موسى داشته است و ديدگاه خود را بر چنين پايهء ناروا و نااستوارى بنياد نهاده است . « 3 »\r\n\r\n\r\n","description":"","footnote":"\r\n( 1 ) . پيشينيان آراميان ، پيش از آنكه در فلسطين جاى گيرند ، به زبان آرامى سخن مىگفتند ، سپس به هر كجا مىرفتند به زبان همانان سخن مىگفتند ، در مصر به زبان مصريان و در كنعان به زبان كنعانيان ، اما زبان عبرى كه آميزه‌اى است از زبان‌هاى آرامى و كنعانى و چندين زبان ديگر سامى و غير سامى ، تاريخ پيدايى آن اندكى پيش از سال 1100 پيش از ميلاد است ( بنگر به : محمد عبد القادر ، الساميون فى العصور القديم ، قاهره ، 1968 م ، 208 ، نجيب ميخائيل ، همان ، 3 / 32 ؛ فؤاد حسنين ، التوراة الهير و غليفية ، 4 ) .\r\n( 2 ) . احمد عبد الحميد ، همان ، 90 ؛ نيز :\r\n S . Freud , op - cit , p .  4 .\r\n( 3 ) . احمد عبد الحميد ، همان ، 90 ، نيز :\r\n J . Cerny , \" Greek Etymology of the Name of Mosis \" , ASAE , vol . XLI , 1942 , p . 349 \r\n.\r\n","page_name":" 373 ","page_number":383},
  {"content":"\r\n\r\nدوم : دومين چيزى كه نشان مىدهد آن گزارش ريشه‌سازى درست نيست ، اين است كه امروزه كم و بيش آشكار شده است كه موسى از آب نيل گرفته نشده است ، « 1 » و شايد منظور « فرويد » از نيل يكى از شاخه‌هاى نيل در دلتاى شرقى بوده كه كاخ فرعون در آن روزگاران در آنجا بوده است .\r\nبه هر روى ديرگاهى است كه بسيارى از پژوهشگران نام موسى را كه - به معنى پسر يا كودك است و برگرفته از ريشه‌اى به معنى ولادت - به ريشه‌هايى از زبان مصرى كهن بازگردانده‌اند . يكى از اينان پژوهشگر بزرگ آمريكايى « جيمز هنرى بريستد » است كه مىگويد : بايد در نظر داشت كه واژهء موسى ، نامى مصرى است بلكه همان واژه « مس » )  Mose  ( مصرى به معنى كودك است و « مس » خود كوتاه شدهء نامى مركب و چند بخشى از گونهء « آمون مس » ( - كودك آمون ) ، « پتاح مس » ( كودك پتاح ) و . . . است و اين نام‌هاى چند بخشى نيز خود كوتاه شدهء عبارت‌هايى از اين دست‌اند : « آمون كودكى بخشيد » يا « پتاح كودكى بخشيد » و كم‌كم همين نام - جمله‌هايى كه به عنوان نام به كار رفته‌اند ، كه كاربردشان به عنوان نام دشوار و دراز بوده است ، تا آسان‌تر و هموارتر بر زبان آيند ، به « كودك » ( - مس ) كوتاه شده‌اند . و ما چنين نامى يعنى « مس » به معنى كودك را در آثار و اسناد كهن مصر فراوان مىبينيم و بىگمان پيش از نام موسى نيز نام يكى از خدايان مصر مانند آمون يا پتاح يا . . .\r\nبوده است كه كم‌كم به شيوهء ياد شده - شيوه‌اى كه در همهء زبان‌ها كاربرد فراوانى دارد - كوتاه شده و به گونهء « مس » و سرانجام به گونهء « موسى » درآمده است . « 2 »\r\nو فرويد در تعليق و ياداشتى بر اين سخن « بريستد » با شگفتى مىپرسد كه چرا « بريستد » پاره‌اى از نام‌هاى چند بخشى مصرى را كه فراهم آمده از « مس » و نام خدايى هستند ، ناديده گرفته است . نام‌هايى چون « احمس » ( فراهم آمده از ايعح + مس ) ، « تحوتمس » ( فراهم آمده از تحوت + مس ) و « رامسس » ( فراهم آمده از را + مس + سو ) سپس با شگفتى مىپرسد كه چرا يكى از اين همه پژوهشگرانى كه نام موسى را نام مصرى دانسته‌اند « 3 » ، حتى « بريستد » كه مىگويد : موسى به همهء حكمت‌ها و آداب مصرى آراسته بود ، به اين انديشه نيفتاده‌اند كه خود\r\n\r\n\r\n","description":"","footnote":"\r\n( 1 ) .  S . FREUD , op - cit , p . 4  .\r\n( 2 ) .  J . H . Breasted , The Dawn of Conscience , , N . Y , 1939 , p . 350  .\r\n( 3 ) .  S . Freud , op - cit , p . 5  .\r\n","page_name":" 374 ","page_number":384},
  {"content":"\r\n\r\nموسى نيز مصرى باشد « 1 » و خود پاسخ داده كه شايد از اين روى بوده كه آنان گزارش‌هاى تورات را كه موسى را اسرائيلى و نه مصرى مىداند ، مقدس و بىچند و چون مىپنداشته‌اند و شايد از اين روى كه مىديده‌اند موسى را مصرى و نه عبرى و اسرائيلى دانستن ، ديدگاهى است كه به دشوارى مىتوان تصور و تصديق كرد . و به هر روى آنان با اين كه همه مصرى بودن نام موسى را پسنديده و پذيرفته‌اند ، اما از آن به مصرى بودن خود موسى راه نيافته‌اند . « 2 »\r\nدر اينجا فرويد اين نكته را پيش مىآورد كه اگر ما بپذيريم موسى نه اسرائيلى كه مصرى بوده است با دو پرسش و دشوارى تازه روبه‌رو خواهيم بود كه بايد پاسخى براى آنها بيابيم :\r\nنخست اين كه موسى به هر روى پيشواى اسرائيليان بوده است - اسرائيليانى كه در مصر بيگانه بوده‌اند - چه خود او پيشوايى آنان را به دست گرفته باشد و چه از سوى آنان به پيشوايى گزيده شده باشد ، از اين روى چگونه مىتوان پذيرفت كه يك آريستوكرات اصيل و نجيب زادهء مصرى ، كه چه بسا فرمانده يا كاهن يا كاردار بزرگى نيز بوده است ، به خود اجازه داده كه بيايد . پيشوايى گروهى بيگانه و عقب افتاده و دور از تمدن را به دست گيرد و با آنان از مصر بيرون رود ، با اين كه مىدانيم مصريان ديگر ملت‌ها را به چيزى نمىگرفته‌اند و به ديدهء خردى و خوارى در آنان مىنگريسته‌اند . و همين بينش چنان كارى را از سوى موسى ناپذيرفتنى جلوه مىدهد ، و همين‌هاست كه از ديدگاه فرويد ، پژوهشگرانى را كه نام موسى را مصرى و خود او را به همهء آداب و حكمت‌هاى مصرى آراسته مىدانند ، از اين كه خود او را نيز مصرى بشمارند ، بازداشته است . اين يك دشوارى ؛ و دشوارى دوم اين كه نبايد از ياد برد كه موسى تنها پيشواى سياسى يهوديانى كه در مصر مىزيستند ، نبود ، بلكه يك آموزگار و دين‌آور نيز بود ، كسى بود كه آنان را به پذيرش دينى تازه واداشت ، دينى كه امروزه نيز به نام او « دين موسى » خوانده مىشود ، در اينجاست كه فرويد اين پرسش را پيش مىآورد كه آيا يك كس مىتواند به اين آسانى دينى تازه بياورد و بنياد نهد ؟ گذشته از اين ، آيا هرگاه كسى بخواهد دين ديگران را ديگرگون كند ، مگر طبيعىتر اين نيست كه بكوشد تا آنان را به دين خود درآورد ؟ و نمىتوان گفت يهوديان در مصر كه بوده‌اند دينى نداشته‌اند ، بىگمان براى خود دينى داشته‌اند ، از اين روى اگر موسى كه مصرى\r\n\r\n\r\n","description":"","footnote":"\r\n( 1 ) . اعمال رسولان ، 7 : 22 .\r\n( 2 ) .  S . Freud , op - cit , p . 5 - 6  .\r\n","page_name":" 375 ","page_number":385},
  {"content":"\r\n\r\nاست ، دين آنان را دگرگون كرده و دينى تازه به آنان داده ، ناگزير اين فرضيه پيش مىآيد كه چه بسا آن دين تازه كه موسى به يهوديان داده ، دين مصرى بوده است . « 1 »\r\nاينجاست كه فرويد دين « آتونى » مصرى را با دين يهودى ، نيز آيين ختنه در ميان مصريان و يهوديان را با هم مىسنجد و همهء اين‌ها را به مصرى بودن موسى بازمىگرداند ، سپس از زبان مورخ معروف يهودى « يوسف بن متى » مىآورد كه او در كتاب خويش « تاريخ كهن يهود » ، موسى را فرماندهء سپاه مصر شمرده و گفته است : او در يكى از يورش‌هاى پيروزمندانهء سپاه مصر به حبشه ، فرماندهى سپاه مصر را به دست داشته است . « 2 »\r\nفرويد سپس افزوده است كه چه بسا يوسف بن متى ، در اين گزارش‌ها و ديدگاه‌ها به نصوص و نوشته‌هايى جز آنچه در تورات آمده ، دسترسى داشته است . « 3 »\r\nدر اينجا نشانهء ديگرى نيز در پيوند با موسى هست كه جا دارد به طور ويژه بدان بپردازيم و آن اين كه گفته‌اند : موسى كند زبان بوده و نمىتوانسته رسا و گويا سخن بگويد . در اين باره در تورات مىخوانيم : « پس موسى به خداوند گفت : اى خداوند ، من مردى فصيح نيستم ، نه در سابق و نه از وقتى كه به بندهء خود سخن گفتى ، بلكه كند زبانم ، خداوند گفت : كيست كه زبان به\r\n\r\n\r\n","description":"","footnote":"\r\n( 1 ) .  S . Freud , op - cit , p . 17 - 18  .\r\n( 2 ) . دربارهء اين يورش ، مورخ يهودى ، يوسف بن متى بىهيچ سندى ، در داستانى كه آشكارا برساخته مىنمايد ، مىگويد : موسى به درخواست شاه و شهبانويى كه او را به پسرى گرفته بودند ، پيشوايى اين يورش را پذيرفت و اين يورش از پى يورش كوبندهء مردم نوبهء عليا بر مصر بود ، در اين يورش نوبيان ، مصريان را به سختى شكست دادند و تا دوردست‌ها ، تا كنار دريا دنبال كردند ، در اين جا مصريان به اين انديشه افتادند كه فرماندهى سپاه را به موسى دهند و او نيز پذيرفت و اين پذيرش هم كاهنان مصرى و هم اسرائيليان را بسيار شاد ساخت ، چرا كه كاهنان مىپنداشتند ، به اين شيوه با يك تير دو نشان مىزنند ، هم از دست موسى رها مىشوند و هم از دست نوبيان ، اسرائيليان نيز مىپنداشتند كه به اين شيوه از چنگ مصريان مىگريزند . بارى به گزارش يوسف يهودى ، موسى با دليرى و تدبيرى سنجيده مىتواند بر نوبيان چيره گردد . به اين گونه كه نه از راه نيل كه از راه خشكى به سراغ آنان رفت ، راهى كه پر از مارهاى پرنده بود و موسى با همراه بردن شمارى از پرندگان شكارى كه دشمن اين‌گونه مارها بودند توانست از آن صحرا به آسانى بگذرد و چون به نوبيان رسيد و خواست بر آنان يورش آورد ، دختر پادشاه نوبيان او را ديد و شيفته‌اش شد و گفت : اگر او را به زنى بگيرد ، شهر را به دو مىسپارد و موسى نيز پذيرفت و چنان كرد ( بنگريد به : احمد عبد الحميد ، همان 93 - 94 ؛ نيز :\r\n Josephus . BookII , Chapter , XIW ; WHIStON , op - cit , p . 77 F  .\r\n( 3 ) .  S . Freud , op - cit , p . 32  .\r\n","page_name":" 376 ","page_number":386},
  {"content":"\r\n\r\nانسان داد و گنگ و كر و نابينا را كه آفريد ؟ آيا نه من كه يهوه هستم ، پس الان برو و من با زبانت خواهم بود و هر چه بايد بگويى تو را خواهم آموخت ، موسى گفت : استدعا دارم اى خداوند كه بفرستى به دست هر كه مىفرستى ، آن‌گاه خشم خداوند بر موسى مشتعل شد و گفت : آيا برادرت هارون لاوى را نمىدانم كه او فصيح الكلام ( - گشاده زبان ) است . و اينك او نيز به استقبال تو بيرون مىآيد و چون تو را ببيند در دل خود شاد خواهد گرديد و به دو سخن خواهى گفت و كلام را به زبان وى القا خواهى كرد و من با زبان تو و با زبان او خواهم بود و آنچه بايد بكنيد شما را خواهم آموخت و او براى تو به قوم سخن خواهد گفت و او تو را به جاى زبان خواهد بود » . « 1 »\r\nاز اين گزارش تورات پيداست كه موسى از كند زبانى و نارساگويى خود رنج مىبرده و از اين روى چنين بايسته ديده كه در گفت‌وگوى با فرعون - كه بدان فرمان يافته بود - نيز در گفت‌وگو با قوم خود ، از برادرش هارون ، كه گشاده زبان بوده است ، يارى بخواهد . نكته‌اى كه قرآن نيز در اين آيه‌ها بدان اشاره دارد : « [ خداوند موسى را فرمود 
  ] به سوى فرعون برو كه او از در سركشى درآمده است . [ موسى 
  ] گفت : پروردگارا ، سينهء مرا گشاده كن و كار مرا آسانى ساز و گره از زبانم بازگشا تا سخنم را دريابند و از خانواده‌ام برايم دستيارى بگمار ، برادرم ، هارون را و با او پشتم را نيرو بخش و او را در كارم انباز كن تا تو را بسيار سپاس گوييم و فراوان ياد كنيم . همانا كه تو بر كار و بار ما بينايى [ خداوند 
  ] فرمود : اى موسى ، به خواسته‌ات رسيدى » . « 2 »\r\nبارى ، كندزبانى موسى را كه در گزارش تورات آمده ، مىتوان از دو ديدگاه نگريست و دو برداشت جداگانه از آن به دست داد : يعنى همان‌گونه كه مىتوان گفت اين گزارش گوياى يك حقيقت تاريخى است و نشانگر يكى از ويژگىهاى جسمانى موسى ، يعنى اين كه او به راستى ، به دشوارى سخن مىگفته است و زبانش گير مىكرده ، مىتوان از ديدگاهى ديگر كه مهم‌تر نيز هست ، بدان نگريست و به ويژه با پيش چشم داشتن احتمال دستكارى و ديگرگونى در گزارش‌هاى تورات از آن چنين برداشت كرد كه موسى به زبان ديگرى جز زبان بنى اسرائيل\r\n\r\n\r\n","description":"","footnote":"\r\n( 1 ) . سفر خروج ، 4 : 10 - 15 .\r\n( 2 ) .              « اذْهَبْ إِلى فِرْعَوْنَ إِنَّهُ طَغى * قالَ رَبِّ اشْرَحْ لِي صَدْرِي * وَ يَسِّرْ لِي أَمْرِي * وَ احْلُلْ عُقْدَةً مِنْ لِسانِي * يَفْقَهُوا قَوْلِي * وَ اجْعَلْ لِي وَزِيراً مِنْ أَهْلِي * هارُونَ أَخِي * اشْدُدْ بِهِ أَزْرِي * وَ أَشْرِكْهُ فِي أَمْرِي * كَيْ نُسَبِّحَكَ كَثِيراً * وَ نَذْكُرَكَ كَثِيراً * إِنَّكَ كُنْتَ بِنا بَصِيراً * قالَ قَدْ أُوتِيتَ سُؤْلَكَ يا مُوسى »              ( سورهء طه ، آيات 24 - 36 ) ؛ نيز بنگريد به : تفسير قرطبى ، 3231 - 3234 .\r\n","page_name":" 377 ","page_number":387},
  {"content":"\r\n\r\nسخن مىگفته است . و از اين روى دست كم در اوايل پيوند با آنان در گفت‌وگو با ايشان دشوارى داشته و بىيارى مترجم نمىتوانسته است با آنان سخن بگويد و همين مىتواند نشانه و پشتوانه‌اى باشد بر درستى اين ديدگاه كه موسى مصرى بوده يا دست كم زبان او زبان مصرى بوده است .\r\nالبته در اين باره كسانى گفته‌اند : موسى از اين روى كه شيرخوارگىاش چندى به تأخير افتاده بود ، زبانش اندكى آسيب ديده بود و به درستى نمىتوانست سخن بگويد . « 1 » در اين باره در گزارش‌هاى يهودى افسانه‌اى هست بدين‌گونه كه روزى فرعون با موسى كه هنوز سه ساله بود ، بازى مىكرد ، به هنگام بازى او را در ميان دستان خود گرفت و بالا برد و موسى تاج را از سر فرعون برداشت و بر سر خود نهاد ، فرعون آن را به فال بد گرفت و به دلش افتاد كه اين كودك در آينده تخت و تاج او را بر باد خواهد داد ، از اين روى با بزرگان دربار به راىزنى نشست و قرار شد كودك را بيازمايند تا آشكار شود كه آيا درك و دريافتى غيرعادى دارد يا نه . براى اين كار فرمان داد و طبق آوردند ، يك طبق خرماى سرخ خوش‌رنگ و يك طبق آتش افروخته ، و خداوند براى اين كه آنان به موسى بدگمان نگردند و او را كودكى غيرعادى نپندارند و خطرى براى او پيش نياورند ، چنان كه موسى يكى از گل‌هاى برافروختهء آتش را برداشت و بر زبان نهاد ، زبانش سوخت و از اين روى بود كه به دشوارى سخن مىگفت . « 2 »\r\nاينك نقد و بررسى اين ديدگاه‌ها : اين سخن فرويد كه نام موسى ريشهء مصرى دارد ، سخنى درست و پذيرفتنى مىنمايد و پس از پيشنهاد آن از سوى « جيمز هنرى بريستد » و « آدولف آرمان » و « زيگموند فرويد » امروزه ديگر به گونهء يك ديدگاه علمى درآمده و از سوى كم و بيش همهء پژوهشگران همچون « آدولف لودز » « 3 » ، « گريفيت » « 4 » ، « جاك فينگان » « 5 » ، « سيسيل روت » « 6 » ، « ويليام آلبرايت » « 7 » ، « استانلى كوك » « 8 » و . . . پذيرفته شده است .\r\n\r\n\r\n","description":"","footnote":"\r\n( 1 ) . عبد الرحيم فوده ، من معانى القرآن ، 167 .\r\n( 2 ) . فؤاد محمد شبل ، اخناتون ، رائد الثورة الثقافية ، قاهره ، 1974 م ، 87 ؛ تفسير ابى السعود ، 6 / 12 ؛ تاريخ طبرى ، 1 / 390 ؛ الكامل ابن اثير ، 1 / 98 .\r\n( 3 ) .  A . Lods , op - cit , p . 169  .\r\n( 4 ) .  J . G . Griffiths , inJNES , vol . XII , 1953 , p . 231  .\r\n( 5 ) .  J . Finegan , op - cit , p . 134  .\r\n( 6 ) .  G . Roth , op - cit , p . 7 - 8  .\r\n( 7 ) .  W . F . Albright , op - cit , p . 14  .\r\n( 8 ) .  S . A . Cook , op - cit , p . 355  .\r\n","page_name":" 378 ","page_number":388},
  {"content":"\r\n\r\nبر دليل‌هايى كه فرويد بر مصرى بودن نام موسى آورده است ، استاد ما دكتر حسن ظاظا ، اين را نيز مىافزايد كه در ميان نام‌هاى هيچ يك از تيره‌هاى سامى ، چه عبرىها و چه ديگران چون آرامىها ، كنعانىها و اكدىها ، نام موسى نيامده است ، و اين پيامبر بزرگوار ، نخستين كسى است كه اين نام را داشته است . « 1 »\r\n« زوهار » نيز با اين كه يهودى بودن موسى را دور نمىداند ، بر پايهء سخنى از تورات از زبان دختران « رعوئيل » او را مردى مصرى مىشمارد . « 2 »\r\nاما گزارش‌هاى اسلامى كم و بيش همه همراىاند بر اين كه موسى از زنى اسرائيلى زاده شده است و او و برادرش ، هارون همچون اسحاق و يعقوب ، هر دو از تبار ابراهيم خليل بوده‌اند . البته در اين باره در قرآن كريم دو آيه هست كه بايد بيشتر بدان‌ها انديشيد . اين دو آيه در پيوند با خشم موسى بر برادرش هارون است كه مىپنداشت روى كردن اسرائيليان به گوساله‌پرستى از كوتاهىهاى او در كار خويش بوده است و پاسخ او كه در اين كار گناهى نداشته است ! اينك آن دو آيه : « موسى الواح را بينداخت و سر برادرش را گرفت و به سوى خود كشيد . [ هارون 
  ] گفت : اى پسر مادرم ، آنان مرا زار و زبون كردند و نزديك بود مرا بكشند ، پس مرا دشمن شاد مكن و مرا از گروه ستمكاران مشمار » « 3 » : « هارون گفت : اى پسر مادرم ! ريش مرا مگير و سر مرا [ رها كن 
  ] من ترسيدم بگويى تو بنى اسرائيل را از هم پراكنده ساختى و سخن مرا پاس نداشتى » . « 4 »\r\nمىبينيم كه در هر دو آيه هارون ، موسى را « پسر مادر » خود خوانده است . مفسران گفته‌اند\r\n\r\n\r\n","description":"","footnote":"\r\n( 1 ) . حسن ظاظا ، الفكر الدينى الاسرائيلى ، قاهره ، 1971 م ، 17 .\r\n( 2 ) . سفر خروج ، 2 : 19 .\r\n( 3 ) .  « وَ أَلْقَى الْأَلْواحَ وَ أَخَذَ بِرَأْسِ أَخِيهِ يَجُرُّهُ إِلَيْهِ ، قالَ ابْنَ أُمَّ إِنَّ الْقَوْمَ اسْتَضْعَفُونِي وَ كادُوا يَقْتُلُونَنِي فَلا تُشْمِتْ بِيَ الْأَعْداءَ وَ لا تَجْعَلْنِي مَعَ الْقَوْمِ الظَّالِمِينَ »  ( سورهء اعراف ، آيهء 150 ) . نيز بنگريد به : تفسير طبرى ، 13 / 120 - 133 ؛ تفسير طبرسى ، 9 / 21 - 27 ؛ تفسير ابن سعود ، 2 / 407 / 408 ؛ تفسير فخر رازى ، 5 / 9 - 10 ؛ تفسير الجواهر ، 4 / 220 ؛ تفسير المنار ، 9 / 177 - 181 ؛ الكشاف ، 2 / 119 : روح المعانى ، 9 / 68 / 69 ؛ تفسير قاسمى ، 7 / 2860 ؛ تفسير ابن كثير ، 3 / 474 .\r\n( 4 ) .  « قالَ يَا بْنَ أُمَّ لا تَأْخُذْ بِلِحْيَتِي وَ لا بِرَأْسِي إِنِّي خَشِيتُ أَنْ تَقُولَ فَرَّقْتَ بَيْنَ بَنِي إِسْرائِيلَ وَ لَمْ تَرْقُبْ قَوْلِي »  ( سورهء طه ، آيهء 94 ) . در اين‌باره ابو حيان در البحر المحيط مىگويد : هارون موسى را پسر مادر خواند با اين كه برادرش بود ، تا مهربانى او را برانگيزد و اين شيوهء عرب‌هاست كه با ياد كردن نام مادر مهربانى كسى را برمىانگيزند ؛ نيز از اين روى كه مادرشان زنى مؤمن بوده است ؛ نيز از اين روى كه مادرش در زادن و پروردن او رنج بيشترى كشيده بود و حق بيشترى نيز بر گردن او داشت .\r\n","page_name":" 379 ","page_number":389},
  {"content":"\r\n\r\nاين كه هارون موسى را كه برادر او بود « پسر مادر » خواند ، از اين روى بود كه مىخواست بدين شيوه مهر و بخشايش او را بيشتر بر خود برانگيزد . « 1 » اما اين سخن مفسران گونه‌اى « اجتهاد در برابر نص » است و چندان سنجيده نمىنمايد و سخن آشكار قرآن اين است كه موسى ، پسر مادر هارون است و نه برادر او . « 2 » چنان كه « زجاج » گويد كه به گفتهء كسانى : موسى برادر مادرى هارون بوده است و نه برادر پدرى او . « 3 » و اين سخن زجاج كه از ياقوت نيز گزارش شده ، سخنى شايستهء تأمّل و درنگ است ، به ويژه اگر به ياد آوريم كه يهوديان هر كس را كه مادرش يهودى باشد ، اگرچه ختنه ناكرده نيز باشد ، يهودى مىشمرند و كارى ندارند كه پدرش بر چه دينى بوده است . « 4 »\r\nاما داستان طبق‌هاى خرما و آتش يا خرما و ياقوت ، كه كسانى كندزبانى و دشوارگويى موسى را بدان پيوند داده‌اند ، داستانى برساخته و ناپذيرفتى مىنمايد ، چرا كه از يك سو ، هر كودكى چه كودك طبيعى و چه كودك غيرطبيعى ، اگر پارهء آتشى را بردارد ، بىدرنگ دستش مىسوزد و آن را رها مىكند ، و پذيرفتى نيست كه كودكى پارهء آتشى را بردارد ، در دست نگه دارد ، به دهان ببرد و تا به زبان نگذارد ، سوزش آن را در نيابد ، تازه اگر چنين مىبود ، خود نشانهء آشكارى بر غير طبيعى بودن آن كودك مىبود ؛ از سوى ديگر ، اگر به راستى موسى آتش را برمىداشت و بىآن كه دستش بسوزد آن را به دهان مىنهاد و زبانش مىسوخت ، بايد توان سخن گفتن را يكباره از دست مىداد ، نه اين كه كند زبان شود ؛ گذشته از اين‌ها آيا فرعون - بزرگ‌ترين و پيشرفته‌ترين فرمانرواى روزگار خود - و كاهنان و عالمان دربار او ، براى آزمودن آن كودك ، جز اين راه بچه‌گانه ، راه ديگرى سراغ نداشتند ؟ « 5 » به هر روى ، چنين مىنمايد كه موسى را مصرى و نه اسرائيلى شمردن ، گرچه ديدگاهى است كه با دشوارىها و پرسش‌هايى همراه است و احتمال خطا و خلل در آن كم نيست ، با اين همه پشتوانه‌هايى نيز دارد :\r\n\r\n\r\n","description":"","footnote":"\r\n( 1 ) . تفسير طبرى ، 3 / 131 ؛ معانى القرآن فراء ، 1 / 394 ؛ تفسير قرطبى ، 2726 ؛ تفسير ابن كثير ، 3 / 474 ؛ تفسير المنار ، 9 / 180 ؛ تفسير نسفى ، 3 / 63 .\r\n( 2 ) . حسين ذو الفقار صبرى ، « تورات اليهود » ، المجلّه ، شمارهء 157 ، ژانويهء 1970 م ، 19 - 20 .\r\n( 3 ) . تفسير قرطبى ، 2726 ؛ تفسير بيضاوى ، 4 / 29 .\r\n( 4 ) .  I . Epstein , Judaism ( PenguinBooks ) , 1979 , p . 168  .\r\n( 5 ) . محمد فؤاد شبل ، همان ، 87 ؛ نيز : تفسير قرطبى ، 4232 ؛ الدر المنثور سيوطى ، 5 / 119 - 120 .\r\n","page_name":" 380 ","page_number":390},
  {"content":"\r\n\r\nنخست : مصرى بودن نام موسى ؛ دوم : مصرى شمردن او از سوى دختران « رعوئيل » ، در گزارش تورات ؛ سوم : مصرى شمردن او از سوى « زوهار » ؛ چهارم : پسر مادر خوانده شدن او از سوى هارون ، در قرآن كريم ؛ پنجم : گزارش زجاج و بيضاوى و أبى السعود كه موسى برادر مادرى هارون بوده است و نه برادر پدرى او ؛ و ششم : گزارش‌هاى تورات و . . . « 1 » كه او كندزبان بوده و به دشوارى سخن مىگفته است ، به ويژه اشاره‌هاى قرآنى در اين‌باره يكى در آيهء 27 سورهء طه ، آنجا كه موسى به دعا مىگويد : « گره از زبانم بگشاى تا سخنم را دريابند » « 2 » و ديگرى در آيهء 13 سورهء شعراء : « سينه‌ام تنگى مىكند و زبانم كندى ، پس پيامبرى را به هارون بفرست » « 3 » و ديگر در آيهء 34 سورهء قصص : « و برادرم هارون از من گشاده زبان‌تر است ، پس او را چون ياورى همراه من كن تا مرا تصديق كند كه مىترسم مرا دروغگو شمارند » « 4 » و ديگر در آيه 52 سورهء زخرف از زبان فرعون كه « او نمىتواند خواستهء خود را آشكارا بگويد » « 5 » و مىدانيم و از تورات و قرآن نيز آشكارا برمىآيد كه موسى در رساندن پيام خدا به فرعون و بنى اسرائيل ، برادرش ، هارون را ياور و پشتوانه داشته است . « 6 »\r\nبا اين همه من در مصرى بودن موسى و اسرائيلى نبودن او ترديد فراوان دارم و پيداست كه اين ترديد و گمان من به هيچ روى با ارزش‌هاى موسى ( ع ) از ديدگاه تاريخى و دينى پيوندى ندارد . چرا كه ارزش‌هاى او برخاسته از اسرائيلى بودن او نيست ، برخاسته از اين است كه او هم سخن خدا ( - كليم اللّه ) و فرستادهء اوست و در كنار نوح ، ابراهيم ، عيسى و محمد ( ص ) يكى از پنج پيامبر برگزيده و اولوالعزم است - كه درود خدا بر همهء آنها باد - و اين‌گونه ارزش‌ها چيزى نيست كه در گرو نژاد و تبار و جنس باشد تا با دگرگونى آنها ، دگرگونى يابد . و موسى به هر روى پيامبرى برگزيده و بزرگوار است ، خواه مصرى باشد و خواه اسرائيلى . و از اين روى ترديدهاى من دربارهء مصرى بودن او به چيزهاى ديگرى باز مىگردد . چيزهايى از اين دست :\r\nيكم : اينكه هر چند دو سه تنى موسى را برادر مادرى هارون گفته‌اند ، اما كم و بيش همگان\r\n\r\n\r\n","description":"","footnote":"\r\n( 1 ) . سفر خروج ، 2 : 19 : 4 : 10 .\r\n( 2 ) .   « وَ احْلُلْ عُقْدَةً مِنْ لِسانِي يَفْقَهُوا قَوْلِي »   .\r\n( 3 ) .  « وَ يَضِيقُ صَدْرِي وَ لا يَنْطَلِقُ لِسانِي فَأَرْسِلْ إِلى هارُونَ »  .\r\n( 4 ) .  « وَ أَخِي هارُونُ هُوَ أَفْصَحُ مِنِّي لِساناً فَأَرْسِلْهُ مَعِي رِدْءاً يُصَدِّقُنِي إِنِّي أَخافُ أَنْ يُكَذِّبُونِ  .\r\n( 5 ) .  « وَ لا يَكادُ يُبِينُ »  .\r\n( 6 ) . تفسير قرطبى ، 2726 ؛ تفسير بيضاوى ، 4 / 29 ؛ تفسير نسفى ، 3 / 63 ؛ تفسير ابى سعود ، 6 / 38 ؛ نيز : سفر خروج ، 2 : 19 ، 4 : 10 .\r\n","page_name":" 381 ","page_number":391},
  {"content":"\r\n\r\nاو را برادر پدرى - مادرى او شمرده‌اند و از آنجا كه هارون بىگمان اسرائيلى است ، پس برادرش موسى نيز ناگزير اسرائيلى خواهد بود .\r\nدوم : هر پيامبرى در ميان قوم خويش برگزيده مىشود و چون موسى بىگمان پيامبر اسرائيليان بوده است ، پس بايد خود نيز از آنان باشد .\r\nسوم : اين كه موضوع برجستهء پيامبرى موسى ، بجز فراخوانى فرعون و فرعونيان ، به خداپرستى ، آزادسازى اسرائيليان از چنگ فرعون و مصريان بوده است ، چيزى كه آشكارا در قرآن كريم در سوره‌هاى اعراف ( آيات 104 - 105 ) ، طه ( آيهء 47 ) ، و شعراء ( آيات 16 - 17 ) آمده و از آن آشكارتر در جاى جاى تورات به ويژه در سفر خروج ( 3 / 7 - 22 ؛ 5 / 1 - 3 ؛ 6 / 10 - 13 ) است كه گويا كار موسى را اصلا همين آزادسازى از آزار و آسيب مصريان و بيرون بردن آنان از مصر مىدانسته و پيداست كه چندان پذيرفتنى نيست كه موسى خود مصرى باشد و پيام و دعوت او آزادى اسرائيليان از مصر و مصريان و سپس بيرون بردن آنان از مصر به كنعان به سرزمين مقدسى كه خداوند براى آنان فراهم كرده است ، به گفته نويسندهء البحر المحيط ، بنى اسرائيل از قوم مصرى فرعون نبودند ، و از اين روست كه موسى به سراغ ديگر مصريان - كه او به خطا « قبطى » مىنامدشان - كه بيشتر نيز بودند نمىرود .\r\nچهارم : اين كه نام مصرى موسى را پدرش بر او ننهاده است - چنان كه فرويد مىپندارد - بلكه اين نام را همسر فرعون بر او نهاده است و از شهبانويى مصرى كه خون و گوشت و زبان و فرهنگ و همه چيزش مصرى است ، جز اين نمىتوان چشم داشت كه نامى مصرى بر آن كودك برگزيند و چنان كه پيشتر نيز گفتيم او كه مصرى بوده و به زبان مصرى سخن مىگفته و مىانديشيده نمىتوانسته در زندگى روزانه و در ميان مردمى كه از اسرائيليان بيزار بوده‌اند ، به عبرى سخن بگويد تا چه رسد به اين كه براى كودكى كه به فرزندى گرفته ، نامى عبرى برگزيند .\r\nپنجم : اين كه به گزارش تورات ، دختران رعوئيل موسى را مصرى گفتند ، چيزى بسيار طبيعى است ، زيرا مردمى كه از مصر آمده و در كاخ فرعون بزرگ و باليده شده بود و تا آن روز كه شايد به چهل سالگى رسيده بود ، همهء عمرش را در مصر گذرانده ، طبيعى بود كه شكل و شمايل مصرى داشته باشد ، نه تنها او چنين بود كه همهء اسرائيليان كه كم و بيش چهار صد سال در مصر زيسته بودند ، اگر نگوييم مصرى شده بودند ، دست كم ، رنگ و روى مصرى يافته بودند . و شايد از اين روست كه قرآن كريم آنان را « طائفة منهم » يعنى گروهى از مصريان خوانده است . گذشته از اين‌ها دختر « رعوئيل » كه در مدين مىزيست ، تا آن روز\r\n\r\n","description":"","footnote":"","page_name":" 382 ","page_number":392},
  {"content":"\r\n\r\nمردمى را به نام بنى اسرائيل نمىشناخت ، چرا كه يهوديان پيش از موسى و پيامبرى او در ميان ملت‌هاى شرق كهن ، به عنوان ملتى جداگانه جا نيفتاده بودند ، درست است كه تيره‌هاى اسرائيلى كه از روزگار يوسف و هيكسوسيان به اين سو در مصر مىزيسته‌اند ، پيش از آمدن موسى نيز مىدانستند كه تبارى يگانه دارند ، اما ملتى يگانه نبودند ، تا آن گاه كه مصريان آنان را به بردگى و بيگارى گرفتند و موسى توانست در پرتو نيروى پيامبرى و معجزهء بزرگش آن تيره‌هاى پراكنده را با هم پيوند دهد و از آنان ملتى يگانه پديد آورد .\r\nششم : مصرى شمردن موسى بر اين پايه و پشتوانه كه او كندزبان بوده و هنگام سخن گفتن زبانش گير مىكرده و به دشوارى مىتوانسته حرف خويش را برساند و از همين روى در رساندن پيام خدا به بنى اسرائيل از برادرش هارون يارى گرفته است ، و از اين‌ها چنين برداشت كردن كه كند زبانى موسى از آن رو بوده كه زبان اسرائيليان يعنى زبان عبرى را نمىدانسته و از اين روى از هارون به عنوان مترجم يارى مىگرفته ، ديدگاهى است كه نادرستىهايش نيز بر درستىهاى آن افزونى دارد چرا كه اسرائيليان در مصر به زبان عبرى سخن نمىگفتند و چنان كه پيش‌تر نيز گفته‌ايم : از ديدگاه تاريخى آشكار است كه پيشينيان عبرانىها پيش از آنكه در فلسطين جايگزين شوند ، به زبان آرامى سخن مىگفته‌اند ، سپس به هر جا مىرفته و مىمانده‌اند زبان همان جا را مىگرفته‌اند ، و از اين روست كه در مصر به زبان مصرى و در كنعان به زبان كنعانى سخن مىگفته‌اند ، گذشته از اين‌ها زبان عبرى كه آميزه‌اى از زبان‌هاى آرامى و كنعانى و چندين زبان ديگر سامى و غيرسامى است ، پس از خروج اسرائيليان از مصر ، كمى پيش از سال 1100 پيش از ميلاد ، پيدايى يافته است .\r\nهفتم : اين كه به گزارش تورات و قرآن ، موسى كندزبان بوده و در سخن گفتن دشوارى داشته است و از اين روى از خدا خواسته كه : « گره از زبانم بگشاى تا سخنم را دريابند « 1 » و از\r\n\r\n\r\n","description":"","footnote":"\r\n( 1 ) . مفسران دربارهء از ميان رفتن لكنت زبان موسى اختلاف نظر دارند ؛ و هر كدام مدللى براى خود اقامه مىكنند : تمسك ايشان به اين آيات است : آيهء 36 سورهء طه ( اى موسى هر چه خواهى به تو داده شد ) ؛ آيهء 34 سورهء قصص ( كلام برادرم از من شيواتر است ) ؛ آيهء 52 سورهء زخرف ( [ فرعون گفت 
  ] . . . وى درست سخن گفتن نتواند ) . اما پاسخ مسألهء اول اين است كه موسى نخواست كه لكنت زبانش به طور كامل از بين رود بلكه درخواست كرد تا تنها ، گيرى كه مانع از فهم شود ، برداشته گردد ؛ و خداوند « يفقهوا قولى » را با توجه به درخواست موسى ، جواب امر قرار داد . و حقيقت آن است كه چنان كه ابو السعود گويد : اين مطلب بر بقاى آن به طور كلى دلالت ندارد . اما حسن بصرى گويد : رفع گره از زبان موسى تنها يك بار صورت گرفت و اگر موسى\r\n","page_name":" 383 ","page_number":393},
  {"content":"\r\n\r\nخانواده‌ام ياورى برايم برگزين ، برادرم هارون را » و . . . اينها هيچ كدام نه نشانى بر مصرى بودن موسى است و نه نشانى بر اين كه او زبان اسرائيليان را نمىدانسته است ، تنها نشان اين است كه او زبانش لكنت داشته و نمىتوانسته است روان و هموار سخن بگويد ، گرچه ما درست نمىدانيم كه اين كندزبانى او برخاسته از چه بوده . آيا از اين روى بوده كه در شيرخوارگى او تأخيرى روى داده بوده يا زمينهء ديگرى داشته است . و سست پايه‌ترين زمينه در اين‌باره همان داستان طبق‌هاى خرما و آتش يا آتش و ياقوت است . « 1 » به همين روى فخررازى در اين‌باره كه چرا موسى از خدا خواست تا هارون را ياور و همراه او سازد ، سخنى خواندنى دارد ، مىگويد : موسى مىدانست كه چون پيام خدا را به فرعون برساند ، فرعون او را تكذيب خواهد كرد و دروغگو خواهد شمرد و مىدانيم كه تكذيب كردن و دروغگو شمردن خودبخود دل را تنگ مىكند و روحيه را لرزان مىسازد . و تنگى دل و لرزش روان ، زبان را كند مىكند و سخن گفتن را دشوار مىسازد ، به ويژه اگر آدمى پيش از آن نيز به لكنت زبان دچار بوده باشد ، دشوارى او در سخن گفتن بسيار بيشتر مىشود و زبانش بيش از پيش گير مىكند و از اين روى كه ترس از تكذيب تنگى و لرزش دل را از پى مىآورد و تنگى دل زبان را كند و لرزان مىسازد ، موسى نخست بر ترس از تكذيب انگشت نهاد و سپس از تنگى دل ياد كرد و سوم از كندى زبان . « 2 » اما هارون دشوارىهاى موسى را نداشت ، چرا كه نه زبانش الكن بود و نه مستقيم مورد تكذيب قرار مىگرفت ، از اين روى همراهى او با موسى مىتوانست كارساز باشد . « 3 »\r\nهشتم : آنان كه از كندزبانى موسى چنين برداشت كرده‌اند كه دشوارى موسى در سخن گفتن با اسرائيليان از اين روى بود ، كه او به زبان ديگرى جز زبان آنان سخن مىگفته است و\r\n\r\n\r\n","description":"","footnote":"\r\n- درخواست مىكرد ، بيش از يك بار هم ، اين رفع لكنت رخ مىداد . اما سخن و رأى دوم ، عدم بقاى آن را ايجاب نمىكند . چه ، فصيح بودن موجب ثبوت اصل فصاحت در فرد مفضول مىشود كه اين مطلب با مفهوم « عقده » منافات دارد . و اما قول سوم : اين از باب غلو و زياده‌روى فرعون در طغيان اوست چه ، در اين صورت بر عدم زوال آن دلالت مىكرد ، و نكره آوردن آن نشان از ميزان كم و قلت دارد ( تفسير ابى السعود 6 / 12 ) .\r\n( 1 ) . دربارهء اين داستان بنگريد به : تفسير طبرى ، 16 / 159 ؛ تاريخ طبرى ، 1 / 390 ؛ تفسير قرطبى ، 4232 ؛ تفسير نسفى ، 3 / 52 ؛ تفسير ابى سعود ، 6 / 12 ؛ صفوة التفاسير ، 2 / 223 ؛ الكامل ابن اثير ، 1 / 88 .\r\n( 2 ) . سورهء شعراء ، آيات 10 - 13 .\r\n( 3 ) . تفسير فخر رازى ، 24 / 122 .\r\n","page_name":" 384 ","page_number":394},
  {"content":"\r\n\r\nناگزير دست كم در اوايل پيوند با آنان ، بىيارى مترجم نمىتوانسته با آنان گفت‌وگو كند ، و سپس همين را نشانى بر مصرى بودن موسى و دست كم مصرى بودن زبان او گرفته‌اند ، فراموش كرده‌اند و يا خود را به فراموشى زده‌اند كه پشتوانهء آنان در اين‌باره گزارش‌هاى تورات است ( سفر خروج ، 4 : 10 - 16 ، 27 - 31 ) و توراتى كه امروزه در دست ماست همان تورات موسى نيست و دست‌كارىها و ديگرگونىهاى فراوانى بدان راه يافته است . و حال آن كه قرآن كريم ، اين گونه تحريف‌ها و دست‌كارىها را ، تصحيح و ترميم كرده است . چنان كه در قرآن كريم آشكارا گلايهء موسى از كندى زبانش در رويارويى او با فرعون است و نه با بنى اسرائيل ، و اين آشكارا از قرآن برمىآيد ، در آيه‌هاى 24 تا 32 سورهء طه ، نخست فرمان خدا را به موسى مىخوانيم كه : « نزد فرعون برو كه او سر به طغيان برداشته » و سپس دعا و درخواست موسى را كه : « پروردگارا سينهء مرا گشاده كن و كار مرا آسان ساز و گره از زبانم بازگشاى تا سخنم را دريابند و از خانواده‌ام دست يارى برايم برگزين ، برادرم هارون را ؛ با او پشت مرا استوار دار و او را در اين كار با من همراه ساز » ؛ در آيه‌هاى 10 تا 13 شعراء نيز مىخوانيم : « آنگاه كه پروردگارت موسى را آواز داد كه نزد فرعونيان ، آن مردم ستم‌پيشه برو ( و به آنان هشدار ده ) كه آيا پروا نمىكنند ، موسى گفت : پروردگارا من مىترسم كه مرا دروغگو خوانند و سينه‌ام تنگ گردد و زبانم يارى نكند ، پس هارون را به رسالت بفرست » ؛ و در آيه‌هاى 30 تا 35 سورهء قصص مىخوانيم كه چون خداوند موسى را فرمان داد نزد فرعون برود : « موسى گفت : پروردگارا من يكى از آنان را كشته‌ام و مىترسم مرا بكشند . و برادرم ، هارون از من گشاده زبان‌تر است پس او را همراه من فرست تا ياور من باشد و راست‌گويى مرا گواهى كند كه مىترسم مرا دروغگو بشمارند ، فرمود : به زودى با [ همراه‌سازى 
  ] برادرت ، دست تو را توانا مىسازيم . . . » . و در آيه‌هاى 51 و 52 سورهء زحرف مىخوانيم : « فرعون در ميان قوم خويش آواز برآورد و گفت : اى مردم آيا فرمانروايى مصر از آن من نيست و آيا اين رودها از زير [ دست 
  ] من روان نيست ، آيا نمىنگريد ؟ و من بهتر و برترم از اين ، كه فرومايه است و نمىتواند به درستى و آشكارا سخن بگويد » . « 1 »\r\nنهم : مىدانيم كه گريز موسى از مصر به مدين از اين روى بود كه مردى اسرائيلى با مردى\r\n\r\n\r\n","description":"","footnote":"\r\n( 1 ) .   « وَ نادى فِرْعَوْنُ فِي قَوْمِهِ قالَ يا قَوْمِ أَ لَيْسَ لِي مُلْكُ مِصْرَ وَ هذِهِ الْأَنْهارُ تَجْرِي مِنْ تَحْتِي أَ فَلا تُبْصِرُونَ * أَمْ أَنَا خَيْرٌ مِنْ هذَا الَّذِي هُوَ مَهِينٌ وَ لا يَكادُ يُبِينُ »   ( سورهء زخرف ، آيات 51 - 52 ) .\r\n","page_name":" 385 ","page_number":395},
  {"content":"\r\n\r\nمصرى درگير شده بود و از موسى يارى خواسته بود و موسى در يارى او ناخواسته مرد مصرى را - كه در قرآن « دشمن موسى » شمرده شده - كشته بود و تا خود كشته نشود به مدين گريخته بود . از اين داستان آشكارا برمىآيد كه موسى پيش از گريز از مصر و رفتن به مدين با اسرائيليان در پيوند بوده است و آنان او را از خود مىدانسته‌اند و اگر چنين نبود و اسرائيليان او را از خود نمىشمردند ، آن مرد اسرائيلى از او يارى نمىخواست .\r\nحتى مىتوان گفت : اين آيهء قرآن از زبان موسى كه « پروردگارا به سپاس نعمت‌هايى كه بر من ارزانى داشتى ، هرگز پشتيبان گناهكاران نخواهم بود » بىاشاره‌اى نيست به اين كه موسى براى يارى اسرائيليان و جلوگيرى از ستم مصريان به آنان ، از نفوذى كه در مصر و نزد فرعونيان داشته ، يارى مىگرفته است و در اين شيوه ، تا آنجا پيش مىرفته كه فرداى آن روزى كه ناخواسته مردى مصرى را در يارى آن اسرائيلى كشته بود ، نزديك بود دوباره در يارى همان اسرائيلى دست به كار شود و دشوارىهاى پيش آمده را افزون سازد . و پيداست كه اين‌ها همه نشانه‌هايى آشكار بر اسرائيلى بودن موسى است و اين كه خود او نيز اين را مىدانسته است .\r\nدهم : داستان موسى چنان كه در سوره‌هاى قصص ( 3 - 21 ) و شعرا ( 18 - 22 ) آمده است ، گمان بر جاى نمىگذارد كه موسى ( ع ) اسرائيلى بوده است و نه مصرى . چرا كه به گواهى اين سوره‌ها ، او در روزگار سختى زاده شده كه فرعون دست آزار بر اسرائيليان گشوده بود و آنان را به بردگى و بيگارى گرفته بود و پسرانشان را مىكشت و دخترانشان را زنده مىگذاشت و از اين روى چون موسى زاده شد ، مادرش چندى او را پنهان كرد و سرانجام با الهام خداوند او را چنان كه پيشتر گفته‌ايم ، به آب افكند و فرعونيان او را از آب گرفتند تا دشمنشان و مايهء اندوهشان گردد ، و خدا خواست تا او در كاخ فرعون ببالد و بزرگ شود . . . و پيداست كه اگر او مصرى مىبود و نه اسرائيلى ، به اين رنج‌ها و دشوارىها در نمىافتاد و نيازى نبود تا مادرش او را پنهان كند و بر آب افكند و . . . در كاخ فرعون نمىباليد ، چرا كه فرعون تنها پسران اسرائيلى را مىكشت و با پسر ديگر مردمى كه در مصر مىزيستند ، خواه شهروندان مصرى و خواه ديگران ، از جمله پسران هم‌وطنان مصرى كه در امپراتورىهاى مصر در آفريقا و آسيا بودند ، كارى نداشت و اين خود نشان آشكارى است بر اين كه او اسرائيلى بوده است و از تبار ابراهيم ( ع ) كه پيامبرى و نبوت در فرزندان و نسل او قرار داده شده است .\r\n\r\n","description":"","footnote":"","page_name":" 386 ","page_number":396},
  {"content":"\r\n\r\n\r\nبخش دوم وجود تاريخى موسى ( ع )\r\nاز شگفتىهاى دردناك يكى نيز اين است كه گزارشگران تورات و پژوهشگران يهودى نه تنها در نژاد و تبار موسى ، كه در اصل وجود تاريخى او نيز ترديد روا داشته‌اند ، و گويا اين ترديدهاى آنان برخاسته از گزارش‌هاى عجيب و غريب تورات ، دربارهء شخصيت موسى باشد . شخصيتى كه گزارش‌هاى تورات دربارهء ارزيابى او رويارو ايستاده‌اند و اسرائيليان را ميان گرايش و گريز از او و به او به گيروگره‌هايى دشوار و ريشه‌دار درگير كرده‌اند ، تفسيرها و گزارش‌هايى كه كم و بيش همه با كوششى تبهكارانه و ناجوانمردانه در پى اين مىنمايند كه شخصيت و ارزش و ارج موسى را فرو كاهند و آبروى او را آسيب رسانند ، از ديد اين گزارش‌ها ، تنها پسينيان ( متأخران ) از پيامبران بنى اسرائيل و نه ديگران‌اند كه پايه‌هاى ديانت را استوار داشتند و براى موسى همين را بسنده دانسته‌اند كه او تنها در دورهء ويژه‌اى از تاريخ بنى اسرائيل گونه‌اى برجستگى داشته و توانسته است زمينه‌هاى باور « ملت برگزيده » را براى آنان فراهم سازد ، باورى كه خود از زمينه‌هاى پيوند و يكپارچگى اين ملت شده است .\r\nتفسير و گزارش‌هايى كه بازتاب راستينى مىنمايد از دست‌كارىها و دخالت‌هايى كه در در ازاى روزگار در نوشته‌هاى يهوديان رخنه كرده‌اند ، چنان كه در نوشته‌هاى كهن و نخستينى تورات ، تقريبا از موسى يادى نشده است . و حتى در كتاب‌هاى پيامبران سدهء هشتم پيش از ميلاد\r\n\r\n","description":"","footnote":"","page_name":" 387 ","page_number":397},
  {"content":"\r\n\r\nچون عاموس ( 760 - 746 ق . م ) ، هوشع ( 740 - 730 ق . م ) ، اشعياى اول ( 740 - 700 ق . م ) و ميكاه ( 735 - 700 ق . م ) جز به گونه‌اى گذرا نامى از او نيامده است . « 1 » براى نمونه اشعياى پيامبر دربارهء او كه تنها يك بار نامش در اواخر كتاب ( - سفر ) او آمده است ، مىگويد : « . . .\r\nآنگاه ايام قديم و موسى و قوم خويش را به ياد آورد و گفت : كجاست آن كه ايشان را با شبان گلهء خود از دريا برآورد و كجاست آنكه روح قدوس خود را در ميان ايشان نهاد كه بازوى جليل خود را به دست راست موسى خرامان ساخت و آب‌ها را پيش روى ايشان منشق گردانيد تا اسم جاودانى براى خويش پيدا كند » . « 2 »\r\nو بدين‌گونه در نوشته‌هاى يهودى ، موسى نخست به فراموشى سپرده شد و سپس از روزگار سليمان ( 960 - 922 ق . م ) تا نزديكىهاى پايان يافتن دولت يهود در فلسطين ، چهره‌اى اسطوره‌اى يافت . و گواه اين مطلب سخنى است از ارمياى پيامبر ( 626 - 580 ق . م ) - كه در كتاب او نيز همين يك بار از موسى ياد شده است - : « 3 » « و خداوند مرا گفت : اگرچه هم موسى و سموئيل به حضور من مىايستادند ، جان من به اين قوم مايل نمىشد ، ايشان را از حضور من دور انداز تا بيرون روند » . « 4 »\r\nو آن‌گاه كه خطر از هر سو مملكت « يهودا » را فرا مىگيرد و چنين مىنمايد كه سرنوشت شومى چون سرنوشت مملكت اسرائيل در شمال پيش رو دارد ، فرصتى پيش مىآيد تا گروهى از « لاويان » كه چه بسا از تبار كاهنى مصرى از خويشان موسى بوده‌اند ، نام موسى و سفارش‌هاى خدا به او در سينا را پس از ششصد سال - و بلكه بيشتر - فراموشى و خاموشى ، دوباره به ميان مىآورند ، چرا كه در هنگام و هنگامه‌هاى خطر و ترس و تهديد مردم جز ايمان به خدا پناهگاهى ندارند و در اين هنگامه‌هاست كه خدا و ايمان را به ياد مىآورند . « 5 »\r\nبا اين همه نويسندگان تورات به ويژه در آنچه با توحيد و يكتاپرستى بيشترين پيوند را دارد ، كوشيده‌اند ارج و ارزش موسى را فرو كاهند تا بر ارج و ارزش داوود و خاندان او بيفزايند ، براى نمونه در سفر خروج « 6 » گزارشى است گوياى اينكه موسى آيين ختنه را - كه از روزگار ابراهيم خدا بدان فرمان داده بود تا نشانهء پيمان جاودانى او با بندگانش باشد - « 7 » پاس\r\n\r\n\r\n","description":"","footnote":"\r\n( 1 ) . حسين ذو الفقار صبرى ، « إله موسى فى توراة اليهود » ، المجلّة ، شماره 163 ، ژوئيه 1970 ، 5 - 6 .\r\n( 2 ) . كتاب اشعيا ، 63 : 11 - 12 .\r\n( 3 ) . حسن ظاظا ، الصهيونته العالمية و اسرائيل ، 21 .\r\n( 4 ) . كتاب ارميا ، 15 : 11 .\r\n( 5 ) . حسين ذو الفقار صبرى ، همان ، 6 .\r\n( 6 ) . سفر خروج ، 4 : 24 - 26 .\r\n( 7 ) . سفر پيدايش ، 17 : 10 - 14 .\r\n","page_name":" 388 ","page_number":398},
  {"content":"\r\n\r\nنداشته است و بدين‌گونه او كه خود پيام‌آور خدا براى اسرائيليان است ، پيمان خدا را شكسته و فرمان او را زير پا نهاده است . « 1 » و از اين‌ها بدتر گزارش‌هايى است كه آشكار و گستاخ نشانه‌هايى از بت‌پرستى را به موسى نسبت مىدهد ، براى نمونه گزارشى كه مىگويد « 2 » : موسى به دست خود مار برنجينى ساخته بود « 3 » با نام « نحثتان » و آن را نيز بر فراز نيزه‌اى پيش روى مردم برافراشته بود « 4 » و مرده‌ها را بدان زنده مىكرد و مارگزيده‌ها را شفا مىداد ، و همين مار مايهء گمراهى اسرائيليان شده بود ، به گونه‌اى كه او را چون بتى بزرگ مىشمردند و قربانىها پيشكش مىكردند ، تا آن گاه كه « حزقيا » پادشاه يهود ( 715 - 687 ق . م ) آن را همراه با بت‌ها و پيكره‌هايى ديگر شكست . « 5 »\r\nاز سوى ديگر با اين كه تورات در نسب‌سازى و تبارنامه‌پردازى براى بسيارى از كسان به راستى شيفتگى نشان مىدهد ، به موسى كه مىرسد ، بزرگوارانه مىگذرد و به اشاره‌هايى كوتاه بسنده مىكند ، براى نمونه در سفر خروج بيش از اين نمىگويد كه پدر و مادر او از خاندان لاوىاند « 6 » ، حتى نام پدر و مادر او را نيز نمىآورد - و گويا اين كه در ترجمه‌هاى عربى تورات آمده است كه مادر او دختر لاوى بود ، ترجمهء چندان درستى نباشد و ترجمهء درست‌تر اين است كه مادر او از خانه [ يا خاندان 
  ] لارى بود - و آن گزارش ديگر سفر خروج كه در كنار برشمردن نام و نسب همهء زاد و رود اسرائيل ، نام پدر و مادر موسى را نيز مىآورد و مىگويد :\r\n\r\n\r\n","description":"","footnote":"\r\n( 1 ) . حسين ذو الفقار ، همان ، 6 .\r\n( 2 ) . سفر اعداد ، 21 : 8 ؛ سفر دوم پادشاهان ، 18 : 4 .\r\n( 3 ) . « بريستد » بر اين است كه موسى پاره‌اى از خاطراتى را كه از آداب و نمادهاى دينى مصريان داشت ، پاس داشته بود ، براى نمونه عصايى داشت شگفت و جادويى به شكل مار كه نيروى « يهوه » در آن نهفته بود ، نيز مارى برنجين و درخشان ساخته بود و با آن مردم را شفا مىداد ، و آن يكى از چندين مار مقدس در دين مصرى بود ، و پيكرهء اين خداى كهن مصرى را آنان تا روزگارى دراز پس از جايگزينى در فلسطين ، همچنان با خود داشتند و نزديك به پانصد سال پس از موسى آن را همچنان بزرگ مىشمردند و براى آن بخور مىسوزاندند ، تا آن كه « حزقيا » ، پادشاه يهود آن را از بيت المقدس بيرون برد . گفتنى است كه در سخنان « بريستد » سخنان نسنجيده و بىپايه ، كم نيست .\r\n J . H . Breasted , The Dawn of Conscience , p . 354  .\r\n( 4 ) . دكتر هانى رزق در كتاب يسوع المسيح فى ناسوته و الوهيته ( 152 - 153 ) ، از ديدگاهى مسيحى به اين رويداد نگريسته و آن را با به صليب كشيدن عيسى پيوند داده و گفته است : همان گونه كه موسى پيكر مار را بر فراز نيزه برافراشت تا نگاه هر كس به دو افتد ، زنده گردد ، يسوع نيز مسيح را بر صليب بالا برد تا هر كس به دو بگرود ، زنده گردد .\r\n( 5 ) . حسين ذو الفقار ، همان ، 6 .\r\n( 6 ) . سفر خروج ، 2 : 1 - 2 .\r\n","page_name":" 389 ","page_number":399},
  {"content":"\r\n\r\n« عمرأم عمّه خود يوكابد را به زنى گرفت و او براى وى هارون و موسى را زاييد » « 1 » ، گزارشى افزوده و دست‌كارى شده مىنمايد كه در تورات نخستين نبوده و در روزگارانى دراز پس از گزارش نخستين با بهره‌گيرى از آنچه عالمان يهود در سفر اعداد آورده‌اند به سفر خروج افزوده شده است . « 2 »\r\nو شايد همين‌هاست كه مورخ يهودى « سيسيل روت » را به اين انديشه كشانده است كه موسى بيش از آن كه از تيره و قبيلهء لاوى باشد - كه گزارش‌هاى تورات برآنند - با گونه‌اى تبار مصرى از تيره و قبيلهء « افرايم » مىنمايد . « 3 » حال اگر به همهء اينها بيفزاييم كه جز گزارش‌هاى تورات و كتاب مقدس هيچ سند استوار كهنى دربارهء موسى به دست او نرسيده و آنچه در اين باره بوده ، نابود شده است ، تا آنجا كه يهوديان خود قبر موسى را نيز نمىدانند « 4 » ، آشكار خواهد شد كه تا چه اندازه يهوديان به اين مرد بزرگ ستم روا داشته‌اند و در فروكاهيدن ارج و ارزش او و ناشناخته ماندن شخصيت و اعمال او تا آنجا كوشيده‌اند كه سرانجام كار بدينجا كشيده كه برخى از پژوهشگران تاريخ مصر و تاريخ يهود ، در اصل وجود تاريخى او - اين پيامبر بزرگ خدا - نيز تا آنجا ترديد روا دارند كه كسى مانند ، « گوستاو لوبون » آشكارا بگويد : موسى درست مانند « بودا » بيش از آن كه يك شخصيت تاريخى باشد ، يك شخصيت اسطوره‌اى - افسانه‌اى است . « 5 »\r\nاز اينجا آشكار مىشود كه علماى ماترياليست يهود در عصر حاضر ، در برابر شخصيت موسى درشگفتند . اين در حالى است كه نداشتن دليلى مادى ، هرچند كم‌اهميت ، كه نشان دهد موسى وجود داشته است ، آنها را رنج مىدهد . پس به سفسطه روى آورده و گويند : موسى ، اين شخصيت ارزشمند تاريخ يهود ، اگرچه [ فى الواقع 
  ] نبوده ، اما [ بايد قبول كرد كه 
  ] بوده است . و اين سخنان همه بر خيال‌پردازى استوار است ؛ [ اين است كه 
  ] تاريخ يهود پر است از جدال و نفاقى هميشگى .\r\nبا اين همه من به وجود تاريخى موسى اين پيامبر برگزيده و بزرگوار ايمان استوار دارم و بر\r\n\r\n\r\n","description":"","footnote":"\r\n( 1 ) . سفر خروج ، 6 : 20 - 21 .\r\n( 2 ) . حسين ذو الفقار ، « توراة اليهود » ، المجله ، ژانويهء 1970 ، 12 ؛ نيز :\r\n A . L . Sachar , A History of The Jews , N . Y  ، 1954 .\r\n( 3 ) .  C . Roth , op - cit , p . 6 - 8  .\r\n( 4 ) . سفر تثنيه ، 34 : 1 - 6 .\r\n( 5 ) . گوستاو لوبون ، همان ، 75 .\r\n","page_name":" 390 ","page_number":400},
  {"content":"\r\n\r\nاينم كه نشانه‌ها و پشتوانه‌هاى بسيارى هست كه راه را بر هر ترديد و گمان دربارهء شخصيت تاريخى او مىبندد ، اينك پاره‌اى از آن نشانه‌ها و پشتوانه‌ها :\r\nيكم : هر سه كتاب آسمانى تورات ، انجيل و قرآن ، موسى را شخصيتى تاريخى گفته‌اند و پيداست كه ترديد رواداشتن در چيزى كه اين هر سه كتاب پذيرفته‌اند ، نه تنها ناسازگار با ايمان دينى است كه ناسازگار با شيوه‌هاى علمى نيز هست .\r\nدوم : سخن آنان كه دربارهء شخصيت تاريخى موسى ترديد كرده‌اند ، همانند است با سخن آنان كه دربارهء شخصيت تاريخى ابراهيم ( ع ) ترديد كرده‌اند « 1 » و پشتوانهء ترديدهاى آنان و اينان دربارهء موسى و ابراهيم ، بيش از هر چيز گزارش‌هاى شگفت و باورنكردنى و عجيب و افسانه‌آميزى است كه دربارهء شخصيت و زندگى پاك اين دو پيامبر بزرگ از پيشينيان به ما رسيده است و پيداست وجود تاريخى چنان بزرگانى را نمىتوان انكار كرد . چرا كه اگر اين‌گونه باشد ، براى نمونه ما پژوهشگران تاريخ كهن مصر بايد دربارهء وجود تاريخى هرم بزرگ [ مصر 
  ] نيز ترديد روا داريم ، زيرا دربارهء آن نيز گزارش‌هاى شگفت و افسانه‌آميز و عجيب و غريب فراوانى پيش روى داريم ، با اين همه هرم بزرگ همچنان پيش چشم‌ها قد برافراشته است و كسى نمىتواند دربارهء وجود تاريخى آن اندك ترديدى پيش آورد .\r\nسوم : برخى از پژوهشگران گفته‌اند : هيچ سند و اثرى كه نشانگر شخصيت تاريخى موسى باشد در دست نداريم ، اگر چنين نيز باشد و اگر آثار و اسنادى چون سفال شكسته‌ها از حافظهء جمعى و تاريخى مردم نيز برتر و پذيرفتنىتر باشد ، اثر پايدار و كارسازى كه آن پيامبر بزرگ بر ذهن و ضمير و عقل و انديشهء اسرائيليان نهاده است - اثرگذارى پايدارى كه از روزگاران بسيار كهن ديدنى و پژوهيدنى است - تا آن اندازه آشكار و قابل اعتماد هست كه بتواند نشانگر وجود تاريخى كسى باشد كه چنان اثرگذارى شگرفى داشته كه هنوز نيز نمىتوان آن را ناديده گرفت « 2 » .\r\nچهارم : احتمال يافت شدن نام‌ها و كارهاى پيامبران در اسناد كهن انسانى بسيار كم است ، چرا كه ناسازگارى راه و كار پيامبران آسمانى با راه و كار آدميان و شاهان زمينى ، خود انگيزه‌اى بوده است تا شاهان و وابستگان به آنان ، نام و ياد پيامبران را به بوتهء خاموشى و\r\n\r\n\r\n","description":"","footnote":"\r\n( 1 ) .  L . Wooley , op - cit , p . 514  .\r\n( 2 ) .  C . Roth , A Short History of The Jewish Popple , London , 1969 , p . 6  .\r\n","page_name":" 391 ","page_number":401},
  {"content":"\r\n\r\nفراموشى سپارند و آثار و اسنادى از آنان براى آيندگان برجاى نگذارند و اين پديده را مورخان در تاريخ و تمدن كهن خاور نزديك آشكارا مىبينند كه كم و بيش همهء كسانى كه با شاه و دربار درگير بوده‌اند ناشناخته مانده‌اند . « 1 »\r\nپنجم : اين چشم داشت مورخان بسيار به جا بود كه در آثار و اسناد مصرى - كه در سنجش با ديگر اسناد و آثار كهن هم انبوه‌ترند و هم آشكارتر - دربارهء موسى آگاهىهاى روشنگرى بيابند ، اما چنين نشد ، چرا كه اين اسناد و آثار بيشتر به فرمان و خواست پادشاهان نوشته مىشده است ، پادشاهانى كه از ديدگاه مصريان كهن ، بيش از آن كه انسان باشند ، خدا بوده‌اند . و از اين روى طبيعى بود كه چنين مردمى با چنين باورى از كسى كه به زيان پادشاه كار كرده و از رويدادى كه به زيان پادشاه پايان يافته ، يادى نكنند ، « 2 » و مىدانيم كه داستان موسى و فرعون چنان كه در تورات و انجيل و قرآن نيز آمده است ، با پيروزى موسى و يارانش و شكست و نابودى فرعون و يارانش سرانجام يافته است ، و از اين روى نبايد از مصريان كهن با چنان باورهايى دربارهء شاه ، چشم داشته باشيم كه داستان شكست و نابودى شاه خداى خود را و پيروزى كسانى را كه بردگان و بندگان آنان بوده‌اند ، بنويسند و جاودانه سازند ، و از اينجاست كه در ميان آثار و اسناد كهن مصرى كه تا كنون به دست آمده و بسيار انبوه و فراوان نيز هستند ، به دشوارى مىتوان نام موسى را يافت . بر پايهء همين نكته‌هاى ياد شده است كه هر چند وجود تاريخى موسى به دليل و نشانى مادى و تاريخى ، جز آنچه در تورات و ميراث يهوديان آمده ، نياز دارد ، بيشترينهء پژوهشگران و مورخان بر اين‌اند كه موسى شخصيتى تاريخى بوده و روزگارى در مصر زيسته است . خروج اسرائيليان از مصر به پيشوايى او بوده است ، و اين‌ها هم از ديدگاه من ، حقايقى تاريخى و گمان‌ناپذيرند و به هيچ روى نمىتوان آنها را افسانه پنداشت ، هم از اين روى كه كتاب‌هاى سه گانهء آسمانى را پشتوانه دارند و هم از اين روى كه تاريخ اسرائيل كه با خروج آنان از مصر به پيشوايى موسى آغاز مىشود ، جز با پذيرش شخصيت تاريخى موسى و اعتراف به وجود كليم اللّه نمىتواند دريافتنى و پذيرفتنى باشد .\r\n\r\n\r\n","description":"","footnote":"\r\n( 1 ) . رشيد ناضورى ، جنوب غربى آسيا و شمال افريقيا ، بيروت ، 1969 م ، 174 .\r\n( 2 ) . محمد بيومى مهران ، الثورة الاجتماعية الاولى فى مصر الفراعنة ، اسكندريه ، 1966 م ، 3 .\r\n","page_name":" 392 ","page_number":402},
  {"content":"\r\n\r\n\r\nبخش سوم مرگ موسى ( ع )\r\nچنان كه ديديم ، موسى اسرائيليان را از مصر بيرون برد ، اما چون در بيابان‌هاى سينا ، اين پيامبر بزرگوار از اين مردم فرومايه ، ناسپاسىهاى بسيار ديد ، چنان شد كه آنان به كيفر اعمالشان ، چهل سال در بيابان سرگردان ماندند تا سرانجام به سرزمين كنعان رسيدند و بر آنان نوشته شد كه هرگز به سرزمين مقدس نرسند .\r\nاما در اين كه خود موسى نيز به كنعان رسيد يا نه ، گزارش‌هاى منابع اسلامى چندگونه سخن گفته‌اند ، اينك پاره‌اى از آن گزارش‌ها :\r\nابن اسحاق و گروهى از عالمان پيشين بر اين‌اند كه موسى زنده ماند تا آن‌گاه كه با اسرائيليان از بيابان بيرون آمد و ورود قوم خويش به فلسطين را ديد و هنگام دست‌يابى آنان بر شهر جباران ( اريحا يا بيت المقدس ) - كه يوشع بن نون ، فرماندهء پيشآهنگان و طلايه‌داران سپاهش بود - با آنان همراه بود . كالب بن يفنه ، شوهر خواهرش ، مريم نيز با او بود . ابن كثير نيز بر پايهء سخنى از موسى - كه از اين پس خواهيم آورد - كه دعا كرد : « خدايا مرا به اندازهء سنگ پرتابى به سرزمين مقدس نزديك كن » بر اين است كه موسى به آن سرزمين نرسيده است كه اگر رسيده بود ، ديگر چنان دعايى ، جايى نداشت ، اما آن‌گاه كه در بيابان بود و مرگش نزديك شد ، دوست داشت كه نزديك سرزمينى باشد كه خود و مردمش به سوى آن در كوچ و هجرت بودند ، اما سرنوشت ميان ايشان و آن سرزمين به اندازهء سنگ پرتابى دورى افكند ، و از\r\n\r\n","description":"","footnote":"","page_name":" 393 ","page_number":403},
  {"content":"\r\n\r\nاينجاست كه پيامبر ( ص ) فرمود : اگر در آنجا مىبودم ، قبر او را در آن تل ريگ سرخ به شما نشان مىدادم .\r\nابن عباس و گروهى ديگر نيز بر اين‌اند كه موسى و هارون هر دو در بيابان مردند . نيز همهء كسانى كه از فرمان موسى سرپيچيدند و براى جنگ با ستم‌گران راهى كنعان نشدند در همان بيابان مردند . و چنان كه در تورات « 1 » و پاره‌اى منابع اسلامى آمده است ، همهء كسانى كه از مصر همراه موسى بيرون آمدند ، در بيابان مردند ، بجز يوشع بن نون ، كالب بن يفنه و آنان كه سالشان از بيست نمىگذشت . و موسى از يوشع بن نون پيمان گرفت كه پس از او اسرائيليان را به سرزمين مقدس برساند ، يا پس از موسى ، يوشع به پيامبرى برگزيده شده و ستم‌گران را شكست داد و به شهر آنان درآمد . « 2 »\r\nدر صحيح بخارى نيز چنين حديثى از ابو هريره آمده است : خداوند عزرائيل را فرستاد تا جان موسى را بگيرد ، چون نزد موسى آمد ، موسى او را زد و از خود راند ، عزرائيل نزد خدا بازگشت و گفت : مرا نزد كسى فرستاده‌اى كه نمىخواهد بميرد ، خداوند به او فرمود ، بازگرد و به موسى بگو دستش را بر پشت نر گاوى بگذارد و به شمار هر مويى كه زير دست او جاى بگيرد ، يك سال زنده بماند ، و موسى چون پيام را شنيد ، پرسيد ، پس از آن چه ؟ پاسخ شنيد :\r\nمرگ ، گفت : اگر چنين است ، همين حالا . سپس از خدا خواست كه او را به اندازهء سنگ پرتابى به سرزمين مقدس نزديك سازد . ابو هريره در پايان مىافزايد كه پيامبر فرمود : اگر در آنجا مىبودم ، قبر او را در كنار راه در آن تل ريگ سرخ به شما نشان مىدادم .\r\nاحاديثى نيز در كتاب‌هاى صحيح مسلم و سنن نسايى و مسند احمد حنبل ، از انس بن مالك آمده كه پيامبر ( ص ) فرمود : آن شب كه مرا به معراج بردند ، يكى از چيزهايى كه ديدم ، موسى بود او را در گور خويش در آن تل ريگ سرخ ديدم كه به نماز ايستاده بود .\r\nحديثى نيز احمد بن حنبل و طبرى از ابوهريره آورده‌اند كه پيامبر ( ص ) فرمود : پيش از موسى عزرائيل آشكارا نزد مردم مىآمد ، تا آن‌گاه كه براى گرفتن جان موسى آمد و او سيلى\r\n\r\n\r\n","description":"","footnote":"\r\n( 1 ) . سفر اعداد ، 14 : 22 - 38 ، 33 : 38 - 39 .\r\n( 2 ) . تفسير طبرى ، 1 / 190 - 200 ؛ تاريخ طبرى ، 1 / 435 - 442 ؛ تفسير روح المعانى ، 6 / 109 ؛ تفسير طبرسى ، 6 / 70 - 71 ؛ الكشاف زمخشرى ، 1 / 622 - 623 ؛ تفسير نسقى ، 1 / 279 - 280 ؛ تفسير خازن ، 2 / 34 - 36 ؛ تفسير ابن كثير ، 2 / 74 - 75 ؛ البداية و النهاية ، 1 / 316 - 623 ؛ تفسير بغوى ، 2 / 36 - 37 ؛ تاريخ ابن خلدون ، 2 / 98 - 99 ؛ تاريخ يعقوبى ، 1 / 45 - 46 ؛ مروج الذهب مسعودى ، 1 / 62 - 63 ؛ الكامل ابن اثير ، 1 / 111 - 115 .\r\n","page_name":" 394 ","page_number":404},
  {"content":"\r\n\r\nسختى بر چهره‌اش زد كه چشمش بيرون افتاد ، نزد خدا بازگشت و گفت : بندهء تو چشم مرا درآورد و اگر نبود كه تو او را بزرگ مىشمرى ، كار را بر او سخت مىگرفتم خداوند به او فرمود : نزد موسى بازگرد و به او بگو دستش را بر پشت گاوى گذارد ، تا يا به شمار هر يك مويى كه زيردست او جا مىگيرد ، يك سال زنده بماند و يا اگر خواست خود مرگ را برگزيند .\r\nعزرائيل بازگشت و داستان را باز گفت ، موسى پرسيد پس از آن چه ؟ گفت : مرگ . گفت پس همين حالا ، و از آن پس بود كه عزرائيل ديگر آشكارا به سراغ كسى نيامد . « 1 »\r\nو اينك گزارش‌هايى از تورات : « خداوند به موسى فرمان داد : به قلّهء « فسجه » برآى و چشمان خود را به طرف مغرب و شمال و جنوب و مشرق بلند كرده و به چشمان خود ببين ، زيرا كه از اين « اردن » نخواهى گذشت . اما يوشع را امر فرموده او را دلير و قوى گردان ، زيرا او پيش اين قوم عبور نموده ، زمينى را كه تو خواهى ديد ، براى ايشان تقسيم خواهد نمود » « 2 » ، « و موسى از « عربات موآب » به كوه « نبو » بر قلّهء « فسجه » ، كه در مقابل « اريحا » است ، برآمده و خداوند تمامى زمين را از « جلعاد » تا « دان » به او نشان داد و تمامى « نفتالى » و زمين « افرايم » و « منسى » و تمامى زمين « يهودا » را تا درياى مغربى و جنوب را و ميدان درّهء اريحا را ، كه شهر نخلستان است تا « صوغر » ، و خداوند وى را گفت : اين است زمينى كه براى ابراهيم و اسحاق و يعقوب قسم خورده ، گفتم كه اين كار را به ذريت تو خواهم داد ، تو را اجازت دادم كه به چشم خود آن را ببينى . ليكن به آنجا عبور نخواهى كرد . پس موسى بندهء خداوند در آنجا به زمين « موآب » بر حسب قول خداوند مرد و او را در زمين موآب در مقابل « بيت نغور » در دره دفن كرد و هيچ كس محل قبر او را تا امروز ندانسته است ، « 3 » و موسى چون وفات يافت صد و بيست سال داشت و نه چشمش تار و نه قوتش كم شده بود و بنى اسرائيل براى موسى در عربات موآب سى روز ماتم گرفتند ، پس روزهاى ماتم و نوحه‌گرى براى موسى سپرى گشت » . « 4 »\r\nبر پايه همين گزارش‌هاست كه مورخان امروزى مىگويند : موسى از فراز قلهء « فسجه » كه به گفتهء تورات در كوه « نبو » بوده است « 5 » ، سرزمين موعود را از دور مىنگرد ، سپس مىميرد و\r\n\r\n\r\n","description":"","footnote":"\r\n( 1 ) . تاريخ طبرى ، 1 / 434 ؛ البداية و النهاية ، 1 / 319 .\r\n( 2 ) . سفر تثنيه ، 3 : 27 - 29 .\r\n( 3 ) . از مالك بن انس روايت است كه گفته است : امروزه قبر هيچ پيامبرى جز قبر پيامبر اسلام ( ص ) در روى زمين شناخته نيست ، و همين از نشانه‌هاى برترى اين امت بر ديگر امت‌هاست .\r\n( 4 ) . سفر تثنيه ، 34 : 1 - 18 .\r\n( 5 ) . سفر تثنيه ، 34 : 1 - 8 .\r\n","page_name":" 395 ","page_number":405},
  {"content":"\r\n\r\nدر سرزمين « موآب » به خاك سپرده مىشود . و دور نيست كه كوه « نبو » ى تورات همان كوه « نبا » ى امروزى باشد كه در هشت ميلى شرق نهر اردن جاى دارد ، و اما قلهء « فسجه » شايد قلهء غربى و پايينى همين كوه باشد ، راهى كه از همين كوه سرازير مىشود ، ما را به « عيون موسى » مىرساند كه مشرف بر ويرانه‌هاى قلعهء « خربة عين موسى » « 1 » مىباشند . در همانجا ويرانه‌هاى دورترى نيز هست كه « حزبة المخيط » نام دارند و گويا در شهر « نبو » در پنج ميلى جنوب شرقى « حسبان » جاى داشته‌اند ، و در همين كوه بازمانده‌هاى يك كليساى بيزانسى نيز ديده مىشود . « 2 »\r\nو شگفت و دردناك اين كه در تورات مىخوانيم مرگ موسى و هارون در بيابان و محروم ماندن آنان از رسيدن به سرزمين موعود ، از اين روى بوده كه فرمان خدا را از زير پا نهاده و او را ستايش نكرده بودند . از تورات بشنويم : « و تو در كوهى كه به آن برمىآيى وفات كرده به قوم خود ملحق شو ، چنان كه برادرت هارون در كوه هور مرد و به قوم خود ملحق شد ، زيرا كه شما در ميان بنى اسرائيل نزد آب « مريبا قادش » در بيابان « صين » به من تقصير نموديد ، چون كه مرا در ميان بنى اسرائيل تقديس نكرديد . پس زمين را پيش روى خود خواهى ديد ، ليكن به آنجا به زمينى كه به بنى اسرائيل مىدهم ، داخل نخواهى شد » . « 3 »\r\nو خدا مىداند و فرشتگانش گواه‌اند كه موسى و هارون نه چنان بوده‌اند كه تورات مىگويد ، زيرا كه آنها دو پيامبر بزرگوار و برگزيده بوده‌اند كه در راه رساندن پيام خدا و گسترش آن از هيچ كوششى دريغ نكرده و همهء عمر خويش را صرف آن كرده‌اند تا در حال اطمينان به خرسندى خدا به ديدارش رفته‌اند ، از اين روست كه قرآن كريم چنين ستايش‌آميز از آنان ياد مىكند و چنين آنان را بزرگ مىشمارد : « در اين كتاب ، موسى را ياد كن كه بنده‌اى مخلص و برگزيده بود و پيامبرى فرستاده ، او را كه از سوى راست طور آواز داديم و به همرازى خود نزديك كرديم و از روى رحمت و مهربانى برادرش هارون را پيامبر و ياور او ساختيم » ، « 4 »\r\n\r\n\r\n","description":"","footnote":"\r\n( 1 ) .\r\n S . J . Saller , The Memorial of Moses on Mount Nebo , 2 vols , London , 1941 \r\n. ( 2 ) . قاموس الكتاب المقدّس ، 2 / 953 - 954 ؛ نيز :\r\n J . Finegan , op - cit , p . 155  .\r\n( 3 ) . سفر تثنيه ، 32 : 48 - 50 .\r\n( 4 ) .   « وَ اذْكُرْ فِي الْكِتابِ مُوسى إِنَّهُ كانَ مُخْلَصاً وَ كانَ رَسُولًا نَبِيًّا - وَ نادَيْناهُ مِنْ جانِبِ الطُّورِ الْأَيْمَنِ وَ قَرَّبْناهُ نَجِيًّا  \r\n","page_name":" 396 ","page_number":406},
  {"content":"\r\n\r\n« همانا كه بر موسى و هارون منت نهاديم [ و نعمت داديم 
  ] و آن دو و قومشان را از بلاى بزرگ رهانيديم ، و ياريشان داديم پس آنان بودند كه پيروز شدند ، و به آن دو كتاب روشنگر و رهنمون بخشيديم ، و آن دو را به راه راست رهنمون شديم و در ميان آيندگان نام نيك براى آنان نهاديم ، درود بر موسى و هارون ، ما اين‌گونه نيكوكاران را پاداش مىدهيم ، همانا كه آن دو از بندگان مؤمن ما بودند » « 1 » ؛ « و دوستى خويش را بر تو افكندم تا زير نظر من بارآيى » ؛ « 2 » « و تو را براى خودم برگزيدم » ؛ « 3 » « اى موسى ، من تو را با پيام‌هاى خودم و با سخن خودم بر مردمان برگزيدم ، پس آنچه را به تو مىبخشم به استوارى بگير و از سپاسگزاران باش » . « 4 »\r\nبدين گونه قرآن كريم اين دو پيامبر بزرگوار را به پايگاه بلندى كه شايستگى آن را دارند ، برمىكشد و سپس از مردم نيز مىخواهد كه آنان را بزرگ بشمارند و به ياوه‌هاى يهوديان دربارهء آن دو بزرگ گوش نسپارند ، « 5 » چنان كه فرمود : « اى مؤمنان ، چون كسانى نباشيد كه موسى را آزردند و خدا او را از آنچه آنان [ به دروغ و تهمت 
  ] دربارهء او گفته بودند ، پاك و پيراسته داشت و او نزد خدا آبرومند بود » . « 6 »\r\n\r\n\r\n","description":"","footnote":"\r\n-  وَ وَهَبْنا لَهُ مِنْ رَحْمَتِنا أَخاهُ هارُونَ نَبِيًّا »  ( سورهء مريم ، آيات 51 - 53 ) ؛ نيز بنگريد : تفسير بيضاوى ، 2 / 36 ؛ تفسير آلوسى ، 16 / 193 - 194 ؛ تفسير طبرى ، 16 / 94 ؛ تفسير طبرسى ، 16 / 44 - 46 ؛ تفسير قاسمى ، 11 / 149 ؛ تفسير قرطبى ، 4152 .\r\n( 1 ) .          « وَ لَقَدْ مَنَنَّا عَلى مُوسى وَ هارُونَ * وَ نَجَّيْناهُما وَ قَوْمَهُما مِنَ الْكَرْبِ الْعَظِيمِ * وَ نَصَرْناهُمْ فَكانُوا هُمُ الْغالِبِينَ * وَ آتَيْناهُمَا الْكِتابَ الْمُسْتَبِينَ * وَ هَدَيْناهُمَا الصِّراطَ الْمُسْتَقِيمَ * وَ تَرَكْنا عَلَيْهِما فِي الْآخِرِينَ * سَلامٌ عَلى مُوسى وَ هارُونَ * إِنَّا كَذلِكَ نَجْزِي الْمُحْسِنِينَ * إِنَّهُما مِنْ عِبادِنَا الْمُؤْمِنِينَ »          ( سورهء صافات ، آيات 114 - 122 ) ؛ نيز بنگريد به : تفسير بيضاوى ، 3 / 298 - 299 ؛ تفسير فخر رازى ، 6 / 159 - 160 ؛ تفسير طبرى ، 23 / 90 - 92 ؛ تفسير آلوسى ، 23 / 138 - 139 ؛ تفسير ابن كثير ، 7 / 31 - 33 ؛ تفسير قرطبى ، 15 / 114 - 115 ) .\r\n( 2 ) .  « وَ أَلْقَيْتُ عَلَيْكَ مَحَبَّةً مِنِّي وَ لِتُصْنَعَ عَلى عَيْنِي »  ( سورهء طه ، آيهء 39 ) .\r\n( 3 ) .  « وَ اصْطَنَعْتُكَ لِنَفْسِي »  ( سورهء طه ، آيهء 41 ) .\r\n( 4 ) .  « يا مُوسى إِنِّي اصْطَفَيْتُكَ عَلَى النَّاسِ بِرِسالاتِي وَ بِكَلامِي فَخُذْ ما آتَيْتُكَ وَ كُنْ مِنَ الشَّاكِرِينَ »  ( سورهء اعراف ، آيهء 144 ) . نيز بنگريد به : تفسير طبرى ، 13 / 106 - 107 ؛ تفسير طبرسى ، 19 / 18 ؛ تفسير قاسمى ، 7 / 2854 ؛ تفسير ابن كثير ، 3 / 471 ؛ تفسير المنار ، 9 / 104 - 112 ؛ تفسير الجواهر ، 4 / 7 / 12 .\r\n( 5 ) . عبد الرحيم فوده ، همان ، 214 .\r\n( 6 ) .  « يا أَيُّهَا الَّذِينَ آمَنُوا لا تَكُونُوا كَالَّذِينَ آذَوْا مُوسى فَبَرَّأَهُ اللَّهُ مِمَّا قالُوا وَ كانَ عِنْدَ اللَّهِ وَجِيهاً ،  ( سورهء احزاب ،\r\n","page_name":" 397 ","page_number":407},
  {"content":"\r\n\r\nبارى موسى رسالت خويش را به درستى به پايان برد و كارى را كه به او سپرده شده بود به خوبى سامان داد و خرسند و خرم ، آن‌گاه كه به گزارش تورات « 1 » 120 سال از عمرش مىگذشت « 2 » ، به ديدار خدا رفت . گفتنى است كه هر چند در تورات هيچ نشانه و گواهى نيست بر اين كه موسى مثلا كشته شده باشد و به مرگى غيرطبيعى از جهان رفته باشد ، با اين همه در سال 1922 ميلادى « ارنست سلّين » را مىبينيم كه در نوشته‌اى چنين پنداشته كه در پاره‌اى از عبارت‌هاى سفر « هوشع » « 3 » مانده‌هايى از گزارش‌هايى را يافته كه از آنها برمىآيد موسى شهيد شده است و كاهنانى كه دين او را دگرگون كردند ، خود او را نيز كشته‌اند . « 4 »\r\nو در سال 1938 ميلادى « زيگموند فرويد » در كتاب پرآوازه‌اش موسى و يكتاپرستى افزود كه گزارش‌هاى ياد شده ، ويژهء سفر هوشع نيست و همانند آنها در بيشتر كتاب‌هاى پيامبران اسرائيلى - كه در كتاب مقدس آمده‌اند - ، فراوان ديده مىشود . و از ديدگاه « سلّين » همين‌گونه گزارش‌ها بوده كه بنياد و خاستگاه اين باور يهوديان شده كه چشم به راه آمدن « مسيا » ( - مسيح ) بنشينند . و در اواخر دوران اسارت بابلى ( 586 - 539 ق . م ) بوده است كه اين اميد و انتظار در ميان يهوديان سر برآورده كه همان مردى را كه پيش‌تر به سختى و دردناكى كشته‌اند ، به زودى از سرزمين مردگان باز خواهد گشت تا اين ملت پشيمان را - و چه بسا ديگر ملت‌ها را نيز - پيشوايى كند و به بهشت جاودان برساند .\r\nسپس فرويد در نقد و بررسى سخن « سلّين » مىافزايد كه موسى در « سيتيم » (  Shittim  ) در مشرق اردن كشته مىشود ، آن هم پيش از هنگامى كه يهوديان از مصر بيرون رفته با خويشان خويش در سرزمين‌هاى ميان مصر و كنعان - و نيز به گفتهء ماير ، كرسمن و . . . در قادش - هم بسته و متحد گردند ، و بعدها در گزارش‌هاى اسرائيلى موساى ديگرى به جاى اين موساى\r\n\r\n\r\n","description":"","footnote":"\r\n- آيهء 69 ) ؛ نيز بنگريد به : تفسير فخر رازى ، 25 / 233 ؛ تفسير قرطبى ، 14 / 250 ؛ تفسير طبرى ، 22 / 50 - 53 ؛ تفسير وجدى ، 561 .\r\n( 1 ) . سفر تثنيه ، 34 : 7 .\r\n( 2 ) . گزارش‌هاى يهودى و مسيحى بر اين‌اند كه موسى چهل ساله بود كه از مصر به مدين گريخت و چهل سال نيز در مدين ماند و در هشتاد سالگى به پيامبرى برگزيده شد و در 120 سالگى از جهان رفت ( اعمال رسولان ، 7 : 7 ، 23 ، 30 ؛ قاموس الكتاب المقدس ، 2 / 931 ؛ شاهين مكاريوس ، همان ، 40 ؛ سفر اعداد ، 14 : 33 . سفر تثنيه ، 34 : 7 .\r\n( 3 ) . هوشع ، 4 : 4 - 9 ؛ 5 : 1 - 4 ؛ 8 : 3 - 7 ؛ 9 : 7 - 11 .\r\n( 4 ) .\r\n Ernst Sellin , Moseund Seine Bedeutung Furdie Israelitisch Judischo Relligions - geschichte , Leipzig , 1922 \r\n.\r\n","page_name":" 398 ","page_number":408},
  {"content":"\r\n\r\nمصرى مىنشيند ، و همين موساى ديگر است كه به دامادى « يثرون » ، كاهن مدين درمىآيد و بعدها دين « يهوه » را بنياد مىنهد . « 1 »\r\nو به هر روى ما از شخصيت اين موساى ديگر كه يكسره زير پردهء شخصيت موساى نخست ، يعنى موساى مصرى پنهان مانده است ، چيزى نمىدانيم جز اينكه شايد بتوان از پاره‌اى ناسازه‌گويىهاى تورات دربارهء موسى ، برخى از ويژگىهاى شخصيتى او را بيرون كشيد ، براى نمونه تورات گاه موسى را مردى زود خشم و تند مزاج و حتى سخت‌گير و سخت‌دل مىگويد و گاه برعكس اين‌ها او را در صبورى و بردبارى و فروتنى و خاكسارى از همگان پيش و بيش مىشمارد و پيداست كه اين ويژگىهاى دستهء دوم يعنى فروتنى و خاكسارى و بردبارى با شخصيت موساى مصرى كه به چنان كارهاى سخت و سنگينى برخاسته بود ، چندان جور نمىآيد ، و چه بسا اين‌ها از ويژگىهاى موساى ديگر باشد يعنى موساى مدينى .\r\nبا پيش چشم داشتن اين نكته‌ها ، شايد به جا باشد و حق داشته باشيم كه - طبق سخن فرويد - اين دو شخصيت را از هم جدا سازيم و چنين بپنداريم كه موساى مصرى اصلا به « قادش » نرفته بوده است ، چنان كه موساى مدينى پايش را به مصر نگذاشته بوده و هيچ چيزى از « آتون » و دين او نمىدانسته است ، و اين گزارش‌هاى اسرائيلى و به سخن درست‌تر ، افسانه‌هاى اسرائيلى بوده‌اند كه او يعنى موساى مصرى را به مدين برده‌اند [ تا اين دو موسى يكى شوند 
  ] ، و به اين ترتيب مىبينيم كه در اين باره چندين تفسير رخ مىنمايد . « 2 »\r\nو از ديدگاه من اين سخنان و برداشت‌ها هيچ يك استوار و پذيرفتنى نمىنمايند و نصوص و نوشته‌هايى كه اينان اين سخنان خود را بر آنها بار كرده‌اند ، به هيچ روى اين برداشت‌ها را برنمىتابند ، درست است كه به گزارش تورات اسرائيليان هنگام سرگردانى در بيابان‌هاى سينا چندين بار بر موسى شوريدند « 3 » ؛ و درست است كه يكى از اين شورش‌ها از سوى لاويان خويشان نزديك موسى ، بوده است « 4 » و ديگرى از خانهء او از سوى برادرش هارون و خواهرش مريم « 5 » ؛ و درست است كه در يكى از اين شورش‌ها ، خواستهء شورشيان بركنارى موسى و\r\n\r\n\r\n","description":"","footnote":"\r\n( 1 ) .  S . Freud , op - cit , p . 42 - 46  .\r\n( 2 ) .  A . Led , op - cit , p . 308 ; S . Freud , op - cit , p . 46 - 49  .\r\n( 3 ) . سفر خروج ، 15 : 23 - 25 ، 16 : 2 - 3 ، 17 : 1 - 7 .\r\n( 4 ) . سفر اعداد ، 16 ، 1 - 41 .\r\n( 5 ) . سفر اعداد ، 12 : 1 - 15 .\r\n","page_name":" 399 ","page_number":409},
  {"content":"\r\n\r\nبازگشت به مصر است « 1 » ؛ و درست است كه تورات در گزارشى پيچيده و پرگره ، مرگ موسى و هارون را پيامد اين مىداند كه آنان فرمان خدا را شكسته بودند و تن به گناه داده بودند . « 2 »\r\nدرست است كه اين‌ها همه در تورات آمده است و نيز درست است كه پيامبركشى پيشهء پيشينهء يهوديان بوده است ، چيزى كه در قرآن كريم نيز از آن چنين ياد شده است : « پس چرا هرگاه پيامبرى چيزى آورد كه شما نمىپسنديد سركشى كرديد و سپس گروهى را دروغگو شمرديد و گروهى را كشتيد . » « 3 » و مىدانيم كه يهوديان يحيى را كشتند « 4 » و براى كشتن عيسى نيز كوشش‌ها كردند كه خداوند او را پاس داشت و از نيرنگ آنان رهانيد ، چنان كه در قرآن در اين‌باره مىخوانيم : « و اين سخن [ بىپايه‌شان 
  ] كه ما مسيح عيسى ، پسر مريم ، پيامبر خدا را كشتيم ، با اين كه او را نه كشتند و نه بر دار كردند ، بلكه براى آنان همانندى نهاده شد و كسانى كه در اين اختلاف كردند ، از آن در شك‌اند و جز گمانه‌زنى از آن آگاهى ندارند و بىگمان او را نكشتند ، بلكه خداوند او را به سوى خود بركشيد و خداوند قدرتمند و فرزانه است . » « 5 » اين‌ها همه درست ، اما اين نيز درست است كه تورات ، انجيل و قرآن - كه بىگمان آگاهىهاى ما دربارهء پيامبران ، پيش و بيش از هر چيز از آنهاست - از كشته شدن موسى يا حتى مرگ دشوار و سخت او سخنى نگفته‌اند . خود « سلّين » و « فرويد » نيز حتى يك گزارش آشكار از تورات -\r\n\r\n\r\n","description":"","footnote":"\r\n( 1 ) . سفر اعداد ، 14 : 2 - 4 .\r\n( 2 ) . سفر تثنيه ، 32 : 48 - 53 .\r\n( 3 ) .  « أَ فَكُلَّما جاءَكُمْ رَسُولٌ بِما لا تَهْوى أَنْفُسُكُمُ اسْتَكْبَرْتُمْ فَفَرِيقاً كَذَّبْتُمْ وَ فَرِيقاً تَقْتُلُونَ »  ( سورهء بقره ، آيهء 87 ؛ نيز بنگريد به سورهء بقره ، آيات 61 و 69 ؛ سورهء آل عمران ، آيهء 112 ؛ سورهء مائده ، آيهء 70 ؛ نيز : تفسير طبرى ، 2 / 139 - 142 ، 323 - 324 ، 350 - 354 ؛ 7 / 116 - 118 ، 10 / 477 ؛ تفسير ابن كثير ، 1 / 45 - 47 ، 175 - 179 ، 2 / 77 / 86 ، 3 / 148 ؛ تفسير المنار ، 1 / 273 - 276 ، 311 - 312 ، 317 ، 318 .\r\n( 4 ) . انجيل متى ، 14 : 2 - 11 ؛ انجيل مرقس ، 6 : 17 - 28 ؛ تاريخ يوسفوس ، 214 ؛ فيليپ حتى ، همان ، 420 - 422 ، بسنجيد با : الكامل ابن اثير ، 1 / 301 - 302 ؛ تاريخ طبرى ، 1 / 585 - 593 ؛ تاريخ ابن خلدون ، 2 / 144 ؛ ابن كثير ، قصص الانبياء ، 2 / 362 - 366 ؛ ثعلبى ، قصص الانبياء ، 340 - 341 ؛ عبد الرزاق نوفل ، يوحنا المعمدان ، 59 - 86 ؛ محمد بيومى مهران ، دراسات فى التاريخ العرب القديم ، 516 - 518 .\r\n( 5 ) .   « وَ قَوْلِهِمْ إِنَّا قَتَلْنَا الْمَسِيحَ عِيسَى ابْنَ مَرْيَمَ رَسُولَ اللَّهِ ، وَ ما قَتَلُوهُ وَ ما صَلَبُوهُ وَ لكِنْ شُبِّهَ لَهُمْ ، وَ إِنَّ الَّذِينَ اخْتَلَفُوا فِيهِ لَفِي شَكٍّ مِنْهُ ما لَهُمْ بِهِ مِنْ عِلْمٍ إِلَّا اتِّباعَ الظَّنِّ وَ ما قَتَلُوهُ يَقِيناً بَلْ رَفَعَهُ اللَّهُ إِلَيْهِ وَ كانَ اللَّهُ عَزِيزاً حَكِيماً »   ( سورهء نساء ، آيات 157 - 158 ) ؛ نيز بنگريد به : تفسير طبرى ، 6 / 279 - 284 ؛ تفسير طبرسى ، 8 / 376 - 379 ؛ تفسير نسفى ، 1 / 376 - 377 ؛ الكشاف ، 1 / 583 - 589 ؛ تفسير فخررازى ، 10 / 99 - 102 ؛ تفسير ابى مسعود ، 1 / 808 - 810 ؛ تفسير المنار ، 6 / 10 - 20 ؛ روح المعانى ، 4 / 10 - 12 ؛ تفسير الجواهر ، 3 / 108 - 109 ؛ فى ظلال القرآن ، 6 / 19 - 21 ؛ تفسير قرطبى ، 2005 - 2006 .\r\n","page_name":" 400 ","page_number":410},
  {"content":"\r\n\r\nكه به گمان آنها چنين چيزى از آن برمىآيد - پيش روى ما ننهاده‌اند ، هيچ نشانه و پشتوانهء تاريخى نيز در اين‌باره در دست نداريم ، و از اين روست كه من بر آنم كه اين ديدگاه آنان چيزى بيش از گمان و پندار نيست و مىدانيم كه پاره‌اى از پندارها گناه و گمراهىاند .\r\nبر پايهء آنچه گفته آمد ، مىتوان ديدگاه « سلّين » و « فرويد » را از آن دست سطح‌گويىها و خيال‌پردازىها و بلكه افسانه‌سازىهاى پژوهشگران شمرد كه نه كتاب‌هاى آسمانى آنها را گواهى مىكند و نه دليلى تاريخى پشتوانهء آنهاست . و اگر نبود اين كه اين شطح‌گويى آنان دربارهء يكى از پيامبران برگزيدهء بزرگوار و نيكوكار خدا ، موسى ( ع ) است ، حتى نيازى نبود تا بدان بپردازيم و در نقد و نقض آن بكوشيم و ناسرگى آن را نشان دهيم ، چرا كه از اين دست خيال‌بافىها در كتاب‌هاى تاريخ بسيار فراوان است ، به ويژه در كتاب‌هاى نويسندگانى از اين دست كه يكى از هنرهاشان همين است كه گستاخانه به نام دانش و پژوهش سخنانى مىگويند و آرايى پيش مىنهند كه بيش و پيش از هر چيز ، دانش و پژوهش از آنها بيزار و بر كنار است ، همان‌گونه كه گرگ دهن‌آلودهء يوسف ندريده ، از خوردن و خون يوسف بر كنار بود . اما چه مىتوان كرد كه هستند بسيارى از جوانانى كه تاريخ پيامبران را از سرچشمه‌هاى نخستين و ناب آنها نخوانده و نياموخته‌اند و ناگزير فريفتهء سخنان و ديدگاه‌هاى اين‌گونه خاورپژوهان و باخترپسندان مىگردند . خداوند ما و ايشان را به راه راست رهنمون گردد .\r\n\r\n","description":"","footnote":"","page_name":" 401 ","page_number":411},
  {"content":"\r\n . \r\n","description":"","footnote":"","page_name":" 402 ","page_number":412},
  {"content":"\r\n\r\n\r\nبخش چهارم جايگاه موسى در تاريخ يهود\r\n\r\n1 . جايگاه موسى نزد مسلمانان\r\nبىگمان موسى ( ع ) نزد مسلمانان پايگاه بسيار والايى دارد ، زيرا چنان كه در قرآن آمده ، او هم سخن خداوند ( - كليم اللّه ) است و يكى از پنج برگزيدهء بزرگوار اوست ( - اولو العزم ) كه نامشان آشكارا در اين آيه‌ها آمده است : « و آن گاه كه از پيامبران پيمان گرفتيم و از تو [ اى محمد 
  ] و از نوح و ابراهيم و موسى و عيسى پسر مريم و از آنان پيمانى استوار گرفتم » « 1 » ؛ « در دين شما چيزهايى را نهاد كه نرخ را بدان‌ها سفارش كرده بود و آنچه به تو وحى كرده‌ايم و آنچه ابراهيم و موسى و عيسى را بدان سفارش كرده‌ايم ، اين كه دين را به پا داريد و پراكنده مگرديد » « 2 » نيز او\r\n\r\n\r\n","description":"","footnote":"\r\n( 1 ) .  « وَ إِذْ أَخَذْنا مِنَ النَّبِيِّينَ مِيثاقَهُمْ وَ مِنْكَ وَ مِنْ نُوحٍ وَ إِبْراهِيمَ وَ مُوسى وَ عِيسَى ابْنِ مَرْيَمَ وَ أَخَذْنا مِنْهُمْ مِيثاقاً غَلِيظاً  ( سورهء احزاب ، آيهء 7 ) ؛ نيز بنگريد به ؛ تفسير نسفى ، 3 / 259 ؛ ابن جوزى ، زاد المسير ، 6 / 354 ؛ تفسير قرطبى ، 5208 ؛ تفسير بيضاوى ، 1 / 114 ( كه مىگويد : خداوند از اين رو اين پنج برگزيده را به نام ياد كرده كه بزرگترين دين آوران‌اند و نخست نام پيامبر اسلام ( ص ) ياد شده از اين روى كه از همه برتر است ) و مختصر تفسير ابن كثير ، 3 / 83 كه مىگويد :\r\nنخست از پيامبر اسلام ( ص ) ياد شده از اين رو كه از همه بزرگ‌تر و برتر است و سپس نام ديگران به ترتيب تاريخى آمده است .\r\n( 2 ) .  « شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى أَنْ أَقِيمُوا \r\n","page_name":" 403 ","page_number":413},
  {"content":"\r\n\r\nدر چشم خدا بسيار گرامى و نامى است كه دربارهء او فرموده است : « مهر و محبت خويش را بر تو افكندم تا زير نگاه من بارآيى و ببالى » « 1 » و مگر هيچ زبان‌گويى مىتواند پايگاه كسى را باز نمايد كه نظر كردهء خداست و زير نگاه او بار آمده و باليده است . چرا كه اگر تنها يك آن ، نظر و نگاه خدا - نظرى كه خاك را كيميا مىكند - بر بنده‌اى بيفتد و او را بگيرد ، بىگمان به پايگاه بلندى مىرسد ، تا چه رسد به كسى كه زير نگاه و نظر او بار آيد و ببالد و پرورده شود ، و موسى زير ناز و نوازش چنين نگاه و نظرى بود كه توانست به آنچه رسيد ، برسد . اين نيز ستايش شگفت ديگر خدا از موسى : « تو را براى خودم ساختم و برگزيدم » . « 2 » يعنى تو را براى خود و دعوت و رسالت خود ويژه ساختم ، چيزى از اين جهان براى تو نيست و تو نيز براى اين جهان نيستى ، تو براى كار بزرگى زير نظر و نگر من بار آمده‌اى ، كار بزرگى كه من تو را براى آن پروريده و برگزيده‌ام ، تو حتى براى خود و خانوادهء خود نيستى ، براى هيچ كس ديگر نيز نيستى ، پس به سراغ و سوى چيزى برو كه تو را براى آن ساخته و پرداخته و برگزيده‌ام . « 3 »\r\nدر تفسير اين آيه ، بخارى حديثى از بو هريره ، از پيامبر ( ص ) آورده است كه : « يك بار آدم و موسى يكديگر را ديدند ، موسى به آدم گفت : تو همانى كه مردم را از بهشت بيرون راندى و به بدبختى و بيچارگى دچار كردى ، آدم نيز به موسى گفت : و تو همانى كه خدا به پيامبرىات فرستاد و تو را براى خود برگزيد و تورات را به تو داد » . « 4 »\r\nنيز موسى كسى است كه خداوند با او سخن گفت و از اين روى به هم سخن خدا ( - كليم اللّه ) آوازه يافت ، چنان كه در اين آيه مىخوانيم : « اينان پيامبرانى هستند كه برخى از آنان را بر برخى ديگر برترى داده‌ايم ، برخى از آنان نيز كسى است كه خداوند با او سخن گفته است » « 5 » يعنى موسى و محمد ( ص ) . « 6 »\r\nو از نشانه‌هاى آبرومندى و گرامى بودن موسى نزد خدا يكى اين است كه از خدا خواست\r\n\r\n\r\n","description":"","footnote":"\r\n-  الدِّينَ وَ لا تَتَفَرَّقُوا فِيهِ »  ( سورهء شورى ، آيهء 13 ) نيز بنگريد به ؛ تفسير ابن كثير ، 7 / 182 - 183 ؛ تفسير نسفى ، 4 / 102 ؛ تفسير قرطبى ، 5829 .\r\n( 1 ) .  « وَ أَلْقَيْتُ عَلَيْكَ مَحَبَّةً مِنِّي وَ لِتُصْنَعَ عَلى عَيْنِي »  ( سورهء طه ، آيه 39 ) .\r\n( 2 ) .  « وَ اصْطَنَعْتُكَ لِنَفْسِي »  ( سورهء طه ، آيهء 41 ) .\r\n( 3 ) . فى ظلال القرآن ، 4 / 2335 - 2336 .\r\n( 4 ) . مختصر تفسير ابن كثير ، 2 / 482 .\r\n( 5 ) .  « تِلْكَ الرُّسُلُ فَضَّلْنا بَعْضَهُمْ عَلى بَعْضٍ مِنْهُمْ مَنْ كَلَّمَ اللَّهُ »  ( سورهء بقره ، آيهء 253 ) .\r\n( 6 ) . مختصر تفسير ابن كثير ، 1 / 226 .\r\n","page_name":" 404 ","page_number":414},
  {"content":"\r\n\r\nبرادرش ، هارون را ياور و همكار او سازد و خدا نيز پذيرفت و چنين كرد ، چنان كه در اين آيه‌ها مىخوانيم : « و از خانواده‌ام برايم دستيارى بگمار . هارون ، برادرم را و با او پشتم را نيرو بخش و او را در كارم با من انباز كن . . . » و خداوند دعايش را چنين پاسخ داد : « اى موسى به خواسته‌ات رسيدى » ؛ « 1 » و « برادرم هارون از من گشاده‌زبان‌تر است پس او را همراه من فرست تا ياور من باشد و . . . فرمود به زودى با همراه ساختن برادرت تو را توانا و زبردست مىسازيم » . « 2 » و بر پايهء همين آيه‌هاست كه برخى از پيشينيان گفته‌اند : در دنيا شفاعت هيچ كس دربارهء ديگرى به اندازهء شفاعت موسى دربارهء هارون كارساز نيفتاد ، چرا كه از پى شفاعت و درخواست او بود كه هارون به پيامبرى و همكارى موسى برگزيده شد ، چنان كه خداوند فرمود : « و ما از روى رحمت و بنده‌نوازى برادرش ، هارون را به پيامبرى برگزيديم و به دو بخشيديم » . « 3 »\r\nهمچنين از عايشه روايت شده است كه در گذر از كنار جمعى ، از مردى شنيد كه مىپرسيد :\r\nدر جهان كدامين برادر است كه بيشترين لطف و مهر را به برادر خود داشته و سود بسيار به او رسانده است ؛ و چون پاسخى نيافت ، خود چنين ادامه داد : او موسى ( ع ) است كه از پروردگار براى برادرش [ هارون 
  ] درخواست نبوت كرد . و عايشه گفتهء او را تصديق نمود .\r\nپيامبر بزرگوار ما ( ص ) نيز در سخنانى موسى را ستوده است و پايگاه والاى او را باز نموده است ، براى نمونه در حديث‌هايى آمده است كه مردى مسلمان با مردى يهودى دربارهء پيامبران خود بگومگو مىكردند ، مسلمان محمد را برتر مىدانست و يهودى موسى را ، مسلمان به خشم آمد و يهودى را سيلى زد ، يهودى شكوه نزد پيامبر برد و پيامبر مرد مسلمان را خواست و بازخواست كرد و فرمود : مرا بر موسى برمگزينيد ، چرا كه چون مردم در قيامت مدهوش مىگردند من نخستين كسى هستم كه به هوش مىآيد ، و چون به هوش مىآيم برادرم موسى را مىبينم كه گوشه‌اى از ستون‌هاى عرش را در دست گرفته است . و من نمىدانم كه آيا او نيز\r\n\r\n\r\n","description":"","footnote":"\r\n( 1 ) .         « وَ اجْعَلْ لِي وَزِيراً مِنْ أَهْلِي * هارُونَ أَخِي * اشْدُدْ بِهِ أَزْرِي * وَ أَشْرِكْهُ فِي أَمْرِي * كَيْ نُسَبِّحَكَ كَثِيراً * وَ نَذْكُرَكَ كَثِيراً * إِنَّكَ كُنْتَ بِنا بَصِيراً * قالَ قَدْ أُوتِيتَ سُؤْلَكَ يا مُوسى »         ( سورهء طه ، آيات 30 - 36 ) .\r\n( 2 ) .   « وَ أَخِي هارُونُ هُوَ أَفْصَحُ مِنِّي لِساناً فَأَرْسِلْهُ مَعِي رِدْءاً يُصَدِّقُنِي إِنِّي أَخافُ أَنْ يُكَذِّبُونِ * قالَ سَنَشُدُّ عَضُدَكَ بِأَخِيكَ وَ نَجْعَلُ لَكُما سُلْطاناً فَلا يَصِلُونَ إِلَيْكُما بِآياتِنا أَنْتُما وَ مَنِ اتَّبَعَكُمَا الْغالِبُونَ   ( سورهء قصص ، آيات ، 34 - 35 ) .\r\n( 3 ) .  « وَ وَهَبْنا لَهُ مِنْ رَحْمَتِنا أَخاهُ هارُونَ نَبِيًّا »  ( سورهء مريم ، آيهء ، 52 ) .\r\n","page_name":" 405 ","page_number":415},
  {"content":"\r\n\r\nمدهوش بود و پيش از من به هوش آمده است يا به پاداش بىهوشى كوه طور اصلا مدهوش نگشته بوده است .\r\nدر روايتى كه احمد بن حنبل ، بخارى و مسلم از ابو هريره نقل كرده‌اند آمده است : دو كس ، يكى مسلمان و ديگرى يهودى با هم مشاجره مىكردند . مسلمان گفت : برگزيدهء دو عالم ، محمد ( ص ) است و مرد يهودى ، موسى ( ع ) را دارندهء آن جايگاه مىدانست . پس مرد مسلمان به خشم آمد و سيلى محكمى به مرد يهودى نواخت . او نيز به شكايت نزد پيامبر ( ص ) آمد . آن حضرت او را دلدارى داد و فرمود : مرا بر موسى برنگزينيد . در روز قيامت كه همهء مردم [ از هول و هراس آن روز 
  ] از هوش مىروند ، من نخستين كسى هستم كه به هوش مىآيم و چون موسى را در جانب عرش مىيابم ، آن گاه نمىدانم كه آيا وى پيش از من به هوش آمده ، يا بارى تعالى او را از بيهوش گشتن مستثنى كرده است .\r\nابن كثير گويد : اين‌گونه سخنان پيامبر ( ص ) كه مرا بر ديگر پيامبران برنگزينيد و برتر نشماريد ، نشان تواضع و فروتنى آن بزرگوار است و گرنه بىهيچ گمان و گزافه‌اى او در دنيا و آخرت از همگان برتر و برگزيده‌تر است ، چرا كه خداوند او را به پايگاه پسنديده ( - مقام محمود ) اى ويژه ساخته است كه گرچه همگان بدان رشك ( - غبطه ) مىبرند ، دست پيامبران برگزيده و الوالعزم نيز از آن كوتاه است ، و اين پايگاه و الا و دسترس‌ناپذير آن بزرگ و برترى او به همهء پيامبران و گزيدگان هم از رويدادهاى شب معراج او آشكار مىشود و هم از اين سخن آن حضرت كه فرمود : « من به زودى در جايگاهى مىايستم كه همگان حتى ابراهيم نيز بدان رشك مىبرد و غبطه مىخورد » ، ابراهيمى كه از ديد مسلمانان پس از پيامبر اسلام برترين پيامبران است و نشان برترى او اين كه مسلمانان همان‌گونه كه بر پيامبر خويش و خاندان او درود مىفرستند ، بر ابراهيم و خاندانش نيز درود مىفرستند و او را بزرگ و مبارك مىشمرند . « 1 »\r\n\r\n2 . جايگاه موسى در تاريخ يهوديان\r\nاما جايگاه موسى در تاريخ يهوديان ، جايگاهى چنان بلند و برتر است كه نه هيچ يك از\r\n\r\n\r\n","description":"","footnote":"\r\n( 1 ) . ابن كثير ، مختصر التفسير ، 1 / 226 - 227 ، 2 / 48 - 50 ؛ البداية و النهاية ، 1 / 283 - 285 ، 312 - 315 .\r\n( چنان كه در دعاها آمده است : اللهم صل و سلّم و زدوبارك على محمّد و آل محمّد كما صليت على ابراهيم و آل ابراهيم » ( مترجم ) .\r\n","page_name":" 406 ","page_number":416},
  {"content":"\r\n\r\nهم روزگاران او چنان جايگاهى داشته‌اند و نه پس از او هيچ يك از اسرائيليان بدان رسيده‌اند ، او به درستى پير و پيشواى اسرائيليان شمرده مىشود و از اين بالاتر كسى است كه يهوديان امت بودن خود را وام‌دار اويند و اوست كه آن مردم پراكنده را به گونهء يك امت ، يگانه و هم‌بسته درآورده است . درست است كه تيره‌ها و قبيله‌هاى اسرائيلى ، پيش از موسى نيز مىدانستند كه همه از يك تبار و نژادند ، با اين همه امّتى يگانه و هم بسته نبودند تا آن‌گاه كه بردگى و بيگارى آنان براى مصريان پيش آمد و در چنان هنگام و هنگامه‌اى موسى پيدا شد و توانست آن مردم پراكنده و گسسته را گرد كند و به هم بپيوندد و از آنان امتى يگانه فراهم آورد ، [ موسى نيز كه پيامبر خدا بود ، اين كار كارستان را به يارى خداوند توانست به سامان رساند 
  ] ، چرا كه ايمانى استوار داشت به اين كه خداى او از همهء خدايان مصر تواناتر و كارسازتر است ، خدايى كه خواسته‌اش تنها رهايى اسرائيليان از چنگ مصريان نيست ، اين نيز هست كه آنان هم بسته و يكپارچه گردند و امتى يگانه را پديد آورند ، و براى اين كار مىبايست اسرائيليان باور كنند و بپذيرند كه خداى موسى و آنان مىتواند از پس فرعون و سپاهيان انبوه و توان افزونش برآيد و دست آنان را از اينان كوتاه كند و موسى از اين روى كه به دين تازهء خويش باورى استوار داشت با همهء سختىهايى كه در راه او بود و كار را به او دشوار مىكرد - سختىها و دشوارىهايى كه تورات نيز آنها را پنهان نداشته است - توانست مردم خويش را به اين باور برساند . « 1 »\r\nو بدين‌گونه موسى توانست از همان آغاز خروج از مصر ، از پيوند دوازده سبط بنى اسرائيل دولت و ملتى فدارتيو پديد آورد و ادارهء هر بخش از اين مجموعه را به يكى از اين دوازده بسط ، ويژه و واگذار كند ، چنان كه در اين ميان كار پيشوايى دينى و اجتماعى به سبط لاويان واگذار شد كه موسى خود نيز از آنان بود . در اين مجموعه ، گونه‌اى مجلس قانون‌گذارى نيز بود ، در برابر مجلسى كه گاه « مجلس ريش سفيدان » ناميده مىشد و فراهم آمده از هفتاد نماينده‌اى بود كه موسى خود برگزيده بود و رياست آن را نيز خود داشت و به گفتهء « فرويد » ، جادوگران فرعون كه در مصر به موسى ايمان آوردند نيز در ميان اين هفتاد تن بودند ، و چنين نظم و نظامى كه كارش سرپرستى و زير نظر داشتن دين موسى و انجام دادن و اجراى آيين و آداب آن و تفسير و گزارش نصوص و نوشته‌هاى آن و فتوا دادن بر پايه‌هاى آنهاست ، هم‌چنان در ميان ملت‌هاى يهودى پايدار ماند . « 2 »\r\n\r\n\r\n","description":"","footnote":"\r\n( 1 ) . تئودور روبنسون ، همان ، 105 .\r\n( 2 ) . حسن ظاظا ، الساميون و لغاتهم ، اسكندريه ، 1971 م ، 76 - 77 ؛ نيز :  A . Lods , op - cit , p . 175 , 310  .\r\n","page_name":" 407 ","page_number":417},
  {"content":"\r\n\r\nبا اين همه ، اين كار سياسى بزرگى كه موسى بدان برخاست و در جاى خود ارزش بسيارى نيز دارد ، در برابر دين‌آورى و دين گسترى او كه دگرگونى اجتماعى گسترده‌اى را نيز در ميان عبرانيان از پى داشت ، نمود چندانى ندارد ، چرا كه كار موسى تنها بنيادگذارى يك ملت نبود ، او آورنده و بنيادگذارندهء يك دين بزرگ آسمانى و حامل يك وحى دينى - مانند پيامبر ما ( ص ) - نيز بود . او توانست به كارى برخيزد همانند كارى كه دو هزار سال پس از او محمد ( ص ) سامان داد و دگرگونى ژرف و پايدار و گسترده‌اى در آيين و آداب قبيله‌اى بيابان‌زيان سامى پديد آورد - آيين و آدابى كه اگر او نمىبود به همان‌گونه پايدار مىماند - و پرستش « يهوه » را در ميان آنان برپاى دارد و با يهوه‌پرستى پيوند و يكپارچگى آنان را استوار دارد و بدين‌گونه امت و ملتى تازه و نوآيين پديد آورد ، و از آن روزگار به اين سوست كه « يهوه » ، خداى عبرانيان است ، خدايى كه پدران و پيشينيان آنان را از بردگى و بيگارى رهانيد و با گذراندن از بيابان‌ها و دشوارىهايى كه در آنجا بدان دچار شده بودند ، سرانجام آنان را به سرزمين موعود رسانيد . « 1 »\r\nو از اينجا و با پيش چشم داشتن همين‌هاست كه « جيمز هاسمر » مىگويد : موسى از اين رو بدان پايگاه بلند دست يافته بود ، كه هم توانسته بود پيشوايى اسرائيليان را به دست گيرد و آنان را از مصر بيرون برد و هم توانسته بود كتابى چون تورات را به آنان ارزانى دارد ، كتابى كه هم قانون نامهء دينى و اجتماعى اين ملت شد - ملتى كه پيش از آن قانونى نداشتند - و هم دولت سياسى آنها بر آن بنياد گرفت . « 2 »\r\nو بدين‌گونه همه هم‌رأىاند كه اگر موسى نمىبود ، نه ملتى به نام بنى اسرائيل مىبود و نه دينى به نام دين يهود ، حتى در اسطوره‌هاى يهودى گفته مىشود كه اگر موسى نمىبود ، يهوديان ناگزير مىشدند با خيال‌پردازى و افسانه‌سازى ، كسى همانند او را براى خود بسازند ، چرا كه آنان پديدارى و پايدارى خويش را وامدار پيشوايى اويند . « 3 » و « بر چنين پايه‌اى است كه مىتوانيم هستى ملت يهود را با انديشه‌ها ، آيين ، فلسفه و دين موسى ( ع ) تفسير كنيم » . « 4 »\r\n\r\n\r\n","description":"","footnote":"\r\n( 1 ) . و . ج . اى بورگ ، تراث العالم القديم ، ترجمهء زكى سوسن ، قاهره ، 1960 م ، 1 / 66 .\r\n( 2 ) . احمد شلبى ، اليهودية ، قاهره ، 1967 م ، 146 ؛ نيز :\r\n JamsHosmer , TheJews , p . 14  .\r\n( 3 ) . حسين ذو الفقار صبرى ، المجلّه ، شماره 151 ، ژوئيهء 1961 ، 18 ؛ نيز :\r\n A . L . Sachar . A History of the Jews , N . Y  ، 1945 ،  p . 16 . 17  .\r\n( 4 ) .  C . Roth , op - cit , p . 7  .\r\n","page_name":" 408 ","page_number":418},
  {"content":"\r\n\r\n\r\nباب پنجم داستان موسى در ميان روايات تورات و آيات قرآن\r\n\r\n","description":"","footnote":"","page_name":" 409 ","page_number":419},
  {"content":"\r\n . \r\n","description":"","footnote":"","page_name":" 410 ","page_number":420},
  {"content":"\r\n\r\n\r\nبخش نخست داستان موسى در قرآن و تورات\r\nجاى شگفتى است كه موسى با اين كه بزرگ‌ترين پيامبر بنى اسرائيل است و با اين كه تورات آنان و به سخن درست‌تر ، اسفار خمسه ( يعنى سفرهاى پيدايش ، خروج ، لاويان ، اعداد و تثنيه ) ، از اوست و با اين كه هيچ كس در تاريخ يهود پايگاه او را ندارد « 1 » و از اين روى استاد بزرگ ملت يهود شمرده مىشود و با اين كه اوست كه يهوديان را به گونهء امتى جداگانه درآورده است ، با اين همه او نيز از نيرنگ و ستم يهوديان نرست : چرا كه در تورات يهوديان - و نه تورات موسى - مىبينيم كه او و برادرش ، هارون متهم شده‌اند كه با گناه ، فرمان خداوند را شكسته‌اند و پروردگار را در ميان اسرائيليان ستايش نكرده‌اند و از اين روى خداوند نيز او را چنين كيفر داد كه هرگز پايش به سرزمين مقدس نرسد ، « 2 » و آن گاه كه موسى از خداوند درخواست كرد كه دست كم او را از سرزمين اردن گذر دهد ، خداوند در پاسخ بر او خشم گرفت و فرمان داد در اين‌باره چيزى نگويد كه گذر كردن از اردن تنها بهرهء يشوع است و نه كسى ديگر . « 3 »\r\nو اما هارون ، از ديدگاه تورات يهود - و بار ديگر مىگويم و نه تورات موسى - هموست\r\n\r\n\r\n","description":"","footnote":"\r\n( 1 ) . سفر تثنيه ، 34 : 10 - 12 .\r\n( 2 ) . همان ، 32 : 48 - 52 .\r\n( 3 ) . سفر تثنيه ، 3 : 25 - 29 .\r\n","page_name":" 411 ","page_number":421},
  {"content":"\r\n\r\n- و نه سامرى - كه در آن ده روزى كه موسى دير كرده بود ، از زر و زيور مردم گوساله‌اى طلايى ساخت و اسرائيليان را بدان فريفته و گمراه ساخت و آنان را دوباره به گوساله‌پرستى كه در مصر بدان خو كرده بودند ، بازگرداند . « 1 » و راستى كه من مانده‌ام كه نويسندگان اين‌گونه ياوه‌ها كه اينك در تورات مىبينيم ، چگونه از ياد برده‌اند كه هارون ، برادر موسى ، خود نيز پيامبر برگزيدهء خدا بود ؛ و يار و همكار موسى در زمان بودن او ، و نماينده و جانشين او در نبودنش .\r\nاما از ديدگاه قرآن ، هارون پيامبر برگزيدهء خداست كه همراه با برادرش ، موسى به پيامبرى نزد فرعون و فرعونيان فرستاده شد . « 2 » و آن كسى كه گوسالهء طلايى را ساخت و اسرائيليان را به گمراهى كشاند ، سامرى بود « 3 » و نه برگزيدهء بزرگوارى چون هارون .\r\nو خدا و فرشتگانش گواه‌اند كه موسى و هارون چنان نبودند و هرگز چنان نمىتوانند باشند كه تورات يهوديان مىگويد . آنان هر دو پيامبرانى بزرگوار بودند كه در راه انجام دادن فرمان خدايشان از هيچ كوششى دريغ نكردند و همهء زندگى خويش را در راه گسترش دين خدا و خرسندى او فدا كردند و سرانجام دل‌گرم به خرسندى او نزد او رفتند . بدين‌گونه قرآن كريم هم خود اين دو پيامبر برگزيده را به پايگاه بلندى كه شايستگى آن را دارند برمىكشد و هم از مردم مؤمن مىخواهد كه آن دو را ، چنان كه بايد ، بزرگ شمارند و به ياوه‌هايى كه يهوديان دربارهء اين دو بزرگ برگزيده گفته‌اند ، گوش نسپارند . « 4 » چنان كه فرمود : « اى گرويدگان و مؤمنان ، چونان كسانى نباشيد كه موسى را آزار دادند و خداوند او را از آنچه آنان [ به دروغ و تهمت 
  ] دربارهء او گفته بودند ، پاك و پيراسته داشت ، و او نزد خدا آبرومند بود » . « 5 »\r\nبه هر روى قصص قرآنى موسى با گزارش توراتى آن دوگانگىهاى آشكارى دارد و اين دوگانگىها بيشتر برخاسته از قصد و هدف قرآن كريم و تورات از داستان‌گويى است . قرآن كريم در بيان داستان موسى ، و نيز ديگر داستان‌ها ، در پى داستان پردازى و تاريخ‌گويى نيست ،\r\n\r\n\r\n","description":"","footnote":"\r\n( 1 ) . سفر خروج ، 32 : 2 - 6 .\r\n( 2 ) . سوره‌هاى مريم ، 51 - 53 ؛ طه ، 25 ، 36 ، 42 - 47 ؛ شعراء ، 10 - 16 ؛ صافات ، 114 - 122 .\r\n( 3 ) . سوره‌هاى اعراف ، 148 - 152 ؛ طه ، 83 - 98 .\r\n( 4 ) . بنگريد به : محمد بيومى مهران ، اسرائيل ، 3 / 197 - 203 ؛ عبد الرحيم فوده ، من معانى القرآن ، 214 .\r\n( 5 ) .  « يا أَيُّهَا الَّذِينَ آمَنُوا لا تَكُونُوا كَالَّذِينَ آذَوْا مُوسى فَبَرَّأَهُ اللَّهُ مِمَّا قالُوا وَ كانَ عِنْدَ اللَّهِ وَجِيهاً  ، ( سورهء احزاب ، آيهء 69 ) .\r\n","page_name":" 412 ","page_number":422},
  {"content":"\r\n\r\nبلكه در پى اين است كه به اين شيوه ، آموزه‌ها و عبرت‌هايى در دسترس ديگران گذارد و الگوهاى راستينى از كوشش در راه خدا را پيش چشم آنان نهد و سرمشق‌هاى نيكويى از چگونه زيستن را در برابر آنان نشاند ، اما تورات در اين داستان تنها در پى اين است كه اسرائيليان را بزرگ كند و از سرزمين موعود سخن بگويد ، « 1 » و پرهيزى ندارد از اين كه دزدىكردن از مصريان را ، آن هم با نيرنگ و نقشه براى آنان روا شمارد . « 2 » سرقتى كه به گزارش تورات نقشهء آن در شب كشيده شد و روز ، هنگام خروج اسرائيليان از مصر بىآن كه مصريان سردرآورند ، انجام شد . دردناك‌تر اين كه نويسندگان تورات به همين بسنده نكرده‌اند كه اسرائيليان را دزد بشمارند ، بلكه اين دزدى را با آگاهى و خرسندى موسى و حتى به فرمان او گفته‌اند . و پيداست كه هرگز نمىتوان پذيرفت كه پيامبر برگزيده و بزرگوارى چون موسى به چنان كارى خرسند بوده باشد تا چه رسد كه بدان نيز فرمان داده باشد . اما چه مىتوان كرد كه اين تورات يهود است و گستاخى و ياوه‌گويى دربارهء پيامبران و برگزيدگان خدا شيوهء اوست و نمونه‌هاى فراوانى از اين دست در آن ديده مىشود . « 3 »\r\nاينك برجسته‌ترين دوگانگىها و تفاوت‌هاى قرآن و تورات دربارهء داستان موسى :\r\nيكم : زنى كه موسى را از آب گرفت و نگذاشت فرعون او را بكشد ، به گزارش قرآن ، همسر فرعون است و به گزارش تورات دختر او . « 4 »\r\nدوم : از قرآن كريم برنمىآيد كه همسر فرعون از اسرائيلى بودن موسى خبر داشته است ، اما از تورات آشكارا برمىآيد كه او اين را از همان نخست مىدانسته و درباريان را نيز از آن آگاه كرده است . « 5 »\r\nسوم : داستان كشته شدن آن مرد مصرى به دست موسى در تورات اين گونه گزارش شده كه روزى موسى مردى مصرى را ديد كه مردى عبرى را مىزد ، چون چنين ديد ، اين سوى و آن سوى را نگريست و چون كسى را نديد پيش آمد و آن مرد مصرى را كشت و در ريگ‌ها پنهان\r\n\r\n\r\n","description":"","footnote":"\r\n( 1 ) . سفر پيدايش ، 17 : 4 - 8 ، 26 : 2 - 4 ، 35 : 11 - 12 ، 26 : سفر خروج ، 3 : 6 - 8 ، 33 : 1 - 3 ؛ سفر تثنيه ، 7 : 1 - 2 ، 26 : 15 .\r\n( 2 ) . محمد بيومى مهران ، « قصة ارض الميعاد بين الحقيقة و الاسطورة » ، مجلهء الاسطول ، شمارهء 66 ، اسكندريه ، 1971 م .\r\n( 3 ) . سفر خروج ، 12 : 34 / 36 ؛ محمد بيومى مهران ، اسرائيل ، 1 / 355 .\r\n( 4 ) . سورهء قصص ، آيات 8 - 9 ؛ سفر خروج ، 2 : 5 - 10 .\r\n( 5 ) . سورهء قصص ، آيات 7 - 9 ؛ سفر خروج ، 2 : 6 .\r\n","page_name":" 413 ","page_number":423},
  {"content":"\r\n\r\nكرد . فرداى همان روز آن مرد عبرى را ديد كه با مرد عبرى ديگرى مىستيزد ، پيش آمد و او را از اين كار باز داشت ، او به موسى گفت : مىخواهى مرا بكشى ، همان‌گونه كه ديروز آن مصرى را كشتى . داستان به گوش فرعون رسيد و از پىگشتن موسى برآمد و موسى ناگزير به مدين گريخت . اما همين داستان در قرآن اين گونه آمده است : « روزى موسى به هنگامى كه مردم شهر سرگرم و غافل بودند ، به شهر درآمد ، دو مرد را ديد كه با يكديگر جنگ و ستيز مىكنند ، يكى از آنها از دوستان و پيروان او بود و آن يك از دشمنانش ، آن يك كه از پيروانش بود ، از او خواست تا او را بر آن كه از دشمنانش بود ، يارى كند ، و موسى [ پيش آمد و 
  ] مشتى بر او زد و كارش را ساخت ، [ و چون چنين ديد 
  ] گفت : اين كار شيطان است ، و بىگمان شيطان دشمن و گمراه‌كننده‌اى آشكار است [ آنگاه زبان به پوزش گشود و 
  ] گفت : پروردگارا ، من بر خويش ستم كردم ، مرا بيامرز ، و خدا نيز او را آمرزيد كه او آمرزگارى مهربان است . [ سپس از روى سپاس 
  ] گفت : پروردگارا ! براى اين نعمتى كه به من دادى هرگز پشتيبان ستم‌كاران نخواهم بود » . « 1 »\r\nو اين ستم‌كاران و گناه‌كارانى كه موسى با خداوند پيمان بست ، هرگز آنان را پشتيبانى و يارى نكند ، كسى نيستند جز همين بنى اسرائيل . بارى موسى از يارى كردن آن مرد اسرائيلى كه به كشته شدن آن مرد مصرى انجاميد ، پشيمان شد و از اين روى پس از پشيمانى و پوزش ، آهنگ آن كرد كه هرگز ستم‌كاران را پشتيبانى نكند .\r\nو اما داستان روز دوم : « سپس ترسان و نگران در شهر مىگشت كه ناگاه [ ديد 
  ] همان كسى كه ديروز از او يارى خواست ، از او يارى مىخواهد ، موسى [ كه هنوز پشيمانى از كار ديروزش آزارش مىداد ، چون دوباره او را در ستيز و ستم ديد 
  ] گفت : راستى كه تو گمراهى ، و چون [ پيش رفت و 
  ] خواست با آن كه دشمن هر دوشان بود ، درآويزد ، [ مرد اسرائيلى كه پنداشته بود ، موسى مىخواهد او را بزند 
  ] گفت : مىخواهى مرا بكشى همان‌گونه كه ديروز يكى ديگر را كشتى ، نمىخواهى در اين سرزمين جز زورگوى ستم‌گرى باشى و نمىخواهى از درست كاران باشى » . « 2 »\r\n\r\n\r\n","description":"","footnote":"\r\n( 1 ) .    وَ دَخَلَ الْمَدِينَةَ عَلى حِينِ غَفْلَةٍ مِنْ أَهْلِها فَوَجَدَ فِيها رَجُلَيْنِ يَقْتَتِلانِ هذا مِنْ شِيعَتِهِ وَ هذا مِنْ عَدُوِّهِ فَاسْتَغاثَهُ الَّذِي مِنْ شِيعَتِهِ عَلَى الَّذِي مِنْ عَدُوِّهِ فَوَكَزَهُ مُوسى فَقَضى عَلَيْهِ قالَ هذا مِنْ عَمَلِ الشَّيْطانِ إِنَّهُ عَدُوٌّ مُضِلٌّ مُبِينٌ * قالَ رَبِّ إِنِّي ظَلَمْتُ نَفْسِي فَاغْفِرْ لِي فَغَفَرَ لَهُ إِنَّهُ هُوَ الْغَفُورُ الرَّحِيمُ - قالَ رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ »    ( سورهء قصص ، آيات 15 - 17 ) .\r\n( 2 ) .  فَأَصْبَحَ فِي الْمَدِينَةِ خائِفاً يَتَرَقَّبُ فَإِذَا الَّذِي اسْتَنْصَرَهُ بِالْأَمْسِ يَسْتَصْرِخُهُ قالَ لَهُ مُوسى إِنَّكَ لَغَوِيٌّ مُبِينٌ * \r\n","page_name":" 414 ","page_number":424},
  {"content":"\r\n\r\nاز اين دو گزارش پيداست كه تنها در بيان قرآنى داستان چنين آمده است كه موسى از پى يارى خواهى آن مرد عبرى به آن كار دست زد و ناخواسته مرد مصرى را كشت و از اين روى بىدرنگ از خدا آمرزش خواست و خدا نيز او را آمرزيد و با خدا پيمان بست كه هرگز پشتيبان ستم‌گران نباشد ، نيز تنها در قرآن آمده كه فرداى آن روز ، همان مرد عبرى كه با مرد مصرى ديگرى سرگرم ستيزه بود ، دوباره از موسى يارى خواست و موسى كه او را ستيزه‌جو ديد ، وى را از گمراهان شمرد ، نيز تنها در قرآن آمده كه چون موسى بار دوم براى يارى آن مرد عبرى پا پيش نهاد ، مرد به او گفت : « مىخواهى مرا بكشى ، همان‌گونه كه ديروز يكى ديگر را كشتى . . . » . اما در گزارش تورات همان‌گونه كه ديديم ، كسى از موسى يارى نخواست ، بلكه اين خود موسى بود كه بدون درخواست كسى ، اين سو و آن سو را نگريست و چون كسى را نديد ، پيش رفت و مرد مصرى را كشت و در ريگ‌ها پنهان كرد . نيز در گزارش تورات درگيرى و ستيزهء روز دوم ، ميان دو مرد عبرى است و نه يك عبرى و يك مصرى ، و چون موسى پيش مىرود تا آن دو را از هم جدا كند ، آن كه ديروز از او يارى خواسته بود ، مىگويد : مىخواهى مرا نيز بكشى همان‌گونه كه ديروز آن مرد مصرى را كشتى و داستان به گوش فرعون مىرسد و موسى به مدين مىگريزد . « 1 » و از ديگر نكته‌هايى كه در بيان قرآنى بود ، در گزارش تورات نشانى نيست .\r\nچهارم : در گزارش قرآن ، آن مرد مدينى كه موسى را به دامادى خود پذيرفت ، دو دختر دارد و در گزارش تورات ، هفت دختر و نيز آن مرد تنها در گزارش تورات كاهن مدين شمرده شده است . « 2 »\r\nپنجم : ماندگارى موسى در مدين ، به گزارش قرآن هشت سال ، و به گمان درست‌تر ده سال بوده است - چنان كه پيش‌تر به گستردگى از آن سخن گفته‌ايم - و به گزارش‌هايى يهودى و مسيحى چهل سال . « 3 »\r\n\r\n\r\n","description":"","footnote":"\r\n-  فَلَمَّا أَنْ أَرادَ أَنْ يَبْطِشَ بِالَّذِي هُوَ عَدُوٌّ لَهُما قالَ يا مُوسى أَ تُرِيدُ أَنْ تَقْتُلَنِي كَما قَتَلْتَ نَفْساً بِالْأَمْسِ إِنْ تُرِيدُ إِلَّا أَنْ تَكُونَ جَبَّاراً فِي الْأَرْضِ وَ ما تُرِيدُ أَنْ تَكُونَ مِنَ الْمُصْلِحِينَ  ( سورهء قصص ، آيات 18 - 19 ) .\r\n( 1 ) . سفر خروج ، 12 : 11 - 15 .\r\n( 2 ) . سورهء قصص ، آيات 23 - 26 ؛ نيز سفر خروج ، 2 : 16 .\r\n( 3 ) . سورهء قصص ، آيات 27 - 28 ؛ تفسير نسفى ، 3 / 234 ؛ مختصر تفسير ابن كثير ، 3 / 11 ؛ نيز سفر خروج ، 7 : 7 ؛\r\n","page_name":" 415 ","page_number":425},
  {"content":"\r\n\r\nششم : به گزارش قرآن ، موسى فرمان پيامبرى را در سمت راست كوه طور ، در سرزمين پاك « طوى » از خداوند دريافت مىكند و به گزارش تورات در كوه خدا « حوريب » . « 1 »\r\nهفتم : به گزارش تورات ، دخترى كه موسى در مدين به زنى گرفت « صفورا » ( - صفوره ) نام داشته است . « 2 » اما در قرآن نه نام او آمده است و نه نام پدرش ، چنان كه نام هيچ زن ديگرى نيز در قرآن نيامده است ، جز نام « مريم » ، گويا از اين روى كه او ويژگى بىهمانندى داشته است ، زدان پسرى چون عيسى ، بىآن كه با هيچ مردى پيوند داشته باشد .\r\nهشتم : قرآن نام آن مرد مدينى كه دختر خويش را به موسى داد ، ياد نكرده است ، و تورات با ناسازه‌گويى او و نيز قبيلهء او را هر بار با نامى خوانده است ؛ يك بار در سفر خروج ، ( 3 : 1 ) او را « يثرون » ، كاهن مدين مىگويد و بارى ديگر در همان سفر ( 2 : 18 ) « رعوئيل » مىنامد و سوم بار در سفر اعداد ( 10 : 29 ) « حوباب » ، پسر « رعوئيل » مىخواند . دربارهء نام قبيلهء او نيز چندگونه‌گويى كرده است : يك بار چنان كه ديديم آن را مديانى خوانده است و ديگر بار در سفر داوران ( 1 : 16 ) « قينى » شمرده است و سوم بار در همين سفر داوران ( 4 : 11 ) ، در داستان « دبوره » - زنى كه پيامبر و داور بود - بر « قينى » بودن آن قبيله تأكيد كرده است .\r\nنهم : به بيان قرآن كريم ، موسى پس از آن كه ده سالى را كه مىبايست براى پدر زن خود كار كند ، به پايان رساند و با خانوادهء خويش راهى مصر شد ، در راه در طور سينا ، در شبى مبارك به پيامبرى برگزيده شد ، اما به گزارش تورات برگزيدگى او به پيامبرى آن گاه بود كه هنوز در مدين براى پدر زن چوپانى مىكرد . « 3 »\r\nدهم : قرآن دربارهء معجزهء دست درخشان موسى ، اين گونه بيان كرده است كه او چون دست بيرون مىآورد ، درخشان و سپيد مىنمود بىآن كه سپيدى و درخشانى آن از عيب و آفتى چون پيسى و برص باشد . اما به گزارش تورات ، چون دست از گريبان بيرون مىآورد ، بر دستش پيسىهايى چون برف نمودار مىشد . « 4 »\r\n\r\n\r\n","description":"","footnote":"\r\n- اعمال رسولان ، 7 : 30 ؛ قاموس الكتاب المقدس ، 2 / 931 .\r\n( 1 ) . سورهء طه ، آيهء 12 ، سورهء قصص ، آيات 29 - 30 ؛ نيز سفر خروج ، 3 : 1 - 2 .\r\n( 2 ) . سفر خروج ، 2 : 21 .\r\n( 3 ) . سورهء طه ، 9 - 14 ؛ سورهء قصص ، آيات 29 - 30 ؛ نيز : سفر خروج ، 3 : 1 - 6 .\r\n( 4 ) . سورهء طه ، آيهء 22 ؛ سورهء قصص ، آيهء 32 ؛ نيز سفر خروج ، 4 : 6 - 7 .\r\n","page_name":" 416 ","page_number":426},
  {"content":"\r\n\r\nيازدهم : دربارهء همكارى هارون و موسى در كار پيامبرى ، گزارش تورات گوياى اين است كه موسى چون به پيامبرى برگزيده شد و فرمان يافت نزد فرعون برود ، بهانه آورد كه كند زبان است و به درستى نمىتواند سخن بگويد . پس خدا بر او خشم گرفت و گفت ، مگر نمىدانم كه برادرت هارون گشاده زبان است ، او را به يارى تو خواهم فرستاد و تو با زبان او سخن خواهى گفت و من با زبان تو و زبان او خواهم بود و آنچه بايد بكنيد به شما خواهم آموخت و او به جاى تو با مردم سخن خواهد گفت و او زبان تو خواهد بود . « 1 » يك بار ديگر نيز اين‌گونه بهانه مىآورد كه اسرائيليان سخن مرا نمىشنوند ، فرعون چگونه خواهد شنيد ، و من مردى كند زبانم . « 2 » اما داستان در قرآن به گونهء ديگرى است و اين موسى است كه چون به پيامبرى برگزيده مىشود از خدا مىخواهد تا هارون را انباز او سازد و مىگويد : « پروردگارا ! سينه‌ام را گشاده كن و كارم را آسان ساز و گره از زبانم باز گشا ، تا سخنم را دريابند و از خويشانم ياورى براى من برگزين ، برادرم ، هارون را تا همدست من باشد و او را در اين كار با من انباز كن » ؛ و خدا نيز درخواست او را مىپذيرد و مىفرمايد : « به آنچه خواستى رسيدى » . « 3 » پس موسى مىگويد : « برادرم ، هارون بيان و كلامى شيواتر از من دارد [ پروردگارا 
  ] او را با من در رسالت همراه ساز ، چه بيم دارم از آن كه مرا تكذيب كنند . خداوند نيز فرمود تقاضايت پذيرفته شده ، و با برادرت ، تو را قوى گردانديم و در عالم به شما قدرت مىدهيم كه هرگز [ دشمن 
  ] بر شما دست نيابد ؛ اينك با آياتى كه به شما عطا كردم [ برويد 
  ] كه شما و پيروانتان چيرگى خواهيد يافت . » « 4 » بدين ترتيب آشكار است كه در تورات ، اين پروردگار است كه از موسى مىخواهد تا به برادرش ، هارون پناه برد . حال آن كه در قرآن كريم ، موسى براى انجام دادن آن عمل مهم ، از خداوند درخواست مىكند تا برادرش را يار و همراه او گرداند . به ديگر سخن ، در قرآن كريم ، موسى از آن رو كه برادرش بيانى شيوا و كلامى رسا داشته است ، از خداوند براى وى طلب نبوت مىكند ؛ موضوعى كه پيش‌تر به تفصيل بدان پرداختيم .\r\nدوازدهم : عصايى كه به معجزه اژدها مىشود ، در گزارش تورات ، عصاى هارون است و نه موسى ، نيز كسى كه آن عصا را نزد فرعون و درباريانش به زمين مىافكند و اژدها مىشود ، هارون است ، اما در گزارش قرآن كريم عصا از آن موسى است و نه هارون ، هموست كه آن را\r\n\r\n\r\n","description":"","footnote":"\r\n( 1 ) . سفر خروج ، 4 : 11 - 16 .\r\n( 2 ) . سفر خروج ، 6 : 12 .\r\n( 3 ) . سورهء طه ، آيات 25 - 36 .\r\n( 4 ) . سورهء قصص ، آيات 34 - 35 .\r\n","page_name":" 417 ","page_number":427},
  {"content":"\r\n\r\nبه زمين مىافكند و اژدها مىشود ، نخستين بار در برابر فرعون و درباريان و دوم‌بار ، آن‌گاه كه جادوگران به هماوردى او آمده بودند . « 1 »\r\nسيزدهم : شكافته شدن دريا در گزارش تورات ، از پى ورزش بادى شرقى است كه آب‌ها را برمىگرداند و مىخشكاند تا اسرائيليان به سلامت از آن گذر مىكنند و چون فرعونيان مىرسند و بدان خشكى درمىآيند ، آب‌ها برمىگردند و آنها را نابود مىسازند و اسرائيليان كه چنين مىبينند ، مىترسند و به خدا و موسى ايمان مىآورند . اما در گزارش قرآن شكافتن دريا نه با وزش باد شرقى كه آشكارا معجزهء موسى است كه چون به فرمان خداوند ، عصا را بر دريا مىزند ، دريا دوپاره مىشود و آب‌هاى هر پاره از آن در دو سوى ، چون كوهى بزرگ مىايستد تا موسى و يارانش مىگذرند و چون فرعون و يارانش مىرسند بر آنها فرو مىغلتند و غرقه‌شان مىكنند . « 2 »\r\nچهاردهم : بر پايهء آيات قرآن اين خداوند بود كه به مادر موسى وحى كرد تا كودك را به آب افكند ، چنان كه او را مژده داد كه كودك را به زودى به او باز مىگرداند . و نيز مژده داد كه او را در آينده از پيامبران مىگرداند . از قرآن بشنويم : « به مادر موسى وحى كرديم كه او را شير ده و چون بر او ترسيدى ، به آبش بينداز و نترس و اندوه مخور كه او را به تو باز مىگردانيم و از پيامبران مىسازيم » . « 3 » اما در گزارش تورات ، مادر ، كودك را 3 ماه پنهان مىدارد و چون مىترسد كه رسوا شود ، زنبيلى از نى و بوريا مىسازد و آن را با قير و زفت مىاندايد و كودك را در آن جاى مىدهد و آن را در نيزار به كنار نهر مىگذارد و خواهرش از دور او را مىپايد تا ببيند چه مىشود . « 4 »\r\nپانزدهم : به گزارش قرآن ، چون موسى نزد آن پيرمرد مدينى مىرود و داستانش را به او باز مىگويد ، ترس و دلهره‌اش آرام مىگيرد و پيرمرد به او مىگويد : « ديگر نترس كه از دست ستم‌گران رهايى يافتى » پس از او مىخواهد كه يكى از دخترانش را به زنى بگيرد و براى كابين ، هشت سال و اگر خواست ده سال براى او كار كند و موسى نيز مىپذيرد ، و بىآن كه\r\n\r\n\r\n","description":"","footnote":"\r\n( 1 ) . سورهء اعراف ، آيات 104 - 122 ؛ سورهء طه ، آيات 57 - 70 ؛ سورهء شعرا ، آيات 30 - 48 ؛ نيز : سفر خروج ، 7 : 8 - 12 .\r\n( 2 ) . سورهء شعرا ، آيات 63 - 67 ؛ نيز : سفر خروج ، 14 : 21 - 31 .\r\n( 3 ) .  وَ أَوْحَيْنا إِلى أُمِّ مُوسى أَنْ أَرْضِعِيهِ فَإِذا خِفْتِ عَلَيْهِ فَأَلْقِيهِ فِي الْيَمِّ وَ لا تَخافِي وَ لا تَحْزَنِي إِنَّا رَادُّوهُ إِلَيْكِ وَ جاعِلُوهُ مِنَ الْمُرْسَلِينَ  ( سورهء قصص ، آيهء 7 ) .\r\n( 4 ) . سفر خروج ، 2 : 2 - 4 .\r\n","page_name":" 418 ","page_number":428},
  {"content":"\r\n\r\nكابين ده ساله را برگزيند به گمان بسيار همان ده سال را براى او كار مىكند ، اما تورات در اين باره جز اين چيزى نمىگويد كه موسى به ماندن نزد پيرمرد خرسند شد و او نيز دخترش صفورا را به دو داد . « 1 »\r\nشانزدهم : به گزارش قرآن ، بيرون بردن اسرائيليان از مصر به فرمان خدا بوده است و شبانه و پنهانى انجام گرفته است ، چنان كه در قرآن مىخوانيم : « و ما به موسى وحى كرديم كه اسرائيليان را شبانه بيرون بر ، چرا كه شما دنبال مىشويد » ، « 2 » اما تورات در اين باره آشكارا پريشان گويى كرده است : يك بار خروج اسرائيليان را بىآگاهى و رضايت فرعون گفته و ديگر بار با موافقت او ، و سوم بار گرفته است كه آنان با زور به بيرون رفتن ناگزير شدند ، و چهارم بار چنين گفته است كه برخى از اسرائيليان به بيرون رفتن راضى بودند و گروهى ديگر ناراضى ، اگرچه سرانجام راى آنان كه به رفتن خرسند بودند ، صورت پذيرفت . « 3 »\r\nدر اينجا گفتنى است كه در بيان قرآنى داستان موسى ، چيزهايى آمده است كه در گزارش توراتى آن نيامده است ، چيزهايى مانند :\r\n1 . تنها در قرآن آمده است كه اين خواست خدا بود - و خواست خداوند را هيچ چيز جلو نمىگيرد - كه دوستى موسى در دل همسر فرعون چنان جاى گيرد كه شوهر را از كشتن او بازدارد و سرانجام فرعون را وادارد تا كودك را به فرزندى بگيرند . « 4 »\r\n2 . تنها در قرآن آمده است كه موسى هيچ زنى را به دايه‌گى نپذيرفت تا آن كه خواهرش به ناشناسى نزد فرعونيان رفت و گفت زنى را مىشناسد كه مىتواند كودك را شير دهد و به او مهربان باشد ، و فرعونيان از پى پيشنهاد او آن زن را كه نمىدانستند مادر موسى است ، آوردند و موسى از او شير خورد و به اين گونه موسى به آغوش مادر بازگشت ، چنان كه مىخوانيم : « و از پيش چنان كرديم كه او دايگان را نپذيرد [ تا آن‌گاه كه خواهرش نزد آنان رفت و 
  ] گفت : آيا خانواده‌اى را به شما نشان دهم كه كودك را براى شما سرپرستى كنند و به او مهربان باشند ؟ و بدين گونه او را به مادرش بازگردانديم تا چشمش به دو روشن گردد و اندوه نخورد و بداند كه وعدهء خدا راست است . اما بيشتر مردم نمىدانند » . « 5 »\r\n\r\n\r\n","description":"","footnote":"\r\n( 1 ) . سورهء قصص ، آيات 25 - 28 ؛ نيز سفر خروج ، 2 : 21 .\r\n( 2 ) .  « وَ أَوْحَيْنا إِلى مُوسى أَنْ أَسْرِ بِعِبادِي إِنَّكُمْ مُتَّبَعُونَ  ( سورهء شعرا ، آيهء 52 ؛ نيز سورهء طه ، آيهء 77 ) .\r\n( 3 ) . سورهء شعرا ، آيهء 52 ؛ نيز سورهء طه ، آيهء 77 ؛ سفر خروج ، 6 : 1 ، 11 : 1 - 2 ، 12 : 29 - 30 ، 13 : 17 - 18 ؛ سفر اعداد ، 14 : 3 - 4 .\r\n( 4 ) . سورهء قصص ، آيهء 9 .\r\n( 5 ) .   وَ حَرَّمْنا عَلَيْهِ الْمَراضِعَ مِنْ قَبْلُ فَقالَتْ هَلْ أَدُلُّكُمْ عَلى أَهْلِ بَيْتٍ يَكْفُلُونَهُ لَكُمْ وَ هُمْ لَهُ ناصِحُونَ * فَرَدَدْناهُ  \r\n","page_name":" 419 ","page_number":429},
  {"content":"\r\n\r\n3 . تنها در قرآن آمده است كه چون فرعونيان پس از كشته شدن آن مرد مصرى به دست موسى بر كشتن موسى هم‌رأى شدند ، مردى نيك‌خواه ، كه گويا از وابستگان دربار بوده است ، نزد موسى مىآيد و او را از آهنگ فرعونيان آگاه مىكند و به بيرون رفتن از مصر سفارش مىنمايد . از قرآن بشنويم : « و از دوردست‌هاى شهر مردى شتابان آمد و گفت : اى موسى ! درباريان هم‌رأى شده‌اند كه تو را بكشند ، از اين شهر بيرون رو كه من از نيك‌خواهان توأم » . « 1 »\r\n4 . تنها در قرآن آمده است كه ميان موسى و فرعون بگومگو و درگيرى تند و تيزى پيش آمد و در همين حين بود كه فرعون به موسى يادآورى كرد كه مگر تو همان نيستى كه در كاخ ما بزرگ و باليده شدى و از سوى ما نيكويىها ديدى و يكى از ما را كشتى و بىآن كه قصاص شوى ، گريختى و اينك بازگشته‌اى و اين‌گونه مىكنى ؟ از قرآن بشنويم : « فرعون به موسى گفت : مگر تو را آن‌گاه كه كودك بودى ، نپرورديم و مگر تو سال‌هايى از زندگىات را نزد ما نگذراندى ، و مگر تو آن كارى را كه كردى [ كشتن مرد مصرى 
  ] نكردى ، راستى كه تو از ناسپاسانى » . « 2 »\r\n5 . تنها در قرآن آمده است - آن هم چندبار - كه فرعون خود را خدا مىپنداشت و همين خدا پندارى او بزرگ‌ترين سد و سنگى بود كه راه را بر ايمان او به موسى و خداى موسى مىبست ، و موسى در اين پندار ، سخت با او درگير بود ، به ويژه كه هيچ پيامبر ديگرى را نمىشناسيم كه به سوى كسى فرستاده شده باشد كه خود را خدا بپندارد ، و فرعون نه تنها چنين پندارى داشت كه موسى را نيز تهديد كرد و : « گفت اگر جز من خدايى برگزينى ، تو را زندانى مىسازم » « 3 » ، و به همگان نيز آشكارا مىگفت : « جز خود براى شما خدايى نمىشناسم » « 4 » ، و به همگان نيز آشكارا مىگفت : « جز خود براى شما خدايى نمىشناسم » و آنگاه كه موسى نشانه‌هاى آشكارى بر راستى سخن خود پيش روى او نهاد ، باز بر خدايى خود پاى فشرد و « شتابان روى برتافت و گروه خود را گرد آورد و آواز داد و گفت : منم خداى برتر شما » . « 5 »\r\n\r\n\r\n","description":"","footnote":"\r\n-  إِلى أُمِّهِ كَيْ تَقَرَّ عَيْنُها وَ لا تَحْزَنَ وَ لِتَعْلَمَ أَنَّ وَعْدَ اللَّهِ حَقٌّ وَ لكِنَّ أَكْثَرَهُمْ لا يَعْلَمُونَ  ( سورهء قصص ، آيات 12 - 13 ) .\r\n( 1 ) .  « وَ جاءَ رَجُلٌ مِنْ أَقْصَى الْمَدِينَةِ يَسْعى قالَ يا مُوسى إِنَّ الْمَلَأَ يَأْتَمِرُونَ بِكَ لِيَقْتُلُوكَ فَاخْرُجْ إِنِّي لَكَ مِنَ النَّاصِحِينَ »  ( سورهء قصص ، آيهء 20 ) .\r\n( 2 ) .   « قالَ أَ لَمْ نُرَبِّكَ فِينا وَلِيداً وَ لَبِثْتَ فِينا مِنْ عُمُرِكَ سِنِينَ * وَ فَعَلْتَ فَعْلَتَكَ الَّتِي فَعَلْتَ وَ أَنْتَ مِنَ الْكافِرِينَ »   ( سورهء شعرا ، آيات 18 - 19 ) .\r\n( 3 ) . سورهء شعرا ، آيهء 29 .\r\n( 4 ) . سورهء قصص ، آيهء 38 .\r\n( 5 ) . سورهء قصص ، آيهء 38 .\r\n","page_name":" 420 ","page_number":430},
  {"content":"\r\n\r\nو شگفتا كه تورات ، داستان را وارونه مىكند و موسى را خداى فرعون و هارون را پيامبر موسى مىگويد ، از تورات بشنويم : « و خداوند به موسى گفت : ببين تو را بر فرعون خدا ساخته‌ام و برادرت ، هارون ، نبّى تو خواهد بود ، هر آنچه به تو امر نمايم آن را بگو و برادرت هارون آن را به فرعون بازگويد تا بنى اسرائيل را از زمين خود رهايى دهد » « 1 » و من درشگفتم كه نويسندگان تورات ، چگونه اين سخنان كفرآميز را برساخته‌اند و موسى ، بنده و برگزيدهء خدا چگونه مىتواند خداى فرعون باشد ، و هارون چگونه مىتواند پيامبر موسى باشد ، و آيا به راستى كتابى اين‌گونه را مىتوان كتابى توحيدى شمرد ، تا چه رسد به اين كه آن را فرود آمده از سوى خداوند بلندمرتبه و توانا نيز دانست .\r\n6 . تنها در قرآن آمده است كه فرعون از هامان خواست تا با آجر براى او برجى بلند بسازد ، باشد كه از كار خداى موسى سر درآورد ، چنان كه در قرآن مىخوانيم : « فرعون گفت :\r\nاى بزرگان ! من جز خود خدايى براى شما نمىشناسم ، اى هامان براى من آتش بر گل برافروز [ و آجر بپز و با آنها 
  ] براى من برجى [ بلند و آسمان ساى 
  ] بساز ، باشد كه به خداى موسى راهى بيابم و البته من او را از دروغگويان مىپندارم » . « 2 »\r\n7 . تنها در قرآن آمده است كه جادوگران فرعون به خداى موسى و هارون ايمان آوردند و اين ايمان آوردن آنان ، براى فرعون ، چنان نامنتظر و كوبنده بود كه نزديك بود از خشم بتركد و از اين روى بود كه آنان را به همدستى با موسى متهم كرد و سپس به سخت‌ترين كيفرها تهديدشان كرد و گفت : « آيا پيش از آن كه من به شما اجازه دهم به او ايمان آورديد ، بىگمان او بزرگ شماست كه جادوگرى را به شما آموخته است ، به زودى مىدانيد [ و مىبينيد كه با شما چه مىكنم 
  ] دست و پاهاتان را به گونهء ناهمگون مىبرم و بر تنه‌هاى خرمابنان همه‌تان را به دار مىآويزم . » و آنان كه ايمان جان و دلشان را سرشار كرده بود ، اين تهديد را به چيزى نگرفتند و گفتند : « باكى نيست كه ما به سوى خدايمان مىرويم ، و از اين كه نخستين گروندگان بوده‌ايم ، اميدواريم پروردگارمان گناهانمان را ببخشايد » . « 3 »\r\n\r\n\r\n","description":"","footnote":"\r\n( 1 ) . سفر خروج ، 7 : 1 - 2 .\r\n( 2 ) .  وَ قالَ فِرْعَوْنُ يا أَيُّهَا الْمَلَأُ ما عَلِمْتُ لَكُمْ مِنْ إِلهٍ غَيْرِي فَأَوْقِدْ لِي يا هامانُ عَلَى الطِّينِ فَاجْعَلْ لِي صَرْحاً لَعَلِّي أَطَّلِعُ إِلى إِلهِ مُوسى وَ إِنِّي لَأَظُنُّهُ مِنَ الْكاذِبِينَ  ( سورهء قصص ، آيهء 38 ) .\r\n( 3 ) . قال :  آمَنْتُمْ لَهُ قَبْلَ أَنْ آذَنَ لَكُمْ إِنَّهُ لَكَبِيرُكُمُ الَّذِي عَلَّمَكُمُ السِّحْرَ فَلَسَوْفَ تَعْلَمُونَ لَأُقَطِّعَنَّ أَيْدِيَكُمْ وَ أَرْجُلَكُمْ \r\n","page_name":" 421 ","page_number":431},
  {"content":"\r\n\r\n8 . تنها در قرآن آمده است كه چون داستان ايمان آوردن جادوگران در شهر پخش شد و به گوش همگان رسيد ، درباريان فرعون كوشيدند تا او را دوباره به كشتن بنى اسرائيل برانگيزند كه نخستين‌شان موسى باشد ، هر چند كشتن موسى براى آنان آسان نبود و مىتوانست دشوارىهاى ديگرى از پى بياورد و از اين روى كسانى با او در كشتن موسى هم‌رأى نبودند و او را از اين كار زنهار مىدادند ، چيزى كه در اين آيهء قرآنى نيز نشانى از آن موجود است : « مرا واگذاريد تا موسى را بكشم و او خداى خود را بخواند ، من بيم دارم كه او دين شما را ديگرگون كند يا در اين سرزمين تباهى پديد آورد » . « 1 » چرا كه از واژه‌هاى « مرا واگذاريد » برمىآيد كه كسانى او را از اين كار باز مىداشته‌اند و كشتن موسى را درست نمىدانسته‌اند ، داستان يكى از اين ناخرسندان ، آشكارا نيز در قرآن آمده است كه چون فرعون از موسى به تنگ آمد و با درباريان هم رأى شد كه موسى را بكشد ، ناخرسندى خويش را اين‌گونه بر فرعون و درباريان نمايان ساخت كه : « آيا مردى را مىكشيد كه مىگويد ، پرودگار من خداست و نشانه‌هاى آشكارى نيز از خدايتان براى شما آورده است ، اگر او دروغ بگويد ، زيان دروغش را خود خواهد ديد و اگر راست بگويد [ دست كم 
  ] پاره‌اى از آنچه را به شما مژده مىدهد ، به شما خواهد رسيد ، و خداوند كسى را كه گزاف كار و دروغزن باشد ، رهنمونى نمىكند ، اى مردم ! امروز فرمانروايى از آن شماست و شماييد كه بر اين سرزمين چيره‌ايد ، اما اگر خشم و كيفر خدا بر سر ما ببارد چه كسى ما را پناه خواهد داد ؟ » « 2 » و فرعون هر چند از شنيدن اين سخنان انديشه‌ناك شد ، باز هم چنان بر سركشى و خودسرى پاى فشرد ، شيطان نيز در دلش دميد و او را برانگيخت تا گفت : « جز رأى خويش چيزى را به سود شما نمىبينم و جز به راه راست شما را رهنمونى نمىكنم » « 3 » و آن مرد دوباره اندرزهاى خويش را پىگرفت و فرعون و درباريان را\r\n\r\n\r\n","description":"","footnote":"\r\n-    مِنْ خِلافٍ وَ لَأُصَلِّبَنَّكُمْ أَجْمَعِينَ * قالُوا لا ضَيْرَ إِنَّا إِلى رَبِّنا مُنْقَلِبُونَ * إِنَّا نَطْمَعُ أَنْ يَغْفِرَ لَنا رَبُّنا خَطايانا أَنْ كُنَّا أَوَّلَ الْمُؤْمِنِينَ    ( سورهء شعرا ، آيات 49 - 51 ) ؛ سورهء اعراف ، آيات 123 - 126 ؛ سورهء طه ، آيات 71 - 75 .\r\n( 1 ) .  « وَ قالَ فِرْعَوْنُ ذَرُونِي أَقْتُلْ مُوسى وَ لْيَدْعُ رَبَّهُ إِنِّي أَخافُ أَنْ يُبَدِّلَ دِينَكُمْ أَوْ أَنْ يُظْهِرَ فِي الْأَرْضِ الْفَسادَ »  ( سورهء غافر ، آيهء 26 ) .\r\n( 2 ) .   أَ تَقْتُلُونَ رَجُلًا أَنْ يَقُولَ رَبِّيَ اللَّهُ وَ قَدْ جاءَكُمْ بِالْبَيِّناتِ مِنْ رَبِّكُمْ وَ إِنْ يَكُ كاذِباً فَعَلَيْهِ كَذِبُهُ وَ إِنْ يَكُ صادِقاً يُصِبْكُمْ بَعْضُ الَّذِي يَعِدُكُمْ إِنَّ اللَّهَ لا يَهْدِي مَنْ هُوَ مُسْرِفٌ كَذَّابٌ * يا قَوْمِ لَكُمُ الْمُلْكُ الْيَوْمَ ظاهِرِينَ فِي الْأَرْضِ فَمَنْ يَنْصُرُنا مِنْ بَأْسِ اللَّهِ إِنْ جاءَنا »   ( سورهء غافر ، آيات 28 - 29 ) .\r\n( 3 ) .  « ما أُرِيكُمْ إِلَّا ما أَرى وَ ما أَهْدِيكُمْ إِلَّا سَبِيلَ الرَّشادِ »  ( سورهء غافر ، آيهء 29 ) .\r\n","page_name":" 422 ","page_number":432},
  {"content":"\r\n\r\nاز خشم و كيفر خدا زنهار داد و يادآور شد كه آنچه را بايد بگويد ، گفته است و سرانجام زنهارشان داد : « زود باشد كه آنچه را اينك به شما مىگويم ، به ياد آوريد و من كار خود را به خدا وامىگذارم كه خدا بر بندگان خود بيناست » . « 1 »\r\n9 . تنها در قرآن آمده است كه فرعون آن‌گاه كه غرق مىشد و مرگ را مىديد : گفت : ايمان آوردم كه خدايى نيست جز او كه بنى اسرائيل به او ايمان دارند و من از سرسپردگانم » « 2 » ، اما ديگر بسيار دير شده بود ، از اين روى پاسخ شنيد : « اينك ؟ و پيش از اين ، آن همه سركشى مىكردى و از تباه‌كاران بودى » « 3 » ، و پيش از اين به گستردگى در اين‌باره سخن گفته‌ايم .\r\n10 . تنها در قرآن آمده است كه خداوند پيكر فرعون را از آب برآورد تا مايهء عبرتى براى ديگران باشد . از قرآن بشنويم : « امروز پيكر تو را از آب مىرهانيم تا براى كسانى كه پس از تو مىآيند ، مايهء عبرتى باشد و بسيارى از مردم از نشانه‌هاى ما غافل‌اند » . « 4 » و اين مايهء عبرت بودن نه براى يكى دو نسل كه براى سده‌ها و هزاره‌هاست و مىدانيم كه مردم مصر توانايى علمى و راز موميايى را از علم الهى بهره گرفته‌اند و پيكره‌هاى موميايى همهء فرعون‌هايى كه گمان مىرود همان فرعونى باشند كه خروج اسرائيليان در روزگار او بوده ، هنوز پيش چشم ماست و اين از معجزه‌هاى شگفت قرآن است . « 5 »\r\n11 . تنها در قرآن آمده است كه اسرائيليان همين كه به سلامت از دريا گذشتند و مرگ دشمنان خويش را به چشم ديدند ، هنوز چندان پيش نرفته بودند كه به گروهى برخوردند كه بت‌هايى را مىپرستيدند و چون چنين ديدند همهء معجزه‌ها و نشانه‌ها و نيكويىها را كه از خدا ديده بودند ، از ياد بردند و از موسى خواستند كه براى آنان نيز خدايى چون آن خدايان بياورد - و اين البته جز داستان گوساله‌پرستى است كه هم در قرآن آمده است و هم در تورات - از قرآن بشنويم : « و بنى اسرائيل را از دريا گذر داديم ، پس به گروهى رسيدند كه بت‌هايشان را مىپرستيدند ، گفتند : اى موسى براى ما خدايى چون خدايان آنان بياور ، گفت : راستى كه شما\r\n\r\n\r\n","description":"","footnote":"\r\n( 1 ) .  « فَسَتَذْكُرُونَ ما أَقُولُ لَكُمْ وَ أُفَوِّضُ أَمْرِي إِلَى اللَّهِ إِنَّ اللَّهَ بَصِيرٌ بِالْعِبادِ »  ( سورهء غافر ، آيهء 44 ) .\r\n( 2 ) .  « قالَ آمَنْتُ أَنَّهُ لا إِلهَ إِلَّا الَّذِي آمَنَتْ بِهِ بَنُوا إِسْرائِيلَ وَ أَنَا مِنَ الْمُسْلِمِينَ »  ( سورهء يونس ، آيهء 90 ) .\r\n( 3 ) .  « آلْآنَ وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ »  ( سورهء يونس ) ، آيهء 91 ) .\r\n( 4 ) .  « فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً وَ إِنَّ كَثِيراً مِنَ النَّاسِ عَنْ آياتِنا لَغافِلُونَ »  ( سورهء يونس ، آيهء 92 ) .\r\n( 5 ) . محمد بيومى مهران ، اسرائيل ، 1 / 435 - 436 ؛ احمد عبد الحميد ، همان ، 123 .\r\n","page_name":" 423 ","page_number":433},
  {"content":"\r\n\r\nمردمى گمراهيد ، اينان راهى كه دارند ، بىبنياد است و كارى كه مىكنند باطل و بيهوده است » ، « 1 » و از حرف « ف » در عبارت « فأتوا على قوم » ( - پس به گروهى رسيدند ) كه نشانگر ترتيب و از پى هم بودن است ، بر مىآيد كه هنوز چيزى از رهايى آنان از دريا نگذشته بوده كه به بت پرستى پيشينى كه در مصر همراه با خوارى و بيگارى بدان خو گرفته بودند ، بازگشته‌اند ، و به روايت طبرى ، اين بت پرستانى كه اسرائيليان ديدند ، بت‌هايى را مىپرستيدند كه پيكرهء ماده گاو داشتند و اين سخن طبرى - چنان كه پيش‌تر گفته‌ايم - سخنى درست است و چنان كه مىدانيم و زبانزد نيز هست ، در سينا در وادى مغاره و سرابة الخادم كه كان‌هاى فيروزه فراوان است ، معدن كاران در آنجا پرستشگاهى براى « هاتور » ، خداى فيروزه ، ساخته بودند و در آنجا به پرستش او مىپرداختند ، و مىدانيم كه « هاتور » را بيشتر در پيكرهء ماده گاو مىنموده‌اند و گاه در تنديس زنى كه سر ماده گاو دارد ، سرى با خورشيدى در ميان و دو شاخ در بالا . و ما پيش از اين در اين باره به گستردگى سخن گفته‌ايم . « 2 »\r\n\r\n\r\n\r\n","description":"","footnote":"\r\n( 1 ) .   « وَ جاوَزْنا بِبَنِي إِسْرائِيلَ الْبَحْرَ فَأَتَوْا عَلى قَوْمٍ يَعْكُفُونَ عَلى أَصْنامٍ لَهُمْ قالُوا يا مُوسَى اجْعَلْ لَنا إِلهاً كَما لَهُمْ آلِهَةٌ قالَ إِنَّكُمْ قَوْمٌ تَجْهَلُونَ * إِنَّ هؤُلاءِ مُتَبَّرٌ ما هُمْ فِيهِ وَ باطِلٌ ما كانُوا يَعْمَلُونَ   ( سورهء اعراف ، آيات 138 - 139 ) .\r\n( 2 ) . محمد بيومى مهران ، اسرائيل ، 1 / 462 - 469 .\r\n","page_name":" 424 ","page_number":434}
  ]