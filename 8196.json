[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسفرنامهء فرهاد ميرزا\r\nتصحيح و تحشيه\r\nغلامرضا طباطبائى\r\nمؤسسه مطبوعاتى علمى\r\nتهران ، 1366\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nتحت سرپرستى بنياد مستضعفان\r\nسفرنامهء فرهاد ميرزا\r\nتصحيح و تحشيه : غلامرضا طباطبائى\r\nچاپ اول : 1366\r\nتيراژ : 3000 نسخه\r\nچاپ و صحافى : شركت چاپ و انتشارات علمى\r\n( تحت سرپرستى بنياد مستضعفان )\r\nحق چاپ محفوظ است\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست\r\nپيشگفتار 7\r\nمقدمه 9\r\nمدحيه 15\r\nتهران - بندر انزلى 19\r\nبندر انزلى - بادكوبه 26\r\nبادكوبه - گنجه 29\r\nگنجه - تفليس 42\r\nتفليس 48\r\nتفليس - بندر اسلامبول 61\r\nاسلامبول 70\r\nاسلامبول - اسكندريه 82\r\nاسكندريه 88\r\nمصر 97\r\nسويس 118\r\nبندر ينبع - مدينه 127\r\nمدينه 140\r\nواجبات اعمال حج 160\r\nواجبات اعمال حج / باب اوّل 167\r\nواجبات اعمال حج / باب دوّم 171\r\nمستحبّات اعمال حج 177\r\nمدينه منوّره - مكّه معظمه 187\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمكّه معظمه 196\r\nمكّه معظمه - پرت‌سعيد 216\r\nپرت‌سعيد - اسلامبول 233\r\nاسلامبول 243\r\nاسلامبول - تفليس 271\r\nتفليس 282\r\nتفليس - بادكوبه 297\r\nبادكوبه - بندر انزلى 317\r\nبندر انزلى - تهران ( دار الخلافه ) 320\r\nتهران 331\r\nتذئيل 338\r\nفايده 339\r\nاختتام 340\r\nتكملهء مؤلف 355\r\nفايدهء [ ثانى 
  ] 359\r\nحواشى و توضيحات 361\r\nمعنى بعضى لغات 389\r\nمنابع و مأخذ 399\r\nنام‌ها 401\r\nجايها 411\r\nكتابها 423\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبسم الله الرحمن الرحيم و به نستعين\r\n\r\nپيشگفتار\r\nكتابى كه از نظر خوانندگان محترم مىگذرد سفرنامه فرهاد ميرزا معتمد الدوله پسر عباس ميرزا است . اين سفر از روز چهارشنبه هفتم شعبان سال 1292 ه . ق . شروع و روز پنجشنبه دوم ربيع الثانى سال بعد ( به‌مدت 233 روز ) به پايان مىرسد .\r\nدربارهء زندگانى و شرح‌حال فرهاد ميرزا ، غير از مقدمه كتاب كه مطالبى چند در خصوص شخصيت علمى ، ادبى و سياسى مؤلف و آثارش آورده‌ايم در قسمت « اختتام » كه به قلم ميرزا ابو طالب نواب ، يكى از افاضل وقت شيراز صورت گرفته ، مطالبى مهم در روشن شدن شخصيت فرهاد ميرزا مذكور است . « 1 » لذا در اين‌جا فقط به ذكر مختصرى در باب متن كتاب و چگونگى تصحيح و چاپ آن اكتفا مىشود .\r\nدر تصحيح اثر از متن اصلى هيچ‌چيزى كاسته نشده ولى همه‌جا جهت تسهيل خواندن و درك مفاهيم ، علائم نقطه‌گذارى و سرعنوان‌هاى موضوعى لازم اضافه شده . در بسيارى از موارد ، كاتب كلمات و اسامى خاص را سهوا غلط نوشته كه اين كلمات در متن تغيير داده شده و صورت اصل و صحيح آن‌ها در متن آمده و در پاورقى عين كلمات متن ذكر گرديده . اين كار ، مخصوصا در صد صفحهء اول كتاب عملى شده ، پس از آن به‌علت جلوگيرى از تكرار مكررات و واضح بودن واژه‌ها فقط كلمات در متن تغيير يافته و آوردن صورت مغلوط آن‌ها در پاورقى بىثمر و بىمورد تشخيص داده شده است . در مورد كلماتى كه از نظر املائى غلط نبودند ولى از لحاظ تلفظ امروزى زياد متداول نيستند آن كلمات عينا در متن آورده شده و تلفظ امروزى\r\n\r\n\r\n","description":"","footnote":"\r\n( 1 ) جا داشت كه « اختتام » به‌صورت مقدمه در اول كتاب آورده مىشد ، ولى هم به‌دليل تراكم مطالب در خود « اختتام » - نويسنده علاوه بر بحث در مورد شخصيت مؤلف كتاب ، مطالب جالب و مهمى در مورد قلاع معتبر فارس آورده - و هم جهت رعايت ترتيب و نظم نگارش كتاب ، اختتام به‌صورت بخشى جداگانه آورده شد .\r\n","page_name":" 7 ","page_number":7},
  {"content":"\r\n\r\nآن‌ها در ذيل صفحه قيد گرديد .\r\nمؤلف موقع صحبت از مناسك حج ، مطالبى در باب مستحبات اعمال حج ذكر كرده كه كاتب اين مطالب را در حاشيه كتاب قيد كرده . اين يادداشت‌ها را نيز جهت رعايت مطالب و مراتب كتاب ، با عنوان « مستحبات اعمال حج » بعد از بخش « واجبات اعمال حج » آورديم . علاوه‌براين ، قصيده‌اى از « وقار » در مدح فرهاد ميرزا در حاشيه كتاب قيد شده بود كه به‌علت اهميت موضوع در شناخت مؤلف ، قصيده بعد از مقدمه كتاب عينا آورده شد .\r\nمؤلف دو مطلب مهم ، يكى در مورد تسميهء اركان اربعه بيت الله الحرام و ديگرى دربارهء شهداى فخّ در آخر كتاب ( به فاصله يك سال بعد از مراجعت از مكه ) آورده كه مطلب اول به نام « تكملهء مؤلف » و ديگرى به نام « فايدهء [ ثانى 
  ] » جهت رعايت نظم متن ، در آخر اثر حاضر آورده شد و هريك از اين دو مطلب در فصول مربوطه با توضيح پاورقى به قسمت مربوطه ارجاع داده شد .\r\nغير از چهار مطلب فوق ، مؤلف در حاشيه كتاب جهت تفهيم و تسهيل در تلفظ بعضى كلمات و موضوعات ، توضيحات مختصر ( از جمله اعراب‌گذارى ) و گاهى مفصل ذكر كرده كه توضيحات مختصر در متن كتاب بين دو خط تيره ، و توضيحات نسبتا مفصل در قسمت « حواشى و توضيحات » كتاب با علامت ح : آورده شده است .\r\nتوضيح مطالب و افزوده‌هايى را كه جهت روشن شدن مطالب لازم ديديم بين دو چنگك [ 
  ] آمده و مواردى را كه در متن كتاب شماره‌گذارى شده در قسمت حواشى و توضيحات شرح داده شده و منابع و مآخذ مورد استفاده در ذيل همان مطلب خواننده را جهت بهره‌مندى بيشتر به اصل مآخذ ارجاع مىدهد . معنى لغات و اصطلاحات مشكل نيز در قسمت « لغتنامه » آورده شده و سعى بر اين بوده كه معنى نزديك به واژه مربوطه انتخاب و قيد شود . غير از اين دو مورد سعى شده فهرست اعلام جامع و مفصلى در آخر كتاب آورده شود .\r\nسخن آخر اين‌كه تصحيح كتاب بادقت و امانت كامل صورت گرفته و در حد مقدور سعى شده كيفيت بيان و نگارش نويسنده حفظ شود .\r\nدر خاتمه وظيفهء خود مىدانم كه از آقاى دكتر بهروز ثروتيان كه به انجام اين كار تشويق و راهنماييم كرده و از استاد علامه قاضى طباطبائى و آقاى دكتر رضا انزابىنژاد كه در حلّ پاره‌اى از مشكلات متن ياريم نموده‌اند سپاسگزارى نمايم .\r\nتبريز ، تابستان 63 - غلامرضا طباطبائى\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمه\r\nفرهاد ميرزا معتمد الدوله ، پسر پانزدهم عباس ميرزاى نايب السلطنه ، در جمادى الاول 1233 ق . متولد شد و در 1305 ق . در تهران درگذشت . « 1 » فرهاد ميرزا در جوانى همراه پدر به آذربايجان رفت و در تبريز به تحصيل علوم پرداخت . در هفده سالگى ( 1250 ق . ) از طرف محمد شاه به تمشيت امور خوزستان و لرستان نامزد شد و [ . . . سال 1253 ق . زمانىكه شاه به‌قصد تسخير هرات عازم خراسان بود ، او را در مركز به نيابت سلطنت گماشت و چون شاه در فتح هرات توفيقى بدست نياورد و به تهران بازگشت ، خطبهء مهم خود را كه اشكالات سياسى آن زمان را روشن مىكند در مسجد شاه با خطاب « نور چشم مكرم نامدار » به نام او خواند و نيز در سال 1255 ق . كه شاه متوجه اصفهان شد ، فرهاد ميرزا به سمت نايب السلطنه شاغل امور مملكتى بود . « 2 » 
  ]\r\nدر سال 1257 ق . پس از اين‌كه شاهزاده فريدون ميرزا حاكم فارس توسط مردم فارس از شيراز بيرون رانده شد محمد شاه حكومت فارس را به نام ناصر الدين ميرزاى وليعهد صادر و فرهاد ميرزا را به عنوان نايب الاياله انتخاب كرد . در اين كار مهم فرهاد ميرزا بر خلاف انتظار بدخواهان خود ( از جمله حاجى ميرزا آقاسى ) خوب از عهده آن برآمد . اما در سال 1259 ق . محمد شاه را بر او بدبين كردند كه گويا « حقوق دولت ايران را از گردن خويش فروگذاشته و در نهانى با دولتى ديگر آشنا و يگانه شده . « 3 » » در نتيجهء اين اتهام فرهاد ميرزا از مقام نايب ايالتى خلع و به عنوان حكومت طالقان كه ضمنا تيول او نيز بوده تبعيد مىشود و در همين سال بدون اجازهء\r\n\r\n\r\n","description":"","footnote":"\r\n( 1 ) ملك الشعرا بهار در قصيده‌اى كه در رثاى او سروده در بيت آخر مىگويد :\r\n كردى به خلد جاى چو از هجرت رسول * بگذشت سال سيصد و پنج از پس هزار \r\n( 2 ) از صبا تا نيما ، ج يك ، ص 176 .\r\n( 3 ) ناسخ التواريخ ، جلد قاجاريه ، ص 150 .\r\n","page_name":" 9 ","page_number":9},
  {"content":"\r\n\r\nتهران ، از طالقان به تهران آمده « به دولت انگليس پناهيد و سال‌ها از درگاه دور ماند . « 1 » » بالاخره بعد از چند سال « از آن افتادن به‌پاى خاست و از دولت خارج ببريد . « 2 » » و حاكم لرستان شد . فرهاد ميرزا از سال 1284 ق . به‌مدت شش سال حاكم كردستان و همدان بود . از خدمات مهم و شايان توجه فرهاد ميرزا در اين مقام ، قلع و قمع ياغيان اين منطقه و فتح اورامان است كه در اين قضيه حسن سلطان و برادرش تارومار گرديدند . در سال 1290 ق . كه ناصر الدينشاه عازم سفر فرنگستان بود « فرهاد ميرزا به تهران احضار و به‌موجب فرمان 14 صفر ، نيابت سلطنت به كامران ميرزا و اداره امور با اختيارات تامه به فرهاد ميرزا سپرده شد . « 3 » » بعد از مراجعت شاه از فرنگ ، فرهاد ميرزا دوباره به كردستان رفت ، ولى دوباره به سعايت بدخواهان به اتهام اين‌كه مخفيانه با مظفر الدين ميرزا روابطى داشته از حكومت كردستان عزل و به تهران احضار شد . « 4 » » بعد از اين در سال 1292 ق . با كسب اجازه از ناصر الدينشاه عازم مكه معظمه شد و نتيجه و ره‌آورد اين تصميم و سفر ، همين كتاب است كه تقديم خوانندگان مىشود .\r\nچيزى كه در مورد شخصيت علمى و فرهنگى فرهاد ميرزا بيشتر جالب توجه است تحقيق و تتبع او در ضمن رتق‌وفتق امور مملكتدارى و حكمرانى اوست . وى در 23 سالگى زمانى كه حاكم لرستان بود دست به ترجمه و تأليف خلاصة الحساب شيخ بهائى موسوم به « كنز الحساب » مىزند . بطوريكه از قراين پيداست به‌غير از دوران طفوليت كه همراه پدرش به آذربايجان آمده و در آن‌جا به مكتب رفته بقيه عمر را شخصا به تحقيق و مطالعه پرداخته و اصطلاحا « خودآموز » بار آمده . خصوصا از مطالعه جام‌جم و نصاب انگليسى كه مؤلف اظهار مىدارد با مراجعه به كتب لغت اقدام به ترجمه و تأليف كرده است اين ادعا قرين به يقين مىگردد . مرحوم محمد على مدرس مىنويسد : « . . . اديبى است فاضل و مورخ كامل ، جامع فنون بسيار ، از فحول و ادباى نامى عهد ناصر الدينشاه قاجار و در تاريخ و جغرافيا و حساب و نجوم و هيئت و هندسه و لغت انگليسى و فنون ديگر آثارى بسيار دارد . « 5 » » مرحوم مدرس بعد از اين مقدمه شروع مىكند به شمردن آثار تأليفى فرهاد ميرزا و در آخر مىنويسد :\r\n« . . . از خدمات دينى برجستهء اوست كه در سال 1298 ق . بقعه مباركه كاظمين را تعمير و مناره‌ها را مطلا نموده و بناى صحن شريف را تجديد و عمر شريفش به همين خدمت اسلامى و تأليف كتاب قمقام به پايان رسيده . . . « 6 » »\r\n\r\n\r\n","description":"","footnote":"\r\n( 1 ) تاريخ و جغرافياى دار السلطنه تبريز ، ص 75 . براى كسب اطلاع بيشتر از اين موضوع رجوع شود به « شرح‌حال و آثار فرهاد ميرزا معتمد الدوله ، پاياننامه ليسانس آقاى بهروز ثروتيان ، دانشكده ادبيات دانشگاه تبريز ، 1345 ش . ، ص 6 - 26 .\r\n( 2 ) تاريخ و جغرافياى دار السلطنه تبريز ، ص 75 . براى كسب اطلاع بيشتر از اين موضوع رجوع شود به « شرح‌حال و آثار فرهاد ميرزا معتمد الدوله ، پاياننامه ليسانس آقاى بهروز ثروتيان ، دانشكده ادبيات دانشگاه تبريز ، 1345 ش . ، ص 6 - 26 .\r\n( 3 ) از صبا تا نيما ، ج يك ، ص 175 .\r\n( 4 ) از صبا تا نيما ، ج يك ، ص 175 .\r\n( 5 ) ريحانة الادب ، محمد على مدرس ، ج 4 .\r\n( 6 ) ريحانة الادب ، محمد على مدرس ، ج 4 .\r\n","page_name":" 10 ","page_number":10},
  {"content":"\r\n\r\nمتأسفانه تا آنجا كه براى نگارنده اين سطور معلوم شده در كتب تذكره و تراجم احوال در مورد تأليفات مختلف فرهاد ميرزا شرح جامع و كاملى بدست نمىآيد .\r\nمعتمد الدوله را علاوه بر تأليفاتى كه محمد على مدرس در « ريحانة الادب » و يحيى آرين‌پور در « از صبا تا نيما » و ديگران ذكر كرده‌اند خدمات ادبى ديگرى هم بوده ، « . . . خدمت مهم معتمد الدوله به عالم ادبيات همانا جمع‌آورى و انتشار مراسلات ميرزا ابو القاسم قايم‌مقام است كه خودش نيز مقدمه‌اى بر آن نوشته و فضل و تبحر قايم‌مقام را ستوده است . حواشى معتمد الدوله بر وفيات الاعيان « قاضى احمد بن خلكان » چاپ تهران و تذكره الخواص « ابن الجوزى » بسيار عالمانه است . « 1 » »\r\nعلاوه بر اين‌ها « در صفحه « ه » ديباچهء ديوان منوچهرى دامغانى با تعليقات و حواشى محمد دبير سياقى زير عنوان مشخصات نسخ ديوان منوچهرى و كتاب‌هاى حاوى اشعار او آمده است : « نسخه خطى متعلق به آقاى سعيد نفيسى استاد دانشگاه تهران ( به علامت اختصارى ن 10 ) ، اين نسخه تاريخ تحرير ندارد ، به خطى خوش تحرير شده و در پشت ورق اولش نوشته‌اند ، « ديوان منوچهرى دامغانى به تصحيح شاهزاده فرهاد ميرزا معتمد الدوله « 2 » » » .\r\nبه غير از كتاب حاضر از مهمترين آثار فرهاد ميرزا مىتوان به اين‌ها اشاره نمود :\r\n1 - قمقام زخّار و صمصام تبار در مقتل حضرت حسين ( ع ) .\r\n2 - منشآت كه « ابتدا به اهتمام و حواشى ميرزا آقا فرصت الدولهء شيرازى به سال 1318 ق . در بمبئى و بعد با منشآت ميرزا مهديخان استرآبادى و امير نظام گروسى به سال 1327 ق . در تهران چاپ شده است . « 3 » »\r\n3 - جام‌جم « 4 » در جغرافيا كه ترجمه‌ايست از جغرافياى ويليام پيناك . مؤلف در صفحات آغازين كتاب مىنويسد « . . . اين كتاب مشتمل بر مسائل علم رياضى و جغرافيا و تاريخ است و همه سلسله سلاطين ذوى الاقتدار كه اكنون بر ارائك سلطنت تمكن دارند تا زمان تحرير كتاب ضبط و ثبت شده و طول و عرض همه بلدان و جزاير كه در اين كتاب مذكور است در جدول عليحده در آخر كتاب به عرض ارباب دانش و اصحاب بينش رسيده است . « 5 » »\r\n4 - زنبيل ، سفينه‌ايست كه مؤلف به تقليد كشكول شيخ بهائى تأليف كرده كه « . . . جنگى است موسوم به زنبيل و مجموعه‌ايست مشحون به تمام نكات ادبيت از\r\n\r\n\r\n","description":"","footnote":"\r\n( 1 ) يادداشت‌هاى استاد حسن قاضى طباطبائى ، به‌نقل بهروز ثروتيان .\r\n( 2 ) شرح‌حال و آثار فرهاد ميرزا معتمد الدوله ، بهروز ثروتيان ، ص 3 .\r\n( 3 ) از صبا تا نيما ، حاشيه ص 157 .\r\n( 4 ) اين كتاب در سال 1272 ق . در تهران چاپ و ميرزا محمد على مدرس رشتى چهاردهى در تطبيق احكام فقه با علم هيئت جديد از آن استفاده كرده .\r\n( 5 ) جام‌جم ، فرهاد ميرزا .\r\n","page_name":" 11 ","page_number":11},
  {"content":"\r\n\r\nقبيل حديث و تاريخ و حكايت و روايت و نظم و نثر از تازى و فارسى و تركى . . . « 1 » »\r\n5 - نصاب انگليسى به فارسى ، مركب از دو هزار كلمه .\r\n6 - كنز الحساب كه ترجمه خلاصة الحساب شيخ بهائى است از عربى به فارسى .\r\nفرهاد ميرزا علاوه بر تأليف كتب فوق و تحشيه چند كتاب كه فوقا ذكر گرديد قريحه و استعداد شاعرى نيز داشته و كتاب حاضر حاوى مقامه‌هاى منظوم مختلفى از اين شاهزاده فاضل مىباشد . فرهاد ميرزا مردى صاحب سيف و قلم بوده و بنا به قول مورخين ، وى يكى از چهار نفر « 2 » شاهزاده فاضل دوره قاجار بوده است . به قول نادر ميرزا « اى كاش چون اين شاهزادهء عالم فاضل هزار تن دورهء بزرگ قاجار را بودندى كه زينتى بس بزرگ بود خاندان را و نيرو بود اين دين و آئين ستوده را . « 3 » » فرهاد ميرزا را از اولين شخصيت‌هاى دربارى بود كه ضرورت تعميم و نشر دانش‌هاى اروپائى را در ايران به خوبى درك و از اين رهگذر با خلق آثار ادبى و علمى ارتباطى محكم با آثار مدرسين دار الفنون بوجود آورده لذا « فرهاد ميرزا را مىتوان حلقهء ارتباط نويسندگان دربارى و ناشران رسمى فرهنگ نوين در ايران دانست . « 4 » »\r\nفرهاد ميرزا بعد از عمرى تلاش و كوشش در سياست و ادب به سال 1305 ق . در شهر تهران درگذشت و جنازه‌اش يك سال بعد با تشريفات خاصى از تهران به سمت عتبه مقدسه كاظمين حمل و در مقبره مخصوص ، مشهور به « مقبرهء فرهاديه » مدفون گرديد .\r\nغلامرضا طباطبائى\r\n\r\n\r\n","description":"","footnote":"\r\n( 1 ) مطالب فوق از مهدى منشى شيرازى ( منشى محمد على ميرزا احتشام الملك در زمان مظفر الدينشاه ) است كه در ص 2 زنبيل مسطور است .\r\n( 2 ) آن سه نفر ديگر عبارتند از : عليقلى ميرزا اعتضاد السلطنه ، بهمن ميرزا پسر عباس ميرزا ، ابو الحسن ميرزا شيخ الرئيس .\r\n( 3 ) تاريخ و جغرافياى دار السلطنه تبريز ، ص 76 .\r\n( 4 ) از صبا تا نيما ، ج يك ، ص 158 .\r\n","page_name":" 12 ","page_number":12},
  {"content":"\r\n\r\n\r\nهذا كتاب هداية السبيل و كفاية الدليل\r\nهو الله تعالى شانه العزيز\r\nكتاب روزنامهء سفر مدينه السلم و بيت الله الحرام است كه نواب مستطاب ارفع افخم ذو الحسب الشامخ و النسب الباذخ شاهزاده اعظم فرمانفرماى مملكت فارس نايب الايالة الباهره معتمد الدولة العلية القاهره فرهاد ميرزا بن وليعهد الاعظم عباس ميرزا بن السلطان الافخم فتحعليشان قاجار تغمدهما الله بغفرانه از روز حركت از دار الخلافه تهران و تا روز ورود به دار الخلافه يوما فيوما به رشتهء تأليف كشيده است الحق به تحقيق بر سالكان طريق ارائه سبيل و اضائه دليل است .\r\nهادى هر حاضر و بادى و مهتدى هر ناظر . و ناديست از بركت وجود فايض الجود همايون اعليحضرت قدر قدرت قضا شوكت شاهنشاه جمجاه اسلاميان پناه السلطان بن السلطان بن السلطان و الخاقان بن الخاقان بن الخاقان ناصر الدينشاه قاجار خلد الله تعالى ملكه و سلطانه و ايد الله تعالى جيشه و اعوانه به اين ثواب جميل و اجر جزيل نائل شدند لهذا خواستند كه فيض آن عام و فوز آن تام باشد كه خواص و عوام از آن بهره‌ور گردند به طبع درآوردند . و كان ذلك فى شهر محرم الحرام من شهور سنه يك هزار و دويست و نود و چهار . - رابع و تسعين و مأتين بعد الالف من الهجرة المقدسة النبويه على هاجرها الف الف السلام و التحيه -\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\n« مدحيه »\r\n طوبى لَكَ اى امير آگاه * اى لطف خدا و نايب شاه \r\n بخٍ لَكَ اى اديب فاضل * كهف الادباء و الافاضل \r\n اى صورت رحمت الهى * اى معنى عزم پادشاهى \r\n اى سايهء شاه بر سر پارس * فرمانفرماى كشور پارس \r\n بر عزم تو شاه تكيه داده است * زان ، معتمدى لقب نهاده است \r\n فرهادت نام و با دل شاد * در خدمت خسروى چو فرهاد \r\n نصر و ظفر است همعنانت * عدل و شرفست تو امانت \r\n هرجا كه شهنشهت فرستاد * زان ملك رسوم بد برافتاد \r\n با فطرت پاك و رأى مُتقن * در هر فنى وحيد و يك فن \r\n لطفى تو به مردمى سرشته * طِين ز آدم و طينت از فرشته \r\n با رَطب لسان و منطق نرم * چرخى ز حيا جهانى از شرم \r\n اى عقل دوم به ارجمندى * اى چرخ نهم به سربلندى \r\n از فضل و ادب بهين لطيفه * شه را به هنر مهين خليفه \r\n اصل تو ز نسل پادشاهان * نسل تو ز اصل كج كلاهان \r\n فخر الامراء به ملكرانى * كهف الادبا به نكته‌دانى \r\n با عدل تو زهره كى كُنَد مور * يك حبه ز خرمنى كند دور \r\n در دور تو سرو را نشايد * در باغ كه سركشى نمايد \r\n كلكت به طراز هر نوشته * صد سلك گهر كشد به رشته \r\n ره يافته چون خضر كماهى * بر آب حيات در سياهى \r\n طبعت به مثل چو بحر ز خار * پرورده هزار دُر شهوار \r\n\r\n","description":"","footnote":"","page_name":" 15 ","page_number":15},
  {"content":"\r\n\r\n شعر تو ز شعرى آب برده * نثر تو ز نثره تاب برده \r\n هر مُفلق بخرد سخندان * از قول تو لب گزد به دندان \r\n كاين جنس حديث شاعرى نيست * مُعجز بود اين و ساحرى نيست \r\n نارد كسى ار به قولم ايمان * نك قول توام عظيم برهان \r\n تا كيست ز جمع نكته‌پرداز * كاين‌گونه سخن نداند اعجاز \r\n مىگويم اگر كسى است در ده * قُل فاتو اسوره بمثله \r\n در اين سخن ار كسى كند عيب * مائيم ز مؤمنين بالغيب \r\n برهان قوى بس اين مقامه * معجز شمرم و لا ملامه \r\n اى عم شه و برادر شاه * حق را به تو لطف گاه و بيگاه \r\n از لطف ، خداى ، آزمودت * بر خانهء خويش خواند زودت \r\n چون از مژه راه كعبه رفتى * از صدق ، مر اين مقاله گفتى \r\n اين نامه كه نامهء قبول است * گلدستهء روضهء رسول است \r\n در طيبه شُدت چو مغز جان‌تر * زان آب‌وهواى روح‌پرور \r\n ز اوصاف نبى فريضه كردى * انشاد چنين عريضه كردى \r\n چون وَفد نبى شدى به طيبه * هم آمدت از وى اين نصيبه \r\n كاين نامه كه خانه‌زاد وحى است * گر وحى نه ، از نژاد وحى است \r\n كس پيش شهان چو دير پايد * بر طرز شهان سخن سرايد \r\n در دكّهء جوهرى چو كس زيست * دستش تهى از دُر و گهر نيست \r\n زان فيض صريح بهره بردى * هم پيش ضريح عرضه كردى \r\n از شه دُر شاهوار برده * هم بر سر شه نثار كرده \r\n برداشته از ذخيرهء قدس * پس ريخته در حظيرهء قدس \r\n خواندى چو ز روى عجز و اخلاص * در موضع خاص و موقع خاص \r\n شه بر تو ز روى مهر خنديد * اين نامهء نامور پسنديد \r\n هم خلعت و هم صلت دهد دست * چون مدح كريم را صلت هست \r\n هر مَسئلتى كه كرده‌اى ياد * خواهد به تو بىمضايقت داد \r\n قولت چو قبول حضرت افتاد * اين گفته قبول حضرتت باد \r\n در ختم سخن « وقار » شايد * بر مير گر اقتدا نمايد \r\n وانگه به وقار و با سكينه * روى آرد به جانب مدينه \r\n از شوق يكى سرود گويد * با فخر رُسُل درود گويد \r\n غايب بود ار ز بقعهء پاك * حاضر برِ شه شود ازيراك \r\n\r\n","description":"","footnote":"","page_name":" 16 ","page_number":16},
  {"content":"\r\n\r\n خورشيد فلك چو بنگرى نيك * فرقى نكند ز دور و نزديك \r\n چون زنگ خودى ز خود زدايد * حاضر شود و چنين سرايد \r\n كِاى صدرنشين بزم لولاك * اى زيب‌فزاى بُقعهء خاك \r\n اى چشم و چراغ اهل بينش * مقصود نخست از آفرينش \r\n اى شاهد بزم لى مَعَ الله * اى صاحب عزم عرش خرگاه \r\n در بزم ازل خرد طفيلت * چرخ از متمسكان ذيلت \r\n اى شرع تو احسن الشرايع * بىشرع تو كار عقل ضايع \r\n قصرى ز تو كاخ چرخ مينا * عكسى ز تو نور طور سينا \r\n از روى تو و الضحى نشانى * و الليل ، ز طره‌ات بيانى \r\n يسن لقبى ز كردگارت * طه شرفى ز روزگارت \r\n نى رفته كُتاب و نى ورق‌خوان * در محضرت انبيا سيق‌خوان \r\n جَبريل تو را به پيش شه خواند * تو رفتى و او به نيمه ره ماند \r\n اى واسطه خلق را به يزدان * اى رابطهء وجوب و امكان \r\n عيوق ، اساسى از رواقت * برجيس ، قطاسى از يراقت \r\n از نام خدا ز فيض مطلق * شد نام مبارك تو مشتق \r\n احمد به ادب چو پاس حد داشت * يك ميم فزون‌تر از احَد داشت \r\n و آن ميم دهد به ترجمانى * از حلقهء بندگى ستانى \r\n شد جمع به چشم اهل عرفان * سر احَد و نشان امكان \r\n از ناف زمين كه كعبه‌اش نام * كردى تو ظهور با صد اكرام \r\n ز آن خُلق خوش تو مشك بيزد * كز ناف هميشه مشك خيزد \r\n بر ما نظرى ز مرحمت ران * ما را برِ خود ز مرحمت خوان \r\n ما را تشريف مرحمت بخش * هم جايزه‌بخش و هم صلت بخش \r\n شاهنشه ما كه عدل‌خوى است * بر شرع تواش هميشه روى است \r\n اسلام تو را نگاهدار است * دلجويى امتش شعار است \r\n نام و لقبش ز مَجد و تمكين * شد حامى شرع و ناصر دين \r\n ملكش جاويد تا ابد دار * محفوظ او را ز چشم بد دار \r\n هم مملكتش بدار معمور * از ملكش دست فتنه كن دور \r\n پيوسته ز دشمنان منحوس * اقطاع ورا بدار محروس \r\n وين مير كز اوست بر سر فارس * فرمانفرماى كشور فارس \r\n پيوسته به فكر ملت تست * غمخواره به حال امت تست \r\n\r\n","description":"","footnote":"","page_name":" 17 ","page_number":17},
  {"content":"\r\n\r\n عمرش بفزا و رنج كم كن * وز دولت و عمر ، محتشم كن \r\n تأييد دهش به ملكرانى * توفيق به مملكت ستانى \r\n عدلش معروفِ روم و چين كن * هم چيره به دشمنان دين كن \r\n هم زنگ غمش ز سينه بزداى * بر وى در علم و فضل بگشاى \r\n وين بنده « وقار » كز دل و جان * پيوسته بود ترا ثناخوان \r\n آسودگىاش ز هر بلا بخش * بر اين مس تيره كيميا بخش \r\nتمت المقالة الوقاريّه\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nتهران - بندر انزلى\r\n\r\nروز چهارشنبه سلخ شهر رجب سنهء يك هزار و دويست و نود و دو هجرى :\r\nاز قرآن تفأل كردم كه چهارشنبه هفتم شعبان به طالع عقرب حركت شود ، اين آيه آمد :\r\n « وَ لَمَّا تَوَجَّهَ تِلْقاءَ مَدْيَنَ قالَ عَسى رَبِّي أَنْ يَهْدِيَنِي سَواءَ السَّبِيلِ »  .\r\nيا روز جمعه نهم ، عصرى به طالع حوت آيهء مباركهء ،    « كهيعص ذِكْرُ رَحْمَتِ رَبِّكَ عَبْدَهُ زَكَرِيَّا »    آمد .\r\nبه‌نظر مجتهد الزمانى حاجى ملا على 1 حفظ الله رسيد ، فرمودند : « چهارشنبه امر است و انشاء الله عاقبت اين سفر به‌خير است . »\r\nلهذا به حول الله و قوته ، روز سه‌شنبه ششم ، شرفياب حضور باهر النور اعليحضرت شاهنشاهى روحنا فداه شده از خاكپاى مبارك استرخاص حاصل كردم .\r\n\r\nروز چهارشنبه هفتم شعبان المعظم سنهء يك هزار و دويست و نود و دو هجرى :\r\nسه ساعت و شانزده دقيقه از دسته 2 گذشته به طالع اول درجهء عقرب از خانه حركت كردم . مطابق بيست و دوم شهريورماه جلالى ، موافق هشتم سپتمبر « 1 » سنهء يك هزار و هشتصد و هفتاد و پنج مسيحى انگليسى است كه شمس در نصف النهار در سنبلهء پانزده درجه و شانزده دقيقه است .\r\nنواب مستطاب شاهزاده حسام السلطنه ، سلطان مراد ميرزا دام اقباله العالى و سركار حاجى عمو سيف الدوله ميرزا و حاجى بهاء الدوله ساسان ميرزا تا اسب‌دوانى به مشايعت آمدند و زمانى در آن‌جا توقف كرده وداع نموده روانه شدند ،\r\n « از سنگ ناله خيزد روز وداع ياران . » \r\n\r\nروز چهارشنبه هفتم شعبان :\r\nمنزل كن 3 بود - به‌فتح كاف عربى - قريه‌اى است كه در شمال مغرب دار الخلافه تهران است . در لحف كوهى در كنار وادى وسيعى واقع شده است و محتوى بر بساتين رمان وتين است . تا تهران دو فرسخ است . يك روز در كن اتراق شد .\r\n\r\n\r\n","description":"","footnote":"\r\n( 1 ) سپتامبر .\r\n","page_name":" 19 ","page_number":19},
  {"content":"\r\n\r\nهمراهان :\r\nوالدهء احتشام الدوله سلطان اويس ميرزا ، صبيهء مرحوم شاهزاده محمد على ميرزا ، همشيرهء بطنى مرحوم عماد الدوله امامقلى ميرزا طاب ثراهما ؛ كوچ افراسياب بيك ، صندوقدار ؛ يك‌نفر خدمتكار تركمان ؛ كوچ ميرآخور محمد خان بيك ؛ ملا احمد ملاباشى ؛ افراسياب بيك صندوقدار ؛ حسنعلى فراش صندوخانه ؛ قجر آقا على محمد خان ؛ قربانعلى آبدار طالقانى ؛ زين العابدين ، قهوه‌چى طالقانى ؛ على اصغر ، ده‌باشى ؛ زين العابدين ، ده‌باشى ؛ استاد رجبعلى طباخ ؛ مبروك سياه ، خاصه‌تراش ؛ 4 يوسف ، غلام‌بچه ؛ محمد باقر خان ؛ ميرزا اسماعيل مستوفى علىآبادى مازندرانى ؛ محمد خان بيك ميرآخور ؛ اسد الله بيك اشيك‌آقاسى ؛ فتح الله بيك پسر اشيك‌آقاسى ؛ شعبان ؛ عبد الحسين نايب ميرآخور ؛ كربلايى فرخ ؛ على طالقانى ؛ حسين ، آدم محمد باقر خان ؛ اسى ، آدم ميرآخور كردستانى .\r\n\r\nجمعه نهم شعبان :\r\nمنزل سليمانيه بود كه در قديم به كرج - با كاف عربى محركه - معروف بود كه آبادى داشت . پس از آن‌كه حاجى محمد حسين خان صدر اعظم اصفهانى عمارت سليمانيه را به اسم سليمان ميرزا 5 ساخت رعيت‌هاى كرج به قلعهء سليمانيه نقل مكان كردند . خاقان مغفور هم دويست خانوار تفنگچى جاجرمى به آن‌جا نقل فرمودند .\r\nعمارت ، اندرونى و بيرونى ، باغ و قلعهء خوب و برج عالى دارد . اين عمارت را در سنهء يك هزار و دويست و بيست و شش بنا نهاده‌اند . در باغ بيرون در تالار دورو ، كه شمالى و جنوبى است صورت خاقان مغفور و شاه شهيد را به تاريخ سنهء يك هزار و دويست و بيست و هشت عبد الله خان نقاشباشى كشيده است . رو به مشرق ، شكل خاقان در ميان است . طرف يمين طبقهء اولى :\r\nاول ، شاهزاده نايب السلطنه عباس ميرزا . ثانى ، شاهزاده محمد ولى ميرزا . ثالث ، عليخان شهزادهء نيكبخت - « بهين ميوهء خسروانى درخت . »\r\nطبقهء ثانيه يمين :\r\nاول ، شاهزاده محمد قلى ميرزا . ثانى ، على نقى ميرزا . ثالث ، امام ويردى ميرزا .\r\nو در پايهء تخت روبروى محمد قلى ميرزا صورت سليمان ميرزا است به سن پنج شش سال .\r\nطرف يسار طبقهء اولى :\r\nاول ، شاهزاده محمد على ميرزا . ثانى ، شاهزاده حسينعلى ميرزا . ثالث ، شاهزاده محمد تقى ميرزا .\r\nطبقه ثانيه يسار :\r\nاوّل ، شاهزاده حسنعلى ميرزا . ثانى ، عبد الله ميرزا . ثالث ، حيدرقلى ميرزا . رابع ، شيخعلى ميرزا .\r\nرو به مغرب ، وسط آقا محمد خان شاه شهيد كه روبروى خاقان است و بر تخت مرصّع نشسته .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nدر يمين ايشان :\r\nاول ، شكل محمد حسنخان قاجار در صندلى مرصع . ثانى ، شاهقلى خان با كلاه‌خود .\r\nثالث ، محمد ولى خان قاجار با كلاه‌خود .\r\nدر يسار ايشان :\r\nاول ، حسينقلى خان جهانسوز شاه قاجار با كلاه‌خود . ثانى ، مهدى خان قاجار با كلاه‌خود .\r\nثالث ، فتحعلى خان قاجار در صندلى مرصع با شال و كلاه .\r\nدر طبقهء بالا برادران آقا محمد خان هستند همه با كلاه‌خود و زره و قولچاق . به‌ترتيب از طرف محمّد ولى خان قاجار :\r\nاوّل ، مصطفى قلى خان قاجار . ثانى ، مهدى قلى خان قاجار . ثالث ، مرتضى قلى خان قاجار . رابع ، جعفر قلى خان قاجار . خامس ، على قلى خان قاجار . سادس ، عباس قلى خان قاجار .\r\nنسب سلاطين قاجاريه از اين قرار است :\r\nالسلطان ناصر الدين شاه بن السلطان محمد شاه بن الوليعهد الاعظم عباس ميرزا ابن السلطان فتحعلى شاه بن حسين قلى خان الشهير به جهانسوز شاه بن السلطان محمد حسن خان ابن الامير فتحعلى خان بن الامير شاهقلى خان بن محمد وليخان بن مهديخان بن محمد قلى آقاى قاجار از طايفهء آشاقه‌باش از تيرهء قوانلو .\r\nاحوال مهديخان در تاريخ صفويه در احوال شاه اسماعيل اول و شاه طهماسب اول مسطور است و شاه شهيد آقا محمد خان ، با والد خاقان حسين قليخان برادر امى و ابى است . در دولت صفويه از همهء امراى بزرگ از طوايف استاجلو 6 ، شاملو ، تكلو 7 ، ذو القدر 8 و غيره خيانت ظاهر شده و مورد سخط سلاطين شده‌اند از طايفهء قاجاريه كه مصدر خدمات بزرگ بوده‌اند و چندبار به سفارت روم و هندوستان رفته‌اند خلافى سر نزده است .\r\nاز كن تا سليمانيه از چهارفرسخ زيادتر است . سليمانيه در غربى كن واقع شده و از رودخانهء كرج كه منبع آن جبال ارنكه است بايد گذشت . پل قديم خوبى دارد . در كرج قديم كاروانسراى بسيار خوبى ساخته‌اند كه اكنون باير است . منزل مترددين و قوافل ، همان سليمانيه است . خارج قلعه شاهنشاه مرحوم محمد شاه قاجار چند باغ خوب احداث فرموده‌اند كه به فراش‌آباد معروف است .\r\n\r\nروز شنبه دهم شعبان :\r\nمنزل ، اوغلان‌تپه بود . از سليمانيه تا اوغلان‌تپه چهار فرسخ است . تا قريهء سنقرآباد سه فرسخ به‌طرف مغرب حركت مىشود . از سنقرآباد تا اوغلان‌تپه كه يك‌فرسخ است به ما بين جنوب و مغرب حركت مىشود . چند روزى در اوغلان‌تپه اتراق شد ، قرار و مدار طالقانىها را داده مرخص شدند . طالقان قريب به سىسال است كه از جانب سنى الجوانب همايون به تيول و سيورغال اين بنده مقرر است .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nروز جمعه شانزدهم شعبان :\r\nاز اوغلان‌تپه حركت شد . منزل امام‌زاده مسكين‌آباد بود كه از توابع گازرسنگ است .\r\nخاقان مغفور تعمير خوب كرده ، سردر خوبى ساخته‌اند ، حالا قدرى خرابى دارد . ايوان بيرون امامزاده تركيده است . اسم امامزاده ، ابو الحسن از اولاد حضرت صادق عليه السلام است .\r\nاز اوغلان‌تپه تا قريهء سعدآباد حركت به ما بين شمال و مغرب بود . از سعدآباد تا امامزاده به مغرب حركت شد . از چهار فرسخ زيادتر است . در عرض راه ، يمين و يسار آبادى بسيار است .\r\nنسب امامزاده را از كتب « بحر الانساب » و « عمدة الطالب فى نسب آل ابيطالب » معلوم بايد كرد .\r\n\r\nروز شنبه هفدهم شعبان :\r\nمنزل حصار قزوين بود . از امامزاده مسكين‌آباد تا حصار هفت فرسخ است . تا قريهء قشلاق حركت رو به مغرب بود . از قشلاق تا حصار كه تقريبا پنج فرسخ است به ما بين شمال و مغرب حركت شد . از قشلاق تا حصار در عرض راه آبادى ندارد و صحراى بسيط است . در صحرا در تابستان طوايف ايلات چادر زده سكنى دارند . در نزديكى قريهء صارقشلاق مختصرى از طايفهء ما فى است مسمى به كونده - با كاف عربى بر وزن رونده -\r\n\r\nروز يكشنبه هيجدهم شعبان :\r\nمنزل عبد الله آباد قزوين بود كه از راه خارج است . ييلاق خوبى است . حركت به ما بين شمال و مغرب بود . سه فرسخ و نيم مسافت است . نواب سلطان احمد ميرزا عضد الدوله حاكم قزوين شنيدند كه ما ، در عبد الله آباد هستيم به ديدن تشريف آوردند . يك روز در آن‌جا اتراق شد .\r\n\r\nروز سه‌شنبه بيستم شعبان :\r\nاز عبد الله آباد به شهر قزوين رفتيم . دو فرسخ حركت به ما بين جنوب و مغرب بود . وقت اذان شب چهارشنبه از قزوين از دروازهء « قوىميدان » كه دروازه گيلان هم مىگويند درآمده به آقابابا رفتيم . چهار فرسخ راه است . تا باغات را طى كرديم رو به مغرب بود . از باغات بيرون آمده به ما بين شمال و مغرب حركت كرديم و از قريهء حسن‌آباد كه گذشتيم به جانب شمال حركت كرديم .\r\nآقابابا از بلوك « قاقزان » 9 است كه به كثرت باد عاصف معروف است . در قاموس نيز قاقزان ضبط است . « قال القاقزان ثغر بقزوين » . قوى در تركى به معنى گوسفند است .\r\n\r\nروز چهارشنبه بيست و يكم شعبان :\r\nاز آقابابا به قريهء خزران - با خاء معجمه و به تقديم المهملة على المعجمه بر وزن شعبان - آمديم . حركت اول منزل قدرى به جانب مغرب بود و بعد به ما بين شمال و مغرب حركت كرديم و به شمال مايل‌تر . از آقابابا تا قريه خزران چهار فرسخ و نيم است . در خزران كاروانسراى خوبى مرحوم منوچهر خان معتمد الدوله ساخته است . گردنهء خزران به جهت طول مسافت كه\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nزمستان برف مىگيرد و باد سختى دارد به سختى معروف شده است ، و الا هيچ سختى ندارد .\r\nدر پيش گردنه‌هاى لرستان و كردستان حكم زمين هموار را دارد . اگرچه سرازيرى آن سخت طولانى است ولى هيچ‌جا پرتگاه ندارد از آن جهت شخص ايمن است .\r\n\r\nروز پنجشنبه بيست و دوم شعبان :\r\nاز خزران به پاى پل لوشان - باشين معجمه بر وزن چوگان - آمديم . - امروز بعد از ظهرى تحويل شمس به ميزان است مطابق بست و سيم سپتمبر ماه انگليسى - اين پل را حاجى محمد هادى تاجر ميانجى ساكن قزوين در اواخر دولت شاه شهيد ساخته و اوايل دولت خاقان خلدمكان به انجام رسانده و در اين مدت هشتاد سال و اندى ، هيچ رخنه‌اى در او يافت نشده .\r\nاين پل بالاى رودخانهء شاهرود طالقان است كه رود الموت و رودبار و غيره نيز داخل او مىشود .\r\nالحق بسيار ثواب كرده . در طغيان ، آب مايهء زحمت مترددين مىشد .\r\nاز قريهء خزران تا پاچنار كه كاروانسراى مختصرى است همه‌جا سرازير حركت مىشود و بعضىجا سرازيرى سخت دارد . دو فرسخ و نيم مىشود . اين كاروانسراى پاچنار در كنار رود طارم واقع شده است كه به فاصلهء قليلى پايين كاروانسرا داخل شاهرود مىشود .\r\nاز قريهء مزرعه كه اول گردنه در طرف قزوين محسوب مىشود تا پاچنار كه آخر گردنه است تقريبا پنج فرسخ مسافت است كه اين انخفاض و ارتفاع را بايد طى كرد . با اين طول مسافت هيچ‌جا پرتگاه و جاى خطر ندارد . رودخانهء شاهرود در پاى پل از ما بين شمال مشرق به جانب جنوب مغرب جارى است . از كاروانسرا تا پاى پل تقريبا يك فرسخ است . از منزل كه حركت شد بعضىجا به جانب مغرب و بيشتر به جانب شمال و مغرب حركت كرده‌ايم . در كنار پل آبادى ندارد و از قريهء لوشان كه به قدر نيم فرسخ يا زيادتر است آذوقه و ما يحتاج مىآورند .\r\nرودخانهء شاهرود حد فاصل ميان طارم قزوين كه به طارم سفلى مشهور است و املاك عمارلو 10 است كه جزو گيلان است .\r\n\r\nروز جمعه بيست و سيم « 1 » شعبان :\r\nاز پل لوشان به قريهء منجيل رفتيم . سه فرسخ مسافت است ، به ما بين شمال مغرب و شمال حركت شد . قريهء منجيل قريهء آبادى است كه در نزديكى ملتقاى نهرين شاهرود و قزل‌اوزن 11 واقع است . از اين بعد ، اين رودخانه را سفيدرود مىگويند كه ما بين لاهيجان و رشت به درياى خزر مىريزد . در اين رودخانه ، مرحوم سليمان خان قاجار قوانلو پلى ساخته .\r\nخيلى خوب بنايى است . ولى حالا دو چشمه آن خراب شده است كه از جانب سنى الجوانب همايون شاهنشاهى حكم به تعمير او شده است .\r\nدر شرقى قريهء منجيل ، به قدر نيم فرسخ قريهء هرزه‌ويل است كه جزو بلوك رحمت‌آباد گيلان است . در اين قريه سروى است ، به خضرت و نضرت او سرو ديده نشده و يحتمل در\r\n\r\n\r\n","description":"","footnote":"\r\n( 1 ) سوم .\r\n","page_name":" 23 ","page_number":23},
  {"content":"\r\n\r\nولايات ديگر هم نباشد . به تماشاى او رفتم . دو نفر ، علىنام و رمضان‌نام تا بالاى سر او رفتند كه از انبوهى برگ‌هاى سرو ديده نمىشدند . ارتفاع او بيست و يك ذرع است . سرو قريهء فنا در شيراز از اين بلندتر است و بزرگ‌تر است . ولى او پريشان و افشان است . مثل اين شاداب و سبز نيست . اين شادابى و خضرت از رطوبت هوا است .\r\nدر قريهء منجيل و هرزه‌ويل درخت زيتون بسيار است - ميرزا مهدى رشتى ، مىگفت : « از پل منجيل تا پل حاجى محمد باقر كه خارج شهر رشت است مساحت كرده‌ايم ، هفتاد و پنج هزار و سيصد ذرع بزّازى عراقى است » -\r\n\r\nروز شنبه بيست و چهارم شعبان :\r\nاز منجيل به چاپارخانهء رستم‌آباد رفتيم . چاپارخانهء خوبى است . رستم‌آباد ناحيه‌اى است از توابع رودبار زيتون . محل چاپارخانه در قريهء پشته است . از منجيل كه عبور مىشود طرف يمين رودخانهء سفيدرود بلوك رحمت‌آباد است و يسار سفيدرود بلوك رودبار زيتون است .\r\nپل منجيل هفت طاق است . طاق بزرگ او كه متصل به كوه است بيست و دو ذرع دهنه دارد . دو طاق وسط مطابق سنهء يك هزار و دويست و نود و يك در سيلاب خراب شده است و حاجى ملا رفيع مرحوم در ساختن آن يك پايه و تسطيع شوارع گيلان خيلى زحمت كشيده است .\r\nاز منجيل تا چاپارخانه ، پنج فرسخ است و حركت ما به شمال و ما بين شمال و مشرق شد .\r\nچاپارخانه در جاى باصفايى واقع شده . قزل‌اوزن در برابر و كوه دلفك - به ضم دال مهمله بر وزن زلفك - در پيش رو كه از جنگل سبز يك قطعهء زمرد به‌نظر مىآيد . در اين كوه مىگويند چاه يخ است كه هميشه يخ دارد . اين كوه در جنوبى شهر رشت واقع است . اين كوه را عوام گيلان چون در جنوب رشت واقع شده قبله مىدانند و اغلب عوام از هرطرف به سمت او نماز مىخوانند .\r\n\r\nروز يكشنبه بيست و پنجم شعبان :\r\nاز چاپارخانهء رستم‌آباد حركت شد به چاپارخانهء بلوك كهدم 12 رفتيم - كهدم با كاف عربى بر وزن قنفذ تمام حروف او مهمله است و موازن آن برحسب اتفاق تمام حروف او معجمه است - در خاك قريهء سراوان واقع است كه از توابع كهدم است . چاپارخانهء بسيار خوبى است . مرحوم قاسمخان والى پسر دوستعلى خان معير الممالك از مال ديوان ساخته است و در تسطيح خيابان و ساختن پل‌ها خيلى اهتمام كرده . از آن چاپارخانه تا اين چاپارخانه پنج فرسخ است و حركت به ما بين شمال و مشرق بود .\r\nاز يك فرسخ به امامزاده هاشم مانده تا شهر رشت بهشت روى زمين است . خيابان مسطح در ميان و درخت‌هاى سبز بىشمار در يمين و يسار و نم‌نم باران هم بر لطافت هوا افزوده و درخت‌هاى توسه - با سين مهمله بر وزن بوسه - كه يك قسم از اشجار جنگلى است به ارتفاع بيست ذرع بلكه زيادتر فراوان است . در كوهپايه اشجار قوى بلوط قوى و مرتفع ديده شد كه هرگز\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nيكى از آن‌ها در جنگل‌هاى فارس و لرستان و كردستان ديده نشده است . در مقبرهء امامزاده هاشم چند درخت آزاد بسيار خوب بلند هست كه امتياز دارد . در عرض راه چند رودخانه است كه بزرگ آن‌ها رودخانهء سياه‌رود است كه بسيار آب تندى دارد . از ثلث مرحوم حاجى ابو القاسم يزدى ، پل بسيار خوبى مرحوم حاجى ملا رفيع ساخته است كه خيلى به كار مترددين مىآيد .\r\n\r\nروز دوشنبه بيست و ششم شعبان :\r\nاز چاپارخانهء كهدم به شهر رشت رفتيم و در باغ شهر مشهور به باغ صفا كه مال ميرزا عبد الوهاب مستوفى است منزل كرديم . از چاپارخانه تا شهر رشت پنج فرسخ است ، به شمال و ما بين شمال و مشرق حركت شد . از چاپارخانه تا پل سنگر كه نزديك بازار اكبر خان است به شمال حركت شد و از آن‌جا تا رشت به ما بين شمال و مشرق است . در نزديكى شهر پل خوبى است كه حاجى محمد باقر تاجر ساخته است . شهر رشت جديد الاحداث است ، در تاريخ نهصد هجرى بنا شده كه همان لفظ رشت تاريخ است . تقريبا چهار هزار خانه مىشود . خانه‌هاى تمام اعيان از جهت كثرت باران سفال‌پوش است . در عرض شمالى سى و هفت درجه و بيست دقيقه استوار و در طول چهل و نه درجه و سى و پنج دقيقه گرينيچ رصدخانهء لندن واقع شده است .\r\nانحراف قبلهء رشت از جنوب به مغرب بيست و هفت درجه است و پنج درجه نيز تفاوت انحراف قطب‌نما علاوه بشود سى و دو درجه خواهد بود .\r\nشب سه‌شنبه بيست و هفتم ، من گرفتار تب و نوبه شدم . نعوذ بالله كه چه كشيدم . به‌واسطه سرما و باران در باغ مجال زيست نشد ، همهء همراهان نيز گرفتار تب و نوبه شدند . ناچار روز شنبه غره رمضان المبارك در شهر به خانهء ميرزا محمد على خان لاهيجى امين ديوان آمديم كه مشغول مداوا باشيم . نوبه و تب يك‌طرف ناخوشى اهل خانه و نوكرها يك‌طرف كه از همه جهت از صداى واىواى ، خواب و استراحت بر ما حرام شد . الحمد الله روز چهارشنبه پنجم عرق كردم ولى كسالت و نقاهت طورى بود كه مجال از رختخواب برخاستن نبود . هواى نحس گيلان و رطوبت لزج چنان سخت و سمج بود كه به آسانى دفع نمىشد . هوا نيز منقلب بود . به درگاه رب العزت ناليدم :\r\n« اللهم ارحم عبدك الضعيف الذليل »\r\nتا از تفضل الهى هوا تسكين يافت و با حالت نقاهت لنگان‌لنگان بر رفتن مصمم شديم . از آن تب در ماهيچهء پاى راست ، روز سوم وجع و ورمى پيدا شد كه پا را بر زمين نمىتوانستم بگذارم كه هنوز وجع و ورم باقى است . نمىدانم پس از رفع كسالت بالعرض رفع خواهد شد يا خدا نكرده درد ديگرى است .\r\nجناب ناصر الملك محمود خان حاكم گيلان در اين چند روز از پرستارى و غمخوارى كوتاهى نكردند . علماى اعلام هم در عيادت كه بهترين عبادت است مضايقه نداشتند .\r\n\r\nروز پنجشنبه سيزدهم شهر رمضان المبارك :\r\nاز رشت تا پيربازار يك ساعت و نيم مسافت است . از پيربازار تا كنار واپور سلطانى يك\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nساعت و نيم مسافت بود و از كشتى تا قصبهء انزلى دو ساعت مسافت . الحمد الله هوا مساعدت كرد به انزلى رفتيم . وقتى كه از پيربازار سوار كرجىهاى شاهى شديم پنج ساعت به غروب مانده بود .\r\nانزلى به‌اصطلاح اهل جغرافيا پنين‌شلأ است كه سه طرف او آب و يك‌طرف او خشكى باشد . به يك لحاظ او را شبه الجزيره مىتوان خواند . در طرف جنوبى او جزيرهء ميان‌پشته واقع است كه تقريبا هفتصد هشتصد ذرع طول دارد و منتهاى او سيصد ذرع است .\r\nدر انزلى برج بسيار خوب عالى اعليحضرت همايون خلد الله ملكه ساخته‌اند . پنج مرتبه است . طرف شرق و طرف شمال او دريا است . در اين سال آب از دريا رخنه به باغ كرده و از طرف شرقى خرابى رسانيده است . بيست ذرع ديگر مانده است كه آب دريا به پاى برج سلطانى برسد . ارتفاع برج سلطانى بيست و دو ذرع است .\r\nپيربازار در طرف شمال و غرب مايل به شمال رشت واقع است . عرض مرداب تقريبا سه فرسخ است . در انزلى عمارت خوبى مرحوم منوچهر خان معتمد الدوله ساخته است . يك روز در انزلى اتراق شد .\r\n\r\nبندر انزلى - بادكوبه\r\n\r\nروز شنبه پانزدهم شهر رمضان :\r\nيك ساعت و نيم از دسته گذشته سوار كشتى سلطانى شديم و تا نزديكى واپور كمپانى رانديم . دو كشتى به هم وصل شده ، تخته انداختند . از كشتى سلطانى به كشتى كمپانى آمديم و به قدرى كه اسباب‌ها را جابه‌جا كنند معطل شديم . دو ساعت و يك ربع از دسته گذشته كشتى روانه شد ،  « بِسْمِ اللَّهِ مَجْراها وَ مُرْساها إِنَّ رَبِّي لَغَفُورٌ رَحِيمٌ » .  همهء اهل انزلى مىگفتند كه : « دريا به اين آرامى و سكون در اين مدّت نديده‌ايم . » خداوند به عجز و مسكنت و بيچارگى من رحم كرد .\r\n جهان را صاحبى باشد خدانام * كز او شوريده دريا گيرد آرام \r\nاسم كشتى كه دو عدد دودكش بخار دارد براتنس‌كى است كه اسم سابق جانشين قفقاز است . كپيتان مىگفت : « زور ماشين كشتى به‌قدر يك صد و بيست اسب است . » بارگير كشتى پنج هزار و پانصد پوت ، طول كشتى دويست فوت ، عرض كشتى بيست و پنج فوت است . ساعتى سى پوت نفت ، خرج سوزاندن دارد . هر پوت پنج من و نيم تبريز است .\r\nاسم كامانداد كويت‌كا - هردو كاف عربى - است . به روسى كشتى بخار را پراخت مىگويند . پراخت به معنى بخار است . واپور هم در فرانسه به معنى بخار است .\r\nاز انزلى تا آستارا حركت كشتى ما بين شمال و مغرب ، از آستارا تا لنكران به شمال ، از\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nلنكران تا ساليان به ما بين شمال و مشرق و از ساليان تا بادكوبه به شمال است .\r\n\r\nروز يكشنبه شانزدهم رمضان :\r\nدو ساعت الا ربع از دسته گذشته وارد بادكوبه شديم كه كشتى لنگر انداخت . بيست و چهار ساعت تمام حركت از انزلى تا ورود بادكوبه شد . در آستارا به قدر نيم ساعت و در لنكران به قدر دو ساعت و نيم لنگر انداختند كه اكران توقف نبود . چون حركت دريا ملايم و موافق بود در بيست و يك ساعت مىآمد . اين از غرايب بود ، كسى به‌خاطر نداشت كه كشتى در اين مدت قليل از انزلى به بادكوبه برسد و هواى دريا يك شبانه‌روز چنين سازگار باشد .\r\nصبح كه كشتى لنگر انداخت من به سطح كشتى براى تماشاى بادكوبه آمدم . شهر بادكوبه در دامنهء كوهى است . خانه‌ها در دامنهء كوه روى هم واقع شده . به قدر بيست و پنج هزار نفر جمعيت دارد كه پنج هزار نفر ارمنى و روس است و بيست هزار نفر مسلمان شيعه . اكنون هم باكو مىگويند . خاقانى باكو بسته . معلوم نيست كه براى ضرورت شعر است يا همين‌طور صحيح است ، كما قال :\r\n باكو به بقاش باج خواهد * خزران و رى و زره‌كران را \r\n باكو به دعاى خيرش امروز * ماند بسطام 13 و خاوران را \r\nالقصه ، در يك فرسخى بادكوبه به طرف جنوب امامزاده‌اى است مسمى به بىبى هيبت كه مىگويند خواهر حضرت امام رضا عليه السلام است . اهالى آن‌جا خيلى اعتقاد دارند ، زيارتگاه اهالى آن صفحات است . القصه ، در اين اثنا كرجى بخارى از شهر تا كشتى آمد ، جويا شد كه :\r\n« شاهزاده در اين كشتى هست يا نه ؟ »\r\nكپيتان گفت : « شاهزاده آمده است . »\r\nبه تعجيل برگشتند به گورناطور بادكوبه خبر دادند . يك ساعت كشيد كه جناب گورناطور با صاحب‌منصب‌ها با لباس رسمى و نشان‌هاى دولتى به اسكله آمدند . كشتى را به اسكله وصل كرده بودند . آدم فرستاد ، اذن خواست داخل سالن شد . مترجم زين العابدين بادكوبه‌اى بود . من هم خيلى مهربانى كردم . الحق مرد خوشخوى خوشرويى است ، « گل بهشت مخمر به آب حيوان است . »\r\nخيلى عذر خواست كه : « من ديشب خبر شدم . » و صاحب‌منصب‌ها را معرفى كرد و رفت و خواهش كرد : « به قدر يك ساعت در كشتى توقف بكنيد . »\r\nو بعد از رفتن پيغام فرستاد كه : « من چنان مناسب دانستم كه خانهء مسلمان براى ما خالى بشود ، در مهمانخانه و در عمارت دولتى نباشد . »\r\nمن هم اظهار مهربانى كردم كه كار بقاعده كرده‌ايد . خواهش كرده بود به قدر يك ساعت ديگر توقف بكنيد تا خودم بيايم . ثانيا ، باز با لباس رسمى آمد ، مرا از كشتى بيرون برد . در اسكله ، اعيان بادكوبه و صاحب‌منصب‌ها تمام ايستاده بودند . من از همهء ايرانى و بادكوبه‌اى\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبا آن‌كه نقاهت و كسالت داشتم يكان‌يكان احوال‌پرسى كردم تا از اسكله درآمديم . درشكهء قشنگى حاضر كرده بود . من و گورناطور سوار شده به منزل آمديم - منزل ، خانهء جعفرقلى بيك پسر حاجى حسن بيك دخترزادهء كاظم بيك است . كاظم بيك تنكابنى است كه اجداد او را نادر شاه از تنكابن به بادكوبه آورده است . آن وقت سليم خان حكومت بادكوبه را داشته است - دم منزل يك دسته سرباز با موزيكان ايستاده بودند . تعظيم نظامى كردند و به آواز بلند دعايى كردند . من هم ايستاده ، قدرى موزيكان زدند و مرخص شدند . گورناطور به بالاخانهء منزل ما آمد ، قدرى نشست و رفت . براى والدهء احتشام الدوله كالسكهء ديگر حاضر كرده بودند .\r\nچون روز دوشنبه خيال تماشاى آتشكده را داشتم و حركت و سوارى براى درد پا مفيد بود لهذا عصر روز مزبور يك ساعت به غروب مانده به بازديد گورناطور رفتم . در آنجا مترجم آگراناويج بولكنيك بود . بولكنيك منصب سرهنگى است . مشاراليه به ايران آمده و در سرحد ما بين ايران و عثمانى بوده . از دولت ايران نشان هم دارد . بعد از اين مترجم همه‌جا او بود .\r\n\r\nروز دوشنبه هفدهم رمضان :\r\nدر بادكوبه توقف شد . به تماشاى آتشكدهء گبران 14 رفتم - از عهد عجم تاكنون معبد گبران بوده است - جناب گورناطور خودش يك ساعت به ظهر مانده آمد . نايب خودش را كه هروقت به جايى مىرود نايب الحكومه است به همراه آورد ، معرفى كرد . جوان خوب معقولى به نظر آمد . تركى و فارسى هيچ نمىدانست . به قدر ده دقيقه نشست ، گفت : « مىروم . دو ساعت بعد از اين مىآيم . »\r\nچهار ساعت به غروب مانده كه تقريبا يك ساعت و نيم بعد از ظهر بود آمدند . به اتفاق سوار درشكه شديم و تا قريهء بالاخانه كه معدن نفت است ، يك ساعت و نيم با كالسكه ، تند رفتيم .\r\nتمام زمين نفت است . روزى هشت هزار پوت به شهر مىآورند . متصل عراده‌هاى بارى است كه چرخ بسيار بزرگ دارد و به يك اسب مىبندند و از قريهء بالاخانه به شهر نفت مىآورند . در نزديكى شهر كارخانه‌هاى ديگر ساخته‌اند كه آن‌جا جوهر نفت را براى سوزاندن مىكشند و از آن‌جا خروارخروار به كشتى حمل كرده به ولايات ايران و روس مىبرند . در آن‌جا قدرى مكث كرده پس از آن به آتشكده رفتيم .\r\nاز قريهء بالاخانه تا آتشكده يك ساعت راه به كالسكهء اسب است . آن‌جا عالم ديگرى است . تمام كارخانه‌ها ، جوهركشى نفت را با آتش طبيعى زمين قرار داده‌اند و خرج‌هاى گزاف كرده‌اند . اختيار اين كارخانه با ميرزا يوف است كه از تجار معروف روس است . شب آن‌جا شام خورديم و از آن‌جا به آتشكده رفتيم . آن‌جا هم كمپانى ، كارخانه‌هاى زياد دارد كه در نهايت خوبى و استحكام ساخته‌اند و در اين روزنامهء مختصر نمىتوان نوشت . زمين را كه به قدر يك چارك گود بكنى و با كبريت ، آتش بزنى فورا هواى مجاور زمين آتش مىگيرد و شعله مىكشد . ولى وقتى كه از زمين درمىآيد چندان حرارت ندارد . من دست گرفتم چندان متألم نشد . چوگان دست را گرفتم به قدر سه چهار دقيقه ، هيچ نسوخت . وقتى كه شعله بالا\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمىرود و هوا به او مىخورد ، حرارت او زيادتر مىشود و اكسىجون « 1 » هوا ، او را مشتعل مىكند و مىسوزاند . يك نفر هندو از اهل ملتان آن‌جا بود كه چندين سال است آن‌جا اطاقى دارد .\r\nبرخواست روبروى آتش ايستاده دعايى به زبان هندى خواند . وقت دعا خواندن زنگى در دست گرفته متصل مىزد . در يمين و يسار او دو شعلهء آتش بود كه از زمين به قدر لولهء آفتابه بزرگى بيرون مىآمد . عجب‌تر آن‌كه اين آتش‌ها دود نداشت كه اگر دود مىداشت در آن اطاق كوچك بايد همه خفه بشويم . هيچ استنشاق دود نمىكرديم . آن شخص هندو رو به جنوب و مغرب ايستاده و دعا مىخواند .\r\nالحق آتشكدهء غريبى است كه با آتش حجيم ، كارخانه‌هاى عظيم از بخار ، ترتيب داده نفع كلى مىبرند . از سيصد پوت نفت يك صد پوت جوهر نفت درمىآورند و باقى به كار سوزاندن واپور مىآيد كه عوض ذغال سنگ است .\r\nميرزا يوف به شخصه خيلى معتبر است . در كارخانه‌هاى خود ماهى بيست هزار مناب مزد عمله مىدهد . خودش جوان خوش‌روى ، سياه‌چشم و ابرو است . خيلى به اهل ايران شباهت دارد .\r\nبعد از تماشاى كامل سه ساعت يك ربع از شب گذشته از آن‌جا راه افتاديم و با كالسكه خيلى تند آمديم . پنج ساعت از شب رفته به بادكوبه رسيديم . جناب گورناطور مرا به منزل رسانيده ، پياده شده ، خداحافظ كرده به خانهء خودش رفت .\r\nاز آتشكده تا شهر از دو فرسخ زيادتر است كه در طرف شمال مشرق شهر بادكوبه واقع است . در آتشكده در ديوارى به خط ميخى قديم پهلوى چيزى نوشته بودند كه معلوم كسى نشده است .\r\nعرض شمالى بادكوبه « م ك » چهل درجه و بيست دقيقه است و طول مشرقى او از گرينيچ مط نه » چهل و نه درجه و پنجاه و پنج دقيقه است .\r\nاسم گورناطور بادكوبه « استاراسيل‌اسكى » است . منصب او ينارال‌مايور است . گورناطور را عجم‌ها در نوشتجات غوبورناطور مىنويسند .\r\n\r\nبادكوبه - گنجه\r\n\r\nروز سه‌شنبه هيجدهم رمضان المبارك :\r\nاز بادكوبه روانه شديم . آدم‌ها را و بنه را با فورغون ، شبانه فرستاديم . دو عدد تران‌تاس و عراده گرفتيم كه همراه خودمان باشد . جناب گورناطور كالسكهء خودشان را دادند كه با آن برويم و از آن‌طرف عيال مشاراليه كه در تفليس است بياورند . خيلى مهربانى و انسانيت كرد .\r\n\r\n\r\n","description":"","footnote":"\r\n( 1 ) اكسيژن .\r\n","page_name":" 29 ","page_number":29},
  {"content":"\r\n\r\nاگر كالسكه از تفليس مىآوردند چند روز طول مىكشيد و اسباب معطلى مىشد . اسب‌هاى كالسكه را كرايه كرديم .\r\nدر اين دو سه روز توقف [ در 
  ] آن‌جا ، حكيم‌باشى بحرى و حكيم‌باشى گورناطور آمده و به پاى من دوا ماليده و قرار شد به كتان بپيچند كه تا تفليس هيچ باز نشود . از آن جهت خيلى زحمت كشيدم . در نماز هم خيلى زحمت مىداد . تا تفليس دستور العمل دارو و غذا دادند و چند بسته دارو كه گرد باشد نيز ، دادند كه روزى دوبار صبح و شام خورده شود . خيلى افاقه در ورم كرد .\r\nبارى ، جناب گورناطور به مشايعت آمده تكليف كردم كه تا بيرون شهر زحمت نكشند ، راضى نشدند . مرا و والدهء احتشام الدوله را سوار كالسكه كرد . من كه هرگز تصور نمىكردم كه در تهران با خواهر يا با عيال مىتوان شب تاريك در يك كالسكه نشست و زيارت رفت يا تجريش رفت در ملأ عام در حضور خاص و عام و گورناطور سوار كالسكه شده راهى شديم ، « الضرورات تبيح المحظورات » ، « مىكشد عشق تو ما را بر سر بازارها » . و جناب معظم اليه تا بيرون شهر به مشايعت آمدند . آن‌جا پياده شده ، دم كالسكه ايستاده ، خيلى عذرخواهى كرده وداع كردند .\r\nپنج ساعت و نيم از دسته گذشته راه افتاديم . قريب يك ساعت به غروب مانده وارد چاپارخانهء جنكى شديم . ولى تند آمديم ، به قدر نيم ساعت هم در چاپارخانهء اربات براى نماز معطل شديم . از بادكوبه تا آن‌جا به ما بين مغرب و شمال حركت كرديم . از چاپارخانهء لغت‌نامه تا جنكى به مغرب حركت شد .\r\nدر دولت روس مسافت منازل را به ورس معين كرده‌اند كه بعد مرقوم خواهد شد . از بادكوبه تا شماخى 15 همه‌جا اراضى رمله سبحه است كه هيچ آب ندارد و اگر باران بيايد ، از گل‌و لاى عبور و مرور كمال زحمت را دارد . راه ، پست و بلند و دره و ماهور است كه ساخته‌اند . در عرض راه در ده ورسى ، قريهء بزرگى است مسمى به خورده‌لان .\r\n\r\nروز چهارشنبه نوزدهم شهر رمضان المبارك :\r\nبه شماخى آمديم . صبحى از جنكى راه افتاديم . راه پست و بلند و كوه و هموار دارد . از چاپارخانهء مرزه تا شماخى بسيار خوب اراضى است ، همه ديمزار و محل زراعت . خيلى شبيه به محل ييلاق كردستان است . تا شهر شماخى حركت به مغرب شد . شهر شماخى در دامنهء كوهى رو به جنوب واقع شده است . خيلى جاى باصفاى خوبى است . مىگويند : « فصول او متمايز است ، ولى زلزله زياد مىشود كه محل اطمينان نيست . » چنانچه پارسال در زمستان خيلى از زلزله خراب شده است . سابقا خانه‌هاى شهر را دو طبقه سه طبقه مىساختند . به جهت كثرت زلزله اعليحضرت امپراطور قدغن كرده و حالا يك طبقه مىسازند . باغستان خوب در نزديكى شهر در كنار رودخانه دارد كه از جنوب شهر مىگذرد و ميوه‌هاى خوب به عمل مىآيد .\r\nپخل‌نيك حاكم آن‌جا با اعيان ، تا نيم‌فرسخى استقبال كردند . پنجاه نفر سوار قزاق همراه\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nداشت كه تعظيم نظامى كردند و به آواز بلند گفتند : « شازده ساق اولسون » - يعنى شاهزاده سلامت باشد - همه‌جا همين را مىگفتند .\r\nدر خانهء حاجى على اكبر بيك تاجر شماخى كه در وسط شهر منزل دارد براى ما خانه معين كرده بود . مشار اليه خانه خوبى دارد . با اوضاع و اسباب آراسته كه به‌اصطلاح فرنگىها مبل - با باء موحده بر وزن قفل - مىگويند . دم پله تجار و كسبه بودند . روس‌ها و ارامنه مجموعهء نان و نمك در دست داشتند كه علامت ادب و مهربانى است .\r\nشهر شماخى پايتخت ولايت شروان 16 است . كوچه‌هاى راست بسيار خوب دارد . مولد خاقانى در آن شهر است كه در افتخار خود مىگويد :\r\n تا كلبهء من در اين مكان است * شروان همه ساله خيروان است \r\nخاقانى نه اين‌كه در اين بيت به مناسبت خير ، شر گفته است بلكه شروان را به فتح ، بر وزن سبحان ضبط كرده‌اند . ايضا خاقانى در مدح شروان گويد :\r\n شَروان به روزگار تو اميدوار باد * كاقبال روزگار هم از روزگار تست \r\nو ايضا گويد :\r\n از آن گشت شروان سمرقند اعظم * كه گردون تو را خواند خاقان اكبر \r\nشيروان بر وزن قيروان غلط است . در تحفة العراقين 17 مىگويد :\r\n « طوطى معانى آفرينم * شروان قفسى است آهنينم \r\n تنگ آمده بر دلم شماخى * گلخن جايى بدين فراخى \r\n زندان من است مسكن من * هر موى موكل تن من » \r\nو جمال الدين عبد الرزاق اصفهانى 18 هم شروان بسته ، چنانچه گفته است :\r\n كيست كه پيغام من به شهر شروان برد * يك سخن از من بدان مرد سخندان برد \r\nو ميرزا عباسقلى شروانى 19 كه در مصالحهء تركمانچاى مترجم پسكويج بود در تاريخ خود نوشته كه : اصل خاقانى از قريه ملهملو است كه در يك فرسخى قصبهء شماخى است . » الان هم ده دوازده خانوار دارد . شهر شماخى سى هزار نفر جمعيت دارد . در شماخى مسجد سنگى عالى هست كه طاق او از سنگ است . خيلى خوب بنا كرده‌اند . طاق مرتفعى دارد و از دو طرف شبستان دارد كه طول آن شبستان‌ها با گنبد وسط تقريبا پنجاه ذرع است .\r\nشب ، علماى شماخى آقا سيد على پيشنماز ، آقا ميرزا ابو الحسن مجتهد ، حاجى سعيد افندى قاضى اهل سنت و ابراهيم خليل افندى قاضى اهل سنت ديدن كردند .\r\nشماخى در عرض شمالى « م ك » چهل درجه و بيست دقيقه و در طول مشرقى مح لج » چهل و هشت درجه و سى و سه دقيقه واقع شده است . انحراف قبلهء شماخى در جنوب به طرف مغرب ك ط » بيست درجه و نه دقيقه است و با انحراف قطب‌نما كه در شماخى « ه » پنج درجه است كه » بيست و پنج درجه خواهد بود .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nروز پنجشنبه بيستم رمضان المبارك :\r\nبه آق‌سو آمديم . صبح در شماخى پخل‌نيك كالسكه آورد . اول به تماشاى مسجد شيعه‌ها رفتيم كه در اين چند سال حاجى محمد رضاى تاجر ساخته . از آن‌جا به تماشاى مسجد جامع قديم رفتيم كه گنبد عالى سنگى دارد ، اهل سنت در آن‌جا نماز جمعه مىخوانند . در اين زلزله‌ها هيچ خراب نشده است . از آن‌جا به‌خاطر پخل‌نيك كه حاجى على اكبر گفت به كليساى ارامنه براى تماشا رفتم . كليساى بزرگشان از زلزله خراب شده ، كليساى مختصرى دارند . از آن‌جا به كليساى ملت روس رفتم ، تازه ساخته‌اند . در بالاى بلندى واقع است كه همهء شهر پيدا است . اشكال خوب از حواريون و حضرت عيسى و مريم عليهما السلام داشت .\r\nاز آن‌جا به منزل آمده ، چهار ساعت از دسته رفته از شماخى درآمديم . پخل‌نيك مىخواست بيايد ، اذن ندادم . مير صادقخان طالش پسر عموى سيف الملك را با چند نفر سوار همراه كرد .\r\nاز شماخى تا قريهء موغانى كه تقريبا نه ورس است به طرف مغرب حركت كرديم از آن‌جا تا شراديل به جانب جنوب بود . از شماخى تا شراديل بلكه تا آق‌سو همه كوهسار است ، آب است ، زراعت است و دهات است . از شراديل تا آق‌سو به قدر هفت ورس بالاى كوه حركت كرديم كه يمين و يسار همه دره‌هاى مشحون از جنگل بود . بعد از هفت‌ورس تا آق‌سو به سرازيرى افتاديم كه دوازده ورس به سرازيرى طى كرديم چنان خوب و باقاعده ساخته‌اند كه حركت كالسكه براى شخص راحت‌تر از زمين مسطح بود .\r\n چون زلف دلبران پيچاپيچ * ولى نه چنو دل‌شكن \r\n چون كمند دليران خم‌درخم * ولى نه چنو جان شكر \r\nو به خط مستقيم زيادتر از دو سه ورس نبايد باشد .\r\nآق‌سو قريه‌اى است در كنار رودخانه كه به اسم رودخانه اسم است . باغستان خوب دارد ، انار خوب دارد و شلتوك‌كارى مىشود . هواى آن‌جا با شماخى خيلى تفاوت دارد ، گرم‌تر است . شماخى اگر آن دشمن جانستان كه زلزلهء ناگهانى است نداشت به‌نظر من از جاهاى خوب دنيا است كه نظير او كم باشد . آق‌سو در تابستان بد هوا است . مىگويند تب و لرز آن‌جا زياد است .\r\nآق‌سو لفظ تركى است ، يعنى آب سفيد . تمام اين صحرا از آب آق‌سو زراعت مىشود .\r\nاسامى اغلب دهات تركى است ، مثل قراقوينلو كه نزديكى آق‌سو است . در آق‌سو ، هم شيعه است و هم سنّى . از ريش سفيدان آق‌سو يكى آقابيك است كه مرد معتبرى است . يك پسر دارد ، تيمور بيك جوان خوبى است . آقا بيك هم پسرش را به حقوق مرحوم وليعهد با چند سوار به مشايعت ما تا كلولى فرستاد . پدرش در خدمت مرحوم وليعهد منصب تفنگدارى داشته .\r\n\r\nروز جمعه بيست و يكم شهر رمضان المبارك :\r\nبه گوگ‌چاى - به تركى يعنى رودخانهء كبود - آمديم كه از غربى قريه جارى است و از\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nشمال به جنوب مىرود . در چاپارخانهء كلولى ، پخل‌نيك بلوك گوگ‌چاى با اعوان خود به استقبال آمد . قدرى هم تركى مىدانست . مير صادقخان با قزاق خود مرخص شدند . رييس اين قزاق ساروخان است . در نزديكى آق‌سو در بين راه قريه شيخ مزيد است كه باغات فراوان دارد .\r\nصاحب‌منصب آق‌سو تا پنج ورس مشايعت كرد . در اول منزل چون باران مىآمد او را مرخص كرديم . به ميرزا فرج مترجم گفتم كه زحمت نكشد ، گفت : « قرض من است ، بايد ادا كنم . » تا پنج ورسى آمد كه حد او تمام شد و مرخص شد . سواران قزاق همراه ما بودند .\r\nقريهء آجىدره و قريهء كلاياغ‌لى - با فتح كاف عربى - دو قريهء معتبرى است . باغستان زياد دارد [ و 
  ] سرحد ميان بلوك آق‌سو و گوگ‌چاى است و تا آق‌سوده ورس است .\r\nدر غربى قريهء كلاياغ‌لى رودخانهء گردمان - با كاف فارسى مكسور - است . حالا چندان آب نداشت ولى مسيل بزرگ دارد كه به قدر يك ورس عرض مسيل است . در بهار سيلاب سخت دارد و از شمال به جنوب جارى است كه سيلاب او به رودخانه كر مىريزد .\r\nاز كلولى تا گوگ‌چاى هرچه پايين چاپارخانه‌ها است - كه طرف جنوب است - بلوك برگشاط است كه هشتاد قريه است . [ برگشاط 
  ] از بلوكات حاصلخيز معروف آن صفحات است و تا كنار كر مىكشد . بلوك را به اسم قريه برگشاط مىخوانند . خود برگشاط هم هفتصد خانه دارد و يك حمام ندارد سهل است ، در تمام بلوك برگشاط يك حمام نيست و هرچه بالا دست چاپارخانه است - كه طرف شمال است - بلوك لاهيج است كه حد غربى او رودخانهء گوگ‌چاى است .\r\nاز كلولى تا منزل همه‌جا صحراى مسطح و چمن است كه در بهار يك قطعه زمرد است . به چاپارخانهء قرامريم نرسيده در طرف يمين راه به مسافتى قريب قريهء معتبرى است كه باغستان دارد موسوم به يكه‌خانه . نصف او شيعه و نصف سنّى است . قريهء ديگرى در دامنهء كوه به مسافت بعيد است موسوم به قرايازى ، كه باغستان دارد و تمام او شيعه است . قرامريم نيز نصف شيعه است . ملّاى آن‌جا ملا حسين با شيعه‌ها به استقبال آمده بودند . نصف قرامريم مالاغان است .\r\nمالاغان طايفه‌اى از روس است كه كشيش ندارند و بخلاف مذهب روس است . هفده ورس از قرامريم گذشته در يسار راه اول باغستان قريه قرابقال است كه قريهء عظيمى است .\r\nپايين او قريهء بغر - با باء موحده و راء مهمله بر وزن چيغر - است كه ميانشان يك ورس فاصله است . از گوگ‌چاى گذشته به منزل رسيديم . قريهء گوگ‌چاى را اعليحضرت امپراطور خيال دارند كه شهر بكنند . حالا هم خانه‌هاى خوب ساخته‌اند و بازار [ هم 
  ] ساخته‌اند .\r\nما را پخل‌نيك در ديوانخانهء خود كه چندين اطاق داشت منزل داده بود . از روبروى اطاق‌ها نهر آبى جارى است . تا چاپارخانه قدرى مسافت داشت . گوگ‌چاى آب بسيار خوبى دارد كه از كوه قابلا و شاه‌داغى كه از شعبه‌هاى جبال داغستان است مىآيد . حالا هم كه فصل خريف است به قدر پنجاه سنگ آب دارد .\r\nامروز تمام ، رو به مغرب حركت كرديم . اسم پخل‌نيك اين‌جا اندرى فليك سويج و\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nمترجم او سيف الله است .\r\n\r\nروز شنبه بيست و دوم رمضان :\r\nبه چماقلو آمديم . پخل‌نيك گوگ‌چاى تا هشت ورس مشايعت كرد كه خاك او بود و بلوك برگشاط تمام مىشود . در سرهشت ورسى پياده شده دم كالسكه آمد ، با قزاق خودش خداحافظ كرد و گفت : « يك سال است كه شهر گوگ‌چاى آباد شده هيچ‌كس از شاهزادگان و بزرگان دولت و سردارهاى بزرگ از اين‌جا عبور نكرده‌اند ، شما اول شخص بزرگى هستيد كه از اين‌جا عبور كرده‌ايد . كوچه بزرگى كه تازه احداث مىشود اگر اذن بدهيد به اسم شما كوچهء پرنس فرهاد باشد . »\r\nگفتم : « خيلى خوشنود خواهم بود كه اسم مرا به يادگار بگذاريد . »\r\nگفت : « از اين قبول شما كه اذن داديد ، براى من خيلى افتخار حاصل شد . »\r\nو بعد پخل‌نيك بلوك آق‌داش آن‌جا حاضر بود ما را به او تسليم كرد و برگشت . اسم پخل نيك‌بلوك آق‌داش و توابع ميخائيل است ، تا آن‌جا به استقبال آمده بود ، گفتم : « زحمت كشيديد . »\r\nگفت : « براى ما فخر است كه هميشه مثل شما شاهزادگان بيايند كه به خدمت آن مشغول باشيم . »\r\nاسم مترجم او عبد الرحيم بود و قزاق‌باشى ، محمد حسن بيك است . آق‌داش - يعنى سنگ سفيد - بلوك بزرگى است و تابع گورناطور گنجه است .\r\nاز منزل شش ورس رو به مغرب حركت كرديم . طرف يمين همه‌جا كوه و تپه خاكى است كه ارچن‌داغى مىگويند . طرف يسار تا چشم كار مىكند دهات معمور و صحرا و سبزه است . در قديم همه‌جا از طرف كوهسار به توريان‌چاى مىرفته . در اين يك سال كه پخل نيك‌نشين آق‌داش شده است آن راه را موقوف كرده‌اند و چوب تلغراف را هم از آن‌جا پايين حمل و نقل مىكرده‌اند . راه پايين صحراى مسطح است .\r\nبه اول خاك بلوك آق‌داش كه رسيديم قريهء خسرو است كه از ميان باغستان او عبور كرديم . قريهء بزرگى است . در نزديكى قريهء خسرو امروز كه آخر ميزان است تازه شلتوك را درو مىكنند . پس از آن قريهء قراغان بود كه از ميان او نيز گذشتيم . آن‌چه معلوم شد از قراغان ايلاتى كوچانيده به اين‌جا آورده‌اند . پس از آن قريهء غسيل بود كه در بيست ورسى واقع شده . در آخر قريه ، چنار بزرگى ميان‌خالى بود . تا اين‌جا در خاك بادكوبه و شماخى درخت چنار به آن بزرگى ديده نشده بود .\r\nاز غربى قريهء غسيل رودخانهء توريان‌چاى مىگذرد . رودخانهء بزرگى است . خيلى تند است . از گوگ‌چاى بزرگ‌تر است و منبع او از جبال داغستان است . از ركاب كالسكه آب گذشته بود . از آن‌جا به چاپارخانه ، دو ورس است . چاپارخانه در قريهء اوچ‌قواخ 20 واقع است كه قريهء بزرگى است . قواخ به زبان اهالى آن‌جا اسم درختى است . هرچه جويا شدم درست\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nنفهميدم كه كدام درخت را قواخ مىگويند . قريهء زين العابدين و آقالر اتصال به اوچ‌قواخ دارد و باغستان آن‌ها به يكديگر اتصال دارد . خيلى بساتين داشت . از اين چاپارخانه پخل‌نيك مرخص شد و معاون خود را همراه كرد كه تا سرحد ، او همراه باشد . از آن‌جا به چاپارخانهء عرب آمديم و از آن‌جا به چماقلو .\r\nبلوك آق‌داش هفتاد و دو قريه است ، با بلوك ارش - بر وزن حبش - زيادتر از صد قريه مىشود . بلوك ارش هم بساتين بسيار دارد . عناب خوب از اين بلوكات هست . در يمين و يسار راه قراى معتبره نزديك و دور بسيار است كه نوشتن آن‌ها فايده ندارد . نزديك به چماقلو رودخانهء ارجيان است كه بلوك ارش از او مشروب مىشود و از جبال شكى برمىخيزد . بعد قريهء خان‌آباد است كه باغستان بسيار دارد .\r\nامروز گردوخاك زياد داشتيم كه در صحراى قشلاق قزوين همان گردوخاك ديده شده بود . در منزل چماقلو ، قربان آقاى ارشى ، امير آقاى پسرش را فرستاده عريضه نوشته و دوطغرا فرمان فرستاده بود ، يكى از شاه عباس ثانى ( 1077 - 1052 ه . ق . ) و يكى از شاه سليمان صفوى ( 1105 - 1077 ه . ق . ) فرمان شاه عباس ثانى به تاريخ ذى الحجة الحرام سنهء يك هزار و هفتاد و چهار [ هجرى 
  ] بود مضمون آن‌كه :\r\n« امام على بيك برادر امارت و حكومت پناه كمالا حاتم سلطان چاكرلو را عوض امارت پناه مزبور در سلك قوشچيان سركار خاصه منتظم ساختيم و دوازده تومان تبريزى ، مواجبى كه قبل از ايام امارت در وجه امارت پناه مزبور مقرر بود در وجه مشاراليه مقرر فرموديم . »\r\nو در پشت فرمان نوشته بود : « حسب الامر الاعلى از قرار نوشته ، سيادت و وزارت و اقبال پناه ، عظمت و جلالت دستگاه عاليجاه اعتماد الدولة العلية العالية الخاقانيه برطبق نوشته عاليجاه امير شكارباشى است . »\r\nو پشت فرمان چند ثبت داشت : يكى ، « ثبت دفتر خالص شد . » ، يكى ، « ثبت دفتر خلاصه شد . » ، يكى ، « ثبت دفتر سرخط شد . » ، و يكى ، « ثبت دفتر نظارت شد . » كه حالا اين‌طور ثبت‌ها معمول نيست . و خلاصهء فرمان شاه سليمان آن‌كه :\r\n« ميرزا على و دولوخان و ساير غازيان جماعت چاكرلو را از وجوه چوپان بيگى شيروان معاف كرده‌اند و اگر احيانا ظاهر شود كه در سنوات قبل از اين ، گوسفند غيرى داخل گوسفند ايشان بوده ، به دستور عرض نمايند كه اين سنوات نيز ضبط و حواله شود و در احكام مزبور قدر رأس گوسفند مشخص نشده و در سنوات بغايت قوىئيل 21 كه محاسبه وجوه چوپان بيگى شيروان تنقيح يافته هرساله قبض به مبلغى مختلف ، مستأجران به دفتر آورده به خرج خود مجرى داشته‌اند . در ايام نجفقليخان هم هرساله نود و نه تومان و دو هزار و هشتصد و شصت و سه دينار به خرج نوشته شده . »\r\nو در آخر فرمان نوشته شده : « پروانچه زمان نواب خاقان خلد آشيان صاحبقرانى را من اوله الى آخره ممضى دانند . رجب المرجب سنهء يك هزار و نود و يك . »\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nو در فرمان مىنويسد : « نواب خاقان رضوان مكانى و نواب خاقان خلد آشيان صاحبقرانى ، برطبق حكم نواب گيتىستانى فردوس مكانى نوشته بايد ، يكى شاه عباس ثانى ، يكى شاه عباس اول و يكى شاه اسمعيل باشد . » در حاشيهء فرمان به خط خود شاه سليمان نوشته شد :\r\n« شاه عباس اعلى الله فى الخلد مقامه جد بزرگوارم طاب ثراه شاه بابام انار الله برهانه . »\r\nو فرمان شانزده سطر است و مفصل نوشته شده . در پشت فرمان نوشته : « وزارت و شوكت و اقبال‌پناه حشمت و عظمت و اجلال دستگاه عاليجاه اعتضاد السلطنة البهية السلطانيه ، آصف جاهى اعتماد الدولة العلية العالية الخاقانيه . »\r\nو در زير او نوشته : « ثبت مهر همايون شد . »\r\nو حاصل عريضهء قربان آقا آن‌كه : « پيرارسال به حضور مبارك عرض كرده‌ام ، ما هميشه بيك‌زاده بوده‌ايم ، معاف بوده‌ايم . حالا فقير شده‌ايم ما را در سلك رعيت نوشته‌اند . استدعا دارم كه بيك‌زاده باشيم . حالا فقير شده‌ايم جزو رعيت محسوب مىدارند و بيك‌زاده‌ها از پاره‌اى تحميلات معاف هستند . »\r\nاگر هردو فرمان را به سه چهار تومان مىفروخت مىخريدم كه حشمت سلاطين ماضى معلوم شود ، « رحم الله معشر الماضين » .\r\n\r\nروز يكشنبه بيست و سيم رمضان المبارك :\r\nبه قارقيلىچاى آمديم . امروز اول عقرب است كه ديشب تحويل شمس به برج عقرب شده . قارقلى در زبان تركى اين صفحات به معنى « نى » است و قارقيلى يعنى نىزار . ولى مربوط او كه در لغت ضبط است قارقو با « واو » است .\r\nدر اول منزل ، گوسفند زياد كه تقريبا به قدر چهار پنج هزار مىشد اهالى ايروان به شكى مىبردند كه بفروشند . هرساله در پائيز مىبرند و گوسفندى از سه منات مىفروشند . چاپارخانهء اول مينگه‌چور است . تا اين‌جا در تحت اختيار پخل‌نيك آقاداش است كه در غربى رودخانه كر است . مينگه‌چور قريهء معتبرى است و قدرى از چاپارخانه دور است .\r\nدوازده ورس رو به مغرب آمديم [ تا 
  ] به قراولخانهء كنار رود كر رسيديم . آن‌جا قزاق‌ها عوض شدند . رييس آن‌ها بيگلربيگ بود . در طرف شمال راه تقريبا به مسافت يك فرسخ كوه سفيد و تپهء ماهور بىآب و علفى است كه او را « ارچن‌داغى » - با جيم فارسى - مىگويند .\r\nخيلى شباهت به كوه القدر دارد كه در صحراى ساوجبلاغ تهران است . ولى از آن بلندتر است و آخرش در بلوك ساموق تمام مىشود . پشت آن كوه - يعنى شمال آن كوه - محال شكى است . در پشت او به امتداد شمال مغرب به جنوب مشرق كوهسار عظيم به‌نظر آمد كه برف هم داشت ، مىگفتند : « هميشه برف دارد . » كوه شاه‌داغى است كه از جبال داغستان است .\r\nآن طرف كه بيشهء ساموق است . از كنار كر به قدر يك ورس رو به جنوب حركت كرديم و از اين‌جا به طرف مشرق حركت كرديم . تپه و ماهور بود و به اختلاف حركت مىشد . بعد از طى مسافت باز به طرف جنوب حركت كرديم تا به كنار كر رسيديم كه باروم درست كرده‌اند و\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nكالسكه و فرغون را با اسب به روى او مىكشند . دو عدد كرجى بزرگ است كه به طول رودخانه قرار داده بالاى او تخته‌هاى كلفت بزرگ كشيده‌اند . اين‌طرف و آن‌طرف به عرض رودخانه طناب كلفتى است كه به چوب‌هاى قوى ، محكم كرده‌اند و يك چوب كلفت هم در وسط تخته‌بندى باروم نصب كرده‌اند كه آن طناب كلفت به او مىخورد و مانع از آن است كه آب ، باروم را ببرد . آن چوب بطور قرقره مىپيچد و در نهايت سهولت حركت مىكند تا به كنار رودخانه برسد . در طرف پائين ميان دو كرجى يك پاروى بزرگ هم هست كه سر او را به باروم نصب كرده‌اند ، او هم ممد حركت است . تابه‌حال يكى بود براى اياب‌وذهاب ، معطلى و زحمت داشت يكى ديگر هم تازه درست مىكردند كه همين چند روز تمام مىشود كه يكى براى اياب و يكى براى ذهاب ، و چنين گفتند : « اين باروم را مادر امپراطور وقف كرده كه از كسى چيزى نگيرند . سالى دو هزار منات هم براى خرج او مىدهد . »\r\nعرض كرد در اين‌جا شصت ساجن روسى است كه يك‌صد و هشتاد ذرع روس مىباشد . با ساعت ملاحظه كردم هفت دقيقه از اين‌طرف به آن‌طرف باروم آمد . در آن مكان حركت كر از شمال به جنوب است . رودخانهء كر بسيار بىخير و بىبركت است . هيچ زراعت از او نمىشود . همه‌جا در گودى مىرود . در كنار كر ، معاون پخل‌نيك آق‌داش مرخص شد . پخل نيك گنجه كه اسمش بيخه‌چو است به استقبال آمد كه تا گنجه همراه است و وقتى هم ، در استرآباد بوده است .\r\nدر كنار كر در ميان جنگل‌ها دراج فراوان است . يك شخص تبريزى سه عدد درّاج آورد كه تازه زده بود و سه منات گرفت . مىگفت : « اگر تا عصرى اين‌جا باشيد ده دوازده قطعه ديگر مىزنم مىآورم . »\r\nدر معبر كر شتر زيادى از بادكوبه مىآمد كه از آب مىگذراندند . پرسيدم : « بار اين‌ها چيست ؟ »\r\nگفتند : « گلوله است كه به ايروان مىبرند . »\r\nاز مينگه‌چور كه دوازده ورس گذشته بوديم رودخانهء كوره‌چاى است ، آبش بد ، شور و گل‌آلود است و [ بالايش 
  ] پل خوبى ساخته‌اند .\r\nعجب است ، اهالى اين صفحات رودخانهء كر معروف كه بر وزن حر است و در كتب مسالك الممالك ضبط است كور با واو مىگويند و اين رودخانهء شور - كوره‌چاى - را كر مىگويند . رودخانه كر معروف به‌نظر من از سفيدرود زيادتر است . روزى كه به چاپارخانه رستم‌آباد مىرفتم از رودخانه نزديك‌تر بود ، از آن راه رفته از سفيدرود دوبار گذشتيم . تا ركاب اسب آب بود . از كر مىگويند هيچ‌وقت با اسب نمىتوان گذشت .\r\nدر كوره‌چاى قراولخانه بود كه سواران قزاق عوض گشتند . از اين چاپارخانه تا قلعهء شيشه 22 صد و هشت ورس است . از دولت حكم شده كه از گنجه 23 به شيشه هم تلغراف بكشند . پخل‌نيك گفت : « اين ماه به انجام مىرسد . »\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nو صحيح شيشه ، شوشى است و به لحن شيشه مىگويند كه پايتخت قراباغ است . در قلعه شوشى بود كه شاه شهيد آقا محمد خان قاجار ( 1211 - 1209 ه . ق . ) را در شب بيست و يكم ذى الحجة الحرام سنهء يك هزار و دويست و يازده [ هجرى 
  ] شهيد كردند و لفظ تاريخ تاريخ است . 24\r\n\r\nروز دوشنبه بيست و چهارم رمضان :\r\nبه گنجه آمديم . صبح از چاپارخانهء قارقيلىچاى راه افتاديم . دم چاپارخانه از پل قارقيلىچاى گذشتيم كه از چوب بسته‌اند . سه ورس كه گذشتيم قريهء موسالو است كه در يمين راه است . مال مرحوم اسماعيل پاشا نوادهء جواد خان گنجه‌اى است كه از طايفهء زياد اوغلى قاجار است كه حالا منتقل به ابو الفتح آقا پسر او شده كه داماد نواب بهمن ميرزا و همشيره بطنى انوشيروان ميرزا است . والدهء آن‌ها صبيهء مرحوم حسام السلطنه محمد تقى ميرزا است . از آن‌جا طايفهء قراموسالو را كوچانده به صاين قلعهء افشار 25 برده‌اند .\r\nدر چاپارخانهء مينگه‌چور و قارقيلىچاى و كورك‌چاى ، حبسخانهء محكمى براى اعيان ساخته‌اند [ كه 
  ] در آن صفحات اگر تقصير بكنند و به سيبر « 1 » ببرند ، در آن‌جا شب منزل بدهند .\r\nتقصير بزرگ ، يكى قتل نفس است . يكى آن است كه عمدا به چاپارخانه ريخته يا بر پشته در عرض راه صدمه‌اى بزند كه كاغذ دولتى نرسد و مفقود گردد . و يا به دزدى به خانهء كسى و اطاق كسى برود ، در را بشكند و داخل شود . از سيصد منات كم‌تر اگر دزدى بشود اختيار او با حاكم است و حكم ديگر دارد .\r\nالقصه ، در يمين و يسار راه دهات بزرگ بسيار است كه نوشتن آن‌ها فايده ندارد . همه اراضى ، خوب و حاصلخيز است . ده ورس كه طى كرديم قراولخانه بود كه قزاق‌ها عوض شدند .\r\nكوه مرو - به كسر ميم و فتح راء مهمله مشدده - در پايين مغرب و جنوب كورك‌چاى است .\r\nديروز كوه پيدا بود ، امروز چنان مه و دمه و ابر گرفته كه هيچ معلوم نيست . ماوراء كوه ، قراباغ است . تا كورك‌چاى تقريبا پنج فرسخ است . كوه مرتفع بابركتى است . جنگل بسيار دارد . قلهء او برف دارد كه در تابستان هم برف دارد . سواى انهار صغيره سه رودخانهء بزرگ از آن كوه جارى است :\r\nاول ، اينچه‌چاى 26 - اسم تركى است ، يعنى رودخانه باريك - ثانى ، زيوه - بازاء معجمه - ثالث ، قراچاى - يعنى رودخانهء سياه - كه هرسه به‌طرف قراباغ مىرود .\r\nدر چاپارخانهء كورك‌چاى نهار خورده راه افتاديم . كورك در تركى به معنى بازو است .\r\nآب خوب گوارا دارد . آب كورك‌چاى از كوه سارىياغ - يعنى روغن زرد - جارى است . در اين كوه كه طرف جنوب گنجه است عمارت تابستانى خوب در گوزه‌ل‌بلاغ - چشمه زيبا - ساخته‌اند كه تا شهر بيست ورس است . از چاپارخانه هفت ورس ديگر كه طى كرديم باز قراولخانه است . هفت ورس ديگر كه طى كرديم در يمين راه گنبد كوچكى بود كه خراب\r\n\r\n\r\n","description":"","footnote":"\r\n( 1 ) سيبريه .\r\n","page_name":" 38 ","page_number":38},
  {"content":"\r\n\r\nشده . قبر شيخ نظامى است كه تا شهر گنجه هفت ورس است . پياده شده به سر قبر او رفتم .\r\nقراولخانه‌اى كه در اين نزديكى است ، قراول‌ها آن‌قدر كاه براى اسب‌هاى خود در آن گنبد ريخته بودند كه ممكن نبود ميان گنبد بروم . يادم آمد كه شيخ در اسكندرنامه فرموده :\r\n به ياد آور اى تازه كبك درى * كه چون بر سر خاك من بگذرى \r\n كيا بينى از خاكم انگيخته * سرين سوده ، بالين فروريخته \r\n همه خاك فرش را برده باد * نكرده ز من هيچ هم عهد ياد \r\n نهى دست بر شوشهء 27 خاك من * به ياد آرى از گوهر پاك من \r\n فشانى تو بر من سرشكى ز دور * فشانم من از آسمان بر تو نور \r\n دعاى تو بر هرچه آرد شتاب * من آمين كنم تا شود مستجاب \r\n درودم رسانى رسانم درود * بيايى بيايم ز گنبد فرود \r\n مرا زنده پندار چون خويشتن * من آيم به جان گر تو آيى به تن \r\nحالا نمىداند كه كاه ريخته‌اند . از دم در فاتحه خوانده برگشتم .\r\nنزديك شهر ، پليس مستر با يك نفر به استقبال آمد كه در معنى كلانتر شهر است . دم اسكله پياده شد ايستاد . معرفى خود را كرد و گفت : « من شما را تا منزلى كه معين شده بايد برسانم . »\r\nيك طرف شهر گنجه قريهء ارمنىها است كه كليسا كندى مىگويند . خانه‌هاى عالى دارد . از پل آهنى كه گذشتى حد مسلمانان است . بالاى رودخانه گنجه كه از كوه قوش‌قار مىآيد و از ميان شهر مىگذرد ، پل آهنى بسيار خوب ساخته‌اند كه پنجاه هزار منات خرج او شده است و يك پايهء سنگى هم در وسط دارد كه اكنون آب نداشت . پل آجرى قديم هم پايين‌تر بود كه خراب شده است .\r\nمنزل ما را در هوتل « 1 » دادند كه به فرانسه لوكانته مىگويند . اطاق‌هاى بزرگ اعلا دارد . و به روسى قسدين‌سا مىگويند ، يعنى مهمانخانه .\r\nبعد از ساعتى معاون گورناطور جنرال نيكولاى لوبوويج از جانب گورناطور به احوال‌پرسى آمده بود . مترجم او ابو الفتح آقا بود . وقت ملاقات و اذن ملاقات خواست . من عذر آوردم كه :\r\n« به‌طور مسافرت حركت كرده‌ام . اين ديدن‌ها و بازديدها كار رسمى است ، خاصه كه لباس رسمى هم همراه نياورده‌ام . » معاون گفت : « شاهزادگان را ما به لباس رسمى نمىشناسيم .\r\nمسافر و غير مسافر آن‌ها نزد ما فرقى ندارد . »\r\nگفتم : « حالا كه از راه آمده خسته‌ام و پايم درد مىكند اگر حالتى داشته باشم اعلام خواهم كرد . »\r\nگفت : « حكيم ماهر خوب هست ، اگر مىفرماييد حاضر بكنيم . »\r\nگفتم : در بادكوبه آن دو نفر حكيم با كتان ، سخت پيچيده و بسته‌اند و گفته‌اند در تفليس\r\n\r\n\r\n","description":"","footnote":"\r\n( 1 ) هتل .\r\n","page_name":" 39 ","page_number":39},
  {"content":"\r\n\r\nباز كنيد . » ديگر حرفى نزد و رفت .\r\nابو الفتح آقا را بعد براى ترجمهء تلغراف تفليس كه به ميرزا اسد الله خان كارپرداز اول زده بودم خواستم كه به روسى ترجمه كند . گفتم : « من وقت ندارم از آن جهت بود كه اولا من مرد مسافر بودم نمىخواستم كسى مرا بشناسد . سفارت روس از آمدن من مطلع شده اعلام كرده‌اند ، گورناطور بادكوبه شانا با گورناطور گنجه برابر است . با لباس رسمى دو مرتبه به كشتى آمد و اعيان شهر را به استقبال آورد . خودش مرا سوار كالسكه كرد و تا خانه كه معين كرده بودند آمد ، دم در منزل يك دسته نظام با موزيكان حاضر كرد ، بالا آمد و ساعتى نشست ، قراول قزاق و صاحب‌منصب گذاشت ، هرروز يك‌بار به ديدن آمد و تا بيرون شهر مشايعت كرد و از همهء آدم‌ها يكان‌يكان احوال‌پرسى مىكرد . اگر از جانب دولت مأموريت داشتند همه داشتند ، اگر نداشتند هيچ‌كدام نداشتند . » ابو الفتح آقا عذر آن‌كه اعيان شهر را به استقبال نفرستاد اين را آورد كه : « اختيار ندارد به كسى بگويد فلان‌جا برو و فلان كار بكن . يكى از اعيان شهر من هستم اگر بخواهم نمىروم . » و عذر آن‌كه قراول و نظام و موزيكان نفرستاد ، گفت : « اختيار قشون ندارد . ولى چرا استقبال نكرد دليلى ندارم . »\r\nبعد از ساعتى آمد . گويا همين تفصيل را به گورناطور گفته بود ، گفت : « امروز كه دوشنبه است عيد مولود حضرت جانشين بود ، من صبح به كليسا رفته بودم ، از آن جهت تا برگشتم دير شده بود . »\r\nگفتم : « اولا اگر من ديروز مىدانستم [ كه 
  ] عيد [ ميلاد 
  ] حضرت جانشين بود صبح خودم خيلى زود مىآمدم . خودم هم ، به كليسا مىآمدم . ايشان نسبت به من حكم برادر بزرگ را دارند . ثانيا به پخل‌نيك اعلام مىكرد كه خواهش دارم فلانى قدرى در چاپارخانه مكث بكند و عصرى ديرتر بيايند كه من بتوانم خدمتشان برسم . »\r\nگفت : « به شما چطور حكم مىكرد آن‌جا بمان ؟ »\r\nگفتم : « اين حكم نيست . گورناطور بادكوبه بعد از آن‌كه رفت آدم فرستاد و خواهش كرد كه يك ساعت در كشتى مكث بكنيد تا خانه مسلمان سرانجام بشود ، اين خواهش دوستانه ضررى نداشت . »\r\nگفت : « نمىدانم چطور شد كه فراموش كرده است . »\r\nگفتم : « حالا كه عذر روز تولد حضرت جانشين را دارند حرفى ندارم ، ولى وقت گذشته است . صبح زود هم مىروم . عذر مىخواهم كه مجال ملاقات ندارم . » اسم گورناطور گنجه پلاتوف - با باء فارسى - است . زبان فارسى و تركى هم مىداند . اصل او از مسلمانان غازان بوده كه روسى شده است . ايران را هم ديده است .\r\nبارى اهل گنجه اغلب شيعه هستند و ملاى معروفشان ملا عبد الله قاضى است كه اين هتل مال او است . ملا على پيشنماز است . از ابو الفتح آقا احوال نواب بهمن ميرزا را پرسيدم ، گفت :\r\n« قبل از رمضان به گنجه آمد و به تفليس رفت . چند روز است از تفليس به پطربورغ رفته است .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nخيال سياحت پاريس و لندن دارد كه اين زمستان آن‌جاها باشد . »\r\nالقصه ، تا گنجه باز به طرف غرب حركت كرديم . نزديك منزل قدرى به طرف مغرب و شمال بود . از گنجه تا كنار ارش كه قراولخانه است سيصد و شصت ورس است . از گنجه تا ايروان از راه كوه كه سوار مىرود صد و هشتاد ورس است . از گنجه تا ايروان از راه پشته‌خانه دويست و سى ورس است . از گنجه تا گوگجه‌دنكيز كه درياچهء ايروان است و در طرف ما بين جنوب و مغرب گنجه است هفتاد ورس است .\r\nعرض گنجه « م ل » چهل درجه و سى دقيقه و طول گنجه از گرينيچ « موكب » چهل و شش درجه و بيست و دو دقيقه است .\r\n\r\nروز سه‌شنبه :\r\nخيال رفتم داشتم . شب ساعت پنج ابو الفتح آقا آمد كه ، گورناطور عرض مىكند كه : « اگر فردا فلانى برود در پشته‌خانه براى نبودن مال بد مىگذرد باز اسباب خجالت من خواهد شد . از بادكوبه اعلام كرده بودند كه يك روز در گنجه توقف خواهد شد و ما آن‌طور در چاپارخانه‌ها مال حاضر كرده‌ايم و فردا پشته دولتى در هر چاپارخانه بيست و چهار اسب است كه سه رأس او قرار نيست حركت بكند . بيست و يك رأس باقى است ، شانزده رأس او را پشتهء دولتى مىبرد و فلانى دوازده اسب لازم دارد ، هفت رأس كسر دارد و ما به حساب توقف گنجه ، به پشته‌خانه‌ها خبر كرده‌ايم كه حاضر باشند . »\r\nديگر معلوم شد كه آن‌چه ابو الفتح آقا ديروز مىگفته همه از جانب خود بوده كه معذرتى « ما لا يرضى صاحبه » مىخواسته تا خدمتى به گورناطور كرده باشد . آن‌چه كه شب بيان كرد خلاف او بوده كه گورناطور گفته كه : « به من نوشته‌اند فلانى بطور مسافرت حركت مىكند و خودش به بعضى احترامات ميل ندارد . بايد منزل معين كنيد و قراول بدهيد و به منزل برسانيد كه راحت باشند ، از آن جهت من پاره‌اى احترامات ديگر به عمل نياوردم . اگر اين نوشته به من نمىرسيد ، در ذاكون ما فصلى هست كه شاهزادگان از هر ولايت بگذرد تكليف آن‌ها چيست ، من هم به آن‌طور عمل مىكردم . و اگر گورناطور بادكوبه آن‌طور رفتار كرده از روى ذاكون بوده ، اگر به او هم كاغذ مىرسيد آن‌طور رفتار نمىكرد . »\r\nمظنه خواسته زحمت و معقوليت او را هم به اين حرف هدر بدهد . به ابو الفتح آقا گفتم :\r\n« البته هرطور تكليف خودشان را مىدانند رفتار خواهند كرد ، حالا كه اصرار دارى فردا اين‌جا مىمانم ولى اين حرف‌ها هيچ‌يك به هم ربط ندارد . انسانيت و معقوليت گورناطور بادكوبه از ياد من نخواهد رفت سهل است به حضرت جانشين هم آن‌چه لازمهء توصيف است از او خواهم كرد . » و چون در هتل نشستن فايده‌اى نداشت كالسكه كرايه كرده به زيارت گوگ امام رفتم كه تا شهر ، هفت ورس است و در شمال شهر است . در نزديك گوگ امام آثار قلعهء عظيمى است كه از دو طرف رودخانه ساخته‌اند . آن‌طرفى كه به رودخانه وصل است پى ديوار را از سنگ و آهك بالا آورده‌اند و آثار برج و قلعه معلوم است كه همه از سنگ است . دو پل هم\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nداشته كه از طرف بالا و از طرف پايين از اين قلعه به آن قلعه عبور مىكرده‌اند كه خراب شده و آثار او معلوم است . آن‌چه معلوم شد [ يا 
  ] گوگ امام هم داخل آن قلعه بوده است يا اتصال به شهر داشته . اسم گوگ امام ، شاهزاده ابراهيم است كه پسر حضرت امام محمد باقر عليه السلام است و گنبدى سبز دارد . چون گنبد ، سبز كاشى است از آن‌جهت گوگ امام مىگويند .\r\nدر طرف شمال و مشرق گنجه ، كوهستان عظيم « داغستان » پيداست كه تقريبا با گنجه بايد پنجاه فرسخ باشد . در گنجه چنارهاى قوى بسيار بزرگ است ، به‌جز اصفهان در هيچ شهرى به قدر گنجه [ چنار 
  ] نديدم . [ گنجه مسجد خوبى دارد . جلو مسجد ميدان وسيع مستطيلى است كه دورتادور او را چنار كاشته‌اند و اطراف همه دكان است . تقريبا طول ميدان از سيصد ذرع زيادتر و عرض آن از صد ذرع كم‌تر است . تخمينا يك صد اصله چنار قوى دارد كه شاخ‌به‌شاخ داده اطراف ميدان سايه است . دور ميدان هم نهر آب دارد كه از پاى چنارها مىگذرد . مسجد نيز در ميان صحن واقع شده و دورتادور ، حجرات است . ميان حجرات و مسجد ، باز چنار كاشته‌اند و نهر آب در دور مسجد از پاى چنارها جارى است . طرح خاصى است . اين مسجد از بناى شاه عباس ماضى است . اين ميدان وسيع [ هم 
  ] از بناهاى اوست . اين چنارها هم به « چنار شاه عباس » مشهور است .\r\nيكى از طلبه‌ها گفت : « تاريخ مسجد كليدشماخى - يعنى سال يك هزار و پانزده - است . » ولى اين عبارت مناسبتى به مسجد ندارد . بايد اين [ تاريخ 
  ] ، تاريخ فتح گنجه باشد .\r\nدر مسجد به اين ميدان وسيع باز مىشود . در دوطرف در ، دو منارهء بلند است كه آن‌جا اذان مىگويند . اين‌طور مسجد و مدرسه در صفحات ايران هيچ‌جا ديده نشده . آخوند ملا على و حاجى ملا محمد على كه به ديدن [ من 
  ] آمده بودند ، گفتند : « اين شهر قديم را شاه عباس خراب كرده و اين شهر [ جديد 
  ] را در جنب قريهء « كليسا كندى » بنا نهاده و خلق آن‌جا را به اين‌جا [ منتقل 
  ] كرده است . »\r\nگنجه را روس‌ها « اليزابت‌پل » مىگويند كه به انگليسى با تاء مثلثه مىگويند . اكنون خواص به اسم او مىگويند و مىنويسند . اليزابت زن الكساندر اول است كه معاصر ناپلئون بناپارت بوده . پل به معنى شهر است .\r\n\r\nگنجه - تفليس\r\n\r\nروز چهارشنبه بيست و ششم رمضان :\r\nاز گنجه روانه شده به زگم - با كاف فارسى بر وزن رقم - آمديم كه قايم‌مقام در اشعار خود گفته :\r\n « از آن دم كاين جهود بدمنش را بسط يد دادى * ترا زحمت پياپى درد و محنت دم‌به‌دم باشد \r\n\r\n","description":"","footnote":"","page_name":" 42 ","page_number":42},
  {"content":"\r\n\r\n گهى رنجور اندر كشور تبريز و خوىمانى * گهى رنج از شكست گنجه و وهن ز گم باشد \r\nاز گنجه هفت ورس كه طى كرديم رودخانهء قوش‌قار است كه از جنوب به شمال جارى است . آن‌جا قراولخانه است . آب اين رودخانه را در بالا براى زراعت گرفته‌اند . حالا آبى نداشت . در بهار سيلاب زياد دارد .\r\nاز گنجه تا قرايور كه چاپارخانهء محقرى است در عرض راه در يمين و يسار هيچ آبادى نبود .\r\nاز قرايور تا شمكور نه ورس و نيم است . رودخانه شمكور آب داشت و از جنوب به شمال جارى است . يك پل قديمى داشته كه چندين چشمه بوده ، خراب شده . يك پل سه طاقى در اين چند سال ، يك نفر ارمنى ساخته و خودش مرده است . پارسال يك چشمهء او خراب شده و دو چشمهء او آباد مانده است . در بلوك شمكور شلتوك‌كارى زياد مىشود .\r\nاز شهر گنجه تا زگم رييس قزاق‌ها كه همراه بود بالابيك بود كه منصب سلطانى داشت و اختيار سوار پشته‌خانه‌ها را از مينگه‌چور تا زگم با اوست . از چاپارخانهء شمكور تا زگم كه بيست و سه ورس و نيم است كالسكه در دو ساعت و ده دقيقه حركت كرد . قريهء شمكور نزديك چاپارخانه است و توابع نيز دارد . از رودخانهء قوش‌قار تا دوازده ورس به طرف غربى چاپارخانه حد بلوك شمكور است . شمكور قلعهء سختى داشته كه آثار برج و باروى آن از آجر و سنگ معلوم است . چند برج درست آباد هنوز باقى است . از آن بعد بلوك شمس الدين‌لو است كه زگم هم جزو آن بلوك است .\r\nامروز هم حركت ما رو به مغرب بود . از گنجه سيم تلغراف را به نوخو - قصبه‌اى است كه در شمال گنجه واقع شده - كشيده‌اند و از نوخو به آق‌استفا . از آن‌جا خطى به طرف ايروان و ايران مىرود . و خطى به طرف تفليس مىرود . اصل نوخو همان شكى است كه قديما نوخو مىگفته‌اند و در نسبت نخوى بر وزن اخوى گويند .\r\nدر شمكور بود كه وقعه شمكور روز يكشنبه چهاردهم شهر صفرا المظفر سنه يك هزار و دويست و چهل و دو هجرى واقع شد و امير خان 28 سردار قاجار و خالوى حضرت وليعهد عباس ميرزا شهيد گرديد . بعد از چند روز ديگر روز دوشنبه بيست و دوم صفر سنهء مذكور وقعه گنجه از سوء تدبير آصف الدوله الله يار خان 29 كه از جانب خاقان مغفور مأمور بود اتفاق افتاد كه در آن ، وهن عظيم به لشكر و كشور اسلام وارد آمد .\r\nمختصر آن‌كه ، از پدر بزرگوار شنيده‌ام كه به اميرزادگان عظام در آب گرم سراب وقتى كه موكب و الا تشريف‌فرماى اردبيل مىشدند چنين فرمايش مىكردند و من به تفصيل به رشتهء عرض مىرسانم : « به آصف الدوله الله يار خان كه قايدجيش و ذائدطيش بود مىگفتم و جنگ با روس را ما بهتر بلديت داريم ، كوچيدن ما از دور شيشه كه بر محصورين كار تنگ شده بود مناسب نبود و باوجود خيانت‌نظر عليخان مرندى كه گنجه را به باد داد و شكست شمكور ، مواجه شدن و جنگ روبرو با روس كردن صرفه ندارد مىبايد اطراف قشون روس را گرفت كه آذوقه به آن‌ها نرسد ، در تفليس هم چندان استعداد نيست . اين قشون را به حالت خود بايد\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nگذاشت و بر تفليس بايد تاخت تا تقدير خداوندى چه باشد . ميرزا ابو القاسم قايم‌مقام و ميرزا محمد على وزير جنگ و ساير سران لشكر راى صواب‌نماى حضرت وليعهد را تصدق مىكردند و در باطن ، اولياى دولت خاقان مغفور چنان مىدانستند كه وليعهد با روس مداهنه و مهارنه دارد و سبب كلى مأموريت آصف الدوله اين بود . آصف الدوله فرمايشات وليعهد را قبول نمىكرد و به قايم‌مقام مىگفت « شما اهل قلم و دفتر هستيد نه علم و لشكر . كار تحرير با بار شمشير تفاوت دارد » و حضرت وليعهد مىفرمودند « از اتفاقات سيئه آن شبى كه بر سر روس مىتاختيم يا بلد لشكر خيانت كرد يا چندان بلديت نداشت ، راه را گم كرده به شلتوك‌زار افتاديم . اغلب اسب‌هاى آن لشكر از تاب و توان افتاده و مردم بىخوابى كشيده ، طليعهء صبح آشكار شد و طلايهء روس خبردار . در پشت قبر شيخ نظامى كه در شرقى گنجه است سنگر بسته از جاى خود حركت نكردند و آصف الدوله چنان مىدانست كه جنگ با افغان و تركمان است ، طورى صف‌آرايى لشكر كرد كه طول قشون از يك فرسخ فزون بود . لشكر روس كه به ده هزار نمىرسيد در همان جاى خود محكم و استوار ايستادند . سواران ما فى قزوين ، عبد الملك نورى و خواجه‌وند كجورى اول وهله اسب‌اندازى كرده هاىوهوى بىمعنى كرده ، چنان مىدانستند كه در دشت خاكعلى « 1 » بر قلهء رشت و انزلى حمله آورده‌اند . سردار روس آن‌ها را به بار گلولهء توپ گرفت و سر خطيب تبريزى 30 را كه در عداد علماى جهاد بود از گلوله به باد رفت .\r\n « سر و دستار نداند كه كدام اندازد » \r\nوحشتى در قلوب لشكر افتاد . با كسالت بىخوابى شب و كلالت بىتابى و تعب ، حواس‌ها پريشان گشت . سواران ما فى حكم ماء نافيه يافته ، گروه‌گروه چه جنگى چه درنگى پشت برتافتند . چنانچه قايم‌مقام گفته :\r\n « آه از اين قوم بىحميت و بىدين * كُرد رى و ترك خمسه و لر قزوين \r\n عاجز و مسكين هرچه دشمن و بدخواه * دشمن و بدخواه هرچه عاجز و مسكين \r\n تيغ و سنانشان ز كار عاطل و در كار * دهره هيزم شكاف و داس علفچين \r\n رو به خيار و كدو نهند چو رستم * پشت به خيل عدد دهند چو گرگين \r\n معركه چون گرم گشت از دو طرف خواست * آتش توپ و تفنگ و نيزه و زوبين \r\n لشكر قزوين و خمسه و رى از آن دشت * بازپس آمد ز باد توپ نخستين » \r\nلشكر عراقى به متابعت آن شكستند . قشون نظام و لشكر آذربايجانى هم تاب مقاومت نياورده وليعهد را تنها گذاشته بالتبع حكم جرجوار يافتند . زحمت‌هاى مرحوم وليعهد از سوء تدبير آصف چون ريح عاصف شد .\r\nتفصيل آن دو جنگ در تواريخ قاجاريه مسطور است و اصح تواريخ آن است كه مرحوم ميرزا مسعود گرمرودى پسر مرحوم ميرزا عبد الرحيم وزير احمد خان دنبلى كه آن وقت در سلك منشيان خاصّ اختصاص داشت حسب الامر وليعهد نوشته و از صحهء مرحوم وليعهد جزوبه‌جزو\r\n\r\n\r\n","description":"","footnote":"\r\n( 1 ) قريه‌ايست در سه فرسخى قزوين .\r\n","page_name":" 44 ","page_number":44},
  {"content":"\r\n\r\nگذرانيده . و آن نسخهء اصل را من ديده‌ام كه در حواشى اين كتاب ، مرحوم وليعهد به خط خودشان در اسامى امكنه و كميت و كيفيت قشون‌ها و امورى كه اتفاق افتاده تعرض فرموده بودند كه از آمدن پرملوف به ايران تا مصالحهء تركمانچاى را به‌تفصيل نوشته است ، هركه بخواهد ، بر آن نسخه رجوع نمايد . در اين روزنامه اين‌قدر كافى است .\r\nدر اين چاپارخانه پشه و كيك زياد بود كه از صدمهء كيك ، ما صبح به خواب نرفتم و اين شعر را سيوطى 31 به قولى در مضموم بودن نون تثنيه شاهد آورده است مكرر مىخواندم :\r\n « يا ابتا ارقدنى القذان * و النوم لا تالفه العينان » \r\nعرب بدوى كه به جزدان عادت دارد اگر از قذان عاجز شود پس عجم حضرى چه كند ؟ در زگم درخت انار بسيار بود ، معلوم است كه زمستان هواى آن‌جا چندان سرد نمىشود و در گنجه هم درخت انار هست .\r\n\r\nروز پنجشنبه بيست و هفتم رمضان المبارك :\r\nبه چاپارخانهء آق‌استفا آمديم . از زگم كه سه ورس بگذرى رودخانهء زگم است كه از جنوب به شمال جارى است . سابق از شمكور به اين طرف تا حسن‌سو حد بلوك شمس الدين‌لو بوده حالا دولت روس وضع كرده چهار ورس كه از زگم بگذرى حد بلوك قرار داده‌اند كه از اين پس تا سنق‌كرپى يعنى پل شكسته بلوك قزاق كرده‌اند .\r\nدر سر چهارده ورسى پخل‌نيك سابق بيخه‌چو كه از مينگه‌چور همراه بود اذن مرخصى خواست . پخل‌نيك بلوك قزاق پياده در سر پيادگان ايستاده بود . دم كالسكه آمد ، خود را معرفى كرد . ميرزا بيك گنجه‌اى رييس سواران است . كه مىگفت : « منصب پريستوف دارم كه از سلطانى بالاتر و از ياورى كم‌تر است . » [ ميرزا بيك گنجه‌اى 
  ] قراسوران آن صفحه است .\r\nدر چاپارخانهء طاووس به نهار پياده شديم . رودخانهء طاووس در غربى چاپارخانه است . قديم پلى داشته خراب شده . دو ميل از آثار پل باقى است . در وقت سيلاب مىگويند چند روزى مردم معطل مىشوند . قدرى از چاپارخانه راه افتاده بوديم ده نفر صالدات ، دو نفر مقصر يكى روسى و يكى مسلمان در ميان انداخته از تفليس به گنجه مىبردند . شتر بسيار صندوق خالى بار داشتند [ كه 
  ] به گنجه مىبردند تا انگور بار كرده به تفليس ببرند .\r\nدر شمال راه به مسافت سه چهار فرسخ كوه سفيد ممتدى است كه ارچن‌داغى مىگويند كه رودخانه كر از دامنهء او مىگذرد و از غرب به شرق مىرود . در ده ورسى زگم كوه آق‌داغ است كه پايين گردنه آق‌داغ قراولخانه ساخته‌اند . كوه خاكى است ، سرازيرى مطولى دارد كه در برف و باران خيلى بد است . در پايين گردنه در يمين راه قريهء گوگجه‌لى است كه قريهء بزرگى است و اهالى آن‌جا تمام شيعه هستند . از حسن‌سو به بعد كه به‌طرف آق‌استفا مىرود هرچه مسلمان است تمام سنى است . چاپارخانهء حسن‌سو در غربى رودخانه واقع شده .\r\nحسن‌سو اسم رودخانه است و [ داراى 
  ] چند قريه است ، پلى داشته كه اكنون خراب است\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nراه‌آهن كه در بهار سنهء يك هزار و دويست و نود و سه [ هجرى 
  ] از تفليس به بادكوبه شروع خواهد شد تمام معايب راه و آب را رفع خواهد كرد . قرار شده كه در عرض سه سال تمام بشود .\r\nاكنون كه اواخر سنهء يك هزار و هشتصد و پنج مسيحى است در سنهء يك هزار و هشتصد و هفتاد و نه مسيحى به‌كلى تمام خواهد شد .\r\nاز حسن‌سو كه هشت ورس گذشتيم قريه داغچه‌سمند است كه قريهء معتبرى است . بازار و دكان دارد . بساتين بسيار دارد كه از ميان ده و بساتين بايد عبور كرد . [ داغچه‌سمند 
  ] محل نشيمن پخل‌نيك است .\r\nامروز هم حركت ما به مغرب بود . رودخانهء آق‌استفا رود بزرگى است و سيلاب بسيار دارد كه تمام بلوك قزاق از او مشروب مىشود . پل آهنى معتبرى در آن‌جا ساخته‌اند كه شصت هزار منات خرج او شده است . هفت پايهء آهنى دارد كه هر پايه دو عدد به فاصلهء نيم ذرع پهلوى هم است كه از دو طرف بيست و هشت پايه است . يك صد و پنج ذرع طول پل است كه دو كالسكه جفت ، بالاى او مىگذرد . اول پل قراولخانه است ، يك چوب بزرگى بر عرض راه انداخته‌اند كه چند نفر مستحفظ دارد . متصل او را بلند مىكند و پايين مىآورند و از هر اسبى نه كاپاك مىگيرند . در آن اطاق قراولخانه - كه خيلى قشنگ ساخته‌اند - هميشه مستحفظ است و محاسب است و حاسب دارد . اين پول خرج شوسه تا تفليس و تا ايروان مىشود . يك قراولخانه هم در دليجان است كه در طرف ايروان است . يكى هم در سنق‌كرپى است . از گاو و گوسفند هم مىگيرند .\r\nسرچشمه رودخانهء آق‌استفا از محال گمرى - با كاف فارسى - است كه بلوك قزاق را مشروب مىكند . فاضلاب او به كر مىريزد . دولت روس خيال دارد كه در آق‌استفا شهرى بنا كند . اكنون نيز اسباب او را فراهم آورده‌اند . تلغرافخانه هم دارد .\r\nاز روبروى چاپارخانهء آق‌استفا نيز مثل ديوانخانهء گوگ‌چاى ، نهر آبى جارى است . از آق‌استفا تا شهر ايروان يك صد و شصت ورس است و يازده پشته‌خانه دارد . در عرض راه قصبهء دليجان است كه آن‌جا هميشه يك فوج صالدات حاضر است .\r\nاز آق‌استفا ، سيم تلغراف تا تفليس دو شعبه مىشود . از پخل‌نيك ، از اختلاف عمودهاى تلغراف پرسيدم . به يك حالت غصه جواب داد كه : « آن‌چه تيرآهنى است مال دولت انگليس است و آن‌چه عمودهاى چوبى است مال دولت روس . » و از اين ملالت داشت كه چرا ما هنوز به اين پايه و مايهء دولت انگليس نرسيده‌ايم .\r\n\r\nروز جمعه بيست و هشتم شهر رمضان المبارك :\r\nبه آل‌گت آمديم كه معنى او در تركى بگير و برو [ است 
  ] . از آق‌استفا كه راه افتاديم از سر پل آهنى كه گذشتيم حركت ما رو به شمال شد . چاپارخانهء زورارخى جاى قابل نيست ، مثل قرايور است كه اسب چاپارى بسته‌اند . از زورارخى هم به قدر دو سه ورس كه گذشتيم تپه و ماهور كوچكى است كه آنجا اطاقى براى مستحفظين راه ساخته‌اند از آن‌جا كه گذشتيم آن\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nتپه ماهور خاكى تا سنق كرپى به يسار ما افتاد كه از راه هم چندان دور نبود . به صحرا كه افتاديم از كوهستان دور شديم و حركت ما تا صلاح‌لو رو به مغرب بود . از كنار چاپارخانهء صلاح‌لو از طرف شمال رودخانهء كر مىگذرد . اين صحرا تمام بيشهء قرايازى است كه اول او از ياغلوجه است و در قراولخانهء نزديك مينگه‌چور تمام مىشود . آهو ، مارال ، خرس و ساير حيوانات در اين بيشه بسيار است و قوروق پادشاهى است كه كسى شكار آن‌ها را نكند . بيشهء اطراف اين خيلى شبيه است به بيشهء اطراف رودخانهء كرخه كه در عربستان « 1 » جارى است .\r\nتا چاپارخانهء زورارخى آقايان : صلاح‌لو ، اسماعيل آقا ، بكر آقا ، جعفر آقا ، عبد الرحمن آقا و حسن آقا با پنجاه نفر سوار و كدخايان به استقبال آمدند و تا چاپارخانهء صلاح‌لو همراه بودند .\r\nقريهء صلاح‌لو نزديك چاپارخانه است ، هشتصد خانوار دارد ، در حقيقت قصبه است . از صلاح‌لو همه‌جا رو كرّ به محازى راه است گاهى دور به مسافت هزار قدم ، گاهى نزديك به مسافت دويست قدم . دو ورس گذشته قريهء شيخ‌لو است كه حاجى اسماعيل افندى با ريش‌سفيدان به استقبال آمد . هفت ورس از صلاح‌لو گذشته قبرستان طايفهء شيخلو است . در نزديكى قبرستان شيخلو رودخانهء خرام - با خاء و راء مهمله بر وزن حرام - [ است 
  ] كه از سنق‌كرپى مىگذرد . مجراى او از كوهستان بلوك بزچلو است [ كه 
  ] به رودخانهء كر ملحق مىشود .\r\nسيزده ورس گذشته به « سنق‌كرپى » رسيديم . در تركى يعنى پل شكسته . گويا اولا يك پايه در نزديكى او بنا نهاده‌اند كه حالا معلوم است او شكسته ، ثانيا جاى ديگر بنيان پل را نهاده‌اند از آن جهت به اسم او موسوم شده و يا تفالا مثل قافله و سليم كه عرب اسم گذاشته‌اند او را سنق‌كرپى گفته‌اند . پل بسيار خوب محكمى است كه از سنگ و آجر ساخته‌اند . سه چشمه دارد ، چشمه وسطى خيلى بزرگ است و معلوم نيست در چه زمان ساخته شده باشد . در اين صفحات بعد از رود كرّ رودخانه‌اى به بزرگى خرام نيست ، حالا هم آب بسيار داشت كه از سه چشمه مىآمد . اطراف او نيز مثل رود كر ، بيشه است . در سنق‌كرپى هم يك چوب در عرض راه گذاشته‌اند كه هركه از طرف تفليس مىآيد از هر اسبى نه كاپاك پول مىگيرند ، از ساير مواشى هم مىگيرند .\r\nاز پل گذشته پخل‌نيك بلوك قزاق با ايوب آقا رييس سواران بلوك قزاق آمده خداحافظ كردند . اين طرف پل چهارده نفر مقصر ديدم يازده نفر مسلمان و سه نفر ارمنى كه به سبيريه مىبردند . از پل كه گذشتيم تا منزل به شمال حركت كرديم . همين كه به صحرا افتاديم باز كر از دور پيدا بود كه محاذى راه بود كه از شمال به جنوب جارى است . بعضىجا نزديك و بعضىجا دور .\r\nدر نزديكى چاپارخانهء آل‌گت باز رودخانه‌اى است كه به اسم آل‌گت معروف است . پل سنگى دارد . يك چشمه است كه از جنوبى چاپارخانه مىگذرد . آب اين چاپارخانه را بايد از رودخانه بياورند ، قدرى مسافت دارد . به مترددين مسلمان كه براى آب زياد احتياج دارند بد مىگذرد .\r\n\r\n\r\n","description":"","footnote":"\r\n( 1 ) خوزستان امروز .\r\n","page_name":" 47 ","page_number":47},
  {"content":"\r\n\r\n\r\nتفليس\r\n\r\nروز شنبه بيست و نهم رمضان :\r\nوارد تفليس شديم . اصل او به زبان گرجى تپليسى است ، يعنى مكان آب گرم . چون در دامنهء كوه جنوبى چندين چشمهء آب گرم است كه از آن‌ها حمام‌ها ساخته‌اند از آن جهت تپليسى مىگفته‌اند . عجمان يا عربان « باء » فارسى را قلب كرده‌اند به « فاء » تفليس كرده‌اند .\r\nاز چاپارخانهء آل‌گت به قدر ده ورس رو به شمال خيابان راست ممتدى است . پس از طى خيابان به تپه و ماهور ياغلوجه رسيديم كه در ميان تپه و ماهور در سيزده ورسى قراولخانه بود .\r\nقراولخانه هم آب ندارد . براى شرب از رودخانهء كر مىآورند . تا كر هفت ورس است .\r\nاز آل‌گت كه روانه شديم كر از راه دور مىافتد و دور كوه ياغلوجه مىگردد . در ميان تپه و ماهور ياغلوجه يك دورهء طولانى عميقى است كه او را شاه گيزلنن - يعنى شاه اين‌جا مخفى شده - مىگويند . وقتى كه شاه شهيد آقا محمد خان به عزم تنبيه تفليس مىرفت والى گرجستان لشكر فرستاده بود . شاه شهيد در آن دره بسقوو كمين كرده با گرجيان جنگ كرده ، شكست داده و از آن‌جا بر تفليس تاخته بود . از كوهى كه در جنوبى تفليس است بر شهر حمله آورده و قتل و غارت نموده بود . اين واقعه در سنهء يك هزار و دويست و ده هجرى واقع شده .\r\nبه نظر من فتح شاه شهيد تفليس را و فتح نادر شاه افشار جهان آباد را ، از كارهاى بزرگ است كه از اين دو پادشاه قهار سر زده است . ولى اين دو فتح باعث شد كه دولت انگليس به طمع هندوستان افتاده [ آن‌جا 
  ] را تصاحب كرد و دولت روس به خيال گرجستان افتاده گرجستان را تصرف نمود . اگر سلاطين ايران به همان سكه و خطبه از ولات گرجستان قناعت مىكردند احتمال داشت به اين زودىها پردهء ولات گرجستان دريده نشود و خانوادهء چندين سالهء ولات به باد نرود .\r\nالكساندر ميرزا پسر اريكليخان از ولات گرجستان بود كه سال‌ها در تبريز خدمت مرحوم وليعهد وظيفه داشت و كمال احترام را از او مىفرمودند . اين بنده سكهء تفليس به اسم كريمخان زند ديده است كه « يا كريم » بالاى ضرب تفليس نقش بوده است . بديهى است كه كريمخان ، به خوانين دنبلى كه در آذربايجان حكومت داشته‌اند چندان تسلط نداشت ، تا به گرجستان و تفليس چه رسد . همان‌قدر كه اظهار خدمت مىكرده‌اند ، سكه مىزدند و خلعت مىگرفته‌اند مدارا داشته .\r\nالقصه ، از تپه و ماهور ياغلوجه كه بيرون آمديم كر پيدا شد و از اين‌جا به طرف مغرب حركت كرديم . ما از مشرق به مغرب دوان و كر به محاذى راه از طرف يمين از مغرب به مشرق روان است . از چاپارخانهء ياغلوجه به قدر يك ورس كه دور شديم از تپه و ماهور ياغلوجه درآمديم و به صحرا افتاديم . چاپارخانهء ياغلوجه هم آب ندارد . بايد از كر بياورند كه يك ورس مسافت است . همه‌جا باز كر به مسافتى محاذى راه است . در چاپارخانهء سوقان‌لو رود كر از كنار او\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nمىگذرد . در اين صحرا تا سوقان‌لو علف بسيار است و تايه‌هاى علف بسيار در صحرا بود .\r\nسوقان‌لو قريه‌اى است كه چاپارخانه به اسم او است . از ياغلوجه دوازده ورس كه طى كرديم كوهسارى از دور پيدا بود كه امتداد او از شمال به جنوب است . يك قله مخروطى در آن كوه پيدا بود كه بالاى او كليسايى است كه به تلت مشهور است . سالى يك‌بار اهل تفليس به زيارت او مىروند . دو سه خانوارى در حوالى كليسا سكنى دارد كه خدمتكار كليسا است . در دامنهء كوه در ميان درّه آبادى و باغات دارد . در چاپارخانهء سوقانلو چون در روبروى او كوه است از آن جهت كليساى تلت پيدا نيست . از آن‌جا تا شهر تفليس همه‌جا طرف يسار كوه است كه اغلب جاها كوه را تراشيده راه ساخته‌اند .\r\nدر دو ورسى شهر ، مقرب الخاقان ميرزا اسد الله خان جنرال قونسول دولت عليه ايران با تجار و تبعهء دولت عليهء ايران استقبال كرده ، كالسكه آورده و يك نفر صاحب‌منصب با چهار نفر قزاق ايستاده بود كه قراول اين چند روزهء ما است . يك ساعت از ظهر گذشته وارد قونسولخانهء دولت عليهء ايران شديم . قبل از وقت ميرزا فتحعلى آخوندوف كه منصب بولكنيك دارد از جانب پرنس بغرايتون مخرانسكى كه وزير و پيشكار موقتى كل قفقازيه است به تهنيت ورود آمده با موسيو ملك بگلروف لوآرساب پسر شاه ميرخان كه در عهد خاقان مغفور به ايران آمده لقب خانى گرفته از جانب حاكم ايالت تفليس به تهنيت آمده قبل از ورود در منزل حاضر بودند ، وقت ملاقات خواسته بودند . چون امروز از راه آمده بودم خسته بودم و مىخواستم به حمام بروم لهذا فردا دو ساعت به ظهر مانده براى حاكم و در سر دوازده ساعت كه اول ظهر است به جناب « پرنس بغرايتون » وقت داده شد . بعد از رفتن آن‌ها كلنل « 1 » بليك پليس مستر ، يعنى بيگلربيگى شهر از جانب اهالى تفليس به ديدن آمد و از طرف اهالى تفليس تهنيت گفت . پيرمرد ريش سفيد است . حضرت جانشين قفقازيه شاهزاده اعظم ميخاييل برادر كوچك اعليحضرت امپراطور در تفليس تشريف نداشتند ، به مملكت قرم « 2 » رفته بودند كه به خدمت اعليحضرت امپراطور مشرف شوند و امپراطور هم چندى بود كه به قرم تشريف آورده بودند كه عيد شف خودشان را آن به انجام رسانيده به « پطربورغ » مراجعت فرمايند .\r\nدر روسيه قاعده است كه افواج سواره و پياده را به اسم يكى از شاهزادگان يا سردارهاى بزرگ موسوم مىكنند . به اسم شاهزاده خانم‌ها نيز مىخوانند و او را شف - به كسر سين معجمه و سكون فاء - مىگويند . اگر بيست و پنج سال تمام آن شخص در آن فوج يا در آن شغل كه از اول به او عنايت شده ، برقرار شده و تغيير نپذيرفته باشد ، يا صاحب يك نشانى باشد كه بيست و پنج سال داراى آن نشان باشد در سر بيست و پنج سال عيد مىگيرند ، به شكرانهء آن‌كه اين شخص بيست و پنج سال در سر اين خدمت بوده . اعليحضرت امپراطور در فوج ايروان منصب داشته كه فوج ليب‌گراناده ايروانسكى مىگويند - ليب بر وزن غيب به معنى زبده و منتخب است . گراناده با كاف فارسى مكسور به معنى بلندقد و قامت است و ايروانسكى يعنى\r\n\r\n\r\n","description":"","footnote":"\r\n( 1 ) متن : كولونل .\r\n( 2 ) كريمه .\r\n","page_name":" 49 ","page_number":49},
  {"content":"\r\n\r\nمنسوب به ايروان - در زمان امپراطور ماضى نيكولاى اين فوج را به اين امپراطور داده كه در شف او بود ، يعنى انتساب و اختصاص ايشان داشته و در چهاردهم نوامبر سنهء يك هزار و هشتصد و هفتاد و پنج روسى كه مطابق بيست و ششم نوامبر انگليس و موافق بيست و ششم شوال المكرم سنهء يك هزار و دويست و نود و هجرى است جشن خواهند گرفت . [ امپراطور 
  ] در مملك قرم عيد گرفته به « پطربورغ » مراجعت خواهند فرمود . حضرت جانشين هم بدين‌جهت در قرم تا اواخر شوال تشريف خواهند داشت . سه روز بعد از آن شف نشان سفيد سنت جارچ امپراطور است كه در زمان امپراطور ماضى كه به قفقازيه تشريف مىآورده‌اند در كوهستان قفقاز و داغستان به امپراطور گلوله انداخته ، جنگ كرده بودند . اين امپراطور رشادت و جلادت در جنگ به كار برده بود و امپراطور ماضى والد ايشان نشان خاج سفيد كه مخصوص جلادت در جنگ است به ايشان عنايت كرده است . اين دو عيد متقارب يكديگر به فاصلهء سه روز اتفاق افتاده است . در اين چند روز ايام جشن و نشاط است .\r\nالقصه ، شهر تفليس نمونه شهرهاى فرنگستان است ، مشت نمونهء خروار است .\r\n « نالهء طنبور و آواز دهل * اندكى ماند به آن ناقور كل » \r\nجنوب و شمال او كوه است . كوه جنوبى بلندتر است و سخت‌تر كه در بالاى او علامت برج و بارهء قديم است كه ولات گرجستان داشته‌اند . رودخانهء كر - به ضم كاف عربى و رآء مشدد بر وزن حرّ - از ميان شهر مىگذرد . طرف جنوبى شهر زيادتر از شمالى است . خانه‌هاى خوب و بازارهاى مرغوب طرف جنوبى است . هفت چشمهء آب گرم دارد كه همه در طرف جنوبى است . بعضى خيلى گرم است كه انسان را اذيب مىكند . از آب‌هاى گرم حمام‌هاى خوب ساخته‌اند . هيچ بوى گوگرد نمىدهد ولى همين كه به ميان حوض آب رفتى و درآمدى ، چنان است كه چند دست لعاب خطمى بر بدن و سر و ريش ماليده باشند كه مو و بدن را آن‌طور نرم مىكند .\r\nقونسولخانه دولت عليه ايران در جاى مرتفعى واقع شده كه بر اغلب شهر مشرف است . ميرزا اسد الله خان جنرال قونسول كه به اصطلاح ايران كارپرداز اول است سيد طباطبايى است . پسر ميرزا على اصغر مستوفى است و ميرزا على اصغر پسر ميرزا رفيع 32 است كه در عهد خاقان شهيد يكى از معارف تبريز بود و تا اوايل دولت وليعهد مرحوم در تبريز نيز حيات داشت . ميرزا اسد الله خان زبان فرانسه را خوب مىداند ، روسى هم ياد گرفته است . در تفليس خيلى به قاعده حركت كرده . تجار و تبعه از او راضى بودند و اولياى دولت روس هم با او كمال مهربانى را دارند . مايهء نيكنامى دولت عليه شده است .\r\nدر دامنهء كوه شمالى ، قورخانه و جبه‌خانه و توپخانه است كه مشرف به شهر است . جمعيت شهر از همه فرقه‌ها ، از ارمنى ، گرجى ، روس ، مسلمان ، كاتوليك و غيره به قدر يك صد و يك هزار است . از ميان شهر از طرف جنوب آثار ديوار قديم و برج و باره است كه از سنگ و كچ ساخته‌اند . چنان مشهور است كه قبر شيخ صنعان 33 در تفليس است و كليسايى است در\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nدامنهء كوه جنوبى كه به اسم او معروف است . از بادكوبه تا تفليس سى و دو چاپارخانه است .\r\nتفصيل اسامى و ورس‌هاى معلومه آن‌ها از قرار تفصيل است :\r\n- اما ورس « بر وزن خرس » هر ورسى پانصد ساجن است و هر ساجنى سه ذرع روسى است . ما ورس را با ذرع بزازى عراقى پيموديم . هريك ذرع روسى مساوى نيم ذرع و سه گره است ، يك ساجن كه سه ذرع روسى است معادل سى و سه گره خواهد بود كه دو ذرع و يك گره است . هر بيست و چهار ساجن معادل شانزده ذرع و نيم خواهد بود و هر چهل و هشت ساجن معادل سى و سه ذرع است . يك ورس روسى كه پانصد ساجن است هزار و پانصد ذرع روس است كه يك هزار و سى و دو ذرع و سه چارك به ذرع عراقى بزازى است ولى تجار در معامله ، اكنون پانصد ساجن را هزار و پانصد ذرع حساب مىكنند و همهء تجار پانصد ذرع روسى را در دادوستد سيصد و پنجاه ذرع عراقى مىگيرند و مىدهند و با عمل تحقيق ، در هزار و پنجاه ذرع هفده ذرع و يك چارك تفاوت دارد - از بادكوبه تا چاپارخانهء سراى ، هفده ورس و سه چتور است - هر چتور ربع ورس است - از سراى تا اربات ، چهارده ورس و يك چتور .\r\nآبش بد است . از اربات تا لعنت‌نامه ، يازده ورس . آب ندارد ، از راه دور مىآورند . از لعنت‌نامه تا چاپارخانهء جنگى ، دوازده ورس . آبش بد است . جملتان پنجاه و پنج ورس راه است . از جنگى تا نقىكرپى ، هفده ورس و نيم . آبش تلخ است . از نقىكرپى تا مرزه ، دوازده ورس و سه چتور . آبش بد است . مرزه محركة به تقديم المهمله على المعجمهء از مرزه تا آجىدره ، پانزده ورس و يك چتور . اسم بامسمى [ اى 
  ] است ، آبش تلخ است . از راه دور آب شيرين مىآورند .\r\nاز آجىدره تا شماخى ، دوازده ورس و يك چتور . جملتان پنجاه و هفت ورس و سه ربع است .\r\nاز شهر شماخى تا چاپارخانهء شراديل ، هفده ورس و يك چتور است . از شراديل تا آق‌سو ، نوزده ورس و سه‌چتور . جملتان سى و هشت ورس راه است . از آق‌سوتا كلولى - به ضم كاف عربى - دوازده ورس . كلولى دو قريه است ، يكى اهلش مسلمان است ، قدرى دور است و آن‌چه مالاغان است در حوالى چاپارخانه است . از كلولى تا قرامريم ، دوازده ورس و سه چتور .\r\nاز قرامريم تا گوگ‌چاى ، دوازده ورس و دو چتور . جملتان پنجاه و پنج ورس و يك چتور . از گوگ‌چاى تا توريان‌چاى ، بيست و دو ورس . چاپارخانه توريان‌چاى عوض شده در نزديكى او در آق‌داش چاپارخانه ساخته‌اند . او در دامنهء كوه بود و آق‌داش در صحرا . از آق‌داش تا عرب ، چهارده ورس . از عرب تا چماقلو ، شانزده ورس . جملتان پنجاه و دو ورس . از چماقلو تا مينگه‌چور ، نوزده ورس و يك چتور . از مينگه‌چور تا قارقلىچاى ، بيست ورس . قارقلى به زبان تركى به معنى نى است و قارقيلى يعنى نىزار . از قارقلىچاى تا كورك‌چاى - با دو كاف عربى به معنى بازو - نوزده ورس . از كورك‌چاى تا شهر گنجه ، بيست و يك ورس . جملتان چهل ورس . از شهر گنجه تا قرايور ، كه چاپارخانه ناقص است ، اسب بسته‌اند و جاى نشيمن ندارد هفده ورس . از قرايور تا شمكور ، نوزده ورس و نيم . از شمكور تا زَگم - با كاف فارسى - بيست و دو ورس و دو چتور - جملتان پنجاه ورس . از زگم تا طاووس ، نوزده ورس . از\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nطاووس تا حسن‌سو ، شانزده ورس . از حسن‌سو تا آق‌استفا ، دوازده ورس . جملتان چهل و هفت ورس . از آق‌استفا اتا زورارخى ، ده ورس و نيم . از زورارخى تا صلاح‌لو ، سيزده ورس . از صلاح‌لو تا آل‌گت ، بيست و سه ورس . جملتان چهل و شش ورس و نيم . از آل‌گت تا ياغلوجه ، بست و دو ورس . از ياغلوجه تا سوقان‌لو ، دوازده ورس . [ سوقان‌لو 
  ] يعنى پياززار . از سوقان‌لو تا تفليس يعنى تا پشته‌خانه ده ورس و نيم . جملتان چهل و چهار ورس و نيم .\r\nاز هريك اسب در يك ورس راه ، سه كاپاك كه پول سياه است كرايه مىگيرند . هر صد كاپاك پول سياه يك منات است كه بالفعل معادل سه هزار و ده شاهى پول رواج ايران است .\r\nامپريال روسى مساوى پنج منات است كه بر روى آن نقش كرده‌اند . دوكا سه منات است كه بر روى آن به عدد هندسه نوشته‌اند . ولى امپريال و دوكا با منات كاغذى كه رايج است دو سه هزار صرف دارد .\r\n\r\nروز يكشنبه سلخ رمضان :\r\nقبل از ظهر آجودان جناب گينياز مريسكى با لباس رسمى آمد ، احوال‌پرسى كرد و وقت ملاقات خواست . چون روز پيش به حضرات وقت داده شده بود ، گفتم : « زحمت نباشد يك ساعت بعد از ظهر تشريف بياوريد . »\r\nدو ساعت به ظهر مانده جناب ارلوف‌اسكى خودش با لباس رسمى با پسر شاه ميرخان موسيو « بگلروف لوارساب » به ديدن آمد . اصل او از « له » است و شانزده سال است حاكم تفليس و توابع است . مذهبش كاتوليك است . در اين مدت هرقدر بدخواهان او خواسته‌اند او را معزول كنند نتوانسته‌اند . بسيار آدم خوشخويى است . بعد از رفتن او در سر وعده ، جناب بغرايتون تشريف آوردند . نشان دولت عليه ايران و نشان دولت خودشان را زده بودند . مدتى نشسته و صحبت داشتند . بسيار آدم باادب و معقولى است ، « درون پر ز نقش و برون ساده » اصل او از گرجستان است و از اولاد حضرت داود است . در اين بين جناب گينياز گريگورى اربىليانى كه جنرال آجودان امپراطور و سناتور است و از نجباى گرجستان و [ از 
  ] خانوادهء قديم است به ديدن آمد . در اواخر سنهء يك هزار و دويست و هشتاد و شش هجرى كه اعليحضرت شاهنشاهى تشريف‌فرماى گيلان شده بودند به خدمت شاهنشاهى از جانب دولت روس مشرف شده بود .\r\nنشان تمثال « هميون » نيز داشت . جناب بغرايتون مخرانسكى جاى خود را به او داد . چندين نشان داشت . از ميرزا اسد الله خان تعريف كرد و خواهش كرد : « بايد صداقت و خدمت او را به اولياى دولت بنويسيد . » بعد از نيم ساعت كه او رفت باز جناب بغرايتون مخرانسكى تشريف داشتند . مترجم ايشان « ميرزا فتحعلى آخوندوف » 34 بود ، گفتند : « خيلى حيف است كه چندجاى تماشاگاه تفليس را ملاحظه نكنيد . » و چندجا را اسم بردند . بعد گفتند كه : « در تماشاخانه هم جايى براى شما معين شده كه يك شبى اگر ميل داشته باشيد به تماشا تشريف بياوريد . » و بعد جناب گونياز مريسكى كه نايب حضرت جانشين در امر لشكر است با لباس رسمى تشريف آوردند . باز ميرزا فتحعلى مترجم بود . خيلى مرد حرافى است . در جنگ\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nسوسته‌پل 35 بيست سال قبل دو زخم گلوله برداشته كه يك گلوله در سينهء او خورده و از پشت دررفته است ، از اين جهت در سوارى اسب قدرى عاجز است . نشان‌هاى متعدد داشت . در ميان صحبت بيان مىكرد كه : « حالا كمپانى جمع شده . دريايى كه در ما بين انگليس و فرانسه است - مسمى به مانچ « 1 » - ، از زير دريا راه مىسازند . اين دريا خيلى طوفان و انقلاب دارد ، مكرر شده است [ كه 
  ] كشتىها به يكديگر خورده شكسته است . چنان صلاح ديده‌اند [ كه 
  ] براى رواج كار تجارت از زيرزمين راهى بسازند و حالا شروع كرده‌اند . » و بيان مىكرد كه : « در پاريس شخصى اختراع غريبى كرده است . از حرارت آفتاب كه به شيشه سفيد و شيشه سياه مىخورد ماشين به جوش مىآيد و از بخار او واپور و كالسكهء راه‌آهن به راه مىافتد كه هيچ احتياجى به ذغال‌سنگ و نفت و هيزم نيست . » فى الحقيقه اختراعى است كه تالى كرامت است . و صحبت مىكردند : « خدا در عقل انسان چه چيزها وديعه گذاشته است . » و مىگفت :\r\n« كشيش‌ها عقل را قبول نمىكنند . » و به قدر يك ساعت نشسته بعد تشريف بردند . در اثناء صحبت كه از بناهاى قديم و كارهاى قديم بود پرسيد : « پل « سنق‌كرپى » به نظر سركار رسيد ؟ »\r\nگفتم : « بسيار خوب پلى است . »\r\nگفت : « در اين مدت هيچ تعمير نشده . »\r\nپرسيدم : « بناى اين پل از كيست ؟ »\r\nگفت : « از بناهاى شاه عباس اوّل است . »\r\nمعلوم مىشود كه در كار گرجستان و قراباغ اهتمام داشته كه در گنجه ميدان و مسجد بنا نهاده‌اند و [ اين‌جا 
  ] چنين پل ساخته‌اند .\r\nطايفهء بغرايتون در زمان قديم در گرجستان سلطنت داشته‌اند كه خاقانى مىفرمايد :\r\n « روم ناقوس بوسم زين تحكم * شوم زنار بندم زين تعدا \r\n من و ناجر مكى و دير مُخران * در بغراتيانم جا و ملجا » \r\nاشاره به همين بغرايتون است . شارح ديوان خاقانى بغرايتان را منسوب به بقراط 36 حكيم گرفته [ كه 
  ] خطا كرده است .\r\n\r\nروز دوشنبه عيد رمضان :\r\nموسيو بگلروف پاول برادر بزرگ موسيو بگلروف لوآرساب به ديدن آمده بود . فارسى خوب مىدانست . ميرزا فتحعلى آمد ، اعلام كرد كه : « جناب پرنس بغرايتون مخرانسكى محض احترام شما كه حرمت فوق العاده [ قابل 
  ] است مقرر كرده كه موسيو بيگلروف لوآرساب پسر شاه ميرخان تا بندرپوتى خدمت شما باشد ، شما را سوار كشتى كرده و خبر سلامتى بياورد . »\r\nمن هم از اين محبت اظهار ممنونيت كردم . منصب مشار اليه بولكنيك است . نصف طرف شمالى شهر با او است .\r\n\r\n\r\n","description":"","footnote":"\r\n( 1 ) مانش .\r\n","page_name":" 53 ","page_number":53},
  {"content":"\r\n\r\nبعد ، ميرزا مصطفى كه همشيره او كوچ ميرزا فتحعلى آخوندوف است و فارسى خوب مىدانست آمده بود . اذن خواست كه : « ينارال مايورايست بن تسكى كه پارسال براى تعيين مقارنهء زهره با شمس به تهران آمده بود و در تهران خدمت شما رسيده ، اذن ملاقات مىخواهد . »\r\nگفتم : « فردا بيايد . » به مشار اليه بعد از آن‌كه به تهران آمد و از عهدهء اين‌كار ، خوب برآمد منصب ينارالى داده‌اند .\r\nبعد از آن سوار كالسكه شده به بازديد رفتم . به جناب پرنس بغرايتون مخرانسكى كارت دادم و از آن‌جا به خانهء جناب حاكم ايالت تفليس ارلوف‌اسكى رفتم ، كارت داده از آن‌جا به خانهء جناب گينياز مريسكى رفتم . خيلى مرد مبادى آداب است . يك اطاق به قاعدهء ايران ساخته بود . پنجره‌ها به قاعدهء ايران بود . اسباب ايرانى جمع كرده بود . سجاده‌هاى كردستانى روى نيم كت‌ها كشيده بود و در ديوار [ هم 
  ] نصب كرده بود . خيلى صحبت داشت . از راه‌آهن مىگفت كه : « سه سال ديگر تمام مىشود . » هر ورس روسى چهارده هزار تومان ايران خرج دارد . تمام او چهل و دو كرور منات است كه تخمينا پانزده كرور ايران مىشود . و مىگفت : « ده سال قبل در تمام ممالك روسيه هزار ورس راه‌آهن بود و الان حساب كرده‌اند ده هزار ورس است . »\r\nگفتم : « دليل كلى بر تصديق قول شما اين است كه امپراطور يك دختر داشت و خيلى عزيز و محترم بود ، به پسر دوم كوين ويكتوريا داد يقين است كه اگر امپراطور نيكلاى مىشد صورت نمىگرفت . »\r\nگفت : « همين است كه فرموديد . » و صحبت‌هاى متفرقه شد . به ميرزا اسد الله خان گفت :\r\n« به تماشاى جبه‌خانه 37 و قورخانه اگر فلانى ميل داشته باشد تشريف ببرند . »\r\nگفتم : « خيلى خوشنود مىشوم كه جبه‌خانه و قورخانه را ببينم . » و وقت برخاستن گفت :\r\n« كاش درياها كه در پيش است به شما آسيب نرساند كه باز از اين راه مراجعت بفرماييد كه به خدمت شما برسيم . »\r\nچون روز پيش از من پرسيده بود از كدام راه مراجعت دارم ، گفتم : « اگر از دريا صدمه نبينم باز از اين راه ميل دارم كه انشاء الله تعالى برگردم . »\r\nو اين حرف كه او زد به جهت حرف روز پيش من بود . و من گفتم : « اين‌قدر محبت و مهربانى از شماها ديده‌ام [ كه 
  ] اگر درياها صدمه هم بزند باز بىميل نيستم [ كه 
  ] از اين راه برگردم » خيلى اظهار تشكر كرد . مترجم او ميرزا فتحعلى بود و تا دم در مشايعت كرد .\r\nاز آن‌جا به خانهء كينياز گريگورى اوربىليانى رفتيم ، كارت داديم . از آن‌جا ميرزا اسد الله خان خواست به باغ آقا مير فتاح ببرد كه به باغ مجتهد معروف است و به آوكخان رسيده بود ، حالا به دولت منتقل شده است . گفتم : « باغ فصل خزان صفايى ندارد . »\r\nبه منزل برگشتيم . كارت‌ها را ميرزا اسد الله خان داد به خط روسى نوشتند و در زير او به فارسى : شاهزاده فرهاد ميرزا معتمد الدوله .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nروز سه‌شنبه دوم شهر شوال المكرم سنهء يك هزار و دويست و نود و دو [ هجرى 
  ] :\r\nقبل از ظهر منجم‌باشى قفقاز آمد . ميرزا مصطفى مترجم او بود . انحراف قطب‌نما را از قطب در تفليس پرسيدم ، گفت : « سه درجه و نيم است . »\r\nبعد از رفتن او گينياز آرقوتنسكى دالغروكى صاحب‌منصب و دفتردار حاكم ايالت تفليس ارلوف اسكى آمد كه ما را به كارخانهء چلواربافى ببرد ، مىگفت : « اصل ما از نژاد اردشير درازدست است كه وقت ملوك الطوايفى به گرجستان آمده‌ايم . »\r\nمن گفتم : اردشير درازدست لقب بهمن بن اسفنديار است كه اهل يونان ارتكيس‌لانجى منوس مىگويند . » « خيلى تعجب كرد كه من اين‌ها را مىدانم . مرد خوشروى چشم و ابرو سياه بود ، به ايرانى شباهت داشت . چهار نفر قزاق با يك صاحب‌منصب فرستاده بود كه همراه كالسكه باشد .\r\nاين كارخانه در رشتن ريسمان هم همان‌طور بود كه در تهران بود ولى بافتن كرباس هم داشت . از اين‌جا به منزل مراجعت كرديم . جناب پرنس بغرايتون مخرانسكى ميرزا فتحعلى را فرستاده بود كه : « در شب چهارشنبه در تياتر براى شاهزاده جايى معين شده ، ميل دارم كه به تماشا تشريف ببرند . » من قبول كردم . و ديگر آن‌كه : « چون فلانى اظهار ميل به ملاقات من كرده باوجود آن كار زياد دارم روز پنجشنبه ميان ساعت ده و يازده خدمت فلانى مىرسم كه وداع بكنم . »\r\nشب چهارشنبه سيم شوال به خواهش جناب پرنس بغرايتون مخرانسكى در سه ساعت و نيم از شب رفته به تياتر كه تماشاخانه باشد رفتيم . مجلس مركريت بود كه فوسف به اغواى شيطان جوان شد و شيطان به صورت مىفيس‌توفىلى نزد آن حكيم ظاهر مىشد . او شخص متقلبى بود كه هميشه به ملاهى و مناهى مىپرداخت و مركريت عفيفه را به دام بلا آورده . خالى از تماشا نبود . و آن حالت‌هاى حزن و فرح كه از مركريت مشاهده مىشد وقتى كه با جواهرهايى كه در باغ پيدا كرده و خود را مىآراست چه حالت‌ها مشاهده مىشد و چه صحبت با خود مىداشت . و وقتى كه رسوايى بار آورده چه حالت حزن داشت . حالت عشق فيلسوف و حالت زخم خوردن برادر مركريت كه در آن حالت زخم برخود ، ناله مىكرد و بر خواهر خود مركريت نفرين مىكرد ، خواهرش همه را مىشنيد . و آن حركات شيطان كه هر دمى بر فيلسوف و بر مركريت ظاهر مىشد و خود شيطان با كنيز مركريت عشقبازى دروغى مىكرد كه بوسهء كنيز بيچاره به بلا افتاد . اين حالت‌ها خيلى خوب بود . ساعت هفت به منزل آمديم . قزاق‌ها با نايب تا منزل همراه بودند .\r\n\r\nروز چهارشنبه سيم شوال المكرم :\r\nميرزايوف آمد ، به خانه و باغ خودش كه به ماشين آب را از كر به مقدار صد گز بالا آورده وعده خواست . موسيو بگلروف لوآرساب فرامين عهد خاقان مغفور و وليعهد مبرور و شاهنشاه مرحوم را آورده بود ، زيارت كردم .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nفرمان خاقان مغفور كه به شاه ميرخان داده مشار اليه را خان كرده و به لقب عاليجاهى سرافراز كرده و نشان مرحمت فرموده [ كه 
  ] به تاريخ ذى الحجة الحرام سنهء يك هزار و دويست و سى و پنج هجرى است و امضاى مرحوم وليعهد طاب ثراه به تاريخ شهر ربيع الاول سنهء يك هزار و دويست و سى و هفت است . در عهد شاهنشاه مرحوم هم به تهران آمده به او نشان الماس مرحمت كرده‌اند [ كه 
  ] به تاريخ شوال المكرم سنهء يك هزار و دويست و شصت و دو است . از وزارت خارجه آن‌قدر نكرده‌اند كه طغراى فرمان مبارك را كه با طلا مىنويسند ، نوشته به او بدهند . خودشان فرمان را تذهيب كرده ، جاى طغرا خالى است . از ملاحظهء او خجالت كشيدم .\r\nميرزا فتحعلى آخوندزاده كه به روسى آخوندوف بولكنيك مترجم پيشكارى كل قفقازيه است « الف با تاء » اختراعى خود را آورده بود كه سه قسم است ، دو قسم او را پسنديدم . يك قسم كه حروف مقطعه است و بايد از چپ به راست نوشت كه اختراع از اشكال خط لاتين است . گفتم : « چون تشبه به خط فرنگى دارد خاقانى گفته ، فلك كج‌روتر است از خط ترسا ، اهل اسلام قبول نخواهند كرد . ولى آن دو قسم ديگر اگر ممكن باشد بهتر است . چنانچه ابن مقله 38 خط كوفى را به نسخ بدل كرد و تسهيل عمل نمود . »\r\nدر اختراع اين خط خيلى زحمت كشيده است . در اين‌كه در زبان عرب و فرس تلفظ منوط به سماع است حرفى نيست و اگر اعراب جزء كلمه [ بود 
  ] و نقطه نمىداشت اين اختلافات برداشته مىشد مثلا اگر كسى نداند مجبر را به چندطور مىتواند بخواند مخبر ، مجير ، محير ، مخيّر ، محبر و مجيز [ خواهد خواند 
  ] و اگر اعراب جزو كلمه مىشد و حروف از يكديگر تميز داشت براى اطفال و مبتدى خواندن كتاب و درس خيلى آسان مىشد بلكه منتهى نيز حاصل مىبرد . ولى حالا در دويست ميليون ملت اسلام اين خطوط رواج گرفته تغيير او مشكل است .\r\n سعدى به روزگاران مهرى نشانده در دل * بيرون نمىتوان كرد الا به روزگاران \r\nدور نيست بعضى از عوام تغيير خط را بدعت در دين بدانند . ابن مقله هم خط كوفى را تغيير داد .\r\nاز دو خط اختراعى مشاراليه [ آخوندوف 
  ] كه   « قُلْ هُوَ اللَّهُ أَحَدٌ »   را به خط خود براى من نوشته بود [ بايد 
  ] در اين‌جا براى اطلاع ناظرين نقل نمود و هو هذا :\r\nخيال اول به واسطهء اتصال حروف كما فى السابق و ادخال اعراب به آن‌ها و اسقاط كل نقاط ؛\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nخيال دوّم بواسطهء تقطيع حروف و ادخال اعراب به آنها و اسقاط كل نقاط ؛\r\nو اين‌كه در حروف عرب يا عجم نقطه است البته حكمتى و سرى دارد ، ما هو بالهزل .\r\nچنانچه حضرت امير المؤمنين على عليه السلام مىفرمايند : « سرّ الكتب المنزلة فى القرآن و سر القرآن فى فاتحة الكتاب و سر فاتحة الكتاب فى بسم الله الرحمن الرحيم و سر بسم الله الرحمن الرحيم فى نقطة تحت البآء و انا نقطة تحت الباء . » شيخ عبد الوهاب بن احمد الشعرانى 39 در كتاب ميزان روايت مىكند كه : « قال على عليه السلام ( لو شئت لاوقرت لكم ثمانين بعيرا من علوم النقطة التى تحت البآء ) . » اگر نقطهء تحت باء يا نقاط ديگر در حروف معجمه فايده نداشت عالم علم ، « سلونى قبل ان تفقدونى » ، چنين فرمايش نمىكرد .\r\nالقصه ، مشاراليه مرد فاضلى است . زبان روسى را خوب مىداند . ترجمه خوب مىكند و عربى ، تركى و فارسى را هم مىداند . طبع شعر نيز دارد . مذهب شيعه دارد ولى احدى عشرى المذهب و اشعرى 40 الاعتقاد است . به جبر قايل است . به ولادت قايم عجل الله تعالى فرجه اعتقاد ندارد و اين حديث را مىخواند : « سيولد من ولد فاطمه مهدى يملا الارض قسطا و عدلا بعد ما ملئت ظلما و جورا . » و مىگويد هنوز متولد نشده است . اين شعر را دايم مىخواند كه شيخ محمود شبسترى 41 در گلشن راز 42 گفته :\r\n « هر آن كس را كه مذهب غير جبر است * نبى فرمود كو مانند گبر است » \r\nوالدش ميرزا محمد تقى از قريهء خامنهء ارونق است . ارونق يكى از بلوكات هيجده‌گانهء تبريز است . و والده‌اش از اهل شكى بوده و اصلش از طايفهء مقدم مراغه بوده كه به شكى رفته و چند سال نيز در قراباغ بوده . بعد از فتنه روس و ايران در سن بيست و هشت سالگى به قراباغ و شكى آمده در نزد اخوال خود مانده ، ميل مراجعت ايران نداشته و در دولت روس صاحب‌مناصب عديده شده است .\r\nالقصه ، بعدازظهر به تماشاى موزه رفتيم . مرغ‌هاى خوب دارد . ماهى بزرگ سياهى بود كه پوست كلفت سياه داشت . گويا چرم كلفت سياه يك‌پارچه‌اى بر او كشيده‌اند . پارسال در ساليان گرفته‌اند ، به قدر سه ذرع مىشد . پروانه‌هاى خوب داشت . دو ببر خوب داشت . گاوميش جنگلى وحشى بود ، خيلى قوىهيكل كه نديده بودم . گراز بسيار بزرگ كه به قدر يك خر بود .\r\nاز آن‌جا به تماشاى قورخانه و جبه‌خانه و سربازخانه كه در دامنهء كوه شمالى است رفتم . از پل آهنى گذشتيم كه بر روى كر ساخته‌اند . در آن‌جا كر ، دو شاخه مىشود كه ميان او جزيره\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nشده است . در آن جزيره آبادى و دكاكين است . پل اول يك چشمه است و پل آخرى شش چشمه . روبروى پل شكل پرنس وران‌سوف جانشين سابق را كه از نجباى قديم دولت روس است ساخته‌اند ، يعنى از مفرغ ريخته‌اند و در دستش دوربين است . هشت عراده توپ دولت عثمانى را زنجير كرده در دور هيكل وران‌سوف وارونه تعبيه كرده‌اند ، يعنى دهن توپ‌ها به زمين است .\r\nوران سوف در سنهء يك هزار و هشتصد و هفتاد و پنج مسيحى وفات يافته است ، هفتاد و چهار سال عمر داشته . در دولت روس خدمت بزرگ به انجام رسانيده است . دوازده سال حكمران قفقازيه بود . اهل قفقاز خيلى از او رضامندى دارند . باعث آبادى تفليس و كارهاى خوب او شده است . در نصف النهار يك تير توپ انداختن را مشاراليه قرار داده كه مردم ساعت‌هاى خودشان [ را 
  ] تصحيح بكنند . پل آهنى بر رودخانهء كر از خيرات او است .\r\nاز آن‌جا به قورخانه و جبه‌خانه رفتم . رييس كل توپخانه و جبه‌خانه آمد كه امير توپخانه قفقاز است و او تابع گينياز مريسكى است . همه را يكان‌يكان نشان داد و تك‌فنگ سبك سوارهء قزاقى تعارف كرد ، گفتم : « خيلى ممنون هستم ، ولى حالا من به زيارت مىروم ، اسباب اسلحه در اين سفر ممنوع است . باز در قورخانه از مال من باشد . » خيلى اظهار ممنونيت كرد .\r\nاوضاع قورخانه و نجارخانه و جبه‌خانه و تفنگ‌هاى سربازى كه به طرح و اختراع جديد مىسازند خيلى ممتاز بود ، مىگفت : [ به قدر قشون قفقازيه بايد تدارك در قورخانه تفليس باشد كه احتياج به قورخانهء « مسقو » « 1 » و « پطربورغ » نباشد . 
  ]\r\nاز آن‌جا به منزل مراجعت شد و باز سوار قزاق نايب و رييس پليس همراه بود .\r\n\r\nروز پنجشنبه چهارم شوال :\r\nدر ميان ساعت ده و يازده كه پنج از دستهء ساعت گذشته بود جناب پرنس بغرايتون مخرانسكى تشريف آورد ، خيلى صحبت شد . ميرزا فتحعلى آخوندوف مترجم بود . وقت برخواستن گفت : « چه خوب است كه باز از اين راه بياييد كه يك بار ديگر به خدمت شما برسيم ، مجال توقف باشد و تماشاى تفليس را از اين زيادتر بكنيد . »\r\nگفتم : « از محبت‌ها و مهربانىهاى شما من هم ميل دارم كه از اين راه بيايم ولى به شرطى كه مرا از تفليس به بادكوبه از راهى برسانيد كه گنجه را نبينم . »\r\nگفت : « به چشم . چند راه است كه انشاء الله شما را به سلامت برسانم . » بعد از رفتن ايشان ميرزا فتحعلى گفت : فقرهء گنجه را خوب گفتيد ، « الكناية ابلغ من التصريح » شد . پرنس مخرانسكى هم ملتفت شكايت شما از گورناطور گنجه شدند . »\r\nبعد از ظهرى ، بهجت افندى جنرال قونسول دولت عليه عثمانى با رؤف افندى نايب اول خودش آمد . اصل مشاراليه ارمنى است و به جهت قونسولى دولت اسلام بهجب افندى مىگويند . مرد بااطلاع و باخبرى است . رؤف افندى مسلمان است . از مشاراليه احوال\r\n\r\n\r\n","description":"","footnote":"\r\n( 1 ) مسكو\r\n","page_name":" 58 ","page_number":58},
  {"content":"\r\n\r\nبيت المقدس را پرسيدم ، آن صفحات بوده است . مىگفت : « از يافه تا بيت المقدس و حبرون برويد و برگرديد هشت روز مىكشد كه دو روز و نيم در بيت المقدس و حبرون توقف كنيد . » او هم براى سفر دريا كشتىهاى نمسه را تعريف كرد كه براى مسلمانان خوش‌تر مىگذرد .\r\nموسيو بگلروف از سر راه‌آهن آمد ، عملجات را در كالسكهء بخار نشانده برگشته بود و مىگفت :\r\n« حاكم ايالت تفليس « ارلوف اسكى » فردا صبح در هشت ساعتى براى وداع خواهد آمد . »\r\nدو ساعت از ظهر گذشته به تماشاى ماشين « ميرزايوف » رفتيم كه از كر آب را به بخار بالا آورده ، در آن‌جا حوض بزرگى ساخته‌اند كه او پر مىشود و باغ را مشروب مىكند . تقريبا بايد دويست ذرع به استقامت و اعوجاج باشد كه از كر آب به زور بخار به بالا مىرود . عمارت و باغ خوبى دارد . دويست درخت نارنج و ليمو و ساير مركبات داشت . شكل « ورآن‌سوف » را از مرمر سفيد تراشيده در گوشهء اطاق گذاشته و مىگفت : « يك هزار و يك صد تومان خرج اين سنگ مرمر شده است . »\r\nنيكى و احسان است كه انسان را بر آن مجبور مىكند كه هزار تومان خرج صورت شخص اجنبى بكند و در خانهء خود به يادگار بگذارد . تفصيل منبع كر و مجراى او را تا درياى خزر از روى كتاب « ارلوف‌اسكى » حاكم ايالت تفليس و توابع كه از ايشان خواسته بودم ميرزا فتحعلى آخوندوف براى من ترجمه كرد از اين قرار است كه ثبت مىشود : ابتداى نهر كه از خاك ارمينيهء عثمانيه است از دامنهء كوه رفيعى كه در طرف شمال كوهسار طاور واقع است [ مىباشد 
  ] . يعنى منابع نهر كر و نهر ارس كه از آن‌ها جارى مىشوند در دامنه آن كوه رفيع است و اسم آن دامنه در يك‌جا با ساير جداول كوه‌ها كه به آن اتصال دارند « موتل‌جان » است . چشمه‌هاى منبع كر از سمت جنوبى « موتل‌جان » روان است . بزرگترين اين چشمه‌ها همان است كه در خاك قريهء كرد مسمى به اردهان جارى مىشود . اهالى ولايت ، اين چشمه را بواسطهء شفافى آب آن مرجان‌سو مىنامند ، يعنى آب مرواريد . ارتفاع چشمهء مرجان‌سو از سطح درياى خزر دو هزار و چهارصد و شصت و شش فوت است . در سمت شمالى مرجان‌سو به فاصلهء سيصد ذرع مسافت چشمهء بونجوق‌پونغار است . به اصطلاح ديگر چشمهء جونجوق‌پونغار مىگويند كه معنىاش گويا چشمه مرواريد باشد . اين چشمه و چشمه‌هاى فوق الذكر به يكديگر اتّصال يافته رودخانهء كوچكى تشكل مىكنند مسمى به كيور . نهر كر كه مبدأش از اين چشمه‌ها است رفته‌رفته در چند فرسخ مسافت دور تر از آن‌ها نهر بزرگ مىشود . مسافت جريان آن در خاك عثمانى از كنار قصبهء قزنافارى و اردهان و ساير قراء قريب به نود ورس است . بعد از آن ، نهر كر به چوخورآخسقه داخل مىشود . مسافت جريانش از سنور عثمانى تا ملك بارژوم - كه ييلاق حضرت جانشين است و ملك جانشين مىباشد كه اعليحضرت امپراطور به ايشان بخشيده است - متعلق دولت روسيه نود و پنج ورس است . از ملك بارژوم تا حدود ولايت تفليس دويست ورس است . از اين‌جا نهر كر به خاك ولايت گنجه داخل شده جارى مىشود تا قصبه ساليان كه من اعمال باكو است و به بادكوبه شهرت دارد . در اين‌جا\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nآبش به دو قول يعنى به دو بازو منقسم شده به درياى خزر مىريزد . محلّ اتصال كر به درياى خزر از سطح درياى اسود هشتاد و شش فوت پست‌تر است . در محال آخال‌كلك قريب به قريهء خرتويس كر رودخانهء بزرگى است . اولا آب « آخال‌كلك » به او داخل مىشود ، بعد از آن در شهر آخسقه آب وافرى به آن داخل مىشود كه اسمش پسخوف‌چاى است . از آن‌جا كر به درهء « آسخور » و بارژوم عبور كرده ، از كارتيل بالا گذشته به كارتيل پايين جارى مىشود . در اين‌جا چهار رودخانه نيز به آن مىريزد كه عبارت باشند از رودخانه‌هاى : لخوا ، لخور ، كسان و ارغوا .\r\nاز سمت جنوبى شهر تفليس رودخانه‌هاى عمدهء ، تريالت ، سوماستى ، آل‌گت ، و خرام هم به كر متصل مىشوند . در خاك ولايت گنجه پايين‌تر از محال « ساموق » رودخانه‌هاى كوران و آلازان كه به اصطلاح ديگر قانق است و رودخانه‌هاى « ترتر » و « خاچين » در برابر خاك قراباغ به كر جارى مىشوند .\r\nدر خاك ولايت بادكوبه پايين‌تر از قريه « زرداب » نزديك به دريا در نزديكى قريه « جواد » به نهر كر آب ارس نيز داخل مىشود .\r\nعرض تفليس « ماما » چهل و يك درجه و چهل و يك دقيقه و طول او از گرينيچ « مه‌او » چهل و پنج درجه و شانزده دقيقه است . انحراف قبله به طرف مغرب « اه‌مد » پانزده درجه و چهل دقيقه است و انحراف قطب « ج ل » سه درجه و سى دقيقه است .\r\n\r\nروز جمعه پنجم شوال :\r\nدر ساعت نه ارلوف‌اسكى حاكم ايالت تفليس تشريف آورد . خيلى آدم بشاش زيرك است . مىگفت : « چهل و دو سال است در قفقازيه و گرجستان خدمت مىكنم . » از راه‌آهن ، كالسكهء بخار و واپور خيلى صحبت شد . كرهء ارض را حقير كرد ، گفت : « وقتى كه امپراطور ماضى عهد محمد شاه مرحوم به ايروان آمد ما از اين‌جا به ايروان با شتر ، بار مىبرديم . پس از آن عرابه شد ، خيال كرديم بهتر از اين چيزى نيست ، حالا كالسكهء بخار است . البته دويست سال بعد از اين ، اختراع ديگرى خواهد شد كه كالسكهء بخار هم حقير بشود . » مىگفت : « حكام قبل به كالسكهء راه‌آهن حركت مىكردند ، يك عارض در سر راه اگر يك كاغذ شكايت به دست مىگرفت تا به حاكم نشان بدهد حاكم يك ورس دور شده بود . من به ملاحظهء حالت مردم هميشه در راه‌آهن كه مىروم سوار اسب مىشوم و از كنار راه مىروم كه از حالت مردم باخبر شوم . »\r\nگفتم : « رييس كه بخواهد مردمدارى بكند بايد اين‌طور رفتار بكند . » و گفتم : « ديروز شما را در كوچه ديدم . »\r\nگفت : « از دور خوب شناختيد . »\r\nگفتم : « من اگر دوست خود را از دور نشناسم از نزديك هم نخواهم شناخت . »\r\nاظهار تشكر كرد . به قدر يك ساعت نشست و وداع كرد و رفت .\r\nلفظ « اسكى » كه غالبا در آخر الفاظ است دلالت بر آن دارد كه خانواده آن‌ها از لهستان\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nاست . حرف نسبت هم هست . هرچه در آخر الفاظ « ويج » است خانوادهء آن‌ها از سرب و افلاق و بغدان و آن صفحات است . هرچه در آن الفاظ « اوف » است خانوادهء آن‌ها از روس است .\r\nارلوف‌اسكى هم خواهش كرد : « چه خوب است كه از اين راه مراجعت كنيد . »\r\nگفتم : « به جناب پرنس بغرايتون مخرانسكى ديروز حرفى زده‌ام كه از راه گنجه نباشد . »\r\nگفت : « همه در خدمت شما حاضريم . راه بسيار است كه از همه راه به شما خوش بگذرد . »\r\nبعدازظهر به تماشاى مريضخانه شهر رفتم . حكيم‌باشى آن‌جا ، يوسف آقا ناويج كارناويج است كه مرتبهء سرتيپى و جنرالى دارد . بسيار مرد خوشروى خوشخويى است . عمارت عالى و اوضاع غريبى است . با ماشين از كر آب به بالا آورده‌اند . باغچه‌هاى خوب دارد . دويست مريض اسباب ما يحتاج حاضر دارد و اگر ضرورت داشت سيصد نفر هم كفايت مىكند . سالى از دولت شصت و دو هزار منات مىدهند . هركه از اهل شهر ناخوش بشود [ و 
  ] آن‌جا برود [ و 
  ] در اطاق‌هاى عمومى باشد بايد ماهى پنج منات بدهد ، تمام خرج دوا و غذا جزو مريضخانه است . اگر كسى از اعيان باشد بخواهد برود آن‌جا معالجه بكند ، اطاق مخصوص دارد كه جزو مرضاى عمومى نباشد [ بايد 
  ] ماهى سى منات بدهد . مواجب خدمتكاران مريضخانه از زن و مرد بالمضاعف خدمتكاران كارخانه‌هاى ديگر است .\r\nبناى اين مريضخانه به اهتمام حكيمباشى دربار امپراطور ، آندره اندريج‌لىبااو به دستيارى حضرت جانشين ميخائيل ساخته شده و دو سال است آن حكيمباشى وفات كرده . شكل او در مريضخانه به يادگار است . كتاب‌هاى طبى خود را وقت مريضخانه كرده است .\r\nدر مريضخانه دو كليساى كوچك هم ساخته‌اند . يكى به طرز ارامنه ، يكى به قاعدهء روس كه اگر مرضى بخواهند عبادتى بكنند حاضر باشد . تا بليت نباشد از مريضخانه بيرون نمىروند .\r\nميان ناخوش‌ها دو نفر ارمنى رعيت ايران بود كه به من نشان داد و گفت : « دو نفر مسلمان هم بود از اهل ايران كه خوب شدند و بيرون رفتند . »\r\nمن گفتم : « براى حكيمباشى ارمنى و مسلمان فرق ندارد ، در راه خدا معالجه مىكند ، همه بايد مساوى باشند . » اظهار تشكر كرد كه : « همين‌طور است كه مىفرماييد . »\r\n\r\nتفليس - بندر اسلامبول\r\n\r\nروز شنبه ششم شوال سنه يك هزار و دويست و نود و دو موافق كا « 1 » آبان‌ماه جلالى :\r\nاز تفليس روانه شديم . نيم ساعت قبل از حركت كلنل « 2 » بيلك پليس مستر كه بيگلربيگى\r\n\r\n\r\n","description":"","footnote":"\r\n( 1 ) بيست و يك .\r\n( 2 ) متن : كونول .\r\n","page_name":" 61 ","page_number":61},
  {"content":"\r\n\r\nشهر است از جانب خودش و اهالى تفليس به وداع آمده بود . خيلى افسوس مىخورد كه :\r\n« شاهزاده زود رفت . خوب است باز از اين راه مراجعت نمايند كه ما به قدوم ايشان خوشوقت بشويم . »\r\nاز تفليس تا پوتى دويست و هشتاد و نه ورس است . از تفليس تا گورى ما بين شمال مغرب حركت شد . از گورى تا سورام - تا نزديكى كوتايس - ما بين شمال و مغرب حركت شد . از كوتايس تا پوتى نصف راه به جنوب مغرب و نصف راه تا پوتى ، به مغرب است . از كوه سورام كه مىگذرى هواى گرمسير است . اين راه‌آهن از نزديك گورى و سورام گذشته ، بعداز نزديكى كوتايس مىگذرد تا به پوتى مىرسد .\r\nالقصه ، چهار ساعت و پنجاه و پنج دقيقه از دسته گذشته به كالسكهء بخار كه شمن‌دفر « 1 » مىگويند نشستيم . « شمن » در فرانسه به معنى راه ، « د » حرف اضافه - در انگليسى به‌جاى « آو » - و « فر » به‌معنى آهن است . يعنى راه‌آهن .\r\nهفت ساعت و پنج دقيقه از شب گذشته واگون ايستاد . وارد پوتى شديم . چهارده ساعت و ده دقيقه در راه بوديم . تفصيل مسافت راه از تفليس تا پوتى از اين قرار است : از تفليس نيم ساعت كه راه طى كرديم از كر گذشتيم و كر در طرف يمين [ ما 
  ] افتاد . يك ساعت ديگر كه حركت كرديم باز از كر گذشتيم و كر به يسار ما افتاد . دو ساعت و نيم كه حركت كرديم باز از كر گذشتيم و كر به طرف راست [ ما 
  ] افتاد . در عرض راه شانزده موضع مكث شد كه تقريبا يك ساعت و چهل دقيقه توقف مىكنند . در نزديكى شهر گورى كه در طرف يمين بود به قدر يك ربع مكث شده . شهر گورى شهر قشنگى است . از روبروى او به طرف راه‌آهن رود كر مىگذرد . از طرف ديگر او دو رودخانه مىگذرد كه داخل كر مىشود .\r\nاز گورى تا تفليس هشتاد و دو ورس است . قلعهء خوبى در وسط شهر دارد كه ولات قديم گرجستان ساخته‌اند ، اكنون خراب است و در بالاى تپه واقع است . تا گورى از تفليس يمين راه سه رودخانه به كر ملحق مىشود كه بزرگ آن‌ها سنگا - با كاف فارسى مفتوح - است كه به قدر رودخانهء جاجرود مىشود . در طرف يمين به گورى نرسيده در دامنهء كوه قريه‌اى است مسمى به اوپ‌لىسىخه كه خانه‌ها را از كوه تراشيده مثل مغارات و كهوف كه قديم متداول بوده . رودخانهء كر از پهلوى آن كوه مىگذرد . از بالاى كوه براى برداشتن آب ، راه ساخته بودند كه اكنون خراب شده است . در راه‌آهن علاوه بر تلغراف هرچند قدم مستحفظ است . اگر علم سبز را برداشت و بلند كرد ، علامت آن است كه راه سلامت است و اگر علم قرمز را برداشت ، علامت آن است كه راه فى الجمله احتياط دارد ، به آهستگى حركت بكند و اگر علم قرمز و سياه را برداشت علامت آن است كه « شمن‌دفر » را نگاهدارد ، راه خراب است و خطر دارد .\r\nشب‌ها فانوس سبز و قرمز نگاه مىدارند . در يك فانوس دو شيشه گذاشته يكى قرمز و يكى سبز . يكى به طرفى و يكى به طرفى نشان مىدهد كه همان علامت علم است .\r\n\r\n\r\n","description":"","footnote":"\r\n( 1 ) لفظ فرانسوى  Chemain de Fair  راه‌آهن .\r\n","page_name":" 62 ","page_number":62},
  {"content":"\r\n\r\nسه ساعت و چهل دقيقه از زمان حركت گذشته بود كه باز از كر گذشتيم . چون در اين‌جا مسيل كر وسعت داشت پل آهنى ممتدى داشت ، باز رودخانهء كر به طرف چپ افتاد . چهار ساعت و نيم از حركت گذشته به ميخائيلو رسيديم . در آن‌جا كارخانه‌هاى خوب براى تهيهء اسباب راه‌آهن ساخته‌اند و حضرت جانشين عمارت بسيار خوبى مىسازند . چون در اين‌جا كالسكه بيست دقيقه مكث مىكرد مهلتى بود . از كالسكه درآمده قدرى دور تر از مجمع مردم نماز ظهر و عصر را خواندم .\r\nاز آن‌جا تا سورام چهار ورس است . سورام قريه‌اى است معتبر كه در طرف يمين در دامنهء كوه واقع است . قلعهء سنگى هم بالاى تپه داشته كه در كنار ده است . اكنون خراب است و مهندسين راه‌آهن همه آن‌جا منزل دارند . اين استانسيا را به نام او سورام مىگويند . از سورام تا سر گردنه كه آبرو به طرف تفليس است در تحت اختيار گورناطور ايالت تفليس « ارلوف اسكى » است . همهء كوهسار ، جنگل سخت است . باوجود آن‌كه حالا اواسط عقرب است سبز و خرم و گل‌هاى رنگارنگ داشت . در فصل بهار يك قطعهء زمرد است . اكثر درخت‌ها توسه و آزاد است و الحق از جاهاى باصفاى دنيا است .\r\nاز سورام تا بىجىتوبن كه منتهىاليه سرازيرى گردنه است پنجاه و چهار ورس است .\r\nنزديك بىجىتوبن ، از ميان كوه گذشتيم كه سوراخ كرده‌اند ، به قدر يك صد و بيست ساجن روسى است . از سورام تا بىجىتوبن به واگون‌ها دو ماشين بسته بودند تا در سربالايى و در سرازيرى قوت داشته باشد . از آن به‌بعد يكى را باز كرده به يكى ، تا پوتى اكتفا شد . باز ثانيا كوه را سوراخ كرده به قدر بيست ثانيه راه بود كه چهل و چهار عدد شمردم ، ولى در اين‌جا از دو طرف ديوار از سنگ تراشيده بالا آورده و طاق سنگى زده بودند . بعد از مسافتى باز يك تونل « 1 » ديگر بود كه باز طاق سنگى زده بودند ، به قدر پانزده ثانيه بود . يك پل آهنى خوب هم بعد از مسافتى در راه بود كه از او گذشتيم .\r\nنه ساعت و نيم بعد از حركت تفليس كه دو ساعت و نيم از شب رفته بود به قريهء قووىريله رسيديم كه قريهء معتبرى است ، بازار دارد . دوازده دقيقه آن‌جا مكث شد . من نماز مغرب و عشا را خواندم . خان قجرآقا نزديك بود كه بماند [ زيرا 
  ] زنگ ثالث را زده بودند . اگر واگون‌هاى متعدد به پشت كالسكهء ما نبسته بودند و از اطاق آخرى خودش را بالا نينداخته بود ، يقين ، مانده بود و فردا هم كشتى حركت مىكرد .\r\nرودخانهء بزرگى مسمى به قووىريله از پهلوى ده مىگذرد كه ده به اسم او موسوم است و پل آهنى بسيار خوبى ساخته‌اند كه از آب ، همه‌وقت نمىتوان گذشت . بعد از مسافت چند ورس رودخانهء قووىريله كه از يسار راه جارى بود به طرف يمين افتاد . چون مسيل او خيلى فراخناك است در دوجا پل آهنى بالاى او ساخته‌اند . آن‌كه به طرف او نزديك‌تر است تقريبا يك برابر و نصف پل آهنى رودخانهء كر به‌نظر آمد كه امروز از آن گذشتيم .\r\n\r\n\r\n","description":"","footnote":"\r\n( 1 ) متن : تنل .\r\n","page_name":" 63 ","page_number":63},
  {"content":"\r\n\r\nدر نزديكى بندر پوتى « شمن‌دفر » مىايستد . از آن‌جا به پوتى با درشكه آمديم . ميان راه « شمن دفر » و بندر پوتى رودخانهء بزرگى مىگذرد مسمى به ريون 43 . پل آهنى بسيار خوبى ساخته‌اند كه از همهء پل‌هايى كه ديده‌ايم ، حتى از پل تفليس بهتر است . سيصد و چهل و پنج قدم طول او است . در وسط پل از دو طرف عقاب دو سر را نصب كرده‌اند . در اين پل چهارصد و پنجاه هزار منات خرج كرده‌اند . هركه از آن پل عبور كند خواه پياده ، خواه سواره ، سرى يك كاپاك مىگيرند . اگر احيانا روزى ده بار به جهت ضرورت عبور بكند ، ايابا و ذهابا هردفعه يك كاپاك مىگيرند . اين رودخانه از « كوتايس » مىآيد و آب قووىريله و ساير رودخانه‌ها داخل او مىشود تا در نزديكى پوتى به دو شقه شده داخل دريا مىشود .\r\nاز شهر تفليس كه مىگذرى صحرا وسيع مىشود و بين الجبلين فراخ مىگردد . دهات بسيار خوب در دامنهء كوهسار در يمين و يسار است ، خاصه طرف يسار كه خيلى آبادى دارد . اغلب جاها كوه‌ها را براى راه‌آهن تراشيده‌اند . در طرف يسار بعضى جاها چنان نزديك مىشد كه عصاى دست را دراز مىكردى به كوه مىرسيد . تقريبا چهل ورس به پوتى مانده باز وارد صحرايى شديم . كوه‌ها دور افتاد . اگرچه شب بود ولى در صحرا جنگل بسيار مشاهده مىشد .\r\nدر طرف يمين راه كوه‌هاى قفقازيه است مسمى به مگرل كه ماوراء آن‌ها ولايات قفقازيه است . اغلب اوقات با برف مستور است . در تابستان نيز برف دارد . كوهستان مكرل بر وزن بشمل در جانب شمال و مشرق پوتى است .\r\nبندر پوتى كارخانه‌هاى زياد دارد ، خوب معمور شده ولى بسيار بد [ آب و 
  ] هوا است .\r\nرطوبت آن‌جا از گيلان زيادتر است . در پوتى وكيل دولت ايران از جانب ميرزا اسد الله خان موسيو ديگران ارمنى است كه در سر راه « شمن دفر » با پخل‌نيك پوتى ايستاده بود . تا منزلى كه مشاراليه براى ما كرايه كرده بود با قراول آمدند .\r\nعرض پوتى « مب‌ى » چهل و دو درجه و ده دقيقه و طول پوتى از گرينيچ « ماكز » چهل و يك درجه و بيست و هفت دقيقه است . پوتى را با تاء مثناة فوقيه و طاء مشاله هردو مىنويسند .\r\n\r\nروز يكشنبه هفتم شوال المكرم :\r\nپنج و نيم از دسته رفته از پوتى درآمده سوار كشتى بخار كوچك مسمى به بابوشقه شديم .\r\nمسيو بگلروف لوآرساب مرا به كشتى رسانيده خداحافظ كرد . طول اين كشتى هشتاد و يك فوت است . معنى بابوشقه در زبان روسى يعنى پدر و مادر . در ساعت شش كه يك ساعت به ظهر مانده بود حركت كرد . در دنباله كشتى يك كشتى ديگر بسته بود كه مردم را به كشتى بزرگ در باطوم 44 برساند . اگر مسيو بگلروف لوآرساب نبود اين نظم و ترتيب را نمىيافت .\r\nدر اين كشتى كوچك علم شير و خورشيد ايران را براى احترام دولت ايران كه شاهزاده ايران در اين كشتى است به دستور العمل مسيو بگلروف لوآرساب كشيدند . پوتى بسيار بدخور و بدلنگرگاه است .\r\nسه ربع ساعت كشتى تباتى حركت كرد كه داخل دريا شد . عمق آب رودخانه سه چهار\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nفوت بيشتر نبود . چرخ كشتى بخار گل بالا مىآورد . آب گل‌آلود بود . آن‌جا كه رودخانه تمام مىشود و اول دريا است لون رودخانه كه گل‌آلود است و لون دريا كه كبود است ، تميز دارد .\r\nدر پوتى در دهنهء رودخانه يك منارهء بلندى ساخته‌اند كه مىگفت : « ارتفاع او يك‌صد و بيست فوت است كه تقريبا سى و شش ذرع عراق است ، بالاى او چراغ مىگذارند تا شب‌ها از بندر باطوم بعضى شب‌ها كه مهتاب نباشد و صاف نباشد روشنايى او پيدا است . همه‌وقت به قدر بيست ميل انگليسى در دريا پيدا است كه به هدايت روشنايى آن چراغ حركت كنند . »\r\nشب‌ها در لنگرگاه پوتى و دهن رودخانه از احتياط كشتى حركت ندارد و بسيار خطرناك است ، خاصّه كه طوفان و باد هم باشد . به‌خلاف ، بندر باطوم كه لنگرگاه بسيار خوب دارد كه هرقدر دريا طوفان بشود امن است . حق دولت عثمانى است و سرحد عثمانى و روس است .\r\nميان پوتى و باطوم سى ميل انگليسى است و از منارهء فانوس تا باطوم بيست و هشت ميل انگليسى است . دولت روس كمال احتياج را به اين بندر دارد . يك وقتى يا به زور تصرف خواهد كرد يا به پول خواهد خريد و يا به خواهش خواهد گرفت ،\r\n « تو گرو بردى اگر جفت و اگر طاق آمد » \r\nو كشتىهاى بزرگ تا ده قدمى لنگرگاه مىايستد [ لنگرگاه 
  ] در دامنهء كوهى واقع است [ كه 
  ] بسيار باصفاست .\r\nالقصه امروز از فضل الهى و توجه ائمهء اطهار عليهم السلام دريا آرام است و باد شمالى كه مىوزد در پشت سر كشتى است . تا بندر پوتى حركت كشتى رو به جنوب است . نيم ساعت به غروب مانده به كشتى بزرگ رسيديم كه مسمى به بوگ - با كاف فارسى - است . اسم كپيتان اول كشتى استران اسكى است . طول اين كشتى هيجده فوت ، زور كشتى يك‌صد و شصت اسب و بارگيرى كشتى نهصد و چهارده تن انگليسى است . [ كشتى 
  ] به اسم رودخانه موسوم است كه آن رودخانه از جانب شمال دريا در نزديكى بندر اديسه داخل دريا مىشود . با اين كشتى انشاء الله تا اسلامبول خواهيم رفت .\r\nقبل از دخول به كشتى بزرگ كه در بابوشقه بوديم اول على بيك ترجمان و گماشته حاجى ميرزا حسنخان جنرال قونسول دولت عليه ايران كه در طرابوزان است آمد . بعد حمدى پاشا متصرف باطوم با اجزاى شوراى نظام و توپخانه و اجزاى ضبطيه و بيك‌زادگان و قاضى به تهنيت ورود آمدند . بعد قونسول روس مسمى به جودىجى آمد . يك دسته سرباز هم با موزيكان دم اسكله ايستاده موزيكان زدند . نظام ضبطيه هم آمده بود . بعد به كشتى بزرگ آمديم . باز حمدى پاشا با اجزاى خودش آمده خداحافظ كردند و تكليف كردند كه : « كشتى شش ساعت اين‌جا توقف دارد ، به شهر بياييد . »\r\nعذر آوردم كه : « آمدن و برگشتن زحمت است . وانگهى شب است و تماشاى شهر معلوم نمىشود . » دولت عثمانى اين‌جا يك طابور 45 نظام دارد كه عددا هفتصد نفر است و بيست و پنج عراده توپ و دويست نفر توپچى دارد .\r\nوقت وداع آن‌چه اهل نظام بودند تعظيم نظامى كردند و پاشا و اجزاى ديوانخانه اتك\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nبوسيدند و تمنى كردند . به شهاب بيك كه رئيس عسكر نظام بود ، گفتم : « وقت رفتن از آحاد سرباز ، از قول من احوال‌پرسى بكن كه زحمت كشيده‌اند . » خيلى اظهار تشكر كرد كه : « تبليغ خواهم كرد . »\r\nدر وقت روانه شدن كشتى ، قونسول روس به وداع آمد . مىگفت : « هرچه لازم داريد از ناظر كشتى بگيريد . »\r\nگفتم : « ما يحتاج را از تفليس برداشته‌ايم . البته اگر لازم شد زحمت خواهيم داد . شما هم زحمت كشيديد كه از باطوم تا كشتى در اين نصف شب آمديد . »\r\nگفت : « قرض من اين بود كه خدمت شما را به انجام برسانم . »\r\nپيرمرد خوشرويى است ، تركى را هم خوب مىداند و صدايش هم قدرى گرفته است .\r\nعرض باطوم چهل و يك درجه و چهل دقيقه و طول باطوم از گرينيچ چهل و يك درجه و بيست و هفت دقيقه است .\r\nاز شب دوشنبه هشتم [ شوال 
  ] هفت ساعت گذشته واپور روانه شد . يازده ساعت كه حركت كرديم - و از دسته شش ساعت گذشته بود - وارد طرابوزان شديم . در كشتى بوگ هم براى احترام دولت ايران در بندرها كه كشتى مىايستاد علم شير و خورشيد را مىكشيدند .\r\nاز پوتى تا اسلامبول به خط مستقيم پانصد و هشتاد و نه ميل انگليسى است و به حركت ، سواحل دور تر مىشود . كپيتان در وقت انقلاب هوا گاهى دور از ساحل و گاهى نزديك به اقتضاى وقت حركت مىكند و كلية به يك نهج نيست .\r\n\r\nروز دوشنبه هشتم شوال المكرم :\r\nصبح كه از خواب بيدار شدم باوجود آن‌كه دريا چندان انقلابى نبود كشتى طورى حركت گهواره مىكرد كه حالت من بهم خورد . ممكن نشد كه نماز بخوانم ، نه نشسته نه ايستاده . به يك پهلو ايستادم . نه خواب بودم نه بيدار . وقتى كه صداى لنگر را شنيدم دانستم كه به طرابوزان رسيده‌ايم . هرطور بود برخاسته به سطح كشتى رفتم . ديدم دفتردار پاشاى طرابوزان به تهنيت آمده . حاجى ميرزا حسنخان جنرال قونسول دولت عليه ايران هم آمده بود ، اصرار كرد كه : « تهيهء ناهار ديده‌ام ، به تماشاى شهر بيايد . »\r\nگفتم : « حالتم منقلب است . آمدن و برگشتن در قايق دور نيست كه احوالم را زيادتر منقلب بكند ، معذورم . » از سطح كشتى برخاسته به اطاق آمدم . قدرى نكشيد كه خبر كردند كه احمد راسم پاشا كه والى پاشا مىگويند و حاكم طرابوزان است آمده . با حالت كسل باز به سطح كشتى رفتم . مشاراليه لباس رسمى نداشت و چنين گفتند كه : « لباس رسمى در عثمانى به‌جز اهل نظام موقوف شده است . » والى پاشا چون اهل نظام نبود نپوشيده بود . به‌خلاف ، دولت روس كه اعيان دولت در هركار مهم و لازم و ديدنىهاى واجب بايد لباس رسمى بپوشند . البته قاعدهء دولت روس به ادب نزديك‌تر است . از والى پاشا احوال عسگر بوسنه و سرب را پرسيدم كه كار آن‌جا به كجا كشيد ، گفت : « كار تمام شده است . »\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nگفتم : « به عسكر اذن مراجعت داده‌اند يا آن‌جا هستند ؟ »\r\nگفت : « هنوز مراجعت نكرده‌اند . »\r\nگفتم : « معلوم است هنوز كار به انجام نرسيده است . »\r\nبه قدر يك ربع ساعت نشست ، قهوه خورد و رفت و گفت : « البته در اسلامبول زياد توقف خواهيد كرد . »\r\nگفتم : « تماشاى اسلامبول به اين زمان‌هاى قليل تمام نمىشود ، خيال دارم اگر فرصت بشود به زيارت بيت المقدس و بيت اللحم و حبرون بروم . نمىدانم شما از آن صفحات خبر داريد ؟ »\r\nعذر خواست كه : « به آن صفحات نرفته‌ام . هيچ اطلاعى ندارم . »\r\nاصل طرابوزان مأخوذ از طرابزه است كه در لغت رومى كه لتين « 1 » باشد به معنى شكل مربع مستطيل است . قلعه‌اى كه در آن مكان ساخته بودند به‌طور مربع مستطيل واقع شده و روميان طرابزوس گفتند ، يعنى شبيه به شكل مستطيل . رفته‌رفته به لحن عوان طرابزون شد . اسم طرابزون در كتاب‌هاى قديم هست . در معجم البلدان اطرابزنده ضبط كرده . اردشير بابكان تا اين مكان با لشگر گران آمده است ، در ميان جنگل لشكريان خيلى عسل يافتند كه نحل در درخت‌ها تنيده خانه بسته بود ، از آن‌ها خورده و معلوم شد سميت داشته . خيلى از لشكريان اردشير بابكان تلف شدند .\r\nطرابزان در دامنهء كوه واقع است و خانه‌ها بر روى يكديگر است . خيلى باصفا و باجلوه است و تقريبا سى هزار جمعيت دارد . از اغلب دول خارجه در اين‌جا قونسول است . عرض طرابوزان چهل و يك درجه و صفر دقيقه و طول او سى و نه درجه و چهل و پنج دقيقه است .\r\nدر اين‌جا حاجى آقا بيك ترجمان سفارت اسلامبول را جناب معين الملك وزير مختار اسلامبول فرستاده بودند . در ساعت چهار بعدازظهر كه يك ساعت به غروب مانده باشد كشتى از طرابوزان حركت كرد . از پوتى تا اسلامبول محل توقف كشتىها به تفاوت زمان و وقت بارگيرى به قدر يك شبانه‌روز مىشود :\r\nاوّل ، باطوم . ثانى ، طرابوزان . ثالث ، پولادخانه . رابع ، كيره‌سون . خامس ، اردو . سادس ، سامسون . سابع ، اينه‌بولى - به تقديم المثناه على النون الموحده .\r\nاول غروب آفتاب در كنار قريهء پولادخانه كشتى لنگر انداخت و به قدر يك ساعت توقف كرد كه بارها را آوردند . كپيتان گفت : « ديگر امشب در كيره‌سون توقف نخواهم كرد ، يكسر به اردو مىرويم . » كناره دريا از طرف يسار همه‌جا كوهسار و جنگل و دهات است كه موج آب به دامنهء كوه مىخورد . به‌خلاف مازندران و گيلان كه همه‌جا كنارهء دريا صحرا است .\r\nيك ساعت و يك ربع ساعت از شب سه‌شنبه نهم [ شوال 
  ] گذشته از لنگرگاه پولادخانه راه افتاديم . الحمد الله تعالى دريا در كمال ملايمت و سلامت بود . نيم ساعت به دسته مانده\r\n\r\n\r\n","description":"","footnote":"\r\n( 1 ) لاتين .\r\n","page_name":" 67 ","page_number":67},
  {"content":"\r\n\r\nكشتى در برابر اردو لنگر انداخت و من از صداى لنگر بيدار شدم . به قدر يك ساعت توقف كرد .\r\n« اردو » خيلى بد لنگرگاه است كه به‌اصطلاح اهالى فارس « خور » مىگويند . مثل باطوم هيچ‌جا لنگرگاه خوب ندارد بعد از او طرابوزان بهتر است .\r\nاول طلوع فجر كه نيم ساعت از دسته گذشته بود كشتى راه افتاد . امشب دريا خيلى خوب و ملايم بود كه براى هيچ‌كس هيچ تغيير حالتى نشد . من ايستاده نماز مىكردم . هيچ معلوم نبود .\r\nاز باطوم به سامسون حركت كشتى رو به مغرب است و از سامسون تا بندر سينوپ به ما بين مغرب و شمال است . از سينوپ تا اينه‌بولى باز به مغرب است . از اينه‌بولى تا دهنهء بوغاز ما بين جنوب و مغرب است و به مغرب مايل‌تر . از دهنهء بوغار تا اسلامبول رو به جنوب است . منتهاى عرض دريا از بندر اديسه كه طرف شمال است تا بندر اركلى است كه طرف جنوب است و پنج درجه و نصف فلكى است . از اركلى تا دهنهء بوغار صد ميل انگليسى است و كم‌تر . عرض دريا ما بين دماغه كريم‌پى كه نزديك بندر اينه‌بولى است تا دماغهء ساريج در مملكت قرم است . آن جا عرض دريا دو درجه و بيست و پنج دقيقه فلكى است و منتهاى عمق دريا در نزديكى بندر نوره‌سيسك است كه از بنادر شمالى درياى سياه است . [ دريا 
  ] در آن‌جا هزار و بيست و يك قلاج است و در عرض چهل و چهار درجه و نزده دقيقه شمالى و در طول شش درجه و هيجده دقيقه « پطربورغ » است كه در طول سى و شش درجه و سى و هشت دقيقه گرينيچ است . قبهء دريا چندان عمق ندارد و كناره‌هاى شمالى عميق‌تر از جنوب است و هيچ جزيره هم ندارد ، مگر دو سه جزيرهء ناقابل كه در طرف اديسه است و از كوچكى در اغلب نقشه‌ها نمىنويسند .\r\n\r\nروز سه‌شنبه نهم شوال المكرم :\r\nدو ساعت به غروب مانده كشتى در برابر بندر سامسون لنگر انداخت . امروز حركت دريا بسيار ملايم و آرام بود كه هيچ انقلاب نداشت . از « اردو » تا « سامسون » نه ساعت و نيم حركت كرديم . لنگرگاه سامسون نيز چندان خوب نيست . كشتى در نيم فرسخى ايستاد .\r\nاز شب چهارشنبه دهم شوال دو ساعت رفته كشتى حركت كرد . سامسون نيز در دامنهء كوه واقع است و جنگل بسيار دارد . از ولايت آماسيه كه در دو منزلى سامسون است صندوق‌هاى فراوان سيب و به آورده‌اند كه به اسلامبول ببرند . تجار ايرانى به كشتى ميرزا بهرام وكيل آمدند .\r\nاز شب سه ساعت و نيم گذشته دريا طوفان شد . نعوذ بالله من غضب الله باران آمد . حالت همراهان هيچ‌يك به سلامت نبود . نه قدرت برخواستن و نه حالت نشستن . شعر قاضى يحيى بن اكثم 46 به يادم آمد كه براى مأمون مىخواند :\r\n « و قال خذ قال كفى لا تطاوعنى ، * و قال قم قال رجلى لا توانينى » \r\nقال الله عز و جل :  « وَ تَرَى النَّاسَ سُكارى وَ ما هُمْ بِسُكارى »  چون نيت اين مردم زيارت آستان ملايك پاسبان حضرت رسالت پناه است انشاء الله خداوند حفظ خواهد كرد .\r\nعرض سامسون « ماك » چهل و يك درجه و بيست دقيقه شمالى و طول او « لوك » سى و شش درجه و بيست دقيقه گرينيچ است .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nروز چهارشنبه دهم شوال المكرم :\r\nباز [ دريا 
  ] به همان حالت طوفان بود . كپيتان در صفحهء كشتى يك دقيقه نياسوده است .\r\nحالت من نيز به هم خورده . براى احدى حركت در كشتى مقدور نبود ، « فريح بنا تهوى و موج بنا تعلو » تا نيم ساعت به غروب مانده كه در برابر اينه‌بولى لنگر انداخت قدرى باد آرام گرفت .\r\nبيست ساعت تمام طوفان بود و كپيتان متصل مىآمد پشت پرده دلدارى مىداد كه : « من از كشتى خود اطمينان دارم و انشاء الله خدا رحم مىكند . »\r\nاهل كشتى كه زيادتر از دويست نفر حاج بود حالت آن نداشتند كه برخيزند و استغاثه به درگاه الهى بكنند . درياى سياه آخر روسياهى بارآورد . عجب است كه يونانيان اين دريا را به همين اسم خوانده‌اند . يونانيان بونطس مىگفته‌اند كه به معنى سياه است و در انگليسى بلاك‌سى يعنى درياى سياه و در فرانسه مئرنواز و در تركى قرادنكيز گويند . آب دريا نيز قدرى به سياهى مايل است كه اسم بامسمى [ اى 
  ] است .\r\nالقصه ، از شب پنجشنبه يازدهم [ شوال 
  ] ده ساعت و يك ربع گذشته كشتى راه افتاد .\r\nاينه‌بولى هم مثل ساير بنادر در دامنهء كوه است و جنگل بسيار دارد . الحمد لله شب به سلامت گذشت ولى از بس كه شب دراز بود به پايان نمىرسيد ، « و ليل اقاسيه بطنى الكواكب » دم صبح هوا خيلى سرد شد ، كوزه آب مثل آب‌هاى سرد زمستان بود .\r\nبندراينه بولى در عرض « مانو » چهل و يك درجه و پنجاه و شش دقيقه و در طول « لج م » سى و سه درجه و چهل دقيقه گرينيچ واقع است .\r\n\r\nروز پنجشنبه يازدهم شهر شوال المكرم :\r\nدر دريا اگرچه باد از طرف مقابل بود ولى چندان اذيت نداشت . روزهاى پيش كوهسار ، طرف يسار پيدا بود . امروز همهء اطراف دريا [ كوهسار 
  ] است . از شب جمعه دوازدهم شوال چهار ساعت و پنج دقيقه گذشته كه از نصف النهار تقريبا نه ساعت گذشته الحمد لله وارد بغاز اسلامبول شديم كه يونانيان باسفرس گويند . معنى « باس‌فرس » گذرگاه گاو است . باس با باء موحده به معنى گاو و فرس بر وزن عنق به معنى معبر و گذرگاه است . يعنى عرض بغاز آن‌قدر است كه گاو مىتواند از اين طرف به آن‌طرف عبور كند .\r\nپس از نيم ساعت لنگر انداختند كه فردا صبح وارد اسلامبول شوند . در كشتى در طرف يمين خارج از كشتى متصل به محجر كشتى چراغ سبز مىگذارند و در طرف يسار چراغ قرمز كه اگر كشتى از مقابل بيايد طرف يمين و يسار كه مستقبل را بداند و طورى حركت كند كه به يكديگر نخورند و شكسته نشوند .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nاسلامبول\r\n\r\nروز جمعه دوازدهم شهر شوّال سنهء يك هزار و دويست و نود و دو :\r\nشش ساعت از روز گذشته وارد دار السلطنه اسلامبول شديم كه ملاى روم استنبل در مثنوى بسته ،\r\n « پيشش افكند اطلسى استنبلى » \r\n.\r\n سواد شهر استنبل پديدار * تعالى الله زمينى آسمان‌وار \r\nعثمانىها پس از آن‌كه قسطنطنيه را فتح كردند اسلام‌بول ناميدند - يعنى اسلام فراوان است - بول بر وزن قل در تركى به معنى فراوان است . در تركى واو علامت ضمه ماقبل است كه تلفظ نمىشود . يا « بل » - با باء موحده مضمومه محرف - همان پل است كه با باء فارسى مضمومه به يونانى شهر است يعنى شهر اسلام . اصل او به تلفظ يونانى ايس‌تين‌پل است كه « ايس » حرف تعريف است و « تين » حرف اضافه . مثلا يكى از ديگرى مىپرسيد ، كجا بودى ؟ مىگفت : ايس‌تين‌پل . يعنى فى البلده . و ترك‌ها مىگويند : شهرده .\r\nدر آن وقت قسطنطنين‌پل - يعنى شهر قسطنطنين - آباد و شهرهاى ديگر نسبت به آن‌جا قابل نبود از آن‌جهت مطلقا به اسلامبول شهر مىگفته‌اند و ايس‌تين‌پل به مرور زمان استنبل شده است كه اكنون اسلامبول مىگويند . مثل آن‌كه ايساغوجى كه كتاب منطق است او را معانى « ما لا يرضى صاحبه » مىكنند كه كليات خمس باشد كه جنس ، فصل ، نوع ، عرض عام و عرض خاص است . حال آن‌كه هيچ ربط به هم ندارد . ايس حرف تعريف يونان است و آكوژى به معنى « به چيزى درآمدن و داخل شدن » ، ايس آكولوژى يعنى « المقدمه و المدخل » ، چون منطق ، مقدمهء علم حكمت است از آن جهت [ به منطق 
  ] ايس آكولوژى مىگفته‌اند و معرب و محرف كرده ايساغوجى گفته‌اند .\r\nالقصه ، بلدة طيبة تاريخ فتح اسلامبول است كه سلطان محمد ثانى 47 به اين جهت ملقب به « فاتح » شد . الحق فتح سترگى و تاريخ بزرگى است . از آن به بعد پايتخت سلاطين عثمانى اسلامبول شد . سلطان محمد ثانى پسر سلطان مراد ثانى است . پادشاه با عزم و حزم بود .\r\nپس از سى و يك سال حكمرانى در سنهء هشتصد و هشتاد و شش وفات يافت .\r\nدر ميان بوغاز از دو طرف آثار برج و باره است كه يكى را « روم ايلى حصارى » و يكى را « آناطولى حصارى » مىگويند كه خيلى تنگ است . سلطان محمد فاتح در آن ميان جسر بسته ، از طرف آناطولى به « روم ايلى » عبور كرده و از آن طرف بر اسلامبول محاصره كرده و فتح كرده است .\r\nديشب پس از آن‌كه در بغاز كشتى لنگر انداخت باد و طوفان شديد شد . تا ورود [ به 
  ] اسلامبول اين صدمه را داشتيم . كپيتان متصل شكرگزارى مىكرد كه اين طوفان الحمد لله پس از ورود بغاز شد و الا خطر داشتيم . پس از مسافت قليل دم گرانتين كشتى را نگاهداشت و آدم فرستاد اخبار نمود كه در كشتى او ناخوشى نيست و از آن‌جا استيذان حاصل كرده روانه شد .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nدر نزديكى اسلامبول حاجى محسن خان معين الملك وزير مختار و ايلچى مخصوص دولت عليه ايران به كشتى آمده ما را به سفارتخانهء عليه آورد . عصرى جناب حاجى كامل پاشا كه از هشتاد سال زيادتر دارد و دوبار به صدارت دولت عثمانى نايل شده است به ديدن معين الملك آمده بود . آمدن مرا شنيد پيغام فرستاد : « نعم الاتفاق بود كه من پس از مدتى از خانه دربيايم و به سفارت بيايم ، امروز سركار هم تشريف آورده باشيد ، اگر اذن مىدهيد به خدمت برسم . » تشريف آوردند . خيلى آدم كاملى است . مشاراليه داماد مرحوم محمد على پاشا شوهر زينت خانم است . اولاد ندارد و دولت فراوان دارد . احوال « اللهقلى ميرزاى ايلخانى » سابق را پرسيد ، گفتم : « از مرحمت ملوكانه خيلى به او خوش مىگذرد . سفرا حضرا ملازم ركاب است . »\r\nپس از رفتن مشاراليه ، « آرتين افندى » كه ارمنى اديان است و مستشار وزارت خارجه - كه موقتا قايمقام وزير خارجه است كه تا راشد پاشا از وينه برسد - از جانب خود و از جانب محمود پاشا صدر اعظم به احوال‌پرسى آمده بود كه : « صدر اعظم بيست روز است بسترى است از آن جهت از خدمت رسيدن سركار معذور است . » من هم آن‌چه لازمهء مهربانى است كرده پس از نيم ساعت رفتند .\r\n\r\nروز شنبه سيزدهم شهر شوال المكرم :\r\nجناب شريف عبد المطلب كه از سادات حسنى است به ديدن آمد . خيلى مرد جليل القدر است ، قريب به هشتاد سال دارد . خيلى از ملاقات او محظوظ شدم . بعد از آن مسيواونو مترجم اول سفارت دولت روس از جانب سفير كبير به تبريك آمده بود . سعيد افندى مستشار صدارت مخصوصا از جانب جناب محمود پاشا صدر اعظم آمده بود .\r\nعصرى ، به تماشاى مسجد اياصوفيه رفتم ، الحق بناى رزين و متينى است . بناى اين كليسا در مائه سادسه بعد از عيسى عليه السلام است . در زمان جستى نين اول است كه در سنه چهارصد و هشتاد و سه بعد از ولادت حضرت عيسى متولد و در سنه پانصد و بيست و هفت بر تخت سلطنت جلوس و در سنه پانصد و شصت و پنج مسيحى وفات يافته است .\r\nانحراف محراب قبله براى آن است كه كليسا بوده و محراب را ثانيا براى نماز ساخته‌اند .\r\nطول مسجد دويست و شصت و نه فوت ، عرض مسجد دويست و چهل و دو فوت ، ستون‌هاى بزرگ تحتانى يك‌پارچه چهل و هشت عدد كه دوازده [ عدد 
  ] آن سنگ سماق است .\r\nستون‌هاى كوچك فوقانى كه از سنگ مرمر است سى و شش عدد . ستون‌هاى كوچك مرمر كه در خروجىهاى مسجد واقع است هفده عدد . ستون‌هاى چهارطاقى كوچك ميان مسجد چهارده عدد . سقاخانه از سنگ مرمر منبت يكپارچه در ميان مسجد دو عدد . ابواب نفس جامع نه [ باب 
  ] و رواق جامع ده باب .\r\nاشكال ملائك‌هاى زير گنبد چهار شكل است كه صورت چهار ملك مقرب است و صورتشان درست معلوم نيست . الواح بزرگ كه به خط طلا اسماء مفصله در آن مرقوم است\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nهشت لوح است :\r\nالله ، محمد ، ابو بكر ، عمر ، عثمان ، على ، حسن و حسين .\r\nبر اين بنده اسباب حزن و ملال شد كه از قوت دولت اروپا و ضعف دولت عثمانى و قرض بىاندازه و مخارج تازه‌به‌تازه ، خدا نكرده عنقريب باز اين مسجد به حالت اولى عود خواهد كرد . مصداق قصيده « يحيى قرطبى » كه در واقعه اندلس گفته اين‌جا صادق خواهد شد ،\r\n حيث المساجد قدامست كنايس ما * بهن الا نواقيس و صلبان \r\n معنى المحاريب تبكى و هى جامدة * حتى المنابر تبكى و هى عيدان \r\n و للمائب سلوان يهونها * و ما لما حل بالاسلام سلوان « 1 » \r\nجناب گينياز مريسكى در تفليس چنين مذكور داشت كه ، « در سنهء ماضيه سلطان هفده كرور پول ايران به مصارف خاصهء خود و متعلقان خود رسانيده و وزراء از ترس نتوانسته‌اند دم بزنند و كم بكنند . اين فتنهء « سرب » و « بوسنه » كه صد هزار قشون در اين سال مأمور آن‌جا شده است روزى صد هزار ليره خرج دارد و براى دولت ، خسران عظيم شده است و بالفعل سالى چهارده كرور ليره انگليسى نفع پول استقراضى از خارجه را مىدهد . »\r\nو باز گينياز مريسكى در تفليس به من گفت « اگر يك سال اين لشكركشى طول بكشد دولت عثمانى به كلى تمام است . نفع قروض را نيز امسال به همين جهت نصف كرده‌اند و اهل اروپا كه طلب دارند به شكايت برخاسته‌اند . »\r\nخلاصه از مسجد اياصوفيه به آت‌ميدانى - ميدان اسب‌فروشى - رفتيم كه در برابر جامع سلطان احمد است . تكلىداش - سنگ نصف شده - آن‌جا منصوب است و در هرطرف او اشكال حيوانات و طيور را نقر كرده‌اند ولى به قاعدهء نقاشى صحيح نيست . پاره‌اى خطوط دارد كه علامت است . آن سنگ ذو اربعة الاضلاع است و يك‌پارچه . به‌طور مخروط بالا رفته و تقريبا دوازده ذرع ارتفاع دارد كه در قاعدهء او يك سنگ سفيد بزرگ يكپارچه است كه اشكال قديم را نقش كرده‌اند و خيلى شبيه است به اشكال نقش شاپور كه در شاپور كازرون فارس منقور و منقوش است . در مقابل اين تكلىداش كه يكپارچه است باز به همان‌طور از سنگ‌هاى كوچك مربع مناره ساخته‌اند كه ارتفاع او زيادتر از تكلىداش است . عجب است در اين طول زمان از زلزله و باران آن مناره اگرچه قدرى خراب شده ولى به كلّى منهدم نشده است . اين هردو ، از بناهاى رمان قياصره است .\r\n\r\nروز يكشنبه چهاردهم شوال :\r\nبعدازظهر اول به تماشاى اسلحه‌خانه و توپخانه رفتم . از جانب دولت ، رشيد بيك ميرآلاى\r\n\r\n\r\n","description":"","footnote":"\r\n( 1 ) اين ابيات از يحيى قرطبى نيست بلكه از « ابى البقاء رندى » است كه ما صورت صحيح ابيات فوق را از صفحهء 486 جلد چهارم « نفح الطيب » علامه احمد مقرى مىآوريم :\r\n حيث المساجد قد صارت كنائس ما * فيهن الا نواقيس و صلبان \r\n حتى المحاريب تبكى و هى جامدة * حتى المنابر ترثى و هى عيدان \r\n و للحوادث سلوان يسهلها * و ما لما حل بالاسلام سلوان \r\n","page_name":" 72 ","page_number":72},
  {"content":"\r\n\r\nمأمور بود كه به راهنمايى همراه باشد . وقت رفتن به توپخانه در حين عبور ، شترمرغ‌هاى سلطان و زرّافه‌هاى سلطان را با گوسفندهاى دم‌دراز كه مثل گاو دم دارد تماشا كردم . شصت شترمرغ بود كه بعضى سياه‌رنگ و بعضى خاكسترىرنگ است . چهار زرافه و چهل رأس گوسفند بود .\r\nبعضى از آن گوسفندها چهار شاخ داشت .\r\nدر توپخانه چهارصد لوله توپ فولادى كروب بود كه از ته پر مىشد و شش خان است . باقى ، از توپ‌هاى فولادى غير كروب بود كه از ته پر مىشد تازه آن توپخانه را در نزديكى سراى هميون ساخته‌اند ، خيلى محكم و خوب بود . اين سواى محلهء توپخانه است كه در ميان محلهء فندق‌لى و قلاته واقع است .\r\nاز آن‌جا به مخزن جواهرات رفتم . چند قطعه زمرد بزرگ است كه يكى نيم من به‌نظر آمد كه از معدن آورده‌اند . قدرى از آن سنگ ، طبيعى است كه هنوز از اثر آفتاب زمرد نشده است و باقى زمرد است . چند قطعه زمرد ديگر هم بود كه خيلى امتياز داشت . در تخت عرفه هم ، كه قديم سلاطين روز عرفه مىنشسته‌اند از قبه وسط او منگوله آويخته‌اند كه يك قطعه زمرد بسيار بزرگ خود ممتاز دارد كه به‌نظر از سيصد قيراط زيادتر آمد . [ تخت عرفه 
  ] تختى است كه در هند ساخته و آورده‌اند . طرح تازه [ اى 
  ] است و قبه‌هاى ياقوت‌نشان قشنگ دارد . انواع اسلحه از شمشير و بكده و خنجر و غيره است كه از سلاطين ماضى مانده است . يك زوج ركاب مرصع است كه نادرشاه فرستاده است .\r\nاز آن‌جا به كتابخانهء سلطان احمد ثالث رفتم . تخمينا شش هزار جلد كتاب دارد . چيز تازه [ اى 
  ] كه بود قرآن خط حضرت امير المؤمنين على عليه السلام بود . رقم داشت كه در رمضان سنهء بيست و نه هجرى مرقوم فرموده‌اند . قرآن تمام است و در پوست آهو است . در آن كتابخانه قصيدهء خمريه 48 ميمه ابن فارض 49 به خط ميرعماد 50 بود كه خيلى امتياز داشت . در سنهء يك هزار و هشت هجرى نوشته است . چند جلد مختصر تاريخ دمشق ديدم . ديگر فرصت ملاحظه نبود . از سبعهء شيخ عطار نسخهء ستهء شيخ عطار بود كه به اسم شاهرخ پسر امير تيمور گورگان موشح بود . خيلى سنگين بود ، وزن كتاب دو سه من مىشد . مىگفتند ، در آهار كاغذ كتاب ، صنعتى به كار برده‌اند كه اين‌طور سنگين است . بر من چيزى معلوم نشد .\r\nدر عمارت سلطانى كوشك سلطان عبد المجيد خان مرحوم خيلى ساده ، مرغوب و مطلوب است و به دريا از دو طرف نگاه مىكند . گفتند : « در آخر عمر ساخته و زيادتر از يك عيد اين‌جا جلوس نكرده است . »\r\nدر باب هميون ، كه به باغ باز مىشود از دو طرف درخت سرو است و با در « كرياس قبه آلتى » انحراف و اعوجاج دارد . نريمان خان سرتيپ در اين مدت متمادى كه مكرر آمده بود ملتفت نشده بود و مىگفت : « چون هميشه با جمعيت و سفرا آمده‌ايم ملتفت اين معنى نشده‌ام . » اكنون سلطان اين عمارت را متروك داشته و در عمارت بشك‌داش در كنار بغاز كه در نزديكى محلّهء قلاته است منزل دارند و گاهى به اين عمارت تشريف مىآورند .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nعمارت ديگر عرض‌اوده‌سى است . در آن‌جا تخت طلاى دانه‌نشان است كه تخت جلوس است . قديم آن‌جا سفرا را پذيرايى مىكرده‌اند كه به عرض مىرساندند - اوده تركى رومى است به معنى اطاق و سى حرف نسبت است -\r\nبه منزل كه مراجعت كردم رضا بيك سرعسكر دولت عثمانى - كه چندين مرتبه معزول شده و منصوب شده است ، در زمان سلطان محمود خان خدمت‌ها كرده و مابين‌چىباشى بوده ، از هفتاد سال زيادتر دارد و خيلى پيرمرد مبادى آداب خوش‌رويى است - به ديدن آمده بود .\r\nكمال افندى كه در عهد شاهنشاه مرحوم به تهران آمده بود و دو سال در تهران اقامت داشته و اكنون پاشا است به اتّفاق ايشان بودند . حالا وزير اوقاف است و وقتى هم كه اعليحضرت شاهنشاهى در سنهء يك هزار و دويست و هشتاد و هشت هجرى به زيارت عتبات عاليات رفته بود ، مشاراليه از جانب دولت عثمانى به جهت آن‌كه فارسى مىدانست به منصب پاشايى سرافراز شده به مهماندارى رفته بود . بعد « ناظم افندى » كه در تهران مدت‌ها « شارژدفر » بود به ديدن آمد .\r\n\r\nروز دوشنبه پانزده شوال :\r\nبرحسب اتفاق بين الطلوعين هوا صاف بود . تابش ماه و درخشيدن شفق مشرقى عكسى در آب دريا انداخته بود كه خيلى تماشا داشت . پس از طلوع آفتاب روى بغاز قلاته را چنان مه و ضباب گرفت كه خانه‌هاى قلاته نمايان نبود و آفتاب « كالملاحف المعصفره » بر در و ديوار تابش داشت . پس از نيم ساعت مه و دبمه تمام شد ،\r\n « هواء كايام الهوا فرط رقة * و قد فقد العساق فيها العواذلا » \r\nبعدازظهر با جناب وزير مختار به خانهء عبد الله عكاس رفته عكس انداخت [ يم 
  ] . بعضى ايستاده با لباس رسمى و بعضى نشسته با لباس غيررسمى . صورت شاهنشاه مرحوم محمد شاه را كه ميرزا ابو الحسن نقاشباشى كشيده بود دادم عكس بيندازد كه هيچ از آن شبيه‌تر صورتى نبود [ تا 
  ] آن صورت مبارك انتشار يابد .\r\nاز آن‌جا به جامع سلطان سليمان اول رفتيم . الحق بعد از اياصوفيه بناى عالى است و از مساجد خوب دنيا است . يحتمل كه نظير نداشته باشد . چهار ستون بلند يكپارچه دارد كه دايرهء هريك تقريبا پنج ذرع است .\r\nسلطان سليمان اول پسر سلطان سليم است كه در نهصد و بيست و شش جلوس كرده و پس از حكمرانى چهل و هشت سال در سنهء نهصد و هفتاد و چهار تاج و تخت را وداع كرد . محاصرهء اول وينه در زمان او در سنهء نهصد و سى و شش اتفاق افتاد .\r\nالقصه ، از آن‌جا به موزهء اشكال ينگىچرى 51 رفتيم كه به آن لباس‌هاى غريب و صورت‌هاى مهيب از موم ساخته و نگاهداشته‌اند . آن‌چه دانستم اغلب آن اشكال عامدا عالما چنان مهيب ساخته‌اند كه در نظر مردم اين زمان محل حيرت و استهزاء باشد . هيئت و تركيب لباس دور نيست كه آن‌طور بوده باشد . صدراعظم عمامهء سفيد به تركيب شاه كلاه ايران به قدر\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nكوه آرارات بر سر مىنهاده . و شيخ الاسلام به همان تركيب است ولى عمّامه او مدوّر است .\r\nولى لازم نكرده است كه همهء آن تماثيل قامت‌هاى به آن بلندى و دماغ‌هاى به آن بزرگى و چشم‌هاى به آن گشادى و ريش‌هاى به آن تركيب غريب داشته باشد .\r\nقتل ينگ‌چرى كه سلطان محمود خان ثانى اقدام كرد در سنهء يك هزار و دويست و چهل و يك است كه غزاى اكبر تاريخ آن واقعه است و تاكنون پنجاه و يك سال گذشته است . البته اشخاصى حالا مانده‌اند كه آن اشخاص را به شخصه ديده و شناخته باشند ولى هرگز چنين صورت‌هاى مهيب و هيئت‌هاى عجيب نداشته‌اند . ينگىچرى هم طايفهء مخصوصى نبوده است كه بگوئيم جنس و هيئت خلقى و طبيعى آن‌ها اين‌طور بوده است . هركس داوطلب مىشد و به عسگر داخل مىشد او را ينگىچريك مىگفتند ، رفته‌رفته كاف را براى تخفيف حذف كرده « ينگىچرى » گفتند . مثل غلامان ترك كه در عهد خلفاى عباسى در عزل و نصب خلفا مختار شدند كار اين طايفه هم به آن‌جا كشيده تا ، سلطان محمود خان اقدام به كار بزرگى كرد و جمعى را كه سال‌هاى بيشمار در عزل و نصب و قتل سلاطين مختار بودند بىخبر قرين هلاك و بوار ساخت . اين كار سترگ بر حزم و عزم آن پادشاه دليلى بزرگ است .\r\nالقصه ، در زمان ما هم سى سال قبل كلاه‌هاى دراز رسم بوده به قدر نيم ذرع مىشد . حالا كه كلاه كوتاه رسم شده است در صورت‌ها و اشكال ، كه آن كلاه‌ها را مشاهده مىكنيم تعجب مىكنيم . آن لباس‌هاى غريب و حمل چندين قسم اسلحهء عجيب كه استعمال او در جنگ براى يك شخص ممكن نيست براى آن است كه مردم ديگر به صرافت آن زمان نباشند و نفرت از آن لباس و اساس داشته باشند .\r\nاز آن‌جا به بازديد شريف عبد المطلب رفته استمداد فيضى شد . پسر وسط مشاراليه شريف جبار به مكه معظمه رفته است . او را سفارش مىكرد كه در مكه خدمت شما مىرسد .\r\nاز آن‌جا به منزل برگشتيم و جناب معين الملك از منزل عبد الله به احوال‌پرسى جناب صدراعظم محمود پاشا رفت و زود برگشت . عكس او را ثانيا با هم انداختيم .\r\n\r\nروز سه‌شنبه شانزدهم شوال المكرم :\r\nبعدازظهر جناب « سر هنرى وليوت » سفير كبير انگليس به ديدن آمد . مدت هشت سال است كه در اسلامبول اقامت دارد و به جهت تعمير سفارتخانه دريالى « 1 » بودند . از آن‌جا تشريف آورده بودند و از خطوط سرحديه حرف در ميان آمد . بعد از آن ، جناب مدحت پاشا والى بغداد آمدند كه حالا وزير عدليه است . مذكور داشتند : « مدتى با هم در بغداد و كردستان همجوار بوديم ، خيلى ميل خدمت شما را داشتم . » من هم همان‌طور اظهار اشتياق كردم . قدرى اختلاج در چشم و رو پيدا كرده است . اگر زيادتر نشود خوب است . چنانچه سبب معزولى صفوت پاشا وزير امور خارجه كه در همين چند روزه اتفاق افتاده به جهت اختلاج چشم و ابرو و دهن و رو بوده است كه خاطر سلطان از ديدار او مشمئز مىشده است . از آن‌جهت صفوت را كدر كرده\r\n\r\n\r\n","description":"","footnote":"\r\n( 1 ) يالى عمارت ييلاقى را به تركى گويند كه در كنار بوغاز باشد .\r\n","page_name":" 75 ","page_number":75},
  {"content":"\r\n\r\nمعزول فرموده‌اند . بعد هوبر پاشا - با باء موحده - ادميرال ، يعنى امير البحر آمد . مشاراليه انگليسى است و نوكر دولت عثمانى . در جنگ كرت « 1 » 52 خيلى خدمت كرده است .\r\nافسوس مىخورد كه : « در اين جنگ هرسگ و سرب دريا نيست كه من بتوانم خدمت بكنم . » مشاراليه رفت ، باز خدمت مدحت پاشا تشريف داشتند و صحبت زياد در ميان آمد . همه ، غمخوارى دين و دولت اسلام بود كه با يكديگر آهن سرد مىكوبيديم و مهتاب مىپيموديم ، « على الاسلام و العرب السلام . »\r\n\r\nروز چهارشنبه هفدهم شوال :\r\nدر منزل بوديم ، به تهيهء رفتن پرداختم . شب پنجشنبه هيجدهم كه به حساب فرنگى شب چهارشنبه است - چراكه حساب فرنگيان از نصف الليل الى نصف الليل است لهذا تا نصف الليل پنجشنبه از چهارشنبه محسوب مىشود - معين الملك وزير مختار به اصرار مهمانى كرد كه : « خلاف شأن سفارت است كه شاهزادهء معروفى از ايران بيايد و معارف و اعيان اين مملكت از خارج و داخل شما را نبيند و نشناسد . »\r\nمن هرچه طفره [ رفتم 
  ] تمكين نكرد لهذا در سفارتخانه مهمانى ميز و سواره‌اى « 2 » بسيار خوب راه انداخت كه خيلى امتياز داشت . پيش از شام در اطاق ديگر اوضاع مشروبات بود . يكى يكى به آن‌جا رفتند . كمال پاشا وزير اوقاف چون فارسى مىدانست نشسته با من صحبت مىكرد .\r\nبه كمال پاشا گفتم : « رفقا در آن اطاق انتظار شما را دارند اگر شما هم رفاقت با ايشان داريد برويد . »\r\nگفت : « استماع فرمايشات شما لذيذتر از همه است . »\r\nبعد كه دانست شام نزديك است برخاست و رفت . حالت پاشا خواند كه : « مى حرام ولى به زمال اوقاف است . »\r\nخيلى خوب مناسب خواند و بعد حالت پاشا تنها ماند . گفتم : « اگر شما هم ميل داريد برويد . »\r\nگفت : « من نمىخورم . »\r\nگفتم : « تارك هستيد يا تائب ؟ »\r\nگفت : « هردو را حساب بفرماييد . »\r\nبعد كه سفير كبير دولت روس آمد او هم رفت . با ميرزا جواد به حضرات پيغام دادم كه :\r\n« حالت پاشا مىگويد :\r\n « سخن درست بگويم ، نمىتوانم ديد * كه مىخورند حريفان و من نظاره كنم \r\nمعين الملك به رضا پاشاى سرعسگر به اشارت بشارت داد . خيلى پيرمرد زنده‌دلى است . خود را به جماعت رسانيد و بعد نريمان خان سرتيپ مستشار سفارت اعلام شام كرد . در سر سفره حالت\r\n\r\n\r\n","description":"","footnote":"\r\n( 1 ) متن : كريت .\r\n( 2 ) لفظ فرانسوى به معنى شب‌نشينى .\r\n","page_name":" 76 ","page_number":76},
  {"content":"\r\n\r\nپاشا كه طبع شعر دارد اين شعر را به بديهه گفت :\r\n « بو بَزم شُوق پُرطَرَب شَهزاده نين شكرانَه‌سى * بُولدى قُدُمندَن شَرَف ايران سفارتخانه‌سى \r\nمن در وسط نشسته بودم ، طرف يمين من جنرال ايقناتيف سفير كبير دولت روس بود . بسيار آدم خوش‌سيمايى است ، يازده سال است كه در اسلامبول است . نشان تمثال هميون از دولت عليه ايران داشت و نشان اول عثمانى مرصع از دولت عثمانى . در اين مدت هيچ تركى ياد نگرفته است . طرف يسار من مدحت پاشا وزير عدليه و خود معين الملك در مقابل نشسته بود . طرف يمين او سفير كبير آلمانيه « 1 » و طرف يسار او رضا بيك سرعسگر دولت عثمانى بود و ساير رجال دولت عثمانى كه در سر سفره بودند از اين قرار بود :\r\nمحمود پاشا داماد سلطان مرحوم ، وزير تجارت . عرفان پاشا ، رئيس شوراى دولت .\r\nعبدى پاشا ، مشير ضبطيه . كمال پاشا ، وزير اوقاف . حالت پاشا ، كهياى والدهء سلطان و امين شهر . جودت پاشا ، وزير معارف . يوسف پاشا ، وزير ماليه . نامق پاشا ، وزير بحريه .\r\nكانى پاشا ، وزير گمرك . ابراهيم پاشا ، وكيل امور خديو مصر كه رتبهء مشيرى دارد . سعيد افندى ، مستشار صدرات عظمى . آرتين افندى ، مستشار و وكيل وزارت خارجه .\r\nحافظ محمد بيكتاش مابين‌چى به جهت آن‌كه حضور سلطان بود به شام نيامد و در سواره آمد . جناب صدراعظم محمود پاشا به جهت كسالت تشريف نياورده بودند .\r\nاز اعيان دول خارجه ، سفير كبير انگليس چون دريالى بود و آمدن و برگشتن مشگل ، عذر آورد . ايلچى مخصوص بلجيك « 2 » ، ايلچى مخصوص اسپانيا ، ايلچى مخصوص يونان ، وزير مختار آمريكا ، وزير مختار هلند ، وزير مقيم سويدن نورويچ مأمور رومانى و مأمور صربستان .\r\nبعد از شام باز جمعى براى سواره و اوفه كه شب‌نشينى است موعود بودند : سفير كبير فرانسه ، سفير كبير اطريش ، ايلچى مخصوص ايتاليا ، نورى پاشا داماد سلطان عبد المجيد خان ، عليرضا پاشا و صبحى پاشا .\r\nاز صبحى پاشا كه خيلى مرد باكمالى است جويا شدم : « نسخهء كامل التاريخ ابن اثير 53 را ديده‌ايد ؟ »\r\nگفت : « عجبا كه در اين زمان نزديك ، نسخهء او را در مصر چاپ كرده‌اند و براى من يك نسخه آورده‌اند . » خيلى مشعوف شدم كه هرگز گمان نمىرفت نسخهء تمام او پيدا شود و به طبع برسد .\r\nالقصه ، جمعى ديگر هم از اعيان دولت و نسوان اعيان اروپا بود و به قدر سى نفر زن و صد نفر مرد در سواره بودند . بعد « كازنوو » حقه‌باز معروف آمد كه صنايع خود را به كار برد . مرد زرنگ كوتاه‌قد خوش‌رويى است . يكى گفت : « در همه‌چيز شبيه ميرزا ملكم خان به‌نظر من آمد ! »\r\nيكى گفت : « دور نيست اين هم مثل او وقتى ، ترقى بكند . »\r\n\r\n\r\n","description":"","footnote":"\r\n( 1 ) آلمان .\r\n( 2 ) بلژيك .\r\n","page_name":" 77 ","page_number":77},
  {"content":"\r\n\r\nگفتم : « ماء و لا كصدا ، مرعى و لا كسعدان . »\r\nچون به فرانسه تكلم مىكرد من چيزى نمىدانستم . كتابى به دست كامل پاشا داد ، صفحه‌اى از آن باز كرد و روبروى خود نگاه داشت و گفت : « صفحهء صد و نود و چهار است . »\r\nآن صفحه را خواند و به دست يكى از مادام‌ها داد . آن‌جا هم همين‌طور خواند . معلوم است كه تمام اوراق كتاب در نظر اوست و علامتى در اوراق دارد . تا آن شخص باز مىكند مىداند كدام صفحه است ، مىخواند . قهوه پختن او كه از قهوه‌جوش ، قهوهء شيرين گرمى درآورد كه همان خانم‌ها خوردند . خيلى چابك دست و غرابت داشت . صندوقى آورد بزرگ كه از اطراف چند سوراخ مدور داشت . در حضور همه نشان داد و بعد او را با طناب پيچيد ، بعد كاغذ آورد سر طناب‌ها را مهر كرد و لاك زد و در صندوق را بست و آچار را به دست يكى از اهل مجلس داد . بعد پرده‌اى روبروى مردم كشيد و صندوق را پشت پرده برد . دو سه دقيقه گذشت پرده را برداشت . خود كازنوو در ميان صندوق بود كه انگشت‌هاى خود را از آن سوراخ‌ها درآورده و از آن ميان حرف مىزد كه خانم‌ها كف زدند و تحسين كردند . بعد در صندوق را باز كرده او را بيرون آوردند . چند نفر فرنگى هم به تماشا آمده صندوق را دست زدند و به چوب‌هاى صندوق نگاه مىكردند كه رخنه داشته باشد ، خيلى استغراب و استعجاب داشتند .\r\nناظم افندى آمد ، چون فارسى مىدانست پرسيد : « فلانى به‌نظر سركار چه‌طور آمد ؟ »\r\nگفتم : « اين كار او از همه سهل‌تر است . يا اين‌كه در صندوق را قفل كرد و آچار را به ديگرى داد كه در نظر مردم در بسته شدن صندوق شبهه نباشد ، صندوق دو مفتاح دارد يكى نزد آن شخص و يكى نزد خودش . و اين‌كه لاك و مهر زد شما كه نزده‌ايد ، من كه نزده‌ام كه باز كردن او مشكل باشد و بستن ريسمان هم خودش مثل دستمال گردن طورى مىبندد كه به يك حركت باز مىشود . اين‌كه پشت پرده بود ما نمىديديم . باز كرد ، در ميان صندوق نشست و شاگرد او باز سر صندوق را بست . يا آن‌كه يك تخته از تخت‌هاى صندوق فلزى دارد كه مىتوان بست و باز كرد كه از آن‌جا داخل شده و طناب را بالاى صندوق كشيده و بسته . هرچه هست خيلى چابك‌دست است . »\r\nكاغذى آورد ، من با مداد نوشتم « خوب » و عدد 15 فرنگى . مدحت پاشا [ هم 
  ] چيزى نوشت . سفير كبير روس [ هم 
  ] نوشت و دو نفر ديگر نيز نوشتند . او را گرفت ، به دست يك نفر داد سوزاند . بعد رفت بر سر جعبه خودش ، پاكتى آورد . در ميان هفت پاكت ، همان خط را درآورد و نشان داد . بديهى است كه بعد از سوزاندن ، اعادهء معدوم نخواهد شد . تردستى و چابك‌دستى آن بود كه [ يا 
  ] او را در ميان پاكت‌ها گذاشت و يا پاكت‌ها را به عرض قيچى كرده در ميان هم گذاشته بود . او از دور سر پاكت‌ها را پاره مىكرد و از ميان پاكت هفتم درآورد . خاقانى خوب گفته :\r\n « مائيم نظارگان غمناك * زين حقهء سبز و مهرهء خاك \r\n اين حقّه و مهره تا به‌جايند * سر كيسهء عمر مىگشايند » \r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبعد از حقه‌بازى ، مجلس بال شد . خانم‌ها و مردها به رقص افتادند . پنج قسم رقص كردند و پىينو « 1 » را به حالت رقص مىنواختند . اين خانم‌ها را اين مردها خسته كردند . هركه دست دراز مىكرد خانم بيچاره با خستگى دست دراز مىكرد . خانمى به پيش من آمد به ميرزا جواد خان نايب اول سفارت به فرانسه گفت : « اگر بىادبى نباشد مىخواهم دست دراز كنم و با شاهزاده برقصم . »\r\nگفتم : « ميرزا جواد بگو كه ، اين سنگى مكعب نخراشيده‌اى است كه از جا حركت نخواهد كرد و دست لطيف شما هم كه به سنگ بخورد درد خواهد گرفت . »\r\nخيلى خنديد و پاردن « 2 » گفت و رفت . از ميرزا جواد خان پرسيدم ، گفت : « خانم مستشار سفارت نمسه است . خيلى زن زرنگى است . »\r\nفى الحقيقه عالم غريبى است كه هيچ قباحت در نظر اهل اروپا ندارد كه زن‌ها گردن و سينه‌باز به انواع حلى و حلل آراسته با مردان اجنبى دست هم گرفته و دست به كمر انداخته در مجمع هزار نفر به رقص و وجد مىآيند ، « صدق الله العلى العظيم »  كُلُّ حِزْبٍ بِما لَدَيْهِمْ فَرِحُونَ » *  عنقريب اين عادات به اهل عثمانى زودتر و به اهالى ايران قدرى ديرتر سرايت خواهد كرد ، « يك نكته ازين معنى گفتم و همين باشد . »\r\nدر ميان زن‌ها كه مىرقصيدند يك نفر مادر و دختر يهودى بود . دختر زنجير نقره در كمر داشت و زيادتر از اهل اروپا مىرقصيدند . ناظم افندى كه سال‌ها در تهران « شارژدفر » « 3 » بود به من گفت : « اين يهودى است كه مىرقصد . »\r\nگفتم : « در مذهب يهود با آن سختى كه در مذهب دارند اين اعمال كه بر و سينه باز باشد خلاف شرع است . »\r\nگفت : « حالا آن‌ها هم « سويلزاسيون » « 4 » شده‌اند و عنقريب همه ولايات سويلزاسيون خواهند شد . » از عمر ما چيزى باقى نيست ولى آيندگان خواهند دانست كه هرچه نوشته شده حق است . در ايران بلكه تمام آسيا هر هفت نهاده با روى گشاده در كوچه و بازار حركت خواهند كرد ، « و لم يبق من الاسلام الا اسمه و درس رسمه . »\r\n مىخندد روزگار و مىگريد چرخ * بر طاعت و بر نماز و بر روزه » \r\nو عقد و نكاح را براى شهرت و صلاح حفظ خواهند نمود . اطفال را كه لب از شير شستند به تعليم زبان فرانسه خواهند گذاشت . خواندن قرآن چنين منسوخ شود كه اگر كسى احيانا بخواهد ياد گيرد بايد به حجاز و مدينه برود . على الظاهر از آثار فلكى و اسباب ارضى چنين مىنمايد ، تا از پردهء غيب چه درآيد و مشيت مالك الملك حقيقى به چه قرار گيرد . در كتاب روزنامه اين قدر كافى است .\r\n\r\n\r\n","description":"","footnote":"\r\n( 1 ) پيانو .\r\n( 2 )  Pardon \r\n( 3 ) مأخوذ از فرانسوى  Charge d'affairs  ، كاردار سفارت .\r\n( 4 ) به جاى سيويليزه  Civilise  ، تمدن .\r\n","page_name":" 79 ","page_number":79},
  {"content":"\r\n\r\n\r\nروز پنجشنبه هيجدهم شوال المكرم :\r\nكامل بيك تشريفاتچىباشى شش ساعت به غروب مانده كالسكهء مخصوص چهار اسبه از جانب اعليحضرت سلطان آورد كه اين بنده را با جناب وزير مختار احضار فرموده بودند . در ميان كالسكه با كامل بيك صحبت‌ها شد . جوامع را از او پرسيدم ، گفت : « در ولايت ما جامع چوق نماز قيلان آز . » يعنى مسجد بسيار است و نمازخوان كم است .\r\nگفتم : « دور نيست چندى بگذرد ، بگويند ( جامع چوق نماز قيلان يوق ) » يعنى مسجد بسيار و نمازخوان هيچ .\r\nخيلى خنديد و گفت : « درست فرموديد . از اتصال اروپا و راه‌آهن و واپور همه‌چيز نزديك است مثل اروپا بشود ، اگر در ايران هم راه‌آهن باز بشود آن‌جا هم رفته‌رفته از اتصال اروپا به صورت ما خواهند شد . » و مىگفت : « سى و يك سال است كه تشريفاتچىباشى هستم ، ده ماه معزول بودم . دريغ داشتم وقت آمدن حضرت شاه به اسلامبول من معزول بودم . »\r\nگفتم : « اگرچه در اين ولايت بيشتر عزل و نصب‌ها بلا سبب است اما سبب معزولى شما چه بود ؟ »\r\nگفت : « كارهاى خديو مصر با من بود ، مدتى گذشت مصلحت خود را در مداخلهء امور او نديدم ، استعفا كردم . وقتى كه خديو مصر به اسلامبول آمد از من شكايت كرد معزول شدم . »\r\nپنج و نيم به غروب مانده وارد عمارت سلطانى شديم ، در « بشك‌داش » است كه « دولمه باغچه‌سى » مىگويند . دستى آن‌جا را پر كرده‌اند . بسيار خوب عمارت است و از هرجهت امتياز دارد . شانزده ستون مرمر منقش يكپارچه در وسط آن عمارت كه از پله به بالا مىرود تعبيه كرده‌اند كه خيلى خوب بود . وقت دخول به قدر چند دقيقه در اطاق ديگر نشستيم ، قهوه آوردند .\r\nبعد مابين‌چىباشى آمد ، اخبار كرد . با وزير مختار معين الملك از پله‌ها بالا رفته در عمارت ديگر به خدمت سلطان مشرّف شديم . اعليحضرت سلطان ايستاده بودند . من كه از در داخل شدم سر فرود آوردم . سلطان پيش طلبيدند . خودشان جلوس فرموده ، روبروى خودشان يك صندلى گذاشته بودند . اذن جلوس دادند . صندلى ديگرى براى معين الملك گذاشته بودند ، به ايشان هم اذن جلوس دادند .\r\nسلطان خوش‌چشم ابرو و سفيدچهره و شكم‌بزرگ و قدكوتاه و خيلى آرام و باوقار حرف مىزدند . در اول ما يرى خيلى شباهت به شاهنشاه مرحوم محمد شاه دارد . بر من خيلى اثر كرد .\r\nكسى ديگر در اطاق نبود . مابين‌چىباشى در اطاق ديگر با كامل بيك تشريفاتچىباشى ايستاده بودند . [ سلطان 
  ] احوال مرا پرسيدند . بعد احوال قبلهء عالميان را به تركى پرسيدند كه :\r\n« شاه حضرت لرى احوالشان خوب است ؟ در كجا هستند ؟ »\r\nعرض كردم : « چون راه شوسه مازندران تمام شده بود و فصل زمستان هواى مازندران خيلى خوب است قبلهء عالميان ، هم به عزم شكار و هم براى تماشاى آن راه ، اين روزها در مازندران تشريف دارند . »\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nاعليحضرت سلطان پرسيدند : « مازندران در تهران است ؟ »\r\nعرض كردم : « كنار درياى خزر است . هفت منزل مسافت دارد . با اردو دوازده منزل راه است و خيلى شكارگاه خوبى است . از هر جنس طيور و سباع آن‌جا پيدا مىشود . »\r\nبعد فرمودند : « اوصاف شاه را شنيده بودم ، بعد از آن‌كه ملاقات كردم خيلى بر اتحاد معنوى من به جهت اسلاميت زياد شد . »\r\nعرض كردم : « حالا [ اسلام 
  ] در روى زمين منحصر به دو پادشاه اسلام است اگر اتحاد معنوى داشته باشيد البتّه از هرجهت باعث تقويت دين اسلام خواهد شد و در نظر خارج وقع و عظم ديگر خواهد داشت . قبله عالميان هم بعد از مراجعت به ايران مكرر از ذات شاهانه تعريف و تحسين مىفرمودند . انشاء اللّه اين اتحاد دولتين باعث منافع كثيره براى رعاياى دولتين خواهد شد . »\r\nتبسم فرمودند و گفتند : « همين‌طور است كه بيان كرديد . » و بعد فرمودند : « وقتىكه خدمتشان رسيديد خلوص نيت مرا به خدمت ايشان عرض كنيد . »\r\nعرض كردم : « اگر خدا حيات داد و شرفيابى حاصل شد بيش از آن‌كه فرمايش فرموده‌ايد به قبلهء عالميان عرض خواهم كرد . »\r\nفرمودند : « انشاء الله به سلامت به مكه مشرف خواهيد شد و عودت خواهيد كرد . »\r\nعرض كردم : « اميدوارم كه از توجه خاطر حضرت شاهانه به اين سعادت نايل شوم . »\r\nبعد قطع كلام فرمودند . برخاستم . خود سلطان نيز برخاست . وزير مختار عرض كرد :\r\n« مدتى است ميرزا محبعلى ناظم كه براى حدود سرحدى آمده و نريمان خان مستشار سفارت كه به سمت مستشارى سفارت سرافراز شده به حضور مبارك شاهانه مشرف نشده‌اند و حاضرند . » مشاراليها را احضار فرموده احوالى پرسيدند و بعد سر فرود آورده از اطاق درآمديم .\r\nمابين‌چىباشى و تشريفاتچىباشى گفتند : اگر براى رفع خستگى لمحه‌اى بنشينيد و تنفس بفرمائيد و شربت بخوريد خيلى امتنان حاصل مىشود . » باز در آن اطاق نشسته شربت آوردند .\r\nپس از صرف شربت برخاسته مابين‌چىباشى تا دم پلهء حياط و تشريفاتچىباشى تا دم كالسكه آمد . چون تشريفاتچىباشى كسالت داشت وزير مختار گفت : « او را از همراه بردن تا منزل معاف بكنيد . »\r\nعذر خواستم . خيلى تشكر از آن كار كرد . خيلى عذر مىخواست كه : « صدراعظم ناخوش احوال بود و وزير امور خارجه معزول شده ، اگر در تعظيمات شما قصور شده باشد از آن جهت است . اميد است كه در مراجعت تلافى بشود . »\r\nوزير مختار با من در كالسكهء دولتى نشسته چهار ساعت به غروب مانده به منزل آمديم .\r\n« دولمه باغچه‌سى » در آخر قلاته است . از قلاته كه مىگذرى محله توپخانه است . از آن‌جا كه بگذرى محلهء « فندق‌لى » است و پس از آن محلهء « بشك‌داش » است كه عمارت سلطانى در آن‌جا است . كناره‌هاى قالى كه به اطاق‌ها براى راهرو و بر وسط پله‌ها انداخته\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبودند هيچ لايق اين عمارت نبود ، پرسيدم ، گفتند : چون كار ازمير است ، كار ولايت سلطان است نخواسته‌اند كه از كار خارج آن‌جا باشد . » به نظر من عذر ناموجه بود . اغلب ما يحتاج ما از ماهوت ، قبا ، سفيدپارچه پيراهن ، آينهء اطاق ، شيشه در ، چكمه پا و غيره از ولايت اروپا است ،\r\n گر بگويم كه مرا با تو سروكارى نيست * در و ديوار گواهى بدهد كارى هست \r\nدر اين‌صورت اگر كناره قالى خوب فرنگى يا ايرانى انداخته شود خيلى مناسب اين اطاق‌ها است .\r\nآن‌چه در تأخير احضار من مذكور داشتند آن بود كه وليعهد دولت ورتمبرگ دو ماه قبل به اسلامبول آمده بود ، چند روز كه ماند ، سلطان او را احضار نكرد . روز حركت ، او را احضار فرمودند كه پس از مراجعت از حضور همايون سوار كشتى شده و روانهء ولايت خودشان شدند . ما هم در اين روز به سلامتى حركت كرديم . - و با اين بنده هم آن‌طور رفتار كردند . يحتمل اگر زودتر مىخواستند ، باعث گلهء دولت ورتمبرگ مىشد كه در حق وليعهد او بىحرمتى شده است -\r\n\r\nاسلامبول - اسكندريه\r\nوقت غروب آفتاب [ نوزدهم شوال المكرم 
  ] روانه شده به كشتى غساوى رفتيم . اسم كشتى « آستربه » است و كپيتان كشتى آنطولى رسل .\r\nوزير مختار معين الملك با اجزاى سفارت تا كشتى آمده ساعتى نشسته خداحافظ كرده مراجعت كردند . در اين چند روز خيلى زحمت كشيدند و مهمانى بزرگى ترتيب دادند .\r\nنيم ساعت از غروب آفتاب شب جمعه نوزدهم [ شوال 
  ] بالخير و السعاده از بغاز اسلامبول واپور روانه شده . پس از يازده ساعت به « گلىپلى » رسيديم و طول درياى مرمره را طى كرديم كه يك صد و ده ميل انگليسى است [ بعد 
  ] از كنار جزيره مرمره گذشتيم كه مرمره در يسار ما افتاده بود . از آن‌جا مرمر به اسلامبول مىآوردند .\r\nگلىپلى ، در اول بوغاز داردانل 54 در طرف يمين واقع است . واپور آن‌جا دو ساعت مكث كرد .\r\n\r\nروز جمعه نوزدهم شوال المكرم :\r\nدو ساعت از دسته گذشته واپور از گلىپولى حركت كرد . پس از دو ساعت به « چاناق‌قلعه » آمديم . چون در درياى خزر و اسود در سفاين روسيه علم شير و خورشيد در بنادر براى اين بنده مىكشيدند و سفاين‌نمسه [ علم 
  ] نداشتند ، كپيتان دو روز پيش كه به سفارت آمده بود از وزير مختار خواهش كرد كه : « ما [ علم 
  ] نداريم ، اگر شما يكى بدهيد كه براى احترام همراه باشد كمال محبت است . »\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nوزير مختار يك پرده به تعجيل انجام داد . وقتى كه به واپور رفتيم آوردند . در دو سه بندر كپيتان كشيده بود و نمىدانست . صبحى كه به سطح كشتى براى تماشاى چاناق‌قلعه آمدم به علم شير و خورشيد نگاه كردم ديدم دست و پاى شير به هوا است و پشت شير به‌طرف كشتى ، به كپيتان گفتم : « اين شير چرا اين‌طورى شده است ؟ »\r\nتركى كمى مىدانست ، گفت : « افندم ، من بله خيال ايتدم كه ايران شيرنين عادتى بودور « 1 » . »\r\nمعلوم شد خياط شبانه به تعجيل ، غلط دوخته است . فورا پردهء شير و خورشيد را پايين كشيده به خياط كشتى داد ، در عرض چند دقيقه درست كرد ، باز به دكل وسط كشيد . كپيتان ملول و محزون بوده : « من در دو سه بندر اين را كشيدم و آن‌ها هم در جواب علم مىكشيدند . چنان مىدانند كه اين پرده مال كشتى من است كه من به غلط اين پرده را ساخته‌ام . در نزد آن‌ها خجل خواهم بود . خيلى از شما ممنون شدم كه ملتفت اين معنى شده مرا آگاه كرديد . »\r\nالقصه ، چاناق‌قلعه به اسم ظروف سفالى كه آن‌جا مىسازند موسوم شده است . در آن‌جا دولت عثمانى توپ و استعداد دارد و گلوله‌هاى سنگى بزرگ از قديم تراشيده‌اند كه به جهت توپ و خمپاره انبار كرده‌اند . چاناق‌قلعه در وسط بغاز در طرف يسار است . در آن‌جا عرض بغاز بسيار كم است . گلوله شمخال از اين‌طرف به آن‌طرف مىرسد . در مقابل او در طرف يمين كه خاك اروپا بود قلعه‌اى است مسمى به « كليد بحر » كه در آن‌جا هم استعداد بحريه و توپ است .\r\nواپور در چاناق‌قلعه به قدر يك ساعت مكث كرد و شش ساعت و نيم از دسته گذشته وارد باغچه آداسى شديم . در آن‌جا تقريبا يك ساعت مكث كرد و چهار ساعت به غروب مانده كشتى روانه شد . بعد از آن‌كه دو ساعت از شب گذشت به بندر مىتىلين رسيديم كه عثمانىها مدللو 55 مىنويسند و مدلى ، به كسر ميم و كسر دال مشدده نيز مىگويند كه جزيره به اسم اين بندر خوانده مىشود . تقريبا سى هزار نفر جمعيت دارد كه مشتمل بر بيست و چهار قريه و بندر است .\r\nالقصه ، حركت كشتى از اسلامبول تا ازمير از اين قرار است : از اسلامبول تا گلىپولى حركت ما بين جنوب و مغرب . از گلىپولى تا چاناق‌قلعه تا سدل‌بحر كه در طرف يسار و قوم قلعه كه در طرف يمين است حركت به جنوب مغرب است . كيپ‌هيس - يعنى دماغه هيس - در طرف يسار است و از آن پس داخل درياى ارچىپيلگو - يعنى جزاير مجموعه - مىشود . از قوم قلعه - يعنى قلعه ريگى - كه بالاى يك قلعه ساخته شده تا باغچه آداسى - يعنى جزيره باغچه - كه تمامى آن انگور است و به يونانى « تندوس » مىگويند حركت به جانب جنوب است . در باغچه آداسى هم از قديم سلاطين عثمانى توپخانه داشته‌اند و بعضى « بوغچه آداسى » مىنويسند .\r\n\r\n\r\n","description":"","footnote":"\r\n( 1 ) يعنى من : چنان مىدانستم كه عادت ايران اين است كه شير را وارونه مىكشند كه پاى شير بر هوا باشد .\r\n","page_name":" 83 ","page_number":83},
  {"content":"\r\n\r\nاز باغچه آداسى تا كيپ‌بابا - يعنى دماغهء بابا - حركت كشتى قريب به ساحل است و به جانب جنوب است . يك ربع ميل كه از بابابورنى - دماغهء بابا - مىگذرى حركت كشتى به جانب مشرق است و پس از طى مسافت شش ميل منحرف شده به جنوب مشرق حركت مىكند و به بندر مىتىلين مىرسد . از مىتىلين حركت كشتى به جانب جنوب است و جزيره مزبور در طرف راست افتاده تا به اوزون‌آدا 56 - يعنى جزيره دراز - مىرسد كه در ميان كپيتان‌هاى بحرى به « انگليسى آداسى » مشهور است . جزيره كوچكى است . در ميان خليج ازمير واقع است كه در نقشه‌ها خليج سميرنه مىنويسند . از سميرنه كشتى چهار ميل به جانب جنوب مشرق ميل كرده پس از آن پانزده ميل به مشرق حركت مىكند تا به بندر ازمير مىرسد .\r\nاز بابابورنى قدرى كه بگذرى يك قطعه سنگ بزرگى ميان دريا است كه به انگليسى « راك » - با كاف عربى مشدد - مىگويند . كپيتان واپور را به قدر دو ميل به اعوجاج حركت داد كه به آن سنگ بزرگ برنخورد . مىگفت : « بسى كشتىها در اين موقع شكسته ، خاصه كه باد و طوفان باشد . »\r\nامروز در طى مسافت ، كه بالاى سطحهء كشتى بودم يك كشتى واپور بزرگى از پهلوى ما گذشت كه علم عثمانى داشت . كپيتان قدرى تركى مىدانست ، گفت : « يازيغ واپور ، يازيغ واپور « 1 » »\r\nجهت او را پرسيدم ، گفت : « اين واپور فيض الجهات است كه عباس پاشا حاكم سابق مصر به سيصد هزار ليره تمام كرد و به سلطان عبد المجيد خان پيشكش كرد . در ميان واپورها به اين خوبى در هيچ دولتى نبود و اوضاع اين واپور را هيچ واپورى نداشت . معلوم نشد كه چه كردند حالا اين واپور يازيغ را به يمن پى گندم فرستاده‌اند . » - يازيغ در تركى به معنى بيچاره و فقير است - [ كپيتان 
  ] طورى تأسف داشت كه گويا پدر او مرده است ،\r\n « قدر زر زرگر شناسد قدر گوهر گوهرى » . \r\n\r\nروز شنبه بيستم شوال المكرم :\r\nسه ساعت از دسته رفته ، يك ساعت از روز گذشته به لنگرگاه بندر ازمير رسيديم . محمد آقاى قونسول با لباس رسمى آمد . والى ولايت آيدين پاشا است كه چندى هم صدراعظم بوده ، به گردش ولايت رفته بود . شاكربيك دفتردار بود ، بادگران افندى مترجم ولايت كه اصل او ارمنى است به تهنيت آمدند . دعوت به نهار كردند . عذر آوردم . بعد سوار كرجى كشتى خودمان شديم كه عثمانىها صندل مىگويند و به تماشاى ازمير رفتيم . يك فوج موزيكان و ميرآلاى دفتردار ايستاده بودند . كالسكهء والى پاشا را هم حاضر كرده به قونسولخانهء ايران رفته و از آن‌جا به استاسيون واگون‌هاى « شمن‌دفر » رفتيم كه دفتردار خبردار كرده بود . با « شمن‌دفر » تا بورون آباد كه ييلاق شهر است به تماشا رفتيم ، چهار ميل انگليسى را در ده دقيقه رفتيم و در ده\r\n\r\n\r\n","description":"","footnote":"\r\n( 1 ) بيچاره واپور ، بيچاره واپور .\r\n","page_name":" 84 ","page_number":84},
  {"content":"\r\n\r\nدقيقه برگشتيم . در « بورون‌آباد » 57 به باغ يك نفر تاجر رفتيم كه باغ بسيار خوبى به انواع گل‌ها آراسته بود . درخت نارنگى و مركبات داشت .\r\nازمير خيلى خوب شهرى است . از شهر كه بيرون رفتيم تمام صحرا درخت مركبات بود .\r\nاغلب درخت ليموى ترش است و همه قسم سبزىآلات در صحرا كاشته‌اند . سروهاى بسيار خوب دارد . حيف كه در مزارستان و قبرستان كاشته‌اند . اين عادت در تمام اين مملكت بلكه در فرنگستان نيز معمول است كه سرو را در مزارستان مىكارند . اگرچه منظور خواجه حافظ ، معشوق است ولى به اين كار هم تأويل مىتوان كرد كه در آن زمان هم اين معمول بوده است .\r\nچنانچه گفته :\r\n « به سرسبز تو اى سرو كه چون در خاك شوم * ناز از سر بنه و سايه بر آن خاك انداز » \r\nخلاصه ، از بورن‌آباد برگشته به تماشاى كنار دريا رفتم كه كمپانى فرانسه سى ذرع از زمين دريا را خشكانيده دريا را پيش برده است و خيابان مسطحى به طول نيم فرسخ ساخته است .\r\n[ كمپانى فرانسه 
  ] در دريا هم ديوار مىكشد كه ليمان مىگويند [ تا 
  ] در هنگام انقلاب دريا كه عثمانىها روزگار مىگويند كشتىها در آن‌جا سالم بمانند . تماشاى آن ديوار كه سنگ‌هاى گران‌سنگ را به جراثقال به ته دريا مىبرند خيلى تماشا داشت . اين كمپانى با دولت عثمانى تا پنجاه سال قرار داد [ بسته 
  ] است كه بعد از انقضاى پنجاه سال ، اين ليمان و اين خيابان حق دولت عثمانى باشد .\r\nجمعيت ازمير دويست هزار نفر است و غالب طايفهء روم است كه در مذهب با روسيه موافقت دارند . از همهء دول اروپا آن‌جا قونسول هست . ازمير را قدماى يونان سميرنه مىگويند .\r\nامروز مذكور شد كه پسته « 1 » به اسلامبول مىرود . كاغذهاى تهران و عريضهء مبارك اعليحضرت شاهنشاهى را به محمد آقاى قونسول دادم كه به اسلامبول به سفارتخانه برساند انشاء اللّه تعالى .\r\n\r\nروز يكشنبه بيست و يكم شوال المكرم :\r\nهفت ساعت از شب گذشته واپور ازمير حركت كرد . روز يكشنبه دو ساعت از دسته گذشته اول طلوع آفتاب به جزيره كيوس 58 رسيديم كه عثمانىها جزيره سقز مىگويند و از سقز مرادشان مصطكى است . اين جزيره در عرض شمالى سى و هشت درجه و سى دقيقه خط استوا و طول شرقى بيست و شش درجه گرينيچ واقع است . اين جزيره به اسم بندر خود موسوم است . بندر طولانى خوبى است . در كنار شهر ليمان ساخته‌اند كه اكنون اين ليمان خراب است . وقتى كه در زمان قديم دولت جنيوه در دريا تسلط داشته اين ليمان را بنا نهاده‌اند . طول اين جزيره از شمال به جنوب است و چندين قريه و بندر دارد . اين جزيره را به اختلاف در نقشه‌ها ديده‌ايم كه ثبت مىكنند . او را سىاوشىاوچىاو مىنگارند .\r\n[ واپور 
  ] سه ساعت اين‌جا توقف كرد و پنج ساعت از دسته گذشته حركت كرد . امروز به\r\n\r\n\r\n","description":"","footnote":"\r\n( 1 ) پست .\r\n","page_name":" 85 ","page_number":85},
  {"content":"\r\n\r\nتماشاى لنگر و كشيدن او از ته دريا مىرفتم كه با ماشين به چه سهولت بالا مىآيد . اصل وزن لنگر را كپيتان گفت سى و شش قنطار است . هر قنطار چهل و چهار حقه است . در اسلامبول هر حقه چهارصد درم است . طول لنگر سيصد قلاج است . وقتى كه لنگر بالا آمد گل زرد داشت و ريشهء علف هم داشت كه از قعر دريا برآمده بود . شعر طوفان هزار جريبى به خاطرم آمد كه خوب گفته :\r\n « جرمم آن‌جا كه لنگر اندازد * گردش از چرخ اخضر اندازد \r\n با چنين جرم ، خوش‌دلم كه خدا * كار محشر به حيدر اندازد » \r\nو حكيم انورى گفته :\r\n « آسمان در كشتى عمرم كند دايم دو كار * گاه شادى بادبانى گاه انده لنگرى » \r\nالقصه ، حركت كه از ازمير شد باز به مسافتى كه رفته بوديم از همان راه برگشتيم تا از خليج سميرنه درآمديم . چند ميل به مغرب حركت كرده از دماغهء قرابورن گذشته رو به جنوب حركت كرديم . از كنار جزيره اسپال متورى گذشته حركت كشتى رو به جنوب و مغرب شد . پس از طى مسافت هشت ميل به بندر سقز رسيديم كه در نقشه كسترو نوشته بودند . دماغهء جنوبى اين جزيره را به انگليسى كيپ‌مستيكو مىگويند كه محرف مصطكى است . از بندر سقز كه روانه شديم حركت واپور به جنوب مشرق است تا از ميانهء بوغاز جزيره بزرگ سموس و جزيره كوچك فورنى مىگذرد و پس از آن به جنوب مايل شده از بغاز جزيره اركى و پاتمس 59 مىگذرد .\r\nپس از آن‌كه از اين بوغاز گذشت همه‌جا از كنار جزاير اسپارا ، لر ، كليم‌نو و از طرف غربى جزيرهء « كيوس » و از كنار جزاير كوچك نىسرووتلوس - كه ترك‌ها پيس‌قاپى مىگويند - و جزيرهء كركى مىگذرد . همهء اين جزاير در طرف چپ واقع شده است و وقتى كه به محاذى جزيره نىرزى مىرسد از كنار جزيرهء بسيار كوچك مدنو مىگذرد كه از غايت خردى در نقشه‌هاى كوچك او را نمىنويسند . از آن پس تا اسكندريه حركت كشتى به جانب جنوب مشرق است كه هيچ جزيره نيست . در بالا ، خضرت آسمان و نضرت آفتاب است و در زمين لجه دريا و موج آب و فريادرس ، رب الارباب است و بس .\r\nاز جزيرهء مدنو تا اسكندريه سيصد و چهل و هشت ميل انگليسى است . پس از مسافت بيست ميل جزيره رودس كه جزيرهء بزرگى است در طرف يسار به فاصلهء بيست ميل و جزيره اسكارپن‌تو در يمين به فاصلهء ده ميل هويدا است ، از آن پس تا بندر اسكندريه هيچ جزيره نيست ، حركت واپور ما اين‌طور بود .\r\nدر بعضى اوقات واپورهاى ديگر از ميانهء بغاز جزيرهء سموس و جزيره كوچك فورنى نمىگذرند . از سقز به خط مستقيم به جزيرهء نيكاريه رسيده از دماغهء شمال مشرقى آن‌جا گذشته از جزاير مزبوره دور مىافتد و از دماغهء شمالى جزيرهء سكريه از طول جزيرهء اسكاپن‌تو كه در طرف يمين واقع است مىگذرد . ديگر تا اسكندريه در يمين و يسار جزيره ندارد .\r\nامروز كشتى به‌واسطهء بار ، قدرى انقلاب داشت . اكثر اهالى كشتى بىحال شدند . جزيره\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nرودس نيز در طرف چپ ما به فاصلهء بيست ميل انگليسى است كه از دور پيدا است . از جزيرهء رودس كه گذشتى درياى مدءترنين ، بحر سفيد و آق‌دنيز گفته مىشود . اگرچه بعضى از بغاز گلىپولى كه بيرون آمدى درياى ارچ‌پيگلو را هم كه يونانيان « اىجين » مىگفته‌اند مدءترنين مىشمارند .\r\nمدءترنين لفظ لاتين است . مدء به معنى وسط است و ترنين به معنى اراضى . چون اين دريا در وسط اراضى واقع شده است از آن‌جهت او را مدءترنين - مديترانه - مىگفته‌اند . من در نصاب انگليسى گفته‌ام :\r\n « مدءترنين چيست بحر سفيد * كَسپيَن سى ، عبارت از خزر است » \r\nبحر سفيد به محيط از بوغاز جبل الطارق كه در نقشه‌ها جبر التار مىنويسند راه دارد . تمام اطراف او را اروپا و آسيا و آفريقا است . در اين زمان‌ها از ايستمس ميان آفريقا و آسيا كمپانى فرانسه كنل كنده ، بحر سفيد را به بحر احمر متصل كرده‌اند . درياى سفيد و درياى سياه جزرومد ندارند .\r\nرودس به زبان يونانى به معنى بهشت است . چون اين جزيره مشحون از اشجار مركبات است و خوش آب و هواست از آن‌جهت رودس مىگفته‌اند . اكنون خديو مصر آن‌جا عمارت ييلاقى دارد كه هرسال والدهء او و عشيرهء او به آن‌جا مىروند . وسط جزيره در عرض شمالى سى و شش درجه و پانزده دقيقهء استوا و در طول بيست و هشت درجهء گرينيچ واقع است . بيشتر عمق دريا در نزديك رودس هزار و هفتصد و پنجاه قلاج است . در اين خطى كه كشتى حركت مىكند بعضىجا عمق دريا هزار و دويست قلاج است .\r\n\r\nروز دوشنبه بيست و دوم شوال المكرم :\r\nحالت مردم به جهت انقلاب دريا خيلى پريشان بود . هيچ‌كس [ نمىتوانست 
  ] كه نماز را ايستاده بخواند و يا غذايى بخورد . همگى بيهوش و مدهوش افتاده بودند . عصرى به هزار زحمت به سطحهء كشتى رفتيم . كپيتان اظهار شكر كرد كه : « دريا سلامت است . در ماه « مى » نيز كه ماه دوم بهار است اين‌طور هوا ديده نشده است . اگر انقلاب دريا به طورى مىشد كه موج از بالاى سطحه مىريخت من چقدر خجالت از شما مىكشيدم . »\r\nباوجود آن‌كه عصرى باد نمىوزيد و هوا سلامت بود و حركت دريا به ارتفاع و انخفاض بود . كپيتان مىگفت : « حالت اين دريا همين‌طور است . » خيلى هيبت و وحشت داشت .\r\nكشتى دو حركت مىكرد ، يكى خط مستقيم كه به زور واپور مىرفت و يكى ارتفاع و انخفاض كه آب ، بالا مىبرد و پايين مىآورد . هرچه بود امروز به قول عثمانى بد روزگار داشتيم كه آن‌ها باد مخالف را روزگار مىگويند ، نعم ما قيل .\r\n « روزى داريم روزگارى * همرنگ دو زلف مشك فام است » \r\nانشاء الله فضل الهى فريادرس خواهد بود و بالخير و العافيه به زيارت بيت الحرام و ؟ ؟ ؟\r\nآستان ملايك پاسبان حضرت خير الانام عليه الصلاة و السلام فايز شويم ، به حق محمد و آله\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nالاطهار .\r\nاسم كمپانى نمسه كه هفتاد و يك واپور دارد از اين قرار است : سوستيه‌دى ، نوىكاسيونه ، اوايوردل ، لايد ، اوسترو و هنگريكو كه در بندر تريسته سكنى دارند و در اسلامبول و غيره وكلا دارند .\r\n\r\nاسكندريه\r\n\r\nروز سه‌شنبه بيست و سيم شوال :\r\n[ امروز 
  ] اول قوس است كه ديشب تحويل شمس شده است . از ديشب تابه‌حال الحمد الله دريا سلامت است . از بس كه  « رَبَّنَا اكْشِفْ عَنَّا الْعَذابَ إِنَّا مُؤْمِنُونَ »  گفتم الحمد الله ما صدقى بهم رسانيد . امروز فرصت كرده مقام مريميه را به انجام رسانيدم .\r\nبه غروب سه ساعت مانده به لنگرگاه اسكندريه رسيديم . بيست ميل به بندر مانده فنر چراغى كه شب‌ها مىسوزانند پيدا است . از اسكندريه به مصر حركت به جنوب و مشرق است .\r\nاز مصر تا سويس « 1 » حركت به جانب مشرق است و از اسكندريه تا قاهره مصره به خط مستقيم صد ميل انگليسى است و [ با 
  ] راه‌آهن يك صد و سى و يك ميل انگليسى است .\r\nاسكندريه از بناهاى اسكندر رومى است كه سيصد و سى و دو سال قبل از ولادت حضرت عيسى بنا كرده است . در آن زمان او را ثانى شهر روم مىگفتند . اكنون به واسطهء « شمن‌دفر » از بنادر خوب دنيا محسوب مىشود . در مسافت دوازده ميل به اسكندريه ، جزيرهء كوچكى است [ كه 
  ] به نام لردنلسان ادميرال « 2 » انگليسى معروف است . [ لردنلسان 
  ] در نزديكى اين جزيره با ناپلئون جنگ كرده و سفاين فرانسه را تصاحب كرده لهذا [ جزيره 
  ] به اسم او موسوم شده . اين جنگ در سنهء يك هزار و هفتصد و نود و هفت مسيحى مطابق اوايل سنهء يك هزار و دويست و دوازده هجرى اتفاق افتاد . ترجمهء احوال لردنلسان در كتاب جام‌جم 60 در باب پنجاه و هشتم مذكور است .\r\nالقصه ، در كنار اسكندريه به جهت سفاين ، كمپانى انگليسى ليمان خوبى بنا نهاده . هر سنگ مربعى كه آن‌جا بنا نهاده شده يك ليرهء انگليسى خرج شده . باقى مخارج را بايد از عدد سنگ سنجيد . كشتىها به مسافت يك ميل به مشرق حركت كرده داخل ليمان مىشوند .\r\nكنارهء دريا خيلى عميق نيست . به جهت آن‌كه سفاين در گل ننشينند ، طايفه‌اى از عرب كه در ساحل مىنشينند و كمال بلديت دارند ، به قلاووزى مىآيند كه سفاين را داخل لنگرگاه بكنند . آن‌ها را قلاووز مىگويند كه به تركى به معنى قايد و ديده‌بان است .\r\nكاپيتان از دور آن‌ها را ديد ، هيچ اعتنا نكرد . گفت : « اين‌ها يك بار مرا بازى داده‌اند .\r\n\r\n\r\n","description":"","footnote":"\r\n( 1 ) سوئز .\r\n( 2 ) متن : آدميرال ، لفظ انگليسى ، درياسالار .\r\n","page_name":" 88 ","page_number":88},
  {"content":"\r\n\r\nوقتى كه دريا فرتنه - يعنى انقلاب - است نمىآيند ، كه كشتى بشكند . و وقتى كه هوا سلامت است مىآيند . من اگر نتوانم كشتى خود را روز روشن به اين هواى معتدل به لنگرگاه برسانم چه مصرفى دارم ؟ » و مىگفت : « چهل سال است خدمت دريا مىكنم و از صد مرتبه زيادتر به اسكندريه آمده‌ام ، نه هوا به اين خوشى ديده‌ام و نه لنگرگاه را به اين امنيت . » قلاووزها مأيوس شده به طرف واپور ديگر كه از دور نمايان بود رفتند .\r\nبه حسن اخلاق اين كپيتان ، من فرنگى نديده‌ام . با يكىيكى اهل كشتى در وقت طوفان مهربانى مىكرد و دلدارى مىداد . با همهء اهتمام كه در دخول و خروج [ كشتى 
  ] دارند دوازده نفر وقت دخول كشتى در اسلامبول كه به مشايعت حاج آمده بودند داخل كشتى شده بودند .\r\nوقت بيرون آمدن چون بليت نداشتند حبس كردند . به كپيتان گفتم . گفت : « محض فرمايش سركار و سلامت كشتى مرخص كردم . »\r\nواپور محروسه خديو مصر هم در لنگرگاه بود . مىگويند به اين خوبى و زينت در فرنگستان هم كم‌تر واپور هست . خودشان مىگفتند ؛ سيصد هزار ليره خرج او شده . در چهل و هشت ساعت مكرر از اسكندريه به اسلامبول رفته است . ساعتى هفده ميل مىكند .\r\nالقصه ، بعد از ورود [ به 
  ] لنگرگاه ، به فاصلهء هفت هشت دقيقه كرجىهاى بيدق‌دار كه يكى علم شير و خورشيد داشت و باقى علم هلال و ستاره بود از دور پيدا شد كه حضرت خديو مصر « اسماعيل پاشا ابن ابراهيم پاشا محمد على پاشا » براى ما فرستاده است . حسن پاشا مستشار زراعت مصر را براى مهماندارى فرستاده است . حسن پاشا مستشار زراعت مصر ، قاسم پاشا ناظر بحريه كه ادميرال است ، على پاشا صادق محافظ اسكندريه يعنى حاكم و حسن افندى ناظر قلم به كشتى آمدند . پس از تهنيت و تبريك سوار كرجى [ اى 
  ] كه علم شير و خورشيد داشت و بيست نفر پارو مىزد [ ند 
  ] با حضرات و ميرزا رضى قونسول دولت ايران نشسته به كنار آمديم . به كالسكه سوار شده به باغ و عمارت حسين پاشا كه نيم فرسخ بيرون شهر اسكندريه است آمديم .\r\nحسين پاشا پسر ثانى خديو است . پسر بزرگ ايشان [ خديو 
  ] محمد توفيق پاشا است كه بيست و سه سال دارد وليعهد ايشان است . پسر ثالث خديو مصر حسن پاشا و پسر رابع ابراهيم پاشا است . چند پسر ديگر هم دارد .\r\nباغ حسين پاشا مشحون از گل‌هاى رنگارنگ و اشجار سردسير و گرمسير است . نهر محمودى كه محمد على پاشا از نيل مصر جدا كرده و به اسكندريه آورده است از كنار جلوخان باغ عبور مىكند . اين نهر را محمد على پاشا به اسم سلطان محمود خان ناميده است . درخت غريبى آن‌جا ديدم كه انجير فرعون مىگويند و عربان جيمز مىگويند . مثل انجير است كه از بدن درخت خوشه‌خوشه درمىآيد . برگ او هيچ شباهتى به برگ انجير ندارد . درخت او بسيار بزرگ مىشود . به تنهء درخت [ اگر 
  ] خراشى بدهى شير درمىآيد . انجير را فقرا مىخورند . در آن باغ از ساير گل‌ها و اشجار كه از فرنگستان آورده‌اند بىنهايت است و تفصيل او از مقصود\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nكتاب خارج .\r\nوقت رفتن به منزل ، عبور ما از ميدان منتشيه - در اسكندريه - شد كه خديو مصر صورت محمد على پاشا جد خود را سواره با عمامه از مفرغ ريخته در وسط ميدان گذاشته‌اند . خندق متينى دور اسكندريه قرار داده‌اند و بازوى محكمى كشيده‌اند كه دو خندق پهلوى يكديگر است و ميانشان ديوار متينى حاجز است . يكى براى داخله است و يكى براى خارجه . اين بارو و آن خندق از بناهاى محمد على پاشا است .\r\nدر ميان شهر اسكندريه هم قلعه و باستيان محكمى ساخته كه توپ‌هاى بزرگى دارد كه لنگرگاه و دريا را مىزند و مشرف به همهء شهر است . اين استحكامات براى اعراب خوب است ولى در مقابل سفاين حربيه انگليس كه عكه را گرفته است چه خواهد كرد . عكه را در نقشه‌ها سنت‌جان‌اگرى مىنويسند و تفصيل انشاد مريميه كه باعث نظم آن شد مذكور خواهد شد .\r\nچون امروز به انجام رسيد مناسب آن است كه در اين مقام ذكر آن مقامه بشود :\r\nدر سنهء هزار و دويست و نود هجرى ، وقتى كه موكب همايون اعليحضرت شاهنشاهى روحنا فدا ، به سفر فرنگستان تشريف‌فرما شدند اين بندهء درگاه را از كردستان احضار فرموده در سلك چاكران به اين خدمت گران انتخاب كردند و به خدمات و زحمات ممالك محروسهء ايران در دار الخلافهء تهران گذاشتند ، « فان امير المؤمنين نثر كنانته فعجمها عودا عودا فاختارنى منها » .\r\nالحمد لله تعالى از فضل الهى و اقبال اعليحضرت شاهنشاهى در ايام غيبت موكب همايون در خدمت دولت روزافزون ، از هرجهت اسباب روسفيدى فراهم بود كه مخالف و موافق را در اين كار انكار نبود . در آن ايام جمعى از علماى اعلام كه گاهى به ديدن مىآمدند از حضرت وليعهد دولت قاهره مد ظله العالى در ضمن حكايت ، شكايت مىكردند كه : « شنيده‌ايم مذهب و طريقهء شيخى را اختيار كرده و از جادهء مستقيم انحراف دارد . » و ملتمس آن شدند كه در بندگى آستان به حضور ايشان شرحى عرض كنم و از قول علماى اعلام تفصيلى به عرض برسانم . اين بنده در آن وقت ، موقع عرض نديد كه حضرت وليعهد چنان تصور فرمايند [ كه 
  ] تا دو روزى به فلانى گفتند در خلوت كريمخانى بنشين 61 ، در مقام چنين عرض‌ها برمىآيد .\r\nتا آن‌كه موكب همايون به سلامت و عافيت تشريف‌فرماى تهران شدند و اين بندهء درگاه ثانيا به كردستان رفت . از كردستان چنان اتفاق افتاد كه به حضور مبارك ايشان عرض حالى كند و محمود ميرزا پسر عم [ خود 
  ] را به حضور مباركشان [ بفرستد 
  ] . عريضه‌اى به خط لا يقرء نوشت كه : « علماى اعلام از حضرت و الا در تهران اظهار رنجش داشتند . اگر حضرت و الا از طريقهء مرحوم شيخ را هم داشته باشند نبايد اين جمع ديگر را مطرود بفرمايند . مگر شاهنشاه مرحوم جد بزرگوار سركار مسلك عرفا نداشت و با دراويش و عرفا مهربان نبود ؟ ولى ظاهرا در حرمت علما و وظيفهء آن‌ها و ديد و بازديد آن‌ها طورى رفتار مىكرد كه احدى از علماى ظاهر برايشان بحثى نداشت . سركار و الا هم تأسى به جد بزرگوار فرموده آن‌طور رفتار فرمايند . من هم كمال\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nارادت را به شيخ احمد 62 مرحوم دارم و از ملا آقاى دربندى معروف شنيده‌ام كه مىفرمود :\r\n« مرحوم شيخعلى ولد الصدق شيخ احمد به من مىگفت : ان ابى ضيعوه تلامذته . » و ملا آقا بر شيخعلى رحمت مىفرستاد . و آخوند ملا محمد تقى مجتهد يزدى اردكانى مىفرمودند كه :\r\n« مرحوم شيخ احمد قريب به چهار سال در يزد اقامت داشتند ، همه علماى ظاهر با ايشان مراوده مىكردند و چند سال در كرمانشاه رحل اقامت افكنده آقايان كرمانشاه ، هميشه با ايشان آميزش و سازش داشتند . »\r\nهمهء اين گفتگوها بعد از وفات ايشان بلكه بعد از وفات سيد كاظم رشتى به ميان آمد كه بعضى اسرار و اخبار آن طايفه آشكار شد كه باعث ضلالت عوام بود و علماى ظاهر طعن و لعن مىكردند . »\r\nالقصه ، حضرت وليعهد هم در جواب اين عرايض اظهار التفات كرده [ و 
  ] اظهار امتنان فرموده بودند و به همراه محمود ميرزا به آقا ميرزا جواد 63 امام جمعه ولد الصدق مرحوم ميرزا احمد مجتهد تبريزى 64 طاب ثراه به جهت دختر مرحوم حاج غلامرضاى تاجر شوشترى كاغذى نوشته بودم كه : « دختر او كه مادرش كردستانى است كه كبيره شده است . حق او را جناب آقاى مستوفى الممالك به حاجى حسين تاجر ، مشهور به « حاجى حسين قايم‌مقام » سپرده . زحمت نباشد يكى را مقرر داريد وارسى بكند كه حق او چقدر است و تفصيل او را مرقوم داريد تا در ثانى ، خدمت شما نوشته شود . »\r\nپس از آن‌كه محمود ميرزا به تبريز مىرسد خسروخان كرمانى برادر حاجى محمد كريمخان كرمانى از اين فقره مطلع شده [ با 
  ] آقا ميرزا حسن پسر مرحوم « ملا محمد مامغانى » 65 كه به حجة الاسلام معروف است ساخته و حاجى فتحعليخان بيگلربيگى هم كه با امام جمعه آقا ميرزا جواد در سر ملكى نزاع داشتند [ و 
  ] از او رنجيده‌خاطر بود سواد كاغذى از قول اين بندهء درگاه جعل كرده به توسط عليخان سرتيپ كارپرداز اول خارجهء پسر مرحوم حسينخان نظام الدوله به خاكپاى مبارك فرستادند . مضامين [ ى 
  ] چند جعل كردند كه اين بندهء درگاه ، آقا ميرزا جواد را در اتمام و اضمحلال طايفهء شيخى اغوا كرده است . اين معنى در خاطر مهر مظاهر همايون گران آمد كه از قبل اين بنده چنين حركتى كه مايهء فساد ، ميان دو طايفه از مسلمين است خلاف آيين و دين است . لهذا روز دوازدهم محرم الحرام سنهء هزار و دويست و نود و يك هجرى اعليحضرت قدر قدرت همايون روحنا فداه چاپار مخصوصى خواسته ، دستخط مبسوطى مرقوم فرمودند و آن سواد كاغذ را از راه مرحمت در جوف دستخط مبارك به كردستان فرستاده مقرر فرموده بودند كه : « اياب و ذهاب چاپار زياده از پانزده روز نباشد . »\r\nاز اتفاقات ، به جهت مفلوكى اسب‌هاى چاپارخانه و برف زمستان ، كه در آن سال فوق‌العاده برف آمده بود [ چاپار 
  ] ناچار روز سيزدهم صفر سنهء يك هزار و دويست و نود و يك ، دستخط همايون را رسانيد ، حكم همايون بر آن شده بود كه : « چاپار پانزده روز بيايد و برگردد . » [ ولى 
  ] چاپار سريع السير در يك ماه و يك روز آمد . تأخير چاپار را در تهران مايهء\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nبعضى حرف‌ها كردند كه نوشتن او قبيح است . مهديقلى ميرزا كه اختيار چاپارخانه‌هاى ممالك محروسه در آن سال با او بود به عرض رسانيد كه : « چاپار آمد . فلاتى به بغداد رفته . » عرض نواب و الا مؤيد الدوله حكمران كرمانشاهان ، تعهد آوردن هفت هشت هزار خانه جاف 66 را داشت و من در خاكپاى مبارك انكار اين مطلب را داشتم كه : « جاف جافى در عرضشان وافى نمىباشند و ميان طايفه و رؤسا خلاف است . تعهد اين كار ، گزاف و به قهر و زور نيز از شهر دست نخواهند كشيد . چند روزى به جهت تنظيمات دولت عثمانى به دولت ايران ملتجى شده‌اند . » ولى گفتگو و خيال نواب ايشان آن بود كه : « عاجلا از تعهد اين كار ، شغلى و ولايتى را صاحب مىشويم . اگر به عمل نيامد خواهيم عرض كرد كه ، ما سعى خود را كرديم ، خدا نخواست . به نقد ، حكومت كردستان را از دست نبايد داد . نعمت عاجل معلوم را ، عاقل به نقمت آجل موهوم از دست نمىدهد . » حق با ايشان بود .\r\nبارى روز سيزدهم صفر مزبور چاپار به كردستان رسيد [ و 
  ] دستخط همايون را رسانيد .\r\nهمان روز به تلغراف ، به نواب مؤيد الدوله حكومت كردستان را مرحمت فرمودند . اين بنده ، همان روز كه چاپار رسيد عرايض حضور همايون را نوشته با شاطر برق سير فرستادم . جواب اين بنده در منزل « بىبيك‌آباد » رسيد . سواد عريضه حضور وليعهد كه در اين فقره عرض كرده بودم و جواب ايشان ، سواد كاغذ امام جمعه و جواب ايشان و جواب كاغذ صاحب ديوان را به حضور مبارك فرستاده تفصيل را عرض كردم از عرش تا فرش . و به همهء انبياى مرسلين و ائمهء معصومين و ارواح اجداد بزرگوار اعليحضرت همايون را قسم داده بودم كه :\r\n« آن كسى كه سواد را برداشته يقين اصل را [ هم 
  ] دزديده است . البته اصل پيش او است .\r\nاگر اصل آن كاغذ را فرستادند يا به خط من يا به خط ميرزا اسماعيل و ميرزا ابو الحسن دو نفر ميرزاى من و به مهر من باشد . به خط اين دو نفر البته هزار عريضه و كاغذ در وزارت خارجه و در حضور مبارك ضبط است . شفاعت احدى را قبول نكرده اين عريضهء من در دنيا و آخرت سند باشد . يك دست مرا در ميدان قطع كرده هزار تومان ، آقا تقى مير غضب‌باشى رسوم بگيرد . و اگر دروغ شد ، [ يا 
  ] اصل كاغذ را نفرستادند يا وقوع اين كار را نتوانستند معلوم كنند بر آن شخص مدعى كه سواد را فرستاده دو چوب بزنند . يكى به پاى راست و يكى به پاى چپ . از من كه نوكر پادشاه و عموى پادشاه هستم در جزاى بد قطع يد باشد و از آن شخص مفترى ، به دو چوب مؤاخذه گردد . »\r\nبارى به مصلحت ملكدارى ، اين عرض مرا قبول نفرمودند . اين‌قدر براى من معلوم شد كه بر اعليحضرت همايون صدق عرض من معلوم گرديد . اين عقده در دل اين بنده بود كه به يك تهمت بىمعنى از اعتبار مالى و حالى افتاده در اين دو سال چقدر خسران و نقصان داشته‌ام تا به زيارت بيت الله الحرام و بيت المقدس به اصرار استرخاص حاصل شد .\r\nدر وقت وداع به جناب سپهسالار اعظم گفتم : « به زيارت بيت المقدس براى اين مىروم كه به حضرت مريم بتول اين تهمت محض را عرض كنم . چون قوم دغا و ريمن به آن پاك\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nدامن تهمت زدند . العياذ بالله [ به او 
  ] نسبت زنا دادند و گفتند : « حضرت زكريا چنين عمل كرده » ، ايشان مىدانند كه تهمت و افترا بر شخص چه اثر مىكند . استدعا دارم انتقام مرا از حجت خالى از وجه بگيرد و در [ محضر 
  ] حضرت خاتم الانبياء روحى و روح العالمين فداه شفاعت كند كه انتقام مرا بگيرند كه هرگز حلال نخواهم كرد . »\r\nاز اتفاقات ، وقت رفتن بيت الحرام در منزل سليمانيه على خان سرتيپ كه به چاپارى از تبريز به تهران مىآمد عذر قصور خود را خواست كه تفصيل او در اين روزنامه ، تطويل بلا طايل است . حليت طلبيد . چون راست گفت و به زيارت مىرفتم حلالش كردم . لهذا ، مقام مريميه عنوان شد . در درياى سياه شروع [ و 
  ] در آق‌دنيز به اتمام رسيد . به جهت ناخوشى و باد گرانتين از زيارت بيت المقدس مرا منع كردند . اگر خداوند توفيق داد و به زيارت آستان جبرائيل پاسبان حضرت خاتم الانبياء و المرسلين صلى الله عليه و آله و سلم مشرف شدم و به حرم محترم بيت الله الحرام فايز شدم در آن مقام پاك با دل دردناك شكايت خواهم كرد و جزاى اين كار را در دنياى عاجل و سراى آجل از خداوند ، منتقم حقيقى خواهم خواست ، « ليهلك من هلك عن بينة و يحيى من حى عن بينة » اين مقاله در بث شكوى عنوان شد .\r\n\r\nهذا مقاله مريميه و مقامهء بتوليه :\r\n اى مادر عيسى مطهر * اى حامل روح پاك داور \r\n دست بشرى تو را نسوده * مثل تو در اين جهان نبوده \r\n چون حمل ز روح پاك دارى * از گفت بدان چه باك دارى \r\n فخر تو نه از بيان عيسىست * كه مادرم از زنا مبراست \r\n فخر ، اين‌كه ترا ستوده يزدان * بر خاتم انبيا به قرآن \r\n يك سوره بنام نامى تست * مدح پسر گرامى تست \r\n ان الله اصطفاك عن ريب * گو تا بكند عدو تو را عيب \r\n قرآن به زمانه استوار است * نام تو هميشه پايدار است \r\n يزدان به حق تو اصطفا گفت * از كينه يهود افترا گفت \r\n گفتند يهود پيش از تو * در حق خداى ، بيش از تو \r\n قومى مخذول هردو عالم * مردود ميان نسل آدم \r\n غلت ايدى كلام حق است * ديگر ما را چه جاى دق است \r\n با آن‌كه طهور و پاكى از لوم * دل‌خسته‌اى از ملامت قوم \r\n بس رنج ز قوم خود كشيدى * طعمى چو ز افترا چشيدى \r\n تهمت ، دانى بود گزنده * چون تير كه بشكرد پرنده \r\n زان رو به تو التجا نمودم * در پيش خدا رجا نمودم \r\n سوى تو شتافتم ز خانه * تا با تو سرايم اين فسانه \r\n صد منزل راه طى نمودم * صد اسب جواد پى نمودم \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n محروم شدم ز آستانت * تا راز كنم به پاسبانت \r\n افسوس كه بخت نارسايم * همراه من است هر كجايم \r\n تا مصر بيايم و نيايم * ديگر به چه‌سان سخن سرايم \r\n از بس كه سخن گزافه گفتند * شرحى ز وفاى يافه گفتند \r\n رانندند سفينه را ز ساحل * گشتند ز كردگار غافل \r\n نايافته‌اند مدعى را * در خشكى و در ترى خدا را \r\n در خاك گر آتش از و با بود * در آب ز باد اژدها بود \r\n گر باد بلا به بحر خيزد * موجى خيزد كه كوه ريزد \r\n گر حفظ حق است نيست باكم * از آتش و آب و باد و خاكم \r\n گفتند نهاده شد گرانتين * ما را نه سزد خلاف آيين \r\n تدبير كنند رد تقدير * غافل كه خطاست كار تدبير \r\n القصه ، ز دور مىسرايم * آن غصه كه بود از برايم \r\n در نزد تو اى گزيدهء حق * نزديكى و دورى است مطلق \r\n دانى تو به من چه غم رسيده * از كين عدو ستم رسيده \r\n بر باد شده است آبرويم * زين بيش به پيش تو چه گويم \r\n آن كس كه زده است افترايم * آن نامه كه ساخت از برايم \r\n بنوشت كه اين سوادنامه است * زان ظفر علامت اين قلامه است \r\n كاصلش دزديد و داد بر باد * وانگاه سواد را فرستاد \r\n از خرد و بزرگ كس نفرمود * كاين اصل چه شد كه گشت مفقود \r\n تا گفت كسى كه اين كجا شد * اين اصل چرا چو كيميا شد \r\n تو گلبن عصمتى به گلشن * اين حجت خويش ساز روشن \r\n فريادرسى نكرد شاهم * فريادرس اى تويى پناهم \r\n گفتم با شاه كاى خداوند * اين تهمت را به من تو مپسند \r\n تو مالك جان و شهريارى * بل سايهء لطف كردگارى \r\n ديوان مظالمى بياراى * پس آن‌چه حق است بازفرماى \r\n گويند كه روز رستخيز است * در باطل و حق بسى تميز است \r\n شاه است نشسته صدر ايوان * از بيت شرف مه است تابان \r\n يك‌سو من زار و حجت دين * يك‌سو امرا به عجز و تمكين \r\n انبوه خلايق از زن و مرد * بينند كه شاه حكم چون كرد \r\n من گويم كاى خدا تو دانى * تو عالم سر و العيانى \r\n اين اصل اگر كنند پيدا * كاين مهر و خط از تو شد هويدا \r\n در محضر آن شهود مجموع * يك دست مرا كنند مقطوع \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n ورنه به حضور اوليايش * دو چوب زنند بر دو پايش \r\n چون شاه نبود دادخواهم * خواهم ز تو داد اى تو شاهم \r\n تو شاه كمالى انس و جن را * تو ماه جمالى آسمان را \r\n تو دانى و حق كه پاك‌دينم * زين لوث برىست آستانم \r\n تو دانى و حق خبر ندارم * جز صدق و صفا ز بر ندارم \r\n در كيش مسيح و دين احمد * قول تو مُصَدَق و مُسَدَد \r\n در پيش نبى حمايتم كن * در حضرت حق اعانتم كن \r\n عيسى را كن شفيع اين كار * در حضرت احمد جهاندار \r\n تا حجت ، روسياه گردد * رسواى گدا و شاه گردد \r\n اسلام كه حجتش چنين است * پس واى به حال مسلمين است \r\n خواهم ز خدا شقاق و بوسش * بل ناخوشى شقاقلوسش « 1 » \r\n بر پاى نه ، بلكه بر بنانش * تا سخره كنند اين و آنش \r\n كاين است سزاى افترايت * تا چيست جزاى آن سرايت \r\n اجر است بهر كبد كه حَرّاست * خاصه ز كسى نگفته جز راست \r\n كاين حجت را دليل شه كن * در هردو جهانش روسيه كن \r\n در دنيا خواهم اين جزا را * كاين حكم نيفتد آن سرا را \r\n چون عرض تو زى رسول افتد * در درگه او قبول افتد \r\n عرضى كه شود ز مريم پاك * حكمى كه بود ز شاه لولاك « 2 » \r\n تا مؤمن و كافر و مسلمان * زين حكم شوند جمله حيران \r\n او عالم علم هست با نيست * داند مردود امتش كيست \r\n از رحمت تام و لطف بسيار * ستار بود به هر گنهكار \r\n اندر خبر است روز محشر * از هول قيام و تابش خور \r\n هركس به خيال خود گرفتار * آيا چه بود جزاى كردار \r\n آويخته عدل را ترازو * زين سو گردد و يا از آن‌سو \r\n نه ياد كند پدر پسر را * نه نام برد پسر پدر را \r\n رفته است خليل حق هم از هوش * كرده است ذبيح را فراموش \r\n جز نفسى كس سخن نگويد * كس يار و عشيرتى نجويد \r\n جز احمد مرسل جهاندار * كو امت را شود پرستار \r\n گويد به خداى حى ذو المنن * اين امّت را ببخش بر من \r\n\r\n\r\n","description":"","footnote":"\r\n( 1 ) شقافلوس كه اكنون به دو قاف معروف است غلط است اصل لغت يونانى است و صحيح آن سفاكلوس است با سين مهمله و فاء و كاف عربى و به تصحيف سين را شين كرده‌اند و فاء را به غلط قاف خوانده‌اند و قاف ثانى عوض كاف عربى است .\r\n( 2 ) حضرت پيغمبر .\r\n","page_name":" 95 ","page_number":95},
  {"content":"\r\n\r\n ترسم كه اگر جزاى جانى * افتد به سراى جاودانى \r\n از رحمت عام احمد پاك * آتش گيرد طبيعت خاك \r\n حجّت بجهد به حيله و فن * از قهر و عذاب حى ذو المنن \r\n اى فخر ملايك و رُسُل هم * اى جان جهان و عقل كل هم \r\n پيغمبر آخر الزمانى * سلطان زمين و آسمانى \r\n تولاك دليل شوكت تست * او ادنى شأن قربت تست \r\n فخر همه بر تو ، فخر تو فقر * سبحان الله بذلك الوقر \r\n اين فقر نه احتياج مالىست * بل فقر جمال ذو الجلالىست \r\n دست من و دامن تو اى شاه * از ظلمت وارهانم اى ماه \r\n خاكم به دهن كه مهر و مه چيست * اين نه ايوان و بارگه چيست \r\n جمله ز شعاع نور احمد * موسى حيران طور احمد \r\n سگ شيفته گشت بر مه خويش * سگ را تو مران ز درگه خويش \r\n سر را بنهم بر آستانت * يعنى كه سگم به پاسبانت \r\n حاشا كه نمود خودنمايى * سگ باشم اگر توام ستايى \r\n از وى بگذر به حق زهرا * در هردو جهانش ساز رسوا \r\n تا خلق جهان عبره گيرند * زين عبره تمام خبره گيرند \r\n حقا ! ملكا ! خدا يگانا ! * روزىده خلق رايگانا ! \r\n دارد به خدايىات گواهى * از عرش گرفته تا به ماهى \r\n تو هستى و جمله پست گردند * چون خواهى باز هست گردند \r\n جز كيش هُدى نبوده‌ام راه * جز وحدت تو نگفته بالله \r\n دين از خبر و اثر گرفتم * نز مادر و از پدر گرفتم \r\n بخشاى گناه بىقياسم * كز كردهء خويش در هراسم \r\n از امت ختم مرسلينم * بوده است اسلام كيش و دينم \r\n قرآن خدا كتاب باشد * در ميزان احتساب باشد \r\n مِهر است ستوده احمد پاك * سيرش به ده و دو برج افلاك « 1 » \r\n ايشان همگى مرا امامند * بل راهنماى خاص و عامند \r\n عالم همه ريزه‌خوار خوانشان * در عالم ماسوى مكانشان \r\n آغاز ، على است شير يزدان * انجام ، امام حى كيهان \r\n با مهر و ولايشان به دوران * خواهم كه رود مزار تن جان \r\n يارب به حق نبى و اولاد * بگذر تو ز كردهاى فرهاد \r\n يك الف و سه صد به غير يك هشت « 2 » * از هجرت شاه دين چو بگذشت \r\n\r\n\r\n","description":"","footnote":"\r\n( 1 ) يعنى كه ائمه مطهر فريادرسان روز محشر [ هستند 
  ] .\r\n( 2 ) هزار و دويست و نود و دو .\r\n","page_name":" 96 ","page_number":96},
  {"content":"\r\n\r\n در عُشر سيُم به ماه عاشر * اين گفتهء من رسيد آخر \r\n در بحر سياه ابتدا بود * در بحر سفيد انتها بود \r\n چون آب روان بود سرودم * بر خاك نبى رسان درودم \r\n\r\nمصر\r\n\r\nروز چهارشنبه بيست و چهارم شوال :\r\nدر باغ حاج حسين پاشا كه خارج شهر اسكندريه است منزل كرديم . من براى استحمام به شهر رفتم . در رفتن ، كارخانهء ماشين تصفيه آب را در خارج شهر قديم كه آب را از نيل مىكشند و جاى ديگر صاف كرده به مقسم شهر مىفرستند تماشا كردم . حسن پاشا گفت : « اين مال كمپانى بوده ، وعدهء او تمام شده . دو سال است كه حق‌ميرى شده كه تعلق به خديو دارد . » - حق‌ميرى به‌اصطلاح عثمانى است كه در ايران خالصهء ديوان گويند -\r\nخلاصه ، حمام خيلى خوبى بود . اين‌طور حمام بهتر از حمام‌هاى ايران است . در مراجعت به مقسم آب رفتم . به تمام شهر اسكندريه ، آب از اين‌جا مىرود . هر نفرى ماهى دو فر [ ا 
  ] نك بايد به خديو بدهد . اگر اسب داشته باشد يا خر و يا باغچه ، حق او جدا است . اگر آن ماشين عيب بكند يا آب ندهد شهر اسكندريه آب ندارد . از اين ماشين در اين مقسم كه به كل خانه‌ها آب مىرود - حتى [ به 
  ] طبقات بالا - خيلى صنعت به كار برده‌اند .\r\nعصرى ، سوار كالسكه شده اول به باغ نزهت رفتيم كه نزهت باغچه‌سى مىگويند . خديو مصر براى عموم ساخته . روز يكشنبه و جمعه مردم به تماشا مىروند . از احدى اجرت نمىگيرند . از آن‌جا به عمارت رمله رفتيم كه خديو مصر و عشيرت او ساخته‌اند . تا اسكندريه دو فرسخ مسافت مىشود و راه « شمن‌دفر » دارد . چون امسال در ماه رجب دختر خديو مصر آن‌جا وفات يافته لهذا اين عمارت در نظر خديو مردود شده است .\r\n\r\nروز پنجشنبه بيست و پنجم شوال :\r\nپنج از دستهء ساعت گذشته از منزل راه افتاديم . باز به اسكندريه آمده به استاسيون رسيديم .\r\nپنج ساعت و نيم از دستهء ساعت گذشته واپور راه افتاد و دو ساعت به غروب مانده وارد مصر شديم . به قدر نيم ساعت در استاسيون كفرزيات كه عوام كافر زياد مىگويند توقف كرديم و نماز خوانديم . استاسيون را به [ زبان 
  ] مصرى « محطه » مىگويند . اين واپور و واگون مخصوص بود كه حضرت خديو براى ما همراه حسن پاشا فرستاده بود . در چهار ساعت ، يك صد و سى و يك ميل انگليسى را طى كرديم .\r\nاز اسكندريه تا مصر يمين و يسار راه ، همه سبزه و زراعت است و غالبا پنبه‌كارى و ذرت و نيشكر و غيره است كه به‌نظر انسان يك ميدان راه خالى از زرع و كشت نمىآيد . در عرض\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nسال از زمين دو محصول و سه محصول برمىدارند . اين واپور « شمن‌دفر » متصل به كار است و بالفعل خديو مصر هزار و دويست ميل انگليسى ، از خود « شمن‌دفر » دارد .\r\nباعث آبادى و مؤسس اساس مصر محمد على پاشا شد . چنانچه در عهد محمد على پاشا كسى در مصر باغ تصور نمىكرد . مشاراليه باغ « شبرى » را ساخت و خيابان وسيع شمالى و جنوبى را احداث كرد و طرفين خيابان را اشجار غرس كرد . پس از آن اولاد او خوب حفظ كردند . خاصّه اسماعيل پاشا كه تكميل كرد . [ اسماعيل پاشا 
  ] نهر اسمعيليه [ را 
  ] از نيل جدا كرده به سويس برد كه آب شيرين هرگز نديده بودند . و عمارات عالى ساخته است .\r\nالقصه ، از اسكندريه تا مصر ده محطه است : اول ، كافر دوار . دوم ، ابو حمص . سوم ، دمنهور كه قصبه‌اى است . چهارم ، تل ماروت . پنجم ، كفر الزيات . ششم ، طنطا . هفتم ، بركة السبع .\r\nهشتم ، بنها - به تقديم الموحدة على النون - كه به نهل العسل مىگفته‌اند . نهم ، طوخ . دهم ، قليوب . اين محطه‌ها چندان خوب نيست [ ند 
  ] ، بلكه هيچ لايق اين « شمن‌دفر » نيست [ ند 
  ] .\r\nاستاسيون‌هاى تفليس تاپوتى خيلى خوب بود ، خاصّه بعضى كه خيلى امتياز داشت . نيل مصر تقريبا پنج ميل پايين مصر دو شعبه مىشود كه يكى از سمت « كفر الزيات » مىگذرد و به طرف بندر رشيد مىرود و آن‌جا داخل دريا مىشود [ كه 
  ] او را « بحر الغربى » مىنامند . در اين شعبه در صحرا سدى كشيده‌اند كه در طغيان نيل آن صحرا و دهات را آب نگيرد . يكى [ ديگر 
  ] از طرف بنها مىگذرد كه « بحر الشرقى » گويند و به طرف بندر دمياط مىرود و آن‌جا داخل دريا مىشود . پل‌هاى آهنى محكم بسته‌اند كه بسته و گشاده مىشود و بالاى آن‌ها ، راه « شمن‌دفر » است . ميان بحر الغربى و [ بحر 
  ] الشرقى باز چهار شعبه نيل است كه هريكى رودخانهء بزرگى است و در آن‌ها نيز پل آهنى ساخته‌اند . از « قنطرهء كفر الزيات » تا « قنطرهء بنها » سى و چهار ميل است . قنطرهء كفر الزيات درازتر از قنطرهء بنها است . ميان بحر الشرقى و شهر مصر نيز دو شعبهء بزرگ است كه يكى نهر اسماعيليه است و به سويس مىرود . سواى آن شعبات كبيره ، انهار صغيره از نيل جدا كرده‌اند كه با دولاب و ماشين از آن‌ها آب مىكشند و زراعت مىكنند .\r\nمعنى قول خداوند متعال\r\n « وَ سَخَّرَ لَكُمُ الْفُلْكَ لِتَجْرِيَ فِي الْبَحْرِ بِأَمْرِهِ وَ سَخَّرَ لَكُمُ الْأَنْهارَ » \r\nدر مصر مشهور گرديد . پس از ورود به شهر ، عمر پاشا محافظ مصر كه بيگلربيگى شهر است و در رتبه ، با بيگلربيگى روم مساوى است در استاسيون حاضر بود . كالسكه حاضر كرده از جانب خديو تبريك ورود گفته ما را به عمارت نزهت آوردند . عمارت زيبايى است . چندين اطاق تحتانى و فوقانى دارد و باغچهء بسيار قشنگ مشتمل به انواع رياحين دارد .\r\nميرزا احمد خان جنرال قونسول دولت عليه ايران امروز به اسكندريه به استقبال ما رفته بود .\r\nدر كفر الزيات شنيد كه ما گذشته‌ايم . از عرض راه برگشت . چون خديو مصر چند روز قبل رعاف كرده كسالت داشت . گفتم صبح از جانب من به احوال‌پرسى برود . كفر - به فتح\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nكاف عربى و فاء - در لغت عرب به معنى قريه است ، كفر فلان ، كفر فلان . در بغداد و مصر و عربستان [ كفر 
  ] بسيار است . در اين‌جا - كفر الزيات - يا زيتون مىفروخته‌اند يا ملك شخصى زيت‌فروشى بوده كه به او نسبت داده و « كفر الزيات » گفته‌اند .\r\n\r\nروز جمعه بيست و ششم شوال :\r\nپنج ساعت از دسته گذشته خيرى پاشا مهردار و مدير امور مصر كه در حضرت خديو به معنى وزارت باطنى دارد به احوال‌پرسى آمده بود كه : « خديو رعاف كرده و خيلى ملول است كه ملاقات مثل شما مهمانى ، به تأخير افتاده است . »\r\nپس از اداى مراسم مهربانى رفت . بعدازظهر حسن پاشا پيغام داد كه : « كالسكه حاضر است ، اگر به جايى به گردش مىرويد اعلام بكنيد . »\r\nگفتم : « زيارت قبور اوليا مناسب است و زيارت قبر سيده نفيسه و امام شافعى روز جمعه مستحب . از تماشا و تفرج حساب نمىشود . »\r\nچهار ساعت به غروب مانده با حسن پاشا و ميرزا احمد خان جنرال قونسول رفتيم . از نهر احداثى اسماعيليه گذشتيم . پل خوب آهنى بر آن ساخته‌اند . در عرض راه از كنار باغ نزهت گذشتيم كه خديو مصر براى تماشاى عامه ساخته است . از صبح تا عصر هركه به تماشا برود پول نمىگيرند . از دو ساعت به غروب مانده كه موزيكان مىزنند تا سه ساعت از شب رفته هركه داخل شود دو قروش مىگيرند . از آن‌جا گذشته از ميدانى كه شكل ابراهيم پاشا والد خديو مصر را سواره از مفرغ ريخته‌اند [ و 
  ] در ميان ميدان بالاى صفه نصب كرده‌اند تماشا كرديم . در عرض راه مسجد عالى عتيقى بود كه خيلى بناى مستحكم [ ى 
  ] است ، گفتند از بناى سلطان حسن است و بعضى « حسن شاه » مىگويند . در كتاب « حسن المحاضره فى احوال المصر و القاهره » نوشته است كه : « اين بنا از سلطان ابن ملك الناصر محمد ابن قلاوون است كه در سنهء هفتصد و پنجاه و هشت ساخته است و در مدت سه سال به انجام رسيده است . »\r\nاز آن‌جا به قبر امام شافعى رسيديم . در مصر عتيق يعنى مصر فسطاط 67 در سفح جبل مقطّم است . اسم او « محمد ابن ادريس » است و از ائمهء اربعه و قريشى نسب است . در سنهء يك‌صد و پنجاه متولد شده و در رجب سنهء دويست و چهار در مصر وفات يافته است . خاقانى در اين قطعه كه در ستايش خود گفته ، مىگويد :\r\n چون زمان عهد سنايى درنوشت * آسمان چون من سخن‌گستر نزاد \r\n بو حنيفه اول شب درگذشت * شافعى آخر شب از مادر بزاد \r\n در فلان تاريخ ديدم كز جهان * چون فرو شد بهمن ، اسكندر بزاد \r\nدر قديم گنبد و بارگاه مختصرى داشته . ملك شمسه كه مادر ملك العادل است در سنه ششصد و هشت هجرى اين گنبد رفيع را ساخته است . در جنب قبر شافعى تحت آن گنبد چند قبر ديگر است . خادم گفت : « از اولاد عبد الحكم صحابى است . » به تاريخ رجوع كردم بر من چيزى معلوم نشد . در ضريح را نيز باز كرده بالاى ضريح چوبى ، روپوش مفتولى خيلى اعلا ، خديو\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nمصر وقف كرده . در مراجعت به حسن پاشا گفتم : « از شافعى پرسيدم كه اين اشعار از شماست كه در حق امير المؤمنين نسب به شما داده‌اند ؛\r\n قيل لى قل لعلى مدحا * حبه يحمد نارا موصده \r\n قلت لا اقدم فى مدح امر * ظل ذو اللب الى ان عبده \r\n و النبى المصطفى قال لنا * ليلة المعراج لما صعده \r\n وضع الله بظهرى يده * و احس القلب منه برده \r\n و على واضع اقدامه * فى محل وضع الله يده \r\nو ايضا گفته ؛\r\n الى م الام و حتى متى * اعاتب فى حب هذا الفتى \r\n و هل زوجت غيره فاطمه * و فى غيره هل اتى هل اتى \r\nو ايضا گفته ؛\r\n و مات الشافعى ليس يدرى * على ربه ام ربه الله \r\nو ايضا گفته است ؛\r\n ان كان رفضى حب ال محمد * فليشهد الثقلان انى رافضى \r\nامشب جواب مرا در خواب خواهد داد . »\r\nحسن پاشا بىفهم و [ بى 
  ] سواد نيست ، گفت : « البته سئوالى كرده‌ايد ، جوابى خواهند داد كه شما قبول كنيد . » [ حسن پاشا 
  ] خودش مذهب حنفى دارد .\r\nاز آن‌جا به زيارت قبر سيدهء نفيسه رفتم كه از علويات صحيح النسب است . عباس پاشا ضريح خوبى ساخته است . او دختر ابى محمد حسن بن زيد بن الحسن بن على بن ابيطالب عليهم السلام است [ كه 
  ] به حبالهء نكاح اسحق بن جعفر الصادق عليه السلام درآمد . قاضى احمد بن خلكان 68 در وفيات الاعيان مىگويد : « و كانت نفيسه من النساء الصالحات التقيات و يردى ان الامام الشافعى لما دخل مصر حضر اليها و سمع عليها الحديث و كان للمصريين فيها اعتقاد عظيم و هو الى الان باق كما كان و لما توفى الامام الشافعى و ادخلت جنازته اليها وصلت عليه فى دارها و كانت فى موضع مشهدها اليوم و لم تزل به الى ان توفيت فى شهر رمضان سنهء ثمان و مأتين و لما ماتت عزم زوجها المومنين اسحق بن جعفر الصادق عندهم فدفنت فى الموضع المعروف بها الى الان بين القاهره و مصر عند المشاهد و هذا الموضع يعرف يوم ذاك بدرب السباع فخربت الدرب و لم يبق هناك سوى المشهد و قبرها معروف به اجابة الدعاء و هو مجرب . » پس از زيارت آن بزرگوار به منزل مراجعت كردم .\r\n\r\nروز شنبه بيست و هفتم شوال :\r\nصبحى به باغ جلو عمارت كه همان كوچهء عام فاصله است به تماشا رفتم . مال يك نفر فرانسوى است كه عقيم بلاعقب است . باغى است كه به انواع رياحين و اشجار ، آراسته و پيراسته است . منزل خودش در اسكندريه است . تجارت دارد . عمارت خوب و كلاه فرنگى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nقشنگى در ميان باغ ساخته است . كوه مصنوعى درست كرده است كه مردم به تماشاى آن مىروند . وقتى كه به آن‌جا رسيدم يادم آمد كه مرحوم وليعهد طاب ثراه ، ميرزا صالح شيرازى را ملامت مىفرمود كه : « در لندن در موزه به تماشاى شتر رفتى كه [ بينى 
  ] شتر لندن چطور است . » من هم با همه كوهستانى كه در ولايت ايران است باز به تماشا رفتم كه ، كوه چطور است . به ارتفاع ده دوازده ذرع سنگ‌هاى معوج و راست و شكسته و درست را مركّب كرده است كه مردم به تماشا بروند ، كه كوه اين‌طور است .\r\nبعدازظهر حسن پاشا اعلام كرد : « خديو كسالت دارد ، شما به هرجا دلتان بخواهد به تماشا برويد كالسكه حاضر است ، بلكه ، خديو مصر به من فرموده كه خدمت شما عرض كنم كه جاهاى خوب مصر را تماشا كنيد . همهء شاهزادگان فرنگستان مخصوصا به تماشاى مصر مىآيند . »\r\nگفتم : « حالا كه ميل حضرت خديو است ، به هرجا كه خوب است ارائه طريق با شماست . »\r\nلهذا به تماشاى قلعه رفتم كه اصل او از بناهاى قايد جوهر است و سلطان صلاح الدين يوسف به استحكام او كوشيده . در كنار كوه مقطم 69 افتاده و كوه بر آن مشرف است . ولى در استحكام آن قلعه از همه جهت محمد على پاشا به اقصى الغايه كوشيده . ديوارها از سنگ‌تراش مربع مستطيل است . مسجد بسيار عالى در آن‌جا بنا نهاده كه در سنهء يك هزار و دويست و چهل و سه شروع كرده و در مدت بيست سال به انجام رسانيده . به‌نظر من ارتفاع گنبد او از مسجد سلطان سليمان كه در اسلامبول است زيادتر است [ ولى 
  ] مسجد سلطان سليمان وسيع‌تر و منيع‌تر است . قبر خود محمد على پاشا است كه تمام شهر مصر در تحت آن قلعه و آن عمارت واقع است . الان همان كوشك به همان فرش و آئينه و زينتى كه در عهد محمد على پاشا بوده باقى است . از اين كوشك هرمان ، كانهما جبلان پيدا است .\r\nدر اين قلعه از بناهاى سلطان صلاح الدين يوسف ، چاهى است كه به قدر صد ذرع ، بلكه زيادتر كوه را كنده‌اند [ تا 
  ] به آب رسيده‌اند . مقدار سى فوت قطر آن چاه است . به جهت پايين رفتن گاو دنبال ساخته‌اند . به چرخ آب مىكشند و منبعى در وسط قرار داده‌اند كه در آن‌جا نيز با گاو آب كشيده در آن منبع مىريزند و از آن منبع به بالا مىكشند . بعضى برآنند كه ، « آنقدر كنده‌اند كه به نيل رسيده‌اند » يعنى از نيل به آن‌جا راهى قرار داده‌اند . اگر به گوارايى نيل نباشد از آن است كه آن [ نيل 
  ] جارى است و اين حكم راكد را دارد . اين آب محض كفايت كار قلعه كيان است كه در ايام تنگى و محاصره سختى نكشند . الحق كار غريبى و اثر عجيبى است كه از آن سلطان به يادگار مانده است .\r\nاحوال سلطان صلاح الدين يوسف ، در تاريخ « وفيات الاعيان » مسطور است . بعضى اين را « چاه يوسف » مىدانند - منسوب به حضرت يوسف بن يعقوب عليهما السلام - از تاريخ غفلت دارند . حضرت يوسف در مصر فرعون كه « منف » 70 است تشريف داشت و از آن شهر تا اين\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nشهر مسافت بعيده است .\r\nالقصه ، از اين‌جا به مقبرهء ابراهيم پاشا رفتم كه در نزديكى مقبرهء امام شافعى است . در اين مقبره همهء اولاد محمد على پاشا ، توسن پاشا ، عباس پاشا و غيره و غيره مدفون هستند . « ميرزا سنگلاخ خراسانى » 71 در آن سنگ‌هاى مرمر ممتاز كه هر ضلعى يك‌پارچه مرمر است به خط نستعليق ، كتيبه‌اى نوشته كه هيچ به قاعدهء خط نستعليق قديم نيست . اين شيوه‌اى است كه خودش اختراع كرده است . در مصر ، خط ثلث را بسيار خوب مىنويسند . چون خط نستعليق در آن صفحات متداول نبود ، در نظر مصرىها خيلى جلوه كرده است . چند جا اسم خود را به عبارات غريب رقم كرده كه يكى [ اين 
  ] است ،\r\n « راقمه سنگلاخ عيسى دم * كه اوست مُحيى اموات از زبان قلم » \r\nدر اين‌جا مناسب شد كه سال وفات محمد على پاشا و ابراهيم پاشا را ثبت كنم : محمد على پاشا در سنهء يك هزار و صد و هشتاد و سه هجرى در بلدهء قواله متولد شده و خود اول سلسله است و از شخص‌هاى يگانهء دنيا است ،\r\n خلف بن احمد فى الخليفة واحد * لكنه مرب على الالاف \r\n[ محمد على پاشا 
  ] در سنهء يك هزار و دويست و نوزده هجرى به حكومت مصر از جانب دولت عثمانى سرافراز شده ، در زمان سلطان محمود خان حجاز و شامات را تصرف كرده و خود را خديو اعظم ناميد . يك دو سال از عمر او مانده به جهت خبط دماغ ، انزوا اختيار كرده [ و 
  ] اختيار كلى را به ابراهيم پاشا اكبر اولاد واگذار كرد . در شب سيزدهم رمضان سنهء يك هزار و دويست و شصت و پنج هجرى در اسكندريه وفات يافت و نعش او را به مصر آورده در جامع خود دفن كردند .\r\nابراهيم پاشا نيز در زمان حيات او در سنهء يك هزار و دويست و شصت و چهار وفات يافت . وفات ابراهيم پاشا را به جهت ناخوشى كه داشت از محمد على پاشا پنهان كردند . تا وفات يافت از اين قضيه اطلاع به هم نرسانيد . عباس پاشا برادرزادهء او بعد از وفات ابراهيم پاشا متصدى امور شد كه بعد از محمد على پاشا هم باز به رياست مصر ، او رسيد .\r\n« هوبر پاشا » ناظر امور خارجه كه وزير [ امور 
  ] خارجه است ديروز و امروز به ديدن آمده بود . من به سياحت رفته بودم . ميرزاى رضى خان را به احوال‌پرسى او فرستادم . عذر خواست كه : « چرا بىخبر زحمت كشيده آمده‌اند . »\r\n\r\nروز يكشنبه بيست و هشتم شوال :\r\nاول به تماشاى « سراى جزيره » رفتيم و از نيل گذشتيم . قنطرهء بسيار خوبى از آهن ، اسماعيل پاشا خديو مصر در سراى نيل قرار داده كه نهايت امتياز [ را 
  ] دارد . اين قنطره در كنار قشله و « سراى نيل » واقع است كه چهار سال قبل از اين خديو مصر ساخته است . طول اين قنطره كه پيموديم چهارصد و چهارده ذرع و عرض او دوازده ذرع است . گاهى براى عبور كشتىها بار مىكنند و مىبندند .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبنيان‌سراى جزيره از ميان رود نيل است . باغ بزرگى دارد كه اقسام وحوش و طيور آن‌جا هست . كوه مصنوعى خوبى [ نيز 
  ] ساخته‌اند . « فريدون بيك افشار ارومى » كه از عهد محمد على پاشا نوكرى مىكند مستحفظ آن عمارت و آن باغ است . از حيوانات آن‌جا حيوانى است كه از آمريكا آورده‌اند . دست خيلى كوتاه دارد و دم دراز . پاى دراز دارد و بچه‌هاى خود را در جلد زير شكم خود پنهان مىكند . خيلى غربت داشت . در ايستادن ، دم او نيز در زمين ممد ايستادن او است . جست‌وخيز دارد . لاك‌پشت‌هاى بزرگ بود . از جنس قرقاول ، مرغ خوبى بود كه سينهء او بنفش تيره و پشت او سفيد منقط بود . دم سفيد دراز داشت ، خيلى مرغ زيبايى بود . شتر صحرايى هم بود كه از هندوستان آورده بودند . چنان مىدانم كه از تبت به هندوستان آورده باشند . در تبت شتر صحرايى هست ولى به بزرگى و بلندى اين شترها نيست .\r\nسروكله اين سياه است .\r\n[ سراى جزيره 
  ] عمارت بسيار عالى ممتاز دارد . قصر بشك‌داش اسلامبول را تعريف مىكنند به پايه و مايهء اين قصر نمىرسد . از هرجهت امتياز داشت . سنگ‌هاى مرمر ملون سياه و سفيد را بطور كاشىكارى فرش كرده‌اند كه خيلى ممتاز بود . بالاى تپه كه از طرفين به مرتبهء ثانوى مىروند آئينهء بزرگى نصب كرده‌اند كه از پنج ذرع ، ارتفاع او زيادتر به‌نظر رسيد . تقريبا سه ذرع عرض داشت . در اطاق‌ها را كه به يكديگر باز كنى دويست متر فرانسه طول دارد .\r\nتماشاى نيل از آن قصر و حركات و سكنات واپورهاى كوچك و زورق‌هاى كشتى خيلى بر جلوهء آن‌جا افزوده ، اگرچه عمارت بشك‌داش اسلامبول هم در كنار بوغاز است فرق اين‌جا با آن‌جا به قدر شيرينى آب نيل و آب‌شور دريا است .\r\nاز آن‌جا به آنتيك كه در محلهء بولاق است رفتيم . اشكال و صور قديمه را از هرجا آورده‌اند و جمع كرده‌اند . يكى از مرده‌هاى قديم را كه به موميايى ، پا و اجزاى ديگر بدن آن‌ها را حفظ كرده‌اند [ ديديم 
  ] . پاى يكى پيدا بود كه ناخن‌ها به همان حالت مانده بود . وقت تشريف‌فرمايى اعليحضرت سلطان عبد العزيز خان به مصر [ كه 
  ] در سنهء يك هزار و دويست و هفتاد و نه هجرى تشريف آورده [ بودند 
  ] پاى آن مرده را به جهت تماشاى سلطان باز كرده‌اند [ و 
  ] ديگر نبسته‌اند .\r\nيك گاو از سنگ سياه تراشيده‌اند و در جنب او شكل مردى و شكل زنى بود . اين سه صورت برحسب سنگ و تراش و صنعت چيز خوبى بود . بعضى صورت‌ها بود كه آن شخص مستحفظ مىگفت : « تاريخ اين ، شش هزار سال است . تاريخ اين ، پنج هزار سال است . » به زبان فرانسه ، يكىيكى را ضبط كرده‌اند و روى اغلب اشياء به عدد هندسهء فرنگى علامت گذاشته‌اند . بايد در آن فهرست ، شرح حال او باشد .\r\nاز اين‌جا به چاپخانه و كاغذگرخانه رفتيم . حسن بيك ناظر كاغذگرخانه ، خودش به فرنگستان رفته و آن‌جا ياد گرفته است . همهء آن‌ها را خودش در مصر به انجام رسانيده است .\r\nهشتاد هزار ليره خرج اين كارخانه شده . قطعهء عربى هم گفته‌اند كه از دولت عزيز عير از\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nانگريز « 1 » اين كارخانه بر همهء كارخانه‌هاى ديگر مزيت و رجحان دارد .\r\nتمام كارخانه‌هاى مصر در محلهء بولاق است كه در كنار نيل واقع شده است . به جهت آب نيل كه به ماشين ساخته‌اند ناچار بايد در كنار آب باشد . از پوست درخت موز و از علق حلفه نيز كاغذ ساخته‌اند . حالا ولايت مصر هيچ محتاج به كاغذ خارج نيست سهل است به ولايت ديگر هم از اين كاغذهاى بسيار خوب مىبرند .\r\nبولاق را اكنون با « قاف » مىنويسند صحيح آن با « غين » است كه در تركى به معنى چشمه است . چون اين محل در كنار نيل است و آب‌ها را از آن‌جا ، قديم به دولاب مىكشيده‌اند و اكنون به ماشين است از آن‌جهت محلهء بولاغ گفته‌اند . در تركى « غين » و « قاف » به يكديگر بدل مىشوند .\r\nامروز دو ساعت به غروب مانده در خيابانى كه به باغ « شبرى » مىرود و جلوسراى نزهت است چون يكشنبه بود از اهل اروپا و غيره البته دو هزار كالسكه در سير و تفرج بودند كه مىآمدند و مىرفتند . خاقانى در تحفة العراقين گفته :\r\n « بر مصر نقطه نهى مُضر است * زير نقطى هزار سر است \r\n آن حرف كه انتهاى شام است * خود اول مصر از او تمام است » \r\nاگر در اين زمان [ خاقانى 
  ] زنده بود و به مصر مىآمد معذرت مىخواست و بر چهرهء نيل مغفرت مىكشيد و شام شوم را بر مصر علوم ترجيح نمىداد .\r\nدر اين زمان جمعيت مصر از غريب و بومى تقريبا پانصد هزار مىشود . كوچه‌هاى قديم مصر بسيار تنگ و بسيار مرتفع ، يعنى چند طبقه روى هم است . از اين غرفه به آن غرفه [ كه 
  ] در طرف ديگر كوچه است مىتوان جست و كرد و اگر دو نفر دست دراز كنند و به يكديگر چيز بدهند ممكن است . جهت آن‌چنان گفتند كه ، در تابستان كم‌تر آفتاب بتابد و هوا به جهت سايه بودن خنك باشد . ولى حبس هوا زيادتر باعث گرمى مىشود . اين كوچه‌ها و غرفه‌هاى نزديك را كه ديدم دانستم كه شهادت « ابو بكره » معنى داشته . هميشه خيال مىكردم كه از اين غرفه به غرفه‌اى ديگر ملاحظه كردن و در محضر اعيان مهاجر و انصار شهادت دادن كار سهل نبوده . پس از آن‌كه كوچه‌هاى تنگ مصر را ديدم مثل آن است كه در يك اطاق واقع شده باشد . مختصر اين قصه آن است كه :\r\nمغيرة بن شعبه ثقفى در بصره از جانب عمر بن خطاب امارت داشت . روزى در نصف النهار در كوچه به جايى مىرفت ، ابو بكره در راه او را ملاقات كرد ، پرسيد : « امير كجا مىرود ؟ »\r\nگفت : « حاجتى دارم . »\r\nگفت : « ان الامير يزار و لا يزور به هواى نفس خود به غزاى « 2 » وطر رفت كه با ام جميل درآويزد . » از اتفاقات ، ابو بكره با برادران امى خود نافع ، زياد و شبل بن معبد كه مادر همه ، سميه است در غرفه بودند . مغيره و ام جميل در غرفهء ديگر كه مقابل اين غرفه بود به عيش و طش\r\n\r\n\r\n","description":"","footnote":"\r\n( 1 ) انگليس .\r\n( 2 ) متن : قضاى .\r\n","page_name":" 104 ","page_number":104},
  {"content":"\r\n\r\nمشغول بودند كه باد در غرفه را باز كرد و ابو بكره ، ام جميل را با مغيره در هيئت جماع و حالت بضاع ديد .\r\nابو بكره گفت : « به بلايى گرفتار شديم » و بعد به برادران خود گفت : « نگاه كنيد . »\r\nآن سه نفر نيز نگاه كردند و مغيره را با ام جميل در حالت غير جميل ديدند . ابو بكره سر را بر مغيره گرفت و گفت : « حالت تو را ديدم . لايق امارت نيستى . »\r\nمغيره اعتنايى نكرد . به مسجد رفت كه نماز بخواند . ابو بكره فرياد كشيد كه : اين مرد فاعل اين عمل شنيع و كار فظيع است . »\r\nمردم حرف ابو بكره را قبول نكرده ، مغيره مشغول نماز شد . اين قصه به عرض عمر رسيد .\r\nعمر شهود را با مغيره احضار كرد و در جمع مهاجر و انصار به داورى نشست . وقتىكه از « نافع » شهادت خواست و گفت : « به چه‌طور شهادت دارى ؟ »\r\n[ نافع 
  ] گفت : « مثل هذا كه ابو بكره شهادت دارد . »\r\nعمر گفت : « لا حتى تشهد انه وبح فيها و لوج الميل فى المكحلة قال نعم حتى بلغ قذه . »\r\n« زياد » در آن بين غايب بود . عمر او را احضار كرد . وقتى كه زياد به مجلس مهاجر و انصار آمد ، عمر گفت : « انى ارى رجلا لا يخزمى الله على لسانه رجلا من المهاجرين » حاصل كلام آن شد كه « زياد » شهادت نداد و آن سه نفر حد خوردند .\r\nتفصيل اين قصه در تاريخ وفيات الاعيان در ترجمهء يزيد بن مفرغ 72 مسطور است . و در شرح رافعى كه از علماى اعلام اهل سنت و جماعت است چنين مسطور است :\r\n« ثم اقبل زياد ليشهد فقال له عمر قل ما عندك و ارجو ان لا يفصح الله على يدك من اصحاب النبى فقال رايت ارجلا مختله و انفاسا عاليه و رايته على بطنها و ان رجليها على كتفيه كانهما اذنا حمار و لا اعلم وراء ذالك فقال عمر لابى بكر تب اقبل شهادتك فقال و الله لا اتوب و الله ربى و الله ربى و لم يخالف فى هذا القصه احد فصار اجماعا . »\r\nقاضى ، در وفيات الاعيان مىگويد : « ابو بكره پس از آن‌كه حد خورد گفت ، « اشهد ان المغيره فعل كذا و كذا فهم عمر ان يضربه حدا ثانيا ، فقال على بن ابيطالب ( ع ) ان ضربته فارحم صاحبك فتركه . » و قاضى نوشته است : « وقتى كه آن‌ها را حد مىزدند ، مغيره گفت ، « الله اكبر الحمد الله الذى اخزاكم . فقال عمر بن الخطاب ، بل اخزى الله مكانا راوك فيه . »\r\nو از آن است كه عرب‌ها مىگويند : « ميل القاضى اولى من الف شاهد . »\r\nدر وقت تحرير روزنامه زيادتر از اين در خاطر نبود . ضيق كوچه‌هاى مصر عتيق باعث اين تحقيق شد .\r\n\r\nروز دوشنبه بيست و نهم شوال :\r\nبه تماشاى اهرام رفتيم . به ده‌باشى اصغر گفتم : « بايد به شهر به روى ، هرجا باشد محمد ميرزاى مهندس را پيدا بكنى و بياورى . »\r\nدر اسكندريه از كالسكه محرم شد ، حمام رفته بود . اين‌جا هم باز حمام مانع [ تماشاى 
  ]\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاهرام نشود . خاصه كه خديو خبر كرده صد نفر از اعراب آن‌جا براى راهنمايى و صعود و نزول حاضرند . اسباب راحت است . از قصر نزهت تا آن‌جا به حركت متوسط كالسكه در يك ساعت و سه ربع رفتيم . ولى راه به جهت خيابانى كه تا پاى اهرام خديو مصر ساخته قدرى اعوجاج دارد كه به يك ساعت با كالسكه تند مىتوان رفت . در عرض راه قدرى باران آمد . در همهء سال در مصر دو سه‌بار باران مىآيد . بچه‌ها به تركى « ياغمور ، ياغمور » مىگفتند و جست‌وخيز داشتند .\r\nاهرام در غربى مصر و در غربى جيزه واقع شده است . در پاى اهرام عمارتى ، اسماعيل پاشا خديو مصر ساخته كه هركه آن‌جا برود براى آسايش معطل نباشد . ميز و صندلى و ما يحتاج اطاق آن‌جا حاضر است . از قنطرهء نيل كه گذشتيم محل جيزه 73 است . در اين‌جا اولاد خديو هر يكى عمارتى عالى و وسيع بنا نهاده‌اند . خود خديو باغى ترتيب داده و ديوارى از سنگ و گچ كشيده كه يك ساعت تمام با كالسكه دورهء ديوار باغ است . خيال دارد تا پاى پلهء عمارت راه‌آهن بسازد . اين قصر از قرارى كه خديو مصر ميل و منظور دارد به مراتب از قصر سراى جزيره والاتر و بالاتر خواهد شد .\r\nو اما اهرام خيلى است . بعضى از اهرام‌هاى كوچك خراب شده . يكى از همه بزرگ‌تر است ، « و هو بناء مربع مخروط الشكل و يشتمل على اربع مثلثات متساوى الاضلاع » طول هريك از اضلاع او آن‌چه در جام‌جم ضبط شده هفتصد و چهل فوت است . ما فوت انگليسى را سنجيده‌ايم ، هريرد « 1 » انگليسى كه ذرع ايشان است سه فوت است و هر فوت دوازده اينچ و هر اينچ مقدار سه شعير متوسط است كه به طول به يكديگر ملصق باشد . سه فوت انگليسى را كه ده يرد است با ذرع عراقى بزازى موازنه كرده‌ايم . نه ذرع و سه گره است . بدين حساب هفتصد و چهل و شش فوت تقريبا دويست و سى ذرع مىكند . آن‌چه ما اكنون پيموديم دويست و بيست و چهار ذرع شد . البته تحقيق مهندس انگليسى اقرب به صواب است .\r\nكلهء او [ هرم 
  ] مسطح است . مربع مستوى الاضلاع است . هر ضلعى نه ذرع عراقى است با نيم ذرع عراقى . بالاى هرم‌ها را على محمّد خان قجر آقا با سه عرب رفته پيموده است . از طرف شمالى به قدر ارتفاع بيست ذرع يا زيادتر در او را پيدا كرده‌اند و شكافته به ميان او رفته‌اند . مثل دالان دراز سرازيرى است كه همه از سنگ است . به قدر پنجاه ذرع بايد سرازير رفت و از آن‌جا بايد به بلندى رفت . تا آن وسط من رفتم . از آن بلندى هم مقدارى به دستگيرى عربان بالا رفتم .\r\nاز آن بالاتر هوا حبس بود نتوانستم . محمد باقر خان و ملاباشى بالا رفتند . در آن بالا اطاق بزرگى است كه تقريبا دوازده ذرع طول دارد و شش ذرع عرض . در آن‌جا علامت قبرى است كه حالا نعش او را برداشته‌اند . سنگ‌هاى بيرون اهرام چندان بزرگ نيستند . هريكى يك ذرع و دو زرع است ولى در ميان آن دالان ، به ارتفاع و انخفاض به شكل قلمدان بطور مثلث بايد حركت كرد . سنگ‌هاى دو ذرعى و سه ذرعى بر روى يكديگر است . عرض هريك تقريبا يك\r\n\r\n\r\n","description":"","footnote":"\r\n( 1 ) يا رد .\r\n","page_name":" 106 ","page_number":106},
  {"content":"\r\n\r\nذرع و زيادتر است كه از تنضيد او عقل حيران است . دم در او سنگ‌هاى بزرگ است . در نزديكى اين اهرام بزرگ ، يكى ديگر است كه قدرى از آن يكى كوچك‌تر است و در طبقهء اعلاى او سنگ‌ها به حالت خود مانده است . به قدر بيست ذرع پايين‌تر از كلهء او ، يك طبقه از سنگ‌ها ريخته كه رفتن بالاى او خيلى صعوبت دارد . از اعراب هستند كه بالاى او هم مىروند . وقتى كه او را ديدم كه آن‌قدر از سنگ او ريخته است يادم آمد كه نوشته‌اند : « بر همهء بناهاى روزگار ليل و نهار گريه خواهد كرد مگر اهرام ، [ كه 
  ] بر ليل و نهار گريه خواهد كرد . » معلوم شد كه ليل و نهار قوى است كه رخنه بر اهرام كرده است . در پهلوى او يكى ديگر است كه خيلى كوچك‌تر از آن‌ها است . چندين اهرام ديگر است كه خراب شده است .\r\nدر جنوبى اهرام بزرگ صورت ابو الهول است . كلهء زنى است كه از سنگ تراشيده‌اند . از چانه تا سر او تقريبا پنج ذرع است . دو كلهء او تقريبا بيست ذرع مىشود كه رو به مشرق است .\r\nدنبالهء او سنگ درازى است ، معلوم مىشود كه سنگ قبر است . در انگليسى او را سفينكس مىگويند . گويا مأخوذ از لفظ يونانى است . باوجود آن [ كه 
  ] بالاى سر او رفتن اشكال دارد يكى از اعراب رفت . مىگفت : « كلهء او عمقى دارد . » حتى خودش رفت و پنهان شد . اعراب مىگفتند . چاه است . ولى معنى ندارد . احتمال دارد قبر باشد و اين سنگ هم بالاى قبر است و الله تعالى اعلم .\r\nدر نزديكى او سرزمينى است كه عمارت عالى بوده است و بالفعل شانزده عدد ستون سنگ يك‌پارچهء او به شكل مربع و به ارتفاع پنج ذرع و عرض يك ذرع بل زيادتر و قطر سه چارك باقى است . بالاى آن ستون‌ها سنگ‌هاى يك‌پارچه كشيده‌اند كه در دو ستون او باقى است .\r\nسنگ‌هاى ضخيم ، جسيم و عظيم در ديوارها كار كرده‌اند . در يك دالان سنگ يك‌پارچه را سنجيديم پنج ذرع طول ، سه ذرع عرض و يك ذرع قطر او بود كه بر روى دالانى كشيده بودند .\r\nبه‌نظر من عمارت حوضخانهء زيرزمين است .\r\nالقصه ، كار اهرام از عجايب دنيا است كه انسان چقدر قابل صنعت است . در حول‌وحوش اهرام عمارت ، بسيار است كه به خطوط طير چيزها نوشته‌اند . ريگ نرم اغلب آن‌ها را انباشته ، اگر پاك كنند خيلى علامت و صور و اشكال و اطاق‌هاى ساخته [ شده 
  ] پيدا خواهد شد . چون دو گنبد از آن اهرام بزرگ‌تر است لهذا هرمان به تثتيه گفته‌اند . اين‌كه منسوب است به حضرت امير المؤمنين على عليه السلام ، كه از آن حضرت از بناى هرمان پرسيدند فرمودند :\r\n« بنى الهرمان و النسر فى السرطان . » در [ هيچ 
  ] كتابى ديده نشده است .\r\nاكنون نسر طاير در برج جدى است . اگر چنين باشد چهارده هزار سال است كه بنا شده است . چرا كه حركت كواكب مرصوده هر برجى را دو هزار سال است ، و الله اعلم بالصواب .\r\nچنان گمان دارم كه در حواشى تقويم البلدان 74 اين حديث را روايت كرده است . اگر انسان از اقصى نقاط عالم شد رحال بكند و به تماشاى اهرام برود او را ملامت نمىتوان كرد .\r\nدر ساختن او هركسى حدسى زده است ،\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n هركسى از ظن خود شد يار من * از درون من نَجُست اسرار من \r\nاين اهرام نيز در دامنهء كوه‌هاى كوچك واقع شده است . طرف شرقى مصر كوه مقطم است و طرف غربى اين تپه و ماهور ، اهرام است و بينهما كه تقريبا دو فرسخ است همه زمين زراعت است ، در پهلوى اهرام به فاصلهء صد ذرع اراضى است كه آب در او افتاده است و اين خيابان [ كه 
  ] خديو تا پاى اهرام كشيده و از زمين خيلى بلندتر است در ميان اين گل و لجن است .\r\nاگر اين خيابان نبود رفتن به آن‌جا در بهار و زمستان خيلى صعوبت داشت . شهر فرعون در جنوبى اهرام به فاصلهء دو ساعت راه واقع شده است . نيل از شرقى شهر فرعون مىگذشته و اكنون از غربى شهر مصر مىگذرد . اين شعبهء كوه كه در طرف اهرام است به فاصلهء يك فرسخ كه پايين‌تر مىرود قطع مىشود و تا دريا ديگر صحرا است .\r\nوقتى كه در اهرام به عمارت خديو براى صرف نهار برگشتم محمد ميرزا را ديدم كه ده‌باشى در شهر [ او را 
  ] پيدا كرده [ و 
  ] به عمارت نزهت آورده است . به يكى از درشكه‌ها - كه براى عمله‌جات حاضر كرده تا هروقت به شهر بروند معطل نباشند - او را سوار كرده با قراول به اهرام فرستاده است . معلوم شد كه ديشب از اسكندريه آمده است . گفتم : « ديدن اهرام بهتر از خوردن طعام است . » [ و 
  ] به حسن پاشا گفتم : « چهار نفر عرب به دست او [ بده 
  ] كه در صعود و نزول و عروج و خروج همراه او باشند . »\r\n[ محمد ميرزا 
  ] سال‌ها در دار الفنون زحمت كشيده . وقت مراجعت انشاء الله از افادات هندسى ارمغانى ببرد . در اين اثنا ميرآخور ، يك عدد از صورت‌هاى « انتيكا » - يا از كاشى است يا از سفال ريخته است - از عربى خريده آورده بود . على محمد خان قجر آقا گفت : « دو سه عدد ديگر عربى داشت ، خواست به من بفروشد من نخريدم . »\r\nگفتم : « عجب احمقى . چرا نياوردى كه براى تهران بخرم ؟ »\r\nو گفتم : « برو به حسن پاشا بگو از آن عرب‌ها بخواهد بياورند . هرقدر بفروشند پول او را بده . »\r\nوقتى كه حسن پاشا گفت ، عرب‌ها ترسيدند و به‌كلى حاشا كردند . حسن پاشا آمد گفت :\r\n« اين‌ها و اين اراضى مال مير است ، يعنى مال خديو است . در دست هركه گرفته شود مقصر است . بايد هركه هرچه پيدا بكند تسليم مال ميرى بكند . »\r\nبعدازظهر باز به تماشاى اطراف هرمان بزرگ رفتيم كه قاعدهء او را ذرع كنند . حسن پاشا [ چون 
  ] پيرمرد بود در عمارت ماند . اعراب كه آمدند به آن‌ها گفتم : « اگر از اين صورت‌ها داريد ، بدهيد ، فرنك « 1 » بگيريد . »\r\nيكى گفت : « اخاف »\r\nگفتم : « لا تخف انك من الامنين »\r\nميرزا رضى خان و يس قونسول اسكندريه از بغل او پنج عدد درآورد . پنج فرنك دادم .\r\n\r\n\r\n","description":"","footnote":"\r\n( 1 ) فرانك\r\n","page_name":" 108 ","page_number":108},
  {"content":"\r\n\r\nآن‌هاى ديگر خبردار شدند . به قدر هفده عدد درآوردند . هريكى يك فرنك گرفت . التماس مىكردند كه كسى نداند . بعد گفته شد كه اين اعراب مالك هيچ نيستند .\r\nاحدى از اعراب مصر اذن ندارد به جايى برود و يا بتواند از بندر سويس بگذرد و يا از بندر اسكندريه خارج شود . هردو در اختيار خديو است . هركه احيانا به ولايت خارج برود يا مكه برود ، بايد يك نفر از اهل محله ضامن بدهد كه اين مرد مراجعت مىكند .\r\nمذكور شد ، تمام اين راه‌هاى آهن و خيابان‌هاى سطح و عمارات عالى [ را 
  ] عملهء بيكار ساخته‌اند . اين عمله [ ها 
  ] بايد بيايند و از خود بخورند ، بيل و كلنگ و اسباب بنايى هم بياورند و مجانا كار كرده بروند . مذكور شد كه در اداى خراج ماليات ديوان چنان احتساب دارند ، « لا يغا در صغيره و لا كبيره الا احصيها » در همه چيز حق مال مير است . به اقسام مختلف از رعيت چيز گرفته مىشود . رعيت مصر و توابع بسيار بىبضاعت هستند . ماليات خديو دوازده مليان ليرهء انگليسى است كه سه مليان ليرهء او از بابت املاك خاصهء خودش است و باقى از ولايت و رعيت است .\r\nحضرت خديو اسماعيل پاشا باوجود آن‌كه هنوز سنين عمرش در عشره خامسه است خيلى مرد مجرب و مهذب است . گويا به دنيا دو سه بار آمده و رفته است و تجربه‌ها اندوخته . هرسال چند هزار ليره انگليسى به روزنامه‌نويس‌هاى فرنگستان مىدهد كه در روزنامه از او خوب بنويسند . روزنامه هم در ولايت او از خارج نمىآيد كه مردم معنى آزادى و بعضى از قواعد فرنگستان را بدانند . اعراب بدوى و حضرى هنوز از روزنامه و قواعد خارجه و آزادى بويى نبرده‌اند .\r\nابراهيم پاشا وكيل خديو در اسلامبول چنان با اعليحضرت سلطان عبد العزيز خان خلطه و آميزش دارد كه امناى دولت سلطان از او حساب مىبرند . چنان محرم است كه با سلطان تخته‌نرد بازى مىكند . خديو مصر سالى چهارصد هزار ليرهء انگليسى در نزد صرافى در اسلامبول براى مخارج غيرعادى او گذاشته است كه هروقت لازم باشد به ابراهيم پاشا برساند . مثلا اگر سلطان فرمايش بكند كه در جزيره جاپان « 1 » مرغ خوش‌خوان است ، يا فلان خروس در چين ، يا فلان قوچ جنگى در مغرب زمين است به او ميل دارم ، ابراهيم پاشا در عرض دو ماه سه ماه هرطور هست او را حاضر مىكند و به اين دلپذيرى رتبهء مشيرى يافته و نشان مرصع درجهء عثمانى را سلطان به دست خودش به او مرحمت كرده . او در هر موقع و مقام در شب‌هاى تيره ، دلير و چيره است . در مصر هم با قونسول‌هاى خارجه كمال مواحدت را دارد . اغلب اشخاص فرنگى و ارمنى را دخيل كار ولايت و نوكر كرده است مثلا جنرال قونسول‌ها را از دادن وجه واپور هروقت از مصر به اسكندريه و سويس بروند - هرقدر بروند - معاف كرده است . در اسكندريه ديوان عدليه قرار داده كه از رعاياى دول خارجه هم در آن‌جا هستند كه اگر كسى از خارج به داخل و از داخل به خارج كارى داشته باشد به اطلاع آن‌ها و اجزاى ديوانخانه دادرسى بشود [ تا 
  ]\r\n\r\n\r\n","description":"","footnote":"\r\n( 1 ) ژاپن .\r\n","page_name":" 109 ","page_number":109},
  {"content":"\r\n\r\nدولت‌هاى خارجه نگويند كه در حق رعاياى ما بىالتفاتى و ظلم كرده‌ايد .\r\nاين ساختن خيابان‌ها و تسطيح اراضى و ساختن كارخانه‌ها و چراغ‌هاى گاز كوچه‌ها اسبابى است كه در نظر خارجه جلوه مىكند و بر مترددين هم « على قدر مراتبهم » كمال مهربانى و مهماندارى دارد و اعيان ولايت ، خاصه ترك‌ها را به شغل و عمل واداشته است و مواجب و وظيفهء خوب عطا مىكند .\r\nدو هزار نفر جاسوس مواجب‌خور ، از زن و مرد در خانه‌هاى مصر و اسكندريه دارد كه با غريب و بومى يك ماه دو ماه رفيق مىشوند و از مكنون ضمير آن شخص مطلع مىشوند . اگر به قدر ذره‌اى به‌خلاف خديو باشد تا اعلام كردند ، آن شخص [ يا 
  ] منفى سودان مىشود و يا در صندوق گذاشته در نيل غرق مىكنند . احدى از غريب و بومى جرأت تكلم ندارد . چنانچه در اين چند روز كه فقره مصوعه بود و حبشىها عسكر خديو را كشته بودند احدى جرأت نداشت كه اين فقره را به زبان بياورد و اگر احيانا كسى مىپرسيد ، در جواب به‌جز آن‌كه بگويند دروغ است حرفى نمىزدند . از وحشت ، جرأت شنيدن نداشتند تا به گفتن چه رسد . در ميان كوچه احدى جرأت نجوى ندارد كه فورا پليس حاضر و ناظر است . كسى را مجال نطق و تكلم نيست .\r\nحتى مذكور شد : « در سنهء يك هزار و دويست و هفتاد و نه كه سلطان عبد العزيز خان به مصر آمد نه او را مجال پژوهش احوال دادند و نه سلطان را كه اول سلطنت خودش بود ياراى اين مقال . » لهذا از قرارى كه جمعى گفتند ، « رعاياى مصر خار مىخورند و بار مىكشند . »\r\nدر خيابان جديدى كه در شهر مىسازند زن‌ها و دخترها نيز عمله‌گى مىكردند . معلوم مىشد كه در حوالى مرد نداشته‌اند ، زن‌ها آمده‌اند . حالت رعاياى آن ولايت مثل حالت صد سال قبل دولت روس است كه اعيان و نجبا در جان و مال رعيت فعال ما يشاء بودند . فرقى كه دارد اين است كه آن‌ها سمت عبوديت داشتند و خريد و فروخت داشتند و اين‌ها چون اسلام دارند اين لفظ را ندارند . در معنى همان‌طور اهل آن ملك بندگى و اطاعت دارند . دلخوشى كه دارند به همان زراعت است كه سالى دوبار سه‌بار مىكارند و برمىدارند و به مصرف مىرسانند و پول او را تسليم دولت مىكنند .\r\nخديو مصر بالفعل سى و پنج فوج نظام دارد كه هرفوجى هشتصد نفر است به آحاد و سرباز و توپچى و سوار ، ماهى سى قروش مىدهد . قروش اين ولايت از اسلامبول زيادتر است . خوراك و لباس نيز مىدهند و اغلب از عرب است . پانزده واپور دارد كه در دريا حركت دارند . واپور كوچك هم دارد كه در نيل كار مىكنند . بهترين واپورها محروسه است كه دو تنوره دارد و مكرر از اسلامبول تا اسكندريه در دو شبانه‌روز مىآيد . ساعتى هفده هيجده ميل انگليسى حركت مىكند .\r\nلباس زن‌هاى مصر يعنى آن‌چه از اركان و اعيان است كلا لباس فرنگى است . چنانچه روزى در ميان كوچه كه از تماشاى قلعه برمىگشتم در ميان كالسكه چند نفر زن ديدم . از حسن پاشا پرسيدم : اين زن‌هاى فرنگى به اين هيئت و شمايل از كدام طايفه است و زن كدام\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nقونسول است ؟ »\r\nبه خجالت جواب داد كه : « آن‌ها دخترهاى على پاشا پسر شريف پاشا هستند . »\r\nمن خيلى ملامت كردم كه با اسلام اين حركات منافات تمام دارد . از خجالت گفت :\r\n« ولايت ما آزادى است . »\r\nگفتم : « كى گفته در دين اسلام آزادى است ؟ اين چه آزادى است كه بايد من از تهران به اخطار اين بحار متحمل شده به مكه معظمه بروم ؟ و اين چه آزادى است كه بايد يك ماه روزه گرفت و پنج وقت نماز خواند و قس على هذا غيره . »\r\nحسن پاشا خجالت كشيد و بعد معلوم شد خليل پاشا عموى اين‌ها كه در اسلامبول است عيال او كه نازلى خانم دختر مصطفى پاشا برادر خديو است بدتر از اين‌ها حركت مىكند . مثل زن‌هاى فرنگى يك طرفى سوار اسب مىشود و به هيچ‌وجه پرده و حجابى از هيچ‌كس ندارد و در مجالس بال حاضر مىشود . خليل پاشا هم اجتناب از هيچ‌چيز ندارد . روز ديگر در ميان خيابان به گشت مىرفتم باز دخترهاى اعيان در كالسكه نشسته همه لباس فرنگى داشتند كه هيچ تميز نمىشد . روز ديگر دخترهاى توسن پاشا پسر سعيد پاشاى حاكم مصر در خيابان سوار اسب‌هاى كوچك شده به تفرج مىرفتند همه لباس و كلاه و گردن‌بند فرنگى داشتند كه هيچ فرقى نبود مگر آن‌كه در جلو آن‌ها دو سه نفر قواس عرب بود كه از آن معلوم مىشد كه اين از طبقهء اسلام است . در قديم از طوايف و مذاهب خارجه فيس به سر نمىگذاشتند كه مخصوص مسلمانان بود و اگر هم مىگذاشتند رنگ او سياه بود . حالا خديو مرخص كرده است . در ميان كوچه هيچ تميزى ميان مسلمان و يهودى و ارمنى و فرنگى نيست . همگى رخت نظام و كلاه فيس دارند . من به حسن پاشا در اين خصوص هم ايراد گرفتم . باز گفت : « افندم حريت دور » - يعنى آزادى است -\r\n\r\nسه‌شنبه غره ذى القعده :\r\nشب گذشته ماه ديده شد . در سالنامهء اسلامبول روز دوشنبه بيست و نهم را غره نوشته‌اند .\r\nعجب است كه شب دوشنبه خروج از شعاع از شب سيزده ساعت گذشته مىشود ديگر چگونه اوّل شب ماه ديده خواهد شد ؟ در اول شب هم بعد قمر از شمس تقريبا به قدر شش درجه است و هرگز هيچ مستخرجى احتمال رؤيت نخواهد داد . اگر اهل علمى رجوع كند و بگويد خروج از شعاع چندان مدخليت و ترتب هلال ندارد ، راست است . [ اين 
  ] در صورتى است كه بعدين كه بعد سوار و بعد معدل است از بيست و يك درجه زيادتر باشد . در اين صورت دو سه ساعت به خروج الشعاع مانده باشد احتمال رؤيت مىرود نه آن‌كه هنوز بعد قمر از آفتاب زيادتر از شش درجه نباشد و ماه ديده نشود . در شب سه‌شنبه بعد معدل تقريبا يازده درجه است . البته در شب دوشنبه بعد معدل زيادتر از چهار درجه نبوده است و بعد سوأ هم شش درجه است . در اين‌صورت محال است كه هلال رؤيت شود يا منجم و مستخرج تنطق به اين عبارت نمايد .\r\nصبحى ، نصير افندى كه از اهل تبريز است به ديدن آمد . مشاراليه حلقه و ذكرى دارد و در\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمصر صاحب تكيه است . پس از حاجى ميرزا صفا اهل ذكر و عرفان به او رجوع مىكنند .\r\nحسن پاشا بعدازظهرى آمد كه : « احوال خديو الحمد الله تعالى امروز بهتر است . اگر ميل ملاقات داشته باشيد ايشان هم خيلى طالب هستند . » به قاعدهء فرنگ كه اول بايد قادم به ديدن برود در ساعت دو و نيم به غروب مانده از منزل روانه شديم . حضرت خديو در عمارت زمستانى كه به سراى عابدين مشهور است خيلى معقوليت كرد . وقت رفتن ميرزا احمد خان جنرال قونسول مىخواست نيايد . گفتم : « بياييد . اگر موقع نشد بيرون خواهيد بود . »\r\nتا مشاراليه را ديدند احضار كردند و چوپوق آوردند . چون من نمىكشيدم ايشان هم به مراعات من ، باوجود آن‌كه اصرار كردم بازنكشيدند . صحبت‌هاى متفرقه از عرض راه و دريا و آبادى مصر و غيره شد . وقت برخواستن باز تا پايين پله‌ها [ ى 
  ] طبقهء دوم مشايعت كردند . همه گفتند : « زيادتر از شاهزادگان معتبر فرنگستان كه به مصر آمده‌اند - محض ملاحظه اسلام - احترام كردند . » دم در بزرگ سرباز نبود ، مگر چندجا چند نفر ايستاده شمشير كشيده در دست داشتند كه تعليم نظامى كردند . ابراهيم بيك تشريفاتچى ، پايين پله ايستاده بود .\r\nيك ساعت به غروب مانده به منزل آمديم . بعد ميرزا احمد خان چنين صلاح دانست كه :\r\n« به قاعدهء فرنگستان اگر از وليعهد هم ديدن بكنيد بهتر است . » با صوابديد و اصرار مشاراليه سوار كالسكه شده رفتيم . خانه مشاراليه تا خانه خديو مصر نيم ساعت راه با كالسكه است .\r\nبساتين و باغات زياد دارد و خيابان [ ى 
  ] تازه احداث مىكنند . قريب چهار هزار فدان ملك و باغ در دور عمارت خود دارد كه همه سبز و خرم است . هر فدان به اصطلاح مصر مضروب چهار هزار و دويست متر فرانسه است . وقت غروب بود كه به آن‌جا رسيديم . دم در بيرون بيست نفر سرباز سفيدپوش ايستاده تعظيم نظامى كردند و شيپور [ زدند 
  ] . مشاراليه جوان بسيار خوشگل خوش‌سيمايى است . در مصر به آن خوش‌رويى آدم نديده بودم . او هم چوپوق را به مراعات ادب نكشيد و تا سر پله به استقبال [ آمد 
  ] و مشايعت كرد .\r\nدر مصر هم به قاعدهء عثمانى اكبر سلسله حق وراثت و وليعهدى دارد . اسماعيل پاشا خديو مصر به اين خيال افتاد كه پسر خود را وليعهد بكند و مصطفى پاشا برادر خود را محروم نمايد .\r\nچون اين خيال با خيال باطنى سلطان عبد العزيز خان موافق بود ، سلطان امضا و فرمان داد .\r\nمصطفى پاشا هم از برادر خود رنجيده يك‌رو كرده در اسلامبول اقامت گزيد . ولى سلطان هرقدر خواست از وكلاى ملت امضاى وليعهدى پسر خود عز الدين يوسف را بگيرد و سلطان مراد برادرزادهء خود را بىحق بكند وكلاء تمكين نكردند . در عرض دو سال پنج‌بار صدراعظم معزول و منصوب كرد باز فايده نكرده است . اهالى اسلامبول به سلطان مراد خامس ميل دارند و چنين مىگويند : « جوان آراسته ، شايسته ، حليم و سليم است . » ولى از اين مقدمات ، نتيجه كار را خديو مصر برد . خاصه اگر از قضاياى فلكى مصطفى پاشا هم زودتر بميرد ديگر توفيق پاشا مدعى ندارد . ولى اولاد مرحوم سلطان عبد المجيد خان سواى سلطان مراد خامس چند نفر ديگر [ نيز 
  ] هست كه همگى حق سلطنت دارند تا به عز الدين يوسف پسر سلطان برسد ، « فيالها قصة فى\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nسرحها طول » تا مقدر مالك و الملك قدير چه باشد .\r\nالقصه در آن مجلس از دريا ، كشتى و اهرام صحبت شد . گفت : « به‌نظر شما چطور آمد . »\r\nگفتم : « در دنيا همهء سياحان و اهل علم و تاريخ هفت بناى عجيب شمرده‌اند كه يكى اهرام مصر است ، يكى تخت جمشيد فارس است ، يكى ديوار چين است ، گنبد ديانا و منارهء فروس اسكندريه است كه اكنون اين دو خراب است ، بلكه چهار بنا خراب است . از آن هفت عجايب همين سه باقى است . »\r\nگفت : « ما شاء الله خوب استحضار داريد . »\r\nميرزا احمد خان گفت : « فلانى صاحب تأليف و تصنيف است . »\r\nتوفيق پاشا گفت : « شاهزادگى را به علم زينت داده‌اند . »\r\nبه قدر نيم ساعت مجلس طول كشيد . وقت برگشتن تاريك بود . چراغ‌هاى گاز در بعضى كوچه‌ها روشن شده بود . قلعهء محكمى در عرض راه مشاهده شد كه چهار برج داشت .\r\nحسن پاشا گفت : « قلعهء بيبرس 75 است . »\r\nاين بيبرس از غلامان ترك است كه بعد از زوال دولت بنى ايوب 76 ، مصر و شامات را صاحب شدند ، و هو ركن الدين ابو لفتح بيبرس الصالحى النجمى البندق دارى - مملوك ايدكين بندقدارى صالحى بود - احمد بن خلكان در آخر كتاب وفيات الاعيان اسم او را ذكر كرده ؛ در ذى القعده سنهء ششصد و پنجاه و هشت حاكم مصر و شامات شد . او را ملك الظاهر لقب دادند و در اواخر محرم الحرام سنهء ششصد و هفتاد و شش در دمشق وفات يافت .\r\nاين سلطان چهارم از غلامان ترك [ است 
  ] كه در مصر سلطان شده . عجب است ، از به دو ظهور اسلام در مصر و اسكندريه تاكنون كه قريب هزار و سيصد سال است هيچ‌وقت يك نفر از اهل مصر و اسكندريه در اين ولايت حكومت نداشته‌اند و هميشه غربا اختيار و اقتدار داشته‌اند .\r\nاز آن زمان تابه‌حال نيز رعاياى مصر قرين مذلت هستند و « ضربت عليهم الذلة و المسكنة » در حق اهالى مصر است .\r\nاگر كسى در تاريخ غلامان ترك و چراكسه 77 ملاحظه نمايد ، مىداند كه كى بوده‌اند و چه شده‌اند . هرقدر اهالى اين ولايت ذليل بوده‌اند به‌خلاف حكام آن‌ها هميشه متشخص و معتبر بوده‌اند . يكى فرعون است كه لاف خدايى زده است و چون رعيت اين ولايت به خدايى فرعون تمكين داشته‌اند خداوند عز و جل آن‌ها را ذليل حكام كرده كه در اين مدت متمادى به انواع زحمت و تنكيل و خوارى و تحميل گرفتار بوده و خواهند بود .\r\n\r\nروز چهارشنبه دويم ذى القعده :\r\nبعدازظهرى حسن پاشا اصرار كرد كه خديو به من گفته : « شاهزاده هرجا به ميل خود تشريف برده‌اند تماشا كرده‌اند ، به مكتب‌خانهء علمى به خواهش من مخصوصا تشريف ببرند . »\r\nچون زيارت رأس الحسين عليه السلام نرفته بودم ، گفتم : « آن‌جا انسب است . »\r\nميرزا احمد خان به مشاراليه گفت : « احتمال دارد كه امروز خديو به بازديد بيايند . »\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nگفت : « با اين فرمايش خديو كه به من فرموده‌اند احتمال دارد كه امروز نيايند ، اگر مىآمدند به من مىگفتند . » من هم به اطمينان قول او و خواهش حضرت خديو به مدرسهء عموم رفتم كه كتابخانه آن‌جا است . كتابخانه را ديدم و ثبت كتابخانه را گرفتم . قرآن‌هاى بزرگ ضخيم كه هريكى هفت من هشت من وزن دارد و به خط ثلث است از زمان سلاطين چراكسه خيلى مانده است كه وقف كرده‌اند . در خط ثلث امتياز دارد . از آن‌جا به مدرسه‌اى كه تفسير قرآن مىگفتند و مدرسهء هندسه و حساب و فقه حنفى رفتم . الحق خيلى ترقى كرده‌اند . يك نفر از شاگردها كه از نجبا بود استادش عبارتى گفت ، او به خط لتين نوشت و به فرانسه ترجمه كرد ، بعد به من به عربى ترجمه كرد و خيلى خوب از عهده برآمد .\r\nاز آن‌جا به زيارت رأس الحسين رفتم كه به روايتى در مصر ، سر مطهر مدفون است . خديو مصر مسجد را تعمير كرده و چهل و پنج ستون سنگ مرمر يكپارچه دارد . مزار مطهر يك حالت بكائى دارد . عرض كردم ؛ بنى اميه لعنت الله عليهم چه ماند كه بر شما اهل بيت نكردند .\r\nو الجسم منه فى الفلاه مضرج / و الراس منه فى القناة يدار / فما يزيدهم الا طغيانا كبيرا .\r\nوقتى كه به منزل آمدم از شب نيم ساعت رفته بود . مذكور شد [ كه 
  ] بعد از رفتن ما ، اول توفيق پاشا وليعهد به باغ نزهت آمده ، بعد حضرت خديو نزديك به غروب به باغ نزهت بىخبر تشريف آورده‌اند . من نبودم از دم پله برگشته . احوال شاهزاده خانم را پرسيده مراجعت كرده‌اند .\r\nحسن پاشا كه اين فقره را شنيد از وحشت سردرد گرفته و حالتش پريشان شد . گفتم : « تقصير تو بود كه به اصرار مرا بردى سهل است كه ، ميرزا احمد خان پرسيد ، « بلكه خديو به قاعدهء بازديد شاهزادگان فرنگستان امروز بيايند ؟ » گفتى ، اگر امروز خيال آمدن را داشت صبح اين فرمايش را به من نمىكرد كه از فلانى خواهش دارم به مدرسه عمومى تشريف برده زحمات مرا كه در ترقيات اهالى اين ملك كشيده‌ام ملاحظه فرمايند . »\r\nحسن پاشا با حالت پريشانى به عمارت خديو رفت و سه ساعت از شب رفته ، خيرى پاشا مدير داخلهء مصر آمد كه : « حسن پاشا تقصير ندارد . من خيال بيرون [ رفتن 
  ] داشتم ، به اطبا پيغام دادم آن‌ها به خيال آن‌كه من مىخواهم به سوارى بروم اذن نداده بودند . حسن پاشا [ آن 
  ] را شنيده بود . بعد ، از اطبا اذن گرفتم كه « ناچار به ديدن فلانى بايد بروم ، اين‌قدر راه را اذن بدهيد . » آن‌ها كه اذن دادند ، به عزم ملاقات آمدم . به اين خيال بودم كه از مدارس برگشته‌ايد .\r\nخيلى افسوس خوردم كه محروم برگشتم . هيچ بحثى بر حسن پاشا نيست . من خود مقصر هستم .\r\nقصور كرده‌ام . چنان دانستم [ كه 
  ] اين‌وقت از مدارس برگشته‌ايد . »\r\nگفتم : « هرچه هست خديو اگر مىفرمايند بر حسن پاشا بحثى نيست . ولى من برايشان بحث دارم كه چرا بىخبر بيايند كه باعث خجالت من بشود ؟ »\r\nخيرى پاشا خيلى معذرت خواست كه : « اعلان كردن را خلاف ادب مىدانستند . » و گفت : « اگر اطبا اذن بدهند باز به خدمت شما خواهد رسيد . از اين سوارى كالسكه هم كه حركت كرد باز قدرى رعاف شده بودند . از رعاف خيلى وحشت دارند . »\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nگفتم : « من هم به اين ناخوشى مبتلا شده‌ام . در احرام كه سربرهنه باشم خيلى احتياط دارم . تا مقدرات الهى چه باشد . »\r\nگفت : « انشاء الله رعاف نخواهيد شد . »\r\nدر اثناء صحبت ، به خيرى پاشا گفتم : « شصت سال قبل كه اوضاع دولت‌ها اين‌طور نبود و دولت عثمانى محكم‌تر از حالا بود ، محمد على پاشا جد خديو از عقل و فراستى كه داشت با مرحوم وليعهد عباس ميرزا طرح دوستى انداخته هميشه مراوده و مكاتبه داشتند كه حاجى حيدر عليخان شمشير مرصع براى ايشان آورد . حالا چه اتفاق افتاده است كه خديو با اين بينش و دانش با دولت ايران هيچ مراوده ندارد سهل است ، در اسلامبول [ كه 
  ] بود ، همين‌كه تشريف‌فرمايى موكب شاهنشاهى را از فرنگستان شنيد از اسلامبول رفتند ؟ »\r\nخيرى پاشا در جواب رفتن [ از 
  ] اسلامبول گفت : « مىدانيد كه معذور بود ، ولى ميل داشت كه در اسلامبول شرف خدمت شاه را دريابد . ولى مراوده ، بايد اول از جانب بزرگ اظهار التفاتى بشود تا از اين جانب هم اظهار بندگى بشود . »\r\nجواب هردو فقره را درست داد . خيلى مرد متين عاقلى است . گفت : « همان رقم مرحوم وليعهد و همان شمشير ، الان هم هست . » بعد به خيرى پاشا فرمان اعليحضرت سلطان عبد العزيز خان را كه در توصيه و ترضيه من در آداب و حرمت و قراول احترام نوشته بود به خيرى پاشا دادم [ و 
  ] گفتم : « اگر از روز اول آن فرمان را مىفرستادم اين همه احترام و مهربانى كه از حضرت خديو ظاهر شد چنان استنباط مىشد كه به جهت حكم سلطانى و امر فرمان است ولى حالا چنان دانستم كه محض انسانيّت و معقوليت خودشان است . انشاء الله در تهران در خاكپاى مبارك اعليحضرت شاهنشاهى ، آن‌چه لازم است خواهم گفت . »\r\nخيرى پاشا از دادن فرمان خيلى تشكر كرد و گفت : « چه بهتر از اين‌كه مثل شما كسى واسطهء اين دوستى و مراوده باشد . خديو مصر خيلى مايل به اخلاص كيشى دولت ايران است . » گفتم : « تجار ايرانى كه در اين‌جا هستند خيلى رضامندى [ از شما 
  ] دارند . »\r\nچهار ساعت از شب رفته بود كه رفت . عنوان فرمان تركى سلطان به خديو مصر از اين قرار بود : « دستور اكرم و معظم خديو افخم و محترم نظام العالم ، ناظم مناظم الامم مدبر امور الجمهور بالفكر الثاقب منهج مهام الانام بالزاى الصائب ممهد بنيان الدوله و الاقبال مشيد اركان السعاده و الاجلال مرتب مراتب الخلافه الكبرى مكمل ناموس سلطنته العظمى المحفوف به صنوف عواطف الملك الاعلى بالفعل صدارت رتبه جليله سيله خديو مصر اولوب مرصع عثمانى نشان همايون بله برنجى رتبه مجيدى نشان ذى شانلى حايز و حامل اولان وزير معالى سميرم اسمعيل پاشا ادام الله تعالى اجلاله و ضاعف بالتأييد اقتداره و اقباله . »\r\n\r\nروز پنجشنبه سيم ذى القعده :\r\nصبح ، كمال پاشا مشير ادارهء توفيق پاشا آمده بود كه : « من ديروز خبر نكرده بودم به ملاحظهء ادب بوده كه كوچك به خانهء بزرگ خبر نمىكند . خيلى سرافراز مىشوم كه امشب را در خانهء\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nمن شام ميل بفرماييد . »\r\nبعد حسن پاشا آمد [ و 
  ] عذر خواست كه : « كمال پاشا اشتباه كرده ، [ تياتر 
  ] شب شنبه است [ كه 
  ] به حساب فرنگى شب جمعه مىشود نه شب جمعهء اسلامى . امشب را بايد به تياتر تشريف ببريد كه مخصوصا براى تماشاى شما چند روز است فراهم آورده‌اند . »\r\nبعدازظهر ، به باغ شبرى رفتيم كه در شمالى شهر است . شبرى قريه‌اى است در حوالى آن باغ ، كه محمد على پاشا ساخته است . عمارت بسيار خوبى [ در باغ 
  ] ساخته‌اند كه دورتادور آن ايوان مسقف است . در چهار ضلع ، چهار اطاق است كه يكى خيلى بزرگ و خوب بود . در وسط عمارت حوض [ ى 
  ] است و در وسط حوض جزيره [ اى 
  ] كه با قايق به آن‌جا مىروند . يك صد و بيست ستون مرمر يكپارچه دورتادور دارد . بسيار عمارت خوش‌وضعى است . باغ بزرگى است كه از هر قسم گل و اشجار دارد .\r\nاز اين‌جا در مراجعت به مدرسهء شيمى ، فيزيكى و موزهء حيوانات رفتم . تمساح را نديده بودم ، آن‌جا بود . گفتند ، تمساح بزرگى [ هم 
  ] بود [ كه 
  ] براى « اكسپوزيسيون » « 1 » آمريكا برده [ اند 
  ] .\r\nاين تمساح كوچك را چند وقت قبل بر اين ، صيادى در نيل شبكهء ماهى گذاشته بود [ كه 
  ] اين تمساح كوچك به دام افتاد . او به خيال ماهى بود . وقتى كه تمساح را ديد وحشت كرد و گريخت . همراهان او تمساح را كشتند . به قدر يك ذرع مىشد . دندان‌هاى او از فك اعلا و اسفل به يكديگر قفل‌بند است و پوست خشن دارد كه خارهاى برجسته دارد .\r\nديگر جسد مار بزرگى كه به آن بزرگى [ مار 
  ] نديده بودم . چهار نوع مىشد . مىگفتند ؛ زهر ندارد . به روز و قوت پيچيدن ، انسان و گاو را مىشكند و بلع مىكند . مار ديگرى بود كه به قدر سه چارك مىشد . از آمريكا آورده بودند . در دم او شبكه‌اى است كه وقت حركت صداى زنگ مىكند و دندان تيز برگشته داشت . من خواستم به دندان او دست بزنم حكيم‌باشى زود دست مرا گرفت و پاردن گفت و بيان كرد كه سميت مار بطورى است كه بعد از مردن تا ده پانزده سال اگر دندان او به جائى از اعضاء انسان بخورد و احيانا بخراشد يا فرو برد باز سميت دارد كه اثر مىكند و مىگفت اگر انسان را بزند در نصف دقيقه انسان هلاك مىشود . ديگر ماهى [ اى 
  ] بود كه طول فقرات ظهر او به قدر ده متر فرانسه مىشد و طول كلهء او سه متر مىشد .\r\nهرطرف دهان او از يك متر و نيم زيادتر بود . رييس موزه مىگفت كه از اين جنس ماهى در بحر شمال به طول سى ذرع چهل ذرع است كه اگر دمش را به كشتى بزند غرق مىكند .\r\nاز ساير حيوانات هم بسيار بود . به تشريح‌خانه رفتم . سبحان الله انسان چه خلقت اعجوبه‌اى است . با اين تركيب تضاد و ترتيب مواد ادعاى خدايى مىكند و هيچ حيا از پروردگار ندارد . گاهى خود را شريك مىداند و گاهى خود را ، « مليك مسكين ابن آدم اولها نطفة مذرة آخرها جيفة قذرة هو بينهما تحمل العذرة و فى الحديث عن الصادق عليه السلام ما من عبد الا و به ملك موكل يلوى عنقه حتى ينظر الى حدثه ثم يقول له الملك بابن آدم هذا رزقك\r\n\r\n\r\n","description":"","footnote":"\r\n( 1 ) لفظ فرانسوى به معنى نمايشگاه .\r\n","page_name":" 116 ","page_number":116},
  {"content":"\r\n\r\nفانظر من اين اخذته و الى ما صار . » و با اين حالت هيچ متنبه نمىشود كه از كجا آمده به كجا خواهد رفت .\r\nبارى از آن‌جا به مدرسه شيمى رفتم كه درس مىخواندند . دويست نفر شاگرد بودند كه معلمشان ماهيت زرنيخ را بيان مىكرد . حكيم‌باشى آن‌ها [ اهل 
  ] فرانسه است و چند نفر هم سياه ميانشان بود كه از اهل صعيد مصر بودند .\r\nاز آن‌جا به منزل آمديم . والدهء خديو هم زن كلانترخانهء خود را به احوال‌پرسى والدهء احتشام الدوله فرستاده بود .\r\nشب جمعه چهارم به جاى عبادت و دعاى كميل به تماشاى اوپرا و تياتر ميل كردم ، « و ما ابرء نفسى ان النفس لامارة بالسوء الا ما رحم ربى » .\r\nساعت سه از شب رفته ، رفتيم . تياتر بسيار بزرگ مفتح مجلل است ، چهار طبقه است و هر چهار طبقه خوب است مگر براى ارتفاع و انخفاض تفاوت داشته باشد . چهل‌چراغ بزرگ از گاز آويخته كه از مرمر به شكل شمع كافورى ساخته‌اند كه ميان او گاز است و بر آدم مشتبه مىشود كه اين شمع كافورى است . از صد چراغ زيادتر داشت . اول بازى نورمه را درآوردند كه زن آپليون بود . آپليون در خفيه زنى ديگر گرفت . در اين بازى چون زبان نمىدانستم از او چيزى درست بر من معلوم نشد ، اين‌قدر بود كه آخر براى محبت و مهرى كه بر شوهر خود داشت اعتراف به تقصير كرد و از محكمه به قاعدهء روم حكم به سوزاندن او را دادند ، بعد پشيمان شده حالت‌هاى عجز و نياز او به رئيس محكمه كه كشيش بود خيلى باحزن و ملال بود .\r\nبعد از آن بازى فليگه و فلوگه بود كه دو نفر مرد جبان بودند كه با يكديگر به اشاره حرف مىزدند . اين بازى به قدر دو ساعت و نيم طول كشيد كه همهء اجزاى مجلس هم كه مىآمدند به اشاره دست و حركات بود . در اين بازى هيچ تكلم نمىكنند . رقاصه‌هاى بسيار خوب از دخترهاى مصر بودند كه لباس‌هاى تور نازك پوشيده بودند ، انفرادا و اجتماعا به اقسام خوب مىرقصيدند و دقيقه به دقيقه تجديد مىشد و مىآمدند . صورت ديوهاى مهيب عجيب و اشكال ديگر آوردند . پرده‌هاى مختلف كشيدند و آوردند كه كشتى در دريا در حالت غرق بود . برق مىزد ، باران مىآمد و هوا صاف صاف شد آفتاب درآمد . از دولت‌هاى اروپا كه در دريا هستند پرده كشيدند و شكل همان پايتخت را نشان دادند مثل « آتن » « 1 » ، « پطربورغ » و « ايتاليا » و « اسلامبول » و غيره . همگى اجزاى بازى لباس‌هاى فاخر پوشيده بودند .\r\nاين يك دسته از اهل ايتاليا است كه شش ماه در مصر اقامت كرده . خديو به اين‌ها انعام و احسان مىكند كه تماشاخانهء مصر بر ساير بلاد ترجيح داشته باشد لهذا هرجا كه خواننده خوب و استاد است به مصر مىآيند . در اين شش ماه زمستان كه هواى مصر خوب است در تماشاخانهء مصر كه يك شب به زبان فرانسه و يك شب به زبان ايتاليا است بازى درمىآورند .\r\n\r\n\r\n","description":"","footnote":"\r\n( 1 ) متن : اثنس .\r\n","page_name":" 117 ","page_number":117},
  {"content":"\r\n\r\nاسلامبول كه فرصت نشد تياتر را ملاحظه بكنم ولى اين تياتر از همه جهت خيلى خوب و مرغوب بود . مدير آن‌جا يك نفر از اهل ايتاليا است كه سال‌هاست در مصر خدمت خديو سمت نوكرى دارد . منزلى كه براى ما معين كرده بودند در طبقهء دوم روبروى صفهء مجلس تماشاخانه بود كه يمين و يسار و تمام اطراف آن صفه معلوم بود .\r\nآن رئيس عرض كرد : « چون اين مجلس مفصل را مخصوصا براى شما ترتيب داده بودم اگر طول كشيد و خسته شديد خواهيد بخشيد . يكى هم در طرف يمين جاى نزديك بود كه خديو مىنشست و اگر آن‌جا بوديد يك طرف تماشاخانه پيدا نبود . مخصوصا اين وسط را معين كرده بودم كه تمام اين مجلس از بالا و پائين و يمين و يسار به‌نظر شما برسد كه زحمت ما به هدر نرود . »\r\nمن هم خيلى تعريف كردم كه از همه جهت فى الحقيقه امتياز داشت . وقتى كه به منزل آمديم هشت از شب گذشته بود .\r\n\r\nسويس « 1 »\r\n\r\nروز جمعه چهارم ذى القعده :\r\nصبحى ، ميرزاى اسماعيل و عمله‌جات را به واپور « شمن‌دفر » سوار كرده به سويس فرستادم كه در آن‌جا كشتى نمسه « 2 » به وعده‌اى كه كرده‌اند اگر رسيده باشد ديده و جا و مكان را معين كرده تا رسيدن ما حاضر باشد . عصرى ، به قونسولخانهء دولت عليه ايران رفتيم . از آن‌جا يك ساعت از شب رفته به مهمانى توفيق پاشا رفتم . از مصر عتيق گذشتيم كه قاهره است .\r\nمصر قاهره درآمده از مصر جديد گذشتيم كه سور ديگر دارد و آباد است . از آن تا سراى قبه كه عمارت توفيق پاشا است به قدر نيم ساعت با كالسكه راه است . همراه من ميرزا احمد خان جنرال قونسول و حسن پاشا مهماندار و محمد باقر خان بودند . بعد از شام در ساعت سه از آن‌جا برخواست به منزل آمديم .\r\nحسن پاشا پسر سيم « 3 » خديو مصر است . فرانسه مىداند . انگليسى هم مىداند . از پسر دوم خديو كه حسين پاشا است خيلى تعريف مىكردند ولى من نديدم . از ميوه‌ها چيزى كه در مصر فراوان است نارنگى است كه « يوسف افندى » مىگويند . يك سال قبل از فوت محمد على پاشا ، شخصى در بندر رشيد ، يوسف افندى نام از مالطه 78 يك درخت آورده به عمل آورده بود ، به نوبر و تحفه به مصر به دوستان خود فرستاد و پسند افتاد . به فكر آن افتادند كه زياد كنند از آن تاريخ تاكنون آن‌قدر زياد است كه به خروار ، در كوچه و بازار مىفروشند و به اسم شخص ناميده يوسف افندى مىگويند . عجب آن‌كه در مازندران نيز نارنگى نبود . در عهد شاه\r\n\r\n\r\n","description":"","footnote":"\r\n( 1 ) سوئز .\r\n( 2 ) اطريش .\r\n( 3 ) سوّم .\r\n","page_name":" 118 ","page_number":118},
  {"content":"\r\n\r\nشهيد آقا محمد خان ، بابا يوسف نام شاطر جعفر قليخان برادر شاه شهيد يك درخت كوچك در سنهء يك هزار و دويست و چهار هجرى از شيراز به مازندران آورد . از آن پس پيوند گرفته و تخم كاشته در مازندران شايع شده است . پوست نارنگى مصر نازك است [ ولى 
  ] پوست نارنگى مازندران و فارس خشن و گره‌گره است يحتمل كه از هواى مصر آن‌چنان باشد . باعث ازدياد اين ميوهء لطيف و جنس شريف در مصر و مازندران از يوسف نام شده است و اين‌جا به اسم او موسوم شده است و او محروم . ليموى آب از همان جنس ليموى آب است كه در ملك فارس است . در مصر و توابع فراوان است .\r\n\r\nروز پنجشنبه پنجم ذى القعده :\r\nچهار ساعت و نيم از دسته گذشته به واگون نشستيم . تمام تجار ايرانى با حاجى محمد حسن تاجر كازرونى و حاجى محمد رفيع تاجر اصفهانى به مشايعت آمده خيال داشتند تا سويس به مشايعت بيايند ، من راضى نشدم . حسن پاشا مستشار زراعت مصر و ميرزا احمد خان جنرال قونسول دولت ايران و ميرزا رضى قونسول اسكندريه تا سويس همراه بودند . يك ساعت و نيم به غروب مانده وارد سويس شديم كه شش ساعت راه آمديم ولى به قدر سه ربع در محطه معطل شديم چون راه يكى است مبادا در راه واپور ديگر برسد تا خبر تلغرافى بگيرد و روانه شود .\r\nاز مصر تا سويس اول كه از راه جبل راه‌آهن بود نزديك‌تر بود ولى به جهت بىآبى به مردم صدمه مىخورد بعد كه نهر اسماعيليه را خديو احداث كرد ، راه‌آهن را تغيير دادند دور تر شد .\r\nحالا يك صد و شصت ميل انگليسى است . سويس در شرقى مصر واقع شده است و به خط مستقيم از مصر تا سويس هفتاد ميل راه است . جبل مقطم كه در شرقى مصر واقع است تا سويس امتداد دارد . سويس در دامنهء كوچكى است كه سلسلهء او به مقطم اتصال دارد . در عرض راه ده محطه است . تا محطهء اول كه قيلوب است با راه‌آهن اسكندريه محاذى است . بعد از اين‌جا كه از پل گذشتيم از راه‌آهن اسكندريه دور مىافتد . محطه چهارم قصبه بلبيس است كه در كتب قديمه نيز مسطور است . تا محطهء پنجم كه قريهء يقازيغ است به شمال حركت مىشود كه قريب نصف راه است ، از آن پس منحرف شده به شرق حركت مىكند تا به محطه ابو حماد كه محطهء ششم است . طرفين راه از نهر اسماعيليه سبز و خرم است . از محطهء ابو حماد كه بگذرى طرف يسار بيابان ريگ‌زارى است كه به شام مىرود . به قدر هشت نه منزل است كه همه ريگ‌زار است و آب ندارد مگر ، چاه‌هائى كه اعراب مىشناسند . در معنى ، حد فاصل آفريقا و آسيا همان بيابان بود . حالا كنل « 1 » جديد قسمت آسيا را از آفريقا جدا كرده است در طرف يمين اندكى آبادى دارد . آن‌هم پس از طى دو سه ميل مسافت به همان بيابان ريگ‌زار مىافتد كه به جبل منتهى مىشود كه سلسلهء جبال سبخه رمله مقطم است . براى حفظ راه‌آهن علاوه بر آن‌كه عمله‌ها هميشه مواظب هستند در نزديك راه‌آهن در بيابان چپرهايى از نى كشيده‌اند كه در وقت وزيدن باد مانع [ حركت 
  ] ريگ باشد و هرچند وقت باز عوض\r\n\r\n\r\n","description":"","footnote":"\r\n( 1 ) كانال .\r\n","page_name":" 119 ","page_number":119},
  {"content":"\r\n\r\nمىكنند . بعد از طى چهار ساعت در وادى ريگ‌زار يك قطعه زمينى بود كه آن‌جا را آباد كرده باغات خوب احداث كرده‌اند كه انسان هيچ توقع ندارد پس از آن‌كه به آن بيابان ريگ‌زار افتاد چنان قطعهء زمين مشجر از خضر به نظر او بيايد . اسم او را نفيسه گذاشته‌اند ، اسم با مسمى [ اى 
  ] است .\r\nنفوس سويس به قدر دوازده هزار است . از بندرهاى قديم است . در مراصد الاطلاع 79 كه مختصر معجم البلدان است كه مذكور است كه در يك شعبهء آخر درياى احمر واقع شده است ، « و قاك سويس باليد على ساحل بحر القلزم من نواحى مصر و هو ميناء اهل مصر الى مكه و المدينه و بينه و بين الفسطاط سبعه ايام فى بريه معطشه يحمل من مصر اليه الخلال على الظهر ثم يطرح فى المراكب و يتوجه بها الى الحرمين . » و حال صاحب مراصد كجاست كه ملاحظه نمايد كه از خيالات دقيقه‌اى بنى نوع انسان ، از مصر تا سويس « شمن‌دفر » ساخته‌اند كه در پنج ساعت حمل اثقال مىكنند .\r\nدر سويس سيب و پرتقال « 2 » به سله و جوال مىفروشند و با اسباب يخ‌سازى كمپانى فرنگى در حرتموز در هاجرهء روز يخ مىفروشند . از اين‌جا تا پرت‌سعيد كنل جديد را باز كرده‌اند .\r\nالقصه ، در ورود منزل حسن بيك محافظ سويس يك دسته سرباز ايستاده تعظيم نظامى كردند . حسن پاشا تا اين‌جا همراه بود . از حسن بيك كيفيت كشتى مصوعه را پرسيدم كه بر جده مىرود و مال خديو است . هيچ نمىدانست كه چنين كشتى در لنگرگاه است . حسن پاشا خجالت كشيد ، عذر خواست كه اين محافظ شهر است ، كار بحرى با ديگرى است . اسم او را پرسيدم ، گفت : حسن . چنان دانستم كه به ادب لقب خود را ذكر نكرد ، گفتم : « حسن پاشا هستيد ؟ »\r\nگفت : « هنوز پاشا نشده‌ام ، بيك هستم . »\r\nلقب بيكى و پاشائى از دولت عنايت مىشود . به نظر من خيلى مرد صاف و صادق آمد .\r\nهفت سال است محافظ سويس است . به گرماى سويس و خرماى بلبيس قناعت كرده و سى سال است [ كه 
  ] نوكرى مىكند ، هنوز پاشا نشده و از كشتى آقاى خودش در لنگرگاه خبر ندارد كه كى مىرود و كى مىآيد .\r\nكشتى نمسه هم كه كمپانى در اسلامبول نوشته داد و تعيين كرد كه در روز پنجم دسمبر در سويس حاضر مىشود كه ششم دسمبر برود تخلف كرد . شركاء او گفتند : « مست بوده كه چنين چيزى نوشته . اگر دهم دسمبر حاضر شود خيلى خوب است . »\r\nامروز دو رأس فيل بزرگ براى خديو مصر آورده بودند كه از كشتى درآوردند [ تا 
  ] به مصر ببرند . از براى موزه خواسته است . در سويس در خانه احمد افندى منزل داشتيم كه وزير تجارت برزيل و دولت ايران است . بسيار جوان عبوس تندمزاجى است . نوكرها به رفتن كشتى راضى شدند كه آن‌جا نباشند .\r\n\r\n\r\n","description":"","footnote":"\r\n( 2 ) متن : پورتقال .\r\n","page_name":" 120 ","page_number":120},
  {"content":"\r\n\r\nبندر سويس در عرض « كط لط » بيست و نه درجه و پنجاه و نه دقيقه شمالى و در طول « لب‌له » سى و دو درجه و سى و پنج دقيقه گرينيچ واقع شده .\r\n\r\nروز يكشنبه ششم ذى القعده :\r\nدر سويس توقف شد . كاغذهاى تهران و عريضه حضور مبارك اعليحضرت شاهنشاهى را نوشته و ميرزا حسن به كشتى رفت كه خبر بياورد . بعدازظهرى كه دريا مد كرد به حسن بيك گفتم واپور كوچكى حاضر كند كه به تماشاى كنل برويم . اين درياى احمر كه قديما بحر القلزم و بحر النوبه مىگفتند مثل درياى محيط و عمان جزر و مد دارد . وجه تسميه بحر الاحمر از آن است كه مرجان در اين دريا است و يك قسم ماهى دارد كه به شكل مربع است و لون او قرمز است و خال‌هاى فيروزه‌اى دارد . سنگ‌هاى قعر دريا غالبا قرمز است .\r\nگاهى در دريا از لون آفتاب حمرتى پيدا مىشود كه انسان مىپندارد در قعر دريا آتش است .\r\nبحر القلزم به مناسبتى گويند كه در خليج سويس بوده و بحر النوبه به جهت آن‌كه يك ساحل او به حبشه و نوبه اتصال دارد . در سبب جزر و مد در ميان حكما اختلاف بسيار است . هرچه هست از تأثير ماه است . چون قمر از مشرق طلوع كند تا وصول او به دايره نصف النهار آب دريا به ساحل شدن آغاز كند كه او را مد گويند . همين كه از وسط السماء گذشت تا غروب قمر ، آب دريا به پس شدن شروع كند كه او را جزر گويند . همچنين از غروب تا تحت الارض باز به ساحل شدن گيرد كه مد است و از تحت الارض تا طلوع ، باز به پس شدن شروع كند كه جزر است . در شبانه‌روز ، دوبار به حالت مد و دوبار به حالت جزر است . هريكى تقريبا شش ساعت است . در تقويم‌هاى فرنگى جزر و مد را ثبت مىكنند كه براى سفاين و زورق‌ها در حركت و سكون زحمت نباشد . در باب بيست و سيم از « جام‌جم » در باب محيط تفصيل جزر و مد مسطور است و در اين‌جا اين‌قدر كافى است .\r\nدر خليج سويس جزر و مد محسوس است . خود درياى احمر هم علاوه بر جزر و مد از هلال تا بدر شدن ماه حركت خاصى از جنوب به شمال دارد و از بدر تا محاق حركت خاصى از شمال به جنوب دارد . اين حركت ، خاصه از « باب المندب » 80 تا به جزيره شدوان است ، « ذالك تقدير العزيز العليم » .\r\nالقصه دو ساعت به غروب مانده به تماشاى كنل رفتم . عرض كنل به اختلاف از چهل متر فرانسوى تا صد متر است . عمق كنل از بيست و شش فوت انگليسى تا بيست و نه فوت است كه تقريبا هشت و نه ذرع است . طول كنل از سويس تا پرت‌سعيد هشتاد و پنج ميل انگليسى است و تا اسماعيليه كه نصف راه است چهل و چهار ميل است . در اسماعيليه آب به صحرا افتاده بحيره كوچكى است كه هشت ميل طول است . از دهنه كنل در ميان دريا تا لنگرگاه سويس علامات گذاشته‌اند كه كشتىها از ميان آن‌ها بگذرد . قرار است همين‌كه آفتاب غروب كرد در كنل اگر واپور باشد لنگر بيندازد مبادا با كشتى ديگر تصادم كند .\r\nشكل ل‌سپس - با باء فارسى - مهندس فرانسوى را كه اين كنل را كنده است از مفرغ ريخته\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nبالاى سنگى در لنگرگاه سويس گذاشته‌اند كه از كنل كه درمىآيند مواجه سفاين است .\r\nافتتاح اين امر خطير و خطب كبير كه كمپانى فرانسه ميليون‌ها خرج كرده و بحرين را به يكديگر متصل كرده به تاريخ دوازدهم شعبان المعظم سنه يك هزار و دويست و هشتاد و شش هجرى مطابق هفدهم نومبر سنه يك هزار و هشتصد و شصت و نه مسيحى انگليسى بود . اغلب شاهزادگان فرنگستان و امپراطوريس زوجهء امپراطور فرانسه ناپلئون سيم به تماشا رفتند و جشن عظيم آن‌جا [ برپا 
  ] كردند . الحق هرچه كردند سزاوار بود .\r\nالقصه ، به قدر هزار ذرع در كنار رفته بوديم كه حسين بيك كپيتان گفت : « اذن بدهيد برگرديم ، يك واپور بزرگ از دور پيدا شد كه به سويس مىآيد ، مبادا به ما صدمه برسد . » به تعجيل واپور كوچك را برگردانيده به لنگرگاه سويس رفتيم كه تا ميان دريا ليمان خوبى درست كرده‌اند . تا ما به آن‌جا رسيديم كشتى بزرگ واپور فرانسه بود كه رسيد . در آن‌جا واپورهاى خديو حاضر بودند كه عسكر به مصوعه و به زيلع مىبردند . چندى قبل اهالى آن‌جا ياغى شده از قرارى كه معلوم شد اهالى حبشه پنج هزار عسكر خديو را كشته‌اند و تمام اسباب و اسلحه را گرفته‌اند و حالا ثانيا عسكر مىرود . در لنگرگاه واپور محروسه به‌نظر من آمد كه در لنگرگاه اسكندريه ديده بودم . به ميرزا احمد خان گفتم : « به‌نظر من اين واپور محروسه است و بايد كار صعبى باشد كه محروسه را از آن لنگرگاه اسكندريه به اين لنگرگاه ، قاسم پاشا ناظر بحريه آورده است . » و عسكرها را ديدم كه به واپور حمل مىكردند كه امشب بروند . اين قطعهء حبشه را كه زيلع بندر او است سلطان پير ارسال كه اسماعيل پاشا خديو مصر به اسلامبول رفت مبلغى گزاف پيشكش گرفت و به او بخشيده فرمان داد . در حقيقت بخشيدن سلطان مثل مرغ در هوا بود . اگر ضبط و ربط كامل بكنند به كار خديو بهتر مىآيد .\r\nزيلع را در نقشه‌ها زيله مىنويسند . فرضهء حبشه است . در كنار درياى محيط است كه از ولايات عدل است . ولايت عدل بر وزن كتف ولايت كوچكى است كه در جنوب مشرق مملكت حبشه واقع شده است . صاحب تقويم البلدان مىگويد : « زيلع بفتح الزاء المعجمه و سكون الياء المثناة التحتيه و فتح اللام ثم عين مهمله فى الاخر من فرض الحبشه . قال ابن سعيد زيلع مدينه مشهوره من مدن الحبشه اهلها مسلمون و هى على ركن من البحر و حرها شديد و ليس لهم بساتين و لا يعرفون الفواكه و قال فى القانون زيلع فرضه الحبشه نحو ارض اليمين و فيها مغاص و هى بين خط الاستوا و بين الاقليم الاول و فيها شيوخ يحكون بين اهلها و عندهم ينزل التجار و يضيفونهم و يتتابعون لهم . » و در هفتصد سال قبل اين‌قدر اطلاع داشته‌اند جاى تحسين است .\r\nزيلع در عرض [ يايز 
  ] يازده درجه و هفده دقيقه شمالى و در طول [ مج 
  ] چهل و سه درجه گرينيچ واقع است . از سويس تا بندر زيلع تقريبا به خط مستقيم چهارصد و سى فرسخ است .\r\nسعيد بيك ناظر واپورهاى پسته مىگفت : « در قديم در زيلع سيصد جامع بوده است كه اكنون آثار او معلوم است و بعضى آباد است . در عهد سلاطين عجم در تحت اختيار عجم بوده\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nكه اكنون در آن‌جا حدودى كه معلوم است به اسم وادى عرب و وادى عجم محدود است . » از قرارى كه سعيد بيك گفت واپور محروسه به زيلع مىرود كه هزار و پانصد هزار نظام مىبرد .\r\nواپور ديگر به مصوعه مىرود كه حبشه [ اى 
  ] ها جنگ كرده ياغى شده‌اند .\r\nدر سويس از قلزم پرسيدم ، گفتند كه در نيم فرسخى سويس در طرف شمال كوهى است و مزارى و آثار آبادى قديم دارد ، او را قلزم مىگفتند . معلوم مىشود بعد از خرابى قلزم بندر سويس آباد شده است . حسن پاشا امروز مرخص شده مراجعت نمود .\r\n\r\nروز دوشنبه هفتم ذى القعده :\r\nبالخير و العافيه صبحى حمام رفتم كه ديگر تا مكه معظمه حمام نيست . الحمد الله بعد از طلوع آفتاب هوا خوب شد . ديشب از صداى باد و باران و وحشت دريا خواب نكردم ، « الحمد الله على كل حال » . شش ساعت از دسته گذشته واپور كوچك خديوى را حسن بيك محافظ سويس آتش كرده حاضر كرده بود كه تا كشتى بزرگ برويم . به قدر سه ربع راه رفتيم تا به كشتى واپور مصوعه رسيديم . از شهر سويس تا لنگرگاه ، ليمان راه ساخته‌اند . چون درشكه نبود از آن جهت با واپور آمديم . اسم واپور ، مصوعه است . [ مصوعه 
  ] از بنادر حبشه است كه [ واپور 
  ] به اسم او موسوم شده است . بعضى با تشديد و او بر وزن « مصرفه » مىگويند .\r\n[ مصوعه 
  ] واپور پسته است و كپيتان او محمود بيك اسكندرانى است كه از اهل اسكندريه است . در ساعتى ، شش ميل به اختلاف هوا حركت مىكند ولى مبل اطاق‌هاى اين كشتى هيچ نسبتى به كشتىهاى ديگر كه ديديم ندارد ، بسيار بد و مغشوش است . چون عمله كشتى مسلمان بودند و [ كشتى 
  ] به جده مىرفت ناچار به بعضى ملاحظات متحمل شديم . اگر چهار روز ديگر مكث مىكرديم كشتى نمسه مىرسيد كه از همه جهت امتياز داشت .\r\nمصوعه يكى از بنادر حبشه است كه در عرض « يه‌ل » پانزده درجه و سى دقيقه و در طول « لط ل » سى و نه درجه و سى دقيقه گرينيچ واقع است و در محاذى جزيره دهلك است كه ميان آن‌ها تقريبا سى ميل است . اطراف جزيره دهلك جزاير صغيره و كبيره . چهارصد جزيره است كه عبور از ميان آن جزاير به‌جهت سفاين صعوبت دارد . در جزيره دهلك آبادى است و آب شيرين هم هست .\r\nيك ساعت به غروب مانده از بندرگاه سويس كشتى راه افتاد . حركت كشتى تا جده همه‌جا به ميان مشرق و جنوب است و در دخول به لنگرگاه بنادر به جهت سنگلاخ بودن سواحل احتياط دارد . در اغلب بنادر با قلاووز اعراب حركت مىكنند . القصه ،\r\n « وعدهء وصل چون شود نزديك * آتش شوق تيزتر گردد » \r\nانشاء الله تعالى از فضل الهى و توجه باطن ائمه اطهار از زمرهء كسانى خواهيم بود كه حج ايشان مبرور و سعىشان مشكور و ذنوبشان مغفور باشد ، به حق محمد و آله الاطهار .\r\nميرزا احمد خان جنرال قونسول مصر و ميرزا رضى قونسول اسكندريه از اين‌جا مراجعت كردند .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nروز سه‌شنبه هشتم ذى القعده :\r\nشب گذشته از تفضلات مالك الملك حركت فلك به ملايمت و هوا به سلامت بود . شب گذشته چهار ساعت از شب رفته از خليج سويس درآمده داخل درياى احمر شديم . از سويس تا جزيره شدوان يك‌صد و هفتاد ميل است . از اين خليج سويس است كه حضرت موسى به حكم رب جليل با قوم بنى اسرائيل در سال يك هزار و چهارصد و نود و دو قبل از ميلاد عبور فرمودند و فرعون خذله الله و اتباع او از آب به آتش رفتند ،  « فَأَتْبَعَهُمْ فِرْعَوْنُ بِجُنُودِهِ فَغَشِيَهُمْ مِنَ الْيَمِّ ما غَشِيَهُمْ »  ،\r\n « لطف حق با تو مداراها كند * چون كه از حد بگذرد رسوا كند » \r\nكوه سينا و حورب در ما بين خليج عقبه و خليج سويس است . اين اراضى مقدسه به شكل مثلث واقع شده و منتهى اليه او از طرف جنوب كه به درياى احمر مىرسد دماغه رأس محمد است .\r\nجزيره شدوان در عرض [ كزل 
  ] بيست و هفت درجه و سى دقيقه و در طول [ لد 
  ] سى و چهار درجه و صفر دقيقه واقع است . در ما بين شمال و مغرب شدوان چند ساحل جزيره كوچك است كه در نقشه‌ها « 1 » به علامت نقطه معلوم مىكنند . وقتى كه مىگذشتيم همهء آن‌ها و شدوان به طرف يمين افتاده بود . شدوان جزيره بىآب و علف و كوهسار سنگلاخى است . مسكن مارهاى قوىهيكل است . طول اين جزيره تقريبا دوازده ميل و عرض او چهار ميل است .\r\nاز سويس تا شدوان در دريا سه جا فنر چراغ است كه براى هدايت ملاحان ساخته‌اند . فنر آخرى كه شدوان بيست و پنج ميل است از غرايب صنايع است . اين فنر يك صد و بيست و پنج فوت ارتفاع از سطح دريا دارد كه تقريبا چهل ذرع عراقى مىشود . از بن تا كلهء فنر يك صد و چهل فوت است و اطراف او اطاق بلور است . هيجده فوت قطر او است . در اين فنر مقررا چهار نفر مستحفظ است كه يكى در عرض سال به نوبت سه ماه مرخص است و آن سه نفر ديگر شبى چهار ساعت به نوبت مواظبت فنر را دارند . فنر در يك دقيقه در دايرهء خود مىچرخد كه در همه اطراف پيدا مىشود و اگر احيانا آب تمام بشود اسباب دارند كه از آب دريا تقطير كرده آب شيرين مىگيرند . چنان روشن است كه از همهء اطراف از بيست و پنج ميل راه پيدا است . آن چهار نفر بجز خرج خوراك و شراب ، هر ماهى دو نفر آن‌ها كه رئيس است بيست و پنج ليره ، يكى بيست ليره و يكى پانزده ليره مواجب دارند . فنر ديگر در بحبوحهء دريا است كه عربان آن مكان را ابو الكيزان گويند و به انگليسى دىدلس مىگويند . ارتفاع اين فنر از سطح دريا شصت و يك فوت و عرض آن مكان كه فنر نصب كرده‌اند از چهارده فوت است . انحراف قطب‌نما در اين دريا به قدر پنج درجه است . اين فنر در عرض بيست و چهار درجه و در طول سى درجه است .\r\nاين دو فنر كه در ميان دريا ساخته‌اند بر كمال دانش بنى نوع انسان دلالت دارد و در علم بحرپيمائى و كشتىرانى بغايت كمال رسيده‌اند . در آن علم شخص اول و مشاراليه معول در ميان دول دولت انگليس است .\r\n\r\n\r\n","description":"","footnote":"\r\n( 1 ) متن : نقشها .\r\n","page_name":" 124 ","page_number":124},
  {"content":"\r\n\r\nالقصه ، از شدوان تا بندر زيلع ديگر هيچ جزيره‌اى در بحر احمر در طى مسافت نيست و بيش‌ترين عمق اين دريا يك هزار و پنجاه و چهار قلاج است . در وسط دريا دو سنگ مرتفع است كه دو برادر مىگويند كه در عرض ، بيست و شش درجه و بيست دقيقه و در طول ، سى و چهار درجه و چهل دقيقه تقريبا واقع شده است ، به قدر شصت فوت از سطح دريا بلندتر است و اگر شب‌ها كشتى از حوالى او بگذرد يا طوفان و انقلاب باشد محل خطر است .\r\nدر اين دريا ماهى تبان - به تقديم التاء المثناة من فوق على الباء الموحده بر وزن شداد - بسيار است كه طول هريكى تقريبا سى متر تا چهل متر است و ماهى قرش بسيار است كه طول بزرگ آن‌ها هريكى پنج و شش متر است . در اين دريا در ساحل طرف حبشه ، جائى است كه ام القروش مىگويند . سنگلاخ است و معدن آن ماهى [ قرش 
  ] است . دهان آن‌ها بر خلاف ماهىهاى ديگر است و همهء ماهيها از او وحشت دارند . در تسميه طايفهء قريش هم چندين معنى در قاموس 81 ذكر مىكند و ميگويد : « او سميت بمصغر القرش و هو دابة بحرية يخافها دواب البحر كلها . »\r\nدر اين دريا يسر سياه و سفيد بسيار است كه از قعر دريا به كلفتى يك ستون درمىآورند و از آن تسبيح مىسازند . در اين دريا مرواريد نيز هست ولى به خوبى مرواريد عمان و بحرين نيست .\r\n\r\nروز چهارشنبه نهم شهر ذى القعده :\r\nدريا قدرى آرام بود . ديشب كه به درياى احمر داخل شديم و باد هم به مواجه كشتى از جهت جنوب مىآمد كشتى تلاطم داشت و من مسلنقى افتاده هيچ حالتى نداشتم . اهل كشتى هم پريشان‌حال بودند . صبح كه به نماز برخواستم ديدم كه ايستاده قدرت نماز ندارم ، نشسته خواندم . ديشب معلوم شد كه احمد افندى وكيل ما ، يا از ترس حضرت خديو نتوانسته حرفى بزند و از سعيد بيك ناظر پسته ترسيده است ، يا هديه گرفته ما را فديه كرده است . ما كه بلديت نداشتيم ، سفاين ديگر هم در لنگرگاه ايستاده بودند . يك دوبار ميرزا اسمعيل رفت و آمد خبر صحيح نياورد . گاهى گفتند كشتى نمسه دير مىآيد ، گاه گفتند كه كشتى فرانسه و انگليس به جده نمىرود ، گاهى گفتند اگر تأخير بيفتد يحتمل كه وقت بگذرد . عمله اين كشتى مسلمان است . آخر ، اين كشتى منحوس را بر كشتى نمسه و روس ترجيح دادند . در سالون ، يك ترماتر شكسته داشت و يك ساعت نحس هم به ديوار سالون استوار . هرقدر به خادم سالن گفتم كه او را كوك كند خجالت مىكشيد . بعد معلوم شد كه شكسته است . سالون‌هاى كشتىهاى ديگر خيلى ممتاز بود . عوض مبل خوب در ميان اين سالون دو مستراح است كه هيچ رسم نيست . در مستراح به سالن باز بشود . چهار اطاق دو طرف سالون و خود سالون را به ما واگذار كرده بودند كه كسى آن‌جا نباشد . احمد افندى تعريف مىكرد كه جاى شما خيلى خوب است . معلوم مىشود كه ساختگى داشته است . چنانچه اول با حجاج بيچاره سطحه را نفرى پنجاه فرنك قرار داده بودند ، ميرزا اسمعيل با محمود بيك به سى فرنك تمام كرد . گفتم\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nهركه در سطحه مىنشيند از سى فرنك زيادتر ندهد ، اهل حاج همه دعا كردند . از محمود بيك كپيتان كشتى پرسيدم : « برامتر در اين كشتى هست ؟ » معلوم شد كه نيست . در سالن يك لنتر آويخته بود ، شب هرقدر خواستند روشن كنند ممكن نشد . آخر محمود بيك دو عدد شمعدان براى روشنى سالون فرستاد . جويا شدم ساعت كرونامتر كه به نصف النهار گرينيچ كوك شده باشد هست ، گفت : « يك ساعت هست ، كپيتان سابق خود چون نمىدانست خوابانده ، منهم به نصف النهار گرينيچ يقين درست ندارم كه كوك بكنم از آن‌جهت عاطل و باطل افتاده است . »\r\nاز عملهء كشتى معلوم شد كه اين كشتى از واپورهاى سعيد پاشاى حاكم سابق مصر بوده است و اسقاط شده بود . به لنگرگاه آورده تعمير كرده بودند كه هنوز فرصت رنگ و روغن نبوده است . عيب ديگر آن‌كه چرخ ماشين در زير سالون اتفاق افتاده سالون در آخر كشتى است و از صداى چرخ ، صماخ گوش سوراخ شده خواب نمىتوان كرد . باوجوديكه براى خديو مصر به جهت فرستادن عسگر به مصوعه و زيلع كشتى لازم بود ، چون اهل حاج زياد جمع شده بودند سعيد بيك صلاح در فرستادن جده ديد . تقريبا پانصد حاج بودند كه در سطح ، منزل داشتند .\r\nمبلغى خطير كرايه كشتى مىشد . احمد افندى هم عمدا يا خوفا الله اعلم حقيقت كار را به ما نگفت و حجاج هم همه منتظر من بودند كه به هر كشتى كه بروم همراهى كنند ، سعيد بيك [ هم 
  ] ناچار شده محمود بيك كپيتان را كه پيرمرد قديمى بود و در درياى احمر چندين سفر كرده از كشتى ديگر آورده بر اين كشتى گذاشت كه اين سفر همراه باشد . چون محمود بيك تازه به اين كشتى آمده بود نه عملهء كشتى به او اعتنا داشتند و نه مسافرين كه به اصطلاح عثمانىها يولچى به حرف او مىرفتند . سر يك نفر را شكستند ، محمود بيك هيچ نگفت . دو نفر هم از اهل ايتاليا براى خاطر من از كشتى ديگر ديگ بخار و ماشين به اين كشتى آورده بودند . هرچه هست و هرچه باشد همه بايد در امان الهى به منزل رسد . تخته‌پاره‌ها را از درياى محيط به صحراى بسيط رسانيده و كشتىهاى جسيم را به يك حركت نسيم غرق كرده است ،  « يَفْعَلُ اللَّهُ ما يَشاءُ  و يحكم يريد »\r\n نه با آنش مهر و نه با اينش كين * تو داناترى اى جهان‌آفرين \r\nبارى ضعف نفس و دهشت بر آن داشت كه با اين حالت از كلام ملك علام تفأل كردم كه اين جمع كه به مثل گوسفند متابعت من مستمند را كرده‌اند و به اين كشتى مخوف كه همهء عضوش مؤف است درآمده‌اند و در حركت موج تخته‌هاى سالون چق‌چق صدا مىكند ، انشاء الله تعالى از فضل الهى به سلامت به جده و به زيارت بيت الله الحرام و آستان ختم رسل عليه و آله الصلاة و السلام مشرف خواهيم شد يا طعمهء ماهى تبان و لقمه حيتان خواهيم بود ، دست مىلرزيد و دل مىتپيد تا آيهء كريمه چه آيد . وقتى كه قرآن را گشودم در سرصفحه چشمم بر آيهء مباركهء ،   « سَلامٌ عَلى إِبْراهِيمَ كَذلِكَ نَجْزِي الْمُحْسِنِينَ »   افتاد ديده روشن شد و دل گلشن . شكر الهى را به‌جا آوردم ،\r\n « گر سر هر موى من گردد زبان * شكرهاى تو نيارد در بيان » \r\n\r\n","description":"","footnote":"","page_name":" 126 ","page_number":126},
  {"content":"\r\n\r\nانشاء الله به سلامت به خانهء خدا كه حضرت ابراهيم على نبينا و عليه السلام بنا كرده است و زيارت آستان جبرئيل پاسبان ختم رسل مشرف خواهيم شد به حق محمد و آله الاطهار .\r\n\r\nروز پنجشنبه دهم شهر ذى القعده :\r\nشب گذشته دريا آرام بود ولى جانورهاى كوچك كه از تخته‌هاى كهنه كشتى متكون مىشوند و مىگزند نگذاشتند كه خواب بكنيم . شب گذشته بواسطهء انقلاب كسى ملتفت نبود .\r\nهر لحظه به ساعت نگاه مىكردم و مىگفتم :\r\n « روزگار و هرچه در او هست بس ناپايدار است * اى شب هجران تو پندارى برون از روزگارى ؟ » \r\nدر حوالى صبح باد شرقى وزيد كپيتان قدرى از شراع كشتى كشيده كه ممد در حركت باشد . كشتى به حركت قسرى و طبعى افتاد . حالت من پريشان بود تا عصر ، بيحال افتاده بودم .\r\nيك ساعت و نيم به غروب مانده كاپيتان لنگر انداخت . من نزديك به غروب به سطحه رفتم جبل الردوه در طرف مشرق پيدا بود و به ساحل خيلى نزديك بود . دو قايق هم از اهالى ينبع براى شكار ماهى در دريا بودند . محمود بيك كپيتان گفت : « اين‌جا سنگلاخ است ، شبانه حركت كردن احتياط دارد ، تا طلوع آفتاب اين‌جا خواهيم بود . » اين مكان تا لنگرگاه ينبع بيست و پنج ميل است اگر به تدبير حضرت خضر سفينهء مساكين مضطر در همين درياى احمر به سلامت به مقصد برسد به تقدير خالق خضر سفينه ما مساكين هم ، انشاء الله به سلامت به منزل خواهد رسيد . خضر بعد از ركوب خرق كرد كه حضرت موسى على نبينا و آله و عليه السلام وحشت غرق داشت تا ايمن از كيد سلطان بماند . سفينهء ما قبل از ركوب دهشت خرق داشت كه تا قدرت خداى عالميان بر ما عيان شود . به قول محمد باقر خان در آن كشتىها كار با ناخدا بود ، در اين كشتى كار با خدا است . در تمام واپورات اروپا و عثمانى از ادنى و اعلى كثيف‌تر و بدتر از اين واپور نيست ، « مرغ زيرك چون به دام افتد تحمل بايدش » .\r\nدر اين چند روز ، خاصه در بحر احمر وجع و ورم پاى راست زيادتر شد كه خيلى مايهء وحشت بود . در راه رفتن زحمت دارد .\r\n\r\nبندر ينبع - مدينه\r\n\r\nروز جمعه يازدهم شهر ذى القعده :\r\nيك ساعت و بيست دقيقه از دسته گذشته ، اول آفتاب ، كشتى منحوس راه افتاد . پنج و نيم از دسته گذشته در لنگرگاه ينبع كشتى ايستاد . ابراهيم افندى طبيب ينبع به كشتى آمد . پيش من به سالون آمد . گفتم : « الحمد الله اهل كشتى سلامتند ولى سلامتىشان غريب است كه با اين جمعيت كثير و اين كشتى كثيف يكى ناخوش نشده . » استخاره براى رفتن به مدينهء منوره كردم كه از ينبع به مدينه بروم اين آيه آمد كه در سر صفحه بود ،  « ثُمَّ يُخْرِجُكُمْ طِفْلًا ثُمَّ لِتَبْلُغُوا \r\n\r\n","description":"","footnote":"","page_name":" 127 ","page_number":127},
  {"content":"\r\n\r\n أَشُدَّكُمْ »  معلوم شد كه كلام معجز نظام حضرت امير المؤمنين على ( ع ) راست بود كه در حق سفينه فرمودند . « داخل فيها مفقود و خارج عنها مولود » با آيهء شريفهء ،  « ثُمَّ يُخْرِجُكُمْ طِفْلًا »  مطابق افتاد .\r\nبعد شيخ ابراهيم قايم‌مقام ينبع به كشتى آمد . با او قرار داديم كه از اعراب بدوى اطمينان حاصل كرده به مدينه بروم . خود محمود بيك كپيتان هم در رفتن به خشكى اصرار داشت . از كرايه كشتى تا جده كه يك ثلث راه باقى بود صرف‌نظر كرديم و حرف ضرر نزديم . بعضى از اهل حاج چون استطاعت نداشتند به جده رفتند . يك ساعت و نيم به غروب مانده [ در 
  ] خشكى به خانهء شيخ ابراهيم كه در كنار دريا است آمديم . استخاره سابق و سلام على ابراهيم معنى بخشيد . هرچه خواستند داديم . هفده تير توپ وقت ورود ما انداختند . كاغذى از كشتى به معين الملك وزير مختار اسلامبول نوشتم كه سواد آن اين است :\r\n« جناب معين الملك دام مجده العالى از سستى اسباب جهاز به سختى اعراب حجاز راضى شديم . ناصر خسرو مىفرمايد :\r\n « از شاه زى فقيه چنان بود رفتنم * كز ترس مار در دهن اژدها شدم » \r\nگلخن واپور نمسه و روس هزار مرتبه بر سالون اين كشتى منحوس مزيت دارد . مرارت آبارشور و حرارت قفار پر مار و مور و قلايص عريان و رؤيت شيخ سليمان بر اين واپور ترجيح خواهد داشت . حيف است كه كسى كشتى محروسه داشته باشد اين منحوسه را در عداد واپورات بشمارد . فضل الهى بود و « جرين بهم بريح طيبة » شامل حال ما شد و اگر خدا نخواسته  « وَ جاءَهُمُ الْمَوْجُ مِنْ كُلِّ مَكانٍ »  بلكه « من مكان واحد » مىشد چه خاكى بر سر مىكرديم ؟\r\nطمطام به اوج مىرفت و فوج اجسام به موج . يك آن اميد جان نبود كه كسى شهادتين بخواند . رسيده بود بلائى ولى به خير گذشت . شيخ ابراهيم رئيس ينبع به كشتى آمد اطمينان سخت و قول و بخت داد كه ما را انشاء الله از شر سفينهء مكسره برهاند و بخير به مدينهء منوره برساند ، متوكلا على الله رفتيم . در بحر احمر دهشت غرق است كه جان و مال در اسف است .\r\nدر بر اغبر وحشت سرق است كه مال قرين تلف هرچه هست ،\r\n « صبا به لطف بگو آن غزال رعنا را * كه سر به كوه و بيابان تو داده‌اى ما را » \r\nصدمهء شقدوف كه عصعص و غضروف را باقى نخواهد گذاشت بهتر از چق‌چق تخت‌هاى فرسوده و آهن‌هاى سوده است كه يك دقيقه راحت و سكينه در قلوب اهل اين سفينه نبود . جسم اين واپور به يك نسيم خفيف ، سقيم و نحيف خواهد شد ، تا به ريح عاصف و باد قاصف چه رسد . فضل الهى است كه به اين تخته‌پاره‌ها طلعت نجات داده و به ما خلعت حيات . معلوم شد حضرت خضر با كشتىهاى شكسته اين دريا يك التفات كامل دارد كه مساكين را به ساحل مىرساند و الا كجا اميد زندگانى و نويد شادمانى بود كه بنده درخور كه ينبوع حيات است از نهبوغ ممات نجات يافته اين مختصر را به آن جناب بنويسم . از وجه كرايه كه تا جده مايه گذاشته بوديم گذشتيم و جانى به سلامت دربرديم و آن‌چه اعراب خواستند داديم كه ما را به مدينهء منوره برسانند . داناى علوم ، ملاى روم گويد :\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n پنبه كردم ريسمان خويش را * از غم حلاج رستم يللى \r\nاين كاغذ را نزد حاجى احمد بك به جده فرستادم كه با پسته « 1 » به خدمت شما بفرستد كه از ما بىخبر نباشيد و اگر زحمت نباشد اين كاغذ را به تهران نزد سرتيپ بفرستيد كه در خانهء ما به حاجى آخوند برساند . امروز كه جمعهء يازدهم ذيقعده است از كشتى درآمده به ينبع رفتيم .\r\nتفضيل واپور منحوس را در كاغذ ديگرى نوشته‌ام . احمد افندى از اين واپور خبر داشت و بروز نداد . زياده زحمت است و السلام . »\r\nينبع قريه‌اى است كه در كنار دريا واقع است بسيار گرم مىشود و شبنم زياد دارد . تقريبا دو هزار خانه مىشود . آبش از آب انبار و آب باران است . از دولت شصت نفر عسكر پياده و صد نفر جمازه سوار دارد . ميرآخور آمد گفت بارها را گمركچى مىخواهد به گمرك ببرد گفتم :\r\nيضرب راسهء على الجدار\r\nشيخ ابراهيم شنيد فرستاد آوردند\r\n\r\nروز شنبه دوازدهم ذى القعده :\r\nكشتى منحوس كه در حذاى بالاخانهء منزل ما بود سه ساعت از دسته گذشته روانهء جده شد .\r\nاز روى نقشه و حركت ملاحان كه سواحل سنگلاخ است و محتاج به قلاووز عرب هستند . از ينبع تا شعب سبعه كه هفت سنگ بزرگ است بيست ميل به مغرب حركت مىكنند و از آن پس يك‌صد و پنجاه ميل به جنوب حركت مىكند كه به طول درياى احمر است و در نزديكى جده ده ميل باز به مشرق حركت كرده داخل لنگرگاه جده مىشوند . از بندر ينبع تا بندر جده يك‌صد و هشتاد ميل است كه سفاين حركت مىكنند . مقبره حضرت حواء عليهما السلام از قرارى كه از نقشه‌ها معلوم مىشود در طرف شمال مشرق جده در خارج قلعه جده واقع است .\r\nامروز كه نوزده درجه قوس است در بالاخانهء شيخ ابراهيم درجهء فارينهايت « 1 » را گذاشتم . در نصف النهار در سايه ، به هشتاد درجه آمد كه از حد گرماى تابستان كه در ترمامتر هفتاد و شش درجه معين است چهار درجه بالاتر رفت . در تابستان و قلب الاسد هواى اين‌جا چه خواهد شد .\r\nهرچه تفحص كرديم ، در ينبع تخت روان پيدا نشد ناچار به شقدوف راضى شديم . يك ساعت از شب گذشته بر جمازها سوار شده و شقدوف‌هاى منحوس را اعراب فروخته فولس گرفتند . حديث عامر بن عبد الله بيادم آمد كه در فقه است ، به حضرت جعفر صادق عليه السلام عرض كرد كه من دو اشرفى به شتردار خود زيادتر دادم به جهت آن‌كه مرا به مدينهء طيبه ببرد .\r\nآن حضرت فرمودند : صلى الله عليه و آله و سلام بدهى به آن حضرت . اما بدان و آگاه باش ، به درستى كه حضرت رسول صلى الله عليه و آله مىشنود سلام ترا از نزديك و مىرسد سلام تو به او از راه دور . انتهى . » شقدوف را در قاموس ، شقدف كبرثن ضبط كرده است ، « و قال الشقدف مركب معروف بالحجاز و اما الشقنداف فليس من كلامهم » [ شقدوف 
  ] بر وزن فعلول بالضم در كلام عرب بسيار است كه اكنون مستعمل است .\r\n\r\n\r\n","description":"","footnote":"\r\n( 1 ) پست .\r\n","page_name":" 129 ","page_number":129},
  {"content":"\r\n\r\n\r\nروز يكشنبه سيزدهم ذى القعده :\r\nوقايع ديشب خالى از تاريكى نيست . اولا شيخ براى ما اسب خودش را حاضر كرد تا بيرون شهر سوار شويم ، گفتم شقدوف‌ها ، بارها و شترسواران و در خارج شهر معطل بشوند تا من بيايم .\r\nتا كاغذهاى ضمانت‌نامه و وجه كرايهء اعراب را شيخ مهر كرد داد قدرى طول كشيد .\r\nشقدوف‌ها در خارج شهر معطل من بودند . از ميان شهر كه گذشتيم عسكر جمازه‌سوار با طبل و علم همراه بودند . ديدم يك شقدوف شكسته ، افتاده حملش ريخته و جملش گريخته . يك نفر فارسى زبان داد كشيد كه اى شاهزاده به فرياد ما برس . اسب را راندم . پرسيدم كه كى هستى ؟ گفت : والدهء محمد ميرزا است كه از شقدوف افتاده ، شتر در اول منزل ما را رمانده و خودش وامانده است و محمد ميرزا هم پيش رفته است . » به شيخ زارع پسر شيخ ابراهيم كه همراه ما بود گفتم : « تا اين شتر باز نشود من از اين‌جا حركت نمىكنم . » معقوليت كرد فورا پياده شد عرب‌ها آمدند به هزار زحمت بار كردند . سوارى شقدوف بىنردبان خيلى مشگل است ، به مرارت زن‌ها را سوار كرده به جلو انداختم كه بيرون شهر به قافله برسند . در اين اثنا خبر آوردند كه در بيرون شهر شتر ميرزا اسمعيل ، پايش لغزيد ، ميرزا اسمعيل افتاد ، شقدوف شكست ، شتر مرد و عرب‌ها جان شتر درنرفته ، فورا پاره‌پاره كردند . من از اسب پياده شدم كه سوار شقدوف بشوم . حركت شقدوف و شتر مايهء وحشت من شد . از على افندى كه از اهل سليمانيه و فارسى خوب مىدانست و در نزد شيخ ابراهيم قايم‌مقام است و قواس ما بود پرسيدم :\r\n« يك نفر آدم پياده مىشود كه سواى جمال همراه شقدوف من پياده تا مدينه بيايد ؟ »\r\nگفت : « در اين‌وقت شب مشكل است اگر روز مىگفتيد پيدا مىكردم كه تا مدينه اجير بشود . » در اين بين يك نفر از تماشاچى اهل شهر گفت : « من مىآيم . »\r\nگفتم : « كيست ؟ »\r\nمعلوم كرد كه از اهل ينبع است و اسمش بكر است . گفت : « شصت فرنك مىگيرم . »\r\nگفتم : « سهل است . به شرطى كه كار او اين باشد كه از كنار شقدوف دور نشود كه به هر طرف كه ميل كند بگيرد . »\r\nگفت : « قدرى پول بدهيد . »\r\nده فرنك گرفت و رفت . همه گفتند ديگر نخواهد آمد . بعد از نيم ساعت در آن تاريكى پيدا شد . رخت سفر پوشيده آمد . تا مدينهء منوره اين‌طور كه گفته بود خدمت كرد .\r\nمىگفت : « از فقر تابه‌حال به زيارت نرفته بودم . اين را وسيلهء خير دانستم . اگر مادرم اذن مىداد تا مكه مىآمدم . »\r\nدر اين حيص و بيص افراسياب بيك صندوق‌دار ، كه همكجاوهء ملاباشى بود نردبان را برداشته كه برود با ملاباشى سوار شود ، در ميان آن جمعيت ملاباشى را گم كرده و ملاباشى پياده در جلو قافله مىرفت ، و افراسياب بيك نردبان به دوش و كتابچه حساب در دست از راه ديگر رفته . تا به قدر يك ميدان كه از ينبع دور شديم من ايستادم كه اهل قافله جمع شوند و عسكر\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nجمازه‌سوار قراول پيش و پس باشند كه به قاعده بروند . آدم‌ها را كه معلوم كرديم حسنعلى ، فراش صندوقدار گفت كه افراسياب بيك مفقود شده . پياده‌هاى قافله و فراش‌ها را به هرطرف فرستادم ، خبرى نشد ناچار پياده شده كه نماز بخوانم . ده‌باشى اصغر را با يك نفر عسكر جمازه‌سوار نزد شيخ ابراهيم به شهر فرستادم . رفتن و آمدن او به قدر يك ساعت طول كشيد .\r\nمشاراليه در جواب نوشته بود : « در تمام شهر آدم فرستادم كه ندا كنند ، اگر امشب پيدا نشد فردا او را مىفرستم . » من متقاعد نشده به صالح آقاى يوزباشى جمازه‌سواران گفتم : « حيا ام ميتا خبر او را مىخواهم . » يك نفر را آورد كه از پيش برود شايد با شترهاى خالى عرب‌ها رفته باشد يك ليره گرفت و به قدر ده دقيقه نكشيد رفت و خبر آورد . نردبان را آورد كه افراسياب بيك مأيوس شده از ترس با شتردارهاى عرب رفته است وقتى كه خبر او را آورد از شب چهار ساعت رفته بود كه راه افتاديم . نه ساعت از شب گذشته وارد به محطهء مسهلى شديم كه محل عسكر جمازه‌سوار است . آب چاه دارد ، آب باران هم جمع مىشود . در عرض راه شخصى را ديدم كه سوار خر است ، همراه شترسوارها مىآيد . احوال او را پرسيدم ، معلوم شد حاجى حسن تهرانى است كه هرسال حجه مىگيرد و امسال هم يك صد و ده تومان گرفته به نيابت مرحوم محسن ميرزاى ميرآخور آمده است . آدم‌ها گفتند از انزلى تا اين‌جا همراه است و جزو عمله شما است و اين خر را در ينبع خريده است كه كرايهء گزاف شتر ندهد و خر را هم به قيمت گزاف در مدينه مىفروشد . زبان عربى هم به قدر ضرورت ياد گرفته است . حاجى پشت سر شقدوف در سوارى مخاطب ليل بود . در منزل حاطب خيل سبحان الله چند روز قبل يك صد و شصت ميل راه را با واپور آتشى در پنج ساعت آمديم و امشب ده ميل را در پنج ساعت طى كرديم . در صحراى صاف بجز درخت مغيلان چيز ديگر نبود . از دور آتش اعراب باديه به‌نظر مىآمد . عرب‌ها گفتند هندوانهء ديم مىكارند . در منزل مسهلى كوه رضوى در طرف شمال به فاصلهء يك فرسخ يا زيادتر معلوم بود . اين كوه رضوى همان است كه طايفهء كيسانيه 82 بر آن اعتقاد دارند كه محمد بن الحنفيه در آن‌جا غيبت كرده است و او را امام مىدانند چنانچه « كثيرعزه » 83 گفته است :\r\n الا ان الائمة من قريش * ولاة الحق اربعة سواء \r\n على و الثلاثه من بينه * هم الأسباط ليس بهم خفاء \r\n فسبط سبط ايمان و بر * و سبط غيبته كربلاء \r\n و سبط لا يذوق الموت حتى * يقود الخيل يقدمه اللواء \r\n يغيب فلا يرى فيهم زمانا * به رضوى عنده عسل و ماء \r\nدر وفيات الاعيان در احوال محمد بن الحنيفه تفصيل رضوى مسطور است ، « و قال رضوى جبل جهينه و هو فى عمل ينبع »\r\nالقصه ، وقت صبح كه به نماز برخواستم نسيم سرد مىوزيد . به مبروك گفتم قدرى در آفتاب‌گردان آتش بكند كه من برخيزم . وقتى كه خبردار شدم ، اطراف آتش را اعراب گرفته\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nنشسته‌اند و مىگويند « البرد شديد » ، با هزار زحمت آن‌ها را برخيزاندم . در اين اثنا شيخ ربيع ملعون كه يكى از كفيل‌هاى ما است از ينبع آمد كه بايد حركت كرد . از دستهء ساعت سه ساعت و نيمگذشته بر شقدوف شتران لوك‌سوار شده با قوم صعلوك راه افتاديم . آن صحراى بىآب و علف را در گرماى روز طى كرديم . هرقدر به نهار و نماز خواستيم پياده شويم شيخ ربيع التماس مىكرد كه قدرى هم راه برويم . خوف از اعراب باديه داشت تا ، نزديك غروب شد من حكما گفتم شتران را خوابانده پائين بيايند كه نماز بخوانيم ، خود اعراب كه نماز نمىخوانند .\r\nبعد از طى مسافت هشت ساعت خسته و مانده نيم ساعت به غروب مانده بود در كنار دامنهء كوهى به نماز پياده شديم . غذائى خورديم ، نماز مغرب را هم خوانده سوار شديم . جلو قافله كه داغستانى و اهل قرم و غيره بودند نفهميده حركت كرده بودند . از آن‌جا داخل جبال نصع شديم .\r\nبعضىجا طريق در ميان دو كوه و بعضى جا سنگلاخ و كوه نزديك بود . تا ساعت نه از شب رفته وارد بئر ابراهيم شديم و معلوم شد كه مشايخ هريكى به جائى رفته و قافله با شتردار خود هريكى به راهى رفته و شيخ ربيع ملعون هم بر روى باريكى از شترها خوابيده است و پسرش فهد متصل به قافله مىگويد : « تحرسون تحرسون فى الطريق حرامى » اين همه زحمت كشيدند كه از شر حرامى محفوظ باشند ، يك شقدوف منحوس را از ينبع تا مدينهء منوره ده ليرهء مجيدى و ده تومان هم قيمت شقدوف گرفتند كه حرامى نباشد باز مردم به زحمت افتادند . آخر به ضرب مشت دهباشى ، اصغر شيخ ربيع را بيدار كردند .\r\nدر بئر ابراهيم بىرضاى او از شتر پياده شديم ، هركه از قافله به قضاى حاجت بيرون مىرفت . متصل آن منافق مىگفت : « سارق سارق » . حالى ، شب گذشته از گرسنگى و بىخوابى و وحشت بر قافله گذشت كه نمىتوان نوشت . همه پيش من مىآمدند و چنان مىدانستند كه من در آن صفحات رياستى داشته‌ام يا سياحتى .\r\nحركت از مسهلى تا ورود به بئر ابراهيم هفده ساعت كشيد كه در روى شتر بوديم . حركت شقدوف نه روده و جگر گذاشته نه گرده و كمر . از اين جماعت شريرتر و بىقاعده‌تر و بىرحم‌تر و دروغ‌گوتر طايفه‌اى نمىشود « صدق الله العلى العظيم » ، « الأعراب اشد كفرا و نفاقا اجدرا لا يعملو حدود ما انزل الله على رسوله و الله عليم حكيم . » كدام امت پيغمبر اولاد رسول خدا را كشتند كه اين قوم بضعه بتول را شهيد كردند ، الحمد لله در آن جمع سترگ يك نفر از عجم و ترك نبود و الحمد الله در نزد حضرت رسول از اين فقره روسفيد خواهيم بود . علاوه‌بر آن « آمنا به و لم نره »\r\nالقصه ، اگر مهتاب شب نبود قطعا خرجين‌ها بريده مىشد و مال‌ها دزديده . اگر از اين صحراى بىآب و علف و از اين قوم جلف ناخلف خلاص مىشديم كمال فضل الهى بود . به قول حكماى هند ، جنم اين شيخ ربيع به نظر من جنم سنان ابن انس مىآيد . مرد فظ غليظ القلب است كه خودش خوابيد و فهد پسر بزرگ خود را سوار شتر كرد و پسر كوچك خود را\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nگذاشت كه زمام شتر را بكشد . بيچاره را خواب گرفت افتاد . نزديك بود كه زير پاى شتر بماند و شقدوف ما بيفتد . آخر دهباشى را گفتم به زحمت و جهد ، فهد را از شتر كشيد و زمام شتر را بدست او داد ، مىگفت : « انا نحرسكم من الذئب و الحرامى » . گفتم : « هيچ لازم نيست كه يك نفر تو ، از گرگ و دزد ما را حفظ كنى . » برادر كوچك او را بر شتر او را سوار كرد و زمام شتر را به دست او داد .\r\nدرخت‌هاى مغيلان در اين صحارى بسيار است . جمال‌ها اعتنائى ندارند كه در راه ملاحظهء يمين و يسار را بكنند . وقتى خبردار مىشوى كه ، از خار مغيلان يك تختهء روپوش كجاوه بر هوا رفته است . شعر خواجه به يادم آمد :\r\n « در بيابان چون به ياد كعبه خواهى زد قدم * سرزنش‌ها گر كند خار مغيلان غم مخور » \r\nبرگ او خيلى شباهت دارد به برگهاى تازه ريزه درخت ابريشم كه سبز شده باشد . صمغ خوب عربى صمغ درخت مغيلان است كه عربان ام‌غيلان گويند . گل زردى هم دارد كه در وقت بهار گل مىكند ، مىگويند رايحهء تندى دارد .\r\nبئر ابراهيم چاه مربع خوبى است كه از ته چاه تا كف زمين سنگچين كرده‌اند . پانزده ذرع عمق دارد . آب شيرين خوب داشت . از مسهلى تا هشت ساعت صحراى صاف به ما بين جنوب مشرق حركت كرديم و به كوهسار نصع كه افتاديم حركت ما به مشرق بود . امشب خر حاجى حسن خسته شده مانده است . حاجى بيچاره بايد خر را حفظ كند و براند . آدم‌هاى ما هم بايد حاجى پيرمرد را حفظ كنند كه از قافله نماند . بيچاره را گول زده‌اند ، خرى به قيمت گزاف از آن اجلاف خريده كه براى علف و آب خر خودش از خواب‌وخور افتاده است . يكى از اهل حاج و مزاح خوب مىخواند :\r\n « تا كى گوئى خرم‌خرم واى * گور پدر خر تو ريدم » \r\n\r\nروز دوشنبه چهاردهم ذى القعده :\r\nشش ساعت از دسته رفته از بئر ابراهيم حركت كرديم . تا عقبهء ذفران حركت به ما بين جنوب مشرق بود . اين عقبهء تنگى است . دو طرف ، كوه و سنگلاخ است . در آن‌جا طرفين طريق را سنگچين كرده‌اند ، مثل ديوار بالا آورده كه حالا خراب شده است . تا آن عقبه حد ينبع است .\r\nتا آن‌جا چهار ساعت طى كرده بوديم و از آن پس حد جديد است - به ضم جيم بر وزن جهيه - دو ساعت پس از آن‌كه به مكه معظمه مىرود . از آن‌جا به شمال حركت كرديم كه قريهء حمراء است و نخلستان دارد . در قديم در خارج قريه جاى عسكر سلطانى بود كه خراب شده ، آب جارى دارد . از آن‌جا رو به مشرق حركت كرده به جديده آمديم . از بئر ابراهيم تا ورود به جديده نه ساعت در حركت بوديم .\r\nكار تازه كه در حمراء اتفاق افتاد يك ساعت به غروب مانده بود خواستم به نماز پياده شوم ، شيخ ربيع و مسعود جمال تمكين نكرده زمام شتر را رها كرده رفتند كه اگر شما پياده شويد اهل حاج همه پياده مىشوند ، حرامى حرامى ، هرچه گفتم نماز بايد خواند گفتند ، يغفر الله يغفر .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nگفتم : تزنى و تسرق و تقتل و الله يغفر .\r\nگفتند : و الله يغفر .\r\nمن كه تنها نمىتوانستم با كسان خودم پياده شوم .\r\nروز چهاردهم در حينى كه به زيارت حضرت سيد المرسلين صلوات الله مىرفتم ، نماز ظهر و عصر را از نحوست اعراب نخواندم . در كجاوه هم با شنيدن حرف‌هاى ياوه ، حالت و مجال نماز نبود . خودشان نماز نمىخوانند نماز مردم را هم مانع مىشوند .\r\nمسعود جمال به عينها شبيه جمال بحدل بن سليم است كه در تعزيه‌هاى تهران مىسازند .\r\n[ بحدل 
  ] ساربان حضرت بوده است . هركه اين را ديده باشد ، مىداند كه حاجى قاسم تعزيه‌گردان چطور از عهدهء شبيه او برآمده است . مگر آن‌كه لباس آن جمال ، نوتر و بهتر است .\r\nبعد از غروب آفتاب بين الجبلين حركت كرديم . هنوز ماه طالع نشده بود و [ هوا 
  ] تاريك بود . كسان مشايخ چند تير تفنگ در ميان غلغله انداختند كه قافله بترسد . پرسيدم : « اين تفنگ را از كجا انداختند ؟ » شيخ ربيع كه در كنار كجاوه بود ، گفت : « حرامى ! حرامى ! » من كه روشنى تفنگ را مىديدم كه از ميان قافلهء حاج بود ، مىگفت ؛ كه از كوه مىاندازند . حجاج داغستانى قرم هم چند تير تفنگ در جواب آن‌ها پىدرپى انداختند . بعد اعراب دانستند تضييع باروت است موقوف كردند تا به جديده وارد شديم . هرچه قدر خواستيم كه چادر را قدرى دور تر از حاج بزنيم شيخ ربيع متصل مىگفت : « حرامى ! حرامى ! »\r\nگفتم : « خودت خيال دارى كه بدزدى و صبح بگويى حرامى آمد ؟ هرجا كه بگويى چادر بزنند . »\r\nدر ميان سنگلاخ و جاى خوابگاه شترها كه پر از كنه بود [ چادرها را 
  ] قرار داد و ميان قافله افتاده مىگفت : تنبهون ، تنبهون . آخر كج‌خلق شدم و او را خواستم . گفتم : « جسارت‌هاى تو را به شيخ ابراهيم قايم‌مقام ينبع خواهم نوشت و به على پاشا حاكم مدينه [ هم 
  ] خواهم گفت ، به شريف مكه [ نيز 
  ] خواهم گفت . پول گرفته‌اى كه حفظ مال مردم بكنى ، چشمت كور بشود ده نفر عرب در اطراف قافله بگذار كه تا صبح بكشند . »\r\n اعرابى مال دزد محتاج * آيد به خزانه‌دارى حاج \r\nخداوند از شر اين قوم شرير اين جم را حفظ كند به سلامت به آستان مبارك برسند . هركه با اعراب سفر كند خاصّه از ينبع تا مدينه به‌رغم من شرعا محظور و عرفا مبثور است و هيچ‌كس به اختيار ، زمام خود را نبايد به دست چنين قوم بىلجام بدهد .\r\nجديده به ضم جيم قريهء آبادى است و نخيلات زياد دارد . در بين الجبلين واقع است .\r\nاعراب چنين مىگويد كه از اين‌جا تا ينبع و تا مدينه راه مساوى است كه نصف است . قدرى از گردنهء ذفران گذشته بوديم ، چاه آبى بود ، مىگفتند آب او شور است . در وادى صفراء هنوز به شاهراه سلطانى نرسيده ، قبرستان و قبرى بود كه بالاى او نوشته بودند ابو عبيده ابن عم رسول الله ، آب انبارى هم دارد كه از آب باران جمع مىشود و هركه هم در حمراء يا اطراف او مىميرد\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nآن‌جا دفن مىكنند .\r\nابو عبيده بن الحارث ابن عم رسول الله صلى الله عليه و آله در غزوه بدر شهيد شده ، از بدر تا اين مكان مسافت بعيد است از آن‌جا به اين مكان آوردن و دفن كردن به‌نظر بعيد مىآيد بلكه صحيح نيست . خود اعراب مىگفتند ، يكى از مشايخ است . عجب است كه در خاك شماخى و گنجه از قزاق‌ها هرچه مىپرسيدم درست مىدانستند و درست جواب مىدادند ولى اين مشايخ هر را از بر فرق نكرده‌اند و جز ناقه ، جمل ، خروف و حمل چيزى ندانسته‌اند . يك نفر از مشايخ گفت : « هذا حنين غزافيها رسول الله صلى الله عليه و آله »\r\nگفتم : يا اخا الاعرابى الحنين بين الطايف و المكه من هنا الى ثم عشرة مراحل » .\r\nبعد گفت : ما يعرف ، معلوم شد كه چيزى شنيده كه و بدر و حنينى بوده است ديگر ندانستند كجا و چه جا است . آب جديده قنات جارى است ولى خيلى گرم است كه با آب گرم فرق ندارد .\r\n\r\nروز سه‌شنبه پانزدهم ذى القعده :\r\nصبح كه روشن شد معلوم شد ما ديشب در كنار قبرستان منزل داشته‌ايم و از سانحهء احياء شرور به فاتحهء اموات قبور آمده بوديم . از حركت و سكون پرسيديم هريكى به‌خلاف ديگرى گفت . هرچه گفتم كه شيخ ابراهيم در ينبع چنين قرار داده است كه ما صبح پنجشنبه بايد به مدينه منوره داخل شويم ، گفتند : شيخ ابراهيم ما يعرف .\r\nگفتم : « به او خواهم نوشت كه اعراب مىگفتند شما از ينبع تا مدينه از منازل و مراحل خبر نداريد . » شيخ ابراهيم از اين مقال قهر كرد و رفت . اگر حضرت سيد المرسلين صلوات الله و سلامه عليه هيچ اعجازى نداشت و همين را فرمايش مىكردند كه من از اين قوم لئيم با آن خلق عظيم و خلق و سيم برخواسته‌ام صدق رسوله النبى الكريم . هركه اعراب را ديده بود بىانصافى اگر نمىكرد به آن سيرت پاك و صورت تابناك ايمان مىآورد و مىدانست « طور ماوراء الاطوار » . « عالم عشق از جهان ديگر است »\r\nدر اين روز در ميان آفتاب‌گردان درجهء فارينهايت را معين كردم به هشتاد و چهار درجه رسيد كه هشت درجه از حد تابستان زيادتر است .\r\nالقصه ، آخر ، آراء مشايخ بر آن جمع شد كه صبح حركت نكنيم بمانيم و اين مردم بيچاره در آن سنگلاخ آواره مانده سه ساعت به غروب مانده حركت كرديم .\r\nجديده در كنار كوه است و ديوار سختى خاك‌ريز مانند به طول راه دارد كه اين خاك‌ريز در حركت ، در يسار ما بود . به قدر يك ساعت در بين الجبلين به طول باغات و بساتين جديده به سمت مشرق حركت كرديم و سه ساعت از شب رفته از بين الجبلين درآمديم به ما بين شمال و مشرق حركت شد . جديده هم چند مزرعه ضميمه دارد . نيم ساعت زيادتر در صحرا حركت كرديم كه به بئر عباس رسيديم . از حركت تا ورود به منزل شش ساعت و نيم كشيد .\r\nبئر عباس چاه خوبى است . عمق او تقريبا بيست و دو ذرع و قطر چاه تقريبا هشت ذرع\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاست . از ته چاه تا لب چاه با سنگ چيده‌اند . خيلى بناى محكمى است . از خارج هم پله قرار داده‌اند كه ميتوان تا قعر چاه رفت و آب برداشت . در كنار او قلعه محكمى مثل كاروانسرا بوده است كه خراب شده است ، ميگفتند عسكر دولتى منزل داشت . از شرارت اعراب حرب اصحاب ضرب را مجال توقف نماند . دولت هم از حفظ و حراست آن‌جا صرف نظر كرد .\r\n\r\nروز چهارشنبه شانزدهم ذى القعده :\r\nدو و نيم از دسته گذشته حركت كرديم . شب گذشته حجاج آذربايجانى با حالت احترام با ميرزا جليل تاجر نزد من آمدند . حالت آن‌ها با تعبه احرام و تبله دار السلام خيلى مؤثر بود .\r\nصبحى كه به تماشاى چاه و قلعه رفتم برگشتن به ميان جمعيت آذربايجان رفتم . آقا مير ابو الفضل اردبيلى روضه‌خوان هم به مكه آمده بودند . در اين اثنا جمعى از اعراب با تفنگ‌هاى فتيله‌اى مثل تفنگچىهاى قديم مازندرانى شترسواران به محل قافلهء ما رفتند من كه به ميان حاج آمدم ديدم قال و قيل است همه مىگويند : « اين الدليل و اين السبيل »\r\nگفتند : « عرب حربى براى پول آمده است . »\r\nقدرى عربى حرف زدم و گفتم : « در ينبع سه نسخه قراردادنامه نوشته شد كه يكى نزد ماست ، يكى نزد قايم‌مقام است و يكى نزد سليمان رئيس جمالين ، كه همه‌جا پيش‌پيش مىرفت . ما تا ورود به مدينه هيچ چيز نبايد بدهيم . » آن ورقه را آوردند ، من خواندم ، ديدم چنان مىپندارند كه بيان واقع نمىشود ، گفتم : « در ميان شما كسى هست كه سواد داشته باشد ؟ »\r\nجوانى گفت : « من سواد دارم . »\r\nكاغذ را خواند و گفت : « حق است و صحيح است . » و همه رفتند . من به آفتاب‌گردان آمدم كه بار بكنند مردم دست به بار زدند . وقتى كه خواستم سوار شقدوف بشوم ديدم حميدان كه از رؤساى طايفهء بنى سعد است و از اكابر عرب حرب ، با چهل پنجاه نفر تفنگچى دور مرا گرفتند . گفتم : « چه حرف داريد ؟ »\r\nگفت : « ما حق خودمان را از شما خواهيم گرفت . » معلوم شد كه ربيع بىدين به آن‌ها تلقين كرده است .\r\nگفتم : « نه من شما را مىشناسم و نه شما مرا مىشناسيد . سليمان از طايفهء شما و عرب است ، اگر امروز تأخير كرده نيامده است فردا خواهد آمد . هروقت باشد گرفتار شماست حق خودتان را از او خواهيد گرفت . »\r\nگفتند : « ما هرگز دست از تو نخواهيم كشيد ، العرب و العجم اخوان . »\r\nگفتم : « مظنه به غير از اخذ درهم و دينار در هيچ كار اين اخوت را منظور نكنيد . » و گفتم :\r\n« انا ضيفكم اجئى معكم الى الحى و الحجاج يروحون الى المدينه بالسلامة . » و به طرف باديه راه افتادم .\r\nگفتم : « كاغذى به مدينه به على پاشا و كاغذى به ينبع به شيخ ابراهيم قايم‌مقام خواهم نوشت ، هرچه گفتند قبول دارم . » آن‌ها چنان تصور مىكردند كه من نواب هندى هستم كه\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nچند روز پيش از اين‌جا گذشته و هرچه از خواسته و مال از او خواسته بودند آن بيچاره برطبق اخلاص نهاده بود . گفتم : « دو نفر از مشايخ در ينبع محبوس است و چهار نفر ضامن شده است اگر يك دينار به حجاج ضرر بخورد بايد ده دينار از عهده برآيند . » حميدان حريف را ديد و حرف را شنيد پيش ربيع رفت و با يكديگر تناجى كردند . ربيع دست‌به‌دست مىزد و مىگفت : « انا ضامن ، انا ضامن . »\r\nاز اتفاقات ، رئيس الجمالين شيخ سليمان كويزى امروز به سركشى خانه‌اش رفته و همراه نبود كه حق اعراب حرامى را بدهد كه اين‌ها اين‌طور جسور شده بودند يا خيال مداخل داشتند .\r\nدر اين اثنا يك نفر از اعراب نمىدانم از كجا پيدا شد يا از چه طايفه بود لطيفه غيبى و بشارت لا ريبى بود نزد من آمد و اشاره كرد گفت : « فاركبوا و روحوا و لا تخافوا . » يعنى سوار شويد و برويد و هيچ اعتنا نكنيد . به ميرآخور گفتم والدهء احتشام الدوله را به شقدوف سوار كرده روانه شديم . اعراب هم رفتند . از دور ايستاده نظاره مىكردند . شيخ ربيع هم مثل گرگ تير خورده شتر خود را تاخته پيش از ما رفت . اهل حاج از رفتن او زيادتر وحشت كردند ، اهل داغستان ، قفقازيه و قرم آمدند گفتند اگر اذن بدهيد تفنگ‌ها را پر كرده حاضر باشيم ، از عهده هزار نفر برمىآئيم . گفتم : « احتياط را از دست ندهيد . » و متوكلا على الله مىرفتيم . قدرى راه كه طى كرديم باز به ميان دو كوه و سنگلاخ افتاديم . چهار ساعت كه طى كرده بوديم به بئر روحاء رسيديم كه آب داشت ولى چاه عميق بود . تا اين‌جا به ميان مشرق و شمال حركت شد و از آن پس چهار ساعت زيادتر به شمال حركت كرديم تا به بئر شهداء رسيديم . از آن پس باز به قدر سه ساعت به شمال مشرق حركت شد و از آن پس به مشرق حركت كرديم تا به بئر شريوف رسيديم . شش ساعت و نيم از شب رفته بود وارد بئر شريوف شديم . از سوارى تا پيادگى شانزده ساعت كشيد .\r\nفرصت آن‌كه غذاى عادت يا قضاى حاجت به عمل بيايد نداشتيم . كسى كه سوار شقدوف است محبوس متحرك است و مأيوس متدكدك . نماز امروز هم به حكم اعراب ساقط است .\r\nحضرت موسى على نبينا و عليه السلام با نفس نبوت فرمود : لقد لقينا من سفرنا هذا نصبا . پس حالت ما چه خواهد شد ، خسته و مانده ، ران‌ها سائيده و دنده‌ها صدمه خورده ، كسل و فشل مثل مرده افتاديم . باز ما را در سنگلاخ پياده كردند كه اگر دو قدم دور تر مىرفتيم چادر بزنيم ربيع ملعون كه شتاء بىكانون و حريف خريف بود داد مىكشيد حرامى حرامى . ناچار بايد هرچه آن اعمش بگويد مثل بز اخفش سرى جنبانيده اطاعت بكنيم .\r\nشانزده ساعت با حركت شقدوف راه رفته‌ايم حالا هم نزديك صبح است . دو ساعت راحت نبوديم .\r\n\r\nروز پنجشنبه هفدهم ذى القعده :\r\nكه اول دىماه جلالى است - : دو ساعت و نيم از روز گذشته از شريوف حركت كرديم .\r\nاز جبل منجور ، شهر مدينه منوره پيدا است . تا مسجد شجره كه ذو الحليفه است - كه مصغّر حلفه محركه است - به سمت مشرق حركت كرديم . از آن‌جا تا مدينه كه يك فرسخ و نيم است به\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nما بين شمال و مشرق حركت شد . در كتاب‌ها شش ميل نوشته‌اند ولى به‌نظر من نيامد . وقتى كه به مسجد شجره رسيديم كه ميقات اهل مدينه است حجاج را روانه كردم . به شيخ سليمان رئيس الجمالين گفتم : « مىخواهم آن‌جا بروم نماز بخوانم . » مرحبا مرحبا گفته مشايخ همراه من آمدند . مسجد شجره را الان اعراب بئر على مىگويند . در آن مكان چند چاه كنده‌اند كه حجاج در اين‌جا غسل كرده محرم مىشوند . خود مسجد شجره چهار ديوار مختصرى دارد كه يك طرف طاق دارد و در آن‌جا حديثى نوشته‌اند ، از صحيح بخارى است كه حضرت رسول صلى الله عليه و آله در مسجد شجره نماز خوانده است .\r\nالقصه آن‌جا نماز خوانده خواستم تا مدينهء منوره پياده بروم شيخ سليمان راضى نشد كه راه دور است به تاريكى شب مىافتيم احتياط دارد . جمل خود را آورد و به اصرار مرا سوار كرد و خود پياده جلو افتاد . تا امروز شترسوارى نكرده بودم ، شعر عرب به يادم آمد ، « اعددت للحدثان سابغة و عداء علندى » . قدرى راه كه رفتم آثار قلعهء قديم و ديوار عظيم بود كه گفتند قبل از مدينه آن‌جا قلعه بوده است كه يهودىها ساخته بودند . آن‌چه از كتاب خلاصه الوفاء بر من معلوم شده قصور العقيق ، همين مكان است كه حصون العقيق نيز مىگويند . به قدر نيم فرسخ يا زيادتر راه رفتيم . از مدرج كه بالا آمديم ميل‌هاى گنبد مطهر نمايان بود . پياده شده پياده رفتيم .\r\nزيارت‌نامهء مختصرى خوانده و از اشعار خود چند بيتى كه در عرض راه در مقالهء احمديه گفته بودم خواندم . در اين بين احمد بيك قايم‌مقام مدينه ، مابين‌باشى و سواران به استقبال آمده بودند ، اسبى هم آورده بودند هرچه اصرار كردند سوار شوم گفتم ، بايد تا شهر پياده بروم آن‌ها هم ناچار شده همراهى كردند . بعد قايم‌مقام گفت : « يك فوج طابور به استقبال آمده و چادرى براى استراحت شما در خارج شهر مدينه زده‌اند و دو عراده توپ هم به استقبال آورده‌اند كه شليك كنند . »\r\nگفتم : « ابدا اذن نمىدهم كه توپ اندازند كه پيغمبر را از آمدن خود اعلام بكنم . اگر او را عالم ما كان و ما يكون مىدانم . البته دانسته است كه يكى از سگان آستان به زيارت اين مكان آمده است اگر ممكن بود « سحبا على الوجه او مشيا على الرأس » مىرفتم . سرباز هم به استقبال آمده خوب است ولى غدغن بكنيد كه بالابان و شيپور سلام هم نزنند . همان پيشفنگ كافى است . »\r\nاز پهلوى طاپور گذشته احوال‌پرسى كردم . از توپچىها نيز احوال‌پرسى كردم و در چادر خارج شهر براى خستگى به قدر ده دقيقه نشستيم . آقا سيد حسن پسر آقا سيد مصطفى هم به استقبال آمده بود كه حالا دليل حجاج عجم او است و سيد صلاح را معزول كرده است . وقت برخواستن كه قدرى راه رفته بوديم ملاباشى قرآن مرا آورد كه از بغل شما افتاده و شخصى پيدا كرده است . هرچه فكر كردم كه اين چه‌طور از جيب بغل افتاده است و اگر جيب پاره باشد بايد ساعت هم افتاده باشد . مظنه وقتى كه گنبد مطهر پيدا شد به خاك افتادم از جيب من افتاده است بارى به فال نيك گرفتم كه كلام ملك علّام در ورود مدينه السلام پيدا شد .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاز پائين مدرج از جائى كه مين‌باشى گفت آن گوشهء گنبد مطهر است و پيدا است به خاك افتادم و روى تضرع به خاك ماليدم ، شكرها كردم . تا ورود به منزل چون پياده بودم يك ساعت گذشته بود . شيخ الحرم منزلى ديگر براى ما معين كرده بود چون در عرض راه در بئر عباس آقا مير ابو الفضل اردبيلى روضه‌خوان گفت : « به خانهء آقا سيد صافى برويد . »\r\nگفتم : « آن‌جا خواهم رفت . »\r\nاز همان‌جا فورا احمد بيك قايم‌مقام آدم فرستاد آقا سيد صافى را خبر كردند كه خانهء خود را خالى بكند . خانهء مشاراليه چندين طبقه است و بيوتات زياد دارد . باغچهء كوچكى دارد كه اشجار خرما است . بعد به قايم‌مقام گفتم : « در حرم مبارك را نبنديد كه غسل كرده به زيارت برويم بلكه اين چند شب كه من هستم بايد در حرم مبارك براى همه باز باشد . »\r\nگفت : « پك اى يعنى بسيار خوب . »\r\nدو ساعت و نيم از شب جمعه گذشته با آقا سيد حسن و احمد بيك قايم‌مقام به آستان جبرائيل پاسبان ، اسرافيل دربان ، ميكائيل ميزبان ، عزرائيل قهرمان مشرف شده از باب السلام داخل روضهء مبارك شده عرض كردم : « يا رسول الله يا سيد المرسلين و الاولين و الآخرين الحمد لله در خاكپاى تو روسفيدى از اين كار داريم كه در خون پاك فرزند تو نه عجم دخيل است و نه ترك . »\r\nپس از آن به كنار ضريح رفته آقا سيد حسن زيارت‌نامه خواند . من خودم حالت خواندن نداشتم . به خاكپاى عرش‌فرساى مبارك عرض كردم و اين بيت را خواندم :\r\n اين‌كه مىبينم به بيدارىست يارب يا به خواب * خويشتن را در چنين نعمت پس از چندين عذاب \r\nو زيارت مختصرى از حضرت صديقه طاهره خوانده در روضهء مباركه نماز زيارت كرده از باب الرحمه درآمده به خانهء آقا سيد صافى آمديم . چون دروازده را بسته بودند فرصت رفتن زيارت ائمهء بقيع نبود و على پاشاى حاكم را كه شيخ الحرم است در ميان روضهء مباركه ديدم . در عرض راه كه مىآمديم پيغام داده بود : « چون وقت چراغ روشن كردن روضهء مباركه بود از آن‌جهت از زيارت خدمت شما محروم شدم . » در عرض راه كه پياده از مدرج مىآمديم از آقا سيد حسن پرسيدم : « تا ربذه و قبر ابو ذر چه‌قدر راه است ؟ »\r\nمين‌باشى به تركى گفت : « افندم ابو ذر كيست و ربذه چيست ؟ »\r\nمعلوم شد او كه نشنيده بود آقا سيد حسن هم نمىدانست و مىگفت قبر ابو ذر در قبرستان بقيع است و مين‌باشى گفت : « امشب كه در خدمت سركار هستم نه هرگز ابو ذر مىشناسم و نه ربذه شنيده‌ام چند سال است در مدينه هستم امشب از اغلب آشنايان و كسان مدينه خواهم پرسيد و صبحى خدمت سركار عرض خواهم كرد . »\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nمدينه\r\n\r\nروز جمعه هيجدهم ذى القعده :\r\nبعد از طلوع آفتاب به روضهء مباركه مشرف شده از باب جبرئيل كه به طرف بقيع است داخل شديم . اذن دخول و زيارت حضرت رسول و فاطمه بتول [ را 
  ] به قاعده‌اى كه در كتاب هداية السالكين در اعمال بيت الله الحرام مسطور است بجا آوردم . بعد از آن از باب جبرئيل درآمده به زيارت ائمهء بقيع مشرف شدم . صندوق ائمهء اربعه در ميان صندوق بزرگ است كه عباس عم رسول الله نيز در آن صندوق است . متولى آن‌جا در صندوق را باز كرده به ميان ضريح رفتم و دور ضريح طواف كردم . ميان صندوق و ضريح ، كم‌تر از نيم ذرع است كه به زحمت مىتوان حركت كرد بلكه براى آدم‌هاى قطور متعسر است .\r\nدر كنار مقبرهء امام حسن ( ع ) بىاختيار با حالت عجز پاى خود را به صندوق دراز كرده ، عرض كردم : « يا بن رسول الله ، يا معدن الجود و السخاء انشدك به حق امك الطاهرة الصديقه ، كه من از تهران به قصد زيارت آستان جد بزرگوار تو و مادر صديقهء تو درآمدم ، پاى من به اين حالت بود . تو را به حق مادرت قسم مىدهم اگر در اجل مهلتى است پاى مرا شفا بده كه به وطن مألوف با اين پاى موف نروم . »\r\nآن جمع بر دمع من حسرت مىخورند بل بر اشك من رشك مىبرند و من ضريح را صريح در بغل داشته شفا مىطلبيدم . الحمد الله كه شفاى عاجل عطا فرموده و در حق اين ذليل ترحّم نموده الم و ورم تا در مدينه بودم تمام شد و حركت بىادبانهء اين بندهء ذليل در آن آستان همايون به مغفرت مقرون گرديد .\r\nالقصه ، اگرچه ائمهء اربعه عليهم السلام مستغنى از آن است كه احوال ايشان در اين روزنامه به شرح و بيان درآيد ولى براى هدايت جمعى كه خبر ندارند يا مذهب اسلام را ندانند لازم است كه مختصرى بنويسم : در آن صندوق مطهر اول قبر حضرت امام حسن مجتبى است كه سبط رسول الله است . امام ثانى از ائمهء اثنا عشر است . مادرش صديقه طاهره حضرت فاطمه سلام الله عليها است . در رمضان المبارك سنهء ثلاث من الهجره متولد شد و در سنهء تسع و اربعين يا سنهء خمسين من الهجره به روايت مورخين به سم نقيع شهيد شده و در بقيع مدفون شدند . در جنب ايشان مرقد پاك حضرت امام رابع على بن الحسين است كه به زين العابدين و سيد الساجدين معروف است . والدهء ماجدهء ايشان شهربانو يا شاه زنان است كه دختر يزدجرد « 1 » بن شهريار است كه آخر ملوك عجم است . در زمان حضرت امير المؤمنين على عليه السلام در سنهء سى و هشت هجرى متولد شده و در سنهء خمس و تسعين به حظاير قدس شتافته است . در جنب مرقد ايشان قبر مطهر فرزند ارجمند ايشان امام خامس محمد بن على است كه ملقب به باقر است . والدهء ايشان فاطمه بنت حضرت امام حسن است كه از دو طرف علوىنسب و هاشمىحسب است . به تواتر\r\n\r\n\r\n","description":"","footnote":"\r\n( 1 ) يزدگرد .\r\n","page_name":" 140 ","page_number":140},
  {"content":"\r\n\r\nرسيده است كه حضرت رسالت پناه صلى الله عليه و آله به جابر بن عبد الله انصارى فرمودند كه :\r\n« او را ملاقات خواهى كرد ، از من به او سلام برسان . » و در روايتى چنين مذكور است [ كه 
  ] حضرت رسالت به جابر فرمودند : « يوشك ان تبقى حتى تلقى ولدا من الحسين يقال له باقر يبقر علم الدين بقرا فاذا القيته فاقرأه منى السلام . »\r\nولادت آن بزرگوار در سنهء سبع و خمسين و وفاتشان به روايت صحيح در سنهء يك‌صد و شانزده هجرى است . در جنب مزار آن بزرگوار قبر ولد الصدق ايشان امام سادس جعفر الصادق عليه السلام كه ترويج مذهب حقه جعفرى در زمان ايشان اتفاق افتاد كه دولت بنى اميه به زوال رسيد و دولت بنى عباس قوام نگرفته بود . والده ايشان ام فروه دختر قاسم بن ابى بكر الصديق است . مادر ام فروه ، آسماء بنت عبد الرحمن ابن ابى بكر است . از اين است كه حضرت مىفرمايد : « انا ولدت من ابى بكر مرتين . » و در روايتى [ مىفرمايد 
  ] : « لقد ولدنى ابو بكر مرتين . »\r\nولادت با سعادت ايشان در سنه هشتاد هجرى در « سيل الحجاف » در مدينه اتفاق افتاد و در سنهء يك‌صد و چهل و هشت هجرى در مدينه وفات يافت و در جنب پدر مكرم و جد مفخم و عم معظم مدفون شد . در مدح ائمه اطهار شاعر خوب گفته :\r\n اليكم و الا لا تشد الركايب * و منكم و الا لا تنال الرغايب \r\n و فيكم و الا فالحديث مخلق * و عنكم و الا فالمحدث كاذب \r\nالقصه ، تعمير بقعه مباركه در بقيع ، از سلطان محمود خان است كه در سنه يك هزار و دويست و سى و چهار هجرى محمد على پاشاى مصرى ، به امر سلطان تعمير كرده و امسال هم تعميرات لازمهء او را به عمل آورده بودند .\r\nدر خارج بقعه مباركه ، قبر مرحوم شيخ احمد بحرينى 84 است . سنگ نازكى بر بالاى قبر او بوده كه شكسته شده است . معلوم نشد كه از نازكى شكسته شده يا عمدا شكسته [ شده 
  ] است . فاتحه خواندم و گفتم ، حق همان است كه شيخ على پسر تو گفته : « ان ابى ضيعوه تلامذته » در پهلوى قبر ايشان قبر شيخ ابو القاسم شيخ الاسلام شيراز است . بالاى قبر او سنگ مرمر خوبى است با اشعار فارسى بر سنگ قبر او كنده ، گذاشته‌اند . وفات مرحوم شيخ احمد در ماه رجب سنهء هزار و دويست و چهل و دو واقع شده و از سنگ قبر او معلوم نمىشود . آن‌چه هم نوشته‌اند سنگ سستى بوده ضايع شده . وفات شيخ ابو القاسم شيرازى در سنهء هزار و دويست و هشتاد و شش واقع شده است . از آن‌جا به بيت الاحزان رفتم و از آن‌جا به زيارت حليمهء سعديه رفتم ، گفتم : « مرحبا به آن پستانى كه به دهن مبارك حضرت رسول الله صلى الله عليه و آله رفته و مرحبا به آن شيرى كه حضرت رسالت مكيده است كه جزو بدن مبارك شده است . » از آن‌جا به قبر عثمان ذو النورين رفته كه قدرى خارج از محوطهء بقيع است كه در طرف شرقى بقيع واقع است و در حشّ كوكب دفن كرده بودند . معاويه بن ابى سفيان در زمان خود آن‌جا را داخل بقيع كرده است .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nاز آن‌جا به خارج قبرستان بقيع كه از ديوار دور بقيع خارج است به زيارت فاطمه بنت اسد والدهء حضرت امير المؤمنين عليهما السلام رفتم كه حضرت رسول صلى الله عليه و آله و سلم در ميان قبر او خوابيده ، رحمت فرستاده‌اند ، نماز گذارده‌اند و فرموده‌اند حق مادرى و پرستارى به من دارد . گفتم ، مرحبا :\r\n زنان را همين بس بود اين هنر * نشينند و زايند شيران نر \r\nوانگهى كسى كه شير يزدان و شاه مردان باشد .\r\nاز آن‌جا به منزل مراجعت كردم . بعدازظهر به نماز جمعه رفتم ، خطبه تمام شده بود ولى به نماز رسيدم . امام ، شيخ يحيى نامى بود . جوان است . در ركعت اول بعد از حمد ، سورهء و الضحى خواند ولى بسم الله نگفت . در ركعت ثانى بعد از حمد سورهء انشراح را خواند ، باز بسم الله نگفت . در مذهب حنفى جايز است . بعد از اتمام نماز ، زيارت مختصرى از حضرت ختمى مآب كرده و زيارت صديقه طاهره كرده به منزل آمدم . در عرض راه آدم‌هاى غريب ديدم كه همه به يكديگر شبيه بودند . مثل قالب خشت كه خوب و زشت از يكديگر تميز داده نمىشد و اغلب شباهت به سفير برمان 85 داشت كه پارسال در تهران شرفياب حضور اعليحضرت شاهنشاهى شده بودند . پرسيدم : « اين‌ها از اعراب نيستند ؟ »\r\nگفتند : « از اهل جاوه هستند ، قريب چهار هزار نفر به زيارت آمده‌اند . »\r\nعصرى على پاشاى شيخ الحرم كه حاكم مدينه است با لباس رسمى نظامى با قاضى مدينه منوره عيسى افندى به ديدن آمده بودند . عيسى افندى اصلش شيروانى است . از عشيرت شيروانىزاده صدراعظم دولت عثمانى است كه سه سال قبل به صدرات عظمى سرافراز شده بود . مرد خوشروى بافهمى است . و على پاشا مرد خليقى است . بعد از آن‌كه در عهد محمد پاشا ، اعراب بدوى جسارت كرده به مدينه خسارت رسانيده ، مدينهء منوره را محاصره نموده ده ماه محصور بودند و قحط و غلايى شديد شد ، او را معزول كرده على پاشا را فرستاده‌اند . خيلى صحبت شد . على پاشا هم ربذه را نمىدانست . عيسى افندى گفت : « در كتاب اسد الغابه 86 رجوع كرده خدمت شما عرض مىكنم . »\r\nگفتم : « شخصى كه رسول خدا در حق او بگويد [ ما اظلت الخضرآء و لما اقلت الغبرآء صدق من ابى ذر 
  ] عجب مجهول القدر و مفقود القبر مانده است كه اسم او را فراموش كرده‌اند . »\r\nصحبت از خندق شد كه حضرت رسول الله صلى الله عليه و آله به دست مبارك حفر فرموده‌اند . چنان رسم او مندرس شده كه به قرينه و قياس بايد دانست . شب شنبه بعد از نماز به حرم مبارك رفتم ، زيارت كرده و زيارت صديق طاهره را كرده و نماز عشا را با جماعت خوانده ساعت سه به منزل مراجعت كردم .\r\n\r\nروز شنبه نوزدهم شهر ذى القعده :\r\nصبحى بعد از نماز به زيارت آستان مباركه رفته از در جبرئيل داخل شدم . زيارت مرقد منوره را كرده به زيارت سيدهء نساء العالمين رفتم . برحسب اتفاق صندلىهاى بخور روضهء مباركه را در\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمجموعه‌ها گذاشته مجموعه پوش‌هاى مفتوت بر روى آن‌ها انداخته همگى نوزده مجموعه بود .\r\nشيخ الحرم على پاشا لباس سفيد پوشيده با نايب الحرم رفعت آقا كه خواجه است از در قبر مرقد مبارك حضرت فاطمه عليها السلام داخل مرقد مطهر كردند . خواجه‌هاى بىادب هركه از عجم و عرب به تماشا مىآمد اذيت مىكردند . حرم مطهر را قرق كرده بودند . آن‌ها داخل بقعه مىشدند و من پهلوى درى كه به مقبره مطهرهء حضرت فاطمه عليها السلام داخل مىشود با مصطفى قواس و على بيك يوزباشى كه قراول من بودند تماشا مىكردم و زيارت مىخواندم .\r\nعلى بيك گفت : « در هر سال روز نوزدهم ماه ذى القعده اين بخوران را عوض مىكنند . » خال محرم ، سرمه محرم ما چرا نامحرميم ؟ صدق رسول الله صلى الله عليه و آله الجنة خفت بالمكاره .\r\nبه قدر نيم ساعت طول كشيد كه بيرون آمدند و شيخ الحرم مرا دم در ديد تمنا كرد و گفت :\r\n« از آن صندل مخصوص كه بالاى مرقد مطهر است به خدمت شما مىفرستم كه خاك پاك مرقد شاه لولاك است . »\r\nاز آن‌جا به زيارت ائمه بقيع رفته به منزل آمدم ، نهار خورده ، هفت ساعت به غروب مانده به زيارت شهداى احد رفتيم . شيخ الحرم سوارى فرستاده و محمود آقاى يوزباشى را با بيست نفر سوار فرستاده بود . آقا سيد حسن كالسكه هم پيدا كرد كه شخص هندى اين‌جا گذاشته كه به فروش برسانند . مال او را از پاشا گرفتيم كه سه رأس قاطر از قاطرهاى توپ‌كشى فرستاده بود كه بر كالسكه بسته والدهء احتشام الدوله سوار شده به زيارت احد رفتند .\r\nكوه احد بر وزن عنق كوه احمرى است كه در شمالى مدينه واقع است . از مدينه منوره تا مقبرهء حضرت اسد الله و اسد رسوله حمزهء سيد الشهدآء عليه السلام به قدر سه ربع ساعت است و راه صاف است . حضرت را زيارت كرده حالت شهادت آن بزرگوار كه او را شهيد كردند و بر حضرت رسالت پناه صلى الله عليه و آله ديدن آن حالت گران آمد به‌خاطر آورده بىاختيار جبين را بر ضريح ماليده ناليدم .\r\nالقصه شهادت ايشان در شوال المكرم سال سوم از هجرت اتفاق افتاد . بالاتر از مقبره حمزه در شمالىترين آن مقبره مسجدى است كه مىگويند دندان مبارك حضرت ختمىمآب صلى الله عليه و آله آن‌جا شكسته است . به فاصلهء هشتصد و شانزده قدم از مقبرهء حضرت حمزه در آخر دره باز مسجدى است كه در آن‌جا كمان‌داران لشكر را كه پنجاه نفر بودند حضرت رسول صلى الله عليه و آله با عبد الله بن جبير 87 برادر خوات بن جبير در آن‌جا واداشته بودند . آن‌ها كه به طمع غنيمت رفتند لشكر مخالف ، آن دره را گرفتند كه شكست بر لشكر اسلام واقع شده . در جاى اين مسجد مىگويند حضرت رسول صلى الله عليه و آله مجروح شده و به تنهايى نماز خوانده‌اند .\r\nحضرت صادق عليه السّلام بر عقبة بن خالد فرمودند : « در اين مسجد نماز بكن . » اين مسجد در ميان دره واقع است و كوه احد در آن‌جا تقريبا به شكل مثلث است . از آن‌جا ثانيا به مقبرهء حمزه عليه السلام عود كردم زيارت شهدا را خواندم و سورهء محمد صلى الله عليه و آله و سورهء فتح را خوانده بر روح پرفتوح حضرت حمزه فاتحه خواندم كه قرآن خواندن در آن مكان مستحب است .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبرحسب اتفاق سورهء محمد عليه الصلواة و السلام آمد كه مناسب حضرت حمزه است ،  « وَ الَّذِينَ قُتِلُوا فِي سَبِيلِ اللَّهِ فَلَنْ يُضِلَّ أَعْمالَهُمْ . » \r\nمقبرهء حمزه را سلطان عبد المجيد خان ساخته است . چه خوب بود كه اسامى شهداى احد را به اسم خودشان و پدرشان از مهاجر و انصار در كتيبهء ديوار آن‌جا ثبت مىكردند كه اسامى آن مخلصين كه جان در راه حضرت رسول داده‌اند در نظر همه كس مشهود باشد . اكنون بجز حمزة بن عبد المطلب و عبد الله بن جحش 88 اسم ديگرى در آن‌جا معروف نيست . عبد الله بن جحش برادر زينب است كه از زوجات محترمات حضرت رسول صلى الله عليه و آله است كه خواهرزادهء حضرت حمزه است .\r\nاز احد كه برگشتم به تماشاى مكان خندق و مسجد الفتح رفتم . رسم خندق منطمس شده و اعراب حفظ نكرده‌اند كه چنين علامتى در اسلام پايدار باشد . قوافل قريش از مكه از راه غربى مدينه به شام مىرفته و مىآمده‌اند و به مدينه هم از طرف غربى مىآمده‌اند . ابو سفيان هم با مشركين از طرف غربى آمده است . طول خندق از اعلاى وادى بطحان است - بر وزن عثمان - كه اكنون نيز به اين اسم معروف است كه زمين رمله سبخه است ، چنانچه صاحب خلاصة الوفاء مىگويد : « الخندق حفره النبى صلى الله عليه و آله و سلم طولا من اعلى وادى بطحان غربى الوادى مع الحرة الى غربى مصلى العيد الى المسجد الفتح ثم الى الجبلين الصغير بن اللذين فى غربى الوادى . »\r\nاين وادى بطحان از شمال به جنوب امتداد دارد كه يك طرف اين وادى كه طرف غربى است حرّه است و طرف شرقى وادى بطحان كوه سلع بالفتح است . اكنون نيز سلع مىگويند كه كوه منقطع است و به طول ، واقع شده . يك گوشهء او نزديك سور مدينه است كه آن دروازه را به همان جهت باب الجبل مىگويند . مسجد فتح در طرف دامنهء غربى كوه سلع است كه به طرف وادى است . كوه سلع ميان مدينهء موزه و مسجد فتح - كه او را مسجد احزاب و مسجد اعلا نيز مىگويند - فاصله است . كوه سلع را در غربى مدينه نوشته‌اند . آن‌چه صحيح است و با قطب‌نما معلوم شد در ميان شمال و مغرب مدينهء منوره است . در قبلهء مسجد فتح چهار مسجد ديگر است كه همه را مساجد فتح مىگويند .\r\nغزوه خندق در شوال سال پنجم از هجرت اتفاق افتاد كه بطل مشهور قريش بل منصور در هر جيش ، عمرو بن عبدود به دست حضرت امير المؤمنين عليه السلام كشته شد كه حضرت رسول صلى الله عليه و آله فرمودند : « ضربة على يوم الخندق خير من عبادة الثقلين » . و باز به لسان معجز بيان فرمودند : « برز الايمان كله الى الشرك كله » .\r\nدر وادى بطحان آثار آبادى و عمارت بسيار است كه در آن رمله سبخه ساخته‌اند . آن جبلين صغيرين كه صاحب « خلاصة الوفآء » نوشته اكنون به اصيفرين معروف است . اصيفر بالفآء مصغر اصفر دو كوه كوچك منقطع است و در ميان جنوب مغرب مدينه واقع است . صاحب خلاصة الوفاء نيز مىگويد : « و اما مسيل بطحان و هو الوادى المتوسط بيوت المدينه . » و در آخرش\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمىگويد : « و آخره فى غربى مساجد الفتح و يشاركه رانونا فى مجرى من قبل المصلى لمانها تصب فيه » وادى رانونا نيز وادى ديگرى است . خندق معروف در اطراف آن خانه‌ها بوده است .\r\nدر اين زمان هيچ آبادى در آن وادى در كنار كوه سلع نيست و مصلى همان مسجد مصلى است كه اكنون ما بين مغرب و جنوب شهر خارج سور جديد مدينه است و او را مسجد قمامه نيز مىگويند .\r\nاز آن‌جا به منزل مراجعت كردم و شب يكشنبه به حرم مبارك به زيارت عتبهء عرش‌مرتبه رفته دو ساعت از شب گذشته مراجعت كردم و ساعت چهار به حمام رفتم .\r\n\r\nروز يكشنبه بيستم ذى القعده الحرام :\r\nباد سرد مىوزيد و هوا چنان بود كه درجهء فارينهايت « 1 » صبحى به چهل درجه ايستاده بود كه از حد اعتدال پانزده درجه كمتر است . بعدازظهرى قدرى تفاوت كرد . صبحى به حرم مبارك مشرف شدم باوجود آن‌كه ديشب از حمام درآمدم احوالم به هم خورده باز زيارت آستان ملايك پاسبان را شفاى آلآم و استقام دانسته مشرف شدم و در صحن مسجد طواف كردم كه اسامى ائمه طاهرين و صحابه را نوشته‌اند . در مزار فايض الانوار حضرت صديقه مطهره زيارت مختصرى خوانده به بقيع مشرف شدم زيارت مطول حضرت صديق را آن‌جا خواندم . احتمال كلى دارد كه آن‌جا مدفن مبارك باشد . در احاديث اختلاف است . بعضى دلالت دارد كه قبر مبارك آن حضرت در بقيع است و در بعضى احاديث وارد شده كه قبر آن حضرت ميانهء قبر مبارك حضرت رسالت پناه صلى الله عليه و آله و منبر واقع شده است . اين حديث را بر آن تأويل مىكنند : « بين قبرى و منبرى روضة من رياض الجنة » . و رئيس المحدثين محمد بن بابويه قمى 89 در كتاب « من لا يحضره الفقيه » نقل كرده : صحيح آن است كه آن حضرت در خانهء خود مدفون است چون بنى اميه مسجد مدينه را بزرگ كردند قبر آن حضرت داخل مسجد شده است و الحال در پشت خانه‌اى كه حضرت مدفون است علامت ضريح مقدس آن حضرت است . و ياليت كه مسجد و خانهء حضرت رسول صلى الله عليه و آله را به همان حالت خشت و گل خود باقى مىگذاشته كه جان و دل بود بر اطراف مسجد افزوده و او را به همان هيئت و صورت در وسط مىگذاشتند .\r\nالقصه ، زيارت ائمهء بقيع عليهم السلام را مختصر خوانده حالتم به هم خورده به تعجيل به منزل آمدم و قدرى معالجه كرده هرطور بود خوددارى كردم كه به زيارت مسجد قبا بروم بلكه از حركت سوارى فايده‌اى حاصل شود ، الحمد الله تعالى از فضل الهى و بركت زيارت عتبات عرش درجات سوارى نافع افتاد و از مدينهء منوره تا قبا - به ضم قاف - سواره پنجاه دقيقه رفتم .\r\nقبا در جنوب مدينه واقع است . از دروازه كه بيرون به روى بايد از وادى رانونا بگذرى كه آب او در وقت بهار به ميان شهر مدينه آمده ، از كنار شهر گذشته به آب وادى بطحان ملحق مىشود .\r\nبراى شرافت مسجد قبا همين‌قدر بس است كه در قرآن مجيد خداوند آن‌جا را  « لَمَسْجِدٌ أُسِّسَ \r\n\r\n\r\n","description":"","footnote":"\r\n( 1 ) متن : فهرين هيت .\r\n","page_name":" 145 ","page_number":145},
  {"content":"\r\n\r\n عَلَى التَّقْوى »  بيان فرموده است . از آن‌جا به مشربهء ام ابراهيم رفتم كه ماريه قبطيه مادر ابراهيم پسر حضرت رسول صلى الله عليه و آله است كه حضرت صادق عليه السلام به عقبة بن خالد مخصوصا زيارت چند مكان را بيان فرموده يكى مشربه ام ابراهيم است كه حضرت رسول صلى الله عليه و آله يك ماه بر زنان خود خشم كرده آن‌جا اقامت فرموده‌اند . از سنگ سياه ساخته‌اند . مسجد كوچكى است كه اكنون خراب شده است . سقف ندارد . ديوار طرف قبلى آباد است و سه طرف او خراب است . در حفظ آثار قديمه مدينهء منوره كه هريكى شرافت مخصوص دارد اعراب و ولاة حجاز خيلى اهمال و اغفال كرده‌اند . تا مسجد قبا تقريبا دو هزار قدم مىشود و مشربهء ام ابراهيم از عوالى مدينه است . از آن‌جا برگشته خواستم به مسجد فضيخ - با خاء معجمه - بروم كسى بلديت نداشت . آخر چند نفر از سواران عسكر كه همراه بودند فرستادم يك نفر از اعراب پيدا كرده آوردند كه هدايت كرد . مسجد فضيح ميان مسجد قبا و مشربهء ام ابراهيم است . آن مسجد نيز خراب است . مسجد طولانى [ اى 
  ] است . تقريبا بيست ذرع طول و سه ذرع عرض دارد . قدرى از آن مسجد را به چوب خرما پوشانيده‌اند . بيشتر آن سقف ندارد و صحنى هم دارد كه ديوار دور او باقى است .\r\nوقتى كه حضرت رسول صلى الله عليه و آله بنى النضير 90 را محاصره فرموده‌اند خيمهء مبارك را در نزديكى آن مسجد زده و شش شب حضرت در آن مكان نماز خوانده‌اند .\r\nاز مدينه تا مسجد قبا تمام باغستان خرما است . در وسط راه از دولت عثمانى قراولخانه ساخته‌اند . توپ و سرباز در آن‌جا است . مسجد قبا و فضيح در جنوبى مدينه ، مشربهء ام ابراهيم مايل به مشرق است . در نزديكى مسجد فضيح باغ اشراف سيد شاهين و سيد على بود كه با شتر آب مىكشيدند . به تماشاى آن‌جا رفتم . از سليقهء عربى خيلى دور است كه اين‌طور كرد و ببندد و علف را پاك كنند . باميه ، جزر ، كدو و يونجه كاشته بودند .\r\nنزديك به غروب به مدينهء منوره برگشتم . امروز هم صبحى هوا سرد بود كه درجهء فارينهايت در پنجاه درجه ايستاده بود . پنج درجه از اعتدال كم‌تر بود . شب دوشنبه به زيارت آستان هميون رفته نماز عشا را با امام جماعت حنفى خوانده در سوره‌اى بسم الله نخوانده و بعد از سوره هم آيهء شريفه خوانده و در آخر هم السلام عليكم و رحمة الله بلند گفته اشاره به يمين كرد و باز ثانيا السلام عليكم و رحمة الله بلند گفته اشاره به طرف يسار كرد به طورى كه به پشت سر نگاه مىكرد . شيخ عيسى قاضى مدينه در پهلوى من نشسته بود از او پرسيدم ، گفت : « امام اعظم بسم اللّه را جزو سورهء قرآن نمىداند از اين جهت سرا در نماز نمىخواند . »\r\nگفتم : « امام شافعى جزو سوره مىداند جهرا مىخواند . »\r\nشيخ عيسى افندى گفت : « به مفاد حديث اختلاف امتى رحمة همگى مصاب خواهند بود . »\r\nگفتم : « اگر اين حديث صحيح باشد براى هفتاد و دو ملت عذرى باقى نخواهد ماند . »\r\nخيلى خنديد و گفت : « چنين است كه مىفرمائيد . »\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nگفتم : « اين حديث با حديث ؛ ستفرق امتى على ثلاث و سبعين فرقه واحدة و الباقون فى النار و فى حديث اخر الما ان من قبلكم من اهل الكتاب افترقوا على ثنين و سبعين فرقه و ان هذه المامه ستفرق على ثلث و سبعين ثنتان و سبعون فى النار و واحده فى الجنة ، اختلاف كلى دارد . »\r\nدر جواب سكوت كرد . خواجه حافظ هم خوب گفته است :\r\n جنگ هفتاد و دو ملت همه را عذر به * چون نديدند حقيقت ره افسانه زدند \r\n\r\nروز دوشنبه بيست و يكم ذى القعده :\r\nصبحى بر پشت‌بام خانهء آقا سيد صافى رفتم . بيست و دو ذرع ارتفاع دارد . وضع شهر مدينه و جبال اطراف را معلوم كردم . سور سلطان سليمان كوچك است كه به‌طور اعوجاج در آن وقت كه آبادى منحصر به ميان قلعه بوده دور بيوتات مدينه كشيده است . بعد از آن خارج سور نيز آباد شده است . خانهء آقا سيد صافى نسبت به آبادى خارج شهر و داخل شهر تقريبا حكم وسط دارد .\r\nسور قديم مدينه از محمد بن على الملقب به جمال الدين المعروف بالجواد الاصفهانى است . بر من معلوم نشد اين سور خراب شده ، سلطان سليمان در همان بنيان اين سور را كشيده است يا ابتداء اين‌طور بنا نهاده است .\r\nاز جمال الدين المعروف بالجواد آثار خير در مكه و مدينه بسيار است . احوال او در وفيات الاعيان مسطور است . در رمضان المبارك سنهء پانصد و پنجاه و نه در موصل وفات يافته و بعد از چندى نعش او را به عرفات برده ، در خانهء خدا طواف داده و بعد به مدينهء منوره برده در بقيع مدفون است . خاقانى هم در تحفة العراقين از او مدحى گفته و در معانى را سفته است .\r\nالقصه ، از پشت بام خانهء آقا سيد صافى كه قطب‌نما گذاشتم مرقد مطهر منور مبارك در ميان مشرق و جنوب شهر نزديك به سور سلطان سليمان واقع است .\r\nاحد در شمال شهر و مايل به شمال مشرق است ، كوه منقطع است و طرف شمال و مشرقى او به شهر مدينه نزديك‌تر است . همهء كوه‌هاى مدينه از يكديگر انقطاع دارد . تا شهر يك ساعت مسافت است . قبر مبارك حضرت حمزه در شمالى شهر است كه در دامنهء كوه احد واقع است كه تا شهر سه ربع مسافت است . ثنيات الوداع دو تپه كوچك است كه در نزديكى شهر در طرف شمال مغرب است . يكى از آن‌ها اتصال به سلع دارد . كوه سلع در شمال مغرب و مغرب شهر است و آن نيز كوه منقطع است كه يك گوشهء او اتصال به شهر دارد و باب الجبل به اسم او است . نسبت به حرم مبارك كوه سلع در شمال مغرب واقع شده است . راه شام كه حجاج و قوافل مىآيند از ما بين كوه احد و سلع است . در مغرب حقيقى شهر كوه وعيركامير است كه ورآء همهء جبال است و تا شهر تقريبا يك فرسخ و نيم است . كوهى است كه از شمال به جنوب امتداد دارد و كوه منقطع است . در پيش روى او دو كوه جماء الكبرى و جماء الصغرى است كه امتداد اين دو كوه به مغرب و جنوب مغرب است . فاصله جماء الكبرى تا وعير تقريبا نيم فرسخ مىشود . اين دو كوه نيز منقطع است . جماء كبرى و صغرى نيز از يكديگر منقطع است . جماء\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nصغرى اتصال به مسجد شجره دارد كه ذو الحليفه است . ما بين مسجد شجره و شهر حصون العتيق است كه اكنون خراب است . از مسجد شجره تا مسجد قبلتين تمام آن وادى حصون عتيق است كه در شاطى وادى واقع است .\r\nكوه وعير بالفتح نيز در جنوب مغرب و جنوب مدينه است كه كوه منقطع است و تا مدينه تقريبا از يك فرسخ زيادتر است . مسجد قبا ، مسجد فضيخ و مشربهء ام ابراهيم كه ماريهء قبطيه باشد در جنوب مدينه است . حرهء بنى النضير در جنوب مغرب است . قتال يزيد بن معاويه در ذى الحجة الحرام سنهء شصت و سه هجرى در آن مكان واقع شده كه اكنون قبور شهداء حره آن‌جا معروف است كه پس از آن قتل ، مدينه مفتوح شد و در حرم مبارك آدم كشتند . هزار نفر دختر از بنات مهاجر و انصار سال ديگر بچه زائيدند كه شوهر نداشتند . تفصيل او در تواريخ مسطور است .\r\nحرهء بنى قريظه در ما بين مشرق و جنوب است . وادى رانونا در جنوب مدينه و از ميان شهر مىگذرد و پايين شهر به وادى بطحان داخل مىشود . پس از آن دو وادى به وادى عقيق متصل مىشود .\r\nقبر محمد صاحب نفس زكيه در ما بين مغرب و شمال شهر در نزديكى كوه سلع است . بقيع نسبت به حرم مبارك در مشرق و مايل به جنوب مشرق است . قلعهء توپخانه در بالاى كوه است كه در نزديكى كوه سلع در شمال مغرب حرم محترم است كه مشرف بر ميدان است و در آن‌جا حجاج شام منزل مىكنند .\r\nقبل از ظهر به زيارت آستان ملايك پاسبان مشرف شده از باب جبرائيل چون محل دخول جبرائيل است خوشترم آمده كه هميشه شرفيابى حاصل شود . زيارت حضرت ختمى مآب صلى الله عليه و آله را خوانده استوانه‌هاى حرم شريف را معلوم كردم . اصل بنيان قبر شريف و حجرهء شريفه و ضريح و محراب شريف از بناهاى ملك الاشرف قايتباى 91 است كه در ذى الحجة الحرام سنهء هشتصد و هشتاد و هشت بنا نهاده و اسم او در حجرهء شريفه در ضريح مطهر در پهلوى استوانهء وفود در پشت محراب شريف مسطور است . سلطان سليمان نيز محراب ديگرى ساخته كه متصل به استوانهء هفتم است كه اسم او نيز در پشت محراب نوشته‌اند .\r\nبناى اين حرم ، صحن و مسجد جديد و اين استوانه‌ها كه الحق خيلى خوب ساخته‌اند از بناهاى سلطان عبد المجيد خان بن سلطان محمود خان است كه در عرض پانزده سال به انجام رسانيده و به روضهء شريفه كه قايتباى ساخته است و قبر مبارك حضرت رسول صلى الله عليه و آله ، شيخين و صديقهء طاهره در آن ضريح است هيچ متعرض نشده است و اسم خودش را نيز در آن‌جا بر ادب حكم كرد كه بنويسند . اكنون باب توسل را باب مجيدى به اسم او مىگويند . حتى آن‌كه مذكور شد كه قصيده‌اى در مدح سلطان بطورى كه رسم شعرا است و بناى مسجد شريف گفته به‌نظر ايشان رسانيدند كه در سنگ مرمرى منقور و در آن حرم شريف منظور گردد ، چند روزى جواب ندادند تا روزى صدراعظم عرض كرده بود كه حكاك معطل است و همه‌چيز حاضر ، سبب تأخير چيست كه هنوز از مصدر خلافت حكم او صادر نشده\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nاست ؟ فرموده بود : « خيلى غريب به نظر من آمد كه شما چنين عرض مىكنيد كه من اسم خود را شهنشاه جهان بنويسم و در حرم مبارك حضرت رسول الله صلى الله عليه و آله نصب كنم .\r\nشاهنشاه جهان اوست . باعث ايجاد زمين و آسمان اوست . مرا اگر به چاكرى آستان خود قبول فرمايند و يكى از بندگان ذليل محسوب نمايند فخر من است . چطور شما راضى شده‌ايد كه اسم مرا با چنين القاب در اين باب بنويسند . هيچ نوشتن اسم لازم نيست . » خيلى از پاكى عقيدهء او تحسين كردم . در صحن مسجد هم در بالاى استوانه‌ها اسامى عشيرهء مبشره و ائمهء اثنا عشر و حمزه و عباس را با آب طلا نوشته‌اند و هيچ متعرض اسم معاويه خال المومنين نشده است كه اسم او هم نوشته شده باشد .\r\nالقصه ، براى آن‌كه در ميان حرم مبارك و مسجد شريف فرقى باشد در استوانه‌ها تفاوتى گذاشته كه نصف استوانه‌ها مرمر سفيد خياره‌دار است و باقى سنگ است . عرض مسجد مبارك كه به جنوب و شمال واقع است شش ستون است كه از اين شش ستون دو پايه مربع بزرگ حساب مىشود و چهار ستون مدور است . در استوانهء اول نوشته‌اند استوانهء سرير ، در ثانى نوشته‌اند استوانهء حرس كه صحيح آن محرس است و در استوانهء سوم نوشته‌اند استوانهء وفود .\r\nطول مسجد مبارك كه به شرق و غرب واقع است با پايهء مربع كه ضلع به هردو طرف حساب مىشود هفت استوانه است كه يكى پايهء مربع است و شش استوانه خياره‌دار است . در استوانه اول قطار دوم نوشته‌اند استوانهء توبه كه استوانهء ابى لبابه است و در استوانهء دوم استوانهء عايشه نوشته‌اند . محراب مبارك در ميان استوانهء سوم و چهارم است كه متصل به استوانهء مخلقه است كه استوانهء چهارم است . منبر مبارك در ميان استوانهء پنجم و ششم است و استوانهء حنانه در قطار ثانى است كه استوانهء پنجم است و محاذى پلهء اول منبر مبارك است . حد حرم قديم در طول هفت ستون است و حد حرم جديد نه ستون است . حرم قديم كه روضهء مباركه و فضاى مسجد بوده است چهل و دو استوانه است و حد حرم جديد كه بعدا خلفا به مسجد زياد كرده‌اند پنجاه و چهار ستون است . اصل ضريح و گنبد مطهر از قايتباى است كه يك طرف شبكهء برنجى دارد و سه طرف فولادى است كه رنگ سبز كرده‌اند و بر شش حجره طولا و سه حجره عرضا شامل است كه چهار از اين ، چهارپايه محكمى است كه در چهار طرف دارد و بنيان گنبد مطهر قبر مبارك است كه گنبد مطهر بالاى آن چهارپايه است و چنان محكم و بزرگ است كه پايهء طاق مسجد را هم بر روى آن گذاشته‌اند و تخمينا دو ذرع در دو ذرع مىشود كه از سنگ است و دو پايهء ديگر خانهء حضرت فاطمه عليها السلام است و قبر مبارك ايشان . باقى اراضى كه اضافه شده مرحوم سلطان عبد المجيد خان داخل كرده . زمين‌هاى پست و بلند را تسطيح كرده است . اكنون تمام استوانه‌هاى حرم مبارك و اطراف صحن مبارك دويست و پنجاه و شش ستون است . در ديوارها هم نصفه ستون‌هاى مرّبع است كه آن خارج از اين حساب است . در روضه مبارك هم چند ستون است .\r\nحرم مبارك پنج در دارد : باب السلام و باب الرحمه در طرف مغرب است . باب توسط كه\r\n\r\n","description":"","footnote":"","page_name":" 149 ","page_number":149},
  {"content":"\r\n . \r\n","description":"","footnote":"","page_name":" 150 ","page_number":150},
  {"content":"\r\n\r\nباب مجيدى است در شمال است . باب جبرائيل و باب النسآء در طرف مشرق است . آن‌چه كه شكل مرقد مطهر در خاطر بود اين‌جا ثبت افتاد . بر اين بنياد و پايه و گنبد كه بناى قايتباى است سلطان عبد المجيد خان تغيير نداده است .\r\nملك الاشرف قايتباى از سلاطين چراكسه است كه در مصر سلطنت كرده‌اند . در مصر نيز آثار خير از او بسيار است . در رجب هشتصد و هفتاد و دو بر تخت سلطنت مصر جلوس كرده در ذى القعده سنهء نهصد و يك هجرى در سنّ هفتاد و پنج سالگى وفات كرده است .\r\nسلطان سليمان پادشاه باخيرى بود جامع بسيار خوبى در اسلامبول بنا نهاده است و سور مدينه از بناى او است . در شوال نهصد و بيست و شش جلوس كرده و در سنهء نهصد و هفتاد و چهار بعد از حكمرانى چهل و هشت سال ، در سن هفتاد و شش سالگى وفات يافته است . در سلاطين عثمانى هيچ‌يك به قدر او سلطنت نكرده و عجب آن‌كه در پشت محراب نوشته‌اند : - انشاء هذا المحراب المبارك الملك المظفر السلطان سليمان شاه ابن السلطان سليم خان بن السلطان بايزيد خان اعز الله انصاره بمحمد و إله و سلم تاريخ شهر جمادى الاولى سنه ثمان و تسعمائه من الهجرة النبوته - و هيچ‌كس ملتفت نشده كه در اين تاريخ سلطان سليمان اختيارى نداشته بل از سنين عمر او در اين تاريخ تقريبا ده سال گذشته بود و زمان سلطنت جد او سلطان بايزيد خان بوده است . قطعا يا ثمان و ثلثين يا ثمان و اربعين يا ثمان و خمسين يا ثمان و ستين بوده است يكى از اعداد عشرات در نوشتن افتاده است .\r\nدر اين‌جا مناسب است كه از سلطان عبد المجيد خان هم مختصرى بنويسم : معتظم اليه پسر بزرگ سلطان محمود خان ثانى است . در چهارم شعبان المعظم سنهء هزار و دويست و سى و هشت متولد شده است . بعد از فوت والد تاجدار خود در نوزدهم شهر ربيع الاخر سنهء هزار و دويست و پنجاه و پنج هجرى بر اريكه سلطنت جلوس فرموده است . در دولت او كارهاى بزرگ اتفاق افتاد . محمد على پاشا كه شامات و حرمين شريفين را تصرف كرده بود به تقويت دولت انگليس كه از سلطان كردند در سنهء هزار و دويست و پنجاه و نه به سلطان واگذاشت . وقعهء عظيمهء سوسته‌پل كه از غرائب فتوحات روزگار است در سنهء هزار و دويست و هفتاد و يك در عصر او اتفاق افتاد كه دول متحابه به حمايت مرحوم سلطان عبد المجيد خان برخاسته كه مختصرى مفيد در جام‌جم مسطور است . وفات سلطان عبد المجيد خان در هفدهم ذى الحجة الحرام سنهء هزار و دويست و هفت اتفاق افتاد . بسيار پادشاه سليم حليم بود . بعضى برآنند كه سلطان را به جهت اخراجات زياد و قرض گزاف مسموم كردند .\r\nالقصه ، بعد از آن زيارت سيدهء نسآء العالمين عليها السلام را كرده از باب جبرائيل به زيارت بقيع مشرف شده بعد از زيارت عتبهء عرش مرتبه ، به بازديد شيخ الحرم على پاشا رفتم . مفتى حنفى ، مفتى شافعى ، شيخ الخطباء ، نقيب الاشراف و چند نفر ديگر آن‌جا بودند خيلى صحبت شد . به على پاشا گفتم : « دو روز است مىبينم يك نفر در ميان محراب رسول الله صلى الله عليه و آله نشسته و تكيه به محراب داده است و دستمالى روبروى خود گسترده چيز مىگيرد ،\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nگدائى مىكند . در ميان محراب نشستن و استناد به محراب كردن خلاف ادب است . » مفتى حنفى هم تصديق كرد . فورا آدم فرستاد كه غدغن بكند و به خدام بسپارد كه كسى در ميان محراب ننشيند .\r\nگفتم : « اين يكى كار گويا از شما ساخته نشود ، موقوف به عرض سلطان است كه حكم بكنند اسامى شهداى احد را در كتيبهء بقعه شريفه حضرت حمزه به اسم بنويسند كه در ركاب مبارك جان داده‌اند . تمامى اين شهدا از معارف قريش و مهاجرين و انصار بوده‌اند . حالا بجز حمزه سيد الشهدآء و عبد الله بن جحش اسم ديگرى مذكور نيست و اهل علم و تاريخ هم ، چند نفرى را مىشناسند . »\r\nمفتى حنفى گفت : « هيچ‌كس در اين خيال بر شما سبقت نكرده است . » و خيلى تحسين كرد .\r\nعلى پاشا گفت : « اگر حكم از سلطان بشود من به خوبى به انجام مىرسانم و در اين آثار خير شما هم شريك خواهيد بود . »\r\nقدرى از هلال و رؤيت هلال صحبت شد ، علماء تعجب مىكردند كه عجمى نبايد فهم داشته باشد . سواد را تابع سفيدى جامه و گردى عمامه مىدانند .\r\nاز آن‌جا به منزل آمديم . عصرى به زيارت حضرت عبد الله پدر بزرگوار حضرت ختمى مآب صلى الله عليه و آله رفتم كه در سوق الطوال واقع است ، خدمتشان عرض كردم :\r\n « كم من اب قد علا بابن ذرى شرف * كما علا برسول الله عدنان » \r\nو آن حضرت به ديدن اخوال پدرش عبد المطلب كه از طايفهء بنى النجار بود آمده بود و در مدينه دو سال و چهار ماه بعد از ولادت فخر كاينات و سيد موجودات وفات يافت و در مدينه مدفون شد و قبر مباركشان اكنون به قاعدهء اسلام رو به قبله است . رسم آن نبوده كه اموات را در آن وقت رو به قبله يعنى مكه دفن كنند يحتمل كه ضريح را در اسلام چنين ساخته باشند و الله اعلم .\r\nاز آن‌جا به روضهء مباركه رفته زيارت كرده و از باب السلام داخل شدم . قرآن بسيار در مسجد بود . يكى از آن قرآن‌ها را وا كردم كه ملاحظه كنم ، خط خيلى خوب با ترجمهء فارسى داشت . برحسب اتفاق سورهء و النجم آمد . همان را خوانده به خانهء شيخ عيسى افندى قاضى مدينه به بازديد رفتم . مرد باذوق خوش‌مشربى است .\r\nاز آن‌جا به منزل آمدم . اول شب شريف عبد المحسن كه از بنى اعمام شريف عبد الله شريف مكه معظمه است به ديدن آمده بود . مشاراليه از جانب شريف به استقبال حجاج بيت الله الحرام آمده است . جوان بلندقد تنومند است . عربى فصيح حرف مىزند . به ايشان گفتم :\r\n« ربذه را در مدينه نيافتم كه زيارت قبر ابو ذر بكنم . نمىدانم شهداى فخ را در مكه معظمه پيدا خواهم كرد كه زيارت بكنم يا نه ؟ »\r\nگفت : « من انشاء الله جاى او را معلوم كرده شما را به زيارت آن‌ها مىرسانم . » و بيان كرد كه : « حضرت شريف صد نفر عسكر با برادرش شريف عبد الله و كالسكه و جمال و بغال\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nتا حده كه نصف منزل جده است به استقبال شما فرستاده بود و چند روز هم آن‌جا معطل شدند تا خبر آمد كه شما از ينبع آمده‌ايد . »\r\nگفتم : « باعث شرمسارى من شد . از بدى كشتى ناچار شده به ينبع آمده‌ايم . از محبت ايشان ممنون شدم . »\r\nگفت : « باز به خدمت شما حاضر است . »\r\nگفتم : « ما هم براى فيض خدمت ايشان حاضريم . » بعد از رفتن شريف عبد المحسن به عتبهء عرش‌مرتبه از باب السلام مشرف شده زيارت حضرت رسول صلى الله عليه و آله و زيارت عذرا بتول عليها السلام كرده به منزل مراجعت كردم .\r\n\r\nروز سه‌شنبه بيست و دوم ذى القعده :\r\nصبح آستان هميون مشرف شده زيارت كردم . مقامهء احمديه كه عرض كرده بودم و شب گذشته تمام شده بود در حضور مهر ظهور در نزديك ضريح مبارك ايستاده خواندم . عرب‌ها كه فارسى نمىدانستند گوش مىدادند مىگفتند : يقرء الزيارة بالفارسى .\r\nمقامهء احمديه اين است و انشاء الله در پيشگاه ملايك پناه مقبول خواهد بود :\r\n اى خاتم انبياى مرسل * اى خواجهء انبياء اول \r\n بودى تو نبى ، نبود آدم * آدم ز تو گشت فخر عالم \r\n نورى ز تو بود در وجودش * ز آن بر همه امر شد سُجودش \r\n آن كس كه نكرد گشت عاصى * مردود ادانى و اقاصى \r\n بودِ دو جهان ز بود تو بود * ورنه نشدى زمانه موجود \r\n تو شاهى و انبيا غلامت * نام همه زنده شد به نامت \r\n ادريس كه علم و دانش اندوخت * از علم تو نكته‌اى بياموخت \r\n گر نوح نبى سفينه دارد * از لطف تو او سكينه دارد \r\n پنج اسم مبارك تو و آل * ايمن كردش زمآء سلسال \r\n از علم تو كشتىاش روان بود * وز حلم تو لنگرش گران بود \r\n موسى كه عصا بود به دستش * فرعون و جنود شد شكستش \r\n او حاجب درگه جليل است * اين داشتن عصا دليل است \r\n بر حاجب اگر سزد عطايى * تشريف شهان بود عصايى \r\n هارون چو نقيب لشكر آمد * داود از آن زره‌گر آمد \r\n در خيل تو رايضى سليمان * بر خيل « مرا بطين » نگهبان \r\n چون كرد دمى تو را فراموش * در بندگى تو رفت از هوش \r\n بر زله خويش يافت غفران * زان رو همه خيل كرد قربان \r\n از لطف نمودى آفرينش * بخشيدى از آن سبب نگينش \r\n تا ديو و ددش مطيع باشند * در طاعت وى سريع باشند \r\n\r\n","description":"","footnote":"","page_name":" 153 ","page_number":153},
  {"content":"\r\n\r\n عيسى به سرات چاشنى گير * كاموخته علمى از عقاقير \r\n سر بر قدمت فكنده دارد * از روح تو مُرده زنده دارد \r\n اى جان جهان جهان فدايت * جبرئيل غلامى از سرايت \r\n ما را نسزد كه خود ستاييم * كه بندهء آستانت ماييم \r\n حاشا سخنى گزافه باشد * از راه جنون و يافه باشد \r\n ما خاك كف سگان كوييم * گر بپذيرى به فخر گوييم \r\n مقبول شده است اطاعت ما * بىاجر نگشته خدمت ما \r\n سگ را چو شهان كنند آيين * برجيد نهند طوق زرين \r\n برجيد خود از تو طوق خواهم * وين طوق به فخر و شوق خواهم \r\n در سلك سگان دهى تميزم * در مصر وفا كنى عزيزم \r\n بخشندهء رزق ما سوايى * رخشندهء عرش كبريايى \r\n حق كرده تو را وكيل مطلق * اين كار ترا سزاست الحق \r\n در موت و حيات اختيارت * در ارض و سماست اقتدارت \r\n از فضل خداى پاك‌داور * بر كيش تو زاده‌ام ز مادر \r\n مادر همه داد شير صافم * با حب على بُريد نافم \r\n بگذاشت پدر مرا به كتاب * آموخته علم دين و آداب \r\n تاريخ و خبر بنام ديدم * تفسير و اثر تمام ديدم \r\n جهد از من و از خدا هدايت * صد شكر كه رستم از غوايت \r\n دانسته‌ام آن‌كه چيست دينت * بر تخت جلال جانشينت \r\n كور است هر آن‌كه خوُر نبيند * در سِلك حُصاة دُر نبيند \r\n چون حُب علىست دستگيرم * از هفت و چهار ناگزيرم \r\n باشم چو جدا ز خاك كويت * هستم به خدا در آرزويت \r\n ديگر ز كجا همى توانم * خود را به فناى تو رسانم \r\n عمرم كه به رهگذار شصت است * اين نعمت بىكران بدست است \r\n شصت دگر از كجا بيارم * تا جان به فناى تو سپارم \r\n بخشاى به من كه اهل بخشى * فرمان ده چرخ و عرش و فرشى \r\n شعر من اگرچه نيست قابل * ليكن صلت تو هست كامل \r\n از لطف تو فخر و زيب خواهم * در هردو جهان نصيب خواهم \r\n با حب تو و على و اولاد * خواهد كه رود به خاك فرهاد \r\n با حبّ تو و على به محشر * از خاك همى برآورد سر \r\n در حضرت تو مقيم گردد * مسرور هم از نعيم گردد \r\n فرقم كه بر آستان شه سوُد * هيجده از ماهِ يازده بود \r\n\r\n","description":"","footnote":"","page_name":" 154 ","page_number":154},
  {"content":"\r\n\r\n حق خواست كه وارهم ز توبيخ * يا غافر « 1 » گشت سال تاريخ \r\nتمت المقامة الاحمديه عليه آلاف الصلاة و التحيه\r\nو بعد از اتمام مقامه با حالت پريشان در خاكپاى فرقدان‌ساى عرش‌فرساى همايون عرض كردم كه : « يا رسول الله ، عالم علم ما كان و ما يكون هستى . مىدانى كه در مدت پنج ماه توقف تهران چقدر زحمت كشيده ، شب و روز راحت نداشتم كه در غياب پادشاه در كار دين و دولت و ولايت عيب و نقص حاصل نشود اگر حياتى باشد در خانهء خدا و در تحت ميزاب رحمت با سيلاب عبرت اين عرض را خواهم كرد . ولى چون اعليحضرت شاهنشاهى روحنا فداه مرا از اين سعادت زيارت كه فيض دنيا و آخرت است محرم نفرمودند و اذن زيارت دادند هرچه بگفتهء ارباب غرض « فى قلوبهم مرض » به من اگر در آقايى بىلطفى فرموده باشند حلال كردم ،  « يَوْمُ يَنْفَعُ الصَّادِقِينَ صِدْقُهُمْ . » \r\nاز آن‌جا به زيارت حضرت انسيته الحورآء مشرف شده و به بقيع رفته زيارت ائمهء انام را كرده به منزل آمدم . چون حاج شام و محمل شريف امروز مذكور شد كه وقت ظهر مىآيند به خارج قلعه به تماشا رفتم . خيلى طول كشيد تا محمل شريف آمد . سه ساعت به غروب مانده بود كه محمل شريف را به مدينهء منوره با توپ و سرباز و شيخ الحرم و مشايخ و اعيان وارد كردند .\r\nقبل بر اين در ميدان خارج سور كه طرف باب شامى است نگاه مىداشتند . دو سال است كه محمل شريف را داخل حرم مىكنند . محمد پاشا حاكم اول اين قرار را گذاشته است و كار خوبى كرده است .\r\nپس از آن به منزل آمده يك ساعت به غروب مانده از باب السلام به سده سنيهء همايون مشرف شده محمل شريف را در مسجد مبارك گذاشته‌اند به زيارت او هم رفته پس از زيارت روضهء مبارك قرآن برداشتم بخوانم سورهء طلاق و تحريم بدستم آمد خيلى مناسب بود . ثواب سورتين را به روح پرفتوح سيد المرسلين نثار كردم . يك نفر قارى بود در قرائت دو جا ايراد گرفت ، به عربى گفتم : « اگر تو كتاب فارسى را بخوانى مثل من نمىتوانى بخوانى . من هم اگر عربى را مثل تو نخوانم معذورم . » تصديق كرد .\r\nپس از آن زيارت صديقهء طاهره را كرده به منزل آمدم . شب چهارشنبه به زيارت آستان مباركه رفته از باب السلام داخل شده زيارت سيد المرسلين صلى الله عليه و آله را كرده و زيارت سيدهء نسآء عالمين را نيز كرده معطل نماز شافعى شدم و نماز جماعت كردم .\r\nامام شافعى بسم الله را جهرا مىگويد و بعد از حمد به قدر يك سوره خواندن مكث كرده بعد آيه مىخواند . جمعيت نماز جماعت شافعى خيلى كم‌تر از حنفى است . ساعت سه به منزل آمدم .\r\n\r\nروز چهارشنبه بيست و سيم ذى القعده الحرام :\r\n- امروز تحويل شمس به جدى است كه اول چلهء زمستان است - قبل از طلوع به پشت بام\r\n\r\n\r\n","description":"","footnote":"\r\n( 1 ) برحسب ابجد 1292 .\r\n","page_name":" 155 ","page_number":155},
  {"content":"\r\n\r\nرفتم . جوهر هوا سرد بود اما باد نمىآمد . درجهء فارينهايت را در بام گذاشتم در چهل و پنج درجه ايستاد كه از حد اعتدال ده درجه پايين‌تر است . آفتاب يك ساعت و بيست و هشت دقيقه از دسته كه گذشته بود بر كوه احد و وعير كامير تابيد و يك ساعت و سى و دو دقيقه گذشته بود بر منارهاى حرم مبارك تابيد . زيارت‌نامه از دور بر گنبد فرقدان‌ساى مبارك خواندم . از حجاج ايران حسينعلى ميرزا پسر مرحوم جعفر قلى ميرزاى خويى كه با حاج شام آمده بودند به ديدن آمده بود . ساعت چهار به حرم مبارك از باب جبرئيل مشرف شده بعد از زيارت روضهء مباركهء مطهره و زيارت حضرت فاطمه عليها السلام به بقيع رفته ائمه را زيارت كرده صديقه طاهره را زيارت كردم . مرقد مطهر حضرت صديقه در بقعه بقيع روبروى ضريح ائمه اربعه عليهم السّلام و عباس بن عبد المطلب عم رسول الله صلى الله عليه و آله است . يك پرده از گلابتون آويخته‌اند و در آن پرده نوشته‌اند :\r\n« سلطان احمد بن سلطان محمد بن سلطان ابراهيم بن سلطان احمد بن سلطان عثمان سنهء احدى و ثلثين و ماته بعد الالف . »\r\nدر اين مدت كه فزون‌تر از يك صد و شصت سال « 1 » است آن پرده خوب مانده است ، چندان كهنه نشده است . چنين معلوم است كه در ايام آمدن حاج مىآويزند و برميدارند . چنانچه در اين چند روز نبود . خادم گفت : « امروز صبح شيخ الحرم گفت آويختند كه به نظر شما برسد . »\r\nخلاصه ، در برگشتن ، بنات رسول الله صلى الله عليه و آله ام كلثوم ، رقيه و زينب را زيارت كردم كه در يك بقعه است . از آن‌جا به زيارت زوجات حضرت رسول عليه السلام رفتم . هشت نفر در يك ضريح است و اسامى هريك را بالاى قبرشان به تخته نوشته گذاشته‌اند .\r\nامروز در حرم مبارك شكايت زيادى حجاج قمى و مازندرانى بلكه همه از دست عباس قليخان قونسول شام كردند كه ما را تمام كرده است و به انواع مختلف چيز گرفته است . عذرش اين است كه : « من مواجب از دولت ندارم و بايد مخارج خود را از عجم درآورم . » و مىگفتند :\r\n« چند نفر مرده بود مال آن‌ها را ضبط كرده است . » و مرا قسم دادند كه تفصيل را در حضور مبارك اعليحضرت شاهنشاهى به عرض رسانم و عاجلا به جناب وزير مختار بنويسم و تهديد كنم .\r\nاز آن‌جا به منزل مراجعت كردم . بعدازظهر ثانيا به زيارت شهداى احد و حضرت حمزه عليه السلام رفته على پاشاى شيخ الحرم اسب‌سوارى فرستاده بود . دو ساعت به غروب مانده برگشتم . يك ساعت به غروب مانده از باب السلام به حرم مبارك مشرف شده زيارت حضرت سيد المرسلين حجة الله فى السموات و الارض صلى الله عليه و آله و زيارت صديقهء طاهره عليها السلام را كرده در مسجد طواف كردم . در صحن طواف كردم . شيخ الحرم را ديدم كه رخت سفيد پوشيده بود كه به جهت روشن كردن شمع به حرم برود . بيان كرد كه به جهت ميل شريف مكه حاج از راه فرع مىرود و روز جمعه بعد از صلوة حركت به مسجد شجره مىكنند .\r\n\r\n\r\n","description":"","footnote":"\r\n( 1 ) سال 1292 ه . ق .\r\n","page_name":" 156 ","page_number":156},
  {"content":"\r\n\r\nاز حرم مراجعت به منزل كردم . شب پنجشنبه دو ساعت از شب رفته باز به سده سينهء عرش مرتبه رفتم . زيارت سيد الانبيا و المرسلين صلى الله عليه و آله و زيارت حضرت صديقه عليها السلام كرده براى تدارك بعضى كارهاى سفر زود به منزل مراجعت كردم .\r\n\r\nروز پنجشنبه بيست و چهارم ذى القعده :\r\nاز باب جبرئيل عليه السلام صبحى به زيارت حضرت سيد الاولين و الآخرين صلى الله عليه و آله مشرف شده در مقام منبر و محراب دعاى وارد را خوانده و بعد از زيارت ام الائمة الابرار به بقيع مشرف شده ، از آن‌جا به وداع مقبرهء فاطمه بنت اسد مشرف شده زيارت كردم .\r\nدر ميان كوچه‌ها اين چند روز بز بسيار مىديدم كه بى خود راه مىروند و از خاك كوچه از [ فرط 
  ] گرسنگى مىخورند . يك بز را ديدم كه كاغذ مىخورد ، پرسيدم ، گفتند : « شب‌ها مىدوشند و روزها در كوچه ول مىكنند ، هركس بز خود را مىشناسد و باز شب مىبرند . اين حيوانات معلم بيچاره تا عصرى گرسنه در كوچه‌ها مىگردند . » وقت مراجعت از بقيع يونجهء تازه براى آن‌ها خريدم كه عسكرها بغل كرده آوردند . در ميان كوچه دسته‌دسته يونجه را روبروى آن‌ها ريختند ، به ميل تمام مىخوردند .\r\nعصر روز پنجشنبه به فناء آسمان ارتقاء مبارك رفته زيارت حضرت رسول و بتول عليهما السلام را كردم . در روضهء مباركه دو سورهء يس و و الصافات را خوانده يكى را به روح مبارك سيد الانبياء و المرسلين و يكى را به روح سيده نساء العالمين عليهما السلام نثار كرده ، در ميان صحن ، در كنار باغچهء كوچكى كه به باغچه حضرت فاطمه معروف است دو ركعت نماز كردم . چند درخت خرما دارد ، باغبان كرفس كاشته بود و از كرفسى كه كاشته بود نياز كرده بود . و آب او از چاهى است كه در پهلوى باغچه است كه به قدر چهار پنج ذرع ريسمان مىبرد .\r\nشب جمعه بيست و پنجم از باب السلام به روضهء مباركه مشرف شده بعد از زيارت ، پشت به ديوار روبروى حضرت خاتم الانبياء صلى الله و آله نشسته دعاى كميل را خواندم . به يك نفر از مشايخ ملتفت شدم كه از دور نشسته گوش مىدهد ، پس از آن‌كه تمام شد و دانست كه دعاى خوبى است گفت : « تقبل الله منك » .\r\nگفتم : « هذا دعاء مروى عن سيدنا على عليه السلام علمه لكميل بن زياد و كله فى التضرع و الابتهال قال نعم دعاء حسن ما سمعته »\r\nپس از آن ، زيارت صديقه طاهره را كرده بعد از نماز زيارت به منزل آمدم .\r\n\r\nروز جمعه بيست و پنجم ذى القعده :\r\n- كه روز دحو الارض 92 است ، كه يكى از ايام شريفه است ، دعا و زيارت مخصوص دارد - اول طلوع آفتاب به سطح بام آمده زيارت حضرت رسول روحى و روح العالمين فداه را خوانده به پايين آمدم و غسل جمعه را كرده به حرم مبارك رفتم . از باب الرحمه داخل شدم كه روبروى باب النساء است . وقتى رسيدم كه محمل شريف را حركت داده و در باب السلام بر شتر حمل كرده بودند و سنجق شريف را از حرم بيرون مىبردند . چون خواجه‌ها از من راضى\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبودند آواز كردند تعال تعال در حرم شريف به زير سنجق شريف رفته تا پله باب السلام رفتم .\r\nوقتى كه محمل راه افتاده به حرم مبارك مراجعت كردم . حرم خيلى خلوت بود ، زيارت وداع حضرت رسول الله و صديقه طاهره عليهما السلام را خوانده به بقيع رفتم و زيارت ائمهء طاهرين را خوانده وقت برگشتن به زيارت اسمعيل بن جعفر الصادق عليه السلام رفتم كه مرقد ايشان در پهلوى ديوار قلعه است . گويا احدى به زيارت حضرت اسمعيل نرفته باشد .\r\nاز آن‌جا به منزل مراجعت كردم . وقت نماز جمعه در حرم مبارك حاضر شده چون خطيب نيامده بود قرآن خواستم كه تلاوت نمايم . تا باز كردم سوره دخان آمد . سوره دخان ، جاثيه و احقاف را خوانده ثواب او را به روح پاك سيد المرسلين نياز كردم . در اين اثنا خطيب كوسجى آمد . گفتند هر هفته يك نفر خطبه مىخواند . خطبه با خطيب است و امامت جمعه با ديگرى است .\r\nالقصه ، نماز جمعه را خواندم . خطيب خوش‌بختى بود كه بعد از اداى خطبه يك كرك صره امين به او خلعت داد به دوشش انداخت و يك كرك زيرپوست ديگر هم سعيد پاشا رئيس عسكر كه از شام آمده بود به او داد . هردو كرك را بالاى يكديگر به دوش گرفت ، ذولقرنين شد .\r\nبعد از نماز جمعه زيارت حضرت خاتم الانبياء و المرسلين را نموده و زيارت صديقه بتول صلى الله عليها را كرده به منزل آمدم .\r\nامسال الحمد الله تعالى از وجود بىبود ناقابل اين بنده ذليل چنان شد كه شب‌ها در حرم را باز كرده عجم را به زيارت مىگذاشتند و از روى كتاب زيارت‌نامه مىخواندند . سال‌هاى سابق كه آفتاب غروب مىكرد ديگر احدى اذن دخول نداشت و امسال هم حجاج شام به همان خيال شب اول به زيارت نرفتند . چون در اين مدت ، نفس زكيه محمد بن عبد الله الحسن بن الحسن عليه السلام را زيارت نكرده بودم با آقا سيد صافى پياده تا آن‌جا رفتم . در سر راه احد واقع است . اگر آقا سيد صافى نبود قراول‌ها و مصطفى قواس كه همراه بودند كسى نمىدانست ، درش بسته بود ، آقا سيد صافى يك طورى وا كرد ، زيارت كرده در مراجعت به مسجد ابو ذر رفتيم . خارج سور سلطان سليمان است . سقف ندارد ، يك ديوارى از طرف كوچه كشيده‌اند ، درى گذاشته‌اند . فاتحه خوانده به منزل آمدم . باد و باران سختى مىآمد و هوا خيلى سرد بود آقا سيد صافى و ملاباشى گفتند غسل احرام را در شهر بعد از نماز عصر بكنيد كه جايز است . لهذا غسل احرام كردم و نيت او چنين است : « غسل احرام مىكنم از براى عمرهء تمتع قربة الى اللّه . » بعد از غسل تا شترها را آوردند بار كردند طول كشيد ، گفتم ، فرصت است و غنيمت است كه باز به زيارت حرم مبارك بروم . به تعجيل تمام رفتم ، حرم مبارك خلوت بود ، قرآن خواندم ، سورهء مزمل را به روح وليعهد و سورهء مدثر را به روح شاه مرحوم و سورهء قيمه را به روح والدهء مغفور و سورهء دهر را به روح سيده النسآء نياز كردم . در سورهء مزمل آيهء  « يَوْماً يَجْعَلُ الْوِلْدانَ شِيباً »  كه خواندم ديدم شيبا بالفتح اعراب كرده است ، شيخى آن‌جا نشسته بود به عربى\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nگفتم : « غلط قرآن تصحيح كردن واجب است . اين به قاعدهء عربيت شيبا به كسر است كه صيغه جمع است كه جمع اشيب است ، مثل « بيض و ابيض . » عناد كرد ، دو قرآن ديگر مصطفى چاوش آورد ، آن‌جا هم همين‌طور بود كه من مىگفتم ، باز عناد كرد كه قرآن را نبايد دست زد .\r\nگفتم : « تو شيخ عوامى و نمىدانى گناه اين به پاى كيست و هركه عوام باشد همين‌طور خواهد خواند . »\r\nو چنان گمان مىكرد كه محال است قرآنى كه در حرم باشد غلط داشته باشد و اين همه قرآن‌ها كه هست هيچ غلط ندارد . چنان عربده مىكرد و وامىنمود كه العياذ بالله عجم‌ها مىگويند قرآن غلط است نه اين‌كه قرآن غلط دارد . اگر مصطفى قواس همراه نبود فضيحت مىكرد . از نهيب او مهيب شده روى خود را به روضهء مباركه كرده عرض كردم : « يا رسول اللّه تو عالم السر و العلن هستى . مىدانى كه حق به جانب اين بندهء ذليل است . اين مجاورين درگاه تو اين‌طور بغض و عناد دارند كه راضى نمىشوند غلط قرآن تصحيح شود . »\r\nبارى آستان مبارك را بوسيده و آستان حضرت صديقه را بوسيده الوداع‌گويان با حسرت تمام خواندم :\r\n گشتم چو جدا ز خاك كويت * هستم به خدا در آرزويت \r\nبه منزل آمدم ، بارها را برده بودند . قريب به غروب بود پياده تا خارج شهر مدينه رفته در خارج شهر بر خاك مذلت افتاده سوار تخت شدم . در عرض راه شيخ الحرم على پاشا را ديدم كه در قشله خارج شهر براى تشييع حجاج آمده بود ، خيلى از قصور خدمت خود عذرخواهى كرد . آدم خوش‌نفسى است و با حجاج عجم خوش‌رفتار است . چون پارسال محمد پاشا بوده او معزول شده به جاى او على پاشا آمده است وقت وداع به گوش او گفتم : « محمد كه مىرود على مىآيد ، از اين قياس بكن . » خيلى خنديد و دست و روى مرا بوسيده از هم جدا شديم .\r\nاز شب دو ساعت و يك ربع رفته به منزل ، يعنى مسجد شجره 93 رسيديم . هشت روز و هشت شب تمام در مدينه منوره توقف داشتم . انشاء الله از بركت زيارت اين آستان ، اين بنده ذليل را به جنات ثمانيه سرافراز خواهند فرمود .\r\nامروز سه مرتبه به زيارت عتبه عرش‌مرتبه مشرف شدم . وقتى كه در منزل ، در مسجد شجره بارها را وارسى كردند ، گفتند ، يك بار صندوقخانه مفقود شده است . از قرارى كه فراش صندوقخانه مىگويد ، شب تاريك شد و باران مىآمد . وارد منزل كه شديم بعد از ورود ، همهمه ميان عمله و همه افتاد كه ، يك بار صندوقخانه مفقود شده است . به قدر دو هزار تومان اسباب و يراق است از رشمه و دعابافى و دو كلكى و دو سينه‌بند طلا و قاليچه‌هاى خوب كردستانى و رخوت كه در يك يخدان بود [ از 
  ] ميان اردو برده‌اند . بارها به ميان اردو آمد ، تاريك شد ، نشان كرده بودند كه يخدان در ميان اردو ، همين است . دزد قادر غدار در كمين بود كه شترها را با بار برد . شبانه هرقدر تفحص كرديم ، قادر آقاى حمله دار را خواستم ، پيدا نشد .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nساعت چهار نزد سعيد پاشا پيغام فرستادم ، گفتند ، خوابيده است . صبح بعد از نماز پيغام فرستادم ، گفته بود ، در راه عيب كرده است ، با على پاشا ، محافظ مدينه است .\r\nقدور عكام حلبى كه يك چشمش كور است و زمام جمل در دست او بود ، مىگفت : « بار واشد من بار را به قطار بسته به اردو آوردم . »\r\nسعيد پاشا مىگويد : « شتر عرب مال [ ا 
  ] بن مريخ بوده برده‌اند . »\r\nشبانه جمال‌ها گفتند : « شترهاى ما درست است . » صبح كه فهميدند مواخذه خواهند شد كه عدد شتر اگر درست است بار او كجا رفته ؟ از ترس گفتند : « سه شتر ما مفقود شده است . » آقا سيد حسن ، دليل عجم و شيخ صالح ساعت چهار از شهر مدينه آمده بود گفتند : « در راه ما هيچ نديديم . »\r\nصبحى ، به همراه شيخ صالح به شيخ الحرم كاغذ نوشتم و به شريف عبد الحسين پيغام دادم كه : « آن‌چه معلوم شده است مال حلالى به دست حرامى افتاده . انشاء الله در ابتلاء آيه شريفه  « وَ لَنَبْلُوَنَّكُمْ »  همين فقره مال باشد نه نقص انفس و اطفال كه عوض مال از فضل خداوند ذو الجلال در هرحال ممكن است . »\r\n\r\nواجبات اعمال حج\r\nصبح بعد از نماز روز سه‌شنبه بيست و ششم ذى القعده الحرام سنه يك هزار و دويست و نود و دو محرم شدم . هوا چنان سرد بود كه درجه فارينهايت در سى و شش درجه آمده بود . چهار درجه مىخواست كه به حدّ يخ برسد .\r\nنيت احرام چنين است : احرام مىبندم براى عمره تمتع حجة الاسلام به جهت فرمانبردارى و اطاعت خداوند عالميان واجب قربة الى الله . »\r\nواجبات احرام : اول نيت ، كه مذكور شد . ثانى ، گفتن چهار تلبيه و آن گفتن « لبيك اللهم لبيك ، لبيك لا شريك لبيك ، ان الحمد و النعمه لك و الملك لا شريك لك » است . ثالث ، پوشيدن دو جامه احرام ، كه يكى به منزله ازار است و ديگرى به منزله ردا .\r\nاحرام مصدر افعال است . يعنى بر خود حرام كردن امورى كه خداوند [ آن‌ها 
  ] را حرام كرده است . در اين‌جا مناسب چنان افتاد كه از اعمال حج ، آن‌چه واجب است شرحى به اختصار در اين روزنامه نوشته شود .\r\nتلويح و تصريح : بدانكه حجة الاسلام در مدت عمر يك بار واجب مىشود بر هر مكلفى كه عاقل و بالغ و آزاد و داراى راحله و زاد و داراى مونهء عيال تا زمان مراجعت باشد و نيز ممكن باشد او را رفتن ، يعنى صحيح المزاج باشد مريض نباشد و در عرض راه مانعى مثل دزد و دشمن\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nنباشد و نيز وقت او هم وسعت داشته براى طى مسافت تا مكه معظمه .\r\nاين حجة الاسلام منقسم مىشود به سه قسم : حج تمتع ، حج قران و حج افراد . حج تمتع تكليف آن كسانى است كه از مكه معظمه دور باشند به قدر شانزده فرسخ يا بيشتر از شانزده فرسخ الى ما شاء الله . مثلا كسانى كه در مدينه يا در مصر يا در شام يا در عراقى عجم يا در تركستان يا آفريقا « 1 » يا در هر بلدى از بلاد باشند واجب است حج تمتع به‌جا آورند . نمىتوانند عدول كنند .\r\nاما حج قران و افراد ، تكليف آن كسانى است كه در مكه منزل دارند يا بيرون مكه منزل دارند ولى به قدر شانزده فرسخ دور نيستند بلكه كم‌تر از شانزده فرسخ دورند . اگر چنانچه اين گروه بخواهند حج تمتع بجا آورند در حال اختيار نمىتوانند . چون در بيان حج قران و افراد براى امثال ماها چندان فايده‌اى نخواهد بود لهذا محض بصيرت ، بعد از حج تمتع بيان مجملى از اين دو نيز خواهيم نمود و فرق بين اين دو را با همديگر و با حج تمتع و صورت عمره مفرده را ذكر خواهيم كرد انشاء الله تعالى .\r\nدر رساله‌هاى مناسك حج ، علماى اعلام به تفصيل بيان واجبات و مستحبات و ادعيه وارده در حج تمتع را بيان فرموده‌اند . بطورى كه همه كس نمىتواند درست ضبط و اخذ نمايد خاصه براى عوام بسيار دشوار است كه تميز ميان اجزاء و شرايط يا واجبات و مستحبات آن بدهند .\r\nچه ، بسيار مىشود كه بعضى بواسطهء قلت ادراك ، مستحبى را بسيار دقت مىكنند در به جا آوردن آن و واجبى را ترك مىكنند به خيال مستحب بودن آن . چنانچه در سفر خيريت اثر مكه معظمه مشاهده شده بسيارى تلبيات اربعه را در محل وجوب ترك مىكردند ، كه اين بنده آن‌ها را از تخت روان اعلام مىكرد كه وقت تلبيه است . آن‌ها به خيال آن‌كه دعاى مستحبى است [ ترك مىكردند 
  ] ولى دعاى مستحب را دقت مىكردند در خواندن آن . همچنين بسيار ديده شد كه بعضى محض خواندن دعاى مستحب در نزد حجر الاسود ترك مىكردند واجبى را كه محاذات جزء اول بدن باشد به جزء اول حجر الاسود و هكذا .\r\nبنابراين ما ، در بيان حج تمتع اكتفا مىكنيم به جميع واجبات از اجزاء و شرايط و ترك مىكنيم مستحبات و ادعيه وارده را ، تا به آسانى حفظ و ضبط آن به عمل آيد و هم بدانند كه بايد چيزى از اين را ترك نكنند . زيرا كه در اين روزنامه آن‌چه مرقوم شده همه واجب است و ترك آن‌ها غير جايز و بالله التوفيق .\r\nبدان كه حج تمتع مركب است از دو عبارت : يكى عمرهء تمتع كه اول به‌جا آورده مىشود و يكى حج تمتع كه در ثانى به‌جا آورده مىشود . اين دو عبارت به هم پيوسته و مربوط است . اگر عمره ، پيش به‌جا آورده نشود و عقب از حج به‌جا آورند به جهت عذرى ، آن عمره مفرده خواهد بود . زيرا كه مفرده يعنى منفرده و تنها . و چون عمره متصل به حج نيست و تنها است از اين جهت مفرده مىگويند و نيز آن عبادت دوم كه حج تمتع باشد در اين فرض چون به عقب عمره به عمل نيامده حج افراد زيرا كه تنها است و گسسته شده از عمرهء سابق . اين بود بيان مفرده از\r\n\r\n\r\n","description":"","footnote":"\r\n( 1 ) متن : افريقيه .\r\n","page_name":" 161 ","page_number":161},
  {"content":"\r\n\r\nعمره و حج .\r\nاما معنى تمتع يعنى لذت بردن و تمتع يافتن . در عمرهء تمتع و حج تمتع كه دو عبادت هستند احرام بستن معتبر است . در احرام شرط است كه شخص ترك كند و حرام كند بر خود بيست و چهار چيزى را كه ذكر خواهد شد مجملا . و نيز در عمرهء تمتع و حج تمتع طواف نساء و نماز طواف نساء معتبر است . پس از طواف و نماز آن ، در عمره تمتع و حج تمتع بر شخص حلال مىشود جميع چيزهائى كه در احرام حرام شده بود و شخص متلذذ مىشود به آن بيست و چهار چيز . لهذا عمره و حج را تمتع مىگويند . پس عمرهء تمتع يعنى عمره كه بعد از تمام شدن اعمال آن شخص متلذذ مىشود به چيزهائى كه بر او حرام بود و از آن‌ها بىبهره بود . و حج تمتع يعنى حجى كه پس از تمام كردن آن ، شخص متلذذ مىشود به آن بيست و چهار چيز .\r\nبيان كرديم كه اگر عمرهء تمتع به‌جا آورده بشود و حج تمتع در عقب او به‌جا آورده نشود به جهت عذرى ، آن عمره مفرده خواهد شد زيرا كه منفرد مىگردد از حج و تنها مىشود . از اين بيان ظاهر مىگردد سر آن‌چه در اخبار و احاديث وارد شده و در السنهء ذاكرين مصيب جناب سيد الشهداء عليه السلام مشهور است ، آن‌كه ، حضرت يوم ترويه ، حج را بدل به عمرهء مفرده فرموده عازم عراق شدند زيرا كه آن جناب محض احترام حرم الله كه مبادا بمانند و آل ابى سفيان لعنهم الله ، خون مبارك آن حضرت را در آن مكان شريف بريزند و هتك حرمت بيت الله شود يا به علت چيزهاى ديگر و به جهت موانعى كه علمش بر ماها مخفى و مكنون است عمره مفرده را كه عبادت اول است از براى حاج بيت الله بجا آوردند و حج تمتع را كه تمام دو عبادت است به جهت ظلم آل ابو سفيان ترك فرمودند و نتوانستند تمام تكليف حج تمتع را بجا آورند . پس حج را كه حج تمتع است و عبارت است از مجموع دو عبادت ، بدل فرمودند به عمرهء مفرده كه همان عبادت اول از اين دو عبادت باشد . به علت آن‌كه شخص حاج بخواهد تكليف حجة الاسلام خود را به عمل آورد ابتدا شروع مىكند به احرام عمرهء تمتع از ميقات خود و به همين‌طور ، اعمال عمرهء تمتع را بجا مىآورد تا تمام مىشود .\r\nروز هشتم ذى الحجه الحرام كه يوم ترويه است شروع مىكند به عبادت دوم كه حج تمتع باشد به طريق استحباب و محرم مىشود به احرام حج و مىرود به منى . يا روز نهم شروع مىكند به طريق وجوب و مىرود به جانب عرفات و بعدازظهر نهم مىرسد به عرفات . تا روز دوازدهم يا سيزدهم فارغ مىشود از اعمال حج .\r\nجناب سيد الشهدا سلام الله عليه كه نمىتوانستند تا روز دوازدهم يا سيزدهم بمانند و تمام عمل را به انجام برسانند لهذا به قاعدهء ، « ما لا يدرك كله لا يترك كله » اكتفا به همان عمرهء تمتع كه عبادت اول است فرمودند . و چون درك يوم هشتم يا نهم را تا دوازدهم نفرمودند پس عمره از تمتع بودن بيرون رفت و مفرده شد يعنى عمره تنها شد . پس حج را بدل به عمره مفرده فرمودند .\r\nالقصه اصل مطلب بيان واجبات حج تمتع است . ببايد دانست كه غرض از نگاشتن\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاين‌گونه مطالب در اين روزنامه آسان شدن و زود فهماندن تكليف شخص است هنگام عازم شدن به بيت الله . لهذا در بين شمردن افعال واجب حج تمتع مناسب نيست كه غير از آن‌ها چيز ديگر بيان كرده شود . مخفى نماند كه اول لازم است شروع به مواقيت ، كه آن‌ها معين بشود تا پس از آن بتوانيم واجبات را بيان كنيم .\r\nپس مىگوئيم : مواقيت جمع ميقات است و آن عبارت است از جائى كه شخص حج كننده بايد در آن‌جا كه برسد محرم شود و شروع كند به اعمال خود . بدون احرام حرام است از آن‌جا تجاوز كند . مواقيت شش موضع مىباشد . هر موضعى از اين مواضع ششگانه ميقات است از براى جمعى كه عبور مىكنند از آن ميقات و به سوى مكه مىروند .\r\nموضع اول مسجد شجره است كه آن را ذو الحليفه مىگويند . حليفه بر وزن جهينه به ضم حآء و فتح لام است و اين ميقات اختيارى اهل مدينه و كسانى است كه از مدينهء منوره به جانب مكه معظمه مىروند . اگر ضرورت واقع شود كه نتواند از آن‌جا محرم شوند از جحفه كه ميقات اهل شام است محرم مىشوند . بعضى گمان كرده‌اند كه آن مسجد ، بالفعل مسجد قراباش است كه او بنا نموده . حق ، اين است كه [ مسجد 
  ] همان مسجد شجره است و قراباش تعمير كرده است .\r\nموضع دوم ، وادى عقيق است . اين ، ميقات اهل عراق ، نجد ، بصره ، بغداد و [ ميقات 
  ] كسانى است كه از اين راه بروند به سوى مكه معظمه . وادى عقيق بر اماكن بسيار صدق مىكند كه اوايل آن‌ها مسلح است به سين و حاء مهمله يا خاء معجمه . اواسط آن‌ها غمره است و اواخر آن‌ها را ذات عرق گويند كه احرامگاه اهل جماعت و سنت است .\r\nافضل احرام بستن از « مسلخ » است . اگر آن‌جا به طريق يقين ، معلوم و معين شود ، مسلخ آن است . اگر يقين حاصل نشود ، احرام را تأخير بيندازد تا جايى كه يقين كند كه آن‌جا وادى عقيق است . [ بايد 
  ] به حسب تتبع چنان معلوم شود كه آن‌جا كه بالفعل بركهء شريف مىنامند ، اول وادى عقيق است . زيرا كه از بركه تا ذات عرق كه ميقات اهل سنّت است و مفاصلش مىگويند [ بايد 
  ] معلوم شود كه زياده از هشت فرسخ نيست . احوط آن است كه تأخير نيندازند احرام را تا رسيدن به ذات عرق . اگر تقيه از اهل سنت باعث تأخير احرام تا به ذات عرق بشود ، پيش از رسيدن به آن‌جا ، در دل قصد احرام كند و جامهء احرام بپوشد و نيت احرام كند . پس از آن ، به جهت تقيه ، لباس احرام را بيرون كند و لباس خود را بپوشد و به جهت آن فديه بدهد تا برسد به ذات عرق كه احرامگاه اهل سنت است . آن‌جا لباس احرام به مثل آن‌ها بپوشد و چنين اظهار كند كه : « حالا محرم شدم . » و خاقانى در « تحفة العراقين » اشاره بر آن كرده ،\r\n چون مقدمت از عراق دانند * ميقات تو ذات عرق خوانند \r\nموضع سيم قرن المنازل است . اين ميقات كسانى است كه از راه طايف بيايند به جانب مكه . قرن به فتح قاف و سكون راء مهمله ، اسم كوه كوچكى است در دو منزلى مكه . صاحب صحاح 94 گفته ، به فتح قاف و راء مهمله است كه اويس قرنى 95 منسوب به اوست . هر دو\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nكلام جوهرى غلط است زيرا كه ميقات قرن نيست . قرن به سكون راء مهمله است و اويس منسوب به مكان نيست ، مكان او يمن است . چنانچه شهيد ثانى فرموده قرن يكى از اجداد اويس است . و صاحب قاموس گفته كه : « اويس منسوب به قرن ابن درمان بن ناجية بن مراد است . » حديث نبوى در حق اويس دليل بر آن است كه از اهل يمن است : « كما قال صلى الله عليه و آله انى اجد ريح الرحمن من جانب اليمن . »\r\nموضع چهارم يلملم است . اسم كوهى است از كوه‌هاى تهامه كه در دو منزلى مكه واقع است و اين ميقات اهل يمن است و كسانى كه از يمن به جانب مكه مىروند .\r\nصاحب قاموس مىگويد : « يلملم او الملم او يرمرم ميقات اليمن حبل على مرحلتين من مكه . »\r\nموضع پنجم جحفه به تقديم جيم مضمومه بر حاء ساكنه . اين موضع ميقات اهل شام و مصر و مغرب است و در حوالى دريا واقع است و بالفعل عوام آن‌جا را رابغ مىگويند و در سه منزلى مكّه است . جحفه اسم قريه بوده است كه اكنون هيچ آثارى ندارد و علامت مكانى باقى است كه آن‌جا محرم مىشوند . اهل شام و مصر كه امامى مذهبند چون بالفعل داخل مدينهء طيبه مىشوند از مسجد شجره احرام مىبندند ولى اهل سنت و جماعت از جحفه محرم مىشوند ولى حق آن است . جحفه تا رابغ دو سه فرسخ مسافت است و رابغ محاذى جحفه است و در محاذات ميقات هم احرام بستن صحيح است . در اين زمان تمام قوافل و مترددين از راه رابغ به مكه مىروند .\r\nموضع ششم منزل خود شخص است و آن ميقات كسانى است كه از آن پنج ميقات گذشته منزلشان نزديك‌تر باشد به مكه . مثلا ميقات كسانى كه منزل ايشان در طايف است همان طايف است و ميقات كسانى كه مثلا در وادى فاطمه منزل دارند همان وادى فاطمه است و هكذا . و بدان‌كه ، كسانى كه به جانب مكّه بروند از هيچ‌يك از اين ميقات‌ها عبور نكنند مثل كسانى كه از درياى عجم به درياى احمر يا از درياى سفيد به درياى احمر عبور مىكنند ، تكليف آن‌ها اين است كه اولا تصور كنند ببينند كه راه عبور ايشان به كدام يك از اين مواقيت نزديك‌تر مىباشد ، به هر ميقات كه نزديك‌تر است مقابل آن ميقات كه رسيدند و محاذى آن واقع شدند محرم شوند . مثلا كسى كه از درياى سفيد به درياى احمر مىرود مىرسد به نقطه‌اى از دريا كه آن نقطه برابر جحفه است و به جحفه نزديك‌تر از ساير ميقات‌ها است همين كه رسيد ، در آن نقطه محرم مىشود . هم‌چنين هركه از باب المندب گذشته به جده مىآيد در دريا در محاذى يلملم محرم مىشوند . اگر علم به محاذات و برابرى ممكن نشود به مظنه اكتفا كند .\r\nبعضى گفته‌اند احرام ببندند از جايى كه ديگر از آن‌جا پيشتر را احتمال محاذات ندهد .\r\nاحوط از براى اين شخص گذشتن بر يكى از مواقيت است ، به اين معنى كه ، اگر كسى از راهى بيايد به جانب مكه كه از اين پنج ميقات نباشد ، برود و خود را به يكى از ميقات‌ها برساند و از\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nآن ميقات احرام ببندد تا ، درك ميقات بكند . مثلا كسى از راه دريا عبور كند ، واجب است در برابر ميقات احرام ببندد كه برابر جحفه باشد و همين كه به جده رسيد نرود به مكه ، بلكه مستحب است كه از راه جده به سعديه برود و در سعديه از يلملم احرام ببندد كه ميقات اهل يمن است و از آن‌جا با احرام به مكه مشرف شود .\r\nواجبات حج تمتع بيست واجب است كه پنج از آن ، واجبات عمرهء تمتع است و پانزده از آن ، واجبات حج تمتع است . كسى كه تمام اين بيست واجب را به عمل بياورد ، جميع واجبات ذمهء خود را ادا نموده خواهد بود و واجبى از عمرهء تمتع و حج تمتع ، بر ذمهء حاج بيت الله الحرام باقى نخواهد ماند .\r\nواجبات اين‌ها هستند : واجب اول ، احرام عمرهء تمتع . واجب دوم ، طواف عمرهء تمتع . واجب سيم ، دو ركعت نماز طواف عمرهء تمتع . واجب چهارم ، سعى بين صفا و مروه . واجب پنجم ، تقصير است . اين پنج واجب عمرهء تمتع است . واجب ششم ، احرام حج تمتع . واجب هفتم ، وقوف به عرفات در حال اختيار از ظهر روز نهم تا مغرب . و اين يكى از اركان است . اگر وقوف به عمل نيايد حج او باطل است . و اگر قبل از غروب آفتاب ، به جهت عذرى به عرفات برسد ، همين‌قدر كه عرفا صادق بيايد كه وقوف در عرفات را يافته است صحيح است . واجب هشتم ، وقوف به مشعر الحرام ، كه از اركان است . از طلوع فجر تا طلوع آفتاب روز عيد قربان . واجب نهم ، نزول به منى است . واجب دهم ، انداختن سنگ‌ريزه بر جمره عقبه در روز عيد كه معين خواهد شد . واجب يازدهم ، قربانى كردن در منى همان روز بر كسى كه استطاعت خريدن و كشتن داشته باشد . واجب دوازدهم ، تراشيدن سر يا گرفتن از مو يا ناخن . واجب سيزدهم ، طواف حج تمتع . واجب چهاردهم ، دو ركعت نماز طواف . واجب پانزدهم ، سعى بين صفا و مروه . واجب شانزدهم ، طواف نساء . واجب هفدهم ، نماز طواف نساء . واجب هيجدهم ، بيتوته كردن در منى ، شب يازدهم كه بايد پس از اعمال حج به منى مراجعت كند . مستحب آن است كه قبل از غروب آفتاب ، در منى باشد ، يعنى شب به روز بردن ، كه تا در روز يازدهم « رمى جمرآت ثلاثه » 96 نمايد . واجب نوزدهم ، بيتوته نمودن در منى ، شب دوازدهم كه تا روز دوازدهم رمى جمرات ثلاثه بشود . واجب بيستم ، بيتوته كردن در منى است در شب سيزدهم . و اين واجب است بر كسى كه در احرام از صيد و زن پرهيز نكرده باشد . هر كسى كه از اين دو اجتناب كرده ، شب سيزدهم واجب نيست و جايز است از براى كوچ كردن در يوم دوازدهم بعد از زوال شمس . اگر اتفاقا روز دوازدهم در آن‌جا مانده تا شب داخل شد ، بيتوته براى چنين كسى نيز واجب است . هم‌چنين رمى جمرات نيز در فرداى آن شب كه سيزدهم باشد واجب است .\r\nبعد از فراغت از اداى اين واجبات بيست‌گانه شخص مكلف به حجة الاسلام فارغ مىشود از تمام اعمال [ ى 
  ] كه بر ذمهء او بوده . اگر شخص مكلف به حج ، در ابتداى شروع به آن ؟ ؟ ؟ ؟ ، جاهل به اين بيست امر واجب باشد و نداند كه بايد شروع در چه اعمال [ ى 
  ] بكند لكن اول\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nعمل ، قصد كند كه حج بر ذمهء خود را به‌جا مىآورم به هرطورى كه بعد از شروع به عمل بر من مشخص خواهد شد ، مثل اكثر عوام كه در اول ، نمىدانند چه مىكنند ولى قصد مىكنند به‌جا آوردن عمل را بر طبق رساله‌اى كه در دست دارند يا بر طبق قول و عمل مجتهدى كه همراه آن‌هاست ، ظاهر اعمل او صحيح خواهد بود .\r\nاين بود صورت عمرهء تمتع و حج تمتع و واجبات آن‌ها به طريق اجمال كه بيان شد محض آن‌كه همه‌كس بتواند به زودى تمام آن را ضبط و حفظ نمايد و پيش از شروع به حج ، صاحب بصيرت باشد و بداند [ كه 
  ] چه عمل بايد نمايد .\r\nاما ، صورت حج تمتع و بيان واجبات آن به طريق تفصيل : اول افعال آن ، عمره است چنانچه معلوم شد . و چون واجبات عمره پنج بود و واجبات حجّ پانزده ، لهذا بيان مجموع را در دو باب مىنمايم كه باب اول از آن ، در بيان عمرهء تمتع مشتمل بر پنج فصل . باب دوم ، در بيان حج تمتع است مشتمل بر پانزده فصل . مجموع فصل‌ها بيست است و هر فصلى بيان يك واجب از واجبات حجة الاسلام را مىنمايد .\r\n\r\nباب اول\r\nبيان افعال و واجبات عمرهء تمتع است مشتمل بر پنج فصل .\r\n\r\nفصل اول : احرام عمرهء تمتع .\r\nدر احرام عمرهء تمتع سه چيز واجب است : اول ، نيت ، بدين طريق كه قصد كند شخص به جا آورنده عمرهء تمتع ، « احرام مىبندم براى عمره تمتع حجة الاسلام به جهت اطاعت و فرمانبردارى خداوند عالم واجب قربة الى الله . » معنى احرام بستن به خود ، ترك بيست و چهار چيز است به جهت روآوردن به مكه از براى عمل نمودن اعمال معينه و معهوده . دوم ، گفتن تلبيات چهارگانه ، « لبيك اللهم لبيك ، لبيك لا شريك لك لبيك ، ان الحمد و النعمه لك و الملك لا شريك لك . » است . و واجب است در نماز ، قرائت سوره حمد بطور صحيح و واجب است « ان » را به كسر بخوانند و كاف « و الملك » را به فتح بخوانند . واجب است اين عبارت را شخص ياد بگيرد . از روى همين نوشته اگر نتواند بخواند ديگرى به او ياد بدهد و اگر هيچ‌يك را نتواند ، جمع كند ميان اين سه چيز ، هم خود شخص بطور غلطى كه ياد گرفته بخواند ، و هم فارسى اين عبارت‌ها را ياد بگيرد و بخواند ، و هم كسى را نايب خود كند كه او بطور درست بخواند . سوم ، پوشيدن دو جامه احرام ، كه يكى از آن دو بپوشاند از ناف تا زانو را كه آن را ازار گويند و جامه ديگر بپوشاند همان دو منكب را كه مفصل ميانه سر كتف و عضد باشد . پوشيدن غير از دو منكب واجب نيست و آن جامه را ردا گويند . شرط است كندن رخت دوخته خود و پوشيدن اين دو جامهء ندوخته .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nاحوط آن است كه پيش از نيت احرام و تلبيه ، رخت احرام بپوشد تا زمان نيت با رخت احرام باشد و لبيك نگفته باشد مگر با رخت احرام . شرط است در اين دو جامه ، جامه احرام جامه‌اى باشد كه نماز در آن صحيح باشد . پس كافى نيست احرام در جامهء ابريشم و غير مأكول اللحم و جامهء نجس به نجاستى كه معفو نباشد . هم‌چنين ازارى كه از نازكى ، بدن انسان زير آن نمايان باشد و بهتر آن است كه رداء هم‌چنين نباشد كه بشره در آن نمايان باشد . اگر اين دو جامه نجس شود در احرام بشويند تا تبديل كنند به جامهء پاك و اگر بدن نجس شود زود بشويند .\r\nجمعى از علماء منع كرده‌اند پوشيدن حرير خالص را در زن و بر اين قول تقويت فرموده‌اند علماء عصر مثل مرحوم حاجى شيخ مرتضى اعلى الله مقامه و جناب حاجى ميرزا محمد حسن شيرازى 97 و جناب حاجى ملاعلى كنى سلمهما الله تعالى . مسائل گذشته و آينده نيز بر طبق رأى و اجتهاد ايشان است . نيز شرط است كه اين دو جامه از پوست نباشد زيرا كه در عرف عرب ثوب كه به معنى جامه است بر پوست گفته نمىشود . نيز اين دو جامه بايد بافته باشد نه مثل نمد ماليده باشند . اين بود سه واجب احرام عمرهء تمتع . و بيان شد كه ، محرمات احرام بيست و چهار است و مجملا بيان خواهد شد و تفصيل آن در كتاب‌هاى مناسك مسطور است .\r\nحقيقت احرام توطين نفس است به ترك امورى كه مذكور مىشود . معرفت آن امور لازم است و در نزد علماء ، احوط ، مراجعه به آن‌ها است قبل از نيت احرام تا قصد كف نفس از آن‌ها نمايد و التفات به آن‌ها تفصيلا در وقت نيت احرام لازم نيست .\r\nمحرمات احرام عبارتند از : اول : حرام است صيد كردن شكار وحشى مگر در صورت خوف اذيت از آن و اعانت كردن بر كسى كه او شكار كند با تير ، حرام است . اما شكار دريائى باكى ندارد . صاحب هداية السالكين در خصوص صيد و كشتن اقسام جانوران اضطرارا و اختيارا هفتاد و هشت مسئله بيان كرده است و عليك بالرجوع عليه . دوم : جماع كردن حرام است بلكه مطلق التذاذ و استمتاع از زنان حرام است . اگر در عمره باشد ، يا بعد از سعى باشد و اگر در وقوف باشد يا از بعد از وقوفين باشد هر يكى حكمى دارد كه در مناسك مرقوم است . سيم : عقد كردن زن است خواه براى خود يا براى ديگرى . چهارم : استمناء است باى نحو كان . پنجم :\r\nاستعمال طيب است از قبيل مشك و زعفران و عود و عنبر خواه به بوئيدن يا ماليدن . نهايت احتياط ترك بوئيدن ميوه‌هاى خوشبو است . ششم : پوشيدن مخيط است . يعنى چيز دوخته براى مردان . هفتم : سرمه كشيدن است . هشتم : نگاه كردن در آينه است . نهم : پوشيدن موره و چكمه و جوراب است كه پشت پا را تمام بپوشاند . دهم : فسوق است . مراد از آن دروغ گفتن است .\r\nيازدهم : جدال است . و آن گفتن « لا و الله » يا « بلى و الله » است . احوط مطلق ، يمين است و مراد از آن قسم دروغ خوردن است . دوازدهم : كشتن جانورانى است كه در بدن انسان يا رخت انسان باشد ، مثل كيك و شپش و هم‌چنين انداختن آن‌هاست از بدن . سيزدهم : انگشتر به\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nدست كردن است به جهت زينت . چهاردهم : پوشيدن زيور است از براى زنان به جهت زينت .\r\nمگر براى زن زيورى باشد كه به پوشيدن آن پيش از احرام عادت داشته باشد . پانزدهم : روغن ماليدن به بدن است ، هرچند بوى خوش نداشته باشد . شانزدهم : ازالهء مو از بدن است ، خواه از بدن خود باشد يا از بدن ديگرى . هفدهم : پوشيدن مرد است سر خود را حتى به گل و حنا .\r\nهيجدهم : پوشانيدن زن است روى خود را به نقاب . نوزدهم : استظلال است . يعنى سايه قرار دادن مرد است بالاى سر خود را در حالتى كه راه طى مىكند و در منزل جايز است . - و الحمد الله تعالى براى اين بندهء ذليل از اين بيست و چهار چيز واجبات احرام بجز استظلال كه براى رعاف عادى ناچار بودم ، تقصير ديگر نكردم و در روز اول سر را هم پوشانيدم - . بيستم : بيرون آوردن خون است از بدن خود نه غير . هرچند به خراشيدن بدن باشد يا مسواك كردن باشد كه احتمال خون درآمدن داشته باشد . بيست و يكم : ناخن گرفتن هرچند بعض ناخن باشد . مگر اين‌كه اذيت بكند . پس فديه مىدهد و فديهء آن يك مد از طعام است . بيست و دوم : كندن دندان است هرچند خون نيايد . بيست و سيم : كندن درخت و گياه است كه در حرم روئيده باشد . مگر آن‌كه در ملك و منزل آن شخص باشد . اين حكم ، مختص محرم نيست بلكه دربارهء همه‌كس ثابت است . گياه اوخر مستثنى است كه كندن او جايز است . بيست و چهارم : سلاح برداشتن است مثل نيزه و شمشير و هرچه كه آلت ضرب باشد مگر ، به ضرورت كه در راه خوف جان داشته باشد . در معنى ، حالت محرم حالت ميت است . اگر ميت اختيار دارد كه سلاح بردارد ، گياه بكند ، يا صيد بكشد ، محرم نيز اختيار داشت . شخص محرم مردهء متحرك است خاصه كه در تخت روان دراز كشيده باشد .\r\n\r\nفصل دوم : طواف عمرهء تمتع :\r\nبدان كه مكلف به عمرهء تمتع ، به همان جامهء احرام كه داخل مكه شده است ، واجب است ابتدا كند به طواف خانهء كعبه . گفته شد سابقا كه طواف از اركان است و معنى ركن بودن آن اين است كه اگر كسى عمدا او را ترك كند تا موسم وقوف به عرفات شود عمرهء او باطل است ، چه عالم باشد به حكم مسئله چه جاهل ، حج او حج افراد مىشود و بر چنين كس واجب است در سال آينده حج را قضا كند . اگر عمدا نبوده بلكه به جهت عذرى ترك طواف نموده يا سهوا ترك طواف شده تا آن‌كه موسم وقوف به عرفات رسيد بعد از اعمال حج واجب است عمرهء مفردهء قضاء به‌جا بياورد .\r\nواجبات طواف دوازده چيز است : اول : طهارت از حدث ، يعنى اگر شخص جنابت يا حيض يا نفاس و يا ساير چيزها كه غسل لازم دارند ، دارد غسل نمايد و اگر اين‌ها نباشد وضو بگيرد .\r\nدوم : واجب است بدن و لباس طواف‌كننده از نجاست پاك باشد هرچند نجاستى كه در نماز معفو باشد . سيم : ختنه كردن است در مردان و بدون آن طواف باطل است حتى دربارهء طفل كوچك . اگر اطفال را ختنه نكرده طواف دهند به طواف نساء بعد از بلوغ ، زن بر آن‌ها حلال نخواهد بود . چهارم : ستر عورت . واجب است كه لباس طواف‌كننده مباح باشد بلكه جميع\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nشرايط لباس نمازگذار در لباس طواف‌كننده جارى است به قاعده‌اى كه فرموده : « الطواف كالصلوة » پنجم : نيت كردن . بدين‌طريق كه قصد كند هفت شوط يعنى هفت روز طواف خانهء كعبه در عمرهء تمتع از فرض حجة الاسلام ، به جهت اطاعت فرمان خداوند عالم به‌جا مىآورم .\r\nششم : ابتدا كردن به حجر الاسود . اين آسان مىشود به اين‌كه شخص كه مىخواهد شروع به طواف كند هنوز محاذى حجر نرسيده اندكى مانده كه برسد ، نيت كند و اين نيت را در ذهن نگاهدارد تا محاذى حجر شود تا يقين حاصل شود كه ابتداى دور ، از جزء اول حجر شده . هفتم :\r\nتمام كردن هر شوط است به حجر الاسود . اين معنى ممكن نمىشود مگر بعد از محاذات جزء اول بدن به جزء اول حجر . در اين‌جا نيز شخص اندكى زيادتر برود تا يقين كند كه محاذات حاصل شده و آن زايد من باب مقدمه است . - خود وقتى كه به زيارت بيت الله الحرام روانه بودم جناب مجتهد الزمان حاجى ملا على كنى حفظ الله تعالى به وداع آمدند و فرمودند : « در طواف ، به طور هشتى كه مثمن باشد حركت كنيد . وقتى كه به محاذى حجر الاسود مىرسيد حكما محاذات واقع خواهد شد . » پس از آن‌كه به بيت الله الحرام مشرف شدم فرمايش ايشان صحيح بود . اغلب خطا مىكردند . به هركس كه ممكن بود تلقين مىكردم كه خطا نكند - .\r\nهشتم : آن‌كه ، در جميع احوال ، خانهء كعبه را به دست چپ بيندازد و در هيچ شوطى پشت به خانه يا رو به خانه نكند . اگر در يك جزء از اجزاء شوط ، پشت به خانه كند يا رو كند آن جزء را دوباره به طور صحيح عبور كند و در هر دور كه مىرود همين كه به در باب حجر اسمعيل برسد قدرى بدن خود را كج كند و به خط مستقيم نرود تا آن‌كه خانه از دوش چپ نگذرد . بايد درست دقت در اين باب بكند و اين آسان مىشود بدين‌طريق كه قدرى دور تر از خانه شوط كند و به شكل مربع دور نزند بلكه بر خطوطى دور زند كه شكل حادث از آن خطوط ذو ثمانيه اظلاع باشد كه چهار ضلع بيت باشد و چهار ضلع ديگر آن بر چهار زاويهء بيت مرور نمايد . در اين صورت شخص حاج به كج كردن بدن احتياج ندارد . بدين شكل چنانچه جناب حاجى سلمه الله تعالى تعليم فرموده‌اند :\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nا ب ح ه ه و ز ح : حركت مطوف است در دور بيت مبارك .\r\nط : ركن حجر الاسود .\r\nى : ركن عراقى . « 1 »\r\nيا : ركن شامى .\r\nيب : ركن يمانى .\r\nنهم : طواف داخل كردن حجر اسمعيل است ، بدين‌طريق كه دور حجر بگردد ولى داخل نشود . دهم : بودن طواف است در ميان خانهء كعبه و مقام ابراهيم عليه السلام در جميع دوره ، به اين معنى كه بيست و شش ذراع و نصفى مسافت ميان خانه و مقام ابراهيم است اين‌قدر مسافت در همه‌جا واجب است كه منظور دارند و بيشتر از اين از خانه دور نشوند كه عرفا نگويند از طواف خارج است . يازدهم : آن است كه شخص در هيچ‌يك از دورها خود را داخل خانه و چيزى كه جزء خانه محسوب است نكند . مثلا خود را داخل صفهء كوچكى كه دور خانه است نكند . آن صفه را شادروان هم مىگويند . مثلا در حين طواف بالاى ديوار حجر اسماعيل نرود بلكه دست خود را نبرد از بالاى صفحه به جهت استلام ركن‌ها و غير ركن‌ها و دست بر روى ديوار حجر نگذارد . دوازدهم : آن‌كه هفت شوط يعنى هفت دور طواف نمايد نه كم‌تر و نه زيادتر . اگر سهو كند اعاده نمايد كه يقين بر هفت حاصل گردد .\r\n\r\nفصل سوم : نماز طواف .\r\nبدان كه واجب است بر حاج بيت الله الحرام كه بعد از طواف بلافاصله دو ركعت نماز طواف به‌جا آورد به نوع نماز صبح . در نزد مقام اگر نشود در پشت مقام ابراهيم عليه السلام و اگر ممكن نشود در يكى از دو جانب آن به‌جا آورد ، اگر آن هم نشود در تمام مسجد الحرام بكند لكن رعايت نزديكى به پشت مقام يابد و جانب مقام را بكند .\r\n\r\nفصل چهارم : سعى بين صفا و مروه .\r\nيعنى رفتن و آمدن ميان صفا و مروه كه دو مكان هستند معين ، نزديك مسجد الحرام . بعد از نماز طواف واجب است سعى و آن مثل ركن است . حكم ترك سعى مثل ترك طواف است .\r\nلكن طهارت از حدث و خبث و ستر عورت و ساير شروط طواف در سعى شرط نيست و واجب است كه ابتدا كنند از جزء اول صفا . به اين معنى كه پاشنه پا را بچسباند به جزء اول مسافت و نيت كند كه : « هفت مرتبه مىروم در صفا و برمىگردم ، در فرض عمرهء تمتع به جهت اطاعت فرمان خداوند عالم . » پس برود از صفا به جانب مروه . بطور پياده اگر نشود ، سواره يا بر دوش كسى برود تا برسد به مروه به نوعى كه انگشت پا را برساند به پلهء آن ، كه از آن بالا مىروند .\r\nاين رفتن را يك نوبت محسوب دارد و از آن‌جا برمىگردد به جانب صفا تا مىرسد به آن‌جا ، باز انگشت پا برسد به آن پله صفا . اين برگشتن را هم يك نوبت محسوب دارد . مستحب است كه بر چهار پله صفا بالا رود پاشنهء پا را بر مسافت پله‌ها بمالد ، هم در بالا رفتن و هم در پائين\r\n\r\n\r\n","description":"","footnote":"\r\n( 1 ) ؟ ؟ ؟ ؟ ؟ حجر الاسود و عراقى رجوع كنيد به « تكلمه مؤلف » در آخر همين اثر .\r\n","page_name":" 170 ","page_number":170},
  {"content":"\r\n\r\nآمدن . هم‌چنين پله‌هاى مروه را بالا رود و پائين آيد بهتر است . چون واجب بود ابتدا از صفا شروع شود لهذا سعى هفتم به مروه تمام مىشود . واجب است رفتن و برگشتن از راه متعارف باشد نه از ميان مسجد الحرام يا از طريق سوق الليل مثلا به مروه برود يا به صفا برگردد . واجب است كه از صفا رو به مروه داشته باشد و از مروه رو به سوى صفا داشته باشد . پس اگر قهرى ، يعنى وارونه برود و برگردد محسوب نخواهد شد . لكن در حين سعى رو به جانب راست يا چپ بنمايد ضررى ندارد . اگر كسى در صفا يا مروه قدرى بنشيند به جهت استراحت ، ضررى ندارد ، لكن بدون عذر در وسط راه نشستن جايز نباشد ، لكن به جهت گرمى هوا يا به جهت خستگى كه از طواف بهم رسيده ، جايز است اصل سعى را از طواف به تأخير اندازد . لكن نه بطورى كه طواف را امروز كرده سعى را فردا كند . بلى ضرر ندارد تأخير سعى تا شب آن روز كه طواف شده .\r\n\r\nفصل پنجم : تقصير :\r\nيعنى كوتاه كردن قدرى از ناخن يا قدرى از شارب . در عمرهء تمتع اين تقصير واجب است كه بعد از سعى به‌جا آورده شود و بايد نيت آن را چنين كند : « تقصير مىكنم به جهت محل شدن از عمرهء تمتع در فرض حجة الاسلام به جهت اطاعت و فرمانبردارى خداوند عالم . »\r\nبدان‌كه ، تراشيدن سر كافى از تقصير نيست بلكه در عمرهء تمتع حرام است و به سبب تقصير در عمره بر شخص حلال مىشود جميع چيزهايى كه در احرام حرام شده بود بر او غير از تراشيدن سر . به همين جهت بعد از تقصير ، شخص را مىگويند كه محل شده ، يعنى حلال‌كننده‌اى بر نفس خود هرچه را كه حرام بود غير از سر تراشيدن .\r\nو بدان‌كه ، طواف نساء با نماز طواف بعد از تقصير ، محض احتياط لازم است در اين عمرهء تمتع به‌جا آورده شود . به فرموده جناب الحاج ميرزا محمد حسن و جناب الحاج ملا على كنى ، اين بود بيان واجبات عمرهء تمتع .\r\nهرگاه براى مكلف ممكن نباشد اتيان به عمرهء تمتع به جهت تنگى وقت ورود مكه يا به جهت عروض حيض كه اگر منتظر پاكى شود به جهت به‌جا آوردن طواف وقت وقوف به عرفات مىگذرد پس اگر براى عمره احرام بسته است ، نقل مىكند نيّت احرام را به احرام حج افراد و اگر محرم نبود از مكه احرام حج مىبندد و به جانب عرفات مىرود و تمام اعمال حج را به‌جا مىآورد ، بعد از آن عمرهء مفرده به‌جا مىآورد . اين كافى است از آن‌چه بر او واجب بود .\r\n\r\nباب دوّم\r\nبيان افعال حج تمتع و واجبات آن‌كه مشتمل است بر پانزده فصل . در هر فصلى ذكر يك واجب از واجبات حج تمتع خواهد شد .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nفصل اول : احرام حج تمتع .\r\nاين احرام مثل احرام عمره سه واجب دارد : نيت ، دو جامهء احرام پوشيده و لبيك گفتن بطور سابق . و بيست و چهار چيز كه در احرام عمره حرام بود در احرام حج نيز حرام است . لكن بين اين دو حرام از دو جهت فرق است . يكى آن‌كه زمان احرام عمره وسيع است كه از اول ماه شوال باشد تا زمانى كه اگر او را به‌جا نياورند تا آن زمان ، وقوف به عرفات فوت شود . زمان وقوف به عرفات بعدازظهر روز عرفه است براى مختار ، چنانچه خواهد ذكر شد در فصل وقوف به عرفات . زمان احرام حج ، مضيق و تنگ است . روز ترويه است به طريق استحباب و روز عرفه است به طريق وجوب ، چنانچه ذكر خواهد شد . فرق دوم ؛ بين الاحرامين است و آن [ اين 
  ] كه ، مكان احرام عمره تمتع يكى از ميقات‌هاى ششگانه است چنانچه گذشت و مكان احرام حج تمتع نفس مكه است وجوبا و مسجد الحرام است استحبابا . افضل جاهاى مسجد الحرام حجر اسمعيل است يا مقام ابراهيم عليه السلام . پس اعاده دادن واجبات احرام حج لازم نيست .\r\nپس نيت احرام نمايد پس از پوشيدن جامهء احرام بدين‌طريق كه : « بر خود قرار مىدهم بازداشتن نفس خود را از بيست و چهار چيز - كه ذكر شد - به‌جا آوردن فرض حج تمتع قربة الى الله » . پس تلبيه بگويد به طريق سابق از مكه تا منى و از آن‌جا تا عرفات . به حدود عرفات كه رسد ترك كند . اگر روز عرفه از مكه بيرون رود در منى مكث نكند ، از مكه تا عرفات در وقت‌هاى خودش تلبيه بگويد و در عرفات ترك كند .\r\n\r\nفصل دوم : وقوف به عرفات .\r\nبدان كه واجب است وقوف به عرفات و آن موضعى است محدود به حدود معينه معروفه .\r\nمراد به وقوف همين بودى در آن مكان است چه سواره چه پياده چه متحرك . اگر تمام زمان در آن‌جا خوابيده باشد يا بيهوش باشد وقوف او باطل است و واجب است بودن در آن‌جا از ما بعد زوال تا غروب شرعى روز عرفه كه وقت افطار روزه و وقت نماز مغرب است . پس كافى نيست در حال اختيار ، بودن در آن‌جا در وقت عصر . و واجب است نيت به اين طريق كه : « مىباشم در عرفات بعدازظهر امروز تا شام ، در حج تمتع به جهت اطاعت فرمان خداوند عالم قربة الى الله » .\r\nوقوف به عرفات در همهء آن زمان يعنى بعدازظهر تا مغرب يوم عرفه از واجبات غير ركنى است اگر ترك شود تمام آن زمان و وقوف در بعض اجزاء زمان به عمل آيد و در بعض ديگر نيايد حج صحيح است اگرچه شخص گناه كرده . پس مسماى وقوف ركن است ، يعنى همين‌قدر كه عرفا بگويند در عرفات بوده و وقوف نموده اگر مسما هم ترك شود عمدا ، حج باطل است .\r\n\r\nفصل سيم : وقوف به مشعر الحرام .\r\nبدان‌كه حاج بيت الله ، بايد در شب عيد قربان از عرفات كوچ بكند به سوى مشعر الحرام برود . هروقت از شب كه مىرسد ، آن‌جا شب را به روز بياورد و بيتوته نمايد تا طلوع فجر . اين بيتوته را اكثر علماء واجب مىدانند و اين قول ، احوط است . براى اين بيتوته ، نيت چنين كند\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nكه : « شب را به روز مىآورم در مشعر الحرام به جهت رضاى الهى . » و چون طلوع فجر شود نيت وقوف به مشعر الحرام كند ، بدين‌طريق كه : « مىباشم در مشعر الحرام از طلوع فجر تا طلوع آفتاب در حج تمتع به جهت وجوب آن قربة الى إله . »\r\nاگر پيش از طلوع آفتاب از مشعر بيرون رود و از وادى محسر كه جاى مخصوص است بگذرد گناهكار است بعضى گفته‌اند يك گوسفند كفارهء آن است و وقوف به مشعر واجب ركنى است كه ترك آن عمدا باعث بطلان حج است .\r\n\r\nفصل چهارم : نزول كردن در منى .\r\nبدان‌كه واجب است بر مكلف بعد از كوچ كردن از مشعر الحرام در روز عيد و رفتن به موضعى كه او را منى گويند ، به جهت اداى سه واجب كه ذكر خواهد شد .\r\n\r\nفصل پنجم : رمى جمرهء عقبه .\r\nيعنى انداختن سنگ‌ريزه بر جمره . [ جمره 
  ] اسم جايى است در منى كه موضع رمى مىباشد . اين رمى واجب است كه بعد از طلوع آفتاب روز عيد هروقت شد رمى كند و اگر فراموش شود تا روز سيزدهم به‌جا آورد و اگر كسى به خاطرش نيايد در سال آينده خودش يا نايب او به‌جا آورد . شرط است كه اسم سنگ‌ريزه بر آن‌ها صدق كند و شرط ديگر آن‌كه آن‌ها از حرم باشد . از هركجاى حرم كه بردارند ضررى ندارد . بايد سنگ‌ها را كسى نينداخته باشد .\r\nرسم است كه استحبابا حجاج در مشعر ، شب سنگريزه جمع مىكنند و مستحب آن است كه سنگ‌ريزه منقط باشد . در رمى چند چيز واجب است :\r\nاول : نيت كند شخص كه : « مىاندازم هفت سنگ به جمره عقبه در حج تمتع به جهت واجب بودن آن قربة الى الله . »\r\nدوم : انداختن آن‌ها . پس اگر سنگ‌ريزه‌ها را در آن‌جا بگذارد ، بطورى كه نگويند انداخت كفايت نمىكند .\r\nسيم : آن‌كه ، به جمره رساند سنگ‌ريزه‌ها را بواسطهء انداختن . پس اگر سنگ ، برخورد به جايى و بعد از آن به جمره برسد مجزى نخواهد بود .\r\nچهارم : آن‌كه ، عدد سنگ‌ريزه بايد هفت باشد .\r\nپنجم : آن‌كه ، آن‌ها را يك‌دفعه نيندازد ، هرچند متعاقب برخورد به جمره . بلكه واجب است كه متعاقب بيندازد هرچند يك‌دفعه برخورد . يعنى يقين حاصل كند كه هفت سنگ‌ريزه به جمره خورد است . مستحب آن است كه از ده ذراع تا پانزده ذراع دور تر ايستاده ، سنگ را بيندازد . ولى به جهت اين‌كه يقين حاصل كند كه سنگ او بخورد نزديك‌تر ضررى ندارد .\r\n\r\nفصل ششم : ذبح هدى .\r\nيعنى ذبح گوسفند و گاو و شتر . و آن واجب است بر هريك نفر يك ذبح هدى . پس يك هدى براى چند نفر كافى نيست و اگر كسى قادر نباشد براى خريدن هدى ، ده روز بايد روزه بگيرد . به اين معنى كه شخص مىداند ، فقير است و قدرت خريدن و كشتن هدى ندارد از آن\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nجهت روزه مىگيرد كه بدل هدى مىشود . سه روز در حج روز هفتم و نهم اگر نشود روز هشتم و نهم و يك روز ديگر بعد از مراجعت از منى و اگر روز هشتم نگيرد روز نهم را هم نگيرد تا بعد از منى كه مراجعت نموده روزه را بگيرد كه آن سه روز بايد در ايام توقف مكه معظمه باشد . و اما هفت روز ديگر را ، پس از آن‌كه حاج وارد خانهء خود شود بگيرد ، يعنى به وطن خود مراجعت كردند بگيرند .\r\nهدى اگر گوسفند شد هفت ماهه باشد كه داخل هشت ماه شده باشد و اگر شد پنج ساله داخل در شش شده باشد و اگر گاو باشد دو ساله داخل در سه باشد و اگر بز باشد دو ساله داخل در سه شده باشد . بايد هدى صحيح و تام الاعضاء باشد . حتى اگر كمى از گوش او بريده باشند كفايت نمىكند . بايد لاغر نباشد ، بطورى كه در عرف بگويند لاغر است . بايد قدرى از گوشت هدى را خود شخص بخورد ، قدرى هديه به دوستان دهد ، قدرى به صدقه دهد . مقدار هريك از اين سه قسمت ثلث باشد بهتر است .\r\n\r\nفصل هفتم : حلق و تقصير حلق ، يعنى سر تراشيدن .\r\nتقصير در لغت عرب كوتاه كردن هرچيز است . در اين‌جا كوتاه كردن و گرفتن شارب ناخن است .\r\nبدان‌كه ، بعد از ذبح كردن هدى در منى ، براى مكلف ، تقصير واجب است . يعنى سر تراشيدن و يا شارب و ناخن گرفتن . دربارهء زن و خنثى تراشيدن جايز نيست . واجب است مقارن حلق يا تقصير به اين طريق نيت شود : « سر مىتراشم يا تقصير مىكنم در فرض حج تمتع به جهت واجب بودن آن قربة الى الله . » بعد از حلق يا تقصير ، حلال مىشود بر حاج بيت الله جميع بيست و چهار چيز كه در احرام حرام شده بود ، مگر زن ، صيد و بوى خوش .\r\n\r\nفصل هشتم : طواف حج تمتع .\r\nبدان‌كه ، بعد از فراغ از عبادت‌ها و مناسك سه‌گانهء منى ، حاج متمتع ، افضل آن است كه بيايد به مكه در روز عيد . پس از آن ، واجب است طواف حج تمتع به همان نوع طوافى كه در عمرهء تمتع تفصيل داده شد و اعاده لازم نيست . نيز جايز است براى كسى كه حج تمتع مىكند روز عيد به مكه نرود و در منى بماند تا روز يازدهم . روز يازدهم برود به مكه و اعمال را به‌جا بياورد ، ولى اگر از يازدهم عقب‌تر انداخت و نرفت به مكه گناه كرده است به مذهب بعضى ، لكن به رأى جناب حاجى ميرزا محمد حسن و حاجى ملا على سلمهما الله تعالى تأخير از روز يازدهم تا بعد از ايام تشريق بلكه تا تمام ذى الحجه جايز است و آن ، در صورتى است [ كه 
  ] شخص معذور باشد . مثل مريض بودن يا خسته بودن يا مانع شرعى داشته باشد .\r\nو بدان‌كه ، جايز نيست تقديم طواف و سعى پيش از رفتن به عرفات و مشعر و منى . مگر از براى كسى كه به‌جا آوردن آن‌ها بعد از مراجعت به مكه براى او ممكن نباشد . مثل آن‌كه زن گمان حيض و نفاس در آن زمان داشته باشد و يا مرد پير و عاجز باشد كه نتواند بعد از مراجعت مردم از منى طواف كند به جهت ازدحام و جمعيت . در اين صورت‌ها جايز است اول طواف و\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nسعى را در مكه به‌جا آورد بعد برود در منى و عرفات و مشعر . محض احتياط باز در مكه كه مراجعت كرد اگر ممكن شود اعاده كند در ايام تشريق و اگر در آن روزها نشود اعاده [ كرد 
  ] در باقى ذى الحجه اعاده كند و اگر مىداند كه در تمام ماه نمىشود ، پس بىاشكال تقديم واجب است ، لكن بهتر است كه در اين صورت نايب بگيرد براى رفتن به مكه و طواف و سعى كردن .\r\n\r\nفصل نهم : نماز طواف .\r\nو آن دو ركعت است مثل نماز صبح . واجب است كه در نزد مقام ابراهيم عليه السلام به‌جا آورده شود به همان‌طورى كه در نماز طواف عمره گذشت . محقق 98 در شرايع 99 مىگويد : « لا يجوز الصلاة فى غير المقام فان منعه زحام صلى و رآئه او الى احد جانبيه . »\r\n\r\nفصل دهم : سعى بين صفا و مروه .\r\nو آن واجب است بعد از نماز طواف به همان طريقى كه در عمره گذشت [ براى 
  ] تفصيل آن بايد رجوع به آن تفصيل شود لكن نيت را به قصد نماز طواف حج به‌عمل آورد . بعد از سعى ، از آن سه چيز كه بعد از حلق يا تقصير بر شخص حرام مانده بود يكى كه بوى خوش بود حلال مىشود ولى زن و صيد به حرمت باقى مىماند .\r\n\r\nفصل يازدهم : طواف نسآء .\r\nو آن واجب است بعد از سعى ، در حق مرد و زن و طفل ولى بعد از بلوغ . به اين معنى اگر اطفال را طواف نسآء ندهند بعد از بلوغ واجب است به‌جا بياورند و گرنه ، زن دائما بر آن حرام خواهند ماند . طواف نسآء به صورت طواف عمره و حج است در واجبات و ساير احكام .\r\n\r\nفصل دوازدهم : نماز طواف نسآء .\r\nو آن مثل نماز صبح نيز دو ركعت است كه بعد از طواف نسآء واجب است در مقام . بعد از اين طواف نساء و نماز ، آن دو چيز ديگر كه باقى بود - كه زن و صيد باشد - حلال مىگيرد ، لكن صيدى كه در احرام حرام بود نه صيد حرم كه مطلقا حرام است . و حرم ، اطراف مكه است كه حد معينى دارد .\r\nبدان‌كه ، طواف نساء و نماز آن از اركان حج نيست ، پس ترك آن عمدا مثل ترك طواف عمره و حج نيست كه باعث فساد عمره يا حج شود . ولى بدون طواف نساء زن و صيد حلال نخواهد شد بلكه بايد كسى كه ترك طواف نساء نمود هر زمان كه بتوان به‌جا آورد اگر به‌جا نياورد ، زن و عقد كردن آن و شهادت دادن بر آن حرام خواهد بود . يعنى شهادت دادن بر اين كه آن زن ، معقودهء فلان است بر محرم حرام خواهد شد ، خواه زن داشته باشد كه آن زن حرام است يا عزب باشد و بعد زن بگيرد . هم‌چنين صيد كردن براى او - هرجا كه باشد - حرام است .\r\n\r\nفصل سيزدهم : بيتوته كردن در منى .\r\nبيتوته كردن در منى است [ در 
  ] شب يازدهم . يعنى شب بسر بردن و ماندن در آن‌جا شب مذكور . و واجب است اين بيتوته بعد از برگشتن از مكه به منى . و نيز واجب است رمى جمرات ثلاثه در روز يازدهم . بدين‌طريق كه سنگ‌ريزه بر جمره اولى زند كه اسم موضع مخصوص\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nاست در منى ، زيرا كه از منى به جانب مكه كه شخص مىرود اول به آن موضع مىرسد . بر جمره وسطى نيز هفت سنگ‌ريزه بزند و آن هم موضعى است در منى كه در وسط سه موضع مخصوص جمرات واقع است . بر جمرهء عقبه [ نيز 
  ] هفت سنگ‌ريزه بزند . تفضيل انداختن سنگ‌ريزه و واجبات آن را سابقا بيان نموديم . ترك جمره عمدا حج را فاسد نمىكند ، لكن ترك واجب شده . در شب ، رمى جمرات جايز نيست ، چه براى روز گذشته ، چه براى روز آينده ، مگر كسى كه عذر داشته باشد و در روز نتواند رمى كند ، در شب رمى كند .\r\n\r\nفصل چهاردهم : بيتوته كردن در منى .\r\nبيتوته كردن در منى است در شب دوازدهم . اين بيتوته نيز واجب است و نيز واجب است كه شخص نيت كند بعد از دخول وقت شام . و واجب است كه روز دوازدهم رمى جمرات ثلاثه شود بطور سابق . جايز است كوچ كردن در روز دوازدهم بعد از زوال شمس . اگر اتفاقا آن روز آن‌جا ماند تا شب داخل شد ، بيتوته در آن شب بر او واجب است . نيز بر چنين كس در فرداى آن شب واجب است رمى جمرات ثلاثه كند . حد شب كه بسر بردن آن واجب است تا بعد از نصف شب است . پس اگر بعد از نصف شب از منى بيرون رود عيبى ندارد .\r\n\r\nفصل پانزدهم : بيتوته كردن در منى .\r\nبيتوته كردن در منى است در شب سيزدهم . اين بيتوته كردن واجب است بر كسى كه در حال احرام از زن يا از صيد پرهيز نكرده باشد . كسى كه در حال احرام از زن و صيد اجتناب كرده باشد براى او بيتوته در شب سيزدهم واجب نيست ، بلكه در روز دوازدهم جايز است كوچ كند به جانب مكه بعدازظهر چنانچه مذكور شد .\r\nو بدان كه اگر يكى از اين بيتوته‌ها را ترك كند يا هرسه را ترك كند واجب است بر او از براى هر شبى يك گوسفند كه قربانى كند چه عامدا ترك كند يا ناسيا يا جاهلا .\r\nاين بود واجب پانزدهم از واجبات حج تمتع كه در پانزده فصل بيان شد ، باقى ماند بيان عمرهء مفرده و حج قران به كسر قاف و حج افراد .\r\nعمرهء مفرده :\r\nآن مستحب است براى كسى كه در مكه مىماند . به شرط آن‌كه فاصله دهد ميان آن و عمرهء تمتع ده روز . كمتر از آن جايز نيست .\r\nصورت عمرهء مفرده اين است كه از مكه شخص بيرون برود به جانب عمره‌گاه و آن نزديك‌ترين جاهاى محل است به حرم و بهتر آن است كه از حديبيه 100 يا از جعرانه يا از تنعيم محرم شود و تلبيه گويد و برود به جانب مكه و طواف ، نماز آن ، سعى و تقصير بجا آورد .\r\nپس از اين اعمال ، بر او حلال مىشود جميع محرمات احرام مگر زن . بعد از آن‌كه طواف نسآء كرد زن نيز بر او حلال مىگردد .\r\nحج قران و افراد :\r\nتكليف كسانى است كه از مكه كمتر از شانزده فرسخ دور باشند يا در مكه واقعند پس\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nافعال واجبهء آن‌ها مثل حج تمتع مىباشد مگر آن‌كه پيش از حج تمتع ، عمرهء تمتع لازم است و طواف نسآء ندارد عمرهء تمتع ، مگر به جهت محض احتياط وجوبى .\r\nدر حج قران و افراد ، عمره لازم است بعد از حج به‌جا آورده شود و طواف نسآء در آن عمره لازم و واجب است از روى فتوى علمآء .\r\nافعال حج قران و افراد بيك طريق است و هيچ فرقى ندارد مگر آن‌كه در حج قران شخص مخير است ميانهء آن‌كه نيت احرام را مقارن تلبيات يا مقارن اشعار يا مقارن تقليد به‌جا آورد . و نيز واجب است در قران و افراد شخص از ميقات محرم شود ، يا از مسكن خود . هرگاه مسكن او به مكه نزديك‌تر باشد از ميقات ، يا احرام از مكه ببندد اگر منزل او مكه باشد . باقى افعال حج قران و افراد مثل افعال حج تمتع است و چون از افعال حج قران و افراد ، شخص فارغ شود يك عمرهء مفرده به طريق مرقوم بايد به‌جا آورد .\r\nاشعار به كسر همزه ، آن است كه جانب راست كوهان شترى را كه به جهت قربانى واجب است ببرند به منى جهت قربانى ، زخم زنند و آن موضع را به خون آن زخم‌آلوده كنند . در مصادر اللغه ، زوزنى 101 مىگويد : « الاشعار ، خون‌آلود كوهان شتر كه به حرم فرستند براى نحر ، مشهور كردن كسى را ، برازبان 102 كردن كارد را ، جامهء اندرون پوشانيدن ، بيم در دل گذاشتن و آگاه كردن . » و مراد به تقليد آن است كه در گردن قربانى كه مىبرند به منى به جهت قربانى ، نعلينى بياويزند كه در آن نماز گذارده باشند . يا عموما قلاده كرده باشند و علامت آن باشد كه اين مخصوص قربانى است و در ميان اشتران امتيازى داشته باشد . چنانچه صاحب قاموس مىگويد : « قلدتها قلادة جعلتها فى عنقها و منه تقليد الولاة الاعمال و تقليد البدنة شيئا يعلم به انه هدى و السلم . »\r\n\r\nمستحبات اعمال حج\r\nبدان‌كه ؛ چون در متن روزنامه مرقوم شده جميع واجبات افعال حجة الاسلام و تعرضى از سنن و مستحبات آن شده ، در هامش مناسب است بيان آن‌ها بطور اختصار كرده شود . [ پس 
  ] به طريق واجبات مذكور مىسازيم . بعضى مستحبات موكده هست كه ثواب كثير دارد .\r\n[ لهذا 
  ] بيان آن‌ها در شانزده فصل [ ذكر 
  ] مىگردد .\r\n\r\nفصل اول ؛ مستحبات قبل از احرام و حال احرام .\r\nآن‌ها دوازده چيز است : اول ، تنظيف و پاكيزه كردن بدن . دوم ، ناخن گرفتن . سيم ، شارب زدن . چهارم ، ازالهء موى زير بغل كردن . پنجم ، ازالهء موى عانه نمودن . ششم ، غسل كردن براى احرام . هفتم ، خواندن دعايى كه وارد شده بعد از غسل .\r\nهشتم ، به‌جا آوردن احرام است عقيب فريضهء ظهر . اگر نشود فريضهء ديگر . اگر نشود عقيب نماز\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nقضآء . اگر بر ذمه ندارد عقيب شش ركعت نماز نافله . اگر ممكن نشود دو ركعت [ نماز 
  ] ، كه در ركعت اول بعد از حمد ، سورهء توحيد و در ثانى بعد از حمد ،   « قُلْ يا أَيُّهَا الْكافِرُونَ »   باشد به جا آورد . نهم ، آن‌كه قبل از نيت احرام و بعد از نماز حمد و ثناى الهى به‌جا آورد و صلوات بفرستد . دهم ، خواندن دعاى مخصوص كه وارد شده بعد از حمد و ثنا و صلوات كه در رسالهء مناسك مرقوم است . يازدهم ، بلند گفتن تلبيه اگر مرد باشد . دوازدهم ، مكرر گفتن تلبيه وقت بيدار شدن از خواب ، در عقب هر نماز ، وقت سوار شدن بر شتر و برخواستن شتر ، در وقت بالا رفتن بر بلندى و پايين آمدن از آن . و نيز بسيار تلبيه بگويد در سحرها هرچند جنب و حايض باشد و به همين دستور بگويد تا خانه‌هاى مكه پيدا شد ترك كند . و [ نيز 
  ] در احرام حجّ تا بعدازظهر روز عرفه كه به عرفات مىرسد ترك كند .\r\n\r\nفصل دوم ؛ بيان مكروهات حال احرام .\r\nآن‌ها نيز دوازده چيز است : اول ، جامهء سياه پوشيدن . هر جامهء رنگين مكروه است مگر جامهء احرام سبز . دوم ، خوابيدن در جامهء سياه . سوم ، بر بالش سياه خوابيدن . چهارم ، در جامهء چرك محرم شدن . پنجم ، استعمال حنا كردن در حال احرام .\r\nهرچند به قصد زينت نباشد . از كلام جناب مجتهد الزمانى حاجى ميرزا محمد حسن شيرازى ، حرام بودن حنا بستن معلوم مىگردد . ولى بهتر اين است كه استعمال حنا قبل از احرام هم نشود بطورى كه اثر و رنگ آن در حال احرام باقى باشد ، خواه زن خواه مرد . ششم ، حمام رفتن .\r\nهفتم ، سائيدن بدن . هشتم ، لبيك گفتن در جواب كسى كه شخص را آواز دهد . نهم ، شستن بدن را به سدر و ختمى . دهم ، شستن بدن را به آب سرد . يازدهم ، مبالغه كردن در مسواك .\r\nدوازدهم ، مصارعه . يعنى كشتى گرفتن .\r\n\r\nفصل سيم ؛ بيان مستحبات دخول حرم .\r\nآن چهار چيز است : اول ، پياده شدن از شتر در وقت رسيدن به حرم كه موضع معينى است . دوم ، غسل كردن براى دخول . سيم ، پابرهنه و نعلين به دست وارد حرم شدن . در حديث است كه هركه به اين عنوان داخل حرم شود به جهت تواضع و فروتنى نسبت به حق تعالى ، خداوند عالم محو كند از او صد هزار گناه و بنويسد براى او صد هزار حسنه . چهارم ، خواندن دعاى مخصوص در وقت دخول حرم .\r\n\r\nفصل چهارم ؛ بيان مستحبات دخول مكهء معظمه و مسجد الحرام .\r\nآن‌ها سيزده چيز است : اول ، غسل كردن به نيت دخول مكه اگر ممكن شود . دوم ، به آرام تن و آرام دل داخل مكه شدن . يعنى به طمأنينه ظاهر و باطن بايد داخل شد . سيم ، از راه بالاى مكه داخل شدن كه عقبه گويند ، اگر از راه مدينه آمده باشد به قول بعضى . چهارم ، غسل كردن براى دخول مسجد الحرام نيز به قول بعضى .\r\nپنجم ، از در بنى شيب داخل مسجد الحرام شدن . گفته‌اند آن در ، بالفعل برابر باب السلام است .\r\nپس بايد شخص از باب السلام داخل شود و راست برود تا ستون‌ها . در اطراف بيت محل مسجد\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nقديم را علامتى گذاشته‌اند كه ستون‌هاى آهنى دارد و باب « بنى شيبه » آن‌جا بوده است .\r\nمسجد الحرام را بنى اميه بزرگ كرده‌اند . حالا هم كه داخل مسجد الحرام مىشوى به آن علامت‌ها [ كه 
  ] برسى باب بنى شيبه را مىشناسى كه در طرف بيت واقع است . ششم ، ايستادن در مسجد با كمال خضوع و خشوع و آرام تن و دل . هفتم ، خواندن زيارت حضرت رسول صلى الله عليه و آله در مسجد به زيارت مخصوص كه وارد شده . هشتم ، خواندن دعاى مخصوص ، وقتى كه چشم شخص به حجر الاسود افتد . نهم ، به تأنى رفتن به سوى حجر و گام‌هاى كوتاه برداشتن . دهم ، نزديك حجر دست‌ها را بلند كردن و حمد و ثناى الهى را به‌جاى آوردن و گفتن اللهم تقبل منى . يازدهم ، دست و صورت و بدن را به حجر ماليدن . دوازدهم ، بوسيدن حجر ، اگر جمعيت مانع نباشد . اگر ممكن نشد به دست ماليدن و اگر نشود ، به اشاره كردن به سوى حجر اكتفا مىتوان كرد . سيزدهم ، خواندن دعايى كه وارد شده در نزد حجر .\r\n\r\nفصل پنجم ؛ بيان مستحبات حال طواف .\r\nآن‌ها هيجده چيز است : اول ، سر برهنه كردن در وقت زوال .\r\nدوم ، پابرهنه كردن . سيم ، مشغول دعا و ذكر الهى بودن . چهارم ، ترك حرف عبث و بيهوده كردن . پنجم ، گام‌ها را نزديك برداشتن در طواف ، كه ثواب بسيار دارد - بعضىها را در حال طواف مىديدم كه مىدويدند كه زودتر از طواف خلاص شوند . هرقدر منع مىكردم فايده نداشت - ششم ، ترك نمودن آن‌چه در نماز براى مصلى مكروه است . هفتم ، پوشيدن چشم از نامحرم و عورت . هشتم ، دست ماليدن به حجر الاسود در هر شرط بىآن‌كه آن آزار به كسى برساند . اگر اذيت به مردم برسد و مانعى باشد از دور به دست اشاره كند . نهم ، خواندن دعايى است كه در حال طواف وارد شده است و آن اين است : « اللهم انى اسئلك باسمك الذى مشى به الخضر على طلل الماء . . . » دهم ، خواندن دعايى ديگر كه مختصر است ، « اللهم انى اليك فقير و انى خائف مستجير فلا تغير جسمى و لا تبدل اسمى » . يازدهم ، خواندن دعايى مخصوص ، وقتى كه شخص به باب كعبه مىرسد . بعد از صلوات بخواند در هر شرط . دوازدهم ، خواندن دعا در وقتى كه به حجر اسماعيل مىرسد . بايد اول نگاه به ناودان طلا نمايد [ و 
  ] در آن حالت دعاى مخصوص [ را 
  ] كه وارد شده بخواند . سيزدهم ، خواندن دعايى كه وارد شده پشت خانه كعبه . چهاردهم ، خواندن دعايى كه وارد شده در نزد ركن يمانى . بايد اول دست‌ها را بلند [ كرده و 
  ] در آن حالت به خواندن دعا مشغول شود . پانزدهم ، بلند كردن سر به جانب كعبه و خواندن دعايى كه وارد شده در نزد ركن يمانى . شانزدهم ، خواندن دعاى مخصوص زمانى كه از ركن يمانى مىرود به جانب حجر الاسود . هفدهم ، خواندن دعايى كه در شوط هفتم در نزد مستجار مستحب است . مستجار در پشت خانه كعبه واقع است نزديك ركن يمانى برابر باب كعبه . مستحب مىباشد [ كه 
  ] دست‌ها را بگشايد و روى و شكم را به ديوار خانه برساند و اين دعا را بخواند ، « اللهم البيت بيتك و العبد عبدك و هذا مقام العائذ بك من النار اللهم من قبلك الروح و الفرج و العافيه اللهم ان عملى ضعيف فضاعفه لى و اغفر لي ما اطلعت\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nعليه منى و خفى على خلقك استجير بالله من النار . » و بگويد « اللهم ان عبدى افواجا من ذنوب و افواجا من خطايا و عندك افواج من رحمة و افواج من مغفره يا من استجاب لا بعض خلقه اذقال . » هيجدهم ، خواندن دعايى كه وارد شده در نزد حجر در شوط هفتم و مىبايد كمال ملاحظه را بكند در هر مرتبه كه مىرود كه حجر را ببوسد يا دست بمالد به ركن‌ها يا خود را بسايد به مستجار ، موضع ايستادن خود را نشان كند و وقتى كه عمل‌ها را به‌جا آورد باز برگردد به جاى خود و از جاى خود باقيماندهء شوط را به‌عمل آورد كه در طواف كم و زيادى حاصل نشود .\r\nبدان‌كه در حديث معتبر حضرت نبوى صلى الله عليه و آله وارد شده كه هركه طواف نمايد به سنن و آداب مذكوره ، يعنى در زوال ظهر سر و پاى برهنه با گام‌هاى تنگ ، بپوشد چشم خود را از نامحرم و عورت ، حجر را در هر شوطى دست بمالد بىآن‌كه آزار كند كسى را و ذكر الهى را قطع نكند ثبت شود در نامهء عمل وى هفتاد هزار حسنه و محو شود هفتاد هزار گناه و بلند شود در بهشت از براى او هفتاد هزار درجه ، و نيز نوشته شود در نامهء عمل او ثواب هفتاد هزار بنده آزاد كردن كه بهاى هريك ده هزار درهم باشد . و خداوند او را شفيع نمايد براى هفتاد هزار كس از اهل بيت او و برآورد براى او هفتاد هزار حاجت اگر خواهد در دنيا به او رساند و اگر خواهد در آخرت به او دهد .\r\n\r\nفصل ششم ؛ بيان مستحبات طواف و بعد از طواف .\r\nآن‌ها شش چيز است : اول : خواندن سورهء توحيد بعد از حمد در ركعت اول . دوم ، خواندن سورهء جحد بعد از حمد در ركعت ثانى . سيم ، حمد و ثناى الهى را به‌جاى آوردن بعد از فراغ از نماز . چهارم ، صلوات بر محمد و آل محمد فرستادن . پنجم ، طلب قبول از خداى تعالى كردن . ششم ، خواندن دعاى مخصوص كه وارد شده بعد از مذكورات .\r\n\r\nفصل هفتم ؛ بيان آداب سعى بين صفا و مروه .\r\nمستحبات آن بسيار است ، نه چيز آن‌ها را ذكر مىكنيم :\r\nاول ، رفتن نزد حجر الاسود و بوسيدن دست و بدن به او ماليدن يا اشاره كردن به آن . دوم ، رفتن به نزد چاه زمزم و يك دلو يا دو دلو آب كشيدن و بر سر و پشت و شكم خود ريختن و خوردن از آن سيم ، خواندن « اللهم اجعله علما نافعا و رزقا واسعا و شفاء من كل داء و سقم . » چهارم ، متوجه صفا شدن از درى كه محاذى حجر الاسود است و آن درى است كه حضرت رسول الله از آن بيرون رفت . پنجم ، به بالاى كوه صفا به آرام تن و دل [ رفتن 
  ] . اصطلاحا به آن‌جا كوه استعمال مىشود و الان سكويى و صفحه‌اى است كه چند پله مىخورد و بالا مىرود . ششم ، نظر به خانهء كعبه [ كردن 
  ] و رونمودن به ركن عراقى و حمد و ثناى الهى را به‌جا آوردن .\r\nهفتم ، هفت مرتبه گفتن « الله اكبر » و هفت مرتبه گفتن « الحمد لله » و هفت مرتبه « لا إله الا الله » . هشتم ، سه نوبت خواندن اين دعا ، « لا إله الا الله وحده لا شريك له له الملك و له الحمد يحيى و يميت و يحيى و هو حى لا يموت و هو على كل شى قدير . » و بعد صلوات\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nبفرستد . نهم ، سه نوبت خواندن اين دعا ، « الله اكبر على ما هدينا الحمد لله على ما اولانا و الحمد لله الحى القيوم و الحمد الله الحى الدائم . » و هم ، خواندن سه دفعه اين دعا ، « اشهد ان لا إله الا الله و اشهد ان محمدا عبده و رسوله لا نعبد الا اياه مخلصين له الدين و لو كره المشركون . » و چند آداب و سنن ديگر [ هم 
  ] هست كه قبل از شروع به سعى وارد شده و تفصيل آن در رساله مناسك مرقوم است .\r\n\r\nفصل هشتم ؛ بيان مستحبات سعى .\r\nاول ، پياده شدن . دوم ، ميانه‌روى كردن از اول صفا تا رسيدن به مناره . يعنى نه‌چندان كند و نه‌چندان تند رود . سيم ، تند رفتن از مناره تا بازار عطاران به مثل شتر . همين است معنى هروله . براى زنان اين هروله [ جايز 
  ] نيست . اگر بر چهارپايى سوار است او را حركت دهند و اگر ناخوش باشد در ميان پالكى هم سعى كردن جايز است . چهارم ، ميانه‌روى كردن از بازار عطاران تا مروه . پنجم ، خواندن اين دعا وقتى كه شخص به مناره اول مىرسد ، « بسم الله و بالله و الله اكبر و صلى الله على محمد و اهل بيته اللهم اغفر و ارحم و تجاوز عما تعلم انك انت الاغر الاجل الاكرام و اهدنى للتى هى اقوم اللهم ان عملى ضعيف فضاعفه لى و تقبل منى اللهم لك سعى و بك حولى و قوتى تقبل منى عملى يا من يقبل عمل المتقين . » ششم ، خواندن دعايى كه از مناره دوم كه گذشت بايد بخواند ، « يا ذا المن و الفضل و الكرم و النعماء و الجود اغفر لى ذنوبى انه لا يغفر . . . هفتم ، خواندن اين دعا زمانى كه به مروه مىرسد ، « اللهم يا من امر بالعفو ، يا من يحب العفو ، يا من يعطى على العفو ، يا من يعفو على العفو ، يا رب العفو العفو العفو العفو . » و سعى كند خود را به گريه وادارد . در حين سعى اين دعا را [ هم 
  ] بخواند ، « اللهم انى اسئلك حسن الظن بك على كل حال و صدق النيته فى التوكل عليك . » و اگر فراموش كند تند رفتن را ، به عقب برگردد تا به موضع تند رفتن كه برسد تند برود .\r\n\r\nفصل نهم ؛ بيان مستحبات احرام حج تا زمان وقوف به عرفات .\r\nآن‌ها نه چيز است : اول ، احرام بستن شخص است براى حج تمتع روز ترويه . اين روز را ترويه خوانند به سبب آن‌كه حضرت ابراهيم عليه السلام در آن روز تفكر و نظر در روياى خود فرمودند در باب ذبح حضرت اسماعيل . ترويه معنى تفكر و نظر مىباشد . در آن روز نظر و تفكر در خواب خود كرد كه تا بشناسد و بداند حقيقت امر را در يوم عرفه كه نهم ذيحجه الحرام است ، شناخت رؤياى خود را . از اين جهت عرفه مىگويند و در يوم دهم به آن رويا عمل كرد . به سبب اين « ترويه » مىگويند كه اعراب در آن روز خود را سيراب مىكردند براى عرفات كه آب آن جاها در آن زمان نبوده و يا آن‌كه آب برمىداشتند و حمل مىكردند براى عرفات و مشعر و منى . دوم ، بعد از نماز ظهر براى حج تمتع احرام بندد . اگر ممكن نشد بعد از نماز عصر به همان تفصيل كه در احرام عمرهء تمتع گذشت [ احرام ببندد 
  ] . سيم ، از مسجد الحرام محرم شود . افضل جاهاى\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nمسجد الحرام براى احرام حجر اسماعيل يا مقام ابراهيم است . در احرام حج دوازده چيز مستحب است كه در احرام عمره گذشت . چهارم ، وقتى كه شخص از مكه خارج مىشود و به ابطح مشرف مىشود به آواز بلند تلبيه بگويد . پنجم ، خواندن اين دعا ، وقتى كه متوجه منى مىگردد ، « اللهم اياك ارجوا و اياك ادعوا فبلغنى املى و اصلح لى عملى . » و به آرام دل و تن برود و تسبيح و تقديس و ذكر حق تعالى فرمايد . ششم ، خواندن اين دعا ، وقتى كه به منى مىرسد :\r\n« الحمد لله الذى اقدمنيها صالحا فى عافيه و بلغنى هذا المكان . » و بعد بگويد : « اللهم هذه منى و هى مما مننت به علينا من المناسك فاسئلك ان تمن على بما مننت على انبيائك فانما انا عبدك و فى قيضتك . » هفتم ، در منى شب عرفه بماند و مشغول اطاعت الهى باشد . بهتر آن است كه اين عبادت‌ها را در مسجد خيف به‌جا آورد و چون نماز صبح كند تعقيب خواند تا طلوع آفتاب و روانه شود به عرفات . اگر بخواهد ، بعد از طلوع فجر روانه شود . ولى احوط آن است كه تا طلوع آفتاب طالع نشود از وادى محسر رد نشود . هشتم ، خواندن اين دعا ، وقتى كه متوجه عرفات مىشود : « اللهم اليك صمدت و اياك اعتمدت و وجهك اردت اسئلك ان تبارك لى فى رحلتى و ان تقضى لى حاجتى و ان تجعلنى ممن تباهى به اليوم من هو افضل منى . » و تلبيه بگويد تا به عرفات برسد . نهم ، زمانى كه به عرفات رسيد خيمه خود را در نمره زند كه از عرفات نيست ولى نزديك آن است .\r\n\r\nفصل دهم ؛ بيان آداب و مستحبات وقوف عرفات است .\r\nآن‌ها ده چيز است : اول ، با طهارت بودن شخص است از حدث و خبث . دوم ، غسل نمودن به نيت عرفات . سيم ، دور كردن از خود هرچه را كه باعث تفرق حواس شود تا آن‌كه به دل و باطن متوجه جناب احديت گردد . چهارم ، به‌جا آوردن نماز ظهر و عصر است در اول وقت ، به يك اذان و دو اقامه . پنجم ، در پايين كوه منزل كند . ششم ، در زمين هموار قرار گيرد . هفتم ، با كسان و اصحاب خود مجتمع شوند در پهلوى همديگر و بعد از نماز ظهر و عصر بايستد و مشغول دعا شود . مكروه است كه بالاى كوه رود وقوف نمايد و نيز مكروه است بنشيند وقوف نمايد يا سواره وقوف كند . هشتم ، رو به قبله كردن در حال وقوف و خود را متوجه حق سبحانه و تعالى سازد و حمد و ثناى الهى را به‌جا آورد و تمجيد و تهليل بكند و تكبير صد مرتبه بگويد ، « لا إله الا الله » صد مرتبه بگويد ، آية الكرسى صد مرتبه ، صلوات بر محمد و آل محمد صد مرتبه ، سورهء انا انزلنا صد مرتبه ، « قل هو الله احد » صد مرتبه بخواند و دعا بكند و دعا بخواند خصوصا دعاى صحيفهء كامله ، دعاى سيد الشهداء و دعاى حضرت سجاد عليهما السلام . نهم ، خواندن دعاى ، « اللهم انى عبدك فلا تجعلنى » است و بنده آزاد كردن . دهم ، رو به قبله كند و بگويد صد مرتبه . « سبحان الله و الله اكبر و ما شاء الله لا قوة الا بالله اشهد ان لا إله الا الله وحده لا شريك له . له الملك و له الحمد يحيى و يميت و يميت و يحيى و هو على كل شىء قدير . »\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nفصل يازدهم ؛ بيان مستحبات وقوف به مشعر الحرام است .\r\nآن‌ها بيست و سه چيز است : اول ، متوجه شدن به مشعر الحرام به آرام تن و دل . دوم ، استغفار كردن در حال رفتن به آن مكان . سيم ، چون به تل سرخ كه به دست راست راه واقع است برسد مستحب است [ كه 
  ] اين دعا را بخواند ، « اللهم ارحم موقفى و زدنى عملى و سلم لى دينى و تقبل منى مناسكى » . چهارم ، آن‌كه شتر را تند نراند و كسى را آزار نرساند در راندن . پنجم ، بسيار خواندن اين دعا : « اللهم اعتق رقبتى من النار . » ششم ، تأخير انداختن نماز شام و خفتن است تا مشعر الحرام ، اگرچه ثلث اول شب بگذرد و اگر مانعى به‌هم رسد كه نتواند پيش از ثلث شب رسد ، نماز را ادا بكند . هفتم ، جمع نمودن ميان نماز شام و خفتن است به يك اذان و دو اقامه . هشتم ، تأخير انداختن نمازهاى نوافل شام است بعد از خفتن . نهم ، چون به مشعر الحرام آيد چنين نيت نمايد كه « شب را به روز مىآورم در مشعر الحرام در حج تمتع از جهت رضاى خداوند » در بيان واجبات حج مذكور داشته‌ايم كه اظهر و احوط وجوب ، شب ماندن است در مشعر . دهم ، فرود آمدن در شكم وادى است در جانب راست راه كه از عرفات مىآيند . يازدهم ، خواندن اين دعاست در حين فرود آمدن در مشعر ، « اللهم انى اسئلك ان تجمع لى فيها جوامع الخير . اللهم لا تؤيسنى من الخير الذى سالتك ان تجمعه لى فى قلبى ثم اطلب منك ان تعرفنى ما عرفت اوليائك فى منزلى هذا و ان تقينى جوامع الشر » . دوازدهم ، هفتاد سنگ‌ريزه براى رمى جمرات كه در منى بايد گردد ، شب از مشعر بردارد . سيزدهم ، بودن سنگ‌ريزه‌هاست به رنگ سرمه يا رنگ ديگر . ولى نقطه‌دار باشد و يك [ به 
  ] يك برچيده باشند . چهاردهم ، سنگ‌ريزه‌ها بايد سست باشند نه سخت .\r\nپانزدهم ، [ سنگ‌ريزه‌ها 
  ] به قدر سر انگشتان باشد . شانزدهم ، براى وقوف غسل نمايد . هفدهم ، وضو داشته باشد در حال وقوف . هيجدهم ، خواندن دعاى مخصوص كه وارد شده از ائمه عليهم السلام و حمد و ثناى الهى را به‌جا آورد در مشعر . نوزدهم ، خواندن « اللهم رب المشعر الحرام فك رقبتى من النار » و تتمهء آن [ دعا 
  ] در مناسك مرقوم است . پس از آن دعاى بسيار كند .\r\nبعضى قائل به وجوب دعا شده‌اند . بيستم ، غير از امام ، پيش از طلوع آفتاب از مشعر كوچ كنند به شرط آن‌كه از وادى محسر نگذرند تا طلوع نكند آفتاب . بيست و يكم ، چون آفتاب به كوه ثبير افتد اعتراف به گناهان خود كند هفت مرتبه و به همين عدد استغفار كند . بيست و دوم ، چون روانه شود با ذكر الهى و استغفار و سكينت و وقار برود . بيست و سيم ، چون به وادى محسر رسيد تند برود مانند شتر اگر پياده باشد . و اگر سواره باشد تند براند مركب خود را . اين را هروله گويند چنانچه گذشت در سعى بين المنارتين . و اگر فراموش شود هروله ، تدارك شود و برگردد با هروله برود و در حال هروله اين دعا را بخواند ، « اللهم سلم عهدى و اقبل توبتى واجب دعوتى و اخلقنى فيمن تركت بعدى . » و بگويد ، « رب اغفر و ارحم و تجاوز عما تعلم انك انت الاغر الاكرم . »\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\nفصل دوازدهم ؛ بيان مستحبات رمى جمرات :\r\nاول ، پياده بودن شخص در حين رمى . دوم ، باوضو بودن .\r\nسيم ، خواندن اين دعا وقتى كه سنگريزه [ ها را 
  ] در دست گرفته و مىخواهد بيندازد ، « اللهم هذا حصياتى حصهن لى و ارفعهن فى عملى . » و هر سنگريزه [ را 
  ] كه مىاندازد اين دعا را بخواند ، « اللهم ادخر عنى الشيطان . اللهم تصديقا بكتابك و على سنه نبيك صلى الله عليه و آله .\r\nاللهم اجعله حجا مبرورا و عملا مقبولا و سعيا مشكورا و ذنبا مغفورا . » چهارم ، فاصله بودن بين شخص و موضع جمره به ده يا پانزده ذراع . پنجم ، پشت به قبله كند ، و روى به جمره . ششم ، سنگريزه را بر انگشت بزرگ و با ناخن انگشت شهادت بيندازد . هفتم ، چون از جمره مراجعت به منزل كرد سنت اين است كه اين دعا را بخواند ، « اللهم بك وثقت و عليك توكلت فنعم الرب المولى و نعم النصير . »\r\n\r\nفصل سيزدهم ؛ بيان مستحبات هدى .\r\nآن‌ها هشت چيز است : اول ، هدى شتر باشد اگر ممكن نشود گاو ، اگر نشد گوسفند . دوم ، بسيار فربه باشد . سيم ، اگر شتر يا گاو كشد ، ماده باشد و اگر گوسفند يا بز كشد نر . چهارم ، شترى را كه مىخواهد نحر كند ايستاده باشد . پنجم ، سر دست چپ شتر را به زانوى آن بسته باشند . ششم ، از جانب راست شتر بايستند و كارد يا خنجر يا نيزه [ را 
  ] به گودال گردن او فروبرند . هفتم ، در موقع نحر يا ذبح اين دعا را بخوانند ،  « وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً  مسلما  وَ ما أَنَا مِنَ الْمُشْرِكِينَ    إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ لا شَرِيكَ لَهُ وَ بِذلِكَ أُمِرْتُ   و انا من المسلمين . اللهم منك و لك بسم الله و بالله و الله اكبر . اللهم تقبل منى » هشتم ، قربانى را خود متحمل ذبح يا نحران شوند و اگر نتوانند دست بالاى دست كشنده آن بگذارند .\r\n\r\nفصل چهاردهم ؛ بيان مستحبات حلق .\r\nآن‌ها چهار چيز است : اول ، وقت سر تراشيدن شخص رو به قبله كند .\r\nدوم ، ابتدا نمودن ، از جانب راست پيش سر . سيم ، خواندن اين دعا در حين سر تراشيدن ، « اللهم اعطنى بكل شعرة نورا يوم القيمة » . چهارم ، موى سر را دفن كنند در منى در محل خيمهء خود .\r\nاحوط آن است كه از اطراف سر و ريش و شارب موى بگيرند و ناخن‌ها را بگيرند .\r\n\r\nفصل پانزدهم ؛ بيان مستحبات بعد از مناسك منى ، چه در سعى و چه در طواف نسآء .\r\nآن‌ها شش چيز است : اول ، مراجعت كردن از منى است به سوى مكه همان روز عيد بعد از اداى مناسك ثلثه .\r\nاگر ممكن نشود كه روز عيد برود به جهت خستگى يا به جهت بيمارى يا به جهت ديگرى ، در فرداى آن روز برود . احوط ، تأخير نينداختن از فرداى آن است مگر به جهت عذر . چنانچه در بيان واجبات تفصيل آن ذكر شده . دوم ، غسل كردن براى دخول مسجد الحرام . سيم ، متوجه شدن به مسجد الحرام با ذكر و تمجيد و تعظيم الهى . چهارم ، صلوات فرستادن بر محمد و آل\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nمحمد . پنجم ، خواندن اين دعا در مسجد الحرام ، « اللهم اعنى على نسكى و سلمنى له و سلمه لى اللهم انى اسئلك مسئله العليل الذليل المعترف بذنبه ان تغفرلى ذنوبى و ان ترجعنى بحاجتى .\r\nاللهم انى عبدك و البلد بلدك و البيت بيتك جئت اطلب رحمتك واوم طاعتك متبعا لامرك راضيا لقدرك اسئلك مسئله المضطر اليك المطيع لامرك ، المشفق من عذابك الخاتف لعقوبتك ان تبلغنى عفوك و تجيرنى من النار برحمتك . » بعد نزد حجر الاسود بيايد . ششم ، استلام و تقبيل نمودن حجر الاسود . آن‌چه در طواف عمره از مستحبات گذشت در اين‌جا نيز به‌جا آورد و تكبير بگويد و نيت نمايد و طواف كند به نهج مذكور در طواف عمره .\r\n\r\nفصل شانزدهم ؛ بيان اعمال مستحبه در منى است در روزهاى يازدهم ، دوازدهم و سيزدهم .\r\nآن‌ها نه چيز است : اول ، در اين سه روز از منى بيرون نرود حتى براى طواف مستحبّى . دوم ، در جمرهء اولى و وسطى روبه قبله كند . سيم ، سنگ‌ريزه‌ها را به دست راست بگيرد . چهارم ، حمد و ثناى الهى را به‌جا آورد . پنجم ، صلوات بر محمد و آل محمد بفرستد . ششم ، قدرى پيش رود دعا كند و بگويد ، اللهم تقبل منى . هفتم ، اندكى پيش‌تر رود و بگويد ، « اللهم هذه حصيانى فاحصهن لى و ارفعهن فى عملى » و هر سنگى كه بيندازد اين دعا را بخواند ، « الله اكبر ، اللهم ادحر غنى الشيطان » تا آخر دعا كه سابق مرقوم شده بخواند . در رمى جمرهء عقبه پشت به قبله كردن سنت است و تكبير در منى بر مذهب مشهور علما سنت است و بعضى [ از علما 
  ] واجب دانسته‌اند . هشتم ، دفن كردن سنگ‌ريزه است كه همراه داشت در منى . نهم ، به‌جا آوردن نمازهاى واجبى و سنتى است . در مسجد خيف صد ركعت نماز بگذارد پيش از آن‌كه از آن‌جا بيرون رود و ثواب آن برابر است با عبادت هفتاد سال . هركه صد مرتبه سبحان الله بگويد نوشته شود براى او ثواب بنده آزاد كردن و هركه صد مرتبه « لا إله الا الله » بگويد برابر است با ثواب زنده كردن شخصى و هركه صد مرتبه الحمد لله بگويد برابر است با خراج عراقين كه در راه خداوند عالم تصدق كند .\r\n\r\nخاتمه ؛ بيان طواف وداع و ساير مستحبات است تا خروج از مكه معظمه :\r\nبدان‌كه مستحب است مراجعت از منى به مكه جهت طواف وداع هرگاه كه ، طواف واجب و سعى و طواف نسآء را پيشتر كرده باشد . و مستحب است پيش از كوچ شش ركعت نماز در مسجد خيف بكند و چون به مكه رود سنت است كه داخل خانهء كعبه شود خصوصا كسى كه تازه حجّ كرده باشد .\r\nدر حديث است كه داخل شدن در كعبه ، داخل شدن در رحمت خدا و بيرون رفتن است از گناهان . و خداوند نگاه مىدارد از گناهان در بقيه عمر و مىآمرزد گناهان گذشتهء او را . و سنّت است كه به جهت دخول خانه ، غسل كند و پاى برهنه داخل شود .\r\nو بدان‌كه مستحب است بسيار طواف كردن ، و آن دربارهء حجاج ، از نماز نافله افضل است به خلاف كسانى كه مقيم هستند و در مكه كه در حق ايشان نماز نافله افضل است از طواف\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمستحّب . طواف به نيابت مؤمنين بسيار ثواب دارد و به نيابت حضرت پيغمبر و حضرت فاطمه و دوازده امام عليهم السلام ثواب عظيم دارد .\r\nدر خبر است كه مستحب است كه شخص در مكه سيصد و شصت [ بار 
  ] طواف كند به عدد ايام سال . و مستحب است ختم قرآن مجيد را در مكه معظمه . در حديث است كه هركه ختم قرآن كند در آن‌جا از دنيا نرود تا ببيند حضرت پيغمبر صلى الله عليه و آله را و ببيند منزل خود را در بهشت .\r\nمستحب است در مكه ، مشرف شدن به موضع تولد حضرت رسول الله عليه و آله و در منزل خديجه و زيارت قبر ابيطالب و رفتن به غارى كه در حراء حضرت رسول در اوايل بعثت عبادت كرده در آن‌جا و به غارى كه در كوه ثور است كه حضرت در آن‌جا مخفى شده از شر كفار مكه .\r\nبدان‌كه مستحب است از براى كسى كه در مكه مىماند اتيان به عمرهء مفرده و در اعتبار فاصله آن و عمره‌اى كه پيش به‌جا آورده اختلاف واقع است . جمعى كثير از علماء برآنند كه احتياج به فاصله ندارند و بعضى لازم دانسته‌اند فاصلهء يك ماه را و بعضى يك سال را و جمعى كافى دانسته‌اند فاصلهء ده روز را . اين قول خالى از قوه نيست اگرچه سند آن ضعيف است .\r\nمستحب است كه چون خواهد از مكه بيرون رود غسل كند و طواف وداع به‌جا آورد و در هر شوط دست يا بدن به حجر الاسود و ركن يمانى برساند و چون به مستجار رسد دعاهاى سابق را بخواند ، بعد به نزد حجر الاسود بيايد و شكم خود را به خانه بسايد و يك دست بر حجر الاسود گذارد و دست ديگر به جانب خانه بگشايد و حمد و ثناى الهى را به‌جاى آورد و صلوات بر محمد و آل محمد بفرستد . سنت است كه از باب الحناطين بيرون رود كه مقابل ركن شامى است بالفعل و داخل مسجد است . باب الحناطين بدين‌سبب مىگفتند كه حنطه‌فروش‌ها حنطه مىفروختند يا حنوط مىفروختند در آن‌جا . آن را باب بنى جمع هم مىگفتند كه قبيله‌اى از قبايل قريش است .\r\nبعضى ذكر كرده‌اند كه مستحب است شخص پس از فراغ اعمال ، از اسفل مكه بيرون رود كه از ذى طوى باشد . چنانچه مستحب است كه وقت وارد شدن مكه از راه اعلاى مكه كه راه عقبه باشد داخل مىشوند .\r\nذى طوى - به فتح طاء مهمله و به ضم آن هم استعمال شده و همين هم اشهر است - اسم موضعى است به مكه كه داخل در حرم و جزو حرم است و دورى آن از مكه تقريبا يك فرسخ مىشود . از ذى طوى خانه‌هاى مكه نمايان است .\r\nبراى كسى كه خارج مىشود از مكه سنت است كه از خداوند عالم طلب نمايد توفيق مراجعت ، و عزم هم بر آن داشته باشد . سنت است كه وقت بيرون رفتن يك درهم خرما بگيرد و تصدق كند به جهت احتمال آن‌كه مبادا غفلتا بعضى از محرمات در حال احرام از او صادر شده باشد .\r\nاز جملهء مستحبات مؤكد است مراجعه از مدينهء طيبه براى زيارت فخر كاينات . در حديث\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nاست كه ترك زيارت آن حضرت بعد از حج ، جفا است بر آن حضرت . زيارت صديقهء طاهره عليها السلام در نزد روضهء مطهره و زيارت ائمهء بقيع عليهم السلام مستحب است . غسل در وقت دخول مدينه سنت است و نيز دو ركعت نماز بين قبر مطهر و منبر مبارك مستحب است . سه روز روزه به قصد اداى حاجت نيز مستحب است . نماز كردن در نزد ستون ابى لبابه كه ستون توبه است در شب چهارشنبه سنت است و نيز نماز در نزد ستون كه نزديك مقام حضرت است وارد شده در شب پنجشنبه .\r\nسنت است رفتن به مساجد مدينه مثل مسجد احزاب ، مسجد فتح ، مسجد فضيح و قبور شهداء احد خصوصا قبر حمزه عليه السلام و غير اين‌ها .\r\nبدان كه كسى كه در غير اشهر حج بخواهد داخل مكه شود مثلا در ماه ربيع الاول باشد بخواهد برود به مكه براى شغلى كه دارد و بر او واجب نباشد حجة الاسلام به جهت مجتمع نبودن شرايط وجوب حج [ بر 
  ] چنين كس واجب است در ميقات كه مىرسد محرم شود و داخل مكه شود بعد ، اگر بخواهد عمرهء مفرده كه در تمام ايام سال به‌جا آوردن آن جايز است و مستحب موكد است ، در ماه رجب نيست احرام عمرهء مفرده بنمايد و داخل مكه شود و عمل عمرهء مفرده به جا آورده و اگر نخواهد عمرهء مفرده كند محرما واجب است داخل شود و بر او چيز ديگر واجب نيست و اگر حجة الاسلام بر ذمه دارد باز هم عمرهء تمتع در چنين ماهى نمىتواند بكند زيرا كه گفته شد كه وقت عمرهء تمتع از اول ماه شوال است تا روز ترويه ، بلكه تا وقتى كه اگر عمره از آن‌وقت بگذرد وقوف به عرفات فوت مىشود پس بر كل كسانى كه داخل مكه مىشوند احرام واجب است مگر كسانى كه مكررا داخل مكه مىشوند مثل حطاب ، حشاش و مكارىها كه كار ايشان دايم آمدن و رفتن است در مكه .\r\nو بدان‌كه كسانى كه بر ذمهء آن‌ها عمره و حج واجب نباشد مثل كسانى كه يك‌بار مشرف شده‌اند و اداى واجب خود را نموده‌اند يا مستطيع نيستند ولى پياده مىروند يا مملوك كسى هستند كه اذن داده ايشان را كه ، به مكه مشرف شوند ، بر چنين اشخاص مستحّب مؤكد است [ كه 
  ] عمل عمرهء تمتع و حج تمتع به‌جا آورند در هر سال كه مقدور ايشان بشود و فرقى نيست ميان اعمال حج واجب و [ حج 
  ] مستحب . و الله الهادى الى سوآء السبيل . تمت .\r\n\r\nمدينهء منوره - مكهء معظمه\r\n\r\nروز يكشنبه بيست و هفتم ذى القعده :\r\nصبح زود برخاستم « 1 » . بعد از نماز بيرون آمدم . هلال پيدا بود . چون در تقويم سالنامهء اسلامبول يكشنبه را بيست و هشتم نوشته بود برحسب اتفاق ، قاضى عيسى افندى كه قاضى\r\n\r\n\r\n","description":"","footnote":"\r\n( 1 ) متن : برخواستم .\r\n","page_name":" 187 ","page_number":187},
  {"content":"\r\n\r\nمدينه منوره است - و در صحرا ايستاده بود - او را ملاقات كرده گفتم : ما هذا ؟ بطور تعجب گفت : قمر . گفتم : « در چشم من قدرى ضعف هست ، از آن جهت پرسيدم . »\r\nچون از تقويم اسلامبول غفلت داشت ، گفتم : « امشب اگر شب بيست و هشتم باشد غالبا تحت الشعاع مىشود و هلال در شب بيست و هشتم ، صبح پيدا نمىشود . خاصه كه تحت الشعاع ، شب واقع شده باشد . حالا يك ساعت به طلوع آفتاب مانده است . پس امروز بيست و هفتم است . » تصديق كرد كه موافق عادت چنين است كه در شب بيست و هشتم ماه ديده نشود . به جمعى از عسكر و جمال هم نشان دادم . همه گفتند : « هذا قمر . »\r\nيك ساعت از دسته رفته سوار شديم و چهار ساعت به غروب مانده ، به نماز ظهر پياده شديم . يك ساعت طول كشيد . بعد سوار شده دو ساعت به غروب مانده به بئر عباس رسيديم .\r\nاين‌جا منزلى بود كه وقت رفتن به مدينه منوره در همين‌جا منزل كرديم .\r\nامروز هشت ساعت راه آمديم .\r\n\r\nروز دوشنبه بيست و هشتم ذى القعده :\r\nيك ساعت از دسته گذشته حركت كرديم . در مدينه خيال شريف عبد المحسن آن بود كه از راه فرع برود . گويا پارسال ميان اهل مدينه و فرع قتلى اتفاق افتاده و يك نفر از اهل فرع را محافظ مدينه حبس كرده است . اهالى فرع گفتند اگر او را مرخص ميكنند حاج از راه فرع بيايد . محافظ راضى نشد . آن‌ها هم از راه فرع اذن ندارند . از آن‌جهت بنا شد كه از راه سلطانى بروند . ده پانزده سال است كه راه سلطانى مسدود شده است .\r\nديروز عرب حرب پشت سر حاج چند تير تفنگ هم خالى كردند . خيال فساد داشتند .\r\nشريف عبد المحسن خبردار شده رفت آن‌ها را منع كرد و قرار گذاشت كه در منزل بئر عباس كار آن‌ها را صورت بدهد . در منزل ، حرف اعراب حرب آن شد كه : « هفت سال است اخوه صفراء و بيضاء به ما نرسيده است اگر اخوه هفت سال را مىدهند از راه جديده و حمزاء و صفرآء بيايند و الا سد طرق و حد قرق خواهد شد . »\r\nسعيد پاشا و صره امين تمكين نكردند . صره امين گفت : « اين‌قدر پول از كجا بياوريم كه اين اعراب حمول شوند و اين صعاب ذلول ؟ » اعراب حرب هم كه مصدر شقاق و مظهر نفاقتند جواب دادند . سعيد پاشا هم ناچار شده از بغاز جديده رفتن را صلاح نديد .\r\nصبح از راه ملف حاج را حركت داد . راه سلطانى موقوف شد چرا كه هر سال بر حساب اخوهء آن‌ها مىافزايند و از صره امين مىكاهند .\r\nيك ساعت از دسته گذشته حركت شد . در چهار و نيم به غروب مانده عواف شد . به قدر نيم ساعت توقف كرده باز راه افتاديم . دربند سختى بود خيلى سنگلاخ و تنگ كه كجاوه و شتر يكىيكى گذشت . وقت غروب آفتاب كه از دهنه خلاص شديم جبل الصبح در يسار ما بود . در آن دربند به قدر يك ساعت راه خيلى بد و سخت بود . دو ساعت و نيم از شب گذشته به بئر حصان رسيديم كه آب شيرين داشت . [ در 
  ] دربند يك‌جا هم چاهى بود كه او را بئر عبدربه\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nمىگويند .\r\nامروز سيزده ساعت راه آمديم . از خوف عرب حرب بود كه از اين راه عبور شد . اگر در تاريكى شب در طول حاج كه نيم فرسخ است ده نفر عرب تفنگ مىانداخت ، يك نفر خلاص نمىشد . حفظ الهى است كه حجاج خانهء خود را حفظ كرده است و الا نه از اين عسكر قهوه‌نوش كارى ساخته مىشد و نه از حجاج كفن‌پوش .\r\nدر كجاوه و تخت روان اگر رستم دستان هم باشد از پير زالى كم‌تر است . بعضى از آن سواران نظام كه ملاحظه شد اسبشان لجام نداشت ، مثل شتر زمام داشتند ، مگر در وقت ضرورت لجام بر سر اسب بزنند .\r\nاول منزل حركت به جانب جنوب بود بعد به مغرب حركت كرديم . از دربند كه درآمديم به ما بين شمال و مغرب حركت كرديم .\r\n\r\nروز سه‌شنبه بيست و نهم شهر ذى القعده :\r\nنيم ساعت از دسته گذشته حركت كرديم و در پنج ساعت به غروب مانده براى نماز پياده شديم و نيم ساعت مكث كرده ساعت چهار راه افتاديم . نيم ساعت به غروب مانده براى نماز عصر و مغرب عواف شد . نيم ساعت از شب رفته راه افتاديم ساعت هفت وارد بئر مستوره شديم .\r\nشانزده ساعت و نيم راه رفته‌ايم و همه را رو به جنوب حركت كرديم . تمامى اين اراضى ريگ نرم است كه به باد خفيف ، در صحرا پشت‌ها پيدا مىشود . [ آب 
  ] بئر مستوره هم ، شور بد مزه است . از براى استعمال به كار مىآيد . اهل حاج كه ساعت هفت وارد منزل شده حالت غريبى داشتند . اغلب گرسنه خوابيدند و به همان نان به كسمات قناعت كردند .\r\nامروز در راه ، در ميان تخت روان به عيسى افندى قاضى مدينه كاغذى در خصوص هلال نوشتم كه صورتش اين است . « سلامى الى حضرة القاضى : جعل الله مستقبل ايامه خيرا من الماضى . ايها الخبير بمعضلات الامور ، و البصير الى مشكلات الجمهور . اسئلك ان بامر الحجاج من الغنى و المحتاج ان ينظروا الى المافق به شخص البصر و مد العنق . لرؤية الهلال ان لم يروه فكيف يقولون ان يوم الاربعآء اول تالى تالى شوال و قال الله تبارك و تعالى يسئلونك عن الاهلة قل هى مواقيت للناس و الحج و اين هذا الهلال فى هذه الليله حتى يرتفع الالتباس و اللج و الله جعل جحنا حج الاكبر بعد سنين فلا ترض ان يكون الناس فيه مختلفين و ليس لنا ان نتبع من الشهود الى خبر التقويم و من العيان الى اثر الرميم و كنا تابعين بشرع التقويم و الصراط المستقيم و لا فرق بين الصوم و الحج ان لم يكن عناد و لج كما قال رسول الله صلى الله عليه و آله و سلم صم بالرؤية و افطر بالروية و الله يعصمنا من المخاوف و المهالل و ارشدنا الى اوضح المسالك به حق محمد و آله . » شيخ عيسى هم تصديق كرده بود كه حق به جانب شاهزاده است .\r\nامشب هم وقت غروب به جمال‌ها گفتم در ميان حاج گرديده اعلام بكنند كه استهلال بكنند . همگى بدقت نظر استهلال كردند و ماهى نديدند بطورى كه بر اهل عرب ، عجم ، شامى و غيره معلوم شد . چون در تقويم سالنامهء اسلامبول ، غره ذى الحجة الحرام را روز چهارشنبه نوشته\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاست و شب چهارشنبه بعد معدل چهار درجه و چهل دقيقه و بعد سوا هشت درجه و بيست و هفت دقيقه است كه بعدين سيزده درجه است و خروج الشعاع در شب مزبور هفت ساعت و پنجاه دقيقه گذشته مىشود ، در اين‌صورت محال است كه اول شب ، جمال هلال از تتق افق پديدار شود و هركه از اهل علم رياضى است از مستقبل و ماضى ، اين گفتار را استوار خواهد داشت .\r\nعصرى به صحابت آقا سيد حسن دليل عجم و حاجى محمد آقاى حمله دار شيرازى به شريف عبد المحسن هم كه تا مدينه به استقبال حاج آمده بود پيغام دادم و تفصيل ماجرا را معلوم داشتم . مشاراليه هم تمكين كرده بود كه اگر امشب ماه ديده نشود فردا كه يوم الاربعاء است سلخ است انشاء الله تعالى .\r\nامسال به ثواب عرفه و روز جمعه كه مطابق شده است فايز خواهيم شد . بقول عوام حج اكبر خواهد بود . القصه ، در مستوره به اهل حاج از خستگى و شورى آب بد گذشت . حال كه ساعت نه از شب است منادى با صوت منكرى فرياد مىكشيد كه صبح بعد از نماز بار بكنند كه از صداى او خواب از سر رفتن حتى مطلع افجر .\r\n\r\nروز چهارشنبه سلخ شهر ذى القعده :\r\nيك ساعت و كسرى از دسته گذشته راه افتاديم و يك ساعت به غروب مانده وارد رابغ شديم . به قدر يك ساعت در راه معطل نماز ظهر شديم . نه ساعت راه آمديم .\r\nرابغ قريهء خوبى است . نخلستان زياد دارد و تا دريا به قدر يك ساعت راه است . امروز كه چهار ساعت راه آمديم درياى احمر پيدا شد . به تفاوت ، از راه به قدر يك فرسخ و دو فرسخ دور و نزديك مىشد . امروز چهار ساعت به سمت جنوب حركت شد و پنج ساعت به سمت جنوب مايل به مشرق بود .\r\nشب پنجشنبه ماه پيدا شد و با اين همه دلايل يقين دارم كه تقويم سالنامهء اسلامبول را نص قاطع دانسته در عرفه كه يوم الجمعه است اختلاف خواهند كرد . رابغ از تهامه است . مكه معظمه ، جده ، ينبع و رابغ جزو تهامه است و گويند ، « التهامه لا برد و لا سقامه » و مدينه منوره و طايف از حجاز محسوب مىشود . در رابغ از جانب دولت عثمانى در قلعه ، توپ و عسكر است .\r\nقريه رابغ در عرض « كب‌ن » بيست و دو درجه و پنجاه دقيقه شمالى و در طول لط ك » سى و نه درجه و بيست دقيقه مشرقى گرينيچ است .\r\n\r\nروز پنجشنبه غره ذى الحجه الحرام سنه يك هزار و دويست و نود و دو :\r\nدر رابغ اوتراق شد . سعيد پاشا امير حاج و امين صره به ديدن آمدند . صحبت از هلال شد گفت : « شب يكشنبه بيست و هشتم ، من ، صبح ماه را ديدم . » گفتم : « آن شب ، بيست و هفتم بود كه شما ماه را ديده بوديد . شب دوشنبه بيست و هشتم كه تقريبا سه ساعت شب گذشته تحت الشعاع واقع شود ، ديگر چگونه در بين الطلوعين ماه ديده خواهد شد ؟ از منجمين اولين و آخرين فرنگستان هيچ‌كس چنين حرف نمىتواند بزند و به جهت عرفه كه مطابق جمعه است و\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nدر اصطلاح مردم حج اكبر است ضايع نكنيد . شب چهارشنبه كه شما شب غره حساب كرديد من به تمام حاج گفتم استهلال بكنند و هوا هم صاف بود ، ماه ديده نشد . »\r\nسعيد پاشا گفت : « در مكه معلوم مىشود كه مشهود چه كرده‌اند . »\r\nگفتم : « من از حالا به شما مىگويم . من از اهل علم هستم و روز پنجشنبه را غره مىدانم اگر شما اختلاف داشته باشيد بايد عسكر بدهيد من روز جمعه را در عرفات خواهم ماند . من علم خود و دين خود را به تقويم سالنامهء اسلامبول تابع نمىكنم . » ديگر حرف نزد . خيلى مرد عنود و جحود به نظر مىآمد .\r\nصحبت از ناامنى راه حرمين شد ، گفت : « افندم ، خرسيسه ، چاره اولماز . » يعنى چاره دزد را نمىتوان كرد .\r\nگفتم : « چيزى كه چاره ندارد و از تحت اختيار انسان خارج است مرگ است . با قدرت سلطنت و مكنت دولت خرسيس را چنان مىتوان چاره كرد كه خود خرسيس حيران بماند ، خاصه راهى كه محتاج اليه ملت اسلام است . » [ باز 
  ] گفتم : « آن‌چه دانسته‌ام در اين مدت ، حقيقت امر اين صفحات را به اعليحضرت سلطان عرض نكرده‌اند . اگر حيات باشد از راه اسلامبول برگشتم در اسلامبول به تفصيل عرض خواهم كرد . » و چنان معلوم بود كه از اين حرف‌هاى من چندان خوش نداشت .\r\nبعد از نهار ، شيخ رابغ و محافظ آن‌جا به ديدن آمدند . از آن‌ها از نفوس رابغ پرسيدم ، مذكور داشتند كه جمعيت رابغ از ده هزار زيادتر است ، يحتمل كه با قبايل سكنهء اطراف رابغ باشد .\r\nبعد اعيان حاج بديدن آمدند . حاجى شيخ رسول تبريزى كه چندين مرتبه به زيارت مكه معظمه آمده است از مسجد شجره صحبت داشت كه اغلب ناخوشى مردم از سرماى آن شب شده و به من گفت كه : « شما در كجا احرام بستيد ؟ »\r\nگفتم : « در ذو الحليفه كه حالا بئر على مىگويند . »\r\nگفت : « واجب آن است كه در خود مسجد شجره احرام بسته شود . »\r\nملا احمدباشى انكار كرد كه : « در آن مسجد كوچك و فضاى تنگ چگونه مجال است كه فرضا بيست هزار نفر سى هزار نفر در آن‌جا غسل كرده احرام ببندند ؟ »\r\nكتاب هداية السالكين همراه بود كه مخصوص اعمال حج است ، در زمان شاه سلطان حسين 103 تأليف شده است و از آن مبسوطتر كتابى در اعمال حج و عمرهء بيت الله الحرام تاكنون تأليف نشده است به اين تفصيل مرقوم است : « دوم مسجد شجره است و آن ميقات اختيارى اهل مدينه است هركه از راه مدينه طيبه برود ، ميقات اضطرارى آن‌ها ميقات اهل شام است . مسجد شجره اشهر من الشمس است . بعضى را گمان اين است كه اين مسجد حال ، مسجد قراباش است كه او ساخته است . حق اين است كه همان مسجد شجره است و قراباش تعميرى كرده است . در بعضى احاديث ذو الحليفه واقع شده است و يقين نيست كه كل آن صحرا ذو الحليفه است يا همان مسجد . پس اظهر به حسب اختيار مسجد است و بر تقدير كه كل\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nآن صحرا ، ذو الحليفه باشد . چون در احاديث صحيحه وارد شده است مسجد شجره اظهر آن است كه در غير مسجد احرام نتوان كرد . حضرت سيد المرسلين صلى الله عليه و آله و سلم آن‌جا احرام بسته‌اند انتهى . »\r\nبه شيخ رسول گفتم : « اين‌كه نوشته است مسجد شجره اظهر من الشمس است اشتباه كرده است . روزى كه به مدينهء منوره مىرفتم جمعى از مشايخ اعراب و جمال‌ها همراه بودند از آن‌ها مسجد شجره را پرسيدم ، هيچ‌كس نمىشناخت . همه بئر على و آبار على مىگفتند . تا يكى از اعراب كه در آن صحرا آب مىكشيد ، راهنمايى كرد كه هذا مسجد شجره ، كه تازه تعمير كرده‌اند . »\r\nمسجد كوچكى است و در ديوار آن حديثى از صحيح بخارى 104 نقل است كه : « در اين مسجد حضرت رسول ( ص ) نماز خوانده است . »\r\nديگر روايت نشده است كه در اين مسجد احرام بسته‌اند . به رسالهء مناسك جناب مجتهد الزمانى حاج ملا على كنى سلمه الله ملاحظه كرديم نوشته بود : « بدان كه محل احرام بستن كه آن را ميقات مىنامند مختلف مىشود به اختلاف طرفى كه ، مكلف از آن‌ها عبور مىكند و به مكه مىرود . پس كسى كه راه او از مدينهء منوره باشد ميقات او مسجد شجره است كه آن را ذو الحليفه مىگويند و جايز است از براى او در وقت ضرورت تأخير احرام تا ميقات اهل شام انتهى . »\r\nو به قاموس رجوع كرديم نوشته بود : « ذو الحليفة موضع على ستة اميال من المدينة و هو ماء لبنى حشم ميقات للمدينه و الشام ، انتهى . »\r\nو صاحب خلاصة الوفا فى اخبار دار المصطفى مىگويد : « الحليفه كجهينه تصغير الحلفه بفتحات واحد الحلفاء و هو النبات المعروف و ذو الحليفه ميقات المدينه و هو من وادى العقيق ، انتهى . »\r\nباوجوداين باز حاجى شيخ رسول اصرار كرد : « حالا كه جناب حاجى نوشته است و جايز است از براى او در وقت ضرورت تأخير احرام تا ميقات اهل شام خوب است در رابغ كه محاذى جحفه است و ميقات اهل شام است تجديد احرام بكنيد . »\r\nآن شب هم از سرماى مفرط به مسجد آمدن و زير آسمان غسل كردن متعذر بود . اولا خواستم كه به جحفه بروم ، پيش پاشا فرستاده بيست نفر سوار فرستاد كه همراه او باشد . از رابغ تا جحفه سه فرسخ زيادتر است و با حالت احرام و كشف پا و اندام ، سواره رفتن و برگشتن مشكل بود و زمان هم آن‌قدر نبود . به اصرار حاجى شيخ رسول همان‌جا غسل كرده تجديد احرام كردم . ولى ملاباشى انكار داشت كه ذو الحليفه تمام آن صحرا است كه بئر على مىگويند و چندين چاه است ، بفاصله از هم‌ديگر كنده‌اند كه حاج معطل نشوند و درخت خرما هم كاشته‌اند كه از آن چاه‌ها سيراب مىشوند مكان ميقات است . با مشاهدهء مكان و مكالمهء اعراب حق به جانب ملاباشى بود . اغلب مسجد شجره را نمىدانند يا بئر على مىگويند يا ذو الحليفه مىخوانند .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nالقصه ، امروز درجه فارينهايت « 1 » را در چادر گذاشتم به نود و چهار درجه رسيد كه هيجده درجه از گرماى تابستان كه سمرهيت است بالاتر رفته است ، نعوذ بالله كه در تابستان گرماى اين مكان چه خواهد شد .\r\nدر مسيل رابغ به قدر نيم ذرع كه بكنند آب شيرين درمىآيد ، مىتوان خورد . عصر به تماشاى نخلستان رفتم و به چاه‌هاى مسيل تماشا كردم . يك‌جا آب خوبى بود ، غلامى آب را مىكشيد و مىفروخت . آن‌جا وضو گرفتم . يك نفر از اعراب وضوى مرا از دور تماشا مىكرد ، پيش آمد و گفت : « لم لا تغسل »\r\nگفتم : « انا على مذهب مالك بن انس فانه تميح . »\r\nگفت : نعم مرحبا مرحبا . از بركت مالك ، هالك نشديم .\r\nرابغ در محاذى جحفه واقعش ده و جحفه ميقات اهل شام است كه از طريق شام هركه در زمان قديم عبور مىكرد آن‌جا محرم مىشد . تا رابغ سه ساعت راه است ، در ميان كوه است و بواسطهء سيل خراب شده است كه هيچ آبادى ندارد . اكنون قوافل نيز از رابغ عبور مىكنند و آن راه قديم قوافل قريش بوده استه كه حالا هم از رابغ محرم مىشوند . اهل سنت و جماعت همه امروز محرم شدند .\r\n\r\nروز جمعه دوم ذى الحجة :\r\nسه ساعت از شب گذشته حركت كرديم . براى نماز صبح به قدر نيم ساعت عواف شد و به قدر نيم ساعت هم براى ظهر عواف شد . يك ساعت به غروب مانده وارد منزل قصيمهء كسفينه شديم . سيزده ساعت راه آمديم . آب منزل به‌جهت قرب دريا بدمزه است . امروز همه را به‌طرف جنوب حركت كرديم . همه‌جا درياى احمر محاذى طرف راست بود . بعضى جا دو ساعت و بعضى جا يك ساعت و تا نيم ساعت مسافت ، قرب و بعد داشت . صحراى صاف مسطحى است . بعضى جا ريگ و بعضى مكان‌ها نمك‌زار بود . گوش‌ماهى به جهت قرب دريا در راه بسيار بود . معلوم مىشود كه در زمان قديم آب دريا تا اين مكان‌ها مىگرفته است .\r\n\r\nروز شنبه سيم ذى الحجة :\r\nشب شنبه دو ساعت به دسته مانده حركت كرديم . يك ساعت از شب يكشنبه گذشته به بئر عسفان رسيديم . يك ساعت براى نماز صبح و ظهر توقف شد . چهارده ساعت حركت مىكرديم . بعد از نماز صبح من تا طلوع آفتاب با مشاة پياده قدم زدم نعلين تنگ بود و زمين سنگ . اين اراضى در معنى وادى مقدس است و در حقيقت طوى در اين وادى مطوى است و سينا منسى . تا طلوع آفتاب لبيك‌گويان با مشاة حاج پويان بودم و به ياد حضرت امام حسن عليه السلام افتادم كه آن بزرگوار بيست و پنج بار به رنج اين كار متحمل شده ، حافيا حاسرا از مدينهء منوره به مكهء معظمه تشريف برده‌اند ، « و الجنايب تساق بين يديه و الخدم من ورابهء راكبون »\r\n\r\n\r\n","description":"","footnote":"\r\n( 1 ) متن : فهرين هيت .\r\n","page_name":" 193 ","page_number":193},
  {"content":"\r\n\r\nتا دو ساعت ، راه به جنوب حركت شد و بعد از آن حرهء سختى به يسار ما به مقدار چهار ساعت مسافت بود . تمام اراضى ريگ نرم بود كه شترها به زحمت حركت مىكردند . از دريا رفته‌رفته دور مىشديم . در صحرا درخت‌هاى گز بود كه عرب طرفاء گويند . پنج ساعت از دسته گذشته كه حركت كرديم كوهى ديگر كه حره بود از طرف يمين ما به شمال جنوب امتداد داشت . قدرى صحرا گشاد شد و حركت ما به ما بين جنوب و مشرق بود . تمام اين پنج ساعت راه درخت‌هاى گز است كه خيلى بزرگ مثل گزهاى گرمسيرات فارس است . تا وقت غروب به كوه عسفان رسيديم كه امتداد او از مشرق به مغرب است و بايد از آن دره‌هاى كوه گذشت .\r\nاين كوه حره يمين هم با كوه عسفان ملتقى شده كه حجاج از دربند ما بين الجبلين گذشته كه سنگ‌هاى سياه و سخت داشت ، سنگ‌چين كرده‌اند و راه را پاك كرده‌اند . آن دربند به قدر نيم ساعت بود ، تا به جاى گشادى رسيديم كه بئر عسفان است و آب شيرين است . چنين مىگويند كه حضرت رسالت صلى الله عليه و آله آب دهن مبارك را در ميان اين چاه انداخته‌اند كه آب تلخ شيرين شده است . اين سهل‌ترين معجز آن آب دهان است . در ميان دربند باز به جنوب حركت شد تا به منزل رسيديم .\r\n\r\nروز يكشنبه چهارم ذى الحجة :\r\nبه وادى فاطمه آمديم . شب يكشنبه دو ساعت به دسته مانده حركت كرديم و نيم ساعت به غروب مانده وارد شديم . يك ساعت براى نماز صبح و ظهر معطل شديم . دوازده ساعت و نيم راه آمديم . امروز هم بعد از نماز صبح كه حاج حركت كرد تا طلوع آفتاب پياده حافى و حاسر با مشاة راه طى كردم . در يسار راه كوه ممتدى بود كه به طول جنوب و شمال است و از راه بفاصلهء نيم ساعت و يك ساعت دور بود . نزديكى وادى فاطمه به همين كوه رسيديم . از طرف يمين هم كوهى بود ، بوغازتنگى است ، سنگ‌هاى سخت عظيم دارد كه محل دزدگاه اعراب است .\r\nامروز همه حركت به ما بين جنوب و مشرق بود . وقتى كه داخل بوغاز شديم قريب به جانب مشرق حركت كرديم . دو ساعت طول بوغاز است .\r\nدر نزديكى منزل از جانب جناب شريف عبد الله امير مكه سيد سلطان افندى كه از بنى اعمام شريف است از جانب جناب تقى الدين پاشا والى حجاز عليرضا بيك افندى ميرآلاى ، به استقبال آمده بودند ، گفتند : « خواهش امير مكه آن است كه شما چهار ساعت زودتر از حاج حركت بكنيد و زودتر به مكه معظمه داخل بشويد . »\r\n\r\nروز دوشنبه پنجم شهر ذى الحجة :\r\nنه ساعت از شب گذشته با كسان خودمان حركت كرده نماز را در عرض راه خوانديم .\r\nهاشم ، داماد قادر آقا كه بايد شتر تخت روان ، احمال و اثقال را بياورد از ترس سعيد پاشا اهمال مىكرد ، سيد سلطان افندى فرستاد حكما شترها را آوردند .\r\nاز وادى فاطمه تا مكه معظمه شش ساعت راه است . حركت به ما بين جنوب و مشرق است .\r\nدر اول تنعيم علامتى ساخته‌اند و مسجدى است كه اول حرم است . آن‌جا دو ركعت نماز خوانده\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nراه افتاديم . در نزديكى قبور شهداى فخ « 1 » 105 كه در يمين راه در دامنهء كوه است جايى براى پاشايان شام ساخته‌اند كه در وقت آمدن حاج ، با توپ و عسكر آن‌جا منزل مىكنند .\r\nجناب تقى الدين پاشا والى حجاز با عسكر به استقبال آمده بودند من از راه قدرى كج كرده آن‌جا رفتم و والدهء احتشام الدوله ، احمال و اثقال را فرستادم با چند نفر عسكر به مكه معظمه رفتند . مشاراليه تا بيرون صفه عمارت استقبال كرده هفده تير توپ انداختند و يك فوج عسكر تعظيم نظامى كردند . دويست سوار هم بود [ كه 
  ] با شمشيرهاى آخته صف كشيده بودند . به قدر ده دقيقه نشسته قهوه خورده برخواستم . مشاراليه مرد محاسن سفيد معقولى به‌نظر مىآمد . از پاشايان ديگر امتياز دارد و از علماء بوده‌اند .\r\nاين‌كه اعراب گفتند كه شهداى فخ در اين دامنه است مثل آن حرف است كه در منزل جديده يكى از مشايخ گفت : « هذا حنين . » و هيچ نمىدانست كه حنين كجاست . فخ آن‌چه معلوم شده است در طرف طايف است كه در شرقى مكه معظمه باشد ، هيچ مناسبت به اين مكان ندارد . مجال و فرصت هم نبود كه به دامنهء كوه رفته اگر احجار قبور منقور باشد چيزى معلوم كرد .\r\nالقصه ، قدرى راه كه آمدم گفتند جناب شريف عبد الله امير مكه به كالسكه سوار شده به تاخت مىآيد . قدرى خارج از راه براى ما چادر زده بودند . در چادر پياده شده انتظار دارد . من هم از راه كج كرده به ديدن او رفتم . از تخت پياده شدم ، تا بيرون چادر به زحمت تمام كه پاى راست او مفلوج شده است به استقبال آمده ، در آن مجلس مختصر دانستم كه خيلى آدم زرنگ و قاعده‌دانى است . به قدر ده دوازده دقيقه نشسته برخاستم . وقتى كه از كنار اردوى مصرى گذشتم سواران نظام مصرى استقبال كرده هفده تير توپ هم آن‌ها انداختند . با نظام و سوار وارد مكه معظمه شديم و جناب شريف ، خانهء برادر خودش جناب شريف عون را كه خانهء آباء و اجداد اوست براى ما معين كرده بود ، آن‌جا منزل كرديم . برادرش دم در ايستاده بود ، به همراه او بالا رفتم . حاجى احمد آقا هم از جانب دولت علّيه ايران كه جنرال قونسول جده است امروز وارد شده بود . در عرض راه به استقبال آمد . جناب دبير الملك هم امروز وارد شده بود كه از جده آمده‌اند .\r\nپنج ساعت از دسته گذشته وارد خانه شديم . بعد از استقرار در خانه غسل كرده با شيخ حسن جواد كه مطوف بود به حرم مبارك رفتم . از باب بنى شيبه داخل شدم . طواف عمرهء تمتع را به‌جا آورده در مقام ابراهيم دو ركعت نماز واجب طواف كرده از باب صفا بيرون رفته ، حافيا و حاسرا سعى ما بين صفا و مروه كرده ، بعد از اتمام سعى تقصير نموده آن‌چه حرام بود بر خود حلال كرده ، غير از سر تراشيدن جميع آن بيست و چهار چيز كه قصد نيت احرام بود حلال شد . ثانيا به حرم مبارك برگشته به احتياط طواف نسآء را به عمل آوردم . اين احتياط براى آن بود كه طواف نسآء در عمرهء تمتع بعد از تقصير است . محض رفع اين شبهه بناى علماى متأخرين كه بناى\r\n\r\n\r\n","description":"","footnote":"\r\n( 1 ) در مورد شهداى فخ به غير از قسمت حواشى و توضيحات رجوع شود به آخر كتاب « فايدهء [ ثانى 
  ] » .\r\n","page_name":" 195 ","page_number":195},
  {"content":"\r\n\r\nتقليد بر آن بوده بر اين شده كه بعد از تقصير ، طواف نساء را شخص مقلد به‌جا آورد . از اين جهت در اين محل هم طواف نسآء كرده ، دو ركعت نماز طواف نسآء قربة الى إله در مقام ابراهيم به عمل آورده نماز ظهر و عصر را خوانده سه ساعت به غروب مانده بود به منزل برگشتم .\r\nعصرى شريف عبد الله برادر كوچك شريف آمده بود . بسيار جوان مبادى آداب خوشرو و خوش‌صحبتى است . [ باز 
  ] عصرى اهل عراق و تجار ، به ديدن آمدند . ميرزا عباسقلى به ديدن آمده بود . از زحمات راه جبل صحبت مىداشت .\r\nشب سه‌شنبه هم به حرم مبارك رفته دو طواف ديگر كردم يكى احتياطا طواف نسآء را به عمل آوردم كه ملاباشى گفت : تقصير را خودتان بايد كرده باشيد ، ديگرى اگر شارب بزند يا ناخن بگيرد صحيح نيست . » و يكى هم طواف مستحب به‌جاى آوردم .\r\nوقتى كه به خانه آمدم شش ساعت از شب گذشته بود .\r\n\r\nمكهء معظمه\r\n\r\nروز سه‌شنبه ششم ذى الحجه :\r\nصبحى ، جناب شريف عبد الله با كالسكه به ديدن امين صره رفت . حاج شام در همان مكان اردو كه تقى الدين پاشا [ زده بود 
  ] به استقبال آمده بود . رسم است كه عسكر شامى و امير حاج آن‌جا منزل مىكنند و براى شريف هم رسم است كه خلعت از دولت مىآورند كه خلعت پوشيده وارد مىشود . من به زيارت مشرف شده طوافى كردم و نماز را در مقابل مقام ابراهيم خوانده در محل نماز حنبلى آقا سرور خواجه قاليچه انداخته قرآن خواندم . چون ختم قرآن در مكه مستحب مؤكد است به تلاوت قرآن ابتدا كردم ، كه انشاء الله توفيق اتمام باشد . به تماشاى زمزم رفتم ، آب خوردم . اطراف چاه را از مرمر بالا آورده‌اند كه ضايع نشود و متصل ، آب مىكشند .\r\nشعر خاقانى يادم آمد كه آن وقت كه او ديده بود مرمر نداشته و به آفتاب خطاب مىكند :\r\n زانجا گذرت به زمزم افتد * چشمت به سواد اعظم افتد \r\n با صفوت زمزم مطهر * محتاج طهارت است كوثر \r\n از بس كَشِشِ رسن به هرگاه * دندانه شده دهانهء چاه \r\n ميم است به شكل سين نوشته * يا منشارى است حلقه گشته \r\n يارى ده اى حيات عالم * با دلو كشان چاه زمزم \r\n گر دلو همى دريده گردد * يا گر رسنش بريده گردد \r\n دلو فلك آورى به چاهش * سازى رسن از نطاق ماهش \r\nاز آن‌جا به منزل آمده ، عمه زينت الدوله به ديدن آمده بود . شمع ايران خانم صبيهء مرحوم شجاع السلطنه حسنعلى ميرزا از شيراز آمده بود . حساب كرديم ده نفر از اولاد خاقان مغفور در\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nقافله حاج بودند . خداوند بركتى در نسل خاقان مغفور داده كه بر و بحر را گرفته‌اند .\r\nعصرى به مباركباد شريف عبد الله كه خلعت پوشيده بود رفتم . خانهء خوب ساخته و پل‌هاى بسيار كوتاه قرار داده . به جهت اين‌كه مفلوج است بتوانند او را حركت بدهند در خانه به‌روى صندلى نشسته حركت مىدهند و در سوارى به درشكه سوار مىكنند . در ايستادن راحت‌تر است و در نشستن خيلى عجز دارد ، بلكه نمىتواند ، بايد دراز بكشد . خيلى مرد مبادى آداب است .\r\nخيلى صحبت‌هاى لطيف گذشت .\r\nدر خصوص نسب او خواندم كه خانواده شرافت است ؛\r\n نسب توارث كابرا عن كابِر * كالرمح ابنوبا على ابنوب \r\nگفت : « اين شعر را هيچ نشنيده‌ام . » قلم مداد از جيب درآورده نوشت كه : « اين شعر يادگار سركار است . »\r\nاز آن‌جا به بازديد شريف عون و از آن‌جا به بازديد شريف عبد الله ، اخوان شريف رفتم . در خصوص اختلاف هلال صحبت خوبى شريف عون داشت كه : « در هفتاد سال ده مرتبه جمعه با عرفه مطابق مىشود و به ميل قاضى در سى سال من ده مرتبه ديده‌ام كه جمعه به عرف افتاده است . »\r\nاز محاسن شريف آن است كه سابقا در روز عاشورا اهل مكهء معظمه عيش و عشرت داشته ساز و طنبور مىزده‌اند كه كشتى نوح امروز در جودى 106 قرار گرفته . اين شريف موقوف كرده كه براى كشتى نوح بايد عيش‌ونوش كرد و نبايد براى پسر فاطمه كه امروز شهيد شده است . [ بايد 
  ] امروز محزون و ملول شد . آن يكى كار غير معلوم است ، از كجا كشتى نوح محققا در روز عاشورا به جودى قرار گرفته است و اين يكى كار محقق است كه سبط رسول الله در اين روز شهيد شده و حضرت رسول صلى الله عليه و آله ملامت دارد بر ما ، چه افتاد كه متابعت پيغمبر خود را گذاشته متابعت حضرت نوح را بكنيم . اين رسم قديم [ را 
  ] موقوف كرده است . در ايام امارت معزى اليه ديگر در مكه در روز عاشورا اين عمل شنيع را مرتكب نمىشوند .\r\nشب چهارشنبه هفتم ذى الحجة الحرام به حرم مبارك رفته ، يك‌بار طواف كرده نماز عشا را با امام حنفى خواندم و قدرى قرآن خوانده به منزل مراجعت كردم .\r\n\r\nخانهء كعبه\r\nپارسيان كهن كه آباديان 107 و سپاسيان 108 باشند چنان پندارند كه از پيكرها كه در خانهء كعبه بود پيكر ماه به غايت نيكو بود بنابراين آن خانه را مه كه گفتندى ، يعنى مكان قمر .\r\nرفته‌رفته مكه‌اش گفتند تازيان . گويند از صورت‌ها و هيكل‌ها كه مه‌آباد و بعد از آن خلفاى نامدارش در كعبه گذاشته‌اند يكى حجر الاسود است كه او پيكر كيوان است . گويند پيغمبر عربى هياكل سبعه را مىپرستيد . چنانچه حجر الاسود را كه هيكل كيوان است و از زمان آباديان مانده ، بر جاى گذاشت و هيكل‌هاى ديگر را كه به صورت كواكب نبودند شكست در برداشت ،  « وَ إِنَّهُمْ لَيَقُولُونَ مُنْكَراً مِنَ الْقَوْلِ وَ زُوراً »  و مكه را در قاموس ، از اهلاك و نقصان معنى\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nمىكند ، « كما قال مكه اهلكه و نقصه و منه مكه و البلد الحرام و للحرم كله لانها تنقص الذنوب او تفينها او تهلك من ظلم فيها . اين‌قدر معلوم است در زمان قديم پارسيان كهن هرگز به آن وادى غير ذرع عبور نكرده‌اند ، تا به وضع هياكل و معابد چه رسد . « اول بيت وضع للناس بىشبهه و التباس » از حضرت خليل است كه از طرف فلسطين به آن سرزمين به حكم خداى رب العالمين تشريف آورده است .\r\nبناى خانه كعبه هزار و هشتصد و نود سال قبل از ولادت حضرت عيسى شده است و تا سىام دسمبر سنه هزار و هشتصد و هفتاد مسيحى مطابق غره ذى الحجة الحرام سنه هزار و دويست و نود و دو هجرى ، سه هزار و هفتصد و شصت و پنج سال شمسى است كه بناى كعبه شده است . تفاوت سال شمسى و قمرى تقريبا يك‌صد و بيست و دو سال است تا حساب تحقيقى بشود . پس ، سه هزار و هشتصد و هشتاد و هفت سال قمرى است كه بناى كعبه شده است و قربانى حضرت اسماعيل ، هزار و هشتصد و هفتاد و يك سال قبل از ولادت حضرت عيسى در سن نوزده سالگى است .\r\nمقام ابراهيم در برابر خانه خدا واقع شده كه به ركن عراقى نزديك‌تر است [ و 
  ] در ما بين شمال و مشرق كوه ابو قبيس 109 در مشرقى مايل به جنوب بيت الله است .\r\nبئر زمزم در شرقى خانه خدا در طرف حجر الاسود است . عمق چاه از قرقره كه آب مىكشند تا روى آب چهارده ذرع ، كه سه ذرع از قرقره تا كف زمين مىشود . قطر چاه تقريبا دو ذرع و نيم [ است 
  ] .\r\nحجر الاسود در ركن شرقى جنوبى است ، شكسته‌اند ، هفده قطعه است كه حالا چسبانيده به نقره گرفته‌اند . قصه حجر الاسود كه در اسلام واقع شده از غرائب دهور است كه در سنه سيصد و هفده هجرى [ قرمطيان بحرين حجاج را 
  ] « 1 » در موسم [ حج 
  ] قتل عام كردند ، حجر را كندند و سترخانه را پاره‌پاره كردند كه چاه زمزم از جسد كشتكان و خون ايشان پر شد . كسى « 2 » به بام خانه رفت كه ميزاب را بكند ، از بام سرازير شده افتاد به درك و اصل شد . وقتى كه حجر الاسود را به هجر مىبردند چهل شتر بختى در زير بار او سقط شد و وقت آوردن ، يك شتر لاغر او را تا بيت الله رسانيد و در زير بار او فربه شد . در سنه سيصد و سى و نه به مكه معظمه آوردند . مدت بيست و دو سال حجر الاسود در دست قرامطه 110 بود ، مىگفتند ، به فرمان برده بوديم و به فرمان آورديم . در اين مدت خلفاى عباسى پنجاه هزار دينار مىدادند كه حجر را بگيرند و به جاى خود فرستند ، قرامطه راضى نمىشد . ابن اثير مىگويد : « فلما ارادوا رده حملوه الى الكوفة و علفوه بجامعها حتى راه الناس ثم حملوه الى المكه و فرتاش . »\r\nحضرت امير المؤمنين عليه السلام كه در ملاحم مىفرمايند كه : « مىبينم حجر را از مكه آورده‌اند و در اين استوانه آويخته‌اند . » اشاره به استوانه هفتم فرمودند . چون قرمطيان خواستند او را بر ستون مسجد ببندند ، به اول و ثانى قرار نگرفت تا در هفتم قرار گرفت ، سخن آن حضرت\r\n\r\n\r\n","description":"","footnote":"\r\n( 1 ) در حاشيه متن ناخوانا است .\r\n( 2 ) متن : كى .\r\n","page_name":" 198 ","page_number":198},
  {"content":"\r\n\r\nراست شد . ركن يمانى در غربى جنوبى . ركن عراقى ، ما بين شرق و شمال . ركن شامى ، در مقابل حجر الاسود در غربى شمالى . باب بيت ، ما بين ركن حجر الاسود و ركن عراقى كه به حجر الاسود نزديك‌تر است . ميزاب رحمت كه مردم ناودان طلا مىگويند ما بين ركن عراقى و شامى است . در زير او در وسط در پردهء سياه كه جامهء كعبه است اسم سلاطين را با مفتول‌دوزى زرد ، نقش مىكنند . حجر اسماعيل در زير ميزاب رحمت است كه آب ناودان به حجر اسمعيل مىريزد . مستجار ما بين ركن يمانى و شامى است كه در مقابل در خانهء خدا است و به ركن يمانى متصل است . كوه صفا در شرقى خانهء خدا و در دامنهء كوه ابو قبيس است . مروه فيما بين شمال و مشرق خانهء خدا است . و فاصله ميان كوه صفا و كوه مروه سيصد و چهارده ذرع است .\r\n\r\nروز چهارشنبه هفتم شهر ذى الحجة :\r\nكه به حساب سالنامهء اسلامبول روز هشتم مىشود ترويه حساب كردند . سعيد پاشا امير حاج عناد كرده اوّل ، محمل مصرى به منى و عرفات رفت و بعد از يك ساعت محمل شريف را حركت دادند . اوضاع و اسباب خود محمل مصرى به نظر بهتر از محمل شريف شامى مىآمد . عمارت شريف در كنار كوچهء عام واقع است و از آن كوچه به عرفات مىروند . من با آن‌ها مخالفت كرده نرفتم . اهل شيعه از هر ولايت و عجم‌ها كه تقريبا پنج هزار مىشدند از من استعلام كردند . گفتم : « من امروز نخواهم رفت و اهل عجم هم مأذون نيستند بروند . » همگى متابعت مرا كردند و كسى از شهر مكه معظمه حركت نكرد .\r\nقبل از ظهر به حرم مبارك رفته طواف كردم و در تخت ميزاب رحمت دعا كرده ، براى كبوترهاى حرم دانه گرفته پاشيدم و به منزل برگشتم .\r\nتقى الدين پاشا والى حجاز در حركت و سكون پيغام داده بود ، گفتم : « من فردا خواهم رفت . » لهذا محمد آقاى ملازم را با عسكر معين كرده كه همراه ما باشد . به قول عرب‌ها و عجم‌ها : « اين امر نادرى بود كه اتفاق افتاد ، شما آن شب در وادى فاطمه از اردوى پاشا با قراول اطراف اردو بيرون آمديد و امشب حضرات به منى رفته ، شما در مكه معظمه مانديد . »\r\nعصرى باز به حرم محترم مشرف شده چون اغلب مردم به منى و خيف رفته بودند و حرم مبارك خلوت بود طواف كرده ، در مقام ابراهيم نماز خواندم و ثواب اين طواف را مخصوصا به روح وليعهد و مرحوم محمد شاه و والدهء مرحومه نياز كردم . شب پنجشنبه هشتم ، ساعت چهار به زيارت رفتم و طواف كردم . چون خلوت بود در هر شوط استعلام حجر و تقبيل ممكن شد . نماز را در حجر اسماعيل خواندم و به منزل آمدم و ثواب اين طواف را به روح خاقان مغفور و شاه شهيد آقا محمد خان و حسينقلى خان پدر بزرگوار خاقان خلد مكان و والدهء شاه نياز كردم .\r\n\r\nروز پنجشنبه هشتم ذى الحجة :\r\nكه روز ترويه است سعيد پاشا به عناد بىدليل روز عرفه كرده بود . صبحى ميرزا عباسقلى آمد . بعد به حرم مبارك مشرف شده طواف به‌جا آوردم و در هر شوط تلثيم حجر شد . نماز را در حجر اسمعيل تخت ميزاب رحمت خوانده ثواب او را به روح پرفتوح سبط رسول امام حسن\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nعليه السلام نياز كردم كه دستگيرى فرموده پاى مرا شفا دادند . بعد گفتم روز ترويه است كه حضرت سيد الشهدا در اين روز به سفر كوفه رفتند . يك طواف ديگر كرده ثواب آن را به حضرت سيد الشهداء روح من والاه فداه پيشكش كردم . از بنده همان خوش‌تر است كه به هر حالت باشد مولاى خود را ياد كند و الا متاع عالم و ما فيها در نظر مبارك ايشان با خاك يك‌سان است . نمله‌اى كه پاى جراد به خدمت حضرت سليمان به زعم خود هديه آورده بود كه هرگز حضرت سليمان چنين چيزى نديده است و حضرت در حق او بخشود و عنايت فرمود .\r\nبارى يك حزب قرآن هم در حجر اسماعيل خوانده به منزل برگشتم . بعدازظهر به حرم مبارك رفته در چاه زمزم غسل كرده احرام حج تمتع بستم . خواجه‌ها احمد آقا ، عبد الرحمن آقا و حمزه آقا الحق چنان چاه زمزم را قوروق كردند كه احدى به‌جز آب‌كش و آدم‌هاى خودم نبود .\r\nمحل احرام بطن وادى مكه است ، در هر مكان و موضع باشد ولى مستحب آن است كه در مسجد الحرام يا در مقام ابراهيم يا حجر اسماعيل باشد . من در مقام ابراهيم كه نزديك به چاه زمزم است احرام بستم . نيت احرام چنين است كه : « احرام مىبندم ، يعنى خود را وامىدارم بر ترك محرمات احرام در حج تمتع به جهت اطاعت و فرمان خداوند عالميان واجب قربة الى الله . » و تسبيح اربعه نيز واجب است كه بعد از احرام گفته شود بعد از احرام ، طوافى در خانهء خدا كرده ثواب او را به امام عصر عجل الله فرجه پيشكش كردم .\r\nدر مقام حضرت ابراهيم نماز طواف مىخواندم ، ملاباشى آمد شبهه كرد كه طواف بعد از احرام صحيح نيست بايد تجديد احرام بكنيد . يك نفر از ملاهاى مازندرانى آن‌جا بود گفت :\r\n« عيب ندارد . » آخر گفتم : « تجديد احرام ضرر ندارد . » ثانيا احرام بسته سه ساعت به غروب مانده بود وارد منى شديم .\r\nاز مكه معظمه كه بيرون مىآيى هنوز بيوتات مكه تمام نشده در طرف چپ مقبره حجون ، به تقديم الحاء على الجيم است كه در آن‌جا قبر حضرت خديجه سلام الله عليها و ساير اجداد رسول صلى الله عليه و آله است . در منى ميان دو كوه واقع شده . مسجد خيف وقت رفتن به عرفات در طرف راست است كه در دامنهء كوه است . منى در طرف مشرق و مايل به جنوب مكه معظمه است .\r\nمسجد خيف را اول ملك الاشرف خادم الحرمين قايتباى ساخته است كه اسم او در بالاى محراب است و بالاى در كه داخل مىشوند نيز نوشته‌اند كه به تاريخ هشتصد و نود و چهار ساخته شده است . بعد سلطان احمد خان بن السلطان محمد خان ثالث در سنهء هزار و بيست و پنج تعمير كرده است كه به همين عبارت مرقوم است : « امر به تعمير مسجد الخيف و موضع فسطاط النبى صلى الله عليه و آله ، سلطانه البرين و البحرين خادم الحرمين الشريفين السلطان احمد خان بن السلطان محمد خان خلد الله خلافة الى آخر الزمان . به تاريخ سنهء خمس و عشرين و الف . »\r\nدر ميان صحن گنبدى است كه اطراف او باز است و محراب هم دارد . از اين عبارت چنان معلوم مىشود كه جاى فسطاط حضرت رسول ( ص ) آن‌جا بوده است و مسجد ، آن است كه\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nقايتباى ساخته است . عرض مسجد چهار ستون است و طول مسجد بيست و يك ستون . طول صحن مسجد ، يك‌صد و هشت ذرع و عرض صحن مسجد ، نود و يك ذرع است . كسان سلطان احمد خان مردمانى منصف « 1 » بودند كه آن‌جا را عمارت كرده‌اند و اسم قايتباى را محو نكرده‌اند .\r\nالقصه ، شب عرفه را حجاج عجم در منى كنار خيف منزل كرده به عبادت مشغول شدند . از عرفات ، اعراب آمده بودند [ و 
  ] نقل مىكردند كه : « امروز خطيب ، خطبهء عرفه را نخواند و قاضى مكه تصديق قول سعيد پاشا و شهادت چهار نفر جده را نكرد . » اين نيز باعث سرور خاطر همه شد و عساكر نيز مسرور شدند كه حج ما به جهت متابعت و خدمت شاهزاده ، ضايع نگرديد .\r\nروز جمعه نهم كه روز عرفه است بعد از طلوع آفتاب از منى حركت كرده از وادى محسر گذشتيم . حد منى از عقبه اولى است كه طرف مكه است تا وادى محسر ، و از منى تا مشعر الحرام يك ساعت راه است و از مشعر الحرام تا عرفات دو ساعت راه است .\r\nاز دسته ساعت چهار ساعت چهار و نيم گذشته بود وارد عرفات شديم . از علمين كه براى حدود عرفات معين كرده‌اند داخل كه بشوى اول عرفات است . چادر ما را در طرف ايسر وادى نزديك كوه عرفات قريب به بركه كه از آب زبيده پر مىكنند زده بودند . به تحقيق پيوست كه روز قبل عرفه ثابت نشد قاضى به شهود اعتنا نكرده روز جمعه را عرفه كرده‌اند و سعيد پاشا با آن اصرارى كه داشت دمق شده و بعدازظهر ، وقوف عرفات كه از اركان است به عمل آورده .\r\nعصرى بالاى تپهء عرفات رفتم . در طرف غربى خطيب بالاى شتر خطبه مىخواند هر دو محمل را پهلوى هم آورده در پاى تپه نگاهداشته بودند ، يعنى محمل شام و محمل مصرى .\r\nازدحام مردم به طورى بود كه با چند نفر عسكر كه از پس و پيش مرا حفظ مىكردند باز صدمه خورده مجال حركت نبود . به نظر من از همه گروه و اعراب و اهل مكه جمعيت اعراب مأته الف او يزيدون آمد . از جده شريف عون مىگفت امسال قريب سى و دو هزار نفر از كشتى درآمده‌اند و بيشتر اهل هند و جاوه بودند .\r\nامروز در كتاب منهج السالكين كه دعوات روز عرفه مىخواندم ، خواندم كه در اين روز بنده آزاد كردن ثواب عظيم دارد ، كه باعث آزادى از نار جحيم و عذاب اليم است . به والدهء احتشام الدوله گفتم : « به قدر قوه و استطاعت مهما امكن در اعمال خير اهتمام كرده‌ايم كه انشاء الله اين اعمال قليل در درگاه رب العزه قبول افتد و بنده آزاد كردن نيز از مستحبات موكده است ، طلبا لمرضاته از كاكاها آزاد كنيم . » ايشان نيز قبول كردند . سلمان آشپز گلبهار و كوچ او و سلمى دختر او را آزاد كرديم . به ملاباشى گفتم ، همان روز آزادنامهء آن‌ها را نوشت . يادم آمد كه حضرت امير المؤمنين صلوات الله و سلامه عليه چه خوب مرقوم فرموده‌اند : « يا قنبر كنت بالامس لى فصرت اليوم مثلى وهبتك لمن وهب لى . »\r\nالقصه ، از آن‌جا به منزل آمده بعد از غروب آفتاب و ازالهء حمره مشرقى از عرفات حركت شد . دو ساعت از شب گذشته بود كه وارد مشعر الحرام شديم كه او را مزدلفه مىخوانند و جمع\r\n\r\n\r\n","description":"","footnote":"\r\n( 1 ) متن : منصفى .\r\n","page_name":" 201 ","page_number":201},
  {"content":"\r\n\r\nبدون الف لام نيز مىگويند . شب در مشعر الحرام سنگ‌ريزه جمع كرديم و بين الطلوعين را كه وقوف مشعر از اركان حج تمتع است به عمل آورده و بعد از طلوع آفتاب حركت كرديم .\r\nآب عرفات را زبيده زن هرون الرشيد از طايف آورده است ، يعنى قنات كنده است . الحق خيرات عظيمى است كه از كوهستان طايف تا آن‌جا آب را آورده است . اكنون آب مكه معظمه همان آب است كه به فاصلهء دو ذرع و سه ذرع در زيرزمين جارى است . معروف است كه زبيده شبى در خواب ديد كه لخت و عريان مكشوف العوره خوابيده است و هركه عبور مىكند با او مقاربت كرده مىگذرد . از خواب به وحشت تمام برخواست . چند روزى خواب را پنهان كرد و از خجالت به كسى نتوانست گفت . آخر انديشيد ، كسى كه تعبير اين خواب به وجه صواب داند موسى بن جعفر است كه علم انبياء را به وراثت دارد . به كنيزكى از كنيزان خود تعليم كرد كه به زندان رفته از حضرت موسى بن جعفر عليها السلام تعبير اين خواب را بپرسد و بگويد كه : « من خود چنين خواب ديده‌ام » آن كنيزك به زندان نزد حضرت رفت و خواب خود را بيان كرد . حضرت تبسم فرموده بيان كردند كه : « قوه تو نيست كه چنين خوابى ببينى . اين خواب سيدهء تو است ، به او سلام برسان و بگو كه از او آثار خيرى باقى خواهد ماند كه عابرين سبيل ، بر او رحمت بفرستند . » پس از آن‌كه كنيزك اين فرمايش حضرت را به زبيده بيان كرد خوشحال شده ، گفت : « انت حره لوجه الله . » در باب خيرات جاريه با كسان خود مشورت كرد ، هركس سخنى به عرض رسانيده و او عرفات را انتخاب كرد كه بايد آن‌جا آب روان باشد تا به حجاج بيت الله الحرام خوش بگذرد . مقنيان و معماران فرستاده تا اين كار را به انجام رسانيده به عرض او رسانيدند كه مخارج زياد دارد . قسم خورد به زدن هر كلنگى اگر يك دينار خرج شود خواهم داد و آخر توفيق يافت . اسم او تا اين زمان بلكه تا آخر زمان باقى است .\r\nفى الحقيقه حيرت دارم كه مردم در عرفات با آن جمعيت براى آب چه مىكردند و چقدر مشك و قربه مىتواند كه در آن حركت آفتاب كفايت كند .\r\nدر عرفات مسجدى بود كه مسجد ابراهيم است . از ازدحام جمعيت فرصت نشد كه آن‌جا رفته نمازى بكنم و از سمت حجاج عجم نيز دور بود . وقت ورود به عرفات آن مسجد در طرف ايمن واقع شده است .\r\n\r\nروز شنبه دهم ذى الحجة :\r\nكه عيد اضحى 111 است . قبل از حركت حاج ، به مسجد مشعر الحرام رفته آن‌جا دو ركعت نماز كردم . در مراجعت قاضى مكه معظمه محمد نورى افندى را ديدم خيلى اظهار امتنان كردم كه نگذاشتيد حج اكبر معيوب شود و تفصيل شب چهارشنبه عرض راه را گفتم كه چگونه مىشود ده هزار نفر كور باشند و چهار نفر اهل جده كه به ضعف بصر معروفند ماه را ديده باشند ؟\r\nتصديق كرد كه فرمايش شما صحيح است . هرچه خواستند به من شبهه كنند راضى نشدم . روز اول جناب شريف همين تفصيل رابع و گفتگوى شهزاده افندى را به گفته بودند .\r\nكوه ثبير كه در مزدلفه است از هركه جويا شدم ندانست تا ، آخر شريف عون گفت آن كوه\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nبزرگ ما بين شمال و مغرب است . وقتى كه از مشعر الحرام به مكه مىآيى طرف راست است .\r\nولى كوه قزح كه قاموس مىگويد قزح كزفر جبل مزدلفه است . جبل الرحمه را هم كه خاقانى مىگويد باز درست معلوم نشد :\r\n پس بر سر كوه رحمت آيى * آن قبه عهد آشنايى \r\n آدم به سرش فراز رفته * طاق آمده جفت باز رفته \r\nولى به قرينه چنان دانستم كه جبل قزح آن كوه ما بين مشرق و جنوب مشعر الحرام است كه به شكل مخروط واقع است و در وقت آمدن از مشعر الحرام به مكه معظمه در طرف چپ واقع است .\r\nو جبل الرحمه همان جبل عرفات است كه حضرت آدم حوا را آنجا شناخت .\r\nبعد از ورود به منى به واجبات ثلاثه پرداخته ، اول به عقبه اولى و جمرهء اولى كه طرف مكه است رفتم . چون نعلين اذيت مىكرد ، « تهىپاى رفتن به از كفش تنگ » نعلين را درآوردم . از كنار مسجد خيف تا عقبه اولى هزار ذرع زيادتر است . پس از رمى جمره به منزل آمده واجب ثانى كه ذبح هدى است به عمل آورده . براى احياء و اموات نيز قربانى كردم .\r\nثالث ، تقصير نموده ناخن گرفتم . بعد از تقصير ، جميع آن چيزى كه از احرام حرام بود به حكم خداوند ذو الجلال حلال شد مگر مواقعه ، صيد و بوى خوش كه او را مهيج شهوت انسانى در زن دانسته‌اند .\r\nبعدازظهر به عجيل سوار شده به مكه معظمه آمدم . طواف واجب كردم و حج تمتع را به عمل آوردم . نماز را در مقام ابراهيم خواندم كه پس از آن طواف و نماز ، بوى خوش نيز حلال مىشود . از باب الصفا بيرون رفته به سعى ما بين صفا و مروه مشغول شده چون پابرهنه بودم و هوا گرم بود در سعى ششم و هفتم از حالت افتادم كه مصطفى قواس و عسكر زير بغل مرا گرفته مىبردند و مىآوردند . پس از اتمام عمل ، ثانيا به حرم مشرف شده طواف نساء كه در مذهب جعفرى اثنا عشرى واجب است به عمل آوردم كه پس از اين طواف و نماز ، زن و صيد نيز حلال مىشود .\r\nوقتى كه طواف نسآء به انجام رسيد در مقام حنبلى كه خواجه‌ها منزل دارند بىاختيار افتادم . فى الحقيقه زحمت اعمال حج روز عيد اضحى است كه بايد در منى واجبات را به عمل آورد و به مكه معظمه براى طواف و سعى آمد و برگشت . اگرچه روز يازدهم هم به مكه آمدن و اين اعمال را به‌جا آوردن جايز است ولى عيد اضحى شرافت ديگر داشت . نخواستم كه اعمال روز ترويه ، عرفه و اضحى از يكديگر بريده و منقطع شود . براى بيتوته ايام تشريق به منى برگشته وقت غروب به منى رسيدم ، كسل و فسل كه حالت دعا و انابت نبود . انشاء الله عطاياى الهى پرده‌پوش خطايا است و حب ائمهء اطهار شفيع هر گنه‌كار .\r\nشب يازدهم مرتكب عمل دنيوى شدم . مشعل‌چى قادر آقاى دزد كه گويا خواهرزادهء او بود يا سمت قرابت داشت براى چهار شب توقف در منى و مشعر و برگشتن به منى چهار امپريال گرفت كه دو مشعل « من الغسق الى الفلق » دم چادر و ميان عسكر و قراول روشن كند . شب\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nاول و دوم طورى روشن كرد كه مايهء رسوايى بود . هرقدر ميرزا اسماعيل نصيحت كرد ، او فضيحت نمود . چون محرم بودم سكوت كردم . شب يازدهم با آن كسالت در چادر دراز كشيده بودم ، شنيدم كه محمد آقاى ملازم ، با مشعل‌چى گفتگو دارد كه : « پول شاهزاده را گرفته‌اى كه براى ما مشعل روشن بكنى . »\r\nو او مىگويد : « ضوء قمر كافى است . »\r\nاز چادر درآمده فرستادم هاشم داماد قادر آقا و مشعل‌چى را آوردند . به هاشم گفتم : « چون به سرقت اسباب طلا ، نقره و يخدان من متهم هستى اگر حالا ترا تنبيه بكنم حمل به غرض مىشود ، ولى مشعل‌چى را عاقل مىكنم . مگر من نمىدانستم كه شب يازدهم و شب دوازدهم مهتاب است كه او ياد مىدهد ؟ ضوء القمر يكفى در اخذ امپريال مهتاب نيست در سوزاندن مشعل مهتاب است ؟ »\r\nگفتم : عسكرها او را بخوابانند . او را خوابانيده ، فراش‌ها گاو سر زدند . قادر آقا حيرت كرد كه در منى هم عجم كتك مىزند . بعد از كتك هر دو مشعل تا صبح سوخت كه روشنى قافلهء حاج عجم شد .\r\nمحمد آقاى ملازم مىگفت كه : « تا صبح با روغن زيتون سوزاندند . قاعدهء شماها خوب است اگر كتك نمىخورد مثل شب قبل مىكرد . اگر به قاعدهء ما بود بايد در مجلس تحقيق شود و هرگز مشعل روشن نمىشد . »\r\nفردا شب امين صره شنيده بود ، بيست عدد لنتر فرستاده بود كه دور چادر ما را آن شب چراغان كردند .\r\n\r\nروز يكشنبه يازدهم ذى الحجة :\r\nصبحى به رمى جمرات ثلاثه مشغول شدم . و خاقانى خوب گفته :\r\n مردم همه سنگبار بينى * ديوان همه سنگسار بينى \r\nبا حالت خستگى و تعب روز گذشته سواره رفتم و در عقبه كه جمره اولى است ، امروز بواسطهء ترتيب ، كه ابتدا از طرف منى شده آخرى شده است . پياده شدم و با خود گفتم ، شيطان بالاى كوه منى تماشا مىكند كه : « امروز هر كارى مىخواهيد بكنيد . پس از چندى كه به اوطان خود مراجعت مىكنيد ، اگر معصيت نكنيد ، دروغ نگوئيد ، شهادت ناحق ندهيد و به معاصى ديگر مشغول نشويد هنر كرده‌ايد . اگر شما مرا به حصيئات صغار سنگسار مىكنيد ، من شما را به خطيئات كبار گرفتار مىكنم . » چنانچه در همان عقبه كيسه‌بُرها از چند نفر هميان و جيب بريده بودند .\r\nاز آن‌جا به منزل برگشتم . جناب تقى الدين پاشا والى حجاز بعد از نماز ظهر با لباس رسمى و نشان‌هاى متعدد ديدن كرد خيلى مرد باكمال و باسوادى است . سلسلهء او ملا بوده‌اند . من از جهت تنگى منزل عذر خواستم ، اين شعر را خواند :\r\n « رحب الفنآء مع الاعدآء ضيقه * ضيق الفضآء مع الآحباب ميدان » \r\n\r\n","description":"","footnote":"","page_name":" 204 ","page_number":204},
  {"content":"\r\n\r\nمن گفتم : به اين معنى ، مولوى ، معنوى بسته :\r\n هر كجا باشد شه ما را بساط * هست صحرا اگر بود سم الخياط \r\nدر اثنا صحبت از ايشان جويا شدم كه : « شنيدم كه روز عرفات دو نفر از اهل خارج اسلام بوده‌اند گرفتار شده‌اند ، از كدام ولايت است ؟ »\r\nگفت : « اصلشان بر من معلوم نشده ، ولى يكى از ايشان مختون است و يكى مختون نيست كه مىگويد تازه مسلمان شده‌ام . حالا حبس هستند تا در مكه معلوم شود . اگر اقرار كرد او را به ختنه‌خانه مىفرستم كه او را ختنه بكنند . »\r\nگفتم : « البته حالا از خوف جان به ختنه راضى مىشود . » بعد مردم گفتند ، كه يكى از آن‌ها از اهل هالند « 1 » است . در خصوص عرفه صحبت شد ، گفت : « از باطن شما بود كه از اين سعادت محروم نشديم . »\r\nگفتم : « چنانچه عيسى افندى قاضى مدينه هم اين تشكر را داشت كه در اين ثواب شما و من شريك هستيم . »\r\nبعد از ساعتى تشريف بردند و يك دسته موزيكان‌چى فرستادند كه دم چادر ما بزنند تا تبريك عيد به عمل آيد . خوب مىزدند و صاحب‌منصب‌هاى نظامى و قايم‌مقام جده كلا با لباس رسمى ديدن كردند . شب دوازدهم در منى ، مصرى ، شامى و شريف آتش‌بازى كردند .\r\nدر اين دو سه روز توپ فراوان انداختند و عسكر مكه هم شليك كردند . شليك عسكر كه تفنگ مىانداختند بهتر از آتش‌بازى بود . همگى به يك دست و يك حركت مىانداختند . ساعت هشت و نيم از شب رفته ديدم در پشت چادر قال و قيل است . از چادر بيرون آمده سردارى را پوشيدم ، بيرون رفتم ، ديدم قراول‌ها يك نفر دزد گرفته‌اند . مثل سگ حركت مىكرد . چنان پنداشته‌اند كه سگ است . در چادر چراغ مىسوخت ، زير شقدوف پنهان شده كه اسباب چادر را تميز دهد . قراول كه به روى او افتاده ، او حركت كرده ، طناب شقدوف به گردن او افتاده و گرفتار گرديده . چهار پنج نفر عسكر از عهدهء او برنمىآمدند كه دست او را ببندند تا ، آخر خستند و بستند . از او جويا شدم كه اين‌جا كارت چيست ؟ جواب بامزه داد ، گفت : « ضل حمارى » يعنى خرم مفقود شده بود ، پى او مىگشتم .\r\nگفتم : « وليك ! خر تو زير شقدوف چه مىكند ؟ »\r\nصبح كه شد او را نزد جناب شريف بردند . معلوم شد از اهل قنه و از اعراب بدوى است كه در نزديكى طايف هستند . جناب شريف به حبس او حكم كرده به مكه معظمه فرستاد .\r\n\r\nروز دوشنبه دوازدهم ذى الحجه :\r\nصبحى شريف عون پاشا برادر شريف بزرگ با لباس رسمى به ديدن عيد آمد كه ديروز گرفتارى كار اعراب داشتم و مىدانيد كه شريف از راه رفتن و پله بالا آمدن عاجز است خاصه پله‌هاى خانهء ما كه به عادت قديم بلند ساخته شده من به خدمت رسيدم .\r\n\r\n\r\n","description":"","footnote":"\r\n( 1 ) هلند .\r\n","page_name":" 205 ","page_number":205},
  {"content":"\r\n\r\nمشاراليه مرد باسواد باكمالى است و از نشان مرحمتى اعليحضرت تشكر داشت ، [ آن را 
  ] آويخته بود ، گفت : « فرمان اين نشان به من نرسيده است ، خواهش دارم كه فرمان او را از تهران بفرستيد . »\r\nگفتم : « انشاء الله تعالى اهتمام كامل خواهم كرد و به خاكپاى مبارك شاه از حسن مراقبت شما و شريف در كار عجم شرح وافى عرض خواهم كرد . »\r\nبعد از رفتن ايشان باز به رمى جمرات ثلاث پرداخته به منزل آمدم . نماز ظهر را در مسجد خيف خوانده روانهء مكه معظمه شديم و معنى ،  « فَمَنْ تَعَجَّلَ فِي يَوْمَيْنِ فَلا إِثْمَ عَلَيْهِ وَ مَنْ تَأَخَّرَ فَلا إِثْمَ عَلَيْهِ »  معلوم شد كه مردم چگونه در آمدن تعجيل داشتند ، ازدحام و جمعيت چنان بود كه از منى تا شهر مكه معظمه متصل راجل و راكب و شقدوف و بار بود كه در كوچه‌هاى تنگ به يكديگر مىخورد و بار مىافتاد . شقدوف از پشت شتر بىتنك و كفه مىغلطيد كه تفصيل آن ديدنى است و به تحرير راست نيايد .\r\nباوجود آن‌كه چهل نفر عسكر سواره و پياده همراه ما بود به زحمت تمام راه را طى كرديم و در نزديكى حجون به زيارت قبر حضرت خديجه كبرى عليهما السلام رفتم . در اين چند روزه فرصت نشده بود . حضرت ابو طالب بقعه عليحده دارد و حضرت عبد المطلب و عبد مناف در يك بقعه هستند كه به محوطهء اين سه بزرگوار از يك در داخل مىشوند و هاشم پدر عبد المطلب در غزه شام مدفون است كه بندرى است در ميان شام و مصر و حضرت آمنه ام رسول الله صلى اللّه عليه و آله بقعهء ديگر دارد ولى موافق اخبار صحيحه حضرت آمنه در ابواء سه منزلى مدينه وفات يافته و قبر شريفشان آن‌جا است . حضرت خديجه كبرى بقعه ديگر دارد و الحق زنى است كه مردان عالم بايد خاكپاى او را توتياى چشم بكنند . « به زير مقنعهء وى بسى كله‌داريست » بعد از زيارت آن بزرگواران به زحمت تمام به منزل آمده وقت غروب آفتاب به حمام رفتم . از حمام درآمده به حرم مبارك مشرف شده طوافى مخصوص براى والدهء خود كرده كه به‌جز من كسى را ندارد :\r\n نسطورى و مؤيدش نژادش * اسلامى و ايزدى نهادش \r\n بگريخته از عتاب نَسطور * آويخته در كتاب مسطور \r\nديروز و امروز باران خوب آمد كه مدتى بود در مكه معظمه باران نيامده بود . الحمد الله تعالى امسال در اين ازدحام در عرفات و منى فوت و موت عام اتفاق نيفتاد و هوا خوش گذشت .\r\nعرفات در طرف مشرق مايل به جنوب مكه معظمه اتفاق افتاده است .\r\n\r\nروز سه‌شنبه سيزدهم ذى الحجه :\r\nصبحى بعد از نماز از قرآن مجيد تفأل كردم كه اذن دخول بيت دارم كه با اين پاى كثيف كه به‌خلاف شرع ، طريق‌ها طى كرده و خواهد كرد به آن مقام مقدس بروم يا نه ، اين آيهء شريفه آمد كه در اول سورهء لقمان است :   « الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ بِالْآخِرَةِ هُمْ يُوقِنُونَ  \r\n\r\n","description":"","footnote":"","page_name":" 206 ","page_number":206},
  {"content":"\r\n\r\n  أُولئِكَ عَلى هُدىً مِنْ رَبِّهِمْ وَ أُولئِكَ هُمُ الْمُفْلِحُونَ »   .\r\nالحمد الله كه از ربّ العزّه اجازه شد . از خانه كه درآمدم اول به زيارت مولود خانهء حضرت رسالت رفتم كه در شعب ابى طالب است . ده پله مىخورد تا پايين مىرسد . محجر مدورى است در ميان بقعه . در ميان او حجر مدور ديگرى است كه در ميان او سنگ سياه مدورى است . چنين مىگويند كه حضرت بالاى آن سنگ ، زيب‌بخش عالم امكان شده‌اند . خيلى جاى باروح و فرح است . از آن‌جا به حرم مبارك رفته يك طواف براى مرحوم وليعهد كردم و از آن‌جا به بازديد جناب تقى الدين پاشا رفتم تا دم پله استقبال كرد و مشايعت نمود . خيلى صحبت داشتم . از احوال آن شخص محبوس پرسيدم ، گفت : « ريش درازى دارد و خود مصر است كه مرا ختنه بكنيد و امروز ختنه خواهند كرد . »\r\nو صحبت مىداشت : « وقتى كه قاضى گفت او را ببرند ختنه بكنند ، التماس مىكرد كه چقدر خواهند بريد ؟ من گفتم وحشت مكن ، يك اندازهء معين دارد كه خواهند بريد . » در صحبت دلسوزى براى دولت اسلام مىكرد و افسوس كار بوسنه را داشت كه طول كشيده است . خيلى مرد فهميده‌اى است . يك سال هم در بغداد و توابع حكومت داشته است .\r\nاز آن‌جا به بازار برده‌فروش‌ها به تماشا رفتم . اين بيچارگان را مثل گوسفند جمع كرده مىفروشند . برخى را تدهين كرده‌اند و بعضى را تزيين « تا كه پسند افتد و چه در نظر آيد » .\r\nاز آن‌جا به منزل آمدم . بعد از نماز ظهر و عصر به حرم مشرف شده طواف كرده ثواب او را به روح محمد شاه دوم دادم . در حجر اسماعيل نماز كرده كورها غالبا آن‌جا جمع مىشوند سؤال مىكنند به يكى گفتم : « قرآن حفظ دارى ؟ »\r\nگفت : نعم .\r\nگفتم : « قرآن بخوان ، حق خود بستان . » و گفتم : « سورهء الرحمن را بخوان . »\r\nبه يك آهنگى خواند كه انسان حيران مىماند . گفتم : « ثواب او را به روح والدى عباس ميرزا نياز كن . »\r\nيك كور ديگر كه از قرء مصر است . سورهء واقعه را خواند و بسيار خوب خواند . جهوى الصوت بود ، گفتم : « ثواب او را به روح اخى محمد شاه نياز كن و يك سورهء نباء بخوان و به روح والده‌ام نياز كن . »\r\nبعد از نماز طواف به خانهء زينت الدوله رفتم و از آن‌جا باز به حرم برگشته طواف ديگر به نيابت حسام السلطنه كردم و ثواب او را به نواب حسام السلطنه نياز كردم . در مقام ابراهيم نماز كرده به منزل برگشتم .\r\n\r\nروز چهارشنبه چهاردهم ذى الحجه :\r\nصبحى به حرم مشرف شده طواف كرده در مقام ابراهيم نماز گذارده به منزل آمدم . جناب شريف عون آمد ، مرد باكمالى است . خيلى صحبت از تواريخ و احاديث شد . بعد از رفتن مشاراليه از جانب حضرت شريف عبد الله مال سوارى آورده به جبل الثور رفتم . قراول و عسكر\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nهمراه بود .\r\nاز مكه تا جبل الثور يك فرسخ و نيم و در جنوب واقعى مكه معظمه واقع شده است و در طريق يمن است . تشريف بردن حضرت به آن مكان به حكمت بوده است كه كسى خيال تشريف‌فرمايى ايشان را به مدينهء منوره نكند . به قول شاعر ،\r\n « چپ آوازه افكند و از راست شد » \r\nو مدينه منوره در شمالى مكه است .\r\nالقصه از پاى كوه تا بالاى كوه دو ساعت به زحمت تمام طى كرديم . يك ساعت آن‌جا بودم و در يك ساعت برگشتم .\r\nغار ، يك سنگ مجوفى است ، تقريبا پنج ذرع طول و دو ذرع كم‌تر عرض دارد و به طول مشرق و مغرب واقع شده . در طرف غربى يك سوراخ تنگى است كه مىگويند از آن سوراخ حضرت رسالت پناه صلى الله عليه و آله داخل شده است . طرف شرقى سوراخ گشادى است كه هركس مىتواند برود . من هرگز قبول نكردم كه از آن سوراخ حضرت داخل شده باشد . آن سوراخ چنان است كه اگر يك سنگى آن‌جا بگذارى دخول و خروج از آن ممتنع است . از آن سوراخ مشرقى بايد باشد كه عنكبوت تنيده و كبوتر بچه گذارده . در سقف غار حرف  N  نقر كرده بودند ، ندانستم كدام فرنگى نوشته يا از هندىها كسى زبان انگليسى و فرانسه دانسته باشد كه حرف « ان » كه نون است اول حرف اسم خودش باشد نوشته باشد . نزديك آن غار يك سنگ بزرگ عظيمى است . بالاى آن صخره رفتم . تمام اطراف پيدا است . از طرف غرب درياى جده آشكار است كه تقريبا به خط مستقيم بايد ده فرسخ باشد . از طرف ما بين جنوب و مشرق صحراى عرفات و كوه عرفات است . از طرف شرق مزدلفه نمايان است . از طرف شمال اغلب خانه‌هاى مكه معظمه نمايان است و وادى فاطمه پيدا است . در بالاى آن صخره نماز كردم پايين آمدم .\r\nدر اغلب ايران كوهستان سخت است . من اكثر [ آن‌ها 
  ] را ديده‌ام [ اما 
  ] چنين كوه سخت و راه سخت نديده‌ام . به زحمت و مشقت تمام رفتم . يك كوه بزرگى را طى كردم . وقتى كه به قلهء او رسيدم معلوم شد كه بايد كوه بلندتر و سخت‌تر ديگر كه پشت او است و راه او كلا پرتگاه است رفتم . بىبلد و دليل هركه برود يقينا راه را گم مىكند . حسن دليل كه شريف فرستاده بود باز بعضى جاها به خطا مىرفت . در قلهء آن كوه اول خيال برگشتن داشتم از عسكرها خجالت كشيدم . حال آن‌كه ، اغلب عسكرها در پايين كوه مانده بودند . ولى بالاى كوه و آن صخره عظيم جاى باصفايى است . ممكن است كه راه او را تعمير كرده آن‌جا بركه‌اى ساخت كه آب باران جمع شود و چنين اثر عظيم در انظار به يادگار بماند .\r\nبعد از ديدن آن غار و سنگلاخ در خصوص ابو كرز 112 پى زن شبهه كردم كه گفت :\r\n« اين اثر قدم ابن ابى قحافه و اين اثر قدم محمد بن عبد الله است . » در اين سنگلاخ و كوه ، اثر قدمى باقى نمىماند مگر به پاى كوه آمده باشد كه ريگ است و در آن‌جا اين حدس را زده باشد و كفار قريش به كوه صعود كرده باشند .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nبعد از ديدن جبل الثور اين خبر تاريخ را توبيخ كردم . عجب است كه اين خبر در تاريخ « كامل التاريخ » 113 ابن اثير نيست كه در شب هجرت مىگويد : « فاستاجرا عبد الله بن اريقط من بنى الدئل بن بكر و كان مشركا يدلهما على الطريق و لم يعلم بخروج رسول الله صلى الله عليه و إله و سلم غير ابى بكر و على و ال ابى بكر فاتا على فامره رسول الله عليه و إله ان يتخلف عنه حتى يودى عن رسول الله صلى الله عليه و إله و سلم الودايع التى كانت عنده ثم يلحقه و خرجا من خوخة فى بيت ابى بكر فى ظهر بيته ثم عمدا الى غار بثور فدخلا و امر ابو بكر انبه عبد الله ان يستمع لهما بمكة تهارة ثم ياتيهما ليلا و امر عامر بن فهيرة مولاه ان يرعى غنمه نهآرهء ثم ياتيهما بها ليلا و كانت اسماء بنت ابى بكر تاتيهما بطعا مهما مسآء فاتاما فى الغار ثلاثا و جعلت قريش ماة ناقة لمن رده عليهم و كان عبد الله بن ابى بكر اذا غدا من عندهما اتبع اثره بالغنم حتى يعفى اثره فلما مضت الثلاث و سكن الناس اتاهما دليلهما ببعيريهما فاخذ رسول الله صلى الله عليه و إله و سلم احدهما بالثمن فركبه و اتتها اسمآء بنت ابى بكر بسفرتهما و نسيت ان تجعل لهما عصاما فحلت نطاقها فجعلته عصاما و علقت السفره به و كان يقال لا سماء ذات النطاقين لذلك ثم ركبا و سارا و اردف ابو بكر مولاه عامر بن فهيره يخدمها فى الطريق فسار و اليلتهم الخ . »\r\nعجب‌تر آن‌كه ابن اثير ، تنيدن عنكبوت را دم غار و گذاشتن كبوتر تخم خود را در آن‌جا ، هيچ ذكر نكرده كه از معجزات آن فخر كاينات است و اسماء ذات النطاقين نيز اين كار را در مكه معظمه كرد كه سفره نان بست و در آن سه شب در غار به‌جز عامر بن فهيره كه شير مىآورد كسى آمد و شد نمىكرد . اين روايت ابن اثير بر خلاف محدثين و مورخين است .\r\nدر تفسير مجمع البيان مىگويد : « كان رجل من خزاعه فيهم يقال له ابو كرز فما زال يقفوا اثر رسول الله صلى الله عليه و إله و سلم حتى وقف بهم على باب الغار فقال هذه قدم محمد هى و الله اخت القدم فى المقام و قيل قال هذه قدم ابى قحافه او ابنه و قال ما جاذوا هذا المكان اما ان يكون قد صعد و فى السمآء او دخلوا فى الارض . »\r\nدر تاريخ روضة الصفا 114 نوشته : « جوانان قريش با شمشير و چوب به طمع مال سر در كوه و بيابان نهادند و قايفى را با خود بردند كه به ابو كرز مشهور بود تا پى بيرون ببرد . ابو كرز پى را به در غار ثور رسانيد و گفت : « مطلوب شما از آن تجاوز نكرده است ، ندانم به آسمان رفته است يا به زمين فرورفته . » و به قولى اين‌كه قايف گفت : « مطلوب شما از اين‌جا نگذشته و در اين غار است . »\r\nدر حبيب السير 115 ، گفته : « اهل طغاين قايفى كه موسوم به ابو كرز بود گرفته روبه كوه و بيابان نهادند و به جد و جهد تمام نشان پى يافته ، نزديك به غار ثور رسيدند و نشان را گفت :\r\n« مطلوب شما از آن غار نگذشته است . »\r\nو در تاريخ ديگر نوشته است : « لما دنو من الغار قال القآئل و الله ما جاز مطلوبكم من هذا الغار فعند ذلك حزن ابو بكر فقال رسول الله صلى الله عليه و إله و سلم لا تحزن ان الله معنا . »\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nو هركه آن كوه و آن غار را ديده باشد بر حدس و فراست ابو كرز صد هزار تحسين خواهد كرد و الله تعالى و رسوله اعلم .\r\nدر وقت برگشتن به حالت كسل و مغمى عليه در سايهء سنگى دراز كشيده بودم . يك نفر هندى هيزم جمع مىكرد كه سه سال است در مدينه ساكن است . هندى كه فارسى مغشوش را به زبان عربى بدل بكند معلوم است كه چه خواهد شد . به زحمت تمام حالى كرد كه : « من دلك را خوب مىدانم . » خواستم . آمد مشت‌مالى كرد . دلاك‌هاى تهران بايد از او ياد بگيرند . خيلى افاقه شد و رفع خستگى نمود . وقتى كه پايين آمدم به هزار زحمت دراز كشيدم .\r\nباز آن هندى كه اسمش محمد است آمد از پا تا سر مشت‌مالى كرد ، مايهء آسايش و راحتى شد .\r\nاز آن‌جا يك ساعت از شب گذشته به منزل آمديم . حالت شرفيابى حرم محترم نبود . كسل و فشل افتادم . جناب شريف عون تشريف آوردند . احوال‌پرسى از خستگى راه كردند و نشان مبارك دولت ايران را آوردند كه فرمان ندارد . از من نوشته‌اى مىخواست . براى تصديق قول او و نشان مبارك شرحى نوشتم كه انشاء الله ، فرمان او از تهران صادر كرده فرستاده شود .\r\n\r\nروز پنجشنبه پانزدهم ذى الحجه :\r\nصبحى به ناتمامى اسباب سفر و رفتن پرداخته قايم‌مقام جده و على رضا بيك ميرآلاى و ساير مردم از ترك و عرب آمدند . بعدازظهر به حرم محترم مشرف شده به نيابت والدهء مرحومه حاجيه طواف كردم و به خانه مراجعه كردم .\r\nامروز يك كبوتر ديدم كه بالاى حلقه در خانه نشسته . چون ممكن نبود كه هردو پا را بر روى حلقه بگذارد ، يك پاى خود را بلند كرده و يك پاى خود را گذاشته بود و به حالت خوشى نگاه مىكرد و مدتى به همين حالت بودم . راست گفته‌اند :\r\n تو اى كبوتر بام حرم چه مىدانى * طپيدن دل مرغان رشته در پا را \r\nو شب جمعه شانزدهم پنج ساعت از شب رفته به حرم مبارك رفتم ، در چاه زمزم غسل كرده به خانه مبارك « و من دخله كان امنا » داخل شديم و نمازهاى مستحبهء وارده را در پهلوى ستون و در گوشه‌هاى خانهء مباركه خوانده از وحشت نتوانستم به بالا نگاه كنم . در پشت بام مبارك از ميان بيت در طرف ركن عراقى است .\r\nعجب از سلاطين است كه هركه تعميرى كرده اسم خود را در سنگى نقش كرده‌اند و در ميان خانهء خدا در ديوارها نصب كرده‌اند و راضى نشده‌اند كه در خارج بيت مبارك اسامى آن‌ها ثبت و ضبط شود و حق ، آن است كه مثل اصنام منصوبه ، آن احجار مكتوبه را بايد از آن‌جا كند و خانهء مبارك را از آن آلايش پيرايش داد . مثلا در طرف ركن يمانى ملك الاشراف ، خادم الحرمين برسباى 116 است كه در سنهء هشتصد و بيست و شش تعمير كرده و خادم الحرمين قايتباى است كه در سنهء هشتصد و هشتاد و چهار تعمير كرده است و سلطان محمد خان عثمانى است و چند سنگ منقور ديگر است . از وحشت هيچ دعايى به خاطرم نرسيد مگر آن‌كه گفتم : « خداوندا پايى كه به خانهء مبارك تو آمده در مقام حنبلى حرام است\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nكه به آتش جهنم داخل بشود . »\r\nو از بيت مبارك درآمده يك سوره قرآن را خوانده ، ساعت شش و نيم بود كه به منزل آمدم .\r\nاين جسارت را كردم . اگر به حكم استخاره نبود چنانچه گذشت هرگز جرأت نمىكردم كه داخل خانهء مباركه شوم . در ميان خانه سه ستون است .\r\nالقصه ، برسباى از سلاطين چراكسه و از عتقاى برقوق 117 است كه در سنهء هشتصد و بيست و پنج جلوس كرده و در ذى الحجة الحرام هشتصد و چهل و يك وفات كرده است .\r\n\r\nروز جمعه شانزدهم ذى الحجه :\r\nصبحى به حرم مبارك مشرف شده يك طواف كردم و ثواب او را به نواب اعتضاد السلطنه ، نصرت الدوله و حشمت الدوله نياز كردم و از زقاق الحجر برگشتم . در كوچه سنگ سياه مستطيلى نصب كرده‌اند كه آن سنگ به حضرت رسالت ، صلى الله عليه و آله سلام داده است و اين شعر را بالاى او نوشته‌اند :\r\n « انا الحجر المسلم كل حين * على خيرِ الورى قلى البشارة \r\n فنلت فضيلة من ذى المعانى * خصصت بها و ان من الحِجارة » \r\nبه منزل آمده بعدازظهر به كوه حرى رفتم كه حالا به جبل النور معروف است و ما بين شمال و مشرق مكه واقع است . تا مكه معظمه تقريبا يك فرسخ است . از پايين كوه تا بالا به قدر يك ساعت طول كشيد كه رفتم . اگرچه راه را ساخته‌اند باز صعوبت دارد . ولى مىتوان چنان ساخت كه سواره به آسانى تا قله كوه برود . بالاى كوه قبه ساخته‌اند . در ميان قبه يك سنگ بزرگى است كه موربا به عرض شكافته شده است . ميگويند كه حضرت رسالت صلى الله عليه و آله را آن‌جا شق صدر كرده‌اند و مردم را آن‌جا آورده مىخواباندند « 1 » كه سورهء الم نشرح آن‌جا نازل شده . به زحمت مردم آن‌جا مىخوابند و به ميان آن سنگ مشقوق مىروند .\r\nشيخ متولى اصرار كرد كه به ميان سنگ برود ، گفتم : « انشراح صدر حضرت رسول ( ص ) در طايفه بنى سعد شده و سوره الم نشرح در مدينه نازل گشته و دخلى به اين كوه ندارد . وانگهى ، انشراح صدر گفته‌اند نه انشقاق كوه . »\r\nپرسيدم : « غار حرى كجاست ؟ »\r\nگفت : « پايين كوه است . »\r\nچندين پله از كوه ساخته‌اند كه پايين مىآيند . در جنوب مغرب آن قبه غار حرى است و نزديك غار دو صخره عظيم است كه به يكديگر الصاق دارد . ما بين آن‌ها به قدر نيم ذرع بل كم‌تر است كه بايد از آن‌جا به زحمت تمام گذشت و به غار رفت .\r\nغار حرى غار كوچكى است . دهن گشاد دارد كه حضرت رسالت صلى الله عليه و آله و سلم در آن مكان شريف قبل از نبوت به عبادت مشغول بودند و در آن كوه حضرت جبرئيل به نبوت نازل شده و سوره علق شرف نزول يافته . آن سورهء اول سوره‌اى است كه نازل شده است .\r\n\r\n\r\n","description":"","footnote":"\r\n( 1 ) متن : مىخوابانند .\r\n","page_name":" 211 ","page_number":211},
  {"content":"\r\n\r\nبالاى كوه ، خيلى باصفا است . در نزديكى قله در سر راه كه بالا مىروند بركهء بزرگى ساخته‌اند كه از آب باران پر مىشود . اگر پر بشود جمعى را كفايت مىكند .\r\nدر عرض راه در وادى عشركزفر كه ميان جبل النور و شهر مكه معظمه است سلطان سليمان عثمانى سدى عظيم ساخته كه آب سيل را از مكه معظمه برگردانيده است . طول آن سد تقريبا پانصد ششصد ذرع مىشود .\r\nيك ساعت به غروب مانده مراجعت كردم و چون جناب شريف عبد الله كسالت داشت به عيادت ايشان رفتم . خيلى صحبت شد . خواهش كردم : « [ چون 
  ] شب گذشته از وحشت و دهشت نتوانستم خانهء خدا را درست ملاحظه بكنم ، خيال دارم در روز وداع باز شرفياب بيت مبارك شده از آن‌جا مرخص بشوم . »\r\nجناب شريف فرمودند : « خبر مىكنم باز حاضر باشند كه هروقت تشريف ببريد در خانه مباركه را باز كنند . »\r\nشب چهارشنبه به حرم مشرف شده طوافى به نيابت اعليحضرت همايون شاهنشاهى خلد الله ملكه كرده و در حجر اسماعيل نماز كردم . قارى كور را ديدم ، سورهء ملك را براى وليعهد مرحوم و سورهء مزمل را براى شاه مرحوم و سورهء قيامت را براى والدهء مرحومه خوانده به منزل مراجعت كردم .\r\n\r\nروز شنبه هفدهم ذى الحجه :\r\nكه اوّل بهمن‌ماه جلالى است ، صبحى شريف عون آمد . كرهء بزرگ ارض كار انگليس داشت فرستاد آوردند . بعضى اشكال‌ها داشت از اين بنده جويا شد . آن‌چه مىدانستم بيان كردم و خاطرنشان نمودم .\r\nبعد از رفتن مشاراليه به حرم محترم مشرف شده طواف كرده ، نماز را در حجر اسماعيل خوانده ، دختر مرحوم فرمانفرما فريدون ميرزا تب كرده بود از او عيادت نموده به منزل برگشتم .\r\nيك ساعت به غروب مانده به حرم مبارك مشرف شده طواف كردم و در حجر اسماعيل نماز گذاردم و يك سورهء يس براى خاقان مغفور ، يك سورهء دخان براى مرحوم وليعهد دو قارى خواندند . انصافا قرآن را اين كورها بايد بخوانند كه انسان لذت از قرائت و تلاوت آن‌ها مىبرد .\r\nغروب آفتاب به منزل آمدم . شب هيجدهم بعد از شام به حرم مبارك مشرف شده طوافى به جهت حضرت صديق طاهره عليها السلام كرده در تحت ميزاب رحمت در حجر اسماعيل نماز خوانده ، سوره يس را نيز يكى از قارىها خوانده كه ثواب آن را نيز به انسية الحورآء نياز كردم .\r\nبعد يكى از بنى شيبه آمد گفت كه در مقام ابراهيم باز است به زيارت بياييد . به زيارت مشرف شده ، در دور ضريح گشتم . در ميان ضريح كه روپوش گلابتون دارد و هر ساله تجديد مىشود .\r\nجاى پاى ابراهيم است كه بالاى او در بناى خانه كعبه ايستاده‌اند و آب زمزم آن‌جا ريخته ، براى استشفا مىآشامند . بعد از زيارت مقام ابراهيم به كنار خانهء مباركه آمده به فاصله چند ذرع روبروى حجر نشسته ، قدرى قرآن خوانده به منزل مراجعت كردم .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nحاج شيخ ابو محمد خراسانى ، در پهلوى من نشسته بود . سورهء مباركهء طه را كه مىخواندم در آيهء شريفهء  « وَ أَهُشُّ بِها عَلى غَنَمِي »  از شيخ پرسيدم كه معنى اهش چيست ؟\r\nفرمودند : « يعنى مىرانم . هش به معنى راندن است . »\r\nگفتم : « عجب كه عوام هم به لحن ، در راندن هش‌هش مىگويند . »\r\nگفت : « بلى همين است . »\r\nپشت سر نگاه كردم ديدم محمد باقر خان است .\r\nگفتم : « خان دانستيد ؟ »\r\nگفت : بلى .\r\nديگر خجالت كشيدم كه به شيخ معنى اهش را بيان كنم كه نزد عرب‌ها و اهل مسجد الحرام خجل شود . در معنى ، او بر جهالت باقى ماند و من بر خجالت .\r\nساعت پنج به منزل آمده به ياد آقا ميرزا هدايت وزير دفتر افتادم كه پارسال در چنين شب در مسجد شاه بوديم و از گوشه‌اى تماشا مىكرديم كه براى امام جمعه عروس آوردند . به ياد ايشان قلمى برداشتم و مراسله‌اى نگاشتم كه صورت مراسله اين است :\r\n« جناب وزير دفتر دام مجده ، شب غدير است ، از حرم رب قدير ساعت پنج بىآفت و رنج به منزل شريف ، به دو معنى آمده ، به ياد پارينه و امام آدينه افتادم كه در مسجد شاه و معبد الله ، پاى منبر روى سكو با شما نشسته گفتگو مىكرديم . در تاريكى نارنگى مىخورديم و سير و تماشاى ميرداماد و عروس و مشعل و فانوس داشتيم . امام در استقبال انكار داشت و همراهان در استعجال اصرار . در مسجد از عوام صلوات بود و در كوچه از نظام نغمات . تا خصيان عصيان نموده ، بر امام خروج كردند . صاحب زنج غالب شد و طالب گنج هارب . ديبه را پس بردند و سيبه را پيش . زمام را گستند ، صمام را شكستند . امام را بردند ، ادام را خوردند . و امسال در اين شب عزيز كجا هستم كه از فج عميق به بيت عتيق آمده‌ام و از آن منبر و محراب به اين زمزم و ميزاب فايز شده‌ام . گاهى به خجر تلثيم است و گاهى به حطيم تعظيم . در مقام ابراهيم به نماز مشغولم و در حجر اسماعيل به نياز . گوى وفا باخته‌ام ، كوى صفا تاخته . مروا از مروه شناخته‌ام و طراز عمر از عمره ساخته . من كجا و اين آستان و اين داستان كجا ؟ اين‌كه مىبينم به پندار است يا رب يا به خواب ؟ خويشتن را در چنين سمت ؟ ؟ ؟ ؟ پس از چندين عذاب .\r\nاين‌جا كه رسيد ، كاكا آمد كه جناب شريف عون كه عين جمال و معين كمال است به ديدن آمده ، در سالون بيرون انتظار دارد . ديگر فرصت نشد كه در ظلمات ديجور با اين كلمات ناجور ، درددلى تحرير كنم و آب و گلى خمير . شقشقه هدرت 118 تا كى دماغى و فراغى باشد كه اين نامه به پايان برسد و به تهران برسد . زياده چه زحمت دهد ، و السلام . »\r\nامروز به ملاباشى سياهه‌اى دادم كه براى يك صد و ده نفر از اجداد گرام و جدات و اخوان عظام و همشيرگان و اعمام فخام و عمات ذوى الاحترام و امناى دولت حيا و ميتا كه حق دوستى و رحم و تعليم و غيره داشتند اجرت بدهد نايب بگيرد كه براى هريكى يك طواف با\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nغسل و نماز و آداب به جا آورند . نوشتن اسامى آن‌ها خالى از سمعه و ريا نيست . جزا هم الله خيرا .\r\n\r\nروز يكشنبه هيجدهم ذى الحجه :\r\nكه يوم الغدير است صبحى سه ساعت از دسته رفته به تنعيم ، به احرام عمرهء مفرده رفتم كه در عرض راه مدينه منوره واقع است . يك ساعت راه است . در تنعيم غسل كرده ، احرام بسته ، به بيت اللّه احرام لبيك‌گويان روانه شدم . طواف واجب به عمل آورده ، نماز را در مقام ابراهيم خوانده به منزل مراجعت كردم . رفتن و آمدن شش ساعت كشيد . در طواف آخر از خستگى حالت خواند دعا نبود ، به واجب اقتفا شد و به لا إله الا الله » اكتفا .\r\nصاحب قاموس مىگويد : « و التنعيم موضع على ثلاثة اميال او رابعة من مكة اقرب اطراف الحيل الى البيت سمى به لان على يمينه جبل نعيم و على يساره جبل ناعم و الوادى اسمه نعمان . » و هركه از تنعيم به مكه برود نعيم كامير در يمين اوست ، اين‌كه خاقانى گفته :\r\n ز آن‌جا به مقام عمره تازى * از عمره طراز عمر سازى \r\n آخر عمل از مناسك اين است * آن ديوان را فذلك اين است \r\nمقصود او عمرهء مفرده است .\r\nعصرى براى تهنيت عيد شريف عون ديدن كرد . شب دوشنبه نوزدهم ، در ساعت چهار به حرم مشرف شده ، طوافى به جهت ائمهء اطهار عليهم السلام كرده نماز را در مقام ابراهيم خوانده مراجعت كردم .\r\nامروز مذكور شد كه جمعى از حجاج به زيارت مدينهء منوره نرفته به جده مراجعه كرده و به اوطان خود رفته‌اند . در حديث است كه حضرت رسالت ( ص ) فرموده‌اند : « هركه زيارت خانهء خدا را بكند و مرا زيارت نكند در حق من جفا كرده است . »\r\nمعلوم است كه جفاى رسول ( ص ) از آدم جهول سر مىزند . كسى كه مخاطب ، « لولاك لما خلقت الافلاك » باشد خانه سنگ و خاك ، يكى از مظاهر آن وجود پاكى خواهد بود و در زيارت آن حكمت است . در حضور اين نعمت يكى دار السلام است و يكى نعم المقام . هاتف خوب گفته :\r\n چشم دل باز كن كه جان بينى * آنچه ناديدنى است آن بينى \r\n\r\nروز دوشنبه نوزدهم ذى الحجه :\r\nصبحى همشيره‌زاده‌هاى امام جمعه اصفهان به ديدن آمده بودند . عمامهء سبز را برداشته عمامهء سفيد گذاشته بودند . بر آن‌ها بحث كردم كه : « شعار هزار سالهء خودتان را چرا محض ورود مكه ، تغيير داده‌ايد ؟ »\r\nجواب حسابى نداشتند .\r\nقريب به ظهر به زيارت مشرف شده طواف براى ائمهء اطهار عليه السلام كرده نماز را در مقام ابراهيم خوانده و در دور مسجد الحرام گردش كرده ، ابواب حرم مبارك را ملاحظه كرده با\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nنقشه‌اى كه محمد باقر خان كشيده بود شمال و جنوب و شرق و غرب را از روى قطب‌نما معلوم كرديم . و عصرى ، قريب به غروب ، به زيارت حرم مبارك مشرف شده طوافى به نيابت ائمهء اطهار عليه السلام كرده نماز را در حجر اسماعيل كرده ، به منزل مراجعت كردم .\r\nدر مقام ابراهيم در دو طرف غربى پايه سنگ كه محاذى بيت مبارك است اسم ملك الاشراف خادم الحرمين اينال ناصرى 119 است كه در سنهء هشتصد و پنجاه و هشت به تجديد عمارت آن‌جا اقدام كرده است . مشاراليه در ربيع الاول سنهء هشتصد و پنجاه و هفت جلوس كرده است و در جمادى الاول سنهء هشتصد و شصت و پنج وفات كرده است .\r\nدر دو طرف پايه سنگى شمال و جنوب مقام ابراهيم اسم ملك الكامل خادم الحرمين قانصوه غورى 120 است . در تاريخ قانصو در سنگى كه در پايهء مقام است قانصوه با هاء هوز نقر كرده‌اند كه امر به تجديد بنا كرده است به تاريخ نهصد و پانزده هجرى .\r\nقانصوه ، آخر سلاطين چراكسهء مصر است كه در سنهء نهصد و شش [ هجرى 
  ] جلوس كرد و در محرم الحرام سنهء نهصد و بيست و سه مصر و توابع به دست سلاطين عثمانى افتاد كه سلطان سليم فاتح مصر است و دولت چراكسه در قانصوه منقرض شد .\r\nملوك چراكسه بيست و دو نفر بوده‌اند . اول ايشان برقوق است كه در رمضان سنهء هفتصد و هشتاد و چهار جلوس كرده است . تمام سلاطين چراكسه ، مصر و شامات و مكه و مدينه را در تصرف داشته‌اند و مدت ملكشان يك صد و چهل و هشت سال طول كشيد .\r\nشب سه‌شنبه بيستم ، ساعت چهار به حرم محترم مشرف شده ، طواف كرده ، نماز را در حجر اسماعيل خواندم . سرور آقا رفت شيخ بدوى قارى مصر را آورد . مشاراليه اعمى است و ليكن بسيار خوب قرائت مىكند . در مكه مثل او نيست . سورهء نجم را خوانده به روح مرحوم وليعهد نياز كردم . ساعت پنج به منزل برگشتم .\r\n\r\nروز سه‌شنبه بيستم ذى الحجه :\r\nصبحى به حرم مبارك مشرف شده طواف كردم . در مقام ابراهيم نماز خوانده از حرم مبارك درآمده سوار شده به كوه ابو قبيس رفتم . در بالاى كوه ابو قبيس دو مقام است . يكى مسجدى است كه سقف ندارد و شق القمر آن‌جا شده و يكى مسجدى است كه سقف دارد .\r\nمىگويند بلال آن‌جا اذان گفته . حرم مبارك و خانهء مبارك در غربى واقعى ابو قبيس است .\r\nبالاى خانهء مباركه قدرى گود است ، يعنى ديوار اطراف او بلند است و از دور تقريبا به قدر نيم ذرع آمد . تمام شهر مكه و خانه‌ها پيدا است .\r\nدر مكه سه جا عسكر سلطانى است . يكى قلعه بزرگى است كه ما بين جنوب و مغرب كوه ابو قبيس است و ديگرى جبل العمر است كه در غربى ابو قبيس است و حرم محترم در ميانهء فاصله است كه در آن‌جا نيز عسكر است . [ سومى 
  ] قلعهء فلفل است كه فيما بين مغرب و شمال ابو قبيس است . كوه صفا و مروه بلندتر بوده است . مىگفتند شريف عبد المطلب خراب كرده و خانه ساختند . اكنون بر صفا و مروه كوه نمىتوان گفت .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nاز آن‌جا به حجون رفته ، زيارت قبر حضرت خديجه كبرى كردم و صلوات و سلام به روح پرفتوح شوهر بزرگوار و بر داماد نامدار و بر دختر عاليمقدار و بر اولاد او ائمهء اطهار فرستادم . الحق اين زن در دين نبوى و ترويج شريعت مصطفوى خيلى خدمت كرده است كه مردان عالم بايد غايشه بندگى او را به دوش بكشند . خادم قبر آمنه بنت وهب گفت : « هذه ام رسول الله . »\r\nگفتم : « سلام بر روان او و بر جان پسر او كه فخر كاينات است مىفرستم . » ولى قبر آمنه در ابو است .\r\nاز آن‌جا به مقبرهء عبد المطلب و عبد مناف رفتم كه هر دو در تحت يك قبه است . هاشم پسر عبد مناف در غزه شام است . مطرود بن كعب 121 غزه 122 را به لفظ جمع گفته است :\r\n و هاشم فى ضريح عند بلقعة * تسفى الرياح عليه وسط غزات \r\nاز آن‌جا به سر قبر ابو طالب رفتم . عرض كردم : « واى بر جمعى كه ترا العياذ بالله از اهل نار مىخوانند . پسر تو قسيم جنت و نار است . »\r\nاز آن‌جا به منزل مراجعت كردم . عصرى به حرم محترم رفته طوافى به نيابت نصير الملك و آقا ميرزا علينقى و آقا ميرزا زكى كرده كه حق جار و جوار دارند و نماز را در حجر اسماعيل خوانده و قرآن را كه در اول ورود مكه معظمه شروع كرده بودم تمام كردم و به روح وليعهد مرحوم و شاهنشاه مرحوم و والدهء مرحومه ، ثواب او را نياز كردم . قارى كور مصرى سوره ق و طور را خوانده به روح مرحومهء والده نياز كردم .\r\nاز آن‌جا به منزل آمده جناب دبير الملك به وداع آمده بودند . ساعت چهار از شب به حرم مبارك مشرف شده ، طواف كرده ، نماز را در حجر اسماعيل خوانده به منزل مراجعت كردم .\r\n\r\nمكه معظمه - پرت‌سعيد\r\n\r\nروز چهارشنبه بيست و يكم ذى الحجه :\r\nصبحى ، شريف عون و شريف عبد الله و جمعى ديگر به وداع آمده بودند . بعد از رفتن آن‌ها به حرم مبارك رفته ، در زمزم غسل كرده حافيا حاسرا به بيت مبارك داخل شده نمازى كه وارد شده ، ميان دو ستون و در كنج‌هاى خانهء مباركه خواندم . در نماز ما بين دو ستون در ركعت اولى بعد از حمد سورهء حم مستحب است . چون حفظ نداشتم سوره قدر را خوانده طواف وداع كرده به منزل آمدم .\r\nاز وحشت بيت درست ملاحظه نتوانستم بكنم ، ولى مرمرهاى فرش بيت هر يكى يك جور است . يكى شكسته ، يكى درست است . يكى كوچك ، يكى بزرگ است . سلاطين عثمانى در خصوص بيت الله الحرام خيلى مسامحه كرده‌اند . خيابان‌هاى حرم مبارك همه سنگ كبود است كه فاصلهء هريك به قدر يك چارك آهك است و آن هم ناصاف . هيچ لايق بيت الله\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nالحرام نيست .\r\nدو ساعت و نيم به غروب مانده از مكه معظمه حركت كرديم . در نزديكى قهوه‌خانهء بستان كه در سر راه جده است جناب شريف عبد الله امير مكه و جناب تقى الدين پاشا والى حجاز به مشايعت آمده چادر زده بودند . هردو يك جا نشسته بودند . مترصد آمدن من بودند . بيرون مكه معظمه هم نظام ايستاده هفده تير توپ انداختند . من هم به چادر رفته پياده شدم . تا بيرون چادر والى پاشا استقبال كرد . شريف به واسطهء فلج پا همان جاى خود ايستاده و فرمودند : « اى كاش كه توقف شما در مكه معظمه بيشتر از اين مىشد يا ، آن‌چه توقف در مصر و اسلامبول فرموديد اين‌جا مىكرديد كه از صحبت شما و خدمت شما مستفيد مىشدم . »\r\nگفتم : « من هم از دورى حرم محترم و مهجورى از فيض خدمت شما مىگويم :\r\n « فارقتها لاعن رضى و هجرتها * لاعن قلى و رحلت لا متخيرا » . \r\nگفتند : « بىادبى نباشد اين شعر را يك‌بار ديگر بخوانيد كه من حفظ كنم و به يادگار در نظر من باشد كه در روز وداع شاهزاده اين شعر را خواندند . »\r\nاز حرم محترم صحبت كردم كه : « سلاطين در تزيين و ترصيين حرم محترم خيلى تكاهل كرده‌اند . عقول اغلب مردم از خارج و داخل در انظار ايشان است و تا قهر غلبه نباشد مردم به طاعت و عبادت ميل ندارند . رواج دين بسته به شمشير سلاطين است . هرقدر در تزيين مكه بكوشند باعث تعظيم شعار اسلام است . حضرت رسول ( ص ) سيزده سال در مكه معظمه فرمودند ؛ « قولو لا إله الا الله تفلحوا » قليلى ايمان آوردند . ولى در مدينهء منوره فرمودند ؛ « انا نبى السيف » همه طوعا و كرها تمكين كردند . »\r\nجناب شريف تصديق كرد و عذر تقصيرات خود را خواسته و گفتند : « انشاء الله در كتاب روزنامهء خودتان اگر از ما تقصيرى در خدمت سر زده باشد خود خواهيد نوشت . »\r\nگفتم :  « ما لِهذَا الْكِتابِ لا يُغادِرُ صَغِيرَةً وَ لا كَبِيرَةً إِلَّا أَحْصاها  ، اگر تمام روزنامهء من وصف شما باشد باز كم است . » خيلى خنديد . والى پاشا هم مرد باسوادى است .\r\nبعد از شرب قهوه ، راكب صهوه شديم . از مكه معظمه تا حده به الحاء مهمله با تخت روان قاطرى شش ساعت و نيم راه است و همه‌جا به مغرب حقيقى حركت مىشود . راه صاف و ريگ است . در يمين و يسار كوه است . كوه‌هاى بلند و پست قدرى از راه دور است و قدرى نزديك‌تر . حده آبادى زياد دارد . آب جارى دارد كه از وادى فاطمه مىآيد . قدرى شور است .\r\nچاه شيرين هم دارد . ملك حسين پاشا ، برادر شريف است . خيلى قابل است . اگر انشاء الله آباد شود ميان مكه معظمه و جده به كار قوافل و حجاج مىآيد . از مكه معظمه تا جده چند جا آب شيرين و قهوه‌خانه است : اول ، قهوهء بستان . ثانى ، قهوهء ام الدود . ثالث ، قهوهء مكتله . رابع ، سالم كه آب خوب دارد . خامس ، علمين كه دو مناره براى حدود حرم ساخته‌اند . تا آن‌جا ، حد حرم است و پنج ساعت راه است . سادس ، شميسى بالتصغير .\r\nشش ساعت از شب رفته وارد منزل شديم . بهترين جاها مسجد بود كه على بيك مين‌باشى\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nكه والى پاشا به همراه ما با بيست سوار تعيين كرده بود ، براى ما خالى كرده بود .\r\n\r\nروز پنجشنبه بيست و دوم ذى الحجه :\r\nصبحى ، در بساتين جديد الاحداث جده گردش كردم . جاى مستعدى است . آثار قنات قديم را هم دارد . چهار ساعت به غروب مانده از آن‌جا حركت كرديم . در قهوه‌خانهء بحره قدرى مكث كرديم . بحره آبادى دارد و تا مكه نصف راه است . در جراده نماز مغرب و عشا خوانديم و به قهوه‌خانهء رغامه ساعت پنج و نيم وارد شديم . على بيك گفت : « تا جده چندان راهى نيست .\r\nبايد اين‌جا مكث كرد كه صبح برويم . »\r\nدر خانهء كپرى چند ساعت مانديم . از تعب و نصب در آن كپر قصب به راحت تا صبح خوابيديم . از قهوه‌خانهء عرب باز به ميان دو كوه افتاديم كه گاهى بر او نزديك است و گاهى دور . از حده تا جده چند قهوه‌خانه است : اول ، قندهور . ثانى ، بحره . ثالث ، عرب . رابع ، جراده .\r\nخامس ، عبد النصيف . سادس ، رغامه . سابع ، رأس قايم . ثامن ، جده . از جده تا رماغه هشت ساعت راه است . از رغامه تا جده يك ساعت و نيم است و صحراى صاف است .\r\nصبحى در رغامه گفتند : يكنفر هندى از همراهان نواب هندى در عقب بوده ، ناخوش بوده مرده است و يك دست او را هم گرگ خورده است . به على بيك مين‌باشى گفتم از اهل قهوه‌خانه و عسكر آن‌جا آدم فرستاد كه نعش او را بياورند . پول دادم كه او را دفن بكنند .\r\nآب جده از باران است كه صهاريج بزرگ ساخته‌اند . قونسول فرانسه ، انگليس ، هالند و دولت ايران در آن‌جا است .\r\n\r\nروز جمعه بيست و سيم ذى الحجه :\r\nامروز اول دلو است . سه ساعت از دسته گذشته وارد جده شديم . از مكه معظمه تا جده شانزده ساعت راه است . على بيك قايم‌مقام و عسكر و قاضى جده با محمد آقا ترجمان دولت ايران تا قهوه‌خانهء رأس قايم به استقبال آمده و حاجى احمد آقا قونسول ، در مكه براى روانه كردن و قرار كرايه حاج عجم از راه شام و جبل اذن گرفته مانده بود . على بيك بسيار پيرمرد مبادى آداب است .\r\nبعد از ساعتى كامل بيك ناظر گمرك آمد . مرد دنيا ديده‌اى است . غصهء دولت و اسلام زياد مىخورد و مىگفت : « قديم در جده قونسول نبود رشيد پاشا پاى قونسول‌هاى دول خارجه را به جده باز كرد و به ناموس حرم محترم بىادبى شد . كليه حجاز را به دست آن‌ها داد . »\r\nدر اين اثنا نايب قونسول فرانسه آمد . بعد جنرال قونسول دولت بهيهء انگليس با لباس رسمى آمد . قايم‌مقام نيز همراه او بود . اختيار تمام بحر الاحمر با جنرال قونسول است . گوش راست او ثقل دارد . به زحمت مىشنود . مىگفت : « اگر بخواهيد به راحتى به اسلامبول برويد از اين‌جا به عدن برويد و از عدن با واپور پسته « 1 » به اسلامبول برويد . »\r\nگفتم : « اين كاراكل از قفاست . »\r\n\r\n\r\n","description":"","footnote":"\r\n( 1 ) پست .\r\n","page_name":" 218 ","page_number":218},
  {"content":"\r\n\r\nو كامل بيك مىگفت : دو روز ديگر واپور نمسه مىرسد . او بهتر است .\r\nبعد از نماز عصرى به تماشاى دريا رفتم و از بازار مراجعت كردم . بازار اين‌جا از بازار مكه آبادتر و معمورتر است . عصرى گفتم كه با واپور شرف‌رسان عثمانى قرار و مدار رفتن را بدهند .\r\nتا ما به آن كشتى راضى نشده بوديم مىگفتند يكشنبه حركت مىكند ، همين كه راضى شديم و قايم‌مقام قرار كرايه را داد معلوم شد كه پنجشنبه حركت مىكند . خيلى افسوس خوردم كه اگر چنين بود چرا اين چند روز از بيت الله الحرام دور و مهجور شديم كه يك دقيقه آن مكان مبارك غنيمت بود .\r\nخداوند انشاء الله به حق صديقهء طاهره عليهما السلام يك‌بار ديگر زيارت آن آستان همايون و آن حرم ميمون را نصيب كند .\r\n\r\nروز شنبه بيست و چهارم ذى الحجه :\r\nصبحى ، در خارج بندر جده به زيارت حضرت حوا رفتم . قبرستانى است كه دورادور او ديوار كشيده‌اند از دركه داخل مىشود نزديك به در ، بقعه كوچكى است كه مىگويند رأس حوا است . در وسط كه جاى ناف و سره است گنبدى ساخته‌اند و ضريحى گذاشته‌اند و سنگى نصب كرده‌اند ، مىگويند سر حوا است . متولى دارد . عوام آن‌جا ناف را مىبوسند و زيارت مىكنند . آخر قبرستان جايى است كه مىگويند محل رجل حوا است . از سر تا پا يك صد و چهل ذرع است و ديوارى هم به طول اين قبر و عرض سه چهار ذرع از دو طرف كشيده‌اند .\r\nقبر عثمان پاشا حاكم جده را به تاريخ هزار و دويست و شصت يك با يك نفر ديگر از اقارب او در ميان اين دو ديوار كه در معنى ، جسد حضرت حوا است دفن كرده‌اند . اگر اين قبر راست باشد و طول حضرت حوا اين‌قدر باشد ، قبر عثمان پاشا ، در گلوى حضرت واقع شده است كه گلوى حضرت حوا را گرفته كه چرا به اغواى شيطان گندم خوردى كه ما را از روضهء رضوان محروم بكنى . ولى ظاهرا كار قبيحى كرده‌اند كه جسد او را بالاى جسد مطهر ام البشر دفن كرده باشند . از شيخ متولى پرسيدم گفت : « به قهر دفن كردند و ما قدرت منع نداشتيم . » و عجب آن‌كه رأس كه در اعضاى انسان اشرف بدن و جاى عقل و شعور و سمع و بصر است آن‌طور ساخته‌اند كه درخت خرما در مقام رأس كاشته‌اند و ناف را قبه و ضريح قرار داده‌اند .\r\nشيخ متوّلى به من اصرار كرد كه جاى تقبيل است . گفتم : « فرزند هرگز ناف مادر را نبوسيده است . بايد سر و روى مادر را بوسيد . اين حرف براى عوام خوب است . - »\r\nطول قبر شمالى و جنوبى است و الآن چنان ساخته‌اند كه رو به قبله است كه طرف مشرق باشد . از آن‌جا به كنار دريا آمدم كه خارج دروازهء مدينه است . گفتم ، تور بياورند ماهى بگيرند . گفتند : « دو سال است بر ماهى گمرك بسته‌اند و از هر ده قروش يك قروش مىگيرند و جاى معين است بايد از آن‌جا حمل‌ونقل بكنند . اگر ميل داريد بايد به قايم‌مقام گفت تور بفرستد . »\r\nگفتم : « هيچ لازم نيست كه به خواهش نفس و سمك متحمل تابش شمس فلك شد . »\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nبه منزل آمدم . عصرى معلوم شد كه وكيل كشتى شرف‌رسان دروغ گفته ، خيال دارد كه ينبع برود . از غنى و محتاج كشتى را از حاج مشحون كرده و در اواسط محرم الحرام از ينبع حركت خواهد كرد . قايم‌مقام به عذرخواهى آمد كه : « مرا خدمت سركار خجل كردند . »\r\nگفتم : « معلوم مىشود كه دروغ اين ولايت زيادتر از جاى ديگر است . از اول اين فقره را بيان مىكرد چه عيب داشت . الآن كه متوقف جده خواهم بود تا خدا چه خواسته باشد . »\r\nدو روز است باد شمال مىوزد . هوا سرد شده و درجه فارينهايت « 1 » به حد اعتدال ايستاده بود كه پنجاه و پنج درجه باشد . در جده از دو نفر شنيدم كه على پاشا شيخ الحرم مدينه منوره شب‌ها عوض تضرع و استكانت ، تجرع و استكان دارد . خيلى تعجب كردم كه با آن حالت ، چگونه داخل آن حرم مبارك مىتوان شد كه سرشتگان پاك و فرشتگان افلاك ، تراب اين آستان را توتياى چشم مىسازند انشاء الله تعالى تهمت است و اگر راست باشد معلوم شد ميرزاى جعفر خان مشير الدوله هم كه متولى آستان حضرت رضا عليه السلام بود ، ثانى شيخ الحرم بوده كه حرمت و حرم را برداشته است :\r\n و ان حرمت يوما على دين احمد * فخذها على دين المسيح بن مريم \r\n\r\nروز يكشنبه بيست و پنجم ذى الحجه :\r\nباد و طوفان سختى بود . به كنار دريا به تماشا رفتيم . كشتىها را مهار كرده لنگر اقامت انداخته‌اند . مسيوروشن أجنته سفاين نمسه آمد گفت : « احتمال دارد كشتى ما امروز و فردا برسد . اگر نرسد يقين از وسط دريا گذشته است . واپور انگليس كه دو روز قبل در گل نشسته است امروز و فردا او را درمىآورند و به سويس « 2 » مىرود از آن‌جا واپور ديگر ممكن است به هر طرف برود حاضر باشد . »\r\nعلى الحساب معطل و سرگردان مانده‌ايم تا مقدر الهى چه باشد . جده بسيار بد لنگرگاه است و تا قلاووز نباشد به لنگرگاه كشتى داخل نمىشود . جهازهاى بزرگ ، خيلى به دور لنگر مىاندازد . اين كشتى هم كه به گل نشسته است ، كپيتان مست بوده . از باب كبير درنيامده از باب صغير خواسته است به زور واپور بگذرد ، به سنگ خورده در گل نشسته است . تا واپور بزرگ‌تر از او نباشد كه او را به او ببندند و باد هم موافق نباشد مشكل است كه اين واپور به اين سهولت از گل درآيد . بعد از درآمدن هم ، يقين صدمه خورده است و حركت او در دريا محل خطر است .\r\n\r\nروز دوشنبه بيست و ششم ذى الحجه :\r\nاز ملالت و دلتنگى به كنار دريا رفتم . از اتفاقات ، نيكولاى مادروس [ را 
  ] كه وكيل جهازات عثمانى است آن‌جا ديدم . به مشاراليه گفتم : « روز اول من مىخواستم با جهاز نمسه بروم گفتند واپور دولتى معتبر است ، از خودت پرسيدم گفتى ، روز يكشنبه مىرود و توقف او در رودس و ازمير است و از آن‌جا به اسلامبول مىرود . بعد به پنجشنبه و جمعه انداختى ، بعد\r\n\r\n\r\n","description":"","footnote":"\r\n( 1 ) متن : فهريت هيت .\r\n( 2 ) سوئز .\r\n","page_name":" 220 ","page_number":220},
  {"content":"\r\n\r\nگفتى بايد به ينبع برود و بيست روز آن‌جا بماند . اين همه دروغ براى چه بود ؟ اگر ديگران به حضرت سلطان اين مراتب را عرض نكنند ، من خوفى ندارم ، همين مراتب را به اعليحضرت سلطان عريضه نوشته عرض خواهم كرد و ترا مقصر كرده معزول خواهم كرد . »\r\nمحمد پاشا هم كه سابقا حاكم مدينه بود او هم آن‌جا حاضر بود ، گفت : « من هم همين‌طور امضاء خواهم داشت . اين مرد طمعكار ، خرج توقف يك ماهه را نمىداند و مداخل عاجل خودش را كه از حجاج مىگيرد او را ملاحظه مىكند . اگر از وجه كرايه چيزى كم بكند همه‌كس راضى است . » پس از اين گفتگو رفتند كه با قايم‌مقام گفتگو كنند . در اسكله از دور سه واپور پيدا شد كه مىآمد . خدا كند كه واپور روانهء اسلامبول باشد .\r\nامروز محاسبه كردم به خطوط مستقيم از مكه معظمه ، از راه جده ، اسلامبول ، تفليس ، بادكوبه و رشت تا تهران از هزار فرسخ به حساب ايران زيادتر است ، « اللهم سهل علينا الصعاب به حق محمد و إله الاطياب » .\r\nامروز ميرزا اسماعيل و ميرآخور مرخص شده به بوشهر رفته تا از راه بصره به زيارت عتبات عاليات بروند . عصر موسيوروشن آمد . بشارت آورد كه واپور نمسه از بمبائى « 1 » آمده به پرت سعيد 123 مىرود و از آن‌جا اخترمه به اسكندريه و از اسكندريه اخترمه در واپورات نمسه روانه به اسلامبول خواهد شد و حساب كرد با گرانتين [ از 
  ] وجه بىوجه تا اسلامبول هفده روزه انشاء الله خواهد رفت . در حقيقت فرج بعد از شدت و فرح بعد از كربت بود كه در اين سه روز اقامت جده خيلى ملول بودم و افسوس داشتم كه چرا از حرم خدا جدا ماندم كه مقام يك آن در آن حرم محترم مغتنم بود ، « با تو غنيمت بود يك دو سه گام دگر » .\r\nجده آب بسيار بدى دارد كه هيچ سازگار نيست . يك سال است باران نيامده . از صهريج‌هاى كهنه آب مىآورند كه بدمزه است . براى من ، قايم‌مقام يك كپ آب قراقولاغ اسلامبول آورد كه در نزد كپيتان كشتى شرف‌رسان گمان داشت . اين كپ آب تقريبا دوازده من آب داشت . آب قراقولاغ اسلامبول معروف است . نهايت گوارايى و عذوبت را دارد . تا اسلامبول به جهت شرب و چاى مخصوص كفايت كرد .\r\n\r\nروز سه‌شنبه بيست و هفتم ذى الحجه :\r\nصبحى ، بالخير و العافيه از جده حركت كرده پنج ساعت و نيم از دسته گذشته وارد جهاز مسمى به اتوراى شديم . قايم‌مقام جده تا جهاز از توپ انداختن و مشايعت نمودن ، لازمهء احترام را به عمل آورده ، محمد پاشا حاكم سابق مدينه منوره با لباس رسمى و عزت بيك ، ميرآلاى كه كامان داد جهازات جنگى بحر احمر است تا منزل آمدند كه از منزل با قايم‌مقام تا واپور همراه بودند . در دريا هم واپورات جنگى سلطان هفده تير توپ انداختند .\r\nدر بحر احمر سه جهاز جنگى دولت عثمانى هميشه در حركت است و مركز اقامت آن‌ها جده است . اين واپور بخلاف واپور مصوعه است . در همه‌چيز تمام است . هرقدر راه كثيف بود\r\n\r\n\r\n","description":"","footnote":"\r\n( 1 ) بمبئى .\r\n","page_name":" 221 ","page_number":221},
  {"content":"\r\n\r\nاسباب اين نظيف است . سالن بزرگى دارد كه بيست و دو ذرع طول او است . درهاى قمره به سالن وا مىشود . سيصد و شصت و پنج فوت طول كشتى و بيست و شش فوت عرض كشتى و بيست و دو فوت ارتفاع او است . از واپورهاى ديگر كه ديده بوديم ، ارتفاع اين كم‌تر است .\r\nساعتى از ده ميل تا دوازده ميل حركت مىكند . اسم كپيتان اليسون است .\r\nيك ساعت به غروب مانده واپور به خير و عافيت حركت كرد . بعد از دو سه ساعت باد شمال تند شد . سبحان الله چه حالتى داشتيم .\r\n\r\nروز چهارشنبه ، بيست و هشتم ذى الحجه :\r\nشب گذشته گرفتار فرتنه دريا بوديم كه باد شمال به مواجههء كشتى مىآمد . خيلى اذيت كرد .\r\n ما كل ما يتمنى المرء يدركه * بحرى الرياح بمالا تشتهى السفن \r\nوقتى كه از سويس به جده مىرفتيم باد جنوب مواجهه بود ، حالا باد شمال مواجه است .\r\nموج آن به ميان كشتى مىريخت . اغلب ناخوشى مردم از آن شد كه رخت و لباسشان تر شده بود و سرما خوردند . از شب چهارشنبه بيست و هشتم ، تا روز پنجشنبه بيست و نهم من و تمام اهل كشتى مثل ميت افتاده بوديم . در اين مدت به قدر دو سه فنجان چاى خوردم ، او را هم طبيعت قبول نمىكرد .\r\nكپيتان مىگفت : ديشب و امروز واپور ساعتى سه ميل و چهار ميل حركت كرده است كه باد شمال در مواجهه بود و مانع از حركت شد .\r\n\r\nروز پنجشنبه بيست و نهم ذى الحجه :\r\nصبحى ، خود را به زحمت به سطحه كشتى رسانيدم . كپيتان اول را ديدم شكرگذارى مىكرد كه : « فرتنه سختى بود . چيزى كه باعث اميدوارى من بود پرى و سنگينى كشتى بود كه تاب آورد . اگر كشتى سنگين و پر از بار و آدم نبود در اين باد شديد خيلى خطر داشت . »\r\nشش ساعت از دسته گذشته ، روز مزبور از محاذى فنر كه در ميان دريا است گذشتيم .\r\nتربت حضرت سيد الشهداء ابا عبد الله الحسين عليه السلام را به دريا ريختم ، خيلى اثر كرد ، الحمد الله تعالى رفته‌رفته آرام گرفت . از محاذى فنر به ما بين شمال و مشرق حركت كرديم تا به قلعهء وجه بىوجه كه محل گرانتين است برسيم . شب جمعه هلال محرم الحرام را در كشتى ديديم . شب جمعه هم به احتياط ، سنگ كه در طرف وجه بسيار است خيلى به آرامى حركت مىداد كه ساعتى زيادتر از دو ميل نبود . اين واپور هم تا به‌حال هيچ به طرف وجه نرفته بود لهذا كپيتان خيلى به احتياط حركت مىكرد . اين كشتى يك سال است كه از كشتى سازخانهء انگليس درآمده و هفتاد و پنج هزار ليره انگليسى تمام شده است .\r\n\r\nروز جمعه غره محرم الحرام سنه يك هزار و دويست و نود و سه :\r\nپنج ساعت از دسته گذشته به راهنمايى اعراب قلاووز ، به قلعهء وجه وارد شديم كه عربان ووج مىگويند كه در ساحل شرقى درياى احمر در عرض « كوكو » بيست و شش درجه و\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nبيست و شش دقيقه شمال و در طول « لول » سى و شش درجه و سى دقيقه شرقى گرينيچ واقع شده و در تحت حكم خديو مصر است . عسكر و توپ اين‌جا هميشه هست و قريب سيصد خانوار رعيت دارد .\r\nسابق كه ناخوشى در حجاج بود هركه از كنل « 1 » مىگذشت بيست و يك روز بيچارگان را در گرانتين نگاه مىداشتند . امسال احتياطا سه روز نگاه مىدارند . از هر سرى يك ريال فرانسه كه پنج هزار و ده شاهى ايران است مىگيرند . كرايه قايق ، اياب و ذهاب ، خورد و خوراك ، همه از حاجى است . وقتى كه به ساحل رسيديم شش واپور ديگر بود . دو واپور ، بعد از ورود ما در آن روز حركت كرد كه از گرانتين خلاص شده بودند . غدغن را چنان سخت گرفته‌اند كه امروز از اهل واپور ما كسى به خارج نرفت و از خارج اين‌جا كسى نيامد ، حتى پول ببرند ما يحتاج بخرند . از پول احتياط دارند كه وبائى به خيال ، در جسم قروش و ريال حلول كرده .\r\nنايب قونسول فرانسه در جده مىگفت : « امسال به تحقيق ، يك صد و چهل و پنج هزار نفر در عرفات بوده‌اند . »\r\nاز اهل جاوه و عرب مغربى كه كثيف‌ترين مخلوق ، در خوراك و لباس هستند گمان ندارم كه هفت هشت نفر مرده باشد . در اين‌صورت كه چنين بىعيب و پاك باشد گرانتين گذاشتن و از خدا غفلت نمودن و مسلمانان را آزار كردن باعث غضب پروردگار خواهد شد . اگر احيانا به مصر بروند باز احتياط بىمعنى ، راهى دارد . پس از آن‌كه با واپور به اسلامبول و بيروت يا آناطولى خواهند رفت ديگر چه گرانتين لازم است ؟ به‌جز اخذ پول و اجراى اصول حاصلى نداشت . اگرچه براى من اسباب راحت شد كه رفع خستگى و كسالت دريا در اين توقف شد ولى براى مسلمانان مايهء زحمت است و جمعى كه خبر نداشتند و آذوقه آن‌قدر برنداشته بودند خيلى به عسرت گذراندند .\r\n\r\nروز شنبه دوم محرم الحرام :\r\nصبحى ، در بين الطلوعين هوا خيلى سرد بود . درجهء فارينهايت را از پنجره قمره آويختم . در حد چهل و هشت درجه ايستاد كه هفت درجه از حد اعتدال پايين‌تر است . در ميان واپور ما شخصى است احمد نام از اهل بالىكثير كه از توابع ازمير است . مادرى هم همراه دارد . مدتى است مجنون شده است و متصل شيطان شيطان مىگويد ،  « وَ مَنْ يَتَّخِذِ الشَّيْطانَ وَلِيًّا مِنْ دُونِ اللَّهِ فَقَدْ خَسِرَ خُسْراناً مُبِيناً »  . و از عرفات به بعد ، شدت كرده مادرش به دهن او فلفل و نمك مىريزد و مىزند . فايده ندارد . من خودم رفتم ديدم رخت‌هاى خود را پاره‌پاره كرده ، ورد شيطان داشت و مادرش درد پنهان .\r\n\r\nروز يكشنبه سيم محرم الحرام :\r\nصبحى ، كشتى كمپانى دولت روس را كه در برابر ما به فاصله سى چهل ذرع بودند آتش\r\n\r\n\r\n","description":"","footnote":"\r\n( 1 ) كانال .\r\n","page_name":" 223 ","page_number":223},
  {"content":"\r\n\r\nكردند كه از گرانتين خلاص شده بودند . شش ساعت به غروب مانده روانه شدند . خواندم :\r\n خبر ما برسانيد به مرغان چمن * كه هم‌آواز شما در قفسى افتاده است \r\nو واپور ديگر از جده وارد شد .\r\nامروز براى گرانتين مأمورين وجه خيلى هرزگى كردند . هر ساعتى عربى مىآمد و از ميان قايق فرياد مىكرد : « اگر حجاج به گرانتين نيايند بيست و يك روز ديگر در اين‌جا خواهند ماند يا در سويس نگاه خواهند داشت . » كپيتان اول ناخوش است ، هيچ زبان تركى و عربى نمىداند . كپيتان ثانى را به ساحل فرستادم ، خبر آورد كه بايد همگى به گرانتين ، به خشكى برويد . گفتم : « خودم و حرم محال است كه از كشتى بيرون بيايم . چند نفرى براى خدمت باشند ، براى حفظ اصول باقى بروند ، مضايقه ندارم . » كپيتان ثانى به اكراه تمكين كرد .\r\nاگر در مكه مىدانستم اين اوضاع است ملاقات اغربهء اعراب بهتر از اين اجوبهء اصحاب غراب بود . كسى نمىداند كه اين گرانتين به حكم اعليحضرت سلطان است يا [ به حكم 
  ] حضرت خديو مصر است يا كوسيون فرنگستان است . بىجهت اذيت بندگان خدا از چه جهت است . اگر در عرفات و منى ناخوش طاعون و و با بود اين بندگان ضعيف در مقابل تقدير خداوند لطيف چه تدبير مىكردند . به شكرانهء آن‌كه نذرها كنند ، صدقه‌ها دهند ، قربانىها كنند و جشن‌ها بگيرند كه الحمد الله از يك صد و چهل و پنج هزار نفر حاج ، پنجاه نفر تلف نشده است و حاج به سلامتى برگشته است ، عوض او بندگان خدا را در صحراى بىآب و علف نگاه مىدارند و به قيمت گزاف چيز مىفروشند و پول مىگيرند . اگر احيانا از آن جمع كسى به ناخوشى ذات الجنب بميرد باز عدد ايام گرانتين تجديد مىشود . در اين چند روز ملك الموت بايد از شغل خود معزول باشد تا اين بندگان خدا به سلامت به واپور مراجعت كنند . اگر خدا نكرده در مكه معظمه و مدينهء منوره ناخوشى مىشد ، هركه اسم مكه بر زبان مىآورد مىبايست رئيس گرانتين گفتگوى او را شستشو بدهد ، تا بر زبان چه رسد .\r\nالقصه ، كپيتان ثانى با رئيس گرانتين مواضعه داشته ، ثانيا آمد كه رئيس گرانتين مىگويد : « بايد فلانى هم با حرم به گرانتين بيايد . »\r\nبه كپيتان ثانى گفتم : « اگر در گرانتين صد روز هم كشتى بماند پا بيرون نخواهم گذاشت و جرأت هم نداريد كه به‌طور بىاحترامى حركت كنيد . صريح خودت بدان و به رئيس گرانتين هم اعلام كن . »\r\nقدرى سر جنبانيد ، به قول فرزدق 124 شاعر ، « يقلب راسا لم يكن رأس سيد » [ و گفتم 
  ] « از عملجات چند نفرى براى خدمت باشند ، باقى را اذن رفتن مىدهم . » كپيتان كه حريف را ديد و حرف را شنيد آخر راضى شد . آن‌ها رفتند . « ما بمانديم و خيال تو به واپور مقيم » .\r\nعصرى ، كه بالاى سطحه به گردش رفتم محقق شد كه همهء تقلب را كپيتان ثانى كرده است و خواسته است سطح كشتى را بشويد . طمعى داشته به عمل نيامده . آن‌طور اصرار مىكرد كه اگر امروز به گرانتين نروند بيست و يك روز ديگر بايد بمانيم . جمعى از اهل كشتى پول\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nداده بودند نرفته بودند .\r\nباقىماندهء عملجات گفتند : « اين دو نفر قراول از خارج به كشتى آمده‌اند كه و با و طاعوت كشتى را ملاحظه نمايند . »\r\nدر اين دو روزه حرفى به عجم نداشتند . امروز كه كپيتان ثانى به خشكى رفت و برگشت اين بازى را درآورد . كاغذى هم قايم‌مقام جده به محافظ قلعه وجه نوشته بود . آن كاغذ را هم صبحى به كپيتان دادم برساند ، گفت : « قايم‌مقام در خشكى ، اختيار دارد . اين كار با رئيس گرانتين است . فرستادن اين كاغذ بىحاصل است . »\r\nما هم كه قايق نداشتيم بفرستيم . باز در ثانى معلوم شد تقلب از او شده است ، نخواسته آن كاغذ قايم‌مقام به محافظ وجه برسد . آخر به آن دو نفر قراول كه به واپور آمده بودند انعامى دادم كه كاغذ را به محافظ برسانند .\r\nعصرى ، كه كرجى ماهيگيرها در دريا بود يكى از آن‌ها را قراول خواست و سوار كرجى شده ، كاغذ قايم‌مقام جده را براى محافظ قلعه وجه برد و رسانيد .\r\nاين كپيتان ثانى ، برادر اجنته پورت سعيد است . بسيار مرد متقلب بدخويى است . به واسطهء برادرش اعتنايى به كپيتان اول ندارد ، بلكه خودش خيال كپيتانى اول را دارد . كپيتان اول هم مرد فقير بىحال است . هيچ‌يك از عملهء كشتى هم به او اعتنايى نداشتند . كپيتان‌هاى ديگر كه در واپورهاى ديگر ديده شد . تمام امر و نهى كشتى با آن‌ها بود ، بلكه بىحكم آن‌ها احدى جرأت كارى نداشت .\r\n\r\nروز دوشنبه چهارم محرم :\r\nبرحسب اتفاق شب گذشته دريا چنان آرام بود كه به قدر غديرى موج نداشت . ولى جوهر هوا از شب‌هاى ديگر سردتر بود كه درجهء فارينهايت به چهل درجه رسيده بود . يازده درجه از حد اعتدال پايين‌تر آمده بود كه سه درجه به حد يخ بستن مانده است .\r\nامروز سه واپور از گرانتين خلاص شده است . يكى صبح روانه سويس شد . اهل يك واپور ديگر هم از گرانتين درآمده در كنار ساحل به جهت نبودن قايق و كرجى كه آن‌ها را به واپور برساند به قدر پنج شش ساعت در آفتاب معطل مانده‌اند . همه ، سه عدد قايق است ، بايد هزار نفر را به واپور برساند . در رفتن قايق ، كه هر يكى [ عجله دارد 
  ] تا زودتر برود ، صداى قيل و قالشان تا واپور ما مىآمد . با دوربين حالت آن مساكين معلوم است . بلايى بر سر اين مسلمانان مىآورند كه العياذ بالله رفتن [ به 
  ] بيت الله الحرام حرام باشد . به هزار زحمت يكى ، سه ساعت به غروب مانده و يكى دو ساعت به غروب مانده كه من تماشا مىكردم روانه شدند .\r\nعصرى ، در بالاى سطحه مىگشتم به خبن كشتى به تماشاى اسباب ماشين رفتم .\r\nسبحان الله عقل خرد « 1 » بين انسان چقدر دقيق است و از او چه كارى ساخته مىشود . هرچه بنويسم قصور خواهد شد .\r\n\r\n\r\n","description":"","footnote":"\r\n( 1 ) متن : خورده‌بين .\r\n","page_name":" 225 ","page_number":225},
  {"content":"\r\n\r\nيك ساعت و نيم به غروب مانده حكيم‌باشى گرانتين و معاون ناظر گرانتين شنيده بودند كه در كشتى هستم . به ديدن آمدند . خيلى با آن‌ها ضرب زدم كه : « تمام مردم را از كشتى صحيح بيرون مىبرند و مريض مىآورند . امروز تا سه ساعت به غروب مانده من تماشا مىكردم كه هزار نفر زن و مرد حجاج بيت الله الحرام در آفتاب گرسنه و تشنه مانده بودند . سه قايق بود [ كه 
  ] از عهدهء اين جمع برنمىآمد . يقين از اين اذيت‌ها كه به مسلمانان مىكنند نه سلطان خبر دارد و نه خديو مصر . من پاشا و فريق نيستم كه احتياط بكنم . آن‌چه ديده‌ام و دانسته‌ام به اعليحضرت سلطان خواهم نوشت و خواهم گفت . كپيتان اول و ثانى كه حاضرند شاهد باشند . »\r\nاسم حكيم‌باشى را پرسيدم ، بروز نداد و گفت : « من حكيم هستم ، به اين كارها دخلى ندارم . »\r\nگفتم : « حكيم‌باشى نمىتواند بگويد كه سى چهل قايق بياورند كه مردم در آفتاب معطل نشده ، ناخوش نشوند ؟ و باز بعد از انقضاى ايام حاج ، قايق‌ها را به سويس ببرند ؟ »\r\nو گفتم : « امسال صد و چهل و پنج هزار در عرفات آدم بود ، چهل نفر مرده است . اگر خدا نكرده و با مىشد شما بر سر مردم چه بلا مىآورديد ؟ »\r\nحكيم‌باشى و معاون ، زود برخواسته رفتند . هيچ راضى به ملاقات شاهزاده افندى نبودند كه اين كلمات ناصواب را بشنوند . چند شعرى از تفصيل گرانتين گفته شد خدا و رسول ، هزار امر و نهى كردند العياذ بالله كسى اطاعت نمىكند .\r\nبراى اهل گرانتين خواستم قابلمهء نهار بفرستم ، طورى تحاشى كردند كه آن حالت محل حيرت بود كه العياذ بالله كسى كفرى گفته ، يا در دين رسول صلى الله عليه و آله و سلم كسى بدعتى گذاشته است يا ليت كه در مذهب و دين خود مسلمانان آن‌طور محكم مىشدند و به قدر گرانتين كثيف حفظ دين حنيف مىنمودند [ كه 
  ] به چاه افراسياب ، منيژه براى بيژن كباب مىبرد . در گرانتين ناحساب براى ما ممكن نشد قابلمهء نهار براى عملجات بفرستيم .\r\nدر آن واپورى كه بعد از ما به حدود گرانتين داخل شده بود گفتند : « آن‌جا روضه‌خوان ، حاجى قاسم خوئى است . »\r\nگفتم ، كرجى ببرند او را بياورند كه در اين ايام عاشورا فيضى برده باشيم . اهل كشتى تحاشى كردند كه اهل واپور ما را به گرانتين برده‌اند ، ما پاك هستيم و آن‌ها ناپاك . اگر چنين كار بشود يك روز بايد زيادتر اين‌جا مكث بكنيم . از اين ثواب گذشتم كه بهانه به دست خطرات نيفتد . به يك روز به گرانتين رفتن معنى پاك و ناپاك معلوم نشد . اشعار وجيهه از اين قرار است :\r\n واپور ز جده شد روانه * بر ساحل وجه در كرانه \r\n آدينه و اول محرم * واپور به وجه شد مسلم \r\n آن‌جا باشد حكيم حاذق * كز اوست قضاى دهر مازق \r\n\r\n","description":"","footnote":"","page_name":" 226 ","page_number":226},
  {"content":"\r\n\r\n خلقى انبه « 1 » ز ترك و تاجيك * در منزل سرد و تنگ و تاريك \r\n ماندند سه روز در گران‌تين * معلوم نگشت حاصل اين \r\n جز آن‌كه ز خلق چيز گيرند * بىقاعده و تميز گيرند \r\n قرصى كه بهاى او قروش است * در وجه ورا به ده فروش است \r\n بنشسته رئيس در گران‌تين * غافل ز خدا و شرع و آيين \r\n جز گفتهء خود روا ندارد * شرم و ادب از خدا ندارد \r\n او راست گمان كه تا دهد دود * كرده است قضاى دهر مردود \r\n تا داد به لَيت كرد ايمن * آن احمق را ز چرخ ريمن \r\n دودى كه از او قضا گريزد * از استيلاى شما گريزد \r\n ورنه به عجم قضاى محكم * هرگز نشود ز دود و دم كم \r\n ما قوم عجب ضعيف حاليم * مقهور قضاى ذو الجلاليم \r\n ما را نبود حكيم‌باشى * كز اوست چنين امور ناشى \r\n كز ما بكند قضاى حق دور * ما را بكند ز لطف مسرور \r\n القصه اهالى گرانتين * دارند عجب قرار و آيين \r\n مكتوب ز كس فرانگيرند * از ترس كه تا و با نگيرند \r\n گويند بد از هواى مكه * از مروه و از صفاى مكه \r\n از مكه و از منى چه گويى * بايد كه زبان خود بشويى \r\n كاين لفظ بُود همى وباخيز * بر ماست ز لفظ مكه پرهيز \r\n يارب مپسند كاين چنين قَوم * بر خانهء تو نهند اين لوم \r\n اسلامى اگر چنين ستيزد * از قوم يهود پس چه خيزد \r\n اسلام عجب ضعيف گشته * همچون مه نو نحيف گشته \r\n مشكل كه دوباره بدر گردد * يابنده جاه و قدر گردد \r\n اين قوم كه غره‌اند بر هوش * كردند خداى را فراموش \r\n ما را به زمين چو اقتدار است * حق را به زمين دگر چه كار است \r\n ما را نرسد خيالى از كس * واپور و تل و شمن دفر بس \r\n تا كشتى و ريل و تل رواج است * ما را به كسى چه احتياج است \r\n يارب به كجاست پشه و باد * كس ياد نمىكند هم از عاد \r\n يارب به كجاست طير خطاف * كاو صاف نمود قوم سفساف \r\n بفرست بلاى ناگهانى * بر قوم دغا چنانچه دانى \r\n تا بر حَرَمت پناه آرند * صد توبه از آن گناه آرند \r\n پويند هم از ره انابه * گويند همه به عجز و لابه \r\n\r\n\r\n","description":"","footnote":"\r\n( 1 ) متن : انبد . قياسا تصحيح شد .\r\n","page_name":" 227 ","page_number":227},
  {"content":"\r\n\r\n الله الله راهمان ده * در خانهء خود پناهمان ده \r\n تا عفو تو دستگيره كرده * شامل به جوان و پير كرده \r\n\r\nروز سه‌شنبه پنجم محرم الحرام :\r\nصبحى قايم‌مقام وجه و احمد افندى محافظ يوزباشى و حكيم‌باشى و غيره به ديدن آمده بودند . قايم‌مقام عذرخواهى كرد كه من مقصرم .\r\nگفتم : « چرا بايد ندانيد شما كه در كشتى كى مىآيد و كى مىرود ؟ »\r\nگفت : « ناظر گرانتين ما را هم نمىگذارد كه به كشتى بياييم ، از كسى احوالى جويا بشويم . التماس عفو دارم كه قصور ما را عفو كنيد . اگر كاغذ قايم‌مقام جده به ما نمىرسيد به كلى مقصر مىشديم . اگر مىدانستيم وقت ورود سركار توپ مىانداختيم . التماس دارم كه به حضرت خديو از ما شكايت نكنيد . »\r\nو گفت : « در شش هزار حاجى كه اين‌جا آمده است سى نفر مرده است آن هم از اهل مغاربه بود . هيچ سال به چنين خوبى نبوده است و جاى شكر است . »\r\nبعد از ساعتى مرخص شده رفت و در حركت كشتى هفده تير توپ انداختند . عملجات گرانتين هم بسلامت وارد شدند .\r\nپنج ساعت از دسته گذشته واپور از ساحل وجه به خير و عافيت حركت كرد . وقت رفتن به حاجى عباس آقا گفتم : « در اين ممالك عثمانى به هيچ‌وجه از كسان ما مطالبهء وجهى كه خلاف حساب باشد نكرده‌اند و اين‌جا هم اگر چيزى باشد معين بكن به محافظ بگو . چون ، محافظ آمده بود مىگفت ، كسان شاهزاده را معاف كرده‌ايم . بعد كه عملجات آمدند معلوم شد كه از آن‌ها هم مثل ساير حاج پول گرفته‌اند . »\r\nجاى عباس آقا به خشكى رفت ، محافظ خيلى غريب دانسته بود مبادا به فلانى خلاف گفته باشند ، خودش به ميان عسكر رفته بود معلوم بكند و آن شخص را هم تنبيه بكند . در اين بين صداى نفير اول واپور برخاست . حاجى عباس آقا بىاختيار مراجعت كرد و از محافظ خبرى نشد .\r\nخلاصه از محافظ جبال سمت شرقى وجه را پرسيدم ، گفت : « جبال جهينه است كه اعراب بدوى سكنى دارند . » و مىگفت : « در ميان اعراب آدم هست كه چهار روز نه غذا مىخورد و نه آب مىنوشد . از مويلح تا اين‌جا چهار روز راه است مىآيند و در اين‌جا غذا مىخورند . اين اعراب با اعراب ينبع عداوت دارند . »\r\nامروز ماهى كوچك غريبى صيد شد كه رنگ قرمز داشت و خال‌هاى كبود فيروزه نشان به قطار داشت . در پشت ماهى هم يك قطار تيغ بود . خيلى خوشگل و خوش‌هيئت بود .\r\nمويلح را مليح كزبير در خارت‌ها مىنگارند 125 كه در ساحل دريا در ما بين شمال و مغرب وجه است و حركت كشتى از وجه به طرف سويس چند ميلى به مغرب حركت كرده پس از آن‌كه ساحل دور شد تا سويس حركت او به ما بين شمال مغرب است .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nامروز از فضل خداوند مهربان دريا آرام بود و حركت واپور راحت است .\r\n\r\nروز چهارشنبه ششم محرم :\r\nالحمد الله تعالى از فضل خداوند ، از ديروز تابه‌حال هوا ملايم و دريا چنان سالم است كه آب در كاسه ، حركت ندارد . صبحى در بين الطلوعين يك واپور در دريا ، يعنى در خليج سويس ديدم كه سيم تلغراف انگليس به عدن مىكشند . در اغلب معموره ، حالا سيم تلغراف وصل شده است . چند واپور بارى هم به طرف بمبائى مىرفت . به خليج كه رسيديم در دريا مرغ ماهىخوار به جهت قرب ساحل پيدا بود . در بعضى جا عرض خليج تقريبا ده ميل است .\r\nآن ديوانه پسر كه ذكر شيطان دارد اهل كشتى را به عذاب آورده ، متصل او ورد شيطان دارد و مادرش درد و افغان .\r\nشصت هفتاد ميل به سويس مانده حركت كشتى به شمال واقعى بود .\r\n\r\nروز پنجشنبه هفتم محرم الحرام :\r\nاز شب پنجشنبه مزبور شش ساعت و نيم گذشته واپور در لنگرگاه سويس ايستاد . تقريبا در سى و هشت ساعت از ساحل وجه تا سويس آمد . امروز صبحى ، چنان مه و دمه دريا را گرفته بود كه هيچ جبال اطراف پيدا نبود . ديشب يك نفر از اهل آناطولى حاجى حسن‌نام كه از مدينه تاكنون ناخوش بود و هشتاد سال زيادتر داشت وفات يافت . صبحى از گرانتين يك نفر آمد كه وارسى بكند . خبر آن مرده را يافت و رفت . اطباى كومسيون آمده يكى از آن‌ها كه حكيم‌باشى است مخلص افندى است ، مىگفت : « پنج سال در تهران به همراه حيدر افندى بودم . » تفصيل را به او حالى كردم تصديق كرد كه از ناخوشى وباى مسرى نيست . اذن داد كه كشتى برود .\r\nعصرى ، از دلتنگى سوار قايق شده قدرى در ميان دريا سير كردم . دريا چنان آرام بود كه گويى خاك راكد است يا مآء جامد . تا ليمان سويس كه كمپانى فرانسه ساخته رفتم . الحق عجب ليمانى است . عرض بالاى او سه ذرع و عرض قعر او كه در دريا است تقريبا پانزده ذرع مىشود كه سفاين در هنگام طغيان دريا به آن ليمان داخل شوند .\r\nوقت غروب ، احمد آقاى وكيل دولت ايران در سويس ، آدم‌هاى ما را ديده مطلع شده بود كه ما به لنگرگاه آمده‌ايم ، به واپور آمد .\r\n\r\nروز جمعه هشتم محرم الحرام :\r\nصبح در لنگرگاه كشتى محروسه را ديدم كه در اوايل ذى القعده الحرام به زيلع روانه بود [ و 
  ] عسكر مىبرد . ده روز است كه از زيلع برگشته است .\r\nامروز هم تا ظهر در زحمت اجازهء تلغراف كومسيون كنل « 1 » بوديم كه كشتى را اجازهء حركت بدهند . صريح پيغام دادم كه : « اگر امروز اجازه ندهند ، به مصر و به اسلامبول به وزير مختار تلغراف مىزنم و از جده تا اين‌جا هرچه بر اهل حاج گذشته است اعلام خواهم كرد . » تا دليل\r\n\r\n\r\n","description":"","footnote":"\r\n( 1 ) كانال .\r\n","page_name":" 229 ","page_number":229},
  {"content":"\r\n\r\nكومسيون و اجازه حركت رسيد .\r\nپنج ساعت و نيم از دسته گذشته كشتى به سكينه و وقار حركت كرد . چهار ساعت و سه ربع به غروب مانده داخل كنل سويس شد . چهار ساعت در كنل بوديم كه يك واپور از پرت سعيد آمد و به فاصلهء پنج شش ذرع از كنار واپور گذشت . واپور كمپانى انگليس بود . سطحهء كشتى و قمره‌ها خيلى امتياز داشت . دو ساعت به غروب مانده در استاسيون‌گرين كه تا سويس پانزده ميل است واپور ما در كنل لنگر انداخت و شب در ميان كنل مانديم . يك ساعت به غروب مانده واپور ديگر از انگليس آمد گذشت . به بمبائى مىرفت . مثل عروس آراسته بود .\r\nخيلى بزرگ بود . امروز اين دو واپور كه به نظر رسيد هر دو خيلى خوب بودند . نيم ساعت به غروب مانده باز كشتى ديگر از انگليس آمد گذشت . اين كشتى به خوبى آن دو واپور نبود . در دودكش [ اش 
  ] شكل مارالى كشيده بودند كه در واپورهاى ديگر نبود . تفصيل اين كنل در اوايل ماه ذى القعده الحرام كه به سويس آمديم مذكور شده است و مذكور شد كه در همان ماه ذى القعده گذشته خديو مصر اسماعيل پاشا يك صد و هفتاد و شش هزار سهم خاصه خود را كه در اين كنل داشته به دولت انگليس به چهار ميليون « 1 » ليرهء انگليس كه بيست كرور تومان ايران مىشود فروخته است . اين كنل به چهارصد هزار سهم منقسم شده كه اشخاص عديده كه كمپانى فرانسه باشد دارند و يك صد و هفتاد و شش هزار سهم خاصه خديو مصر بوده است و كمپانى فرانسه حق شفعه داشته است كه در اين خصوص گفتگو دارند . پولتيك دولت انگليس تقاضا كرد كه اين پول را بدهد و تصاحب كند چرا كه ، از طرف شمال و افغانستان دولت روس به هندوستان كه معدن دولت و مركز تجارت است نزديك شده است . از راه كنل هم سفاين روس كه عبور مىكند اگر كنل را تصاحب نكند در وقت ضرورت حق ممانعت نخواهد داشت كه سفاين روس از كنل ، به طرف هندوستان نروند .\r\nدر همهء جاى كنل عدد هشتاد و پنج ميل طول كنل را علامتى گذاشته‌اند . هر ميل را هم به ده تقسيم كرده‌اند كه او را هم نوشته‌اند كه اگر در جايى عيب بكند معلوم شود در كدام ميل و كدام عدد است . هر چند ميل ، قراولخانه هم دارد كه براى تلغراف است . خانه و آبادى دارد .\r\nالحق كمال صنعت را در حفر اين خندق به‌كار برده‌اند . فراعنه مصر در اين كار اقدام كرده بودند . و از عهده برنيامده بودند .\r\n\r\nروز شنبه نهم محرم :\r\nروز تاسوعا است . يك ساعت و يك ربع از دسته گذشته آفتاب طلوع كرد . دو ساعت و يك ربع گذشته بود كه واپور ديگر از انگليس از كمپانى آريانتال از پرت‌سعيد آمد كه به سويس مىرفت . از پهلوى ما گذشت . بزرگى و اسباب و عظمت آن واپورهاى ديروزى نزد او حكم واپور ما را داشت كه الآن منزل داريم . پنج قايق داشت كه آن قايق‌ها كمال امتياز و قشنگى را داشتند . دو ساعت و نيم از دسته گذشته واپور ما حركت كرد . از استاسيون‌گرين تا\r\n\r\n\r\n","description":"","footnote":"\r\n( 1 ) متن : ميليان .\r\n","page_name":" 230 ","page_number":230},
  {"content":"\r\n\r\nاسماعيليه ديگر كنل نمىتوان گفت . آب دريا رفته‌رفته بحيره بزرگى شده است . چنانچه از گرين تا ده ميل ديگر در ميان بحيره از يمين و يسار علامت گذاشته‌اند كه واپورها از ميان آن علامت‌ها بگذرند . در بيست و پنج ميلى سويس مناره ساخته ، فنر بزرگى بالاى او در ميان كنل گذاشته‌اند كه شب‌ها روشن مىكنند . از فنر به آن‌طرف ديگر در ميان بحيره علامت نيست .\r\nعمق بحيره در اين چند سال كه آب به صحرا افتاده به قدر شش هفت قلاج است كه از اغلب جا ، واپور حركت مىكند .\r\nپس از آن‌كه از بحيره اول دررفتى ، فنر ثانى است . باز علامت گذاشته‌اند كه داخل كنل ثانى مىشوند . در دو طرف اين كنل نى و گز بسيار روئيده است . عنقريب تمام آن اطراف را خواهد گرفت .\r\nطول كنل ثانى چهار ميل است . از كنل كه درمىآيى بحيره ثانى است . در اين بحيره آب كه به صحرا افتاده است پست و بلند [ ى 
  ] بسيار داشته ، جزيره‌هاى كوچك بسيار است . طول اين بحيره تا اسماعيليه هشت ميل است . چون عمق اين بحيره كم است همه‌جا در ميان كنل علامت گذاشته‌اند .\r\nاسماعيليه ، آبادى دارد و عمارت خوبى خديو مصر ، اسماعيل پاشا ساخته است [ كه 
  ] در يسار راه واقع شده . از نزديكى اسماعيليه حركت واپور به ما بين شمال مشرق و مشرق است تا داخل كنل سيم مىشود . پس از دو ميل راه كه طى شد باز به سمت شمال حركت مىكند .\r\nعرض اين كنل تا هشت ميل ، به قدر چهل متر است . در اول كنل سيم عدد چهل و يك است كه تا پرت‌سعيد چهل و يك مانده است . پس از آن باز گشادتر مىشود . بعضى جا طرف يمين را سنگ‌چين كرده‌اند كه خراب نشود . صحراى ريگ نرم در طرف يسار بود و به قدر دو سه ذرع هم از كنل پر كرده است كه هميشه پاك مىكنند . آفت اين كنل على الظاهر همان ريگ نرم است .\r\nآفتاب كه غروب كرد در مسافت سى ميل به پورت سعيد مانده كشتى لنگر انداخت و اقامت نمود . شب را در كنل مانديم . اسماعيليه اگرچه در كنار كنل است ولى از راهى كه در بحيره ثانى براى عبور سفاين معين كرده‌اند دور است ، بايد با زورق و قايق تا اسماعيليه رفت .\r\n\r\nروز يكشنبه دهم محرم الحرام :\r\nكه روز عاشورا است . صبح زيارت عاشورا را خواندم و در عبادت « اللهم انى اتقرب اليك فى هذا اليوم و فى موقفى هذا و ايام حيوتى بالبرآئة منهم . » كنل و واپور را شاهد گرفتم كه خداوند انشاء الله مرا از بندگان آستان ، بل از سگان عتبه عرش‌مرتبه محمد و آل محمد محسوب داشته در زير لواى ايشان محشور كند :\r\n « احمد لواى خويش ، على را سپرده بود * من زير آن بزرگ و مبارك لوا شود ؟ ؟ ؟ » \r\nيك ساعت از دسته گذشته واپور راه افتاد . به قدر پنج شش ميل حركت كرده بود كه لنگر انداخت . به قدر دو ساعت جايى كه بايد توقف بكند ايستاد تا كشتى فرانسه آمد گذشت . واپور\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nبزرگى بود كه خيلى هيبت داشت . پس از آن كشتى راه افتاد . پنج ساعت و نيم از دسته گذشته در يكى از استاسيون‌ها كه تا پورت‌سعيد سيزده ميل مسافت است دو كشتى انگليس لنگر انداخته بود . يكى كه در جلو بود واپور بزرگى بود و به فاصلهء قليلى پشت سر او واپور بزرگ‌ترى بود كه واپور اول در نزد او حكم زورق را داشت كه سه هزار نظام ، به هندوستان و به طرف مليبار 126 مىبرد ، كوه‌پاره‌اى بود كه در ميان دريا ايستاده بود و مدلول « و له المنشات فى البحر كالاعلام » در حق او صادق بود . در اين مدت آن‌چه واپور ديده شده ، تمام بدن آن‌ها را با رنگ سياه رنگ كرده‌اند ، اين واپور بزرگ ، تمام سفيد بود . اين به جهت حرارت هواى هندوستان است كه رنگ سفيد حرارت را دفع مىكند و نگاه نمىدارد . مثل برف كه خداوند عالميان رنگ او را سفيد كرده است كه دوام بكند . اگر رنگ برف سفيد مىشد برفى كه در قله كوه در يك ماه آب مىشد در يك هفته آب مىشد . در دنبال او دو عدد واپور كوچك عوض كرجى بسته بودند كه كرجى او واپور كوچك است .\r\nالقصه ، در مسافت امروز در طرف يسار آن طرف كنل آب نيل به صحراى شور افتاده كه تا دمياط 127 امتداد دارد . در اين مرداب مرغ‌هاى سفيد رنگ زياد بود كه از الف زيادتر بود ، در اين مرداب راه مىرفتند ، به‌طورى كه مرداب سفيد شده بود . گفتند ، مرغ سقا است . چون فاصله داشت من درست ندانستم . طول آب مرداب به قدر ده دوازده ميل مىشد ، در استاسيون كه سيزده ميل تا پرت‌سعيد است تمام شد و به قدر يك دو ميل خشكى است كه آب مرداب دور است و زمين بلندتر است . باز تا پرت‌سعيد مرداب است . به قدر پنج ميل به پرت‌سعيد مانده در اين مرداب قايق زياد بود كه بار خالى مىكردند ، گويا از دمياط آورده باشند . آدم زبان‌فهمى نبود كه از او استعلام بشود . ميان اين مرداب و كنل همان خاكريز كنل به قدر عرض بيست سى ذرع فاصله است . در يمين كنل هم در بعضى جا قطعه‌قطعه آب به صحرا افتاده و صحرا را فرا گرفته [ است 
  ] . از پورت سعيد تا سويس در يمين و يسار راه يازده مكان استاسيون است . از كنل سيم تا پرت‌سعيد اغلب جا طرف يمين و يسار راه را كه خاك كنل ريخته‌اند پايين او را سنگ‌چين كرده‌اند كه خاك نريزد ، معذلك باز اغلب جا خراب شده ، خاك ريخته است كه از سنگ‌چين گذشته به كنل سرايت كرده است . مشغول تعمير بودند .\r\nالقصه ، چهار ساعت به غروب مانده وارد لنگرگاه پورسعيد شديم و موسيوترن چيو اجنتهء كمپانى سفاين نمسه آمد . اين اجنته ، برادر كپيتان ثانى است كه در كشتى اتوراى بود . هرقدر او بد ادا و بدخواست برادرش به‌خلاف او است . كاغذ اجنتهء جده را نشان دادم كه قرار ما اين شد ما را از پرت‌سعيد به اسكندريه برساند و از آن‌جا به اسلامبول برساند . عذر او اين شد كه :\r\n« واپور حاضر نيست . واپور نمسه شش روز ديگر مىآيد و شش روز ديگر به اسكندريه و از آن‌جا به اسلامبول مىرود ، دوازده روز مىكشد . اين واپور هنگرى حاضر است ، از راه بيروت و رودس هشت روزه انشاء الله به اسلامبول مىرود و شما را مىرساند كه روز چهارم فبروار « 1 » وارد\r\n\r\n\r\n","description":"","footnote":"\r\n( 1 ) قبريه .\r\n","page_name":" 232 ","page_number":232},
  {"content":"\r\n\r\nاسلامبول بشويد . »\r\nگفتم : « در راه گرانتين است ؟ »\r\nقسم خورد كه گرانتين را از بيروت برداشته‌اند .\r\nگفتم : « اگر گرانتين باشد پول كرايه را در اسلامبول پس مىگيرم . [ در 
  ] اين سفر خيلى كپيتان‌هاى شما اذيت كردند ، تفصيل را در اسلامبول به كمپانى خواهم گفت . » بعد استخاره كردم [ براى 
  ] رفتن با اين واپور ، آيهء  ثُمَّ نُخْرِجُكُمْ طِفْلًا  » آمد و ماندن شش روز تا واپور برسد بد آمد . لهذا متوكلا على الله از آن كشتى به اين كشتى آمديم . كشتى را چنان بهم وصل كرده بودند كه مردم از اين كشتى به آن كشتى پا گذاشته مىرفتند . اوضاع قمره اين كشتى از آن كشتى بهتر است . ارتفاع اين كشتى زيادتر است و قريب هزار نفر مسافر دارد كه در سطحه روى هم مثل گوسفند خوابيده‌اند . بارهاى ما و آدم‌هاى ما را در سطحهء بالاى سرما جا داده‌اند .\r\nخداوند مهربان تفضل كند كه به سلامت انشاء الله به اسلامبول برسيم .\r\nپرت‌سعيد بندرى است كه اسكندريه را به جهت احداث اين كنل شكست داده و رفته‌رفته آبادى آن از مصر خواهد گذشت . قونسول‌هاى دول فرنگستان همگى آن‌جا هستند .\r\nعرض پرت‌سعيد « لايو » سى و يك درجه و شانزده دقيقه شمالى و طول شرقى پرت‌سعيد « لب‌يح » سى و دو درجه و هيجده دقيقه گرينيچ است .\r\n\r\nپرت‌سعيد - اسلامبول\r\n\r\nروز دوشنبه يازدهم محرم :\r\nشب دوشنبه مزبور نيم ساعت از شب گذشته واپور هنگريه كه به اسم هانگرى - ولايت هانگرى - موسم است از پرت‌سعيد راه افتاد . روز دوشنبه دو ساعت از دستهء ساعت گذشته وارد لنگر يافه شديم كه كشتى لنگر انداخت .\r\nاز پرت‌سعيد تا يافه يك صد و سى و پنج ميل است . حركت كشتى به مشرق بود . يافه بندرگاه بيت المقدس است . بندر قشنگى است . در بالاى تپه واقع شده . در مراصد الاطلاع يافا [ را 
  ] بالقصر ضبط كرده است . از كشتى درآمده به تماشاى يافه رفتم . احسان بيك قايم‌مقام [ يافه 
  ] دم اسكله با نظام ايستاده بود . در مراجعت تا واپور مشايعت كرد و به واپور آمد . از نجباى ترك است . وكيل دولت ايران در يافه احمد افندى است . در قدس [ قونسول 
  ] محمد هادى افندى است - كه ميرزا هادى شيرازى پسر حاجى محمد على جواهرى است [ و 
  ] از طرف مادر از سادات فسايى است - تا علم شير و خورشيد را ديده بود به كشتى آمد . در قدس بسيار خوب حركت كرده ، زبان انگليسى ، عربى و تركى مىداند . بارى ، در مقام مريميه گفته بودم :\r\n تا مصر بيايم و نيايم * ديگر بچه‌سان سخن سرايم \r\n\r\n","description":"","footnote":"","page_name":" 233 ","page_number":233},
  {"content":"\r\n\r\nحالا بايد بگويم :\r\n تا يافه بيايم و نيايم * ديگر بچه‌سان سخن سرايم \r\nهيچ خيال آمدن يافه نبود . قرار بود كه از پورت‌سعيد به اسكندريه بروم . اين كشتى امروز عصرى مىرود و كشتى ديگر يك هفته ديگر مىآيد . هرقدر تصور كردم كه بتوان به زيارت قدس خليل و بيت المقدس رفت ممكن نشد . به حسرت تمام از يافه رفتم . انشاء الله تعالى در مدينهء منوره مسئلت كردم كه يك‌بار ديگر به زيارت مكه معظمه مشرف شوم . چنان مىدانم كه انشاء الله قبول شده باشد مگر آن وقت خدا زيارت بيت المقدس را نصيب كند .\r\nيافه باغستان خوب دارد كه با دولاب آب مىكشند . اغلب پرتقال است و پرتقال بسيار خوب درشت دارد كه چهار عدد پنج عدد مقدار يك من تبريز مىشود . يكى را من دادم كشيدند ، يك صد و سى و هشت مثقال بود كه تقريبا نه سير است . عجب آن‌كه با آن بزرگى هسته ندارد . اگر يكى دو تا داشته باشد مثل آن است كه هيچ نباشد . ليموى ترش هم دارد . و قونسول‌هاى دول خارجه آن‌جا هست .\r\nدر نزديكى يافه بايد از باب ليمان داخل شد . آثار و علامت سنگ‌هاى ذاتى در ميان دريا است و معلوم مىشود كه قديم آثار شهر تا اين‌جا بوده است و رفته‌رفته از زيادتى آب دريا خراب شده است . در اين روزها قلعهء احمد بن طولون 128 را كه در يافه است اولياى دولت عثمانى به فرانسه‌ها فروخته‌اند . در ميان او جامعى عتيق بوده است ، اگرچه خراب است . ابراهيم پاشا آن قلعه و آن جامع را قشله و جبه‌خانه كرده بوده است . فرانسوىها خيال دارند كه جامع را خراب كنند ، مسلمانان آه و ناله داشتند . يقين است كه اعليحضرت سلطان خبر ندارد كه در ميان قلعه احمد بن طولون كه هزار سال فزون‌تر است كه بناى آن قلعه شده ، چنين جامع عتيقى باشد .\r\nعصرى ، در ميان واپور ، عبد الرحمن افندى كه از اولاد خالد بن وليد 129 است و قاضى يافه است به ديدن آمده بود . مشاراليه مرد باكمال باسوادى است . اصل مسكنشان پدر بر پدر در قدس شريف است ، به جهت قضاوت به يافه آمده است .\r\nعرض يافه « لب‌د » سى و دو درجه و چهار دقيقه و طول او از گرينيچ « لدمو » سى و چهار درجه و چهل و شش دقيقه است .\r\n\r\nروز سه‌شنبه دوازدهم محرم :\r\nاز شب سه‌شنبه نيم ساعت گذشته واپور از لنگرگاه يافه حركت كرد - به سلامتى ، ديشب اول سال سى و نه قمرى فرزندى احتشام الدوله بود كه سى و هشت سال قمرى تمام ، و به سلامتى داخل سى و نه قمرى شد . خداوند انشاء الله او را به خير و عافيت و سلامت ، به سن پيرى برساند ، به حق محمد و آله الاطهار ، رب لا تذرنى فردا و انت خير الوارثين -\r\nديشب هم از فضل خداوند ذو الجلال و الاكرام دريا آرام بود . امروز يك ساعت از دسته گذشته به سلامتى وارد بندر بيروت شديم كه از بنادر قديم فلسطين است . شب ، از محاذى بندر\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nحيفا 130 ، و عكه - كه اهل اروپا سنت جان‌اگرى مىگويند - و از بندر صور و صيدا گذشتيم .\r\nبيروت در بالاى تپه و كوه واقع است . خانه‌ها بر روى هم واقع شده ، خيلى باصفا است و تقريبا هشتاد هزار نفوس از هر گروه و مذهب دارد . قونسول‌هاى دول خارجه تمام آن‌جا منزل دارند . در شرقى بيروت كوه قسروآن است كه برف داشت . گفتند ، تابستان آن‌جا برف را حفظ مىكنند و هميشه به بيروت مىآورند . اين كوه ، يك رشته از كوه عظيم لبنان است كه از طرابلس تا صيدا احاطه دارد . در معنى ، طرف شرقى ، جنوبى و غرب بيروت را گرفته است . از بيروت به هرطرف كه به روى بايد از سلسله‌هاى كوه لبنان عبور بشود . ياقوت در مراصد الاطلاع مىگويد : « لبنان بالضم و اخره نون جبل مطل على حمص يحبى من العرج الذى بين مكة و المدينه حتى يتصل بالشام فما كان بفلسطين مهو جبل الحكم و ما كان بالاردن فهو جبل الخليل و بدمشق سير و بحلب و حماه و حمص لبنان و يتصل بانطاكيه و المصيصة و يسمى هنالك اللكام يمئد الى ملطيه و شمشاط و قاليقلا الى بحر الخزر فيسمى هنالك القيق . »\r\nخود بيروت رودخانه [ اى 
  ] دارد كه از شرقى شهر مىگذرد و داخل دريا مىشود . آب او خوب نيست . نهر الكلب رودخانهء خوبى است كه از قسروآن جارى است . آب او را كمپانى انگليس به شهر بيروت آورده كه از نهر الكلب تا بيروت چهار ساعت راه است . هر متر كه به خانه‌ها مىفروشند در عرض سال يك صد و پنجاه فرنك مىگيرند . متر به قدر لولهء آفتابهء كوچكى است .\r\nمدرسه‌هاى خوب ، كمپانى فرانسه و آمريكا و انگليس و آلمان « 1 » براى دخترهاى ارامنه و روميه و كتوليك « 2 » ساخته‌اند كه خرج‌هاى گزاف كرده‌اند كه هزار نفر دختر در آن مدارس به تعليم مشغولند مىگويند ، اولاد غالبا تابع مادر است ، همين‌كه مادران مذهب عيسوى داشته باشند اولاد آن‌ها نيز تابع شده عيسوى مىشوند . در معنى ترويج مذهب عيسوى است .\r\nصبحى ، ترجمان اسكندر بيك قونسول دولت عليه ايران پسر الياس بيك به واپور آمد . عذر آورد كه : « اسكندر بيك رمد داشت ، از آن جهت اذن خواست كه در سوارى دريا او را معاف بفرماييد . » قايق حاضر كرديم و به خشكى رفتيم . اسكندر بيك در اسكله بود ، چشمش درد مىكرد ، بسته بود . عسكر اسكله تعليم نظامى كرده به قونسول‌خانه رفتم . از آن‌جا سوار كالسكه شده اطراف شهر را تماشا كردم . در طرف راه شام يك صحراى وسيعى را ديدم كه درخت آن مثل درخت صنوبر بود كه تخم او را فستق مىگويند . آن درخت از جنس صنوبر است كه كاج باشد . تفاوتى كه دارد تخم او بزرگ است . مثل پسته بو مىدهند و مىخورند كه خيلى چربى دارد . كاج‌هاى ايران تخمش كوچك است . به‌حسب لغت ، فستق معرب پسته است كه ثمر معروف است ولى عربان و اهالى مصر و شام اين درخت [ را 
  ] كه از جنس كاج است صنوبر مىخوانند . از ثمر او روغن گرفته مىشود كه دبتن الفستق مىگويند . البته ده هزار از اين جنس\r\n\r\n\r\n","description":"","footnote":"\r\n( 1 ) متن : آلمانيه .\r\n( 2 ) كاتوليك .\r\n","page_name":" 235 ","page_number":235},
  {"content":"\r\n\r\nكاج دارد ، همه يكقد و يك اندازه . خيلى جاى باصفائى بود . در باغات درخت بادام شكوفه كرده با درخت‌هاى نارنج و ليمو كه در يك باغ بودند خيلى جلوه داشتند .\r\nاز آن‌جا برگشته ، در كنار اسكله ، كامل بيك رئيس ليمان يك قايق حاضر كرده بود كه مرا سوار كرده به واپور برساند . چنان معلوم شد كه حمدى پاشا والى شام كه يك ماه است در بيروت است ، او فرستاده بود . اولا خود حمدى پاشا هيچ احوالى نپرسيد و خودش نيامد . شأن او از والى حجاز تقى الدين پاشا زيادتر نبود كه در استقبال و مشايعت چطور احترام كرد . ثانيا در قايق كه علم هلال و ستاره را زده بودند لازم بود كه علم شير و خورشيد را هم در طرف ديگر به احترام بزنند . از آن‌جهت عذر آوردم كه قايق خودمان حاضر است ، به زحمت شما راضى نيستم .\r\nبه قايق خود سوار شده به واپور آمديم . مشاراليه نيز با قايق خودش تندتر رانده به دم واپور ما قبل از من رسيده ، آن‌جا پاروچىها ايستاده در قايق پاروها را بلند كردند كه تعظيم قايق است ، خودش نيز شمشير برداشت . من هم جواب داده به واپور آمدم . ترجمان قونسول‌خانه خيلى امتنان كرد كه براى ما افتخار شد كه قايق ما را خفيف نكرديد . گفتم : « اگر حمدى پاشا به قاعده حركت مىكرد يا به واپور مىآمد يا به قونسولخانه مىآمد البته قايق او را قبول مىكردم ، حالا هيچ حق نداشت كه من به جهت يك قايق از او امتنان حاصل كنم . »\r\nالقصه ، شب چهارشنبه يك ساعت و بيست دقيقه از شب گذشته واپور به طرف جزيره قبرس بالخير و السلامه روانه شد . دريا قدرى انقلاب داشت و هوا ابر [ ى 
  ] بود .\r\nعرض بيروت « لج نب » سى و سه درجه و پنجاه و دو دقيقه است و طول آن « له‌له » سى و پنج درجه و سى و پنج دقيقه .\r\n\r\nروز چهارشنبه سيزدهم محرم :\r\nيك ساعت از دستهء ساعت گذشته واپور وارد لنگرگاه لارنكه شد كه ترك‌ها توزله مىگويند كه در زمين مسطح واقع شده است . از توزله كلم‌فرنگى ، كاهوى خوب و پنير خيلى ممتاز به كشتى آوردند . توزله به قدر چهار پنج هزار جمعيت دارد . خواستم به تماشاى شهر بروم ، به جهت انقلاب دريا كپيتان با قايق رفتن را اجازه نداد . باران هم مىآمد . نيم ساعت به غروب مانده واپور حركت كرد .\r\nقبرس بر وزن قنفذ اول جزيره‌اى است در اسلام كه در زمان حكومت معاويه « 1 » بن ابى سفيان در خلافت عثمان در سنهء بيست و هشت هجرى مفتوح شده است . طول اين جزيره از مشرق مايل به شمال و مغرب مايل به جنوب است ، بلكه مشرقى و مغربى مىتوان گفت . از كيپ اندريه تا كيپ ارناوطه يك صد و چهل ميل است . منتهاى عرض او از كيپ كورماكىتى كه در طرف شمال است تا كيپ كاته كه در جنوب است پنجاه و دو ميل است و كم‌تر عرض او كه در طرف كيپ اندريه است چهار ميل است و رفته‌رفته عريض‌تر مىشود . اين پنين‌شلاء كه در طرف شمال و مشرق جزيره است تقريبا سى ميل مىشود كه از كيپ اندريه تا كيپ كاليه\r\n\r\n\r\n","description":"","footnote":"\r\n( 1 ) متن : معويه .\r\n","page_name":" 236 ","page_number":236},
  {"content":"\r\n\r\nاست و در طرف جنوب واقع است .\r\nصاحب قاموس مىگويد : « قبرس جزيرة عظيمة للروم بها توفيت ام حرام بنت ملحان » و ام حرام خالهء انس بن مالك و زوجهء عبادة بن الصامت است .\r\nدر كامل التاريخ ، ابن اثير مىگويد : « فى سنه ثمان و عشرين كان فتح قبرس على يد معاوية و قيل سنه تسع و عشرين و قيل سنه ثلاث و ثلثين و لما غزاها معاوية غزامعه جماعهء من الصحابه فيهم ابو ذر و عبادة بن الصامت و معه زوجة ام حرام و ابو الدردآء و شداد بن اوس » .\r\nباز ابن اثير در حق ام حرام مىگويد : « و فى هذه الغزاة ماتت ام حرام بنت ملحان الانصاريه القتلها بغلتها بجزيرهء قبرس فاندقت عنقها فماتت تصديقا للنبى صلى الله عليه و إله حيث اخبرها انها فى اول من يغزوا فى البحر » .\r\nدر كامل التاريخ ، فتح قبرس را مفصل نوشته ، اين‌قدر در اين‌جا كافى است .\r\nعرض لارنكه سى و چهار درجه و پنجاه و شش دقيقه شمالى و طول او سى و سه درجه و چهل دقيقه مشرقى گرينيچ است .\r\n\r\nروز پنجشنبه چهاردهم محرم :\r\nيك ساعت از دسته گذشته واپور در لنگرگاه رودس لنگر انداخت ، بقدرى كه رائف افندى متصرف معزول بيروت كه به حكومت رودس منصوب شده در واپور با ما بود به رودس برود اقامت كرد . سه ساعت از دسته گذشته واپور راه افتاد . از قرارى كه گفتند جمعيت تمام رودس و قراء و توابع او چهل هزار مىشود . رودس قلعه خوبى دارد آن‌چه مسلمان است داخل قلعه است و آن‌چه خارج مذهب است خارج قلعه منزل دارند . امتداد جزيره رودس از شمال مشرق به جانب جنوب مغرب است . طول او از قاوون‌بورنى كه در طرف شمال مشرق است تا كيپ راسونىسى كه در طرف جنوب است چهل و يك ميل است و منتهاى عرض او از كيپ كرىيس كه در طرف شمال است تا كيپ لارود كه در طرف جنوب است بيست و پنج ميل است و جايى كه عرض او كم است دو ميل است . در وسط جزيره سلسلهء كوهى است كه آب‌هاى جارى دارد .\r\nرودس در زبان يونانى به معنى بهشت است . چون اين جزيره به خوبى آب و هوا امتياز دارد از آن‌جهت رودس گفته‌اند . عرض رودس سى و شش درجه و سى و شش دقيقه شمالى و طول او بيست و يك درجه و شانزده دقيقه شرقى گرينيچ است . در جزيره رودس يكى از عجايب هفتگانه دنيا بوده كه او را كولوسس 131 مىگفتند و در جام‌جم در باب نود و دوم مسطور است .\r\nاز اين جزيره كه گذشتى همه جا سواحل پنين‌شلاء آناطولى نزديك است . در همهء كوه‌ها آثار آبادى بود . دو ساعت به غروب مانده به محاذى جزيره كوس رسيديم كه ترك‌ها استان كوى مىگويند . عجب بندر قشنگى است . همه كوه‌ها زراعت ديم داشت و به‌نظر من از همه جزيره‌ها بهتر بود . طول اين جزيره از شمال به مشرق و جنوب بيست و دو ميل و منتهاى عرض او\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nهشت ميل است . استان كوى در عرض « لونب » [ سى و شش درجه و پنجاه و دو دقيقه 
  ] شمالى و در طول « كزكب » [ بيست و هفت درجه و بيست و دو دقيقه 
  ] شرقى واقع است . در جزيره كوس ابقراط حكيم دانشمند معروف متولد شده است .\r\nدر نزديكى پل در كنار قلعه چنار قوىهيكل عظيمى است كه ميان او خالى شده و شاخه‌هاى قوى دارد . در ميان اهالى آن جزيره چنان معروف است كه او را ابقراط كاشته است . در طرف يسار ، چندين جزيره كوچك بود ، يعنى كوه‌پاره‌هاى كوچك به قدر كوه دوشان تپه تهران . هريك ، قطعهء زمرد سبز است كه گله‌هاى گوسفند بىصيانت چوپان و خسارت سرحان در آن‌جا تا علف است مىچرند و بعد مىروند .\r\nاز رودس تا سقز همه‌جا حركت واپور در ميان بوغازهاى تنگ است كه بعضىجا عرض آن‌ها يك ميل است . از كيپ گرىاؤ كه گذشتى آن قطعه دريا كه ميان پنين‌شلاء گرىاؤ و پنين‌شلاء بدروم است آن‌جا را در نقشه‌ها « گلف‌آف‌كوس » مىنويسند يعنى خليج كوس .\r\nاين جزاير صغيره كه وقت رفتن اسكندريه مثل كليم‌نو ، لرؤ ، اسپارا و اركى در طرف چپ بود باز به طرف چپ واقع است تا از مغربى جزيرهء سموس گذشتيم .\r\nبدروم در عرض شمالى « لزو » سى و هفت درجه و شش دقيقه و در طول مشرقى « كزكط » بيست و هفت درجه و بيست و نه دقيقه گرينيچ واقع است .\r\n\r\nروز شنبه شانزدهم محرم :\r\nشب دوشنبه دريا به سلامت بود و رفتار كشتى به ملايمت . وقتى كه به خليج ازمير داخل شديم كوه‌هاى اطراف از سبزه و جنگل و دهات كنار دريا خيلى باصفا بود . ده ميل به ازمير مانده يك فنرى در ميان دريا ساخته‌اند . در نزديكى قشله هم يك فنر ديگر است .\r\nچهار ساعت و يك ربع از دسته گذشته بود كه به لنگرگاه وارد شديم . كپيتان فرمان فيرما داد كه لفظ ايتاليا [ ئى 
  ] است يعنى به ايست يا ببند . واپور را نگاهداشت . من در سطحه با دوربين تماشاى ازمير مىكردم . پنج شش دقيقه گذشته بود كه ديدم بخار بىاختيار از دودكش بزرگ و اطراف او بطورى بالا مىرود كه در هيچ‌يك از كشتىها معهود نبود كه رشحات بخار و دود نصف كشتى را كه باد مىآمد مىگرفت و كشتى به تلاطم آمده چنان پنداشتم در دريا زلزله شد . خيلى وحشت كردم . به كپيتان گفتم : « يك امرى واقع شد . »\r\nكپيتان اول فى الجمله تركى مىداند ، ديدم رنگ و روش را باخته . كپيتان دوم دويد به قدر پانزده دقيقه كشيد كه همين‌طور بخار از اطراف ديگ بزرگ و خود ديگ بالا مىآمد . نصف كشتى را كه باد مىوزيد تيره و تاريك كرده بود . واپورهاى حوالى هم وحشت كرده بودند .\r\nبه قدر دويست زورق و قايق فورا به پاى كشتى رساندند كه تا كشتى غرق نشده مردم را بيرون بياورند . بعد معلوم شد كه ديگ تنوره تركيده و پنج نفر عملهء كشتى صدمه خورده‌اند كه سه نفر آن‌ها مشرف به موت است . اهل كشتى به فغان و فرياد درآمدند . من در پهلوى كپيتان اول ايستاده بودم ، اين‌قدر حالى من شد كه كشتى عيب نكرده است . برحسب اتفاق از فضل الهى\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nآن‌چه از ديگ تركيده ، به طول كشتى صدمه زده در عرض كشتى به تخته‌هاى كشتى نخورده كه بتركد و بشكند و سوراخ بشود . فى الحقيقه به واپور چشم زدند . اهل كشتى همه از حركت كشتى حيرت داشتند .\r\nاز دور كشتى آستريه را به فاصلهء صد ذرع يا زيادتر ديدم به خط جلى در پهلوى كشتى نوشته‌اند ، دانستم كه واپور آنطولىرسل است كه به آن واپور از اسلامبول به اسكندريه رفته بوديم تا مشاراليه هم پرده شير و خورشيد را در بالاى دكل ديد دانست . فورا سوار قايق شده آمد . به او گفته بودند كه وزير مختارى در واپور است . در قايق ديده بود كه بيدق در بالاى دكل است .\r\nگفته بود بايد فلانى در اين كشتى باشد براى وزراى مختار و جنرال قونسول‌ها و سردارها بيدق را در پهلوى كشتى در طرف پشت سر مىكشند به تعجيل آمد ، چقدر شكرگذارى مىكرد و مىگفت : « اگر ده سال قبل بود كه ديگ مىتركيد ، تمام كشتى و آن‌چه در كشتى است فنا مىشد . حالا ديگ را تخته‌تخته با پيچ ساخته‌اند كه اگر بتركد تمام ديگ صدمه نمىخورد . »\r\nاين واقعه براى من بالاتر از واقعهء شب انجمنه 132 بود كه از ده هزار گلوله خداوند مرا نجات داد . معلوم شد كه خداوند مهربان به عجز و مسكنت اين بنده ذليل ترحم كرده است .\r\nاگر قبل از لنگرگاه اين امر واقع شده بود يك نفر به سلامت در نمىرفتيم . فى الحقيقه از غرايب امور بود كه اتفاق افتاد . اگر خدا نكرده در آن طوفان ما بين قبرس و رودس اين امر واقع مىشد اين مشت خاك ضعيف با آتش واپور و باد طوفان و آب خيزان چه مىكرديم ، « ما شاء الله كان و ما لم يشاء لم يكن » آنطولى رسل مىگفت : « يقين خدا با شما التفات دارد اگر آن صدمهء تركيدن ديگ در ميان دريا واقع شده بود خيلى خطر داشت . » شكر الهى را به‌جا آوردم :\r\n گر سر هر موى من گردد زبان * شكرهاى تو نيارد در بيان \r\nاين حادثه الحمد الله كه ، در لنگرگاه واقع شده است و كشتى عيب نكرده است . فورا به ازمير ، حاجى عباس آقا را فرستاده به جناب وزير مختار تلغراف كرده به اسلامبول اعلام كرديم .\r\nبعد كپيتان كشتى آمد ، گفت : « واپور من چهار پنج روز كار دارد ، واپور ديگر از كمپانى نمسه امروز به اسلامبول مىرود اگر ميل داريد اخترمه بكنيد . اما واپور كوچكى است . »\r\nگفتم : « خدايى كه ما را به سلامت تا لنگرگاه ازمير رساند و در لنگرگاه ديگ تنوره تركيد قدرت دارد كه ما را از قايق به اسلامبول برساند تا به واپور كوچك چه رسد . »\r\nدر اين بين به محمد آقاى قونسول گفته بودند كه چنين واپورى آمده و علم شير و خورشيد دارد ، او به گمان آن‌كه من از راه شام مراجعت مىكنم شايد كسى ديگر از اعيان ايران است سوار شده ، به كشتى آمد . در قايق از آمدن باد از حالت كشتى مطلع شد ، گفت : « هركه در ازمير شنيده است ، تعجب كرده است . »\r\nبعد خورشيد پاشا والى ازمير و آيدين شنيده بود با لباس رسمى با نشان دولت ايران به واپور با صاحب‌منصب‌ها آمد . خيلى آدم مبادى آداب است و مرد باكمالى است . به قدر يك ساعت نشسته رفت . انسانيت و قاعده‌دانى آن‌قدر تفاوت دارد كه در بيروت حمدى پاشا باوجود آن‌كه\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nدانست دوازده ساعت كشتى در لنگرگاه توقف دارد هيچ احوالى نپرسيد [ ولى 
  ] خورشيد پاشا والى ازمير تا مطلع شد فورا به واپور آمد . چون كشتى تا غروب معطلى داشت محمد آقاى قونسول صلاح دانست كه به بازديد او برويم . من هم به جهت انسانيت او راضى شدم .\r\nعمارت حكومتى دم اسكله است . به قايق نشسته رفتم . دم اسكله يك فوج عسگر با موزيكان و صاحب‌منصب‌ها ايستاده بودند . والى پاشا تا دم در عمارت استقبال كرده به قدر يك ربع نشسته برگشتم . افسوس خورد كه جاهاى خوب ازمير به‌نظر شما نرسيد . گفتم : « خودم هم افسوس مىخورم . ميل داشتم كه دو روز در ازمير بمانم ، « ما كل ما يتمنى المرء يدركه » وقت مراجعت قايق دولتى با پرده هلال و ستاره و پرده شير و خورشيد حاضر كرده ، همين‌كه سوار قايق شديم از جهاز جنگى دولت عثمانى كه هميشه در لنگرگاه است بيست و يك تير توپ انداختند . پنج نفر از صاحب‌منصب‌ها و بيگلر بيگى شهر و غيره تا واپور به مشايعت آمده قدرى نشسته برگشتند . به محمد آقا گفتم ، به تعجيل خبر بفرستد كه وزير مختار از خبر تركيدن ديگ واپور پريشان خواهد شد و احوال اسعد پاشا حاكم سابق ازمير و آيدين را پرسيدم كه چندى هم صدراعظم دولت عثمانى شده بود . گفتند چند روز بعد از رفتن شما از ازمير مراجعت كرد ، مهمانى هم از قونسول‌هاى دول خارجه كرد و دو روز ديگر مرحوم شد . همه گفتند او را مسموم كرده بودند . حكيم خودش هم بر اين عقيده است . اغلب از فوت او افسوس داشتند .\r\nدو ساعت به غروب مانده به واپور مسمى به پيلادى آمديم كه متعلق به كمپانى نمسه است .\r\nاسم كپيتان اول يالويج است . طول واپور دويست و بيست فوت و عرض واپور بيست و دو فوت است . حركت واپور ساعتى ده ميل است . سه ربع ساعت از شب يكشنبه گذشته بالخير و السلامه واپور حركت كرد . در تاريخ اين واقعه گفته‌ام :\r\n صبح شنبه به روز شانزدهم * اندر آن مه كه سال شد تجديد \r\n پار تاريخ بود يا غافر « 1 » * اندر اين سال يك كنى تو مزيد \r\n دو و پنجه دقيقه رفته ز روز * كه به ازمير چون سفينه رسيد \r\n از پس شش دقيقه در ازمير * ديك واپور همان گرى تركيد \r\n فضل حق را نگر به لنگرگاه * گشت اين كار ناگزير پديد \r\n چون كنم شكر فضل يزدان را * كه رحيم است بر امآء و عبيد \r\n ذال با دال قافيه كردن * به خطا گشته است رسم جديد \r\n ورنه سعدى كه اوستاد بود * قافيه كرد با لذيذ شنيد \r\n قافيه ساخت بود با مأخوذ * تا نباشد درين سخن ترديد \r\n كس نپذيرفت از او مىخوانند * به غلط جملگى به دال لذيذ \r\nالقصه ، تفصيل حركت واپور از پورت‌سعيد تا ازمير از اين قرار است كه مرقوم مىشود : از پوت‌سعيد تا يافه حركت واپور به مشرق ، مايل به شمال است . از يافه تا بيروت به طرف شمال\r\n\r\n\r\n","description":"","footnote":"\r\n( 1 ) سال 1292 .\r\n","page_name":" 240 ","page_number":240},
  {"content":"\r\n\r\nاست . از بندر بيروت تا بندر جزيره قبرس كه در نقشه‌ها لارنكه با كاف عربى نوشته‌اند حركت واپور به ما بين شمال مغرب واقعى است . ترك‌ها بندر لارنكه را چون معدن الملح نزديكى آن‌جا واقع است توزله مىگويند كه به معنى نمك است و عربان مملحه گويند . از پايتخت قبرس كه لف‌قوشه است و در وسط جزيره است تا توزله هشت ساعت مسافت است . در نقشه‌ها لف‌قوشه را ليوكوسيه مىنويسند .\r\nاز توزله كه واپور مىگذرد به طول جزيره قبرس به مغرب حركت كرده تا به بندر اگروترى مىرسد كه در طرف جنوبى جزيرهء قبرس واقع است . از آن‌جا گذشته باز به طول جزيره به مغرب و به ما بين شمال و مغرب حركت كرده تا از مهاذى جزيره بگذرد . طول جزيرهء قبرس از مشرق به مغرب است . پس از آن به خط مستقيم به ما بين شمال و مغرب حركت كرده تا به بندر رودس مىرسد كه جزيره به اسم بندر موسوم است . طول جزيرهء رودس از شمال مشرق و جنوب مغرب است . اين بندر در طرف شمال مشرق جزيره واقع شده است . از آن‌جا گذشته همه‌جا نزديك به ساحل آناطولى است كه از همه‌جا سواحل نمايان است . از رودس چند ميل به مغرب حركت كرده پس از آن باز به ما بين شمال و مغرب منحرف مىشود و در محاذى كيپ كرىاو - با كاف عربى - كه در آخر پنين‌شلاء درازى واقع است و اتصال او به خاك ولايت منتشيه است چند ميل حركت واپور به شمال است . اين كيپ كرىاو يكى از پنين‌پلاءهاى آناطولى است . آن جزيره صغيره كه وقت رفتن اسكندريه در طرف چپ بود مثل نىسرو ، پيس‌قاپى و كركى باز در طرف چپ است و دماغهء كرىاو در محاذى جزيره نىسرو واقع شده است .\r\nپس از آن‌كه واپور از دماغه گذشت قليلى به ما بين شمال و مغرب حركت مىكند و باز چند ميل به مغرب حركت كرده از ميان پنين‌شلاء بوچين‌توروم - با باء موحده كه ترك‌ها بدروم مىگويند ، كه اين پنين‌شلاء نيز از توابع ولايت منتشيه است و در جنوبى آناطولى واقع است و ميان جزيرهء كوس كه ترك‌ها استان كوى مىگويند - مىگذرد . بدروم را يونانيان آلىكارناسوس مىگفتند .\r\nپس از آن‌كه چند ميل از جزيرهء كوس گذشت باز حركت واپور به شمال مغرب بود . از مغربى جزيرهء سموس گذشته به جزيرهء كيوس مىرسد كه ترك‌ها جزيرهء سقز مىگويند و چند اسم ديگر هم دارد . از جزيرهء سقز تا اسلامبول همان خط است كه در وقت رفتن اسكندريه ، از اسلامبول تا آن‌جا در اواخر شوال المكرم مرقوم شده است .\r\nاز رودس تا ازمير ، همه جا سواحل آناطولى پيدا است و از ميان جزاير مجموعه مىگذرد .\r\nبعضىجا از يك ميل كم‌تر به ساحل نزديك مىشود .\r\nدر ازمير خبر فوت مصطفى پاشا برادر خديو مصر اسماعيل پاشا را شنيدم كه در ماه ذى الحجهء گذشته وفات كرده . گفتم : « از بخت توفيق پاشا پسر بزرگ خديو است . اگر حليم پاشا پسر محمد على پاشا هم كه عموى خديو است بميرد ديگر منازعى در ملك و حكومت براى خديو و اولاد او نخواهد بود . در حقيقت محل حكمرانى مصطفى پاشا بود كه به سراى جاودانى\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nرفت .  « يَفْعَلُ اللَّهُ ما يَشاءُ  و يحكم ما يريد . »\r\n\r\nروز يكشنبه هفدهم شهر محرم :\r\nشب گذشته كشتى خوب حركت كرد و دريا خيلى آرام بود . از شب شش ساعت گذشته وارد بندر جزيره مىلىتين شديم . كشتى آن‌جا چهار ساعت توقف كرد . همان شبانه بار آوردند و بار بردند . در اين دو سه روز هواى دريا خيلى سرد است كه در سطحهء كشتى درجهء فارينهايت قريب به چهل رسيد . بر مردمان سطحه‌نشين بسيار بد گذشت .\r\nامروز صبح قرآن مىخواندم ، سوره يونس بود ، به اين آيه شريفه رسيدم :   « هُوَ الَّذِي يُسَيِّرُكُمْ فِي الْبَرِّ وَ الْبَحْرِ حَتَّى إِذا كُنْتُمْ فِي الْفُلْكِ وَ جَرَيْنَ بِهِمْ بِرِيحٍ طَيِّبَةٍ وَ فَرِحُوا بِها جاءَتْها رِيحٌ عاصِفٌ وَ جاءَهُمُ الْمَوْجُ مِنْ كُلِّ مَكانٍ وَ ظَنُّوا أَنَّهُمْ أُحِيطَ بِهِمْ دَعَوُا اللَّهَ مُخْلِصِينَ لَهُ الدِّينَ لَئِنْ أَنْجَيْتَنا مِنْ هذِهِ لَنَكُونَنَّ مِنَ الشَّاكِرِينَ فَلَمَّا أَنْجاهُمْ إِذا هُمْ يَبْغُونَ فِي الْأَرْضِ بِغَيْرِ الْحَقِّ »   .\r\nگفتم : « خدايا ، بر زلت و گناه اگر از ما مؤاخذه كنى ، على مىماند و حوضش . « فارحم فانت خير الراحمين . »\r\nچهار ساعت و نيم از دسته ساعت گذشته وارد لنگرگاه تندوس شديم كه ترك‌ها باغچه آداسى مىگويند . در اين‌جا هم از دولت عثمانى توپ و قشله و عسكر است . در محاذى باغچه آداسى به مسافت يك ميل يك قطعه سنگ مرتفعى در دريا برآمده ، بالاى او فنرى ساخته‌اند ، اوطاقى هم دارد .\r\nشش ساعت از دسته گذشته واپور حركت كرد . چهار ساعت به غروب مانده به سدل البحر و قوم‌قلعه رسيديم كه اول بوغاز است . دو ساعت و نيم به غروب مانده وارد لنگرگاه چاناق‌قلعه شديم . در چاناق‌قلعه عرض بوغاز از يك ميل كم‌تر است كه گلولهء توپ از آن‌طرف به اين طرف خوب مىرسد ، بلكه گلولهء شمخال هم مىرسد .\r\nمن به جناب وزير مختار تلغراف زدم كه اگر حياتى باشد ، انشاء الله تعالى فردا وارد اسلامبول خواهيم شد . حاج عباس آقا سوار قايق شد ، به تلغرافخانه برد .\r\nواپور نيم ساعت به غروب مانده از چاناق‌قلعه حركت كرد . دو ساعت از شب گذشته در گلىپولى لنگر انداخت . سه ساعت و يك ربع گذشته از گلىپولى حركت كرد . تفصيل ما بين اميال اين بنادر و جزاير از اين قرار است : از اسكندريه تا پورت‌سعيد يك صد و شصت ميل . از پورت‌سعيد تا يافه يك صد و پنجاه ميل . از يافه تا حيفا شصت ميل . از حيفاء تا بيروت ، هفتاد و پنج ميل . از بيروت تا لارنكه ، بندر جزيره قبرس ، يك صد و دوازده ميل . از لارنكه تا بندر رودس كه به اسم جزيره موسوم است ، سيصد و يك ميل . از رودس تا جزيره كيوس كه ترك‌ها سقز مىگويند ، يك صد و شصت و شش ميل . و او را شىاو ، خىاو به اختلاف لغات مىخوانند . از سقز تا بندر ازمير كه سميونه نيز مىگويند ، شصت و پنج ميل . از ازمير تا مىتىلين ، شصت و يك ميل . از مىتىلين تا تندوس كه ترك‌ها باغچه‌آداسى مىگويند ، پنجاه و هفت ميل . از تندوس تا چاناق‌قلعه ، بيست و پنج ميل . از چاناق‌قلعه تا گلىپولى ،\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nبيست و يك ميل . از گلىپولى تا اسلامبول ، يك صد و چهارده ميل . و از اسكندريه تا اسلامبول از راه دوره كه واپور طى مسافت مىكند ، يك هزار و سيصد و شصت و هفت ميل انگليسى است .\r\nواپور خوب ، در يك ساعت ده ميل را خوب و راحت طى مىكند و تقريبا در شش شبانه‌روز از اين حركت دوره از اسكندريه به اسلامبول مىرسد و سه روز هم در بنادر و جزاير به تفاوت ، براى حمل و نقل اشياء و امتعه مكث مىكند ، نه روزه مىرسد . از اسكندريه تا اسلامبول كه ديگر اين راه [ را 
  ] طى نكند ، چنانچه در سفر سابق رفتيم پنج شبانه‌روز است .\r\n\r\nاسلامبول\r\n\r\nروز دوشنبه هيجدهم محرم :\r\nشب گذشته از عنايت و تفضل خداوند شير و بره ، بحر مرمره خيلى آرام بود . واپور هم حركت خوبى داشت . چهار ساعت از دسته گذشته بالخير و العافيه و السلامه وارد لنگرگاه اسلامبول شديم . از گلىپلى تا اسلامبول يك صد و چهارده ميل است ، [ واپور 
  ] در سيزده ساعت آمد . انشاء الله تعالى از ترحم و تفضل الهى روزى باشد كه در روزنامهء سفر بنويسم كه بالخير و العافيه وارد لنگرگاه انزلى شده  « رَبِّ أَنْزِلْنِي مُنْزَلًا مُبارَكاً »  گويان در كنار برج شاهى پويان هستيم .\r\nجناب وزير مختار به كشتى آمده به اتفاق ، سوار قايق شده به سفارتخانهء عليه ايران آمديم .\r\nهيجدهم شوال از اسلامبول بيرون رفتم و هيجدهم محرم وارد شدم . سه ماه قمرى تمام طول كشيد . دو ماه بود كه حمام نرفته بودم . عصرى ، به حمام رفتم و شب از خستگى واپور خوابيدم و شكر خداوند غفور كردم كه تا اين‌جا ما را به سلامت رسانيده و انشاء الله اميد است كه به وطن مألوف هم برساند :\r\n يا رب امان ده تا باز بيند * چشم محبان روى حبيبان \r\nبه حق الحق و النبى المطلق . در جاى نرم ، هواى گرم خواب نوشين [ و 
  ] تب و تاب دوشين را از ياد برده ، صبح به كلفت بيدارم كردم :\r\n خواب بس ، اى بخت خفته شب به سر آمد * خيز كه صبح است و آفتاب برآمد \r\nبرخواستم شكر خداوندى را به‌جا آوردم كه زحمت پرندوش راحت‌دوش را مىخواستم ، « به حمد الله ثم حمد الله ، الف الف مره » .\r\n\r\nروز سه‌شنبه نوزدهم محرم الحرام .\r\nقبل از نهار رفيق بيك مستشار جناب صدارت عظمى محمود پاشا به تبريك آمده ، شش ساعت به غروب مانده جناب راشد پاشا وزير امور خارجه كه به اصطلاح دولت عثمانى ناظر امور\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nخارجه است به ديدن آمده بود . خيلى مرد مصلح خيرخواهى به‌نظر آمد . جناب وزير مختار دولت عليه هم خيلى رضامندى از او داشتند .\r\nعصرى موسيو انوء مترجم اول سفارت روسيه از جانب سفير كبير به تبريك آمده بود كه :\r\n« سفير كبير عرض مىكند ، كه جمعه ديگر دعوتى دارم و خيلى ميل دارم كه فلانى زينت آن مجلس شده مرا سرافراز كنند . »\r\nگفتم : « به سفير كبير برسانيد كه جمعه ديگر كه دوازده روز ديگر است احتمال دارد كه من در دعوت حضرت جانشين قفقاز باشم و اين‌جا آن‌قدر مجال توقف ندارم . البته اگر تقدير با تدبير موافقت نكرد و در اسلامبول باشم شما را زحمت خواهم داد . »\r\n\r\nروز چهارشنبه بيستم محرم الحرام :\r\nشب گذشته پنج و نيم از شب رفته در محلهء اسكدار در طرف قشله سليميه آتش افتاد كه به اصطلاح ، ترك‌ها « يانقون » مىگويند . به قدر دو سه ساعت تا خاموش كردند . صبحى به بازديد جناب وزير امور خارجه راشد پاشا رفتم . در خانه نبود . كارت داده مراجعت كرديم . جناب وزير مختار گفت : « خانه شريف عبد المطلب نزديك است ، اگر ميل داشته باشيد ديدن بكنيم . »\r\nگفتم : « آن دفعه مشاراليه در ديدن سبقت كرد ، حالا من سبقت مىكنم . »\r\nبه ديدن ايشان رفتم . به قدر نيم ساعت نشسته قبل از نهار برگشتم .\r\nعصرى ، نجيب ملا قاضى عسكر به ديدن وزير مختار آمده بود . من كه به عمارت پايين رفتم آن‌جا بود . مرد خوش مشربى است . زبان فرانسه خوب مىداند . پس از رفتن مشاراليه به تماشاى جامع سلطان احمد رفتم كه در نزديكى مسجد اياصوفيه است . مسجد خوبى است .\r\nصحن خوبى دارد و اطراف صحن مسقف است كه بيست و شش ستون سنگ يك‌پارچه دارد . در دو طرف ده ستون دارد و در دو طرف شش ستون . خارج مسجد سه طرف فضاى وسيعى است به‌طور خيابان ، كه تعلق به مسجد دارد و در آن‌جا هفته بازار است ، معامله مىكنند . خود طاق بزرگ مسجد ، بالاى چهارپايهء بزرگ خياره‌دار است كه دورهء هر پاره بيست ذرع است كه طاق را بالاى اين چهارپايه خياره‌دار زده‌اند . خيلى بناى محكم باصفا [ يى 
  ] است . در دو پايه منبع حوض آب قرار داده‌اند كه براى وضو گرفتن است . قطعه تاريخى كه در منبر نصب كرده بودند هزار و بيست و شش هجرى بود .\r\nاين سلطان احمد خان پسر سلطان محمد خان ثالث است . طبع شعر داشته و « بختى » تخلس مىكرده و به حسب اتفاق بختى تاريخ جلوس او است و « حفظ الله » تاريخ ولادت است كه نهصد و نود و نه هجرى است . و در سيزدهم ذى القعده الحرام هزار و بيست و شش هجرى هم ماه دولتش در محاق افتاد . در چهارده سالگى جلوس كرد و چهارده سال سلطنت كرد .\r\nبعض كه امير سليمان و موسى چلبى را بعد از ايلدرم بايزيد بسطامى 133 نمىدانند سلطان احمد را ، سلطان چهاردهم مىشمارند . عمر او بيست و هشت سال بود كه دو چهارده سال است و در جامع خود مدفون است .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nعصرى كامل بيك تشريفات‌چىباشى و مستشار امور خارجه به ديدن آمده بود . من در منزل نبودم كه به تماشاى جامع رفته بودم .\r\n\r\nروز پنجشنبه بيست و يكم محرم :\r\nوقت ظهرى موسيو انوء مترجم اول سفارت روس به احوال‌پرسى آمده بود كه : « كشتى كمپانى كه روز شنبه بيست و سيم به پوتى مىرود چندان خوب نيست . سفير كبير سلام مىرساند كه كشتى روز شنبهء ديگر بهتر است . اگر فلانى مكث بكند ، البته بهتر است . »\r\nگفتم : « هرچه سفير كبير صلاح بداند خوب است . « عرفت الله بفسخ العزائم و تفض الهمم » . »\r\nعصرى به تماشاى مسجد سلطان عثمان رفتم كه نزديك سفارت است . ارتفاع گنبد اين مسجد از جامع سلطان احمد خان زيادتر است . همهء مسجد يك طاق بزرگ است . مدرسه‌اى هم در جنب او ساخته‌اند .\r\nاصل بناى مسجد از سلطان محمود خان اول بوده است [ كه 
  ] سلطان عثمان به انجام رسانيده به اسم او معروف است . تاريخى كه دارد هزار و صد و شصت و نه است كه سال دوم جلوس سلطان عثمان است . اين سلطان عثمان پسر سلطان مصطفى خان ثانى است . بعد از برادرش سلطان محمود خان اول بر تخت سلطنت جلوس كرده و مدت پادشاهى او سه سال بوده .\r\nاين جامع اكنون به جامع نورى عثمان معروف است .\r\n\r\nروز جمعه بيست و دوم محرم :\r\nدر جمعه گذشته به جهت كسالت ، اعليحضرت سلطان عبد العزيز خان به نماز جمعه تشريف نبرده بودند . در نظرها خيلى غريب مىآمد . وقتى كه صداى توپ بلند شد معلوم شد كه سلطان به قايق سوار شده از طرف دريا به جامع تشريف برده‌اند و توپ به جهت آن ، از جهازات انداخته‌اند .\r\nعصرى به تربت سلطان محمود خان ثانى 134 رفتم . فاتحه خواندم . مرحوم سلطان عبد المجيد خان بسيار خوب مزارى و مقبره‌اى براى ايشان ساخته . جقه‌اى كه هميشه بالاى فيس مىزده است بالاى قبر بر شبيه فيس نصب كرده‌اند . هشت شمعدان نقره‌اى بزرگ دارد و چلچراغ بزرگ بسيار خوب آويخته‌اند . قبر چند نفر ديگر از خانوادهء سلطنت در همان گنبد است . مثل والدهء سلطان عبد المجيد خان دو نفر از دخترهاى سلطان . هريكى از آن‌ها هم در بالاى سر و پايين پا دو شمعدان نقره‌اى بزرگ دارد .\r\nاين سلطان محمد خان ثانى پسر سلطان عبد الحميد خان است . در رمضان المبارك [ سال 
  ] هزار و صد و نود و نه متولد شد . در چهارم جمادى الآخر [ سال 
  ] هزار و دويست و بيست و سه جلوس كرد و روز دوشنبه نوزدهم ربيع الآخر هزار و دويست و پنجاه و پنج وفات كرد . مدت سلطنت ايشان سى و يك سال و ده ماه و چهارده روز بود . مشاراليه پادشاه باعزم و حزم بود .\r\nطايفهء ينگىچرى را كه هفتاد هزار مىشدند و سال‌هاى بىشمار در عزل و قتل سلاطين اقتدار و\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاختيار داشتند در يك روز تمام به قتل رسانيد . آتش زد و خانه‌هاى آن‌ها را سوزانيد كه به‌كلى ناچيز و نابود شدند . تاريخ اين واقعهء كبرى را « غزاى اكبر » دانسته كه سنهء هزار و دويست و چهل و يك هجرى است . مؤسس نظام هم در دولت عثمانى ايشان هستند كه بعد از قتل « ينگىچرى » بنا گذاشت . باوجود ايشان ممكن نبود كه اين خيال صورت وقوع پذيرد . در نزديكى تربت سلطان محمود ، منارهء چنبرلىتاش است كه قاعدهء بلندى از سنگ‌هاى كوچك ساخته‌اند . بالاى او مناره‌اى مدور بزرگ از سنگ سماق است كه از سنگ‌هاى قطعه‌قطعه است و قدرى هم شكسته است كه او را به طوق‌هاى آهن محكم كرده‌اند . از آن‌جهت او را چنبرلىتاش گفته‌اند . در قديم در وسط ميدانى بوده است ، حالا همه اطراف او خانه است . - مىگويند قديم شكل مزروا كه رب النوع هوش ، ادراك و ذكاوت بوده است و از مغز « جپيتر » كه مشترى باشد خلق شده است در بالاى او بوده است كه خراب شده . - اگر بعد از فتح اسلامبول خراب مىكردند در تاريخ هشت بهشت البته ذكر مىنمود . معلوم است كه قبل از فتح اسلام خراب كرده‌اند يا از زلزله خراب شده است .\r\n\r\nروز شنبه بيست و سيم محرم :\r\nامروز تحويل شمس به حوت است . صبحى كمپانى نمسه را خواستم و شكايت كپيتان دوم كشتى « اترُآى » را كردم كه : « هيچ لايق شما نيست كه چنين كپيتان داشته باشيد كه باعث رنجيدن مردم از شما است و شما از حركات او خبر نداريد . »\r\nخيلى اظهار خجالت كرد و گفت : « آن‌چه لازمهء تأديب است به او خواهم كرد . اين شرمسارى براى ما بس است كه در خدمت سركار چنين رفتار كرده است . »\r\nپنج ساعت به غروب مانده جناب جلالت مآب محمود پاشا صدراعظم دولت عثمانى به ديدن آمده بودند . عاكف پاشا هم در سفارت به ديدن آمده بود . در خدمت بودهء ايشان آمد ، به قدر نيم ساعت نشسته تشريف بردند . به جناب صدراعظم گفتم : « بعضى معايب و محاسن در كار حرمين شريفين ديده‌ام و همه را نوشته‌ام . به خدمت جنابعالى مىفرستم كه به حضور اعليحضرت سلطان بفرستيد . حتى وزير مختار نمىداند و جويا شدند . » و گفتم : « اين حق سفارت نيست كه شما دانسته باشيد . »\r\nگفتند : « البته اطاعت مىكنم . »\r\nبعد در چهار ساعتى جناب سفير كبير دولت بهيه روس « ايقناتيف » به ديدن آمد .\r\nفى الحقيقه مصداق اين شعر است :\r\n فرستاده بايد فرستاده‌اى * درون پر ز نقش و برون ساده‌اى \r\nخيلى مرد زرنگ ، مهربان و باهوشى است . از احرام مكه جويا شدند . من گفتم يازده روز به آن تفصيل احرام داشتيم . به شوخى گفتند : « خيلى زحمت دارد . من مسلمان نمىشوم . »\r\nگفتم : « شما آن دفعه گفتيد ، من شراب نمىخورم و گوشت خوك نمىخورم ، مسلمان هستم . گفتم ، معنى مسلمانى داريد . اگر حالا مسلمان بشويد من اين يك زحمت را از گردن\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nشما برمىدارم . »\r\nگفت : « مىترسم همين‌كه مسلمان شدم نتوانيد برداريد . آن وقت گرفتار شوم . »\r\nخيلى از سابق و لاحق دولت عثمانى صحبت داشتند و از وزير مختار معين الملك رضامندى كردند . مدتى نشستند و بعد رفتند .\r\nعصرى ، حوالى غروب به مسجد اياصوفيه رفتم . « زاد حسنا كلما زدته نظرا » انصافا بنيان منيع و بنياد رفيع است . نزديك محراب سه مرتبه است كه بلندى هر مرتبه از ديگرى تقريبا نيم ذرع يا كمتر است . دو سنگ آب بزرگ مدورى به شكل كره از سنگ يك‌پارچه در ميان مسجد در جنبين درهايى كه داخل مسجد مىشود دارد كه دايرهء يكى چهار ذرع و نيم است و آن ديگرى قدرى كوچك‌تر است .\r\n\r\nروز يكشنبه بيست و چهارم محرم :\r\nپنج ساعت از دسته گذشته به اتفاق جناب وزير مختار به بازديد جناب جلالت‌مآب محمود پاشاى صدراعظم رفتم . خانهء ايشان تا سفارتخانهء عليه ايران خيلى دور است . خيلى مرد مبادى آداب است . تا دم پله استقبال و مشايعت كرد . از جناب مختار اظهار رضامندى نمود .\r\nگفتم : « او خودش را فرزند شما مىداند و از همراهى شما در كارهاى دولت ايران محض اتحاد دولتين پيش من خيلى رضامندى كرده است . » چوپوق آوردند ، چون من نمىكشيدم ايشان هم نكشيدند . گفت ، بردارند . به اصرار تمام كه شما عادت داريد بكشيد چوپوق كشيد . صحبت از گوشت گراز شد . وزير مختار گفت : « فرنگىها مىگويند ، با اين حرارت و سوداويت گوشت و حرارت آفتاب اگر حلال مىشد در عربستان همه به ناخوشى جذام مبتلا مىشدند . پيغمبر شما از روى حكمت و علم ، حرام كرده است . »\r\nگفتم : « وقتى حكيم قاده ، طبيب سفارت روس صحبت مىكرد كه در تشريح گوش چنان يافته‌ايم كه خداوند عالميان يك استخوان به هيئت ركاب و يك استخوان به هيئت سندان آفريده است و تا آن دو استخوان صدمه نخورده است شنوايى گوش عيب نمىكند . پس معنى كلام امير المؤمنين عليه السلام معلوم شد كه فرموده‌اند ؛ « مسكين ابن آدم ينظر بشحم و يتكلم بلحم و يسمع بعظم » و به حكيم قاده معنى كردم ، گفت « آن وقت تشريح نمىدانستند » و باور نمىكرد كه اين كلام امير المؤمنين عليه السلام باشد . گفتم ، در كتاب نهج البلاغه كه هشتصد سال قبل تأليف شده اين حديث هست . خيلى تعجب كرد و گفت : « بىادبى نباشد اين عربى را با ترجمه براى من بنويسيد كه در فرنگستان اين حرف را اگر بشنوند خيلى تعجب خواهند كرد . » به او نوشتم و دادم . مدتى متفكر اين كلام بود كه امير المؤمنين عجب علم داشته است او نمىدانست كه علم او لدنى است . كسى كه عالم « ما كان و ما يكون » باشد تسبيح جمع لاهوتيان 135 مىشنود و تشريح سمع ناسوتيان 136 هم مىداند .\r\nالقصه ، بعدازظهرى راتين افندى مستشار خارجه كه مرتبه وزارت بالقوه را دارد .\r\n« گريگورى افندى » كه از اجزاى خارجه است به ديدن آمده بودند . راتين افندى مىگفت ، يك\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبار هم آمده بودم . خيلى اظهار ارادت و خلوص كرد . بعد از رفتن مشاراليها ، حالت پاشا كه كحياى نوابهء عليه والدهء سلطان است به ديدن آمد . بسيار آدم خوش‌حالت است . طبع شعر و سواد عربى هم دارد . مىگفت : « از آمدن شما خبر نداشتم . ديروز در جريده خواندم . خواستم بيايم وقت گذشته بود . امروز باوجود اين‌كه كار داشتم رسيدم خدمت سركار را مقدم داشتم . » ايشان تشريف داشتند كه جناب رضا پاشاى سرعسگر آمدند .\r\nچقدر پيرمرد زنده‌دل خوش‌رويى است . قهود خوردند . گفت : « آمدن شما را ديشب شنيده‌ام . تقصير وزير مختار است كه مرا از آن شما خبر نكرده است . »\r\nگفتم : « حالا كه دير آمده‌ايد مىخواهيد تقصير را به گردن وزير مختار بيندازيد ؟ »\r\nگفت : « من سرعسكر هستم بايد همه‌جا جاسوس مخفى داشته باشم . اگر در اين‌جا داشتيم ، البته جاسوس‌ها به من خبر مىدادند ، مطلع مىشدم . اين نيامدن دليل بىخبرى است . »\r\nگفتم : « جاسوس را در جاى ناامن مىگذارند . اين سفارت نسبت به شما و نسبت به دولت عثمانى امن است . جاسوس لازم ندارد . »\r\nگفت : « همين‌طور است كه مىفرماييد . وزير مختار امين است . »\r\nگفتم : « معلوم است پيش شما جريده نمىآورند . »\r\nگفت : « مىآورند ، كجا فرصت دارم كه بخوانم . من از وزير مختار گله دارم كه چرا خبر نكرده است . » و بعد به اصرار گفت : « ما به زيارت مكه مشرف نمىشويم ، آن‌هايى كه مثل شما همت مىكنند به زيارت مىروند براى ما جاى زيارت است . بايد دست شما را ببوسم كه به حجر الاسود خورده است . »\r\nهرقدر ابا كردم قبول نكرد . به زور دست مرا بوسيد . من هم روى او را بوسيدم . به شوخى گفتم : « هركه از مكه مىآيد پاره‌اى از اشياء مكه مىآورد و علامت حج دستمال سفيد به سر مىبندد . نمىدانم شهزاده افندى چه آورده است ؟ »\r\nگفتم : « به مكه مشرف شدن مثل يكى از اعمال واجبهء دين است . تفاوتى كه دارد ، بعضى واجبات در روز و سال بايد ادا بشود و زيارت مكه بايد در مدت عمر يك بار به عمل بيايد . آب زمزم ، خاك حرم ، ستر بيت روغن زيت كه به جاى بلسان مىفروشند كار عوام است . »\r\nخيلى خنديد و گفت : « خوب فرمايش مىفرماييد . هيچ تغير در حالت شما نديدم . »\r\nايشان تشريف داشتند كه جناب جودت پاشا وزير عدليه تشريف آوردند . ايشان از سلك علما بودند كه داخل طبقهء نوكر شده‌اند . مرد باسواد به اعلم هستند . تاريخ دولت عثمانى را به تركى نوشته است . بعد از قهوه و سيگار سرعسگر گفت : « قايق شما را در كنار دريا ديدم گويا به تماشاى واپور مسعوديه مىرويد ، وقت مىگذرد . »\r\nگفتم : « صحبت شما از ديدن واپور بهتر است . »\r\nاظهار تشكر كرد . بعد از صرف چاى همگى تشريف بردند .\r\nچهار ساعت به غروب مانده بود كه با وزير مختار در قايق نشسته ، اول به تماشاى عمارت\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nچراغان رفتيم . الحق عمارت سلطانى و سراى خاقانى است . حمام بسيار خوب دارد . از همه جهت شايسته و بايسته است . چنان مذكور شد كه يك ميليون خرج اين عمارت شده است . از آن‌جا به عمارت بيگلر بيگى رفتيم كه در طرف اسكدار است و اعليحضرت شاهنشاهى ناصر الدينشاه قاجار خلد الله ملكه را وقت مراجعت از فرنگستان كه به اسلامبول تشريف آوردند در آن عمارت منزل داده بودند - و تشريف‌فرمايى ايشان به اسلامبول در اواخر جمادى الآخر سنهء هزار و دويست و نود هجرى بود - اگرچه اين عمارت كوچك‌تر از عمارت چراغان است ولى آن اوطاقى كه از چوب است و منبّت‌كارى از چوب كرده‌اند ، خيلى امتياز داشت .\r\nباغ‌هاى اين عمارت كه طبقه‌طبقه است قشنگ‌تر از عمارت چراغان است ، « در گلستان جهان هر دو ندارند نظير » .\r\nاز آن‌جا به تماشاى واپور مسعوديه آمديم كه در ماه ذى الحجة الحرام سنهء هزار و دويست و نود و دو به لنگرگاه اسلامبول وارد شده است . عارف پاشا كامانداد واپورات زره‌پوش حربيه سلطانى ، با لباس رسمى و نشان دولت ايران حاضر بود . اصل اين عارف پاشا از موره است . از مهاجرين است . چهل سال است در بحر كار مىكند . اين واپور زره‌پوش در لندن به چهار صد و هفتاد هزار ليره انگليس تمام شده و بيست هزار ليره خرج از لندن تا اسلامبول شده است .\r\nيك صد و بيست هزار ليره قيمت توپ‌هاى قوى هيكل و اسباب حربيه شده است كه به شش صد و بيست هزار ليرهء مجيدى تمام شده است . دوازده عراده توپ بزرگ دارد كه قطر دهن آن توپ‌ها ده اينچ انگليس است و وزن هر توپى ، هيجده تن انگليس است كه يكى از اوزان مملكت انگليس است و ترك‌ها طونه مىگويند كه مساوى يك هزار كيلوگرم « 1 » فرانسه است .\r\nآن‌چه ما تخمين و تدقيق كرده‌ايم يك تن انگليس سه خروار و نيم تبريز است . هيجده تن مساوى شصت و سه خروار تبريز مىكند . از اين توپ‌ها در كشتىهاى ديگر اگر باشد سه چهار عراده مثل او هست كه وزن گلوله پيكانى ميان پر آن توپ‌ها يك صد و بيست حقه است و وزن باروت هيجده حقه است . حقه اسلامبول هفده سير و نيم به وزن تبريز است . و هر چهار حقه يك من و سه چارك تبريز است و شانزده حقه هفت من تبريز است . وزن باروت به من تبريز هفت من و سى و پنج سير خواهد شد . شخن ديواركشى قريب سه چارك ايران بود كه دوازده اينچ انگليس آن از طرف بيرون آهن است و بعد چوب است و بعد باز از طرف داخل آهن است .\r\nسيصد و سى و سه فوت طول كشتى ، پنجاه و نه فوت عرض كشتى و چهل فوت ارتفاع كشتى است . قوت اسب كه ماشين دارد به قدر هزار و دويست اسب است . كشتى درازتر از اين بسيار ديده شد ولى به اين عرض كشتى كم‌تر ساخته‌اند . دو تنورهء بخار دارد كه يك ديگ از عهدهء حركت او برنمىآيد . انبار زغال دارد كه به قدر چهار صد ميل مسافت كفايت واپور را بكند .\r\nكپيتان مىگفت : « واپورهاى ديگر ، زيادتر از دويست سيصد ميل انبار ذغال ندارند . » انصافا از همه جهت ، از سالون ، اطاق‌هاى ديگر ، جاى كپتان ، خسته‌خانه و غيره امتياز دارد .\r\n\r\n\r\n","description":"","footnote":"\r\n( 1 ) متن : گرام .\r\n","page_name":" 249 ","page_number":249},
  {"content":"\r\n\r\nاين واپور حصن حصين و قلعهء رزين است . عارف پاشا مىگفت : « در دريا فورتنه شديدى شد ، حركت اين واپور دوازده درجه به يمين و يسار بود كه از شدت ثقل و سنگينى بقول العارف ، « لا يحركه و العواصف » . »\r\nعارف پاشا كامانداد واپورات زره‌پوش است . خط فارسى مىنوشت ، انگليسى و فرانسه مىدانست . خارته درياها را ديدم . جزيرهء آغرىبوز را پرسيدم كه به انگليسى چه مىگويند ؟\r\nگفت : « همان جزيره نگرىپوند است كه با بوغازتنگى از موره‌مفروز است و در شمال و مشرق موره واقع است . »\r\nبعد ، از خارته « 1 » از جزيره رودس تا ازمير راهى كه آمده بودم به مشاراليه به انگشت نشان دادم كه از اين خطوط و از اين حدود ما چنين آمديم . خيلى تعجب كرد . به وزير مختار گفت :\r\n« آن اشخاص كه دو سه مرتبه آمده‌اند اين‌طور اين راه را در ميان جزاير صغيره تميز نمىدهند ، فلانى خيلى كار كرده‌اند اين‌طور كه اين راه معوج را تشخيص داده‌اند . »\r\nگفتم : « اگر در پهلوى من بنشينيد كه اطمينان قلب داشته باشم از اين‌جا تا جده واپور را به آن راهى كه آمده‌ام مىتوانم از روى نقشه و قطب‌نما حركت بدهم . »\r\nگفت : « اين جزاير صغيره كه از رودس تا ازمير است خيلى مشكل است ، خوب تميز داديد ، حظ كردم . آن‌طرف كه درياى بزرگ است به اين اشكال نيست . » و گفت : « فرمايش شما را قبول مىكنم كه اگر كسى در پهلوى شما باشد مىتوانيد از عهده برآييد . »\r\nتوپچىها مشق كردند ، يعنى توپ بزرگ را با ماشين پس آوردند ، پر كردند ، پيش بردند و گلوله را با چرخ به دهن توپ گذاشتند . همه‌جاى كشتى را نشان داد . پله كشتىهاى ديگر از پهلو است كه نردبان را به پهلو مىگذارند و به كشتى داخل مىشوند و پله كشتىهاى جنگى از ميان است و راست است . صعود و نزول قدرى مشكل است .\r\nوقت غروب آفتاب به سفارتخانه جليله مراجعت كردم .\r\n\r\nروز دوشنبه بيست و پنجم محرم :\r\nدر ساعت پنج آلاتركى به بازديد رضا پاشاى سرعسكر رفتم . مشاراليه در خانه نبود . كارت داده مراجعت كردم . عصرى نزديك به غروب از طرف بازار كه تماشا بكنم به جامع سلطان بايزيد خان ثانى رفتم كه در آن جامع به ميدان ادارهء امور عسگريه و مسافرخانهء عسگريه باز مىشود . جامع كوچكى است . صحن آن بيست ستونك پارچه سنگى دارد و ميان مسجد چهارپايه از سنگ است كه بر روى هم گذاشته‌اند . ميان هر دو پايه يك ستون يك‌پارچه سنگى دارد كه به رنگ سنگ سماق است . اين دو ستون كمتر از ستون‌هاى مسجد اياصوفيه نيست .\r\nاين سلطان بايزيد خان ثانى پسر سلطان محمد فاتح است . در ربيع الاول هشتصد و هشتاد و شش جلوس كرده و در محرم الحرام نهصد و هيجده وفات كرده است . ادريس بن حسام الدين\r\n\r\n\r\n","description":"","footnote":"\r\n( 1 ) كارت ، نقشه .\r\n","page_name":" 250 ","page_number":250},
  {"content":"\r\n\r\nالبدليسى 137 ، تاريخ هشت بهشت را به نام او نوشته است . كه به جلوس سلطان سليم خان پسرش تاريخ را ختم كرده است . اين جامع را در نهصد و سه شروع كرده و در اواخر ذى الحجه نهصد و يازده به اتمام رسانده است . اين ، دوم جامع است كه در اسلام ، در اسلامبول بنا شده است .\r\nنماز مغرب را در مسجد خوانده به دار السفاره معاودت نمودم . شب سه‌شنبه در محله ارناوط گويى باز يانقون « 1 » شد . شب گذشته هم در بويوك دره يانقون شده بود . در اين هفته حساب كردند در اسلامبول و خارج اسلامبول بيست موضع يانقون شده است .\r\n\r\nروز سه‌شنبه بيست و ششم محرم :\r\nشب گذشته جناب سفير كبير روس براى مهمانى شب شنبه پيغام فرستاده ، عذر خواسته بود كه چون همشيره امپراطور وفات كرده ديگر مهمانى و سواره « 2 » خلاف ادب است . - همشيره امپراطور « مريه نيكولايونه » به كسر ياء مثناه تحتيه و سكون واو كه يك سال سنا از امپراطور كوچك‌تر بود . وفات او در نهم فورال روسى مطابق بيست و يكم فبروار سنهء هزار و هشتصد و هفتاد و شش انگليس موافق بيست و پنجم محرم الحرام سنهء هزار و دويست و نود و سه هجرى اتفاق افتاده -\r\nبه وزير مختار گفتم : « بازديد سفير كبير لازم بود حالا كه سمت عزادارى دارد اگر به سفارت برويم مناسب است . » قبول كردند .\r\nقبل از نهار ناظم افندى به ديدن آمد ، گفت : « دو مرتبه هم آمده‌ام ، چون شما در بالا ، در حرم بوديد بىادبى نكردم . »\r\nصحبت از جوامع شد ، گفت : « جامع سلطان محمد فاتح به‌نظر شما نرسد دريغ است . »\r\nخيلى تعريف از او كرد . بعد از رفتن ايشان جناب حسين پاشا برادر شريف عبد الله ، شريف بزرگ مكه معظمه به ديدن آمدند ، مىگفت : « ديروز مطلع شدم . خيلى غبن دارم كه دير خبر شدم . »\r\nخيلى مرد باكمال باهوشى است ، در قريهء حده كه ميان جده و مكه است خيلى آبادى كرده . قنات خوب احداث كرده است .\r\nبعد از رفتن مشار اليه ، چهار ساعت به غروب مانده به ديدن جناب سفير كبير دولت روسيه رفتم . از پشت عمارت بشكلىداش و از محلهء تشويقيه گذشته به قلاته رفتم . اراضى اين محله را غالبا سلطان ، به مردم بخشيده است كه خانه بسازند . حالا خيلى خوب شده است . از آن جهت « تشويقيه » ناميده‌اند . عمارت خوبى در اول آن محله سلطان براى پسر خودشان عز الدين يوسف افندى ساخته‌اند .\r\nالقصه ، به منزل جناب سفير كبير روس رفته جنابان سفير كبير آلمان و سفير كبير نمسه 138 آن‌جا بودند ، تا دم پله استقبال كرد و خيلى عذر خواست كه : « وفات همشيرهء\r\n\r\n\r\n","description":"","footnote":"\r\n( 1 ) لفظ تركى به معنى آتش‌سوزى .\r\n( 2 ) لفظ فرانسوى به معنى شب‌نشينى .\r\n","page_name":" 251 ","page_number":251},
  {"content":"\r\n\r\nامپراطور ، شما را از آن تماشا بازداشت ، كه شب شنبه قريب هزار نفر از هر گروه اين‌جا بودند سياحت داشت . »\r\nاز مكه و احرام و تكاليف مكه صحبت شد و گفت : « به تفليس حركت شما را تلغراف كردم كه لازمهء احترام و مهربانى را به عمل بياورد . »\r\nگفتم : « دريغ كه جانشين عزادار است . »\r\nقدرى صحبت متفرقه شد . مدم « 1 » ايقناتيف آمد . وقت رفتن اطاق دفترخانهء خاصهء خودش را نشان داد كه آن‌جا اغلب عكس معارف و سلاطين بود و عكس اعليحضرت سلطان عبد العزيز خان بود كه در ميان لشكر در حالت جنگ عكس انداخته بودند كه سلطان در حالت طيش بود .\r\nسفير كبير مىخنديد كه سلطان در كدام جنگ بوده است كه اين‌طور عكس انداخته‌اند . در اطاق خودش هم همه قاليچه‌هاى كردستانى و اسلحهء قديمه ايران آويخته بودند . در مراجعت دم پل اسب كالسكه افتاد و چوب كالسكه شكست . نزديك بود كه كالسكه به روى اسب بيفتد ، كالسكه‌چى زود پياده شد ، در كالسكه را باز كرد ، ما از كالسكه درآمديم . من و وزير مختار تا آخر پل پياده آمديم . اين طرف پل كالسكه كرايه كرده وقت غروب آفتاب به سفارتخانه آمديم .\r\nشب چهارشنبه بيست و هفتم ، جناب وزير مختار مهمانى سفراى دول خارجه داشت . يك ساعت از شب رفته آمدند . از اعيان دولت عثمانى جناب جلالت‌مآب محمود پاشا صدراعظم عثمانى و جناب راشد پاشا وزير امور خارجه و كامل بيك تشريفات‌چىباشى بود . ساير سفراى دول فرنگستان بود . در سر سفره در طرف يمين من خانم سفير كبير انگليس نشسته بود . در پهلوى او راشد پاشا و در پهلوى او سفير كبير فرانسه بود . در يسار من خانم سفير كبير فرانسه و در پهلوى او سفير كبير انگليس و در پهلوى او زوجهء مستشار نمسه بود . در مقابل من وزير مختار دولت عليه ايران و در يمين ايشان جناب محمود پاشا صدراعظم و در پهلوى ايشان سفير كبير آلمان و در طرف يسار ايشان خانم وزير مختار سويدن و ناروى و در پهلوى ايشان سفير كبير نمسه بود .\r\nجناب سفير كبير دولت روسيه به واسطهء وفات همشيره اعليحضرت امپراطور نيامده ، عذر خواسته بودند . اسامى مهمان‌ها از اين قرار است :\r\nوسط سفره من بودم و در طرف يمين من ؛ يك ، خانم سفير كبير انگليس . دو ، جناب راشد پاشا وزير امور خارجه . سه ، جناب سفير كبير فرانسه . چهار ، دختر ايلچى آمريكا . پنج ، وزير مقيم سويدن و ناروى . شش ، شارژ دفر اسپانيا .\r\nدر طرف يسار من ؛ يك ، خانم سفير كبير فرانسه . دو ، جناب سفير كبير انگليس . سه ، خانم مستشار نمسه . چهار ، وزير مختار ايتاليا . پنج ، كامل بيك تشريفات‌چىباشى . شش ، كنت ريچى پسر سفير كبير نمسه . هفت ، ميرزا جواد خان نايب اول سفارت و جنرال قونسول .\r\nمقابل من جناب وزير مختار معين الملك و در طرف يمين ايشان ؛ يك ، جناب محمود پاشا صدراعظم دولت عثمانى پسر نجيب پاشا والى بغداد . دو ، جناب سفير كبير آلمان . سه ، دختر\r\n\r\n\r\n","description":"","footnote":"\r\n( 1 ) مادام .\r\n","page_name":" 252 ","page_number":252},
  {"content":"\r\n\r\nسفير كبير انگليس . چهار ، وزير مختار يونان . پنج ، وزير مقيم هولاند . شش ، پسر سفير كبير انگليس .\r\nدر طرف يسار جناب وزير مختار ؛ يك ، خانم وزير مختار سويدن و ناروى . دو ، جناب سفير كبير نمسه . سه ، وزير مختار بلجيك . چهار ، وزير مختار آمريكا . پنج ، مستشار سفارت نمسه . شش ، ميرزا محبعلى ناظم سفارت . هفت ، ميرزا رضا باش ترجمان .\r\nبعد از شام خانم سفير كبير انگليس به وزيرمختار گفته بود كه : « اگر فلانى اذن مىدهد ميل دارم كه خدمت شاهزاده خانم رسيده ايشان را ملاقات كنم . »\r\nگفتم : « ميل كرده‌اند كه ملاقات كنند اختيار دارند ولى ايشان نه زبان تركى مىدانند و نه فرانسه . پس ترجمانى لازم دارد كه به ايشان بد نگذرد . »\r\nبه حرم رفته همشيره حكيم بكمز كه تركى مىدانست با عيال وزير مختار ترجمان شده طورى به خوبى مجلس را منقضى كردند كه مادام‌ها پس از ساعتى راضى و خوشنود مراجعت كردند . در ساعت پنج از شب رفته سفرا و وزراء رفتند . جناب محمود پاشاى صدراعظم بعد از شام تشريف بردند و به شب‌نشينى نيامدند . مجلس خيلى خوش گذشت . از همه جهت وزير مختار مجلس را خوب زينت داده بود .\r\n\r\nروز چهارشنبه بيست و هفتم محرم :\r\nصبح زود پياده تا جامع سلطان محمد فاتح رفتم كه از سفارتخانه تا آن‌جا يك ساعت راه است . مسجد خوبى است . در اطراف او فضاى وسيع است كه مردم چيز مىفروشند . مدرسه هم دارد . اين اول مسجد است كه در اسلام ، در اسلامبول ساخته شده . در جمادى الآخر سنهء هشتصد و شصت و هفت ، ده سال بعد از فتح اسلامبول شروع كرده‌اند و در رجب سنهء هشتصد و هفتاد و پنج به اتمام رسيده است . عجب است كه در صحن مسجد بيست ستون است . شش ستون كه طرف مسجد است خيلى ستون‌هاى بزرگ كلفت است و آن ستون‌هاى ديگر خيلى كوچك است كه با يكديگر مناسبت ندارد . گنبد مسجد هم از مساجد ديگر اسلامبول كوچك‌تر و پست‌تر است . جوقه‌جوقه در مسجد معلم‌ها نشسته درس مىداند . نحو ، منطق و فقه مىخواندند . تخمينا پانصد نفر بودند كه درس مىخواندند .\r\nاز آن‌جا به مسجد والدهء سلطان رفتم . بسيار مسجد كوچك مقبول قشنگى است . در ميان گنبد پنج چلچراغ است كه چهار چلچراغ در چهارگوشه از برنج است كه با روغن زيتون مىسوزانند . يك چلچراغ بزرگ بطور خيلى خوب در وسط است كه والدهء اعليحضرت سلطان عبد العزيز خان به تاريخ سنهء هزار و دويست و هشتاد و هشت به انجام رسانيده است . مدرسه هم در جنب او ساخته است . از زينت و پردهء گلابتون و فرش و چراغ و غيره امتياز داشت . ملاباشى گفت معلوم است صاحب اين مسجد زنده و صاحب مساجد ديگر مرحوم شده است .\r\nدر مراجعت در ميدان جامع سلطان بايزيد خسته شديم ، كالسكه كرايه كرده به منزل آمدم .\r\nامروز ميرزا يعقوب خان پدر جناب ناظم الملك ميرزا ملكم خان وزير مختار مأمور انگليس شرحى به جناب وزير مختار نوشته بود كه راجع به من و دولت ايران بود . وزير مختار به من داد ،\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nگفتم : « جواب او را اگر حالت باشد در كشتى وقت رفتن تفليس خواهم نوشت . » و صورت كاغذ او از اين قرار است كه ثبت مىشود :\r\n\r\nسواد كاغذ ميرزا يعقوب خان به وزير مختار :\r\n« هرچه مىخواهم شرفياب شوم هوا مساعدت نمىكند . گويى كه آسمان گوى قرارم را تا ابد به چوگان اضطرار سپرده است . نتوانستم شرفياب حضور اشرف و الا شهزاده روحى فداه بشوم . حاصل عمرهاى اين عهد ، اين قسم خجالت‌ها است نزد بزرگ ، كوچك و نفس خويش .\r\nدلم مىخواست نواب معظم اليه يك سياحتى هم در فرنگستان نموده باشند و از خيالات عهد ، سوغاتى به وطن برده باشند . وجود ديجور ايشان همه‌وقت در خير و شر ايران مميز بىهمتا بوده .\r\nالبته بعد از مراجعت به دار الخلافه بيشتر از پيشتر واسطهء هرگونه اصلاحات و مؤسس هرنوع مقدمات خيريه خواهد بود ،\r\n Un des Princes le mieux eclaire de la Press . \r\nاين قول و تصديق يكى از وزراء مشهور فرنگستان است در حق ايشان .\r\nدر معاملهء بارون ريطور 139 مذكور شد كه : « نواب معظم اليه منكر لزوم آن بوده‌اند و مىفرموده‌اند و جوانان اين عهد ايران را به باد دادند . » به اعتقاد بنده چيزى از ايران باقيمانده نبود كه به انگليس و غيره بدهند . اگر چيزى به ريطور مىدادند از دهن غيرى ربوده مىدادند .\r\nاز آب حمام مىخواستند بلكه دوست هواخواه پيدا نمايند . پيش از آن‌كه اين معاملهء ريطور به ميان آيد ، بنده حالت و صورت ايران را نوشته به تهران فرستاده بودم . باطلهء آن را پيدا كردم . در جوف اين عريضه مىگذارم . اگر مصلحت بدانند به‌نظر انور ايشان برسانند انشاء الله . بلكه اعتقادم كج رفته [ است 
  ] ؟ چه مىشود ، پير شده‌ام . خرف شده‌ام . [ قوهء 
  ] تميزم عيب كرده است . باطله‌هاى جوف را شما را به خدا گم نكنيد . ضرور دارم . كتابچه [ اى 
  ] در دست دارم . از گذشته مىنويسم . حيف كه يك نفر محرر ندارم . مىترسم خوانا ننويسم . زياده چه جسارت نمايد ؟ »\r\n\r\nايرادات ميرزا يعقوب خان :\r\n« احتياج روس بر تصرف آذربايجان و گيلان و غيره از مقتضيات حالات گرجستان و ترقيات ولايات غصبى از ايران است . چيزى كه در اين مدت سبب مهلت و مداراى روس بود احتياج بر همدستى ايران بود براى خيالات دور و دراز خويش . از روزى كه روس دست به تركستان انداخته « ارآل » و « جيحون » را بهترين راه مقصد دانسته و خودش را مستغنى از همدستى ايران . خاصه بعد از صدمات پياپى سال‌هاى آخر دوستى ، ايران را از عظم و اعتبار انداخته . به قسمى كه ، امروز بنيان پولتيك روس نسبت به ايران همين بر رحم و حيا است .\r\nبلكه ، پس از انتخاب تركستان و جيحون براى مقصود دور و دراز خود ، قدت و قدرت ايران را منبعد منافى مصلحت خود مىداند .\r\nدو سال است جاى اين انديشه است كه با حالت حال روس و با غفلت و پريشانى دولت\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nايران ، خلق آذربايجان و دار المرز به اندك تحريك ارباب غرض ، هرگاه با كمال شوق و ميل به مقام  emexion  با نصف ملت و طايفهء خود كه در ضل رعايت امپراطور غنوده و در هر باب محسود اهالى ايران واقع شده‌اند برخيزند . چارهء آن به‌هيچ‌وجه متصور نيست . فتح حلال‌تر و لقمهء راحت‌تر از آن براى روس نخواهد بود و حركت شايسته و شرعى براى خلق ايران . نه بر روس مىتوان بحث آورد و نه به خلق آذربايجان و غيره ملامت و تقبيح .\r\nاين اوقات ، دولت عليهء عثمانى در امر خير مزبور كمال مساعدت را به ترتيب ظاهر مىنمايد . متصل خلق ايران را از دولت ايران مأيوس و شاه را در نظرها بىاعتبار مىسازد . به اين واسطه چشم اميد مردم را خاصه آذربايجانى را به سوى روس مىفرستد . عنقريب ، آذربايجانى به جهت حفظ حقوق دانيت خويش در اين مملكت ، لابدا رجوع به تدبير خواهد كرد كه تا قيامت براى دولت عثمانى در داخل و خارج بدنامى عظيمى حاصل شود .\r\nجاى تشكيك نيست كه اين خيال سفر شاه و اين مقدمات راه‌آهن و توسيع خبر فرنگستان در ايران و فتح ابواب مراده با يوروپ « 1 » چه‌قدر مايهء انديشه و حيرت روس شده . جاى تعجب نخواهد بود كه از يمن مساعدت دولت عثمانى ، دولت روس فرصت به هيچ‌يك ندهد . و تا اشكال خارجى به ميان نيامده با كمال سهولت به آرزوى ديرينهء خود برسد . خلق ايران طالب امنيت و مقيد خبر حقوق تجارت و زراعت و كاسبى هستند . از ناصر الدين شاه توقع آن‌ها به عمل نيامده و در عوض [ اگر 
  ] از امپراطور برآيد جانشين قفقاز را هزار بار ترجيح به شاهنشاه خويش مىدهند . جاى هزاران تأسف است كه اين وضع وكلاى دولت عليه عثمانى همه مطابق آرزو و خير دولت روس است . اگر واقعا دولت انگليس كه معتقد اين اوضاع و طالب اقتدار روس است و از ماها هم در اين زمينه خدمات عمده و هنرهاى زياد برنيايد عاطل و باطل بنشينيم . اگر خير و صلاح و صواب نه اين است كه متصل در كار ظهور و بروز است هرچه زودتر چاره لازم است . يقين در اين عهد مسئلهء عمده‌تر از اين نباشد . تعجب دارم چرا روس آشكارا و نهان منكر وزارت خليل پاشا بود .\r\nجاى انكار و اختفا نيست كه ايران همهء مايه‌هايش را در اين چند سال آخر پىدرپى باخته است . همين يك مايه برايش باقىمانده و بس كه به يمن چنان مايهء منحصر مىتوان جميع دردها را چاره كرد و ايرانى تازه احيا نمود . اين نيز جاى ترديد نيست ، عمدهء اعتبار بندگان اقدس در داخل مملكت در انظار خادم و خائن ، خيرخواه و بدخواه ، عالم و جاهل ، مصلح و مفسد آن ، يك مشت پول است كه در خزانه و در اختيار ايشان است . عمده خدمت پيشكار هشيار بايد حفظ و ازدياد آن باشد و خالى شدن خزانهء عامره را اعظم مصايب براى دولت و ملت بداند .\r\nايران ، چند سال پيش در مقابل شماتت فرنگستان دو فقره تسلى و افتخار داشت . يكى اين‌كه هرقدر برحسب لباس و پوشاك از فرنگستان عقب بود همان‌قدرها از اغلب ممالك\r\n\r\n\r\n","description":"","footnote":"\r\n( 1 ) اروپا .\r\n","page_name":" 255 ","page_number":255},
  {"content":"\r\n\r\nفرنگستان برحسب آذوقه و خوراك پيش بود . دوم آن‌كه ايران سوارخيز بود و در وقت ضرورتر دولت ، سى هزار سوار مىتوانست به ميدان بياورد كه بدون دغدغهء خاطر از بابت آذوقه عيال خويش تا دو سال طاقت تحمل سفر دور و دراز داشتند . نان خانه ضامن ثبات لشكر و آرامش اهالى خانه بود و اعتبار سوار ايران موجب دوستى و احتياج همسايهء قوى بود .\r\nاكنون چيزى كه در ايران باقى مانده است يك گله مردمان گرسنه و پريشان و بيكار و از زندگى بيزار و چشم همه دوخته به يك چنگ پول خزانه است . اگر هم چند نفر آباد و صاحب مايه مانده‌اند از خطرات آن همه فرقه ، پريشان و نمىتوانند از بضاعت خود تمتع بردارند .\r\nخلق ايران از پادشاه رحم‌دل و عادل ، نان و گذران مىخواهند . تحصيل نان و گذران موقوف به عمل و ابراز هنر خلق است . ابراز هنر با اسباب و افزار است . اسباب و ابراز هم مايه مىخواهد و [ هم 
  ] تقويت از دولت . اگر يك مشت پول خزانه را به رسم سرمايه به مردم بدهند اولا كفايت نمىكند . دوما ، خللى كلى به اعتبار اصلى مىرساند . اسلم قول اين است ، به قدر امكان هرچه زودتر به هر قسم كه باشد از خارج تدارك ما يحتاج اهالى ايران ببينند و هنر هر صنف را به قدر استعدادش جلوه بدهند و هيچ وجود كارى را بىفايده نگذارند . بدون تقويت زراعت و تجارت و ترويج صنايع ، ملتى باقى نخواهد ماند كه بر آن بندگان شاهنشاهى و خانوادهء ايشان مفاخرت داشته باشند .\r\nمىخواهيد يك ملت را احيا كنيد ؟ صاحب چيز و بضاعتش كنيد . مىخواهيد ملت را صاحب چيز كنيد ؟ اسباب ابزار استعدادش را فراهم بياوريد . امروز اسباب ابزار استعداد اهالى ايران موقوف به همت و مروت شاهنشاه روحنا فداه است كه انشاء الله سجع مهر مبارك بعد از اين محى الملت و الدولت است . امروز بهترين سرمشق مملكتدارى و رعيت‌پرورى در مصر هويدا است . اساس اسلام با علوم فرنگ در مصر امتزاج يافته انشاء الله سرمشق ممالك اسلام خواهد شد . اقتضاى حالت حال سفارت دولت عليه ايران در اسلامبول دخلى به حالت سابق سفارت ندارد . سفارت ايران اسلامبول بعد از اين محل جلوهء دولت عليه ايران بايد باشد . عمده علامت نظم و اعتبار ايران ، سفارت عليه خواهد بود .\r\nدولت و ملت ايران مجبور است به زدوخورد با خيالات فرنگستان . سفارت عليه بايد اسباب زدوخورد و ردوبدل را فراهم داشته باشد . منشى ماهر و با معنى براى زبان فرانسه اقلا دو نفر لازم دارد . اقلا دو منشى براى زبان عثمانى لازم دارد .\r\nوضع و اعتبار و جلال دستگاه سفارت اقلا به قدر اوضاع سفارت روس و انگليس بايد باشد .\r\nاگرچه اقتضاى حالت ايران خيلى بالاتر از آن‌ها بايد باشد ترقى دولت و ملت ايران از وضع و شأن سفارت بايد مشاهده شود . اولياى دولت ايران اگر بر خير و شر ايران بصيرت تازه به هم رسانيده باشند ، همت خود را اول صرف انضباط و استحكام اوضاع سفارت خواهند فرمود . از هر خرج بىجا و بجاى داخله كم كنند و به رونق و نظم سفارت اسلامبول پردازند جايز خواهد بود .\r\nصلح و جنگ ، راحت و محنت ، آبادى و خرابى ، تنزل و ترقى ، فخر و ننگ ، انتظام و\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاغتشاش دولت ايران در دست سفارت عليه خواهد بود . سالى چهل هزار تومان اقلا خرج سفارت خواهد بود . اين خرج را دولت عليه مضايقه نكند . در عوض هرروز يك حاصل عمده بردارد .\r\nايران محتاج امداد و دوستى و سرمايهء فرنگستان است و راى تحصيل ملزومات خويش غير از سفارت اسباب ثبات نخواهد داشت . گوش وزارت خارجهء تهران بايد به سفارت اسلامبول باشد نه به آواز هر سفير نظير بوزينه . اعتبار سفارت ايران در اسلامبول بايد متناسب شأن و اعتبار تازهء دولت عليه ايران باشد و الا حفظ چنين اعتبار ممكن نخواهد بود . سفارت آئينهء ايران است .\r\nبا بصيرت و علم جناب اشرف و سليقهء جناب وزير مختار زياد جسارت شد . »\r\n\r\nروز پنجشنبه بيست و هشتم محرم :\r\nعصرى ، بعدازظهر حيدر افندى كه سال‌ها در تهران شارژدفر و ايلچى بود به ديدن آمد . عذر خواست كه : « دو روز است مطلع شده‌ام و به جهت مأموريت مجلس بوسنه گرفتارى داشتم . »\r\nآن‌چه معلوم شد براى اجراى احكام مجلس مىرود . يكى آن است كه مساوات ميان مسلمان و كريستين كه به‌اصطلاح عثمانيان به عيسويون مىگويند مجرى بدارد در شهادت و از اعمال . ديگر يكى آن است كه كريسيتن كه براى مسلمانان زراعت مىكنند اگر مسلمان بخواهد ملك خود را بفروشد آن‌هايى كه در آن مكان هميشه زراعت داشته‌ند به خريدن اولى باشند كه به آن‌ها ملك خود را اگر طالب باشند بفروشند . چون لشكر دولت ده ماه است كه آن‌جا معطل شده است و مخارج دولت زياده شده است بلكه اين فتنه را بخوابانند كه صد طاپور لشكر ، برگردد .\r\nبعد از رفتن حيدر افندى سامى پاشاى پيرمرد ، پدر صبحى پاشا به ديدن آمد . از هشتاد سال متجاوز دارد . خيلى پيرمرد خوش‌مشرب درويش‌مسلك است و از مريدان مرحوم حاجى ميرزا صفا است . صبحى پاشا پسرش در اين روزها رئيس مجلس قانون‌شكن شده است .\r\nبعد از رفتن ايشان يك ساعت به غروب مانده بود ، ميل زيارت ابو ايوب انصارى 140 كردم . با كالسكه از سفارت تا قبر ابو ايوب پنجاه دقيقه است و در غربى مايل به شمال اسلامبول واقع شده است . اغلب به زيارت ايشان از بوغازقلاته با قايق مىروند . مرقد بسيار خوبى دارد كه مثل مزار امام‌زاده‌هاى ايران كاشيكارى كرده‌اند . ضريح بسيار خوب دارد . دوازده عدد شمعدان نقره و چندين قنديل نقره داشت . ضريح او را سلطان سليم خان ثالث در تاريخ هزار و دويست و هفت پرداخته است . تاريخ از گفتهء منيب شاعر اين است :\r\n « پاك و الا اثر شاه سليم » \r\nاين تاريخ ، هزار و دويست و هشت است . منيب در اين قول مثيب نيست .\r\nدر ميان بقعه يك چاه آب است كه از آن آب چاه براى استشفا مىخورند . آب گواراى سرد خوبى است . خادم مىگفت : « سه چهار ذرع طناب مىبرد . »\r\nمزار ايشان از هرجهت امتياز داشت . صحن خوبى دارد . سه اصله درخت چنار قوىهيكل قديم نزديك به يكديگر درميان صحن است . در پهلوى او مسجدى است . سلطان سليم خان ثالث ساخته است كه يك طرف صحن مسجد ديوار بقعهء ابو ايوب است و سه قسمت ديگر دوازده\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nستون دارد كه سه طرف ايوان است . در ميان مسجد هم دو اصله چنار قوىهيكل قديم است كه معلوم است اين پنج درخت را يك وقت كاشته‌اند و يا باغ بوده درخت‌ها را كنده‌اند . اين پنج درخت چون موقع خوب داشته باقى گذاشته‌اند .\r\nمسجد سلطان سليم خان هم خوب مسجدى است . در ميان مسجد شش عدد ستون بسيار خوب كلفتى دارد كه مثل ستون‌هاى مسجد اياصوفيه است . اصل بناى مسجد از سلطان محمد فاتح بوده است و در تاريخ هزار و دويست و پانزده ، سلطان سليم ثالث بر تعمير و تزيين آن‌جا كوشيده است و بر او افزوده است .\r\nاين سلطان سليم خان ثالث پسر سلطان مصطفى خان ثالث است [ كه 
  ] در رجب سنهء يك هزار و دويست و سه [ بر تخت 
  ] جلوس كرده است . در عهد او طايفهء وهابى 141 بر كربلا مسلط شده كربلاى معلا را قتل‌عام كردند . در عهد او ناپلئون بناپارت بر مصر غلبه كرد . چون اساس نظام مىخواست بنا كند ، لهذا « ينك‌چرى » بر او شوريده ، در اوايل ربيع الاول سنهء يك هزار و دويست و بيست و دو او را معزول كرده محبوس نمودند و حاجى ابراهيم نظامى را كه مؤسس نظام بود به قتل آوردند و در سنهء يك هزار و دويست و بيست سه ، سلطان سليم را به قتل رساندند .\r\nابو ايوب انصارى اسمش خالد است . از بنى نجار است . در بيعت عقبه و در غزوهء بدر ، احد ، خندق و ساير مشاهد در ركاب مبارك حضرت رسول صلى اللّه عليه و آله و سلّم بوده است . در وقعهء جمل ، صفين و نهروان نيز در خدمت حضرت امير المؤمنين عليه السلام گوى سبقت را از همگنان ربوده . در [ جنگ 
  ] نهروان در مقدمة الجيش بوده است .\r\nصاحب استيعاب 142 مىگويد : « و توفى بالقسطنطنيه من ارض الروم سنه خميس و قيل احدى و خميس فى خلافة معوية تحت رآية يزيد . »\r\nباقى نسب و احوال او در استيعاب مذكور است . در كتاب « جام‌جم » در باب هفتاد و دوم ، در ذكر « شاهنشاهان مشرقى » نوشته شده كه : « كانس‌تن‌تين چهارم » در سنهء ششصد و شصت و هشت مسيحى جلوس كرده كه مطابق با سنهء چهل و هشت هجرى است . » در عصر او مسلمانان ، در سال ششصد و هشتاد و سه مسيحى مطابق پنجاه و سه هجرى قسطنطنيه را محاصره كردند . اين لشكر از جانب معويه مأمور شد . سردار اين جيش يزيد ملعون بود ، جنگى عظيم كردند . ابو ايوب انصارى در آن جنگ شربت شهادت نوشيد و خلعت سعادت پوشيد . در تواريخ عرب و عجم ، سال فوت ابو ايوب را بعضى در سال پنجاه هجرى و بعضى پنجاه و يك و بعضى پنجاه و دو هجرى نوشته‌اند . ما به سال مسيحى آن‌چه تطبيق كرده‌ايم ، جنگ قسطنطنيه سال پنجاه و سه هجرى است انتهى . در استيعاب وفات نوشته است و ما در جام‌جم شهادت نقل كرده‌ايم و الله اعلم كه كدام يك صحيح است . هرچه هست از صحابهء كبار است و در استيعاب مىگويد : « فلما ولى معويه غزوته تلك فدخل عليه يزيد يعوره فقال له اوصنى قال له\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nاذامت فكفنونى ثم امر الناس فليركبوا ثم يسيرون فى ارض العدو حتى اذا لم يجدو امساغا فادفنونى قال ففعلوا ذلك . »\r\nو وقت وفات هشتاد سال متجاوز از سن شريف او گذشته بود ، رحمة الله عليه .\r\nاهالى اسلامبول او را ايوب سلطان مىگويند و معلوم است كه لشكر اسلام از بوغاز باسفرس « 1 » گذشته ، از طرف قلاته و غربى قسطنطنيه هجوم آورده‌اند كه ابو ايوب آن‌جا شهيد شده دفن كرده‌اند . در آن زمان هم تا آن‌جا كه قبر ابو ايوب است آبادى نداشته است . در تاريخ هم نوشته‌اند كه در خارج شهر قسطنطنيه مدفون است .\r\nالقصه ، يك ساعت از شب رفته به سفارتخانه برگشتم . بعد از برگشتن ، كارت سفير كبير دولت روس را ديدم كه به سفارت آمده و من نبوده‌ام ، كارت داده رفته بودند . امروز وزير مختار گفت : « جناب صدراعظم شب آخر را به قاعدهء اهل اروپا از شما وعده مىخواهند بگيرند ، شما چه ميل داريد ؟ »\r\nگفتم : « هرچه شما صلاح بدانيد البته خوب است ولى به شرطى كه در سر شام بعضى مسكرات صرف نشود . »\r\nوزير مختار گفتند : « عادت چندين ساله را ترك نخواهند كرد . »\r\nگفتم : « چون مهمانى مخصوص من است و از بيت الله الحرام آمده‌ام صرف بعضى منهيات در مجلسى كه مسلمانان باشند شرعا و عرفا قبيح است . در شب مهمانى چون سفراى خارجه بودند معذور بودند ، در اين مهمانى چون اختصاص دارد دو ساعت اگر به تأخير بيندازند گناهى ندارد . »\r\nاز قرار معلوم وزير مختار به صحابت كامل بيك تشريفات‌چىباشى پيغام داده بود ، ايشان قبول كرده بودند .\r\n\r\nروز جمعه بيست و نهم محرم :\r\nبه تهيه و تدارك سفر پرداخته از جانب اعليحضرت سلطان به وزير مختار اعلام شده بود كه فردا بايد فلانى در ساعت هفت به حضور برسد . شب شنبهء سلخ را جناب جلالت‌مآب محمود پاشا صدراعظم پسر نجيب پاشا در خانهء خود از من وعده خواسته بودند . يك ساعت از شب رفته به اتفاق وزير مختار رفتيم . مشاراليه خيلى مرد باادب است ، تا دم پله اوطاق استقبال و مشايعت كرد . اجزاى مجلس اعيان دولت عثمانى بود . بعد از پانزده دقيقه كه نشسته بودم اعلام شام كردند . جناب صدراعظم جلو افتاده راهنمايى به اوطاق ديگر كردند و اين شعر را خواندند :\r\n من آن ستارهء اوجم كه از ممر طلوع * هميشه پيشرو آفتاب مىباشم \r\nگفتم : « شما پيرمرد ريش‌سفيد هستيد و هميشه ارائه طريق با شما بوده است . »\r\nدر سر سفره وزير مختار گفت : « اين شعر را من چنين شنيده‌ام ، «\r\n من آن ستاره صبحم كه از طريق ادب \r\n، الخ . »\r\n\r\n\r\n","description":"","footnote":"\r\n( 1 ) به سفر .\r\n","page_name":" 259 ","page_number":259},
  {"content":"\r\n\r\nگفتم : « ملايمات شعرى اين زيادتر است و ستارهء صبح با آفتاب مناسب‌تر است . »\r\nو در سر سفره خيلى از تاريخ و شعر صحبت شد . به صدراعظم از بناى حرم حضرت رسول صلى الله عليه و آله خيلى تعريف كردم و گفتم : « در محراب سلطان سليمان كه تاريخ را ثمان و تسعمائه نوشته‌اند ، يك عقد سقط شده . ياثمان و ثلثين ، ياثمان و اربعين ، ياثمان و خمسين و ياثمان و ستين بوده است . در آن وقت زمان سلطنت سلطان بايزيد خان ثانى بوده است .\r\nجودت پاشا كه تاريخ آل عثمان را نوشته هرقدر خواست اصلاح تاريخ محراب بكند ممكن نشد . »\r\nاهل مجلس قبول نكردند . چنانچه در اخطارات مدينهء منوره مذكور خواهد شد . در سر سفره يك غذايى آوردند كه برنج پخته در ميان دو صدف گذاشته بودند ، من ندانستم . صدراعظم فرمودند : « اين دو ، صدف است . در ميان او برنج است . او را به دست گرفته برنج او را مىمكند و مىخورند . »\r\nگفتم : « از صدف بايست لؤلؤ دربيايد ، اين‌جا تنزل كرده برنج درمىآيد . شاعر هم عبث نگفته :\r\n تاك را سيراب كن اى ابر نيسان زينهار * قطره تامى مىتواند شد چرا گوهر شود . » \r\nخيلى خنديدند و اين شعر را مكرر خوانده ياد گرفتند .\r\nاز شعراى عرب و عجم و فتح اسلامبول و شهادت ابو ايوب انصارى صحبت شد كه در زمان معويه بوده و سردارى مسلم بن عبد الملك كه به قسطنطنيه داخل شده است و تفصيل جنگ الب ارسلان سلجوقى با رؤمنوس كه فتح كرد بيان كردم ، خيلى تعجب كردند . صدراعظم فرمودند : « چون مىدانستم شما به غذاهاى ما ميل داريد امشب به جهت خاطر شما هيچ غذاى فرنگى نپخته‌ام همه غذاى قديم عادى ولايت خودمان است . »\r\nگفتم : « من از بعضى غذاهاى فرنگى خوشم مىآيد ولى ترك عادت خود كردن و اصرار در كار ديگرى كردن خوب نيست . اهل اروپا هم از غذاهاى ما خيلى خوششان مىآيد ولى هرگز در خانهء خودشان از غذاهاى ما نمىخورند ، به‌خلاف ، اهالى اسلام هر شب در خانهء خود به تقليد اهالى اروپا سالاد « 1 » و سوپ مىخورند . »\r\nتصديق كرد كه درست مىفرماييد و به جهت ملاحظهء من و سفارش وزير مختار هيچ مشروبات مسكر منكر نبود . باوجود آن‌كه اغلب عادت داشتند ، امشب را به اكرام من و ادب اسلام ترك حرام كرده بودند . وقت برخواستن هم آفتابه لگن به قاعدهء ايرانى و عثمانى آوردند .\r\nاجزاء سر سفره از اين قرار بود :\r\nجناب صدراعظم كه صاحبخانه بودند در وسط نشسته بودند ، در يمين ايشان من بودم ، در يسار ايشان وزير مختار دولت ايران بود . در يمين من جودت پاشا وزير عدليه ، در يسار وزير\r\n\r\n\r\n","description":"","footnote":"\r\n( 1 ) متن : سلات .\r\n","page_name":" 260 ","page_number":260},
  {"content":"\r\n\r\nمختار يوسف پاشا وزير ماليه بود . در برابر جناب صدراعظم جناب رضا پاشا سرعسكر ، در يمين ايشان جناب راشد پاشا وزير امور خارجه و در يسار ايشان درويش پاشا وزير بحريه . در يمين راشد پاشا وزير نافعه سرور پاشا و در يسار درويش پاشا كمال پاشا وزير اوقاف بود . ساير اعيان و مهمان‌ها از اين قرار بودند :\r\nآرتين پاشا ، مستشار وزارت خارج . كامل بيك ، تشريفات‌چىباشى . ميرزا جواد خان ، نايب اول سفارت ايران . جنرال قونسول محمد باقر خان . ميرزا محبعلى ناظم . آقا ميرزا رضا . محمود بيك مدير اوراق . رفيق بيك مستشار صدارت . ممدوح بيك ، مكتوب‌چى صدارت . كه همه در سر ميز نوزده نفر بوديم .\r\nوقتى كه به اوطاق آمديم جناب صدراعظم به وزير مختار آهسته گفت : « چطور شد كه فلانى امشب همه را از بنى اميه مىگفت ؟ »\r\nگفتم : « حضرت صادق فرمود ، اگر شعر يزيد را بخوانند لعن بكنيد ، فانه اشعر الناس از حق و انصاف نگذشته است از دين و آيين‌شان كه نگفتم ، از وقايعى كه در دولتشان اتفاق افتاده بود مىگفتم ، منافات با عقيدهء من در حق آن‌ها ندارد . »\r\nبعد از شام يك ساعت در اطاق ديگر نشسته چوپوق آوردند ، من گفتم : « هيچ عادت در عمرم به غليان و چوپوق و سيگار نكرده‌ام . »\r\nرضا بيك سرعسكر گفت : « ما مىكشيم خلاف ادب است ، شما هم بكشيد . »\r\nگفتم : « شما در نظام سرعسكر هستيد ، منصب شما در نظام از من بالاتر است ، اين‌قدر حق داريد كه من اطاعت شما را بكنم . »\r\nخيلى تشكر كرد و گفت : « بفرمائيد دوباره بياورند . »\r\nجناب صدراعظم گفت : « چون عادت ندارند بلكه مضر باشد ، نكشند بهتر است . »\r\nهمگى اعيان دولت بل آحاد ناس در تكلم حفظ ادب و معقوليت را ملاحظه مىكنند و خيلى باادب هستند ، به‌خلاف ، اهالى ايران كه اين قاعده را هرگز ملاحظه ندارند . از قراء مدينه و مكه حرف شد من گفتم : قراء مصر به‌نظر من بهتر آمد . »\r\nجودت پاشا گفت : « چون در مصر رشته علم گسيخته نشده است از آن‌جهت بهتر است . »\r\nو بعد قصهء شيخ قارى مدينه را حكايت كردم كه ، « يوما يجعل الولدان شيبا » . بالفتح نوشته بود هرقدر [ اصرار 
  ] كردم تمكين نكرد كه اين غلط را تمكين كنيم . آخر گفتم : « يا شيخ ، « ليس هذا قضيه كليه ان كل العرب عالم و كل العجم جاهل انا عجمى عالم و انت شيخ عربى جاهل و الصحيح شيبا بالكسر و هذه صيغة الجمع » . »\r\nجناب صدراعظم بىاختيار خنديدند و گفتند : « آخر به كجا رسيد ؟ »\r\nگفتم : « باوجود آن‌كه چند قرآن ديگر هم آوردند و ملاحظه كرد كه شيبا را بالكسر نوشته است باز عناد كرد ، راضى نشد و من گفتم « به حق هذا الروضه كلما قلت صحيح اثمه عليك » .\r\nشيخ عنود عالما عامدا جحود شد . اين عادت قديم عرب است . »\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nاز سفينه مسعوديه تعريف شد . بعد از صرف قهوه و چاى برخاستيم . در سر پله كه جناب صدراعظم به مشايعت آمده بود با اعيان دولت و سرعسكر يكىيكى خداحافظ كرده ، گفتم :\r\n« وقايع امشب در كتابچه روزنامه ثبت خواهد شد و هروقت مطالعه شود باعث يادآورى و تذكر اعيان دولت خواهد شد . »\r\nسرعسكر گفت : « خيلى تشكر داريم كه ماها همه در ياد شما باشيم . يقين محاسن اخلاق سركار از لوح خاطر همهء ماها هرگز محو نخواهد شد . »\r\nوقت برخاستن عريضه‌اى كه به سلطان در وقايع مضار و منافع حرمين شريفين نوشته بودم با كاغذ باب عالى كه در باب مال مسروقه مسجد شجره بود به صدراعظم دادم [ و 
  ] گفتم : « اين يكى حق شما است و آن يكى بايد به‌نظر مبارك سلطان برسد . به مضمون ، « فادخلو البيوت من ابوابها » بايد به دست شما برسد كه به حضور مبارك برسانيد . از مضمون اين عريضه وزير مختار هم خبر ندارد . از تفليس به او خواهم نوشت . »\r\nوزير مختار گفت : « حضرت صدراعظم از من پنهان نخواهند داشت . »\r\nگفتم : « ايشان شما را چون فرزند خود مىدانند ، اگر فرمايش بكنند از بابت آن است كه پدر از فرزند چيزى پنهان نمىكند . »\r\nصدراعظم فرمودند : « من هم تا خبر شما نرسد به ايشان ابراز مطلب نخواهم داد . »\r\nساعت چهار به منزل آمدم . سواد عريضه حضور مبارك سلطان و سواد اخطارات از بابت منافع و مضار طريق حرمين و كاغذ باب عالى از اين قرار است كه قلمى مىشود :\r\n\r\nسواد عريضهء اعليحضرت سلطان خلد الله ملكه\r\n« به خاكپاى مبارك اعليحضرت قدر قدرت شاهنشاه اسلاميان پنهان خلد الله ملكه معروض مىدارد ؛ خداوند ذو الجلال و الاكرام ، سلاطين ذوى العز و الاحترام را امتياز داده كه در ميان همه ، شبان رمه بوده تا بندگان خداوند بىچون در زير سايهء همايونشان از سارق و طارق ، مأمون باشند . خليفهء ثانى فاروق اعظم مىفرمايد ، واى بر حال عمر اگر زانوبند شترى در كوفه مفقود شود .\r\nعمدهء كار سلطنت ، تزيين ملت شارع و تأمين جهات شوارع است . خاصه طريق حرمين شريفين كه در هر سال از اقصا بلاد عالم بندگان خدا به مشقت و الم به زيارت مىروند ، خسارت مىبرند و از بىاعتدالى مأموريت حجاج كه هريك ثانى حجاج هستند بر انسان نه حالت خضوع مىماند و نه آلت رجوع . اكنون به‌خلاف مدلول آيهء شريفه است ،  « سِيرُوا فِيها لَيالِيَ وَ أَيَّاماً آمِنِينَ »  .\r\nدر اين مدت به عرض سده سينه همايون معايب اين سفر ميمون را هيچ‌كس نرسانيده است .\r\nآن‌چه در تزيين و ترصين حرمين شريفين به عقل قاصر خود مىدانست در ورقهء ديگر عرض كرده‌ام كه به‌نظر مبارك مىرسد . اگر قبول مىفرماييد در تحصيل ثواب و تكميل طريق صواب ، اين بندهء ذليل نيز از بركت وجود مسعود مثاب خواهد شد . و اگر قبول نفرماييد اختيار\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nاعليحضرت همايون است . ولى فقره‌اى كه بر اين بنده اتفاق افتاده به باب عالى عرض شده است . از اين كار اولياى دولت قاهره ، حالت غرباى حجاج و فقراى محتاج را ملاحظه فرمايند .\r\nاز بركت وجود ولىنعمت خود اعليحضرت شاهنشاه ايران روحنا فداه در اين سفر خيريت اثر ، تقريبا ده هزار ليره نقدا و جنسا مخارج و تدارك اين بنده شده است . اين هشتصد ليره قابل نيست ولى تفاوتى كه دارد آن است [ كه 
  ] آن‌چه در راه خدا و دين هدى به ميل خاطر و جناب بوده و آن‌چه دزد برده به ظلم و عدوان برده است لهذا عرض او به سده سنيه مبارك لازم است كه اعليحضرت سلطان به لقب مبارك خادم الحرمين الشريفين در ميان سلاطين امتياز دارند . با كمال لطف كه با اين بنده دارند در خاك حرمين شريفين مال اين بنده را به سرقت برده‌اند .\r\nچون در مملكت اعليحضرت سلطان اين قباحت در بين الحرمين واقع شده غرامت او بر خزانهء سلطان واجب است و الا با آن لقب مبارك منافات دارد كه خادم حرمين از زوار حرمين بىخبر باشد و دريغ دارم كه در روزنامه وقايع سفر اين عريضه با اعلام نامهء باب عالى ثبت شود . زياده جسارت است . امركم مطاع . بيست و پنجم محرم الحرام سنهء هزار و دويست و نود و سه [ هجرى 
  ] عرض شد . » هم‌چنين قبر مادر حضرت رسول صلى الله عليه و آله كه در ابواء است ، هيچ آثارى ندارد و اگر دارد قابل نيست .\r\nدر مكهء معظمه بقعه‌اى است كه مىگويند قبر والدهء حضرت است ولى در تاريخ ، در ابواء نوشته‌اند بديهى است منافى رأى مبارك است كه مقبرهء مطهره ام النبى متروك و منطمس باشد .\r\nمسجد غدير خم را اگر امر به مرمتش فرمايند باعث ابقاى علامت اسلاميه و حصول ثواب جزيل خواهد بود .\r\nدر جده اگر حقيقة قبر حضرت حوا آن‌جا باشد كه بنا به معروف به همين جهت جده ناميده‌اند جسد مطهره در ميان محوطه‌اى است كه تقريبا يك صد و چهل ذرع از رأس تا رجل است ، ديوار كوچكى هم كشيده‌اند كه حدودش معلوم باشد . عثمان پاشا حاكم جده كه چند سال قبل وفات كرده به قهر و حكم در ميان ديوارى كه حد جسد جده است دفنش كرده . از آن‌جا كه رعايت احترام مقبرهء مطهرهء ام البشر كه حقوق عام در ذمم ملل و امم دارند بر همه فرض عين است و هيچ‌يك از اولاد تاكنون جرأت اقدام به اين جسارت ننموده لهذا وقوع اين معنى نهايت جسارت و سوء ادب را مقرون است .\r\nپس از ملاحظهء اين عريضه ، البته خدام سپهر مقام حضور مبارك خواهند گفت ، اين همه مردم به زيارت رفته و آمده‌اند چرا كسى اين جسارت را نكرده است كه به عرض برساند ؟ يا ندانسته‌اند يا نتوانسته‌اند كه به عرض برسانند . براى رواج ملّت اسلام به خاكپاى پادشاه اسلاميان پناه لازم بود به عرض برسد . اگر به اغرض نفسانى معايب امور دين و دولت را از سلاطين پنهان ندارند هميشه كار دين و دولت در قوت و شوكت خواهد بود و سلاطين اسلام ، مظفر و غالب خواهند گشت . »\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nسواد اخطارات\r\n« براى عدم ظهور برخى وقوعات غير مأموله و بعضى ملاحظات مفيده چنانچه هرساله امير حاج از جانب دولت عليه تغيير يابد و اختصاص به شخص واحد نداشته باشد اولى و انسب به‌نظر مىآيد و بهتر اين است كه امير حاج هرشب در ميان اردوى حاج اگر خودش دو سه‌بار گردش نكند نايبى بفرستد كه هرشب دو سه بار در ميان اردو گردش كند و به تغيير وقت و زمان كه هرشبى ، وقتى در گردش باشد و از حال قافله خبر داشته باشد [ تا 
  ] طارق و سارق بدانند كه در ميان اردو هرشب كشيك مىكشند و بيدارى امير حاج باعث آسايش خواب مردم است .\r\nحق امير حاج است كه در حركت حاج هميشه پشت سر قافله باشد و اگر يك نفر بماند تا او را سوار نكند روانه نشود . مذكور شد كه مبلغى از دولت براى پيادگان حاج مىدهند كه سوار بكنند ولى از اهالى ايران و هندوستان يك نفر را سوار نكرده‌اند .\r\nدر چنين قافلهء حاج ، بودن يك نفر طبيب از جانب دولت و يك نفر مهندس كه محمل شريف را در مركز قرار داده تا حركت و سكون حجاج منظم باشد خالى از محاسن دنيوى و اخروى نخواهد بود .\r\nسواران عسكريه اسب‌هاى عربى را بعضى در عوض زمام افسار زده بودند ، جويا شدم گفتند ، هنگام ضرورت زمام خواهيم زد . وقت ضرورت فرصت اين‌كه پياده شده تبديل زمام نمايند و سوار شوند نخواهد بود . آن‌چه سوار ترك است خوب بود . باقى آلت معطله و حالت مهمله دارند . اغلب براى خود يا مردم هيزم جمع و در ترك اسب‌هاى خود حمل كرده بودند كه بفروشند .\r\nسكهء مباركهء اعليحضرت اقدس پادشاهى بواسطهء اختلاف رواج در ممالك سلطانى ، زياده موجب خسارت و نقصان فاحش مترددين است و خزانهء عامره سلطانى را هم توفيرى عايد نيست چنانچه امر به تساوى رواج شرف اصرار يابد عابرين بىبضاعت را البته اعانت است .\r\nاز زمان هارون الرشيد به بعد خلفا و سلاطين زيارت بيت الله الحرام را موقوف و متروك كرده‌اند . براى ذات هميون اعليحضرت سلطان خلد الله ملكه در پنجاه روز اياب و ذهاب ممكن است . همچنان‌كه سفر فرنگستان را براى تشييد قوايم دولت تشريف بردند ، سفر حجاز را براى تسديد دعايم ملت اگر بروند تا چه درجه باعث شكوه اسلام خواهد بود . به خاكپاى مبارك اعليحضرت شاهنشاه ايران ادام الله سلطانه نيز همين عرض را خواهم كرد . لبيك گفتن سلاطين در درگاه رب العزة مقام تمكين است ، « كل شىء من الجميل جميل » .\r\nدر جزئيات كار آن‌جا اگر اهتمامى بشود باعث پيشرفت كليات امور دين و دولت است . »\r\n\r\nمكهء معظمه :\r\nجبل الثور كوهى است كه غار آن در قرآن مجيد مذكور است و از علامات بزرگ اسلام است . راه او چنان است كه « لا يرقى اليه الطير » . در اين هزار و سيصد سال كسى اين راه را\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nتعمير نكرده . بالاى كوه استعداد دارد كه صهريجى بسازند كه از آب باران پر شود و چند اطاقى بسازند كه اگر كسى به زيارت برود شب ، آن‌جا بماند . از قلهء آن كوه ، تمام اوديهء مكه و درياى احمر پيداست . همين صورت دارد طريق كوه ابو قبيس كه بر حرم محترم مشرف است كه بالاى او مسجد « شق القمر » است . ساختن آن به قليل مصارفى [ ممكن 
  ] خواهد شد . هم‌چنين است راه « جبل حرى » كه مهبط جبرئيل است و محل نزول سورهء مباركهء « علق » . اكنون آن كوه را « جبل النور » گويند . هرقدر اين مقامات را بسازند باعث رواج دين اسلام است .\r\nفرش حرم خدا فى الحقيقه جاى تعجب است كه يكى يك قطعهء مرمر است كه با ديگرى مناسبت ندارد . سنگ‌هاى ناصاف كبود خيابان‌هاى حرم خدا كه به آهك وصله كرده بودند .\r\nهم‌چنين سنگ بيت مبارك ، كه اگر زمين آن از طلا باشد استعجاب ندارد تا به آن سنگ‌هاى شكستهء معيوب چه رسد . سلاطين چراكسه و غيرهم كه ، هر تعميرى از بيت كرده يا از حرم نموده اسم خود را در يك قطعه سنگ بزرگ منقور كرده . در معنى اصنام منصوبه است . چنانچه به‌كلى آن احجار را از خانه برداشته در جرزهاى حرم نصب كنند بهتر است . اگرچه استيلاى وحشت و دهشت مانع از رؤيت و ملاحظه بود ولى در اين اثنا شش هفت قطعه سنگ كه هريكى نيم ذرع در نيم ذرع ، بل زيادتر است به‌نظر آمد كه اسامى سلاطين را نوشته نصب كرده‌اند .\r\nهركه در بيت نماز گذارد بايد « برسباى » و « قايتباى » نصب عين او باشد و چشم انسان در آن مقام بر ملك الاشرف و الاعظم بيفتد و از ملك اكرم اعظم حقيقى صرف‌نظر كند . سلطان عبد المجيد خان طاب ثراه با آن همه مصارف و خدماتى كه در حرم مدينه كرده راضى نشده‌اند كه يك‌جا اسمشان را بنويسند ، به‌خلاف ، سلاطين چراكسه كه در خانهء خدا اسم « برسباى » و « قايتباى » را نصب كرده [ اند 
  ] ملاحظهء ادب را نكرده‌اند .\r\n\r\nمدينهء منوره\r\nدر مدينهء طيبه شخصى در محراب حضرت رسول صلى الله عليه و آله پشت به محراب نشسته دستمالى روبرو گسترده گدايى مىكرد . به شيخ الحرم اظهار شد ، تفتيش كرد . ولى حفظ شرافت مكان را چنانچه امر به ساختن ضريحى از نقره محاذى محراب مبارك به ارتفاع نيم ذرع بشود كه هركسى در آن مكان شريف پا نگذارد بسى مستحسن است ، بلكه نشستن در محراب سلطان سليمان طاب الله ثراه نيز خلاف ادب است .\r\nشبهه‌اى هم در سنگ تاريخ سلطان سليمان بود . يقين است كه سهو از نويسندگان است .\r\nبه عبارت نقل شد - انشاء هذا المحراب المبارك الملك المظفر السلطان سليمان شاه ابن السلطان سليم خان ابن السلطان بايزيد خان اعز الله انصاره بمحمد و آله و سلم . تاريخ شهر جمادى الاولى سنهء ثمان و تسعمائه من هجره النبويه -\r\nسلطان سليمان مغفور پس از سلطان سليم بر اريكهء سلطنت جلوس كرده‌اند . در آن تاريخ منقور در سنگ از سن شريفشان هفت هشت سال زيادتر نگذشته بود . آن عهد ، سلطنت جدشان\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nسلطان بايزيد خان بوده . قطعا ياثمان و ثلثين ، ياثمان و اربعين ، ياثمان و خمسين و ياثمان و ستين بوده ، از اين مرابت عشرات يكى افتاده . چون آثار خير از آن سلطان بزرگوار بسيار ديده شد دريغ آمد در تاريخ اعمال ايشان غلطى باشد .\r\nبر منبر حضرت رسول صلى الله عليه و آله در آن عرشهء بالا چنانچه غدغن شود كه كسى نرود ، دو پله سه پله پايين‌تر خطبه خوانده شود البته مقرون به ادب است .\r\nدر احد در مسجد حمزه اسامى شهداء احد كه از اكابر مهاجر و انصارند غير از حمزه ابن عبد المطلب و عبد الله بن جحش مقبره‌اى ندارد . اگر امر شود اسامى شهداء و پدرشان در كتيبهء مسجد حمزه مرقوم شود از شعائر اسلام است .\r\nقبه‌هاى محمل شريف نقره است اگر طلا باشد و هر سال از خزانه عامره ببرند و بياورند در نظر مسلمانان مشئون‌تر خواهد بود . محملى كه از مصر مىآورند زينتش بيشتر است . حين ورود به مدينه و مكه محمل شريف را روپوش مفتول مىاندازند ، ليكن در راه روپوش ماهوت سبزى بود كه گرد و خاك عربستان لونش را تغيير داده بود . در رابغ جامهء احرام كه ثبات و دوامى نداشت به محمل پوشاندند كه باد او را پاره‌پاره كرد . اگر محمل را تنكه نقره بگيرند و همان روپوش مفتول را بر او پوشيده بالاى آن در عرض راه ماهوت سبز و وقت احرام ماهوت سفيد يا پارچهء ديگر سفيد بكشند و شتر را هم جل مخصوص از ماهوت و غيره بكشند كه شتر اين محمل امتيازى داشته باشد مستحسن است ، تا شخصى كه از بخارا و كاشغر به زيارت مىآيد پس از دو سال كه به وطن خود برمىگردد يك خبرى ببرد كه باعث شكوه اسلام باشد نه آن‌كه قربهء آن را جمال بر روى شتر محمل بگذارد .\r\nبدر از مواضعى است كه وقعهء آن‌جا از معجزات دين محمدى صلى الله عليه و آله و در كلام مجيد مذكور است . چنانچه مسجدى كه محل زيارت حاج و مترددين باشد ساخته شود ، اين آثار تا قيامت باقى و موجب استقامت است .\r\nدريافه از قرارى كه مذكور نمودند قلعهء احمد بن طولون كه هزار سال افزون است ساخته و اولياى دولت قاهره به تجار فرانسه فروخته‌اند . در ميان آن قلعه جامعى در همان وقت بناى قلعه ساخته شده است كه او را هم فروخته‌اند . اگرچه اركان جامع خراب شده است ولى محراب را آثار و علامت باقى و برقرار است . مسلمانان را از اين معاملت آثار كمال ملالت ظاهر ، و يقين داشتند كه به عرض خاكپاى اعليحضرت سلطان نرسيده . خاصه در ميان قلعه ، قبر يك نفر انگليس بوده كه به اذن ابراهيم پاشا دفنش كرده بودند و قونسول انگليس اذن خرابى آن را نداده است . تعصب اسلاميه تجويز نمىنمايد كه قبر اين شخص محفوظ ماند و جامع عتيق مخروب شود . چون از وقوع اين معامله مسلمانان بسى متأثر بودند و احتمال اين‌كه شايد به عرض خاكپاى مبارك نرسيده باشد و دعاگويى مسلمانان را باعث رواج قيمت آن جامع را بالنسبه به مكان مسلمانان خود بدهند كه از مبايعهء قلعه ، جامع خارج ، و به دست خارج نباشد و اگر همان قلعه را قشله بسازند براى دولت مناسب است . حالت قدس شريف و يافه تا سى سال قبل خيلى\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nتفاوت نكرده است . البته به عرض حضور مبارك نرسيده است .\r\nامسال در عرفات قريب يك صد و پنجاه هزار نفر حاج بودند ، الحمد الله تعالى از كمال فضل الهى ناخوشى نبود . با وصف اين وضع گرانتين جز اسباب زحمت مردم و تضييع وقت و اخذ وجه حاصلى نداشت . فرضا اگر يك نفر به ناخوشى سل و دق هم مىمرد مابقى ، استخلاص خود را زحمت ايجاد مضبطه و تصديق حكيم‌باشى بايستى دچار گرديده رهايى يابند .\r\nچون عرض اين مراتب را به عقل قاصر خود لازم مىدانست لهذا جسارت شد . امر همايون مطاع است . بيست و پنجم شهر محرم الحرام سنهء هزار و دويست و نود و سه هجرى . »\r\n\r\nسواد كاغذى كه به باب عالى عرض شد\r\n« به اركان عليه باب عالى حفظهم الله تعالى زحمت مىدهد ، در مدينهء منوره دو روز به حركت اين بنده مانده محمل شريف از شام رسيد . چون قادر آقاى شامى ، حمله دار محمل شريف و اهل ولايت بود تصديق بر آن كردند كه استكراء جمال و مال و تخت از آن بدبخت ، اولى است . مشاراليه را خواسته هرچه خواست زيادتر از عادت معمول نقدا ادا كرد كه تا مكهء معظمه و تا مراجعت از عرفات و منى چون و چرا نباشد .\r\nروز جمعه بيست و پنجم ذى القعده الحرام ، عصرى از آستان جبرئيل پاسبان استرخاص حاصل كرده روانه شد تا به ذو الحليفه رسيد . از شب دو ساعت گذشته بود . در ورود منزل كه خط رحال شد معلوم گرديد يك زوج صندوق حظ رجال شده است كه اسباب طلاى اسب و غيره بودند ، نقدا دو هزار تومان ايران است . تفصيل آن را به سفارت سنيه عليه ايران اعلام كرده و در همان وقت هرقدر قادر شياد و هاشم داماد او و حاجى اسماعيل عكام‌باشى عجم مستعرب را خواستيم رو نشان ندادند . شبانه به سعيد پاشا اعلام كرديم ، گفتند ، خواب است . صبح گفتيم ، جواب داد با شيخ الحرم است . قادر را كه شريك دزد و رفيق قافله است ديگر تا مكه معظمه نديدم . به هركه حرفى زديم يكى گفت مجلس بايد بشود ، يكى گفت مرافعه بايد كرد ، يكى گفت اين سؤال و جواب خارج از اصول است ، « و ليست هذا اول قارورة كسرت فى الاسلام » در اين راه از اين اموال خيلى تلف شده است . اين‌قدر بر اين بنده معلوم شد كه قادر آقا شتر بار خانه به اصطلاح خودشان به بنه نداده است و از عرب بدوى شتر كرايه كرده است . و آن عكام هم كه قايد جمل بود ، سعيد پاشا و آقا سيد حسن و حاجى محمد آقا اقرار كرده است [ كه 
  ] قدور نام حلبى است . بعد از آن‌كه قادر فهميد كه قدور را شناخته‌ايم او را چنان مفقود كرد كه ديگر او را نديدم و هرقدر به سعيد پاشا در پيدا كردن او اعلام كرديم ، گفت خلاف قانون است . به سعيد پاشا اعلام مىكرديم كه آخر حياتى باشد چند روز ديگر به اسلامبول خواهيم رفت و اولياى دولت مؤاخذه خواهند كرد ، مىگفت : « ما قانون داريم كسى نمىتواند از من مؤاخذه بكند . »\r\nاين بنده به صراحت عرض مىكند ، حالت آن‌ها طورى بود كه اگر وجوه دولتى كه به امانت صره امين است دزدى در كمين مىشد و از قافله حاج بيرون مىبرد همين كه صد قدم از\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nقافله دور مىشد نه امير حاج قدرت داشت از پى او عسكر بفرستد و نه عسكر اقدام مىكرد از پى دزد برود . اگر احيانا دزد در جايى گرفتار شود اطمينان دارد كه بايد مجلس كرد و ثابت نمود ، « فيالها قصه فى شرحها طول » .\r\nدزدهاى اعراب و شامى كه شرارت ذاتى ايشان است شب و روز در ميان قافلهء حاج به انواع و اقسام مىگردند . پس از آن‌كه دانسته‌اند فصول حساب جديد ، ناسخ اصول كتاب مجيد است كه قطع ايدى از سارق و سارقه برداشته شده بر جرأت آن‌ها افزوده . شبى نبود خرجين قطع نكنند . روزى نبود مالى نبرند و شترى با بار ندزدند . پس از آن‌كه شتر پيدا مىشد مىپرسيدند مال اين شتر چه شد ؟ مىگويد من در بيابان ، شتر خالى پيدا كرده‌ام . هركه از زيارت بيت الله الحرام به سلامت به خانه و وطن مراجعت نمايد كرامت است .\r\nدر مكه معظمه هم به جناب تقى الدين پاشا والى حجاز اعلام شد ، پس از آن‌كه به عرض اولياى دولت برسد بدانند اظهار اين فقره در حجاز بر حقيقت بوده نه مجاز معزى اليه نيز آن‌چه لازمهء اهتمام بود در آن ضيق وقت نمود ، « هيهات تضرب فى حديد بارد » معلوم شد كه تفريط در مال اين بنده كرده‌اند . حتى قادر آقا به قباحت اين كلام در آن مجلس عام مرتكب شده بود كه من از عكام خبر ندارم . پس از آن‌كه قبض اخذ تنخواه عكام به خط هاشم داماد او ابراز شد باز اصول تقاضاى آن نكرد كه از او مطالبهء مال بكنند . چون فرصت و مجال نبود اين بنده هم اصرار نكرد . حالا به اولياى دولت لازم است كه اعلام كنند .\r\nاز فضل خداوند متعال و مرحمت ولىنعمت خود ، شاهنشاه ايران خلد الله ملكه اين بندهء ذليل محتاج اين مال قليل نيست و ده هزار ليره نقدا جنسا خرج تدارك سفر اين بنده شده است . ولى علانيه مال مرا در ميان حرمين شريفين در وقتى كه مدلول « سيروا فيها ليالى و اياما آمنين » بوده و اكنون به‌خلاف آن است ، برده‌اند . قادر آقاى شامى و امثال او اين‌طور رفتار بكنند از مروت و عدالت دور است . كسى اين مراتب را هرگز عرض نكرده است . دريغ دارم كه در روزنامهء سفر اين وقايع مرقوم شده ثبت شود و به طبع برسد . ديگر هرچه بكنند و بگويند اختيار دارند . بيست و پنجم شهر محرم الحرام هزار و دويست و نود و سه هجرى . »\r\n\r\nروز شنبه سلخ محرم :\r\nصبحى ، موسيو انو مترجم اول سفارت روس آمده بود . وقت ظهر داماد محمد رشدى پاشا كه جنرال آجودان استه كالسكه چهار اسبه براى من و دو اسبه براى همراهان آورده بودند كه به حضور اعليحضرت سلطان مشرف شويم . در ساعت پنج و نيم به غروب مانده از سفارتخانه رفتم .\r\nآن يكى كالسكه لازم نشد . من و وزير مختار در آن كالسكه چهار اسبه نشسته روانه شديم . در ورود عمارت بشكلى داش ، كامل بيك تشريفات‌چىباشى به جلو آمد ، كه : « من خسته بودم ، ديشب در مهمانى سرما خورده‌ام ، نتوانستم كه به سفارت بيايم . عفو خواهيد كرد . » همراه او محمد حافظ بيك مابين‌چىباشى بود . اول در اطاق انتظار نشسته قهوه خورديم . پس از آن‌كه به حضور مشرف شديم ، اعليحضرت سلطان ايستاده بودند . وقتى كه داخل اطاق شديم خودشان\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nنشستند و مرا اذن جلوس دادند ، احوال پرسيدند .\r\nپس از آن از وزير مختار احوال‌پرسى كردند ، اذن جلوس دادند . فرمودند : « الحمد الله شما را بار ديگر ديدم . »\r\nعرض كردم : « وقت رفتن به توجه شاهانه فرموديد كه انشاء الله به سلامت خواهى آمد .\r\nالحمد الله به سلامت يك‌بار ديگر شرف حضور مبارك نصيب شد . »\r\nفرمودند : « حالا مىگويم به سلامت به خانه و وطن خواهيد رفت و اخلاص قلبى مرا به حضرت شاه ابلاغ خواهيد كرد . »\r\nعرض كردم : « كسالت مزاج مبارك مايهء ملالت شده بود ، جمعه گذشته كه توپ انداختند توپ عيد و شادى بود . » خيلى خوششان آمد ، فرمودند : « حضرت شاه به تلغراف احوال‌پرسى كرد . خيلى ممنون شدم . » و به وزير مختار فرمودند : « چرا خودت تلغراف را نياوردى ؟ »\r\nعرض كرد : « خيال كردم كه مبادا تعجيز خاطر مبارك شود . »\r\nفرمودند : « هروقت بياييد مايهء مسرت خاطر من است . » و به من فرمودند : « به حضرت شاه خيلى سلام مرا برسانيد . »\r\nمن عرض كردم : « از اين اتحاد دولتين ، ما بندگان مسروريم كه در سايهء دو پادشاه اسلام پناه خوش بگذرانيم و اسلام و ملت قوت بگيرد . »\r\nتصديق فرمودند . قدرى از دمل خودشان شكايت كردند ، عرض كردم : « چيزى نيست كه مايهء تشويش و خطر باشد ولى موذى و مولم است و صدمهء او از ناخوشىهاى بزرگ زيادتر است . »\r\nفرمودند : « همين‌طور است . »\r\nقدرى تعريف از واپور مسعوديه كردم ، فرمودند : « بهتر از اين را كه ممدوحه است و توپ او بزرگ‌تر است خواهند آورد . » و فرمودند : « شكل اين واپور را خودم كشيده‌ام كه به اين‌طور و تركيب بياورند . » پرسيدند : « همه‌جاى واپور را تماشا كردى ؟ »\r\nوزير مختار عرض كرد : « همه‌جا را به دقت گرديدند و نوشتند . »\r\nفرمودند : « دوبار است كه شما به تماشاى او رفته‌ايد . »\r\nوقت مرخصى عرض كردم : « بعضى از اخطارات در مدينه و مكه دانسته بودم ، نوشته به صدراعظم دادم كه به‌نظر مبارك برساند . به مدلول « فادخلو البيوت من ابوابها » خواستم به دستيارى ايشان برسد . اگر به توجه خاطر شاهانه صورت گرفت من در آن ثواب شريك خواهم بود و هرچه در تقويت دين اسلام سعى بشود باعث قوت و شوكت دولت است . »\r\nفرمودند : « همه را خواهيم ديد . البته هرچه نوشته‌ايد صحيح است . »\r\nاز حضور مرخص شده بيرون آمديم . مابين‌چىباشى گفت ، در اين اطاق قدرى تنفس بكشيد . باز در همان اطاق نشسته چاى خورديم . بعد از ده پانزده دقيقه برخاستم ، به همان كالسكه و اشخاص به منزل آمديم . در نزديكى سفارت ايران جناب سفير كبير روس جنرال\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nايقناتيف را ديدم كه سواره برمىگشت . گفتند : « مخصوصا به ديدن شما آمده بودم كه وداع بكنم ، شما نبوديد ، مىخواستم برگردم ولى حالا بازمىآيم . »\r\nگفتم : « پريروز هم تشريف آورده بوديد مايهء خجالت من شد . امروز هم اگر شما را ملاقات نمىكردم مايهء افسوس من بود كه هرگز فراموش نمىكردم . » با ما مرافقت كرده به همراه كالسكه تشريف آورده در سفارت به قدر نيم ساعت نشسته خيلى صحبت داشتند . گفتند : « به كپيتان واپور گفته‌ام كه اين شاهزاده مؤمن است . در وقت نماز كسى در سالن نباشد . اگر فلانى از تو راضى نباشد مقصر خواهى شد . » و گفتند ، « امروز صبحى به ديدن صدراعظم رفته بودم ، از شما خيلى تعريف مىكرد . مىگفت « كاش شاهزادگان ما هم مثل فلانى مىشدند كه ديشب همهء اعيان دولت از صحبت فلانى و از معرفت و علم او تعريف مىكردند و تعجب داشتند كه در ايران همچنين اشخاص پيدا مىشوند »\r\nبا سفير كبير دولت روس صحبت‌هاى متفرقه در ميان آمد و وقت برخاستن گفتند :\r\n« مخصوصا زحمت نباشد ، عرض ارادت مرا به خاكپاى شاه برسانيد كه در كارهاى دولت ايران هرگز كوتاهى ندارم و مثل دولت خودم مراقبت دارم . »\r\nگفتم : « عرض ارادت شما را انشاء الله ، حياتى باشد خواهم رسانيد . وزير مختار هم هميشه از شما رضامندى داشته‌اند و مراتب مهربانى شما را به خاكپاى مبارك نوشته‌اند . »\r\nسه ساعت و نيم به غروب مانده وداع كرده رفتند . انصافا مرد زيرك باهوشى است . از كارهاى دولت عثمانى چنان خبر دارد كه اعيان دولت خودشان آن‌طور خبر ندارند . صبحى پاشا هم آدم فرستاده بود كه يك ساعت وقت ندارم و دريغ دارم كه خدمت شما نرسيدم . گفتم :\r\n« سامى پاشا كه والد شما است او را ملاقات كردم ، مثل آن است كه شما را ديده باشم . راضى نمىشوم از كارهاى خود غفلت بكنيد . »\r\nسه ساعت به غروب مانده هاىوهوى يانقون بلند شد كه در نزديكى « شمن‌دفر » خانه [ اى 
  ] آتش گرفت و مبلغى خطير ضرر مالى آورد . عصرى ، به سلامتى والدهء احتشام الدوله و عملجات به واپور رفتند . وزير مختار گفت : « واپور ساعت يازده شب خواهد رفت . شما شام خورده برويد . »\r\nبعد از شام ، سه ساعت و نيم از شب گذشته به واپور آمديم . هرقدر اصرار كردم كه وزير مختار در آن شب ديجور تا واپور نيايد كه اياب و ذهاب با قايق زحمت دارد ، قبول نكردند . در واپور هم به قدر نيم ساعت نشسته مراجعت كردند . چون در اين روزنامه هرجا كه اسمى از سلاطين عثمانى ذكر شد [ ه 
  ] مختصرى بيان كرده‌ام ، حال چنان مناسب آمد كه احوال اعليحضرت سلطان در اين‌جا مسطور شود .\r\nاعليحضرت سلطان عبد العزيز خان پسر دوم سلطان محمود خان ثانى است [ كه 
  ] در شب پانزدهم شعبان المعظم سنهء يك هزار و دويست و چهل و پنج هجرى متولد شده‌اند . بعد از وفات برادرش سلطان عبد المجيد خان به تاريخ هفدهم ذى الحجة الحرام سنهء يك هزار و\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nدويست و هفتاد و هفت هجرى مطابق [ با 
  ] بيست و ششم جون انگليسى سنهء يك هزار و هشتصد و شصت و يك مسيحى به تخت سلطنت جلوس كرده است . در سلطنت خود در سنهء يك هزار و دويست و هفتاد و نه هجرى به تماشاى مملكت مصر رفت كه هيچ‌يك از سلاطين عثمانى تشريف نبرده بودند . در سنهء يك هزار و دويست و هشتاد و چهار هجرى مطابق يك هزار و هشتصد و شصت و هفت مسيحى به اكسپوزيسيون « 1 » پاريس تشريف برده‌اند كه در اوايل ربيع الاول سنهء مزبور رفته و در اواسط ربيع الثانى به اسلامبول مراجعت فرمودند . به‌جز دولت روس ، در آن سفر از همهء سلاطين اروپا ديدن كردند . در لندن خيلى احترام [ از او 
  ] به عمل آوردند . از فرانسه خيلى ناراضى برگشتند كه لوئى ناپلئون سوم در حق ايشان چندان ادب و حرمت نفرموده [ بودند 
  ] . اكنون پانزده سال و كسرى است كه بر اريكهء سلطنت برقرارند .\r\n\r\nاسلامبول - تفليس\r\n\r\nروز يكشنبه شهر صفر المظفر اللهم اختمه بالخير و الظفر سنهء يك هزار و دويست و نود و سه\r\nيك ساعت از دستهء ساعت گذشته كه آفتاب تازه طلوع كرده بود كشتى راه افتاد . اين واپور از سفاين كمپانى روس است . اسم كپيتان موسيوژان گوركويج است . در هشت زبان از قرار تفصيل انگليسى ، فرانسه ، روسى ، نمسه ، ايتاليائى ، گريك « 2 » ، سرب و جاما حرف مىزند و مىنويسد . [ از 
  ] هيجده سالگى داخل كار و خدمت شده . اصل او از سرب است . سالى هيجده‌بار از پوتى به اسلامبول مىآيد و مىرود . اسم كشتى وسته - بر وزن پسته - است .\r\nطول كشتى دويست و بيست فوت ، عرض كشتى بيست و پنج فوت و ارتفاع كشتى بيست و چهار فوت [ است 
  ] . قوت ماشين به‌قدر زور يك صد و چهل اسب است . اگر بخواهد ، ساعتى دوازده ميل حركت مىكند . كپيتان از سرماى امسال و انقلاب قرادنكيز « 3 » تعريف مىكرد كه :\r\n« پنجاه سال بود كه چنين سرما نشده بود . در اوديسه به قدر صد ورس به طرف داخل دريا يخ بسته بود و دو هفته سفاين به‌هيچ‌وجه تردد نداشتند . در طرف سوسته پل هم از اطراف دريا به قدر هفت هشت متر يخ بسته بود . »\r\nآب درياى سياه به واسطهء دخول انهار كثيره مزه‌اش بهتر از درياهاى ديگر است . مزه و طعم ماهى اين دريا به خوبى آن درياهاى ديگر نيست . شورى آب بر لطافت و مزهء لحم ماهى مىافزايد .\r\nچهار ساعت از دسته گذشته از بوغاز به سفر درآمده بالخير و العافيه داخل درياى سياه شديم .\r\nاز فضل الهى هوا اگرچه سرد است ولى ملايم است . درجه فارينهايت به حد اعتدال بود .\r\n\r\n\r\n","description":"","footnote":"\r\n( 1 ) نمايشگاه .\r\n( 2 ) يونانى .\r\n( 3 ) دنيز به معنى دريا .\r\n","page_name":" 271 ","page_number":271},
  {"content":"\r\n\r\n\r\nروز دوشنبه دوم ماه صفر المظفر :\r\nروز گذشته و شب گذشته از فضل بارى ، نسيم هوا چون بادى كه در كوهستان وزد و موج دريا چون آبى كه در مرغزار رود . كپيتان كشتى مىگفت : « در اين اسفار كثيره و اخطار كبيره كه در اين دريا داشته‌ام چنين حركت ملايم موافق كمتر ديده‌ام . » چهار ساعت از دسته گذشته به دماغهء كريم‌پى رسيديم كه تا اسلامبول يك صد و پنجاه ميل است . كشتى به فاصلهء صد متر از محاذى دماغه گذشت . همه‌جا نزديك به ساحل حركت مىكرد كه گلولهء تفنگ و توپ مىرسيد .\r\nشش ساعت از دسته گذشته به لنگرگاه اينه‌بولى رسيديم . از اينه‌بولى تا اسلامبول دويست و سى و دو ميل است . اينه‌بولى بندر كوچكى است و رودخانهء كوچكى هم از ميان آبادى مىگذرد . كشتى را به واسطهء آن‌كه فردا به سمسون ، روز برسد به آهستگى حركت مىدهد .\r\nامروز زيادتر از ساعتى هشت ميل نمىراند . اين سواحل آناطولى كه كنار دريا است همه‌جا برف و جنگل و سبزه است . به الوان مختلف پيدا است . همه‌جا آبادى است . آناطولى از ممالك خوب دنيا شمرده مىشود .\r\nواپور يك ساعت و نيم در اينه‌بولى توقف كرده روانه شد . شش ساعت از ساحل دور ، بلوك « بفرى » است كه تمام آن ولايت توتون است . هرسال خروارخروار به هر بلد و ديار مىبرند . از « سمسون » تا بفرى هم تمام زراعت توتون است .\r\nامروز هم هوا الحمد الله خوب و دريا آرام است . در اينه‌بولى اجنته كمپانى به واپور آمد احوال پرسيد كه از كپيتان راضى هستيد ؟ گفتم : « خيلى خوب است ، مرد خوش‌خويى است ولى زياد مىخندد . »\r\nاجنته گفت : « سبب خنده‌اش آن است كه زن ندارد و اولاد ندارد ، فارغ است و يك قدرى هم پول دارد . »\r\nاجنته به زبان روسى گفت كه : « شاهزاده چنين مىفرمايد و من چنين گفتم . »\r\nيك خندهء كلانى كرد و گفت : « يك نفر نامزد كرده‌ام ، خيال عروسى دارم . »\r\nگفتم : « پس خنده كن كه وقت گريه نزديك است . »\r\nاجنته به او حالى كرد ، يك خندهء ديگر كلان كرد . يحتمل كه صداى او به اينه‌بولى رسيده باشد . از آن است كه شيخ سعدى گفته است :\r\n « اى گرفتار پاىبند عيال * دگر آسودگى مبند خيال » \r\n\r\nروز سه‌شنبه سيم شهر صفر المظفر :\r\nنيم ساعت از دستهء ساعت گذشته وارد لنگرگاه سمسون شديم . از « اينه‌بولى » تا « سمسون » يك صد و چهل و پنج ميل است . واپور سه ساعت مكث كرد . هفتاد نفر از اهل كشتى به سمسون درآمدند . ديشب هواى دريا اول شب قدرى انقلاب داشت . دم صبح خوب شد . امروز هم هوا خيلى خوب و معتدل بود . وقت غروب آفتاب به كيپ ياسون رسيديم كه\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nمسافت يك گلوله توپ ، دور بوديم . پس از آن به كيپ وونه رسيديم كه از شب سه ربع گذشته بود كه به مسافت يك تيررس تفنگ دور بوديم . در بندر اردو كشتى نايستاد . از آن‌جا گذشته ، از شب چهار ساعت گذشته به كيره‌سون 143 رسيديم . يك ساعت توقف كرده روانه شد .\r\n\r\nروز چهارشنبه چهارم صفر المظفر :\r\nحركت موج دريا از تفضل خداى قدير چنان پنداشتى كه آب غدير است يا موج حرير خيلى به راحتى گذشت . اول طلوع فجر به كيپ يوروس ، به فاصله يك گلوله طپانچه دور بوديم . از كيپ يوروس تا طرابوزان 144 سيزده ميل است . دو ساعت از دسته گذشته وارد لنگرگاه طرابوزان شديم . از سمسون تا طرابوزان يك صد و هفتاد و سه ميل است . بعد از ورود به لنگرگاه حاجى ميرزا حسن خان جنرال قونسول طرابوزان و حاجى على اصغر تاجر با ساير تجار آمدند .\r\nوالى پاشا ، دفتردار را به تبريك فرستاده بود .\r\nدر برابر ما به فاصلهء صد قدم يك واپور دولت عثمانى بود كه امروز عصرى به اسلامبول مىرفت من به دفتردار گفتم : « در همه‌جا رسم است كه چون واپور به جايى رسيد و بيرق كشيده شد ، از آن يكى واپور هم به حرمت او بيرق مىكشند . چه‌طور شد كه در اين واپور بيرق امپراطور و بيرق ايران كشيده‌اند و آن‌ها جواب نداده‌اند ؟ يقين كپيتان بيرق نداشته و الا اين‌قدر بايد بداند . »\r\nدفتردار گفت : « نمىدانم چرا فراموش كرده است . »\r\nفورا آدم فرستاد ، اعلام كرد ، بيرق كشيدند . كپيتان اين كشتى صدا به خنده بلند كرد كه :\r\n« كپيتان آن كشتى در خواب بود ، شما كه گفتيد بيدار شد . »\r\nبعد از يك ساعت راسم پاشا كه والى پاشا مىگويند و حاكم طرابوزان و توابع است به واپور آمد . وقت رفتن هم مشاراليه در طرابوزان بود ، به واپور آمد و تمنا كرد كه : « آن دفعه به تماشاى طرابوزان تشريف نياورديد اگر ميل داشته باشيد قايق به عرابه حاضر كنند كه به تماشا بياييد . »\r\nبه مشاراليه گفتم : « مضايقه ندارم . چون واپور مكث دارد تماشاى طرابوزان لازم است . »\r\nشش ساعت به غروب مانده قايقى كه والى پاشا فرستاده بود با ميرزا حسنخان سوار شده رفتم . در اسكله يكدسته سرباز با ميرآلاى ايستاده بود . در اين‌جا چندان عسكر ندارند . حتى بالابان و شيپور نبود . ميرزا حسنخان گفت : « هرچه عسكر است در ارض روم و در باتوم است .\r\nآن‌ها توپچى بودند كه تفنگ برداشته بودند و بالابان و شيپور نداشتند . » كالسكه دم اسكله نگاه داشته ، سوار شديم ، به عمارت حكومت رفتيم . نزديك عمارت والى پاشا تا پايين پله دم حياط آمد . به اتفاق بالا رفته بعد از صرف چاى به كالسكه نشسته به تماشاى قاباق‌ميدانى كه در داخلهء طرابوزان است رفتم . پل چوبى بالاى دره كشيده‌اند . دره عميق است و مجراى آب است . اطراف دره هم خانه است . در طرابوزان آثار قلعهء قديم و برج قديم از سنگ و كچ باقى است .\r\nاز آن‌جا به قونسولخانهء دولت ايران رفته سه ساعت به غروب مانده برگشتم . دم اسكله باز\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nجناب والى پاشا ايستاده منتظر من بودند كه به مشايعت تا واپور بيايد . به اتفاق مشاراليه تا واپور آمديم . در سالن نشسته خيلى صحبت كرديم . مرد باكمالى است . زبان فرانسه و يونان را خوب مىداند و الفاظ مشكلهء يونان را تصحيح و معنى كرده است كه مأخذ اين لفظ چه بوده و حالا به غلط چه‌طور استعمال كرده‌اند . تاريخ هرودوت « 1 » مورخ يونان را كه در فرنگستان كمال اعتبار را دارد والى پاشا به تركى ترجمه كرده است . خيلى ايشان را تحريض كردم كه او را بدهيد طبع بكنند ، گفت : « نسخه‌اش نزديكى از كتّاب من بود ، بعضى قباحت كرده و به دولت و به وزراء قباحت وارد آورده چاپ كرده است . دولت او را خواست تأديب بكند از ترس بگريخته به پاريس رفته است و نسخه نزد او است . »\r\nفى الحقيقه اگر آن نسخه طبع شود بسيار تاريخ نافعى است . احوال سلاطين عجم را خوب نوشته و از تركى به فارسى ترجمه كردن آسان است .\r\nبعد از صرف قهوه رفتند . بعد ميرزا حسن خان جنرال قونسول هم مرخص شده رفت . كشتى مقارن غروب آفتاب روانه شد .\r\nاين هرودوت مولدش پنين‌شلاء آلىكارناسوس است كه اكنون ترك‌ها بدروم به ضم باء موحده مىگويند كه در دولت منتشيه است و از توابع آناطولى است . در سنهء چهار صد و هشتاد و چهار سال قبل از ميلاد حضرت مسيح متولد شده چهار سال قبل از آن‌كه لشكريان ايران در دفعهء اول به خاك يونان حمله بياورند . تاريخ فوت او معلوم نيست ولى به‌حسب تاريخى كه نوشته چنان مستفاد مىشود كه از صد سال زيادتر عمر كرده است .\r\nدر شب چهارشنبه [ چهارم 
  ] صفر چون حركت كشتى هموار بود و من بيكار ، جواب كاغذ ميرزا يعقوب خان را نوشتم كه از تفليس به همراه پست براى جناب وزير مختار محسن خان معين الملك بفرستم و سواد او اين است :\r\n\r\nجناب معين الملك دام اقباله ؛\r\nكاغذ ميرزا يعقوب خان را ديدم . در آخر كاغذ نوشته بود - امروز بهترين سرمشق مملكت‌دارى و رعيت‌پرورى در مصر امتزاج يافته ، انشاء الله سرمشق عموم ممالك اسلام خواهد شد - خيلى تعجب كردم كه ميرزا يعقوب خان چنين نوشته‌اند . اولا ، آن نيل مبارك در كدام مملكت و آن اراضى در كجاست كه در سالى سه محصول بىزحمت بكارند و بردارند ، ثانيا ، رعيت‌پرورى در مصر نيست ، رعيت‌بندگى است . كل رجال و نساء مصر حكم عبيد و امآء دارند كه هرچه دارند ، كارند و آرند بايد از غلام و كنيز تحويل ديوان عزيز بكنند . اگر كسى از حالت آن مساكين خبر داشته باشد مىداند كه خار مىخورند و بار مىكشند . در ايران كجا چنين رعيت است كه هرچه دارند تسليم حضرت بكنند و هرچه كارند تقديم خدمت ؟ ثالثا ، معاملهء خديو با اين رعيت حمول جهول تقريبا پنجاه كرور ايران است و متاع آن‌جا را كشتى كشتى حمل بلدان مىكنند و در عوض نقل عقيان . در ايران اين استطاعت و بضاعت كجا\r\n\r\n\r\n","description":"","footnote":"\r\n( 1 ) هردوتس .\r\n","page_name":" 274 ","page_number":274},
  {"content":"\r\n\r\nاست ؟ اگر پنج ميليون « 1 » در ايران معامله بشود كه به ديوان برسد يا حمل خزانه بكنند با اين پنج ميليون مىبايد دولت‌هايى كه الوف دارند هم‌چشمى كرد .\r\nاز فضل الهى چيزى كه باعث قوت دولت است آن است كه در هر دولت هرچه رعيت دارند از مذاهب مختلفه است كه اين يك عيب بزرگ است . اگر در ايران بيست كرور نفوس است يقينا هيجده كرور آن در يك مذهب و [ در 
  ] يك عقيده است و اين حسن بزرگ است .\r\nوانگهى در مصر كجا اساس اسلام باقىمانده است ؟ زن‌ها بىحجاب و نقاب حركت مىكنند و علانيه در كوچه و بازار مسكرات مىفروشند و مىخورند . اسلام با غير اسلام هيچ تفاوت ندارد و قس على هذا فعلل و تفعلل ، در ايران اگر يك نفر مست راه برود علماى اعلام « وا شريعتا » مىگويند . فى الحقيقه اگر اسلامى باقى باشد باز ايران است كه هنوز اركان دين منثلم و بنيان آيين منهدم نشده است .\r\nعاليجاه ميرزا يعقوب خان سال‌ها كه در ايران بوده نبايد چنين عقيده داشته باشد . خدا گواه است اين فقره را نه از روى تلبث در آن زمين و خاك و تشبث به اين دين پاك مىگويم .\r\nلا و الله ، بل راه خدا نرفته‌ام و حرف گزاف نگفته‌ام . اگر از اسلام اسمى و رسمى باقى مانده باز ايران است كه نسبت به ساير بلاد اسلام ايران را قبة الاسلام بالفعل مىتوان ناميد . و اين‌كه نوشته است - در مقدمهء رآىنر « 2 » مذكور شد ، فلانى زياد منكر لزوم آن بوده مىفرمودند كه جوانان اين عهد ، ايران را به باد دادند . به اعتقاد بنده از ايران چيزى باقى نمانده كه به انگليس و غيره بدهند - اولا ، راست است من زياد منكر اين عمل رآىتر بوده‌ام و هستم . به قول جناب موسيو تير « 3 » 145 كه در فرانسه گفته بود « براى ايران هوايى باقىمانده » يكى از عقلاى معروف فرنگستان است كه چنين حرف زده است . اگر درست ، به آن اصول و فصول ملاحظه كنند مىتوان گفت كه هواى صاف ايران هم كدر شده . هوا هم نگذاشته‌اند كه استنشاق كنند و قدرتى نمانده كه استنطاق نمايند . اگر قدرتى نداشته باشيم كه به اضطرار ، خصم ، كلاه ما را [ مى 
  ] بردارد و حالا خودمان كلاه را به اختيار از سر برداشته‌ايم و بر سر ديگرى گذاشته‌ايم .\r\nكسى منكر راه‌آهن نيست . هركه منكر باشد از عقل بيگانه است ولى نه به آن‌طور كه به اختيار ، دولت ايران خود را مسلوب الاقتدار نمايد . به قول خواجه عليه الرحمه :\r\n چگونه شاد شود اندرون غمگينم * به اختيار كه از اختيار بيرون است \r\nدولت روس يكى از دولت‌هاى قوى است و صد سال است كه كارهاى بزرگ كرده است .\r\nبيست سال قبل هزار ورس راه‌آهن در مملكت خود نداشت و هيچ نمىگفت چرا در انگلستان صد هزار ورس راه‌آهن است و من ندارم . اندك‌اندك ساخت و پرداخت . حالا ده هزار ورس راه‌آهن دارد . الحمد الله براى دولت ايران ممكن است كه كم‌كم به اين كار بپردازد و سالى چهار پنج فرسخ از مال خود بسازد كه در عرض هفت هشت سال به رشت و انزلى از تهران كه محل تجارت است برسد . ديگر چه لازم است كه آب و كوه و جنگل انبوه و قنوات منطمسه و\r\n\r\n\r\n","description":"","footnote":"\r\n( 1 ) متن : ميليان .\r\n( 2 ) منظور « بارون ژوليوس دورويتر » است .\r\n( 3 ) تىير ، مرد سياسى فرانسه .\r\n","page_name":" 275 ","page_number":275},
  {"content":"\r\n\r\nانهار منبجسه و معادن ايران تسليم رآىتر بشود كه هر گامى مايهء هزار ناكامى است . و چنين شهرت بدهند كه اگر راه‌آهن مقتضى شد از صحن مقدس قم بگذرد ، بايد آن صحن را خراب كرد كه مجراى راه‌آهن است . بدتر از همه ضمانت است كه اين پنج ميليون ماليات كه گذران يك كرور مخلوق است كه ساليان دراز چشم به اين مواجب و وظيفه باز كرده‌اند بايد در ازاى ضمانت برود كه همه گرسنه بمانند و از دولت مأيوس شوند .\r\nاگر به ديدهء انصاف نگرند بىغرض و بىمرض به رشتهء تحرير درآورده‌ام . آن وزير فرنگستان كه در حقّ من اين عقيده را دارد اگر راست باشد و اين تفصيل را بشنود و اين نكات را بسنجد دور نيست كه بر عقيده‌اش بيفزايد كه فلانى ، هم لب فطن دارد و هم حب وطن .\r\nجناب لرد « 1 » پالمستان كه از عقلاء و وزراى معروف فرنگستان ، بل جهان است چنين معروف است كه غالبا به اداى مثل مطلب را بيان مىكردند . روزى در خدمتشان سفير كبير روس از بىنظمى و بىاعتدالى دولت عثمانى صحبت داشت كه عنقريب از سوء تدبير وزراى ناشى معدوم و متلاشى خواهد شد .\r\nلرد پالمستان گفتند : « دو سه نفر رفيق با يكديگر به راهى مىرفتند . دستمال يكى از رفقا از جيبش درآمده آويزان شده بود . يكى از آن رفقا گفت ، دستمال مىافتد نگاهدار ، آن رفيق ديگر گفت ، اگر خيال برداشتن ندارى همين‌طور تا منزل مىرود . حالا اگر كسى كلاه ما را برندارد مثل كلاه كج ميرزا آقاسى سال‌ها راه مىرود و از سر هم نمىافتد . هم‌چنين لقمهء شيرين هم نيست كه همه‌كس ميل بكند ،\r\n « نصحتك فالتمس يا ليت غيرى * طعاما اين لحمى كان مرا » \r\nاين شعر عربى شات و شوت ايرانى را با باد و بروت عثمانى جمع كرده است . مردمان بربرى حرف‌هاى سرسرى مىزنند ، « در من اين عيب قديم است و بدر مىنرود » اگر بربرى نبودم در منى در ليالى تشريق پسر عموى قادر غادر را تعليق و تدهين نمىكردم و با كپيتان ثانى كشتى اتراى آن درشتى و زشتى را نمىكردم .\r\n خوى بد در طبيعتى كه نشست * نرود تا به وقت مرگ از دست \r\nباز به سر حرف آمديم ، نوشته بودند :\r\n- دلم مىخواست نواب معظم اليه يك سياحتى هم در فرنگستان نموده باشند و از خيالات عهد سوخاتى به وطن برده باشند - اولا ، والده احتشام الدوله همراه من بود . او را همراه بردن و با مادام قدم زدن خلاف و تنها گذاشتن و تنها رفتن خلاف‌تر بود . ثانيا ، از اعليحضرت همايون روحنا فداه اجازه نبود ، به قول ميرزا مهدى خان صاحب جهانگشا ، نكته‌سنجان مضمون مىگفتند . ثالثا ، آن‌ها كه ارمغان‌ها بردند چه سود بردند كه من پس از شصت سال مدلول « كمثل الحمار يحمل اسفارا » حمال اوزار و نقال اخبار شوم و هيچ حاصلى هم نداشته باشد جز آن‌كه مردود زن و مرد و مطرود كوى و برزن شوم ، كه بگويند فلانى از بيت جليل و مقام خليل\r\n\r\n\r\n","description":"","footnote":"\r\n( 1 ) متن : لارد .\r\n","page_name":" 276 ","page_number":276},
  {"content":"\r\n\r\nبه تماشاى سنت‌پال و تمناى مجلس بال رفته است . اين كار را بهانه كرده مقصود ديدن اروپا و خوردن سالاد و سوپ بود . من كه در جوانى آلوده نبودم ، حالا در پيرى چرا آسوده نباشم . به قول عوام ؛ « دروازهء شهر را توان بست ، نتوان دهن مخالفان بست . » پس بهتر آن است اگر حياتى باشد به تهران بروم و تابستان را در شميران در را به رو ببنديم و صفحهء كتاب را بگشاييم . ديدن كتاب و صاف 146 ، به از شنيدن حرف‌هاى ناصاف است . ماهى يك‌بار به هلال ماه و جمال شاه ديده را روشن كنيم . در آن يك ، از دعاى صحيفه « ايها الخلق المطيع » خوانيم و در اين يك ، در فناى شريفه « ايها الخلق المطاع » دانيم تا در ميانه ، خواستهء كردگار چيست .\r\nجناب ناظم الملك ميرزا ملك خان هم آن دفعه خدمت شما همين را نوشته و مرا دعوت اروپا كرده ، « هيهات يضرب فى حديد بارد » اخوان عظام در ركاب هميون رفتند ، چه گلى چيدند كه من گلاب او را بگيرم ؟ « صفر اليدين و حافى الرجلين » به فرنگستان رفتن هم معنى ندارد بلكه خدا خواست از جانب دولت قاهره مأموريتى و خدمتى باشد و ما هم بتوانيم در وقت تحصيل سوغاتى بكنيم كه به ملت و دولت ما از آن توشه ، فايده‌اى و از آن خوشه ، عايده‌اى برسد الا ، « اى بس آرزو كه خاك شده » . شب از نيمه گذشته و قلم از غلبه خواب از دستم افتاد .\r\nهيچ نمىدانم چه مهملات بافته‌ام و چه معضلات يافته‌ام ، « ذرهم و ما يقولون » .\r\n « شرح اين حجران و اين خون جگر * اين زمان بگذار تا وقت دگر » \r\nدر درياى سياه با حالت تباه ، در غراب و سته خراب و خسته زيادتر از اين نمىتوان نوشت .\r\nشب چهارشنبه چهارم صفر اللهم اختمه بالظفر سنهء يك هزار و دويست و نود و سه هجرى ، موافق شب اول مارچ ماه انگليسى سنهء يك هزار و هشتصد و هفتاد و شش . و انا العبد العاصى فرهاد بن وليعهد طاب ثراه . »\r\n\r\nروز پنجشنبه پنجم شهر صفر المظفر :\r\nشب گذشته در حوالى صبح باران آمد . در طلوع آفتاب واپور در لنگرگاه باطوم ايستاد ، باطوم بندر كوچكى است . لنگرگاه خوبى دارد . در طرف يسار او رودخانهء چوروق است ، تا باطوم پنج ميل است كه ميان ارضروم و باطوم است . در يمين او رودخانهء چولوك است كه حد و سد دولت عثمانى و روسيه است . ده ميل است . اين رودخانه ميانه پوتى و باطوم است . از پوتى واپور كوچك سيس‌تريت‌سه را كه به معنى همشيره است براى ما آورده بودند . در اين اثنا حمدى پاشا متصرف باطوم با قاضى محمود ، نديم افندى با مفتى حسن ، رفعت افندى و هايرى افندى مدير تحريرات ، شهاب بيك كوماندان عسكر ، محمد افندى مين‌باشى طاپور از طليعه ششم ، حاجى حسين افندى مين‌باشى ضبطيه ، حليم افندى و كامل بيك محاسبه‌چى ، ناظر نفوس ابراهيم بيك و قونسول روس به واپور آمدند . در كنار اسكله هم يك طاپور نظام ايستاده موزيكان مىزدند و اهل كشتى بىاختيار به واپور كوچك سيس‌تريت‌سه ريخته اعتنا به قونسول نكردند . قونسول هم فراموش كرد كه از اول ، قراول آن‌جا بگذارد . بسيار خجالت كشيد ، به عذرخواهى آمد كه : « واپور ديگر [ ى 
  ] هست مسمى به ريون . به آن‌جا اخترمه بشويد . اين\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nواپور بزرگ‌تر است و بهتر است . »\r\nريون را به واپور متصل كرده اسباب‌ها را حمل‌ونقل كردند . در اين اثنا سيس‌تريت‌سه مثل برق خاطف روانه شد و باز اهل حاج و همراهان به ريون حمله آوردند و چنان تصور داشتند كه اگر ما برويم و آن‌ها بمانند وهنى در كار آن‌ها خواهد شد . ناچار قونسول به پوتى تلغراف زد كه واپور ديگر برسد . كاپيتان كشتى هم گفت : « حالا دير شده است ، اگر برويم شب به پوتى مىرسيم ، در لنگرگاه پوتى آب اين‌قدر نيست كه كشتى بايستد و شب رفتن احتياط دارد . »\r\nلهذا امروز را كه مىبايست به پوتى برويم در باطوم در ميان واپور ريون مانديم . ديشب همه چيز به خيال مىآمد ، اين يكى در ميان نبود كه فردا طورى بشود كه در باطوم توقف بكنيم ، « صدق رسول صلى الله عليه و آله و سلم العبد يدبرو الله يقدر » .\r\n اگر محول حال جهانيان نه قضاست * چرا مجارى تقدير بر خلاف رضاست \r\n هزار نقش برآرد زمانه و نبود * يكى چنانچه در آيينه تصور ماست \r\nقونسول روس از خجالت از واپور وسته بيرون نيامد كه : « من جواب جنرال ايقناتيف را چه بدهم ؟ »\r\nعصرى واپور قولوب‌چيك كه به معنى كبوتر است آمد . از آن كشتى به اين كشتى آمديم .\r\nكپيتان واپور دسته گفت : « اين واپور كوچك بهتر است . »\r\nامروز سيصد نفر صالدات آورده كه بايد به اوديسه و قرم بروند . در اين حيص و بيص قجر آقاى احمق بروز داد كه صبحى كه اسباب‌ها را به قايق گذاشته بوديم تا به آن كشتى اول ببرند ، دو نفر قايقچى كه اسباب‌ها را برده‌اند ، بسته مشمع‌هاى سفره ، عصا و نقشه‌هاى درياها كه در ميان او بود مفقود شده است . از صبح تابه‌حال هرچه به قايقچى مىگويم ، به ترك جواب مىگويد : « يكى از آن قايقچىها را نزد حمدى پاشا به باطوم فرستادم و يكى را نگاه داشتيم . »\r\nدر اين اثنا خود حمدى پاشا به مشايعت به واپور آمده بود . هردو را به حبس فرستاد . سياههء اسباب را خواستم ، معلوم شد از نقشه درياها آن‌چه كوچك بوده در يخدان بوده و آن‌چه بزرگ بوده در ميان مشمع بوده است كه دزديده‌اند . حمدى پاشا گفت : « لازمهء اهتمام را خواهم كرد و به تفليس خبر خواهم داد . »\r\nگفتم : « اگر پيدا نشد من ناچار به وزير مختار اسلامبول اعلام خواهم كرد . چون به شما محبت دارم قبل از آن‌كه خبر شما برسد اظهار نخواهم داشت . شما هم مثل سعيد پاشا نباشيد كه اعتقادش اين باشد كه به خرسيس چاره نمىتوان كرد . »\r\nبه مشاراليه خيلى از بىنظمى ضرب زدم . به شهاب بيك مين‌باشى گفتم : « مادام كه سياست در مملكت شما نباشد محال است كه سفله و اشرار آرام بگيرند . در عثمانى سياست را برداشته‌اند و مردم بيچاره را به مهلكه انداخته‌اند . »\r\nپرسيد : « مگر حالا در ايران اين رسم باقى است كه دست دزد را مىبرند ؟ »\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nگفتم : « هنوز از آسمان حكم ناسخ قرآن نازل نشده است كه اين حكم موقوف شده باشد . »\r\nخيلى حالتش متغير شد . جواب حسابى نداشت ، مگر آن‌كه بگويد : « فصول حساب جديد ناسخ اصول كتاب مجيد است . » و بر اين كلام هم جرأت تكلم نداشت .\r\nوقت غروب آفتاب به واپور قولوب‌چيك آمديم . سالن تحتانى و فوقانى بزرگ خوب دارد .\r\nيك صد و هفتاد فوت طول او و سى فوت عرض او است و به قدر چهار فوت كه عمق آب باشد حركت مىكند . قبل از طلوع آفتاب قولوب‌چيك روانه شد . تا بندر پوتى گرفتار طوفان و باد و انقلاب بوديم . شب تا صبح باران شديد آمد كه به اهالى سطحه‌نشين خيلى بد گذشت .\r\nپنج ساعت از شب رفته حاجى حسن تاجر كه در آستاراى متعلق به ايران مىنشيند پايش لغزيد به دريا افتاد . اگر فرياد نمىكرد كسى نمىدانست در آن باران آدم‌هاى ما كمك كرده طناب انداخته او را بالا كشيدند الحمد لله تعالى كه غرق نشد .\r\n\r\nروز جمعه ششم صفر المظفر :\r\nبا انقلاب تمام و زحمت ما لا كلام چهار ساعت از دسته ساعت گذشته وارد بندر پوتى شديم . با آن‌كه دريا انقلاب داشت و موج آب از پنجره‌ها مىريخت واپور خوب حركت كرد .\r\nموسيو ديگران و پليس مستر بارون هىكىنينك كه حاكم پوتى است با رئيس گمرك و اجنته كمپانى جهازات به واپور آمدند و تبريك ورود كردند .\r\nپنج ساعت از دسته گذشته بود كه به خشكى آمده به خانهء وكيل دولت عليه ايران وارد شديم . الحمد الله باران ايستاد و هوا خوب شد . پخل‌نيك تا به قونسولخانه آمد و گفت : « هر فرمايش باشد بفرماييد . »\r\nگفتم : « انسانيت و معقوليت شما كافى است . البته اگر زحمتى باشد خواهم داد . » از آن‌جا مرخص شده رفت .\r\nدر اين دو روز كه باران آمده است كوچه‌هاى پوتى همه گل است كه عبور نمىتوان كرد .\r\nحيف از آن زحمتى است كه دولت روسيه اين‌جا كشيده با اين لنگرگاه بد . قابل هيچ آبادى نيست .\r\nامروز بعدازظهر هوا خيلى خوب شد . آفتاب گرم بود . وقتى كه از دريا درآمديم گفتم :\r\n اى بحر سياه روى تو باد سفيد * هرگز به توام نبود اين‌گونه اميد \r\n پيداست كه بر على تولا دارى * كز تو به محبان على غم نرسيد \r\nعصرى به تماشاى پوتى قدرى پياده گشتم و به تماشاى كليساى روس‌ها كه در سر راه بود رفتم . اشكال حواريون و حضرت عيسى را خوب كشيده‌اند . زن و مرد به تماشا جمع شدند .\r\nاز پوتى تا تفليس دويست و هشتاد و نه ورس است . در عرض راه سواى تفليس شانزده محلّ استاسيون است كه در بعضى جا يك ربع مكث مىكند و بعضى جا سه دقيقه ، پنج دقيقه .\r\nاز اسلامبول به حركت اطراف سواحل تا پوتى به اميال انگليسى از اين قرار است : از اسلامبول تا اينه‌بولى ، دويست و سى و دو ميل . از اينه‌بولى تا سمسون ، يك صد و چهل و پنج\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nميل . از سمسون تا اردو ، هشتاد ميل . از اردو تا كيره‌سون ، بيست و پنج ميل . از كيره‌سون تا طرابوزان ، شصت و هشت ميل . از طرابوزان تا باطوم ، نود و شش ميل . از باطوم تا پوتى ، سى و دو ميل . مجموع ششصد و هفتاد و هشت ميل انگليسى است .\r\n\r\nروز شنبه هفتم شهر صفر المظفر :\r\nدو ساعت و نيم از دسته گذشته به « شمن‌دفر » آمديم كه سه ساعت گذشته حركت كرد .\r\nبه‌حسب اتفاق يكشنبه هفتم شهر شوال بود كه از پوتى به طرف دريا رفتيم . امروز كه شنبه هفتم صفر است از پوتى به طرف صحرا مىرويم . چهار ماه است كه زحمت اياب‌وذهاب طول كشيده ، « و لله الامر من قبل و من بعد » .\r\nصبحى ، پليس‌مستر « بارون هىكىنينك » به منزل آمد و همراه ما تا راه شمن‌دفر [ بود 
  ] .\r\nبسيار جوان معقول باادبى است . شب از تفليس ساعت پنج به مشاراليه تلغراف آمده بود كه همراه فلانى يك نفر مترجم بفرست كه در راه به ايشان بد نگذرد . مشاراليه اعلام كرد كه :\r\n« من مترجم ندارم نمىدانم چه بايد كرد . »\r\nگفتم : « حاجى حسن تاجر زبان روسى مىداند خوب است . »\r\nصبح زود معلوم شد كه مشاراليه از افتادن به ميان دريا تب كرده ناخوش شده است ، به ناچار برادر موسيو ديگران را كه گريگورى است و تركى كمى مىداند ، او را فرستاد . وقت رفتن چون شبانه از اين اراضى گذشتيم درست معلوم نبود .\r\nاز پوتى تا « نوءسواقى » كه عوام نوسناك مىگويند و استاسيون دوم است سى و پنج ورس است . همه‌جا صحرا و جنگل است . اين صحراها و زمين‌ها اغلب گل و باتلاق است .\r\nنوسناك قريه بزرگى است . در كنار كوه است كه كوه در يسار راه افتاده است . از آن به بعد صحرا است و جنگل به آن انبوهى نيست . در همه جاى اين صحرا آبادى است .\r\nشش ساعت از دستهء ساعت گذشته از پل آهنى رودخانه ريون گذشتيم كه از كوهستان كوتايس جارى است و از وسط پوتى گذشته به دريا مىريزد . از كنار پل آهنى تا استاسيون كوتايس كه به اسم شهر معروف است نصف ورس است . از اين استاسيون تا شهر كوتايس هفت ورس است كه در يسار راه است . از اين پل گذشته طرف يسار راه كوه و تپه و ماهور است و اغلب جا از پهلوى كوه عبور مىشود . پس از مسافت چند ورس باز به صحرا افتاده كه كوه برفى كوتايس پيدا است . از پوتى تا استاسيون هفتاد ورس است كه در سه ساعت طى كرديم .\r\nپس از آن‌كه دو ورس طى كرديم از رودخانهء قووىرىله گذشتيم كه پل آهنى خوبى هم در روى او تعبيه كرده‌اند كه خيلى پل ممتدى است . آب اين رودخانه هم به ريون مىريزد . باز ثانيا بعد از طى مسافت چند ورس از اين رودخانه گذشتيم كه باز پل آهنى ساخته‌اند ، ولى به امتداد آن يكى نيست .\r\nاز قريهء « قووىرىله » گذشتيم ، ديگر همه‌جا به كنار كوه افتادم كه طرف يسار و يمين كوه است ، بعضىجا عصاى دست اگر دراز كنى به كوه مىخورد و اغلب‌جا تراشيده‌اند . از\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nاستاسيون قووى رىله تا پوتى يك صد و هيجده ورس است . در ميان استاسيون قووىرىله و استاسيون بله‌گر مكان ديگرى است كه آن‌جا نيز دو دقيقه مكث مىكند ، آن‌جا را « سروله » مىگويند . در دامنه كوه است . به آن‌جا قدرى مانده از رودخانه سروله گذشتيم كه پل آهنى دارد . چون اين‌جا تنگ است پل آهنى او چندان امتداد ندارد . اين رودخانه هم به رود « قووىرىله » داخل مىشود . منبع اين رودخانه از جبال شمالى است كه اتصال به كوهستان كوتايس دارد .\r\nهشت ساعت و نيم از دستهء ساعت گذشته كه پنج ساعت و نيم از حركت كالسكه بخار گذشته به تونل اول رسيديم كه از پل آهنى گذشته به تونل اول داخل شديم . به قدر بيست و هشت عدد شمردم كه از تونل درآمديم . يك ساعت بعد از آن به تونل ثانى رسيديم كه او درازتر است .\r\nبه قدر چهل و چهار عدد شمردم كه از آن تونل درآمديم . دو سه جا هم از پل آهنى گذشتيم كه به رودخانهء بىجىتوبن بسته شده كه در ميان دره يمين و يسار مىگردد . از استاسيون بىجى توبن تا پوتى يك صد و پنجاه و هشت ورس است . از بىجىتوبن كه قدرى گذشتى تونل سوم است كه از آن دو تونل درازتر است . پنجاه و چهار عدد شمردم تا از تونل درآمديم .\r\nدر اين‌جا باز مباشران بر واگون‌ها دو ماشين بست كه براى سربالايى قوت داشته باشد .\r\nولى تفاوتى كه داشت ، در واگون‌هاى ديگر ماشين بود كه به زور ماشين ، اين واگون‌ها كشيده مىشد ولى از اين‌جا ، به‌جهت خرابى جلو راه كه از بهمن و برف خراب شده و تعمير مىكردند آن دو ماشين را بر پشت سر بست كه به زور ، واگون‌ها را مىراند . اين بسيار حركت مىداد كه واگون‌ها صداى زياد مىكردند و بر وجود انسان هم صدمه مىخورد . چون راه نبود كه ماشين پيش بيفتد ناچار از عقب به‌خلاف عادت مىراند و عدد واگون را هم كم كرده است .\r\nالقصه ، از « قووىرىله » به بعد همه‌جا برف بود . هرچه به طرف تفليس نزديك‌تر مىشديم زيادتر بود . بعضى جا برف را عمله‌ها شكافته كه واگون‌ها از ميان خندق برفى مىگذشت ، از پنجرهء واگون‌ها بالاتر بود كه چند مرتبه من دست دراز كردم يك مشت برف برداشتم .\r\nامسال به‌جهت سختى زمستان خرابى به راه‌آهن زياد رسيده است . مىگفتند ، به قدر سه ذرع برف آمده و از كوه ، سنگ‌ها غلطيده راه را معيوب كرده است . يك كرور منات تعمير كرده‌اند و يك ماه ، راه مسدود بود . اكنون هم كه در اواسط حوت است در بعضى جاها برف طبيعى به قدر يك ذرع باقى است . قريب به غروب نزديك به گردنهء دو ورس به قراولخانهء پوتى مانده راه از شدت برف خراب شده بود كه در ميان خندق برفى واگون‌ها را نگاهداشته به قدر يك نفر آدم بود كه مىشد راه رفت . پياده شد ، به قدر پانصد قدم بل زيادتر اسباب‌ها را حمال‌ها برداشته تا به واگون ديگر رسيديم . كوه از شدت سرما و كثرت برف كنده شده به راه ريخته بود . در آن‌جايى كه عمله‌ها كار مىكردند يك نفر مهندس ايستاده بود . گويا قالب مثالى موسيو ريشار بود ، يك سيب است كه تنصيف شده . از او جويا شدم ، گفت : « چهار روز است كار\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nمىكنيم ، بيست و يك روز ديگر كار دارد و صد نفر عمله هرروز مشغول است . » اين خندق برفى تا سورام امتداد دارد كه در بعضى جا از سطح بام واگون نيز گذشته بود . تا گورى برف بود . از آن پس در صحرا برف نبود .\r\nاز شب شش ساعت گذشته وارد استاسيون تفليس شديم . ميرزا اسد الله خان جنرال قونسول و موسيو بگلروف لوآرساب از جانب جناب ارلوف اسكى حاكم ولايت تفليس با لباس رسمى در استاسيون حاضر بودند . رئيس سوار قزاق قراول كه آن دفعه مأمور بود مشاراليه هم بود . در منزل هم ميرزا فتحعلى آخوندوف از جانب پرنس مخرانسكى مأمور بود چون وقت آمدن به تأخير افتاده بود مشاراليه در ساعت هفت نتوانسته بود حاضر شود . وقتى كه به منزل آمديم و خوابيديم نه ساعت از شب گذشته بود . از كسالت حركت « شمن‌دفر » و سرماى راه و بىخوابى ، خيلى كسل و خسته بوديم .\r\nاز پوتى تا تفليس تفصيل استاسيون با عدد ورس آن‌ها از اين قرار است : اول ، چيلاديد ؛ چهارده ورس . دوم ، نوءسواقى ؛ سى و پنج ورس . سوم ، سام‌ترىدى ؛ شصت و يك ورس .\r\nچهارم ، كوتايس ؛ نود ورس . پنجم ، قووىرىله ؛ يك صد و هيجده ورس . ششم ، بله‌گورى ؛ يك صد و سى و نه ورس . هفتم ، بىجىتوبن ؛ يك صد و پنجاه و هشت . هشتم ، سورام ؛ يك صد و هفتاد و سه . نهم ، ميخااىلوء ؛ يك صد و هفتاد ورس . دهم ، قارلى ؛ دويست يك ورس . يازدهم ، گورى ؛ دويست و سى و دو ورس . دوازدهم ، گراخالى ؛ دويست و سى و دو ورس سيزدهم ، قصپى ؛ دويست و چهل و چهار ورس . چهاردهم ، قسانقه ؛ دويست و پنجاه و هشت ورس . پانزدهم ، مخط ؛ دويست و شصت و نه ورس . شانزدهم ، اوچلى ؛ دويست و هفتاد و نه ورس . هفدهم ، تفليس ؛ دويست و هشتاد و نه ورس . تمامى اين اسامى به زبان گرجى است .\r\n\r\nتفليس\r\n\r\nروز يكشنبه هشتم صفر :\r\nبعد از نهار اول كلنل بيليك پليس‌مستر يعنى حاكم تفليس با لباس رسمى به تهنيت از جانب اهالى تفليس آمد . گفتم : « وقت رفتن گفتى كه ميل اهالى تفليس اين است كه از اين راه مراجعت بكنم [ تا 
  ] دوباره ملاقات بشود . ميل آن‌ها مرا كشانيد كه باز به اين‌جا آمدم . »\r\nخيلى اظهار ممنونيت كرد و رفت . پس از آن گورناطور « ارلوف اسكى » آمد . حاكم ايالت تفليس است . با لباس رسمى خيلى نشست و خيلى صحبت كرد . گفتم : « وعده كرديد كه اگر از اين راه بياييد انشاء الله شما را به سلامت به بادكوبه مىرسانم كه گنجه را نبينيد . »\r\nگفت : « در همين خيال بودم كه از راه شكى برويد . هم تماشا دارد و هم گنجه را نخواهيد ديد . سنگين بار را از طرف گنجه مىفرستم . »\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nگفتم : « هرطور صلاح بدانيد البته خوب است . »\r\nگفت : « در منزل همه را نوشته نزد جنرال قونسول مىفرستم كه به‌نظر شما برساند . » مترجم او موسيو بگلروف لوآرساب بود . عجب است كه وقت رفتن ، ارلوف اسكى در بالكون عمارت به ميرزا اسد الله خان گفته بود : احوال من بهم خورد و در خود علامت مرگ مىبينم . و فردا خبر آمد كه ناخوش شده است . بعد از رفتن او جناب پرنس مخرانسكى بغرايتون با لباس رسمى آمد .\r\nخيلى صحبت كرد و خيلى از آمدن ما خوشوقتى كرد . مدتى نشست و از هر قبيل صحبت شد .\r\nمرد بسيار هوشمند متينى است . مىخواهد از نوكرى استعفا بكند . خودش تأهل اختيار نكرده و مالش را به برادرش بخشيده است . اصلش گرجى است و از اولاد حضرت داود عليه السلام است . در ميان گرجىها خيلى اعتبار دارد . مترجم ايشان ميرزا فتحعلى آخوندوف بود .\r\nبعد ميرزا اسد الله خان را فرستادم كه نزد وزير دربار يعنى اشيك‌آقاسىباشى 147 « تول‌ايستوى » رفته چون همشيرهء حضرت جانشين وفات كرده است احوال‌پرسى كرده زمان ملاقات بخواهد كه به خدمتشان برسيم ، جنرال قونسول به خانه‌اش رفته بود ، مشاراليه در خانه نبود ، كارت داده بود . وقتى كه به خانه برگشت اشيك‌آقاسىباشى حضرت جانشين ، كاغذى نوشته بود كه : « ما بايد خدمت فلانى برسيم . هروقت كه معلوم مىفرماييد بيايم . » ميرزا اسد الله خان اعلام كرد كه فردا بعدازظهر بياييد .\r\n\r\nروز دوشنبه نهم شهر صفر :\r\nصبح به حمام قدرت رفتم . آب پاك ملايم گرم است و خيلى امتياز دارد . بدن را نرم مىكند . به منزل كه آمدم آقا ميرزا فتحعلى آخوندوف آمده بود ، در اين بين او را جناب پرنس مخرانسكى احضار كرد . به تعجيل رفت . بعد از او اشيك‌آقاسىباشى حضرت جانشين ، تول‌ايستوى با لباس رسمى آمد . ده پانزده روز است كه از پطربورغ آمده است . مىگفت :\r\n« امروز به حضرت جانشين مىخواستم آمدن شما را عرض بكنم كه وقت ملاقات را تعيين كند به شكار تشريف برده بودند ، عصرى مىآيند اميدوارم كه فردا عرض كرده وقت ملاقات را معين بكنم . »\r\nترجمان مشاراليه آقا ميرزا فتحعلى بود . يراق لباس او طور ديگر بود كه مخصوص اشيك‌آقاسىها است و از دولت ايران هم نشان داشت . بعد ، ثانيا آقا ميرزا فتحعلى آمد . معلوم شد كه پرنس مخرانسكى فرمايش كرده است : « اولا از فلانى خواهش مىكنم كه به بازديد من تشريف نياورد ، به همان كارت ، من اكتفا مىكنم . ثانيا به خدمت گينيار مرتسكى رسيده اعلام كن ، فلانى دو روز است آمده است . يقين از آمدن ايشان خبر نداشته است . » [ و گفت 
  ] :\r\n« من به خدمت گينياز مريسكى رسيده اعلام كردم قسم خورد كه « هيچ خبر نداشتم و خيلى خجالت كشيدم . امروز كار دارم . فردا آن‌جا حاضر باشيد ، در ساعت سه آن‌جا حاضر هستم . » و همراه ميرزا فتحعلى ، محمود ميرزا پسر شاهزاده بهمن ميرزا 148 بود كه در نظام منصب دارد و بهجت افندى جنرال قونسول دولت عثمانى هم به ديدن آمده بود . از ميرزا فتحعلى احوال\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nگورناطور بادكوبه را پرسيدم : « يقين كسالت دارد و الا هرگز مرا فراموش نمىكرد . »\r\nميرزا فتحعلى گفت : « از اين‌جا به خانهء او مىروم ، جويا شده فردا مىگويم . »\r\nمشاراليه زحمت كشيده به خانهء او رفته ، در خانه نبود كاغذ مبسوطى نوشته به خانه‌شان گذاشته بود و رفته بود .\r\n\r\nروز سه‌شنبه دهم صفر المظفر :\r\nصبحى ، قبل از نهار جناب جنرال مايور استار اسيل اسكى گورناطور بادكوبه با لباس رسمى به ديدن آمد ، با كمال معذرت كه « ديروز آخوندوف مرا خبر كرده است » . خيلى اظهار اخلاص و مهربانى كرد . انصافا در حسن اخلاق بين الامثال يگانه و طاق است . گفت : « خانم من مىگويد « چقدر بدبخت بودم كه در بادكوبه شما را و شاهزاده خانم را پذيرايى نكردم . در اين‌جا هم به درد گوش و گلو چند روز است مبتلا هستم كه آرام ندارم . »\r\nخيلى نشست و صحبت كرد . قرار شد كه خبر حركت واپور بادكوبه را اعلام كرده خبر بدهد . منصب ايشان بالفعل بالا رفته « ديركتوردپارتمان » است . يعنى محل رجوع امورات عامه .\r\nرئيس اين دايره در تحت حكم پيشكار كل است و چنين معلوم مىشود كه به جهت ميلى كه حضرت جانشين به ايشان دارند چندى نمىكشد كه به منصب پيشكارى قفقازيه نايل شوند .\r\nبعد از رفتن ايشان به بازديد جناب پرنس مخرانسكى و جناب ارلوف اسكى رفته هردو را كارت داده به منزل برگشتم . عصرى ، سه ساعت به غروب مانده جناب گينياز مريسكى با لباس رسمى آمد و خيلى از احوالات ، مكه ، مدينه ، و مصر ، اسلامبول پرسيد . بسيار مرد زيرك دورانديشى است . بر كارهاى عثمانى استهزا داشت . از ايشان پرسيدم : « در آن وقت در نوخو تعريف تخته‌بندى و منبت‌كارى عمارت آن‌جا را كرديد ، چون حالا خيال دارم از آن راه بروم اگر بدانم كجا است به تماشاى آن‌جا مىروم . چنان مىدانم كه در ايران و اصفهان هم از آن جور تخته‌بندى خيلى باشد . »\r\nگفت : « محمد حسن خان حاكم قديم آن‌جا است . البته در اصفهان [ هم 
  ] هست .\r\nصنعتگرهاى قديم ايران خيلى ماهر بودند . بعد از سلطنت ختا ، در روى زمين دولتى قديم‌تر از ايران نيست . »\r\nگفتم : « از عهد جمشيد تابه‌حال معين است . »\r\nگفت : « سه هزار سال تاريخ ما تابه‌حال در دست داريم . » و از اصفهان تعريف كرد .\r\nگفتم : « در فتنه افغان خراب شده . اگر در اين چند سال دولت قاجاريه ، اصفهان پايتخت بود ، حالا آبادى آن‌جا از اسلامبول گذشته بود . »\r\nگفت : « يقين كه چنين است . » و بعد جهت پايتختى تهران را پرسيد ، گفتم : « شاه شهيد آقا محمد خان به جهت قاجاريهء استرآباد و قرب مازندران به آن‌جا ميل كرد و توطن نمود . رفته‌رفته به تأسى ايشان همين‌طور ماند . حالا نقل و تحويل مشكل است . و الا خودمان هم مىدانيم كه اصفهان نسبت به تهران ندارد . رودخانهء زنده‌رود از وسط شهر مىگذرد و قابل هرگونه آبادى\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nاست . » تصديق كرد كه چنين است و گفت : « تعريف اصفهان را شنيده‌ام . »\r\nگفتم : « با اين همه عمارات خوب فرنگستان چنين مىدانم كه اگر آن‌جا به‌نظر شما برسد خيلى جلوه كند . » به قدر يك ساعت نشسته خيلى صحبت داشتند و رفتند و خيلى اظهار خصوصيت كردند . گفتند : « چقدر از سركار شما ممنون شديم كه از اين راه آمديد و ما را به ملاقات خودتان شاد كرديد . » مترجم ايشان آخوندوف بود .\r\nبعد از تشريف بردن ايشان ، خان باباخان پسر شاهزاده بهمن ميرزا آمد . پسر خودش منصور ميرزا را همراه آورده بود كه از دختر آخوندوف است . هفت سال دارد و پسر خوبى است . از زرنگى آخوندوف به او تأثير كرده است .\r\nاشيك‌آقاسىباشى حضرت جانشين به بازديد ميرزا اسد الله خان آمده بود . بعد كاغذ اشيك‌آقاسىباشى براى جنرال قونسول آمد كه : « فردا بايد فلانى زحمت كشيده يك ساعت بعدازظهر به ديدن حضرت جانشين . گراندوك » تشريف بياورند . كالسكه مخصوص خود را در آن ساعت پى ايشان خواهند فرستاد . » بعد جنرال قونسول ميرزا اسد الله خان آمد جويا شد كه : « شما لباس نداريد و پيش سلطان به چطور مشرف شده‌ايد ؟ و سلطان چه لباس داشت ؟ »\r\nگفتم : « من از التفات ولىنعمت خودم همه لباس رسمى و درجات نشان را دارم ، چون قصد زيارت بيت الله الحرام داشتم هيچ لباس رسمى همراه نياورده‌ام . اين‌گونه لباس‌ها با سفر مكه منافات دارد و قصد انسان مشوب مىشود . در اين سفر به‌طور مسافرت حركت كرده‌ام .\r\nهركه مهربانى كرده است و به قاعده رفتار كرده است ملاحظهء شأن خود را كرده است . خدمت سلطان هم با همين لباس سردارى سياه و شلوار سياه مشرف شده‌ام . سلطان هم هيچ لباس سلطنت نداشت ، به همين‌طور لباس ساده پوشيده بودند . »\r\nبعد ميرزا اسد الله خان آمد ، گفت : « به اشيك‌آقاسىباشى تفصيل را گفتم ، پسنديد . »\r\nبعد از رفتن آخوندوف با ميرزا اسد الله خان پياده قدرى در ميان شهر تفليس سياحت كرديم و يك ساعت از شب رفته به منزل آمديم .\r\nامروز جناب كولوچين سناطور كه به پيشكارى كشورى كل قفقاز از جانب اعليحضرت امپراطور آمده ، وارد تفليس شد . مشاراليه عوض بارون نيكولاى آمده است . در اين مدت كه پرنس مخرانسكى كفيل امور بود موقتا دخيل بود و خودش هم به واسطهء پيرى چندان ميل به نوكرى ندارد و از هرجهت آسودگى دارد ، « و اذا انتهيت الى مداك فلا تجاوز » .\r\n\r\nروز چهارشنبه يازدهم شهر صفر المظفر :\r\nصبحى ، باز گورناطور بادكوبه به ديدن آمد و گفت : « هروقت فرصت داشته باشم به خدمت شما بيايم ، غنيمت مىدانم . خواهش دارم در بادكوبه در منزل من كه خالى است منزل كنيد . »\r\nگفتم : « خانهء شما را از خود مىدانم . در حقيقت در خانهء خود منزل خواهم كرد . » و معلوم كرده بود انشاء الله تعالى واپورى كه با ورود ما به آن‌جا مناسب باشد در پانزدهم مرت ماه\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nروسى است كه مطابق دوشنبهء غره ربيع الاول است خواهد بود . بعد از مدتى تشريف بردند .\r\nميرزا محمد على بيك كاشى كه از اقرباى مرحوم امين الدوله فرخ خان است آمد . مشاراليه خيلى در دولت روسيه معتبر است . اغلب چاپارخانه‌ها را اجاره كرده ، آن‌قدر محل اطمينان است كه پسته‌خانه « 1 » را به او داده‌اند . بسيار آدم معقول درستى است . همه از او رضامندى دارند .\r\nبيست سال است كه در خاك قفقاز است و هيچ تغيير حالت ، كلاه و وضع نداده است .\r\nدر پنج ساعت به غروب مانده از جانب حضرت جانشين آجودان مخصوص كالسكهء مخصوص آورده با ميرزا اسد الله خان جنرال قونسول رفتيم . دم در عمارت قراول‌ها و قزاق‌ها ايستاده احترام نظامى كردند . به عمارت داخل شده ، دم عمارت ، اشيك‌آقاسىباشى و ساير اجزاى حضور بودند . آقا ميرزا فتحعلى آخوندوف كه مترجم اول است ايستاده بود . از پله‌ها كه بالا رفتم خيلى خسته شدم . پايم درد مىكرد . آخوندوف گفت : « خسته شديد ؟ »\r\nگفتم : « اگر قدرى مكث مىكردم خيلى خوب بود . »\r\nدر اطاق اول اشيك‌آقاسىباشى گفت : « ميل داريد در اين نيمكت نشسته قدرى رفع خستگى بكنيد . »\r\nفورا شربت پرتقال و يك دورى شيرينى آوردند . قدرى شيرينى خوردم . اشيك‌آقاسى باشى گفت : « هروقت ميل داريد حضرت جانشين منتظر پذيرايى است . »\r\nگفتم : « اين‌قدر هم كه نشستم براى رسيدن خدمت ايشان بود كه حالت تكلم داشته باشم . »\r\nبرخواستم ، اشيك‌آقاسىباشى تا دم اطاق آمد . بزرگ عملجات در را باز كرده من داخل شدم . آخوندوف نيز آمد . ميرزا اسد الله خان و ساير اجزا كلا بيرون بودند . وقتى كه داخل اطاق گشتم جانشين ايستاده به‌جز حمايل ، همه لباس رسمى داشت . نشان تمثال اعليحضرت همايون را انداخته با ساير نشان‌ها دو سه قدم پيش تشريف آوردند . دست دراز كرده دست مرا گرفتند . ايستاده احوال‌پرسى كرده در روى نيمكت جا دادند . من ادب كرده ، كه اول ايشان جلوس بفرمايند . به اصرار در طرف يمين نيمكت مرا جاى دادند و فرمودند : « در اين اطاق از شاهنشاه ايران پذيرايى كرده‌ام . »\r\nعرض كردم : « اطاق مباركى است كه منظور دو شاهنشاه و الا جاه شده است . امپراطور اعظم هم اين‌جا تشريف آورده‌اند . »\r\nاحوال قبلهء عالميان را پرسيدند ، كه : « خيال تشريف‌فرمايى خراسان دارند ؟ » عرض كردم :\r\n« من مدتى است از تهران درآمده‌ام ، هيچ خبر ندارم . معلوم است اگر خبر صحيح باشد خدمت سركار است . »\r\nفرمودند : « شاهنشاه در فصل خزان به مازندران رفته بودند . »\r\nعرض كردم : « خزان تهران فصل بهار مازندران است كه از همه جهت صفا دارد . »\r\n\r\n\r\n","description":"","footnote":"\r\n( 1 ) پسخانه .\r\n","page_name":" 286 ","page_number":286},
  {"content":"\r\n\r\nفرمودند : « از آن‌جا شاهنشاه به استرآباد رفته ، حاكم آن‌جا را معزول كرده و حاكم سابق را احضار فرموده‌اند و به‌جاى او نصب فرموده‌اند . »\r\nعرض كردم : « حاكم سابق سليمان خان است . بسيار مرد زيرك قاعده‌دانى است . قونسول دولت روس از او خيلى راضى بود . سرحد را خيلى منظم نگاهداشته بود . اگر آن باشد خيلى التفات در حق استرآبادى كرده‌اند . »\r\nفرمودند : « خيال تشريف‌فرمايى عاشورا را داشتند . از انقلاب دريا ديگر ميل نكرده‌اند كه تشريف ببرند . »\r\nعرض كردم : « از اخبار ايران مدتى است بىخبرم . »\r\nاز احوال درياها و اسلامبول و مصر جويا شدند ، آن‌چه لازم بود عرض كردم ، فرمودند : « در غياب موكب شاهنشاه در تهران بوديد ، خوب از عهدهء خدمت برآمديد . فى الحقيقه كار بزرگى بود كه در غياب ايشان ولايت ايران آن‌طور امن باشد . »\r\nعرض كردم : « از بركت وجود شاهنشاه بود كه ولايت منظم بود . اگر من خدمت كرده‌ام وزير مختار دولت روس موسيو بيكر مىداند كه مىگفت از شما در خدمت شاهنشاه و امپراطور رضامندى خواهم كرد كه در غياب شاهنشاه خيلى خوب از عهدهء اين خدمت برآمديد . »\r\nفرمودند : « از راه گنجه ميل داريد برويد يا نوخو ؟ »\r\nعرض كردم : « امروز شنيدم راه نوخو زياد گل است . البته از هر راه بروم به عرض حضرت جانشين خواهد رسيد . » و عرض كردم : « اخلاق حسنه جانشين را از برادرهاى خود وقتى كه در ركاب مبارك شاهنشاه مراجعت كرده بودند شنيده بودم . وقت رفتن زيارت بيت الله الحرام در قرم تشريف داشتند . فيض ملاقات نصيب نشد . حالا كه خدمت سركار رسيدم دانستم كه برادرهاى من باز كم گفته‌اند . »\r\nخيلى اظهار امتنان كرد . و عرض كردم : « دريغ داشتم كه در اول ملاقات سرسلامتى به حضرت شما بدهم كه همشيرهء شما فوت شده است . سلامت وجود امپراطور اعظم همه غم‌ها را رفع مىكند . »\r\nفرمودند : « از اين مهربانى و غمخوارى شما ممنون هستم كه به ميل خاطر اين صحبت را داشتيد . »\r\nعرض كردم : در عوض او ، به مولود جديد كه در اين روزها متولد شده تهنيت مىتوانم بدهم كه انشاء الله مبارك است . خيلى خنديدند و گفتند : « هفت اولاد دارم ، اين پسر چهارم است .\r\nدر قفقاز متولد شده است . ديگر اولاد نمىخواهم . »\r\nعرض كردم : « انشاء الله چندين اولاد ديگر هم خدا عطا خواهد فرمود . انسان حكم درخت دارد و اولاد او حكم شاخه و برگ را دارد . هرقدر درخت شاخه‌اش و ميوه‌اش زيادتر باشد شكوه او و سايهء او زيادتر است . انسان هم هرقدر اولادش بيشتر باشد باعث شكوه او خواهد شد . »\r\nفرمودند : « خوب نكته [ اى 
  ] فلانى گفت . » و بعد برخاستند ، من خواستم مرخص شوم ،\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nفرمودند : « بيا اين اطاق‌ها را تماشا كن . »\r\nپيش افتاده به اطاق خوابگاه قبلهء عالميان برده نشان داده ، فرمودند : « اين اطاق هيچ زينت ندارد مگر عكس صاحب‌منصب‌هاى توپخانه كه در پطربورغ در ادارهء من بودند . ولى در اين‌جا شاهنشاه ايران و امپراطور ، شب خوابيده‌اند . »\r\nعرض كردم : « اگر زينت ظاهرى ندارد ، زينت معنوى دارد كه محل آسايش و خواب دو شاهنشاه و الا شأن شده است . » از آن اطاق بيرون آمده ، نقشهء قفقازيه را در صفحهء بزرگى كه تقريبا دو ذرع و نيم در دو ذرع مىشد كشيده در ديوار نصب كرده بودند و همه كوه‌ها را مجسم كرده بودند و خيلى امتياز داشت يكىيكى به اين بنده نشان دادند كه : « اين كوه البرز است كه هميشه برف دارد . طرف شمال و مغرب او كوهستان چركس است و پشت كوه ولايت چچن 149 است كه با ما خيلى جنگ كرده . جنگل‌هاى سخت دارد . حالا هم تجارت و كسب مىكنند . » و جاى شاميل 150 را نشان دادند و فرمودند : « اين‌جا دربند است . »\r\nعرض كردم : در دربند از قرارى كه نوشته‌اند از انوشيروان آثار بسيار است كه از كوه ديوارى تا كنار دريا كشيده است كه محكم بوده و دروازه داشته كه شب‌ها مىبسته‌اند . »\r\nفرمودند : « راست است ، خيلى آثار قديم هست . » از زمان انوشيروان پرسيدند ، عرض كردم :\r\n« تقريبا هزار و چهار صد سال مىشود . » و بعد راهى كه به « ولادى قفقاز » مىرود نشان دادند كه از تفليس به آن‌جا مىرود و راه‌آهن پوتى تا تفليس را معلوم كرده بودند و راهى كه به بادكوبه مىرود و نشان دادند كه : « شما از اين‌جا خواهيد رفت و اين صحراى نوخو خيلى با صفا است . » و بعد راهى كه به شيشه مىرود نشان دادند : « در آن‌جا كوهستان شيشه است كه بهمن ميرزا آن‌جا است . »\r\nعرض كردم : « در حق بهمن ميرزا خيلى التفات كرده‌ايد . لازمهء شأن امپراطورى همين است كه به اشخاص محترم التفات بكند . »\r\nفرمودند : « ولى هميشه ناراضى است . در ايران چند قطعه ده دارد و هميشه ادعاى آن‌ها را مىكند كه دولت ضبط كرده است . »\r\nعرض كردم : « خلاف ادب است كه نسبت به برادر بزرگ خود بد بگويم . ولى شاهزاده در اين عرض و در اين حرف حق ندارند . حساب هفت سالهء آذربايجان را نپرداخته‌اند و مبلغ‌هاى خطير در حق ايشان دولت به جهت شما مراعات كرد . اگر در ازاى عمل هفت سالهء آذربايجان كه ملتزمى ايشان بود دولت چند قطعهء ده ضبط كرده باشد بىحساب نبوده است . »\r\nفرمودند : « هفت نفر از اولاد او الان در نظام خدمت مىكنند و منصب دارند . »\r\nعرض كردم : « شايسته سركا است كه اولاد نجبا و شاهزادگان را تربيت بفرماييد . »\r\nبعد نقشه مغان را نشان دادند كه : « شاهسون‌ها خيلى دزدى و دغلى مىكنند ، خوباست آن‌ها را تخته‌قاپى بكنند . »\r\nعرض كردم : « دزدى و دغلى لازمهء طبيعت ايلاتى است . البته در فصل زمستان بايد هركه\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nدر مغان به ريش‌سفيدى مىرود مانع باشد كه از طرفين به رعيت‌ها بىحسابى نكنند . » و عرض كردم : « اگر مىفرماييد همين فقره را به خاكپاى شاهنشاه عرض مىكنم . »\r\nفرمودند : « خيلى از شما راضى مىشوم كه همين مراتب را به عرض برسانيد . » من هم از نقشه اگرچه خط روسى بود ولى به قرينه و قياس عرض مىكردم كه اين‌جا كجا است ، آن‌جا كجا است . خيلى تعجب مىكردند . ميرزا فتحعلى عرض كرد : « فلانى در جغرافيا تأليف كرده است . »\r\nكوه آغرىداغ را نشان دادند ، عرض كردم : « آرارات همين است كه در كتب مقدسه است . » و خطوط سرحد ايران و عثمانى را نشان دادند كه : « اين شهر الكسندرنه پل است كه عثمانىها گمرى مىگويند . »\r\nاز آن‌جا به سر ميز برده شكل خانم خودشان را نشان دادند كه بچه بغلشان بود ، فرمودند :\r\n« اين بچه پيشتر از اين بچه‌اى است كه تازه دنيا آمده است . »\r\nاز آن‌جا گذشته ، در بالاى سر نيمكتى كه ما نشسته بوديم ، شكل امپراطور والد خودشان و والده‌شان را نشان دادند ، عرض كردم : « يكى از سلاطين بزرگ دنيا است كه با سلاطين معروف مشهور دنيا همسرى مىتواند بكند ولى اگر شما از من مىپرسيديد كه اين شكل كيست با شباهتى كه به شما داشتند عرض مىكردم كه امپراطور ماضى است ، چرا كه خيلى شباهت به ايشان داريد . »\r\nفرمودند : « اگر برادر ديگر من « نيكولاى » را ببينيد خواهيد دانست كه چقدر شباهت داشته است . »\r\nاز آن‌جا به نقشهء « پطربورغ » بردند . نشان دادند كه در حالت يخ بستن رودخانهء نوا است كه به انگليسى نيوه مىگويند . عرض كردم : « گويا طرف كليساى سنت‌ايزگ - سنت به معنى مقدس و ايزگ محرف اسحق است - را كشيده است . »\r\nفرمودند : « همين است كه مىگويى . » و خيلى خوب كشيده بودند . پس از آن دست دراز كرده دست مرا گرفته فرمودند : « چقدر از ملاقات شما محظوظ شدم . »\r\nچند قدمى مشايعت فرمودند . من هم خداحافظ كرده با آخوندوف بيرون آمدم . به قدر يك ساعت مجلس ملاقات طول كشيد . اشيك‌آقاسىباشى و اجزا تا دم در مشايعت كرده سوار همان كالسكه شده به قونسولخانه آمديم . آخوندوف از دم در كوچه خداحافظ كرد .\r\nعصرى ، با ميرزا اسد الله خان به بازديد جناب گينياز مريسكى رفتيم . در خانه نبود كارت داده مراجعت كردم . قدرى در كوچه و بازار گردش كرده به منزل آمديم .\r\n\r\nروز پنجشنبه دوازدهم صفر المظفر :\r\nصبحى ، آجودان نواب و الا حضرت جانشن به قونسولخانه آمد : « حضرت جانشين يك ساعت بعدازظهر به بازديد شما خواهد آمد . »\r\nميرزا اسد الله خان قونسولخانه را نظمى داد و تجار ايرانى را خبر كرد چند نفر آمدند . در\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nساعت مزبور با آجودان مخصوص خود مسنانوف در كالسكه نشسته تشريف آوردند ، با نشان تمثال همايون و آپولوت و واكسل‌بند كه ديروز ملبس بودند . من تا سر پله استقبال كردم .\r\nهمان‌جا دست داده اظهار مهربانى كردند . به اطاق كه تشريف آوردند به‌جز آخوندوف كس ديگر نبود ، فرمودند : « خيلى شوق ملاقات شما را داشتم . آن وقت كه شما آمديد من نبودم .\r\nافسوس آن وقت را دارم . »\r\nعرض كردم : « من اگر اين‌وقت هم فيض خدمت حضرت جانشين را درنمىيافتم از بخت خود مأيوس بودم . »\r\nفرمودند : « در اين عمارت كهنه چطور نشسته‌ايد و جنرال قونسول چطور مىنشيند ؟ »\r\nعرض كردم : « اگر عمارت كهنه است از بركت قدوم حضرت جانشين حالا نو خواهد بود . »\r\nخيلى خنديدند و فرمودند : « چنان كهنه است كه هيچ‌وقت نو نخواهد شد . »\r\nاز احوال مكه و مدينه جويا شدند كه امسال چقدر حاج بود ؟ عرض كردم : « نايب قونسول فرانسه در جده مىگفت ، يك صد و چهل و پنج هزار نفر شمرده بودند . »\r\nفرمودند : « خيلى خوب است . شاهزاده خانم شما چطور سوار شتر شدند ؟ به شاهزاده خانم خيلى بد گذشته است . »\r\nعرض كردم : « تخت روان داشتيم كه به شتر بسته بودند ، زحمت داشت ولى بالنسبه باز راحت است . »\r\nفرمودند : « از اهل قفقاز و قرم هم امسال خيلى بودند ؟ »\r\nعرض كردم : « به قدر دو سه هزار نفر از اهل قفقاز و قرم بودند . همه‌جا آن‌ها را مثل رعيت ايران مراعات مىكردم كه در نزد جنرال ايقناتيف در اسلامبول رضامندى كرده بودند . »\r\nفرمودند : « من هم شنيده‌ام . » باز فرمودند : « اهل قرم عجب طايفه‌اى هستند . حكم امپراطور است كه آحاد ناس در دفتر قشون باشند و مشق بكنند و ياد بگيرند . آن‌ها از اين كار ابا و حاشا دارند كه مهاجرت كرده به خاك عثمانى مىرويم ، حال آن‌كه در عثمانى هم‌رديف قشون همين‌طور است . » از احوال بوسنه جويا شدند كه در اسلامبول چه دانستيد ؟\r\nعرض كردم : « حيدر افندى كه يك چندى در ايران و در « پطربورغ » مأموريت داشت او را مأمور كرده بودند كه براى اجراى احكام برود . »\r\nفرمودند : « مكرر وعده كرده‌اند و خلاف كرده‌اند . »\r\nعرض كردم : « چون دولت روس و نمسه و پروس در اين كار دخالت دارند مشكل است كه اين دفعه خلاف بشود . » و به قدر يك ربع نشسته برخاستند . من خواستم تا سر پله مشايعت كنم بيرون در اطاق به زور دست مرا گرفته برگردانيدند كه به زحمت شما راضى نيستم .\r\nبعد از تشريف بردن ايشان ميرزا فتحعلى آخوندوف صحبت مىكرد كه : « در اين مدت هرگز نشده بود كه يكى از شاهزادگان يا اعيان را جانشين اين‌طور پذيرايى فرموده ، به قدر يك\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nساعت صحبت داشته و همه‌جا را نشان بدهند . معلوم است همه را به ميل خاطر حركت كرده‌اند . »\r\nعصرى با ميرزا اسد الله خان سوار شده به باغ مرحوم آقا مير فتاح رفتيم كه حالا مال دولت شده است و براى تماشاى عموم مردم است . نيم ساعت به غروب مانده برگشتيم .\r\nتفصيل قشون از اين قرار است كه : « در هذه السنهء يك هزار و هشتصد و هفتاد و شش مسيحى حكم امپراطور است كه تمام افراد مردم از نجيب و نانجيب ، غنى و فقير از سن بيست و يك سالگى بايد در رديف قشون باشند و پنج سال در سربازخانه مانده مشق بكنند و سفر بكنند .\r\nبعد از پنج سال ديگر كه وعده تمام شد ، مرخص خانه مىشوند . تا هفت سال ديگر كه در خانه است اگر جنگى واقع شد باز بايد حاضر خدمت باشد كه تا سن سى و دو جزو نظام است . بعد از انقضاى مدت سى و دو سال ديگر معاف است .\r\nمسلمانان و اهل قرم از اين كار كمال تحاشى دارند . اهل قفقاز و قراباغ را از اين حكم بنا به مصلحت ، تا بيست و پنج سال معاف فرموده‌اند كه بعد از بيست و پنج سال اين حكم مجرى خواهد شد ، تا تقدير الهى چه باشد .\r\nامروز احمال و اثقال سنگين كه در پوتى مانده بود و به كمپانى داده [ تا 
  ] از عقب برسانند با آدم‌ها وارد شدند . شب براى ضرورت كه در ساك باز شد معلوم شد كه ساك بزرگ را از پهلو شكافته و ساك كوچك را شكافته ، نشان كوچك تمثال همايون را كه الماس برليان بود و نشان طلاى مدال « پاپ‌پيوس نهم » را كه در كردستان به يادگار فرستاده بود كه يك طرف او شكل حضرت دانيال 151 عليه السلام است كه به شيرخانه انداختند و حركت در ميان آن‌ها ايستاده است ، و يك طرف صورت خود پاپ‌پيوس است با اسباب ديگر و از ساك بزرگ هم بعضى از اسباب‌هاى ارمغانى را دزديده‌اند . آن‌چه معلوم شد ، در آن يك شب و يك روز كه بارها و ساك‌ها در خانهء موسيو ديگران بوده غفلت شده ، از خارج يا داخل الله اعلم فرصتى يافته سرقتى كرده‌اند . همان شب به جنرال قونسول اعلام شد به بيگلر بيگى شهر اعلام كند كه اگر نشان مدال را در نزد صرافى يا كسى ديدند بگيرند . از ايالت تفليس اهتمام شد ولى فايده نكرد . اين ضرر و خسران مرتبه سوم است كه در آن سفر وارد آمد .\r\n\r\nروز جمعه سيزدهم صفر المظفر :\r\nشب جمعهء سيزدهم دو ساعت و سيزده دقيقه به افق تبريز از شب رفته ، اول سال پنجاه و نه ناقصه شمسى من است كه موضع شمس حوت « يط ل » نوزده درجه و سى دقيقه است . طالع وقت ميزان « يزن » هفده درجه و پنجاه دقيقه است كه به حساب قمرى پنجاه و نه سال و دو ماه و ده روز قمرى گذشته .\r\nصبحى ، قبل از نهار گينياز اندرى نقوف كه جنرال آجودان اعليحضرت و رئيس نجباى تفليس و چهار شهر ديگر است به ديدن آمده بود كه از جانب نجباى تفليس تهنيت بگويد .\r\nخيلى مرد خوشرويى است . هرسه سال به سه سال نجبا يكى را به رياست خودشان انتخاب\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nمىكنند . شش سال است كه دوبار او را منتخب كرده‌اند . در ماه مى سنهء يك هزار و هشتصد و هفتاد و شش باز اول مجلس انتخاب است . به مشاراليه گفتم : « با اين حساب خلق كه شما داريد باز در اين سال و سال‌هاى ديگر شما را انتخاب خواهند كرد . »\r\nگفت : « پير شده‌ام ، خسته شده‌ام و در نظام خيلى صدمه كشيده‌ام كه پير شده‌ام . »\r\nوقت برخاستن گفتم : « زحمت نباشد سلام مرا به نجباى تفليس خواهيد رسانيد كه از اين تهنيت ايشان كه شما را فرستادند خيلى ممنون شدم . البته آدم نجيب و اصيل قدر نجبا و اعيان را زيادتر از ديگران مىداند . » خيلى تشكر كرده رفت .\r\nپس از آن گورناطور بادكوبه آمده بود ، خيلى اظهار تأسف مىنمود كه من در بادكوبه نيستم . همراه شما قون‌دوقتور روانه خواهد شد . اگر مىفرماييد من هم يكى از اهالى بادكوبه را بفرستم . »\r\nگفتم : « همان‌قدر آن قون‌دوقتور كه تعيين مىشود تركى بداند كافى است كه در راه اگر لازم شد بتواند از عهدهء جواب ، كم و بيش برآيد . » احوال شاهزاده خانم را پرسيد ، گفت : « من عادت مشرق‌زمين را مىدانم كه نبايد احوال عيال كسى را پرسيد ، چون شما به من التفات داريد از آن‌جهت گستاخى مىكنم كه انشاء الله كسالت نداشته باشند . »\r\nگفتم : « من فاميلى - يعنى يك خانواده و اهل بيت - شما را از خود مىدانم . ايشان هم هميشه احوال سلامتى شما را و خانم را جويا هستند . »\r\nچون سه بار زحمت كشيده به ديدن آمده بود ، بعد از نهار به بازديد مشاراليه رفته قرار داد كه فردا زحمت كشيده بيايند و تفصيل منازل عرض راه را معلوم بكند كه يازده شبه در كجا توقف بشود .\r\nچون استخاره از راه نوخو ، اين آيه آمد ؛   « قالَ إِنِّي عَبْدُ اللَّهِ آتانِيَ الْكِتابَ وَ جَعَلَنِي نَبِيًّا وَ جَعَلَنِي مُبارَكاً أَيْنَ ما كُنْتُ »   از آن‌جهت از آن راه مصمم شديم .\r\nگورناطور مىگفت : « بعضى منزل‌ها خوب نيست . »\r\nگفتم : « يك شب هرطور باشد مىگذرد . »\r\nبعد از آن‌كه به منزل آمديم موسيو ولير فرانسه كه در خدمت نواب والاحضرت جانشين عارض عرايض است به آخوندوف گفته بود « ميل دارم فلانى را به‌بينم . »\r\nگفتم : « پس از آن‌كه او ميل داشته باشد البته من هم مايل هستم كه اشخاص اين ولايت را به قدر مقدور بشناسم . »\r\nآخوندوف او را اعلام كرده بود ، به ديدن آمد . اصل او [ از 
  ] فرانسه است و داماد « حسن بيك آقا لروف قراباغى » است كه منصب جنرال مايورى دارد . مرد خليق و خوش محاوره‌اى است . از احوال مكه و مدينه و احرام و مناسك حج جويا مىشد . به قدر نيم ساعت نشسته رفتند .\r\nپس از آن ميرزا محمد على بيك كاشى كه قرار كار كالسكه و تران‌تاس و غيره را مىداد\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nآمد كه : « فردا بارها را ببنديد كه براى پس فردا انشاء الله معطلى نباشد . »\r\n\r\nروز چهارشنبه چهاردهم شهر صفر :\r\nموسيو ملك بگلروف لوآرساب آمد . قرار منازل را آورده بود . بعد گورناطور بادكوبه آمد . بعد از رفتن ايشان ميرزا فتحعلى آخوندوف آمد . عصرى به بازديد گينياز اندرى نقوف رئيس نجبا رفتم . در منزل بود . خيلى اظهار امتنان كرد كه : « سلام شما را به رئيس نجباى دو شهر كه در تفليس حاضر بودند رسانيدم . در ماه مى كه همه جمع خواهند شد خودم به همه خواهم رسانيد . »\r\nگفتم : « وداع مرا نيز به همه برسانيد كه از ولايت آن‌ها به خوشحالى رفتم . » از آن‌جا منزل آمدم . در ميان كوچه جناب پرنس بغرايتون مخرانسكى را ديدم ، احوال‌پرسى كردم ، فرمودند :\r\n« من فردا به وداع شما خواهم آمد . »\r\nعصرى به احوال‌پرسى جناب اربىليانى رفتم . خيلى اظهار مهربانى كرد كه : « من فرصت نكردم لباس رسمى بپوشم ، خواهيد بخشيد . »\r\nگفتم : « اين دفعه شما كسالت داشتيد تشريف نياورديد من شما را ملاقات نكردم ، بر خودم نپسنديدم كه شما را نديده بروم . »\r\nگفت : « نمىدانم به چه زبان اظهار اخلاص خود را خدمت شما بكنم كه اخلاص كيشان را هرگز فراموش نمىكنيد . » و از احوال مكه و جمعيت عرفات و قربانى منى جويا شدند ، تفصيل را گفتم ، گفتند : « فى الحقيقه اگر بندگى خدا بايد كرد همين‌طور است كه بايد آن‌جا كرد . » و خيلى تعجب كرد كه اين همه مخلوق در آن وادى غير ذى زرع چه مىخورند و يك صد و چهل و پنج هزار سفيدپوش معنى قيامت است . پيرمرد زنده‌دلى است . تابه‌حال او هم مثل پرنس مخرانسكى زن اختيار نكرده است . از آن‌جا با آخوندوف به منزل آمديم .\r\nميرزا اسد الله خان جنرال قونسول امروز بيان كرد كه : « قونسول پروس اشعار شما را كه در جنگ پروس و فرانسه گفته‌ايد شنيده است و بعضى را ترجمه به فرانسه كرده [ ولى 
  ] خوب از عهده برنيامده . از من خواهش كرده است كه براى او ترجمه بكنم . اگرچه ترجمه لغتى به لغتى خوب نمىشود . خاصه ، شعر كه به ايجاز و اختصار بيان مطلب مىشود . » ميرزا اسد الله خان زبان فرانسه را خوب مىداند ، البته بهتر از كسان ديگر كه فارسى را خوب ندانند از عهده برمىآيد . معلوم شد كه قونسول بعضى از آن اشعار را در وقتى كه موكب همايون اعليحضرت شاهنشاهى روحنا فداه به فرنگستان تشريف‌فرما شده بود از بعضى شاهزادگان عظام كه اين اشعار را مىدانستند شنيده است .\r\nالقصه در جنگ عظيم فى ما بين پروس و فرانسه كه اتفاق افتاد روزى در روزنامهء الستريتد لندن‌نيوز منارهء ناپلئون اول را ديدم كه افتاده و شخص با تبر و فاس شكل آن سلطان گردون اساس را پاره‌پاره مىكند . از ملاحظهء او حالت من پريشان شد ، بىاختيار به زبان جارى گرديد :\r\n افسوس از منارهء ناپلئون * گرديد از جفاى ملك وارون \r\n\r\n","description":"","footnote":"","page_name":" 293 ","page_number":293},
  {"content":"\r\n\r\nپس از آن ، طبع جامد را امتحان كرده معلوم شد كه از اين ماء راكد اثرى و از اين نار خامد شررى هنوز باقى است . و آن نسخه ، اين است .\r\nميرزا اسد الله خان قرار گذاشت كه پس از چاپ با ترجمه فرانسوى و روسى ، نسخه‌اى براى من از قونسول گرفته بفرستد . خدا داناست كه اين ترجيح‌بند را وقت مراجعت از مشايعت موكب فيروزى كوكب همايون روحنا فداه كه از سفر عتبات عاليات مراجعت مىفرمودند در يك شب زمستان در بلدهء سنندج كردستان گفته‌ام . اميدوار است كه در نظر اصحاب دانش و ارباب بينش جلوه كند .\r\n معدوم شد ز جور و جفا و ندُوم 152 * ايكاش مىشدى همه‌شان معدوم \r\n شاهنشه فرانسه كو گرديد * بر دوستان سعيد و به دشمن شوم \r\n ويران دولت آمد از او آباد * منثور ملت آمد از او منظوم \r\n در آنجون سنت هلينه 153 شد * آخر ز تاج و تخت شهى محروم \r\n وقتى كه بود ملك از او خرم * وقتى كه بود خصم از او مهزوم \r\n افراشت يك مناره ز توپ خصم * در وى همه حُرُوب شده مرسوم \r\n از فتح‌هاى وَگرم 154 و مارنگُو 155 * از جنگ‌هاى روس و پروس و روم \r\n بالاى او نهاد مثال خويش * طُغرا ز فوق‌نامه بود مرقوم \r\n پاريسيان ز بىخردى كردند * بنيان او ز پُتك و تبر مهدوم \r\n اعضاى او ز كينه شده درهم * اجزاى اين ز تيشه شده مقسوم \r\n از بهر يادگار از آن بردند * هر ذره بهر در و مرز و بوم \r\n افسوس از منارهء ناپلئون * گرديد از جفاى فلك وارون \r\n كار زمان يكسره تلبيس است * آدم اسير فتنهء ابليس است \r\nو له ايضا\r\n در دفتر زمانه ز نيك و بد * امر عجيب قصهء پاريس است \r\n گرسيوز 156 بلا و گُرُوى 157 غم * از چارسو محيط فرنگيس 158 است \r\n از روستم نكايت سهراب است * پاريس را جفا ز فرنسيس است \r\n صالدات‌شان نه تابع مارشال « 1 » بود * مأموم‌شان نه در پى قسيس است \r\n شهرى بود كه شُهره به هر كشور * اكنون قرين يك ده بدليس 159 است \r\n شكلى كه بر مناره چو لِحيان بود * در رَمل اوفتاده چو انكيس است \r\n گر رسم او نماند ولى تا حشر * اسمش به‌خاطر همه تأسيس است \r\n افسوس از منارهء ناپلئون * گرديد از جفاى فلك وارون \r\n افتاد آن مناره ز كيد و كين * وارون شد آن خديو ز روى اين \r\nو له ايضا\r\n\r\n\r\n","description":"","footnote":"\r\n( 1 ) متن : مرشل .\r\n","page_name":" 294 ","page_number":294},
  {"content":"\r\n\r\n پاريس بود زهره به چرخ فلك * پاريس بود شُهره به روم و چين \r\n پاريس بود محفل بزم و سور * پاريس بود مجمع حور عين \r\n اكنون نگر چگونه خراب آمد * از لشكر پروس قضا تمكين \r\n لشكر چه لشكرى همه چون طوفان * لشكر چه لشكرى همه چون برزين \r\n لشكر چه لشكرى همه چون ضيغم * لشكر چه لشكرى همه چون تنين \r\n از هيبت او فتد به زمين لرزه * از حيرت ايستد به فلك پروين \r\n ديوانه بود بيدقشان يكسر * فرزانه داشتند يكى فرزين \r\n ملت بيافت زو خطر و حشمت * دولت گرفت زو شرف و تزيين \r\n اندر يوروپ شخص نخستين است * جسمش قوى و عُمر كم از خمسين \r\n روح هزار خواجه نظام الملك * در جسم او نموده قدر تضمين \r\n تدبير از وزير و ظفر از بخت * تقدير از مصور ماء و طين \r\n غيرت هم از سپاهى خون‌آشام * اسپهبدى ز پورشهء برلين \r\n آغاز جنگ آخر جولاى است * در سال الف و هشتصد و سبعين « 1 » \r\n خستند و سوختند و برافكندند * آن شهر و آن مناره و آن آيين \r\n افسوس از منارهء ناپلئون * گرديد از جفاى فلك وارون \r\nو له ايضا\r\n شاهنشه فرانسه ناپلئون * محبوس شد به معركهء شالون 160 \r\n مىگفت گر فرانسه كند جنبش * گردد يوروپ يكسره غرق خون \r\n در عالم مثال ازين زلزال * افتد خلل به دانش افلاطون \r\n غافل از آن‌كه حضرت بارى را * تقدير ديگر است در اين گردون \r\n در آب غرق گشت همى فرعون * در خاك خسف كرد همى قارون \r\n صد الف و شصت الف در آن ميدان * تسليم شد به همره ماكماهون 161 \r\n بردند شاه را به سوى برلين * گرديد از قضاى فلك مسجون \r\n در پنجم جمادى آخر بود * در غين و را و زا پس لام و نون « 2 » \r\n راندند لشكرى به سوى پاريس * آن ملك شد به ذل ابد مقرون \r\n كندند آن مناره ز بُن چونانك * اعراب بركنند همى عُرجون \r\n خرجش به غير توپ كم از مليان * طولش به ذرع شاه ز چل افزون \r\n افسوس از منارهء ناپلئون * گرديد از جفاى فلك وارون \r\nو له ايضا\r\n پاريس شد خراب از آن لشكر * قحط و غلا فتاد در آن كشور \r\n سنت‌كلود 162 گشت همى ويران * صد حيف از آن عمارت خوش‌منظر \r\n\r\n\r\n","description":"","footnote":"\r\n( 1 ) سال 1870 .\r\n( 2 ) سال 1287 .\r\n","page_name":" 295 ","page_number":295},
  {"content":"\r\n\r\n صد حيف از آن سراى بهشت‌آيين * صد حيف از آن بناى همايون‌فر \r\n پيوسته همچو خلد برين مشحون * از لعبتان خوب پرىپيكر \r\n از لاله بودشان همه را بالين * از سبزه بودشان همه را بستر \r\n در خاك و خون فتاده همه فرزند * در سوك و ناله مانده همه مادر \r\n بود آن مناره در نظر عاقل * والاتر از منارهء اسكندر \r\n در ظرف چار سال بنا كردند * آن هيكل عجيب به زور و زر \r\n در مدت دو روز همى دادند * اجزاى او به باد چو خاكستر \r\n رسمش اگر نمانده چه باك از او * كاسمش نگشته محو هم از دفتر \r\n ز اسكندر و مناره سخن گويند * تا حشر بخردان سخن‌گستر \r\n داند هر آن‌كه داشته عقل و هوش * هرگز قرين خور نبود اختر \r\n تقدير كردگار چنين آمد * كاتش فكند خسم به خشك و تر \r\n ورنه نبود در نظر دانا * پاريسيان شوند چنين مضطر \r\n افسوس از منارهء ناپلئون * گرديد از جفاى فلك وارون \r\nو له ايضا\r\n بيسمارك 163 هوشيار پس از تسخير * در كار ملك كرد چنين تدبير \r\n اسباب جنگ برد سوى برلين * كايشان نه درخورند به تيغ و تير \r\n خالى شد آن ديار ز سعى او * از توپ و از طپانچه و از شمشير \r\n زان پس فدا گرفت زر خالص * تا كردشان خلاص هم از زنجير \r\n ده صد كرور نقد چو شد تحويل * خاموش گشت آتش دار و گير \r\n اين پول را كسى نديده در خواب * اين خواب را نمود عجب تعبير \r\n بگرفت و كَند و بُرد و ز پا افكند * در هيچ كار هيچ نشد تقصير \r\n افسوس از منارهء ناپلئون * گرديد از جفاى فلك وارون \r\nو له ايضا\r\n زان پس كه جام‌ها همه نوشيدند * و آن جامه‌هاى نغز كه پوشيدند \r\n از ضرع دولت آنچه توانستند * در يك شبانه‌روز چو دوشيدند \r\n از سعى ملك وز هنر بيسمارك * در كار ملك خويش چو كوشيدند \r\n پاريسيان چو فصل خزان بلبل * در باغ و راغ جمله خموشيدند \r\n چون شاخ نو ز سردى باد دى * بر جاى خويش يكسره خروشيدند \r\n پارسيان حُجى صفت از كينه * كندند آن منار و خروشيدند \r\n افسوس از منارهء ناپلئون * گرديد از جفاى فلك وارون \r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nتفليس - بادكوبه\r\n\r\nروز يكشنبه پانزده صفر :\r\nصبحى ، عملجات را با احمال و اثقال و فرغون روانه كرديم . شل كونيكوف كه او را اهل شكى بهبود بيك مىگويند و الان حاكم زاكان‌تاله است به ديدن آمده بود كه : « چقدر افسوس دارم كه در آن‌جا حاضر نيستم [ تا 
  ] به خدمت شما بپردازم . »\r\nمىگفت : « اگر دوتا روز ديگر هم كار من در تفليس تمام شد با عراده چاپارى باز قبل از ورود شما خودم را به زاكان‌تاله مىرسانم . بالفعل معاون من فيلانوف آن‌جا حاضر است . »\r\nبعد از رفتن او گورناطور بادكوبه آمد و عذر خانم خودش را مىخواست كه حكيم اذن نداد از خانه دربيايد . از حسنعليخان جنرال حاكم اردبيل خيلى رضامندى كرد كه : « در اين سه سال مأموريت من به بادكوبه ، به‌هيچ‌وجه در سرحد ميان من و او امرى خلاف واقع نشده . »\r\nگفتم : « مشاراليه از نجباى افشار ارومى است . » اصل و نسب او را نمىدانست . و گفتم :\r\n« همين رضامندى شما را به خاكپاى مبارك شاهنشاه عرض خواهم كرد . »\r\nگورناطور گفت : « خيلى از سركار ممنون خواهم شد كه چنين مرحمت [ ى 
  ] بكنيد . » بعد ، بگلروف لوآرساب و آخوندوف آمدند و جناب بغرايتون مخرانسكى آمد . گفتم : « زحمت نباشد سلام مرا به نواب والاحضرت جانشين برسانيد . اگر وقت مىشد به قاعدهء ايران به وداع مىآمدم . »\r\nگفتند : حضرت جانشين نهايت مسرت از ملاقات شما داشتند و چند مرتبه اظهار ميل كرده‌اند . البته من هم سلام شما را مىرسانم . » ايشان تشريف بردند و گورناطور براى مشايعت توقف كردند . تا پايين عمارت آمده مرا سوار كالسكه كرده خداحافظ كردند و رفتند .\r\nپنج ساعت از دسته گذشته كه در آن روزها كه اواخر حوت است تقريبا پنج ساعت از روز گذشته مىشود ، از تفليس روانه شديم ، كلنل بيليك بيگلر بيگى شهر كه پليس‌مستر باشد پيغام فرستاده بود كه : « از جانب اهل شهر به مشايعت مىخواستم بيايم حضرت جانشين احضار كرد و ديروقت مرخص شدم . اگر تشريف نبرده باشيد خواهم آمد . »\r\nگفتم : « همين‌قدر انسانيت و معقوليت شما كافى است . به خدمت محوله به خود بپردازيد ، مثل آن است كه پيش من آمده‌ايد . » و از طرف پايين شهر از پل كوچك آهنى كه در پايين او باز پل ديگر آهنى است گذشته ، جنرال قونسول ميرزا اسد الله خان ، بگلروف لوآرساب ، ميرزا محمد على بيك و تجار ايرانى تا يك ورس خارج شهر مشايعت كرده ، خداحافظ كرده مراجعت نمودند .\r\nاز دو چاپارخانه گذشتيم . چون جاى خوبى براى اقامت نبود قريهء كالونيه را معين كرده بودند كه آن‌جا اقامت كنيم . تقريبا دو ثلث اهل قريهء كالونيه از اهل نمسه و جرمن است كه پنجاه و پنج سال است اين‌جا مسكن گرفته‌اند . قريهء معتبرى است . باغستان خوب دارد . و يك\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nثلث آن گرجى است . وقتى كه اين خانوار نمسه به اين ده آمده‌اند به گرجىها سمت نوكرى و رعيّتى داشته‌اند . در اين زمان قليل از هنر خودشان و اتفاق خودشان ملك و باغ آن‌ها را خريده ، گرجىها رعيت شده و آن‌ها مالك و آقا شده‌اند .\r\nكالونيه مأخوذ از كلون است كه در زبان فرانسه به معنى ستون است . اين‌ها يك دسته بوده‌اند كه به اين‌جا آمده‌اند و حكم يك ستون واحد را داشته‌اند از آن‌جهت آن‌ها را كالونيه گفته‌اند . و كلون در ولايت اروپا بسيار است و به ينگى دنيا خيلى رفته‌اند و سبب آبادى آن‌جا شده‌اند .\r\nدر ميان چاپارخانهء « اورخوى » و « وآزيانى » رودخانه كوچكى است كه در تابستان آب او مىخشكد . در نزديكى كالونيه نيز رودخانه‌اى جارى است كه همان قاورى است .\r\nامروز حركت ما به طرف مشرق بود . همه‌جا اراضى خوب حاصلخيز به‌نظر مىآيد . سه ساعت به غروب مانده به منزل آمديم . قزاق‌ها در چاپارخانه‌ها عوض مىشدند . از براى ما خانهء خوبى معيّن كرده بودند . براى عملجات هم جاى ديگر معين كرده بودند .\r\nدر شمال قريهء كالونيه به فاصلهء هفت ورس قلعهء مخروان است كه از دولت روس هميشه آن‌جا توپ بزرگ و يك فوج نظام است كه در معنى وسط گرجستان است . در نزديكى آن‌جا قريهء موغان‌لو است كه اهل آن‌جا شيعه بودند . آمدن مرا از زيارت شنيده بودند . چند نفر از ريش‌سفيدان به ديدن آمده بودند .\r\nدر قريهء كالونيه چاه آب دارند كه شش هفت ذرع ريسمان مىبرد و اندكى ملاحت دارد .\r\n\r\nروز دوشنبه شانزدهم شهر صفر :\r\nسه ساعت از دسته گذشته از كالونيه راه افتاديم . چاپارخانهء سارتاچالسكى قريهء آبادى است . هفتاد خانوار مىشود ، تمام طايفهء مالاغان است . در عرض راه ريگ بسيار ريخته بودند كه امسال تا سقناق راه شوسه بسازند . راه امروز صاف و هموار بود . اگرچه پست و بلند داشت ولى همه‌جا اراضى محصول‌خيز است . در عرض راه ميان « سارتاچالسكى » و موغالنسكيا از رودخانه قاورى گذشتيم كه پل چوبى دارد . اهالى موغالنسكيا تمام مسلمان است .\r\nنوكريان اسكيا كه چاپارخانه‌اى در آن‌جا است قريه معتبرى است . چهار صد پانصد خانوار است تمام گرجى است . در بالاى كوهى واقع است . آبش سرد است . آب سرد است و هوايش برد . از آن‌جا تا شهر سقناق سه ورس است . سقناق به لفظ تركى به معنى محل سخت است كه در ميانهء كوه باشد . [ سقناق 
  ] ديوار و برج هم از قديم از دو طرف بالاى كوه داشته است ، اسم بامسمى [ اى 
  ] است و اغلب ارمنى هستند . قريب پانصد خانهء گرجى دارد . گرجى با ارمنى هرگز مواصلت نمىكند .\r\nاز نوكريان اسكيا تا سقناق همه‌جا آبادى و باغات اتصال دارد . بسيار جاى خوبى است .\r\nكاخت مشهور - به كسر خاء معجمه - كه در كتب قديمه مسطور است همين سقناق است و شراب سياه كاخت كه مشهور است از همين‌جا است ، به همهء ولايات حمل و نقل مىكنند .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nولايت سقناق و شهر سقناق در مشرقى تفليس واقع است . در دو طرف كوه در ميان دره واقع شده است . همهء خانه‌ها به يكديگر مشرف است . كوهستان پربرف داغستان ، كه با سماك همراز است و با افلاك هم‌انباز ، در شمال مشرق و مشرق سقناق واقع است . از سقناق تا دامنه كوه داغستان تقريبا شصت ورس است . در ميان سقناق و كوهسار صحراى وسيعى است .\r\nپخل‌نيك‌ها هريك در جاى خود عوض مىشدند و قزاق‌ها در هر چاپارخانه تبديل مىشدند . چون تركى زبان خوب همراه نبود كه حالى بكند لهذا اسامى پخل‌نيك‌ها - كه لقب و اسم و طايفه مخلوط است - ضبط نشد . ولى هريك در جاى خود آداب و انسانيت خود را به‌جاى آوردند .\r\nشب در سقناق خانهء خوبى به ما منزل داده بودند . قزاق‌ها هم چون گرجى بودند به زبان خود در اول ملاقات فرياد كشيدند [ و 
  ] دعايى كه رسم است مىكردند . در ميان گرجىها چهار قريهء مسلمان بود كه شاه عباس ماضى به تدبير ، ملكدارى آن‌جا نشانده است . چنانچه شاه شهيد آقا محمد خان تا طايفهء عبد الملكى را به نور و خواجه‌وند را به كجور نياورد و ننشاند مازندران و آن جنگل سخت را صاحب نشد و در وزارت ميرزا آقا خان به جهت رفاه نور ، عبد الملكى را حكما كوچانيده به همان كاله فرستاد و اكثر از بدى آب‌وهواى آن‌جا تلف شدند . حكمتى كه شاه شهيد به كار بردند و زحمتى كه كشيدند به خيالى عاطل و باطل شد و آن خيال هم صورت نبست .\r\n\r\nروز سه‌شنبه هفدهم شهر صفر المظفر :\r\nاز دسته ساعت دو ساعت گذشته بالخير و السلامه از شهر سقناق راه افتاديم ، به طرف شمال رفتيم و از دروازه قلعهء كهنه كه بالاى كوه است درآمديم . راه را چنان پيچاپيچ ساخته‌اند كه كالسكه و عراده به سهولت حركت مىكند . تا قريهء واكر - با كاف عربى بر وزن ماكر - ده ورس است كه در پايين كوه واقع است . از آن‌جا تا چاپارخانهء سنور سخالسكيا هشت ورس است كه حركت ما به سمت مشرق بود . پس از آن قدرى كه راه طى شد به طرف شمال و مشرق حركت كرديم و هفت ورس كه از چاپارخانه گذشتيم از پل رودخانه قانق كه به گرجى آلازان مىگويند گذشتيم . پل خوبى است ، پايهء آهنى دارد كه در ميان آب است . از پل به بعد همه‌جا راه را از ميان جنگل تراشيده‌اند . تمام صحرا جنگل سخت است و درخت‌هاى آزاد قوى هيكل دارد . بنفشه هم فراوان دارد كه به روسى فيالكه مىگويند . قرقاول و دراج هم زياد دارد . از شكى پايين‌تر دراج فراوان‌تر است .\r\nدر چاپارخانهء چپاورسكى به نهار افتاديم . چهار ورس كه از آن‌جا گذشتيم را همان ميان دو كوه افتاد كه صحرا و كوه جنگل انبوه داشت . از آن‌جا چهار ورس ديگر كه آمديم قريهء معتبرى بود كه تازه ، آباد كرده ، مسمى به ميخاييل‌اوفكه . تقريبا پانصد خانه است . رودخانه [ اى 
  ] هم از نزديكى قريه مىگذرد كه از كوهستان داغستان مىآيد . تا آن‌جا حركت ما مواجه جبال را راسيات داغستان بود . از آن قريه كه گذشتيم تا منزل حركت ما به قدر پنج ورس به طرف مشرقى\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nواقعى بود كه جبال داغستان به طرف يسار ما افتاد . دورى راه از كوه از يك ورس هم كم‌تر است و بعضىجا خيلى نزديك است .\r\nلاگؤدخى قصبه بزرگى است . بيست و پنج سال است كه بناى آن شهر شده است . در كنار رودخانه افتاده كه از كوهستان داغستان جارى است . آب بسيار خوب دارد و هزار نفر نظام در اين قصبه هست . چاپارخانه را نسبت به اين شهر داده لاگودخسكيا گفته‌اند . اسكيا در زبان گرجى حرف نسبت است .\r\nسه ساعت به غروب مانده وارد منزل شديم . در همان عمارت حكومت كه چندين اطاق است براى ما منزل معين كرده [ بودند 
  ] . دم در يك دسته نظام ايستاده بالابان و موزيكان زدند .\r\nصاحب‌منصب‌هاى نظامى و حكومتى همه ايستاده بودند . در پياده شدن اول به ميان نظام رفته ، احوال صاحب‌منصب‌ها و فوج را پرسيدم . يك نفر صاحب‌منصب داشت كه تركى مىدانست . ملك مرادوف از اهل نخجوان و مسلمان بود . بعد به عمارت آمديم .\r\nاين شهر چون در دهنهء كوهستان داغستان است حفظ و حراست اين‌جا را خيلى لازم مىدانند . و الحق امپراطور ماضى از همت ملوكانه الف الف صالدات تلف كرد تا اين جبال شامخات را تسخير كرد . « لكزى راتدمير و من رأى من السيف اثره فقد رأى اكثره » اسم كاماندور آن‌جا ملكاشلمى ديوف است . قصبه لاگودخى در شمال مشرق سقناق واقع است .\r\n\r\nروز چهارشنبه هيجدهم صفر المظفر :\r\n- اول خمسهء مسترقهء جلالى است كه فارسيان « پنجه دزديده » 164 مىگويند - :\r\nدو ساعت از دسته گذشته ، به حساب آلافرنگ در ساعت هشت ، از لاگودخى راه افتاديم .\r\nچهار ورس كه آمديم رودخانه مازمى است - به سكون زاى معجمه - كه از داغستان مىآيد .\r\nدر اين رودخانه حد سقناق تمام مىشود ، آخر حكومت تفليس است . از آن‌جا كسانى كه همراه بودند مرخص شدند . فيلانوف معاون شل گونيكوف با رييس ديوانخانهء زاكان‌تاله به استقبال آمده بودند .\r\nاز رودخانهء مازمى كه گذشتيم اول خاك بلوك بلكان است - با باء موحده بر وزن همدان - همه‌جا به كنار كوه مىآمديم . اغلب اشجار اين كوه درخت گردوى جنگلى است . در طرف يمين در جنگل هم درخت گردو بسيار است . دو طرف راه را هم در كنار راه تا زاكان‌تاله به فاصلهء ده ذرع ده ذرع درخت گردو كاشته‌اند . اگر بزرگ شوند و سايه بگسترانند تمام اين راه سايه خواهد بود .\r\nاز ابراهيم بيك نايب سواره پرسيدم : « با اين فراوانى گردو كه تمام كوه و صحرا گردو است اين‌جا چه قيمت دارد ؟ »\r\nگفت : « گردوى جنگلى يك‌قدرى از فندق درشت‌تر است و يك تغار او را كه پنج پوت است و معادل بيست و هفت من و نيم تبريز باشد به سه مناط مىفروشند . » خريدار زياد دارد ، عجب است كه در آن ولايت در هر شهرى وزن تغار تفاوت كلى با ديگرى دارد . در شكى هر\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nتغارى بيست پوت است و در كنار ارس هر تغارى پانزده پوت است .\r\nبلكان قريه معتبرى است . تمام لگزى 165 هستند . در شرقى آن‌جا رودخانهء بلكان مىگذرد كه مسيل تازه دارد كه به قدر يك ورس مىشود . شش ورس كه از بلوك بلكان گذشتيم بلوك كاديخ - با دال مهمله بر وزن تاريخ - كه به اسم قريهء كاديخ معروف است . در اين قريه به قدر چهار ورس محاذى راه ديوار سنگ و آهك است كه ارتفاع بعضى جا به قدر چهار ذرع و قطر طرف زمين به قدر يك ذرع و نيم است كه قبل از تسلط لگزى به آن ولايت ، گرجىها ساخته بودند . يك‌طرف او كوه و يك‌طرف همان ديوار است كه آن ديوار به رودخانهء كاديخ كه از طرف مشرق آن‌جا جارى است منتهى مىشود و دروازهء او بالفعل به‌جاى خود است .\r\nمسافت ديوار تا كوه بعضىجا به قدر يك ورس است و بعضىجا كم‌تر است كه در قديم باغستان و آبادى در ميان قلعه و كوه بوده است . در بعضىجا چار برجىهاى مربع از سنگ و كچ باقى است . اكنون اغلب‌جا ، آن ديوار قديم را ديوار باغ كرده‌اند .\r\nاز آن‌جا كه مىگذرى بلوك جار است كه از كنار راه تا قله كوه برفى است . به طرف راه ارتفاع اراضى چنان مىنمايد كه سنگر دستى است . در نزديكى زاكات‌آلى تمام مىشود .\r\nقريه زاكات‌آلى را چهل و پنج سال قبل « نيكولاى » امپراطور ماضى بنا نهاده . نظام و توپ آن‌جا است . اين‌جا هم يكى از مواضعى است كه بحبوحهء لگزى است ، در معنى ، زاكاتلا است كه در ميان تلا و جار است . تلا در لغت لگزى جاى گشاده را مىگويند كه در ميان جنگل بيشه باشد .\r\nلگزى طايفهء رشيد معتبرى بوده كه تمام داغستان و آن صفحات را صاحب بوده‌اند و عوام لزگى به تقديم زاء معجمه به كاف فارسى مىگويند . اهالى اين صفحات گرجى بوده‌اند كه در تحت اختيار اعيان لگزى حكم عبيد و آماء داشتند . پس از آن‌كه اعليحضرت امپراطور تمام طوايف روسيه را آزاد كرد كه اعيان روس هم اختيار در اين كار نداشته باشند ، اين گرجىها هم آزاد شدند ولى باز براى لگزىها زراعت مىكنند و زكات مىدهند كه به حساب آن‌ها عشر باشد .\r\nطرف شمال و شمال شرق زاكات‌آلى جار است و طرف جنوب و جنوب مشرق اوتلا - به فتح تاء مثناة فوقيه بر وزن بلا - است . در تاريخ جهانگشاى نادرى ميرزا مهدى خان 166 نوشته : « لگزيان جار و تله ، همين جار و تلا است » ولى اغلب واو فاصله ميان دو كلمه را كه واو عاطفه است و او جزو كلمه دانسته واو ساكن خوانده‌اند كه جاروتله را يك لفظ مىدانند .\r\nحال آنكه چنين نيست ، جار و تلا دو مكان است واو ، [ واو 
  ] مفتوح عاطفه است كه بين الكلمتين واقع شده است .\r\nاهل جار تمام لگزى است و اهل زاكات‌آلى ارمنى و گرجى است . از لاگودخى تا نوخو « 1 » كه شكى باشد در همه دهات كه در دامنهء كوه است انار و انجير به عمل مىآيد . هوايش در\r\n\r\n\r\n","description":"","footnote":"\r\n( 1 ) متن : تخو .\r\n","page_name":" 301 ","page_number":301},
  {"content":"\r\n\r\nتابستان خيلى گرم است كه مردمانش به ولايت كوهستان و جار مىروند . در جنگل‌ها چون آب و گل و لجن بسيار است تب و نوبه هم زياد است . زمستان هم اعتدال دارد .\r\nقموق كه در بحبوحهء داغستان است در شمال مشرق زاكات‌آلى واقع است . سوار ، سه روزه در تابستان به آن‌جا مىرود . راهش خيلى سخت است .\r\nيكى از طلبه‌هاى جار كه كاغذ عربى براى مباركباد ورود نوشته بود در آخر كاغذ ، زاكان تاله نوشته بود . البته اين صحيح‌تر است و زاكات‌آلى محرف است .\r\n\r\nروز پنجشنبه نوزدهم شهر صفر :\r\nبه جهت استحجام مال‌هاى فورغون كه خيلى مفلوك شده‌اند در زاكات‌آلى اوتراق كرديم .\r\nپوليس‌مستر زاكات‌آلى رضا بيك كه از اهل شكى و شيعه است گفت : « بهتر است فردا فورغون‌ها تا كاخسكى بروند ، شب آن‌جا بمانند و پس فردا آن‌ها به شهر نوخو بروند و شما خودتان با كالسكه و اسب چاپارى هفتاد و يك ورس مىتوانيد برويد . »\r\nشب پنجشنبه را براى ورود ما زحمت كشيده كنار ديوار قلعه كه به طرف ميدان است و در ميان ميدان كه جلو عمارت است چراغان كرده آتش‌بازى كردند و ساز زدند . فيلانوف معاون دفتر خيلى به‌طرز انسانيت و معقوليت رفتار كرد . در ايام پرهيز بزرگ كه هفت هفته است به حكم كشيش بل به حرمت كيش كه پرهيز دارند عيش و عروسى و ساز و صحبت ندارند . به جهت ورود ما كه از آن راه هرگز كسى از شاهزادگان عبور نكرده اسباب عيش و آتش‌بازى فراهم آورده بهانه به دستشان افتاد . در ميان ميدان از زن و مرد خيلى جمعيت [ جمع 
  ] شده بود .\r\nصبحى ، فيلانوف پليس‌مستر و ساير اركان ديوانخانه و غيره آمدند ، از شادى و عشرت ديشب اظهار امتنان كردم . عصرى به قلعه‌اى كه مشرف به شهر است به تماشا رفتم . قطر ديوار قلعه به قدر سه ذرع است و برجى در طرف شمال است كه توپ‌ها را آن‌جا گذاشته‌اند ، محاذى قريهء جار است .\r\nدر ميان قلعه اسبابى از چوب ساخته بودند به‌طور برج مربع كه ارتفاع او تقريبا شش ذرع بود ، پرسيدم . گفتند كه براى مشق سرباز است . يك‌طرف او تختهء مشبك است و سوراخ او بطور نصف دايره است كه سرباز در آن‌جا پا گذاشته بالا برود و رفتن برج و بارو را ياد بگيرد .\r\nاز يك‌طرف دو ريسمان آويخته بودند و دو چوب صاف كه به دست بيايد ، يعنى بتوان گرفت كه سرباز از آن چوب ريسمان را گرفته بالا برود كه در جنگ دريا از طناب كشتى بالا برود ، و از يك‌طرف در روبروى او دو نردبان وصل به يكديگر كه دو نفر دو نفر سرباز بالا رفته پايين مىآمدند . بالاى او را تخته گذاشته بودند كه از آن‌جا بالا رفته بايستند . يعنى از برج بالا رفته صاحب شوند . باوجود آن‌كه جديد بودند خوب مشق مىكردند ، به فرمان بالا رفته پايين مىآمدند . بعد شكل اسبى ساخته بودند كه سربازها دست ، بالاى او گذاشته از سر اسب جسته از دم اسب پايين مىآمدند كه مشق جستن است تا از ديوارهاى كوچك بالا بروند . بعد يك طرف ، تخته گذاشته يك‌طرف چيز نرمى بود ، به فاصلهء سه ذرع از روى تخته دو پا گذاشته به\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nروى آن يكى مىجستند كه مشق جستن از خندق است . آن‌هايى كه از روى اسب مىجستند بعضى خيلى خوب بود و بعضى مىافتادند . اين مشق و حركت براى سرباز كه چابك بشود خيلى مفيد است . هم ورزش بدن است و هم تعليم رسوم جنگ است .\r\nوقت غروب آفتاب بود كه پخل‌نيك شل كونيكوف از تفليس رسيد . ديروز از تفليس درآمده بود . پس از ورود بلافاصله لباس رسمى را پوشيده پيغام داده بود « به شوق خدمت شما صد و نود و دو ورس راه را از ديروز تابحال آمده‌ام . »\r\nگفتم : « خسته شده‌ايد ، امشب معاف باشيد . » راضى نشد . به ديدن آمد . خيلى مرد دانسته‌اى است . در ساختن راه‌ها و آبادى زاكات‌آلى خيلى زحمت كشيده . نه سال است كه پخل‌نيك آن‌جا است . اصل او از ارامنهء شكى است . اهل شكى او را بهبود بيك مىگويند .\r\nگفتم : « مردم را از شما راضى ديدم . »\r\nگفت : « من همه را به قاعده راه برده‌ام . در خدمت دولت اين را دانسته‌ام كه اين خاك لگزى است و مردمان سخت هستند ، با آن‌ها نبايد مثل اهل مسكو راه رفت . از آن است كه ولايت را آباد كرده‌ام ، مردم را تحريص به كاشتن درخت گردو كرده‌ام كه در كنار خيابان كاشته‌اند . بعد از سه چهار سال ديگر از هر درختى يك مناط نفع خواهند برد . »\r\nگفتم : « اين طريقهء شما ممدوح است كه حاكم ولايت بايد خود سليقه‌اى در كار داشته باشد . به دستور العمل كار خوب از پيش نمىرود . » اين پخل‌نيك عنقريب ترقى كرده جنرال خواهد شد .\r\nشب جمعه را هم موزيكان زدند و ميدان را چراغان كرده بودند . گفتم : « ديشب زحمت كشيده بودند كافى بود . »\r\nگفت : « از اين راه هرگز هيچ شاهزاده‌اى نگذشته است ، اهل اين ولايت مسرت از قدوم شما دارند كه اين راه را بر راه گنجه اختيار كرديد . »\r\nبه قدر يك ساعت نشست و رفت . مىگفت : « پانزده سال است كه با جنرال « استاراسيل اسگى » گورناطور بادكوبه دوستى و اخلاص دارم . »\r\nگفتم : « مزيد دوستى من شد كه هم دوست من هستيد و هم با دوست صديق من دوست هستيد . » بعد از انقضاى چراغان ، به قلعه‌اى كه منزلش آن‌جا بود رفت .\r\n\r\nروز جمعه بيستم شهر صفر المظفر :\r\nدو ساعت و بيست دقيقه از روز گذشته از زاكات‌آلى راه افتاديم . هوا سرد بود . مه و دومان چنان كوه‌هاى داغستان را فراگرفته بود كه هيچ پيدا نبود . شل‌كونيكوف و صاحب‌منصب‌ها حاضر شده ما را راه انداختند . كام‌سراكان معاون خود را تا سرحد خودش روانه كرد .\r\nاول از قريه تلا گذشتيم كه هزار و چهارصد خانوار است و همه لگزى است . نه ورس كه گذشتيم رود مخاخ است . يازده ورس كه گذشتيم قريهء چوپان‌كور است . بعد قريهء گلوك - يعنى گلزار - است كه چهار صد خانوار است و چاپارخانه را به نسبت ، « گلوك اسكيا »\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمىگويند . دوازده ورس كه از آن‌جا گذشتيم از رودخانهء قوم گذشتيم كه پس از آن‌طرف يسار نيز صحرا شد . اگرچه دو سه قطعه كوه در سه ورسى تا پنج ورسى بود ولى مثل جبال شامخات داغستان نبود كه همه‌جا طرف يسار محاذى كوهسار باشد ، مثل طرف يمين صحرا بود .\r\nدر چاپارخانهء گاخ - با كاف فارسى - به نهار افتاديم كه چاپارخانهء گاخسكى مىنامند .\r\nگاخ قريهء معتبرى است . هفتصد هشتصد خانه است . دويست خانوار گرجى است ، باقى لگزى است . درخت ابريشم فراوان دارد . درخت‌هاى فندق ديدم كه خيلى تنومند و بلند بودند كه در صفحات ايران نديده بودم . در اين صفحات شلتوت‌كارى بسيار هم مىشود .\r\nاز گاخ چند ورس گذشتيم ، رودخانهء كرموك - با هردو كاف عربى بر وزن صعلوك با ضم - است . خيلى سنگلاخ سخت است . در بهار سيلاب زياد دارد كه بايد هميشه در بهار پيادگان آن‌جا مواظب بوده ، چاپارپشته را بگذرانند .\r\nدر هشت ورسى گاخ در رودخانهء قانىقوبى - يعنى دره خونى كه در آن دره ، خون ريخته شده و محل دزدگاه بوده - سرحد لگزى تمام شد . تا سر لگزى همه‌جا كنار راه را از دو طرف درخت گردو كاشته‌اند . در دامنهء كوهسار خارج از راه ، دهات آباد بسيار است كه تحرير او فايده ندارد . كام‌سراكان معاون مرخص شد - چقدر صورتا ، قدا و منطقا شباهت به حاجى ميرزا على مقدس دارد - چون از اهل شكى است ، گفتم : « راه نزديك شده ، اگر ميل دارى ، به ديدن اقوام و برادرهايت بيا . پخل‌نيك اگر حرف زد بگو فلانى مرا برد . »\r\nخيلى ممنون شد كه : « يك سال است همشيره‌ها و برادرها را در اين نزديكى نديده بودم . »\r\nاز طرف شكى ، مجنون بيك نايب پخل‌نيك با سواران آمده بودند . خيلى خوب تركى حرف مىزد . گفت : « پخل‌نيك قدرى كسالت داشت ، تا اين‌جا نتوانست بيايد . هرقدر باشد خواهد آمد . » از آن‌جا به چاپارخانهء نيژنىگوىنوك آمديم ، يعنى گوىنوك‌سفلى . باش گوىنوك در دامنهء كوه شاه‌داغى است كه يكى از شعبه‌هاى داغستان است . ميان آن‌ها ده ورس است . از چاپارخانهء گوىنوك اسكيا كه هشت ورس گذشتيم باز به دامنهء كوه افتاديم و تا شهر شكى همه‌جا به دامنهء حركت كرديم . اين راه لاگودخى و شكى سه سال است كه معمول شده است . قبل بر آن از ترس لگزى ، عبور از اين راه متعسّر بود ، مگر با صد نفر و دويست نفر سوار مىگذشتند . پشته‌خانه هم از دامنهء داش‌يوزداغى بوده كه به ايپك‌لى منتهى مىشود . در تابستان از بىآبى خيلى صدمه مىخوردند . در وقت طغيان شاميل ، شاه از اين راه هم كه پانزده ورس پايين‌تر است باز پشته را با سوار قزاق مىگذراندند . و داش‌يوزداغى در ميان ولايت شكى و گنجه است . كوه ممتدى است كه به طول ولايت واقع شده است و چندان سخت نيست .\r\nالقصه ، شكى در دامنهء يكى از شعبات كوه شاه‌داغى واقع شده است . نزديك شهر از رودخانهء كيش گذشتيم كه در ميان كوه است و آب از آن‌جا مىآيد . تمام اين آب را با انهار كثيره به شهر مىبرند . در ميان شهر هم چشمه‌هاى خوب است كه بعضى خانه‌ها آب چشمه دارند . كوه\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nدر شمال مشرق واقع شده است و خانه‌ها در دامنهء كوه اتفاق افتاده است . سه هزار و ششصد خانه و كسرىست . پانصد خانوار آن ارمنى است و سه هزار و يك صد خانوار مسلمان است كه يك ثلث او شيعه و دو ثلث آن سنى است . محلهء شيعه ، ارمنى و سنى از يكديگر مفروز است .\r\nهرچه پايين رودخانه است خانه‌هاى ارمنى است . پخل‌نيك شهر تازه آمده است ، از اهل روس است مسمى به بوغده‌نوسكى - يعنى خداداده ، به تركى تارى و يردى است . بوغ با واو مشبعه در زبان روسى يعنى خدا - مشاراليه مرد خوش‌سيمائى به‌نظر آمد . با تجار و اعيان شهر به استقبال آمده براى ما خانه معين كرده بودند ، مىگفت : « ديروز هم تمام مردم به استقبال آمده بودند و خيلى منتظر شدند شما تشريف نياورديد . » مترجم او شير على بيك ، نايب شهر است كه روس‌ها به خانواده پدرش اميرجانوف مىگويند . اصل مشاراليه از قريهء « داريان » 167 تبريز است كه همراه « جعفر قلى خان دنبلى » 168 بوده‌اند و از آن وقت در شكى مسكن دارند و اصلشان شيعه است .\r\nشب ، آخوند « ملا زين العابدين خويى » 169 كه حاكم شرع اين ولايت است به ديدن آمده بودند . آخوند از اهل كمال است . سى و پنج سال است در شكى توطن كرده است .\r\nصاحب عيال و علاقه شده ، به كار شيعه‌ها مىآيد . در معنى ملا و مجتهد آن‌ها است .\r\nبعد ، اسكندر خان پسر كلبعليخان دنبلى كه دخترزادهء جعفر قليخان دنبلى است با لباس نظام به ديدن آمد . مشاراليه بولگونيك است و در فوج خاصهء امپراطورى منصب دارد . افسوس مىخورد كه : « چرا فردا مىرويد و چند روز اين‌جا تشريف نداريد . »\r\nگفتم : « چون وعدهء واپور نزديك است نمىتوان مكث كرد و الا خيلى دلم مىخواست كه در شكى چند روز بمانم . »\r\nاز آخوند ملا زين العابدين پرسيدم : « نوخو چه لفظ است ؟ »\r\nگفت : « اسم قديم اين شهر است و در نسبت ، در كتاب‌ها نخوى نوشته‌اند . شكى اسم ولايت است و نوخو پايتخت آن‌جا است . »\r\nاين حرف به‌نظر صحيح آمد ، چنانچه شروان هم اسم ولايت است و شماخى پايتخت آن‌جا است .\r\n\r\nروز شنبه بيست و يكم شهر صفر :\r\nصبحى ، به تماشاى عمارت محمد حسن خان ، برادر بزرگ سليم خان رفتم كه شاه شهيد آقا محمد خان او را كور كرده بود . جناب گينيازمريسكى از تخته‌پوش سقف عمارت او خيلى تعريف مىكردند كه كار نجّاران ايران است و حالا در اين صفحات نمىتوانند درست بكنند .\r\nاز خانه كه براى ما معين كرده بودند تا آن‌جا به قدر نيم ساعت مسافت بود . در مشرقى شهر در دامنهء كوه در ميان قلعهء قديم است كه حسين خان شكى پدر محمد حسن خان و سليم خان ساخته است . اكنون در آن قلعه به‌جز قشون دولتى و حاكم و من تبع او كسى ديگر نمىنشيند . عمارت محمد حسن خان جاى خوبى است . باغچهء خوبى دارد . سقف تالار وسط او آلت‌برى نجارى\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nاست ، خيلى خوب ساخته‌اند كه به اصطلاح نجاران ايران « شمسه‌بندى » مىگويند . ولى بهتر از او در عمارات قديم اصفهان بسيار است كه تند و كند مىگويند . اين هم نسبت به اين ولايت تازه‌گى دارد و پخل‌نيك و ساير صاحب‌منصب‌ها همراه بودند .\r\nپخل‌نيك گفت : « هرچه در اين شهر است از آثار قديم است . ما هنوز كارى نكرده‌ايم .\r\nمن مىخواستم منزل شما را در اين عمارت بدهم ، چون بخارى نداشت و سرد بود و از راه هم دو سه ورس دور بود از آن‌جهت اين منزل را معين كردم . »\r\nالقصه ، سه ساعت و بيست دقيقه از روز رفته از شكى راه افتاديم . در نزديكى چاپارخانه ايپك‌لى رودخانهء اگرىچاى است - كه به تركى يعنى رودخانهء كج - كه مجراى او در زمين پيچاپيچ است و در اغلب مواضع معوج حركت مىكند از آن‌جهت اگرىچاى مىگويند .\r\nاز چاپارخانه كه گذشتيم به دامنهء كوه داش‌يوزداغى افتاديم . در نزديك چاپارخانه در دامنهء كوه قريهء « گوك‌بولاغ » است كه سكنهء آن‌جا ارمنى است . از چاپارخانه به آن‌طرف حركت ما به عرض كوه بود كه بايد عرض كوه داش‌يوزداغى را طى كنيم . پنج ورس كه از چاپارخانه گذشتيم قريه جعفرآباد در يسار است كه جعفر قليخان دنبلى پسر احمد خان دنبلى ساخته و صد خانوار از ارامنهء خوى [ را 
  ] از قريهء قراباش كوچانيده آن‌جا آورده است .\r\nعرض كوه از جعفرآباد تا قريهء دهنه هفت ورس است . رودخانهء دهنه‌چاى در كنار جعفرآباد مىگذرد كه عرض كوه را طى كرده اول قريهء بويوك‌دهنه را مشروب مىكند . در غربى او كوچك‌دهنه است و پايين او نزديك چاپارخانهء قريهء سوچمينه است - كه تركى او سواچمه است يعنى آب مخور - اين كوه و تپه و ماهور است ، سنگ و صخره ندارد . اهالى اين سه قريه مسلمان است . آبادى كوچك‌دهنه از بويوك‌دهنه زيادتر است .\r\nاز اين كوهستان خاكى كه بيرون بيايى صحراى وسيعى است . دو ورس به چاپارخانه مانده [ وارد 
  ] صحرايى شديم . اگر اين صحرا آب مىداشت غله آن‌جا يك مملكتى را كفايت مىكرد . در اغلب سال‌ها كه آب‌دهنه جايى هم كم باشد براى قراء ثلاثه هم خيلى بد مىگذرد . مرحوم جعفر قلى خان دنبلى از طرف مشرق از رودخانهء ارجيان نهرى احداث كرده كه خان ارجى مىگويند تا اين صحرا را مشروب بكند . بعد از جعفر قلى خان اهالى بلوك ارش كه از او مشروب مىشود مانع شده ، آن نهر منطمس مانده است . به‌نظر من چنان آمد كه احداث قنات بتوان كرد . خيلى اراضى قابل [ ى 
  ] است . عرض اين صحرا تقريبا پانزده ورس است .\r\nپس از آن‌كه عرض صحرا را طى كرديم باز به كوهسار ارچن‌داغى افتاديم كه او نيز تپه و ماهور است . هيچ آب ندارد . به‌جز درخت ارچن چيز ديگر به عمل نيايد . درخت سقز هم دارد .\r\nدرخت ارچن را قزاق‌ها و قراباغىها « ارديش » مىگويند . در سوزاندن معطر است . درخت او تيرخانه مىشود . نوعى از سرو كوهى است .\r\nدر طرف شرق آن صحرا كه از رود ارجيان مشروب مىشود دو قريه است كه فخرعلى و جاگير على مىگويند . اهالى هردو قريه شيعه است . پس از آن‌كه صحرا منتهى شد به نعل‌بند\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nدره‌سى مىرسد كه بايد به عرض كوه ارچن‌داغى حركت كرد . در « نعل‌بند دره‌سى » در دو ورسى حد شكى تمام مىشود كه اول ارش است . قديم اين دره دزدگاه بوده و از دولت هميشه مستحفظ داشته . در اين چند سال كه قطاع الطريق را مؤاخذه كرده به سيبرى فرستاده‌اند ، امن شده است . عرض كوه تقريبا پنج ورس است . چاپارخانهء چماقلو هم در حقيقت در دامنهء كوه ارچن‌داغى است . چاپارخانهء خوبى است . از اين‌جا راه غربى به گنجه و راه شرقى به بادكوبه مىرود .\r\nاين كوه ارچن‌داغى طولا تقريبا سيصد ورس مىشود كه تا آق‌سو امتداد دارد . هركه از شكى بخواهد به گنجه برود بايد به چماقلو بيايد و برود . از ارچن‌داغى اگر عبور كند بايد اين طرف كوه از رودخانه كر بگذرد . خيلى صعوبت دارد . اين ارچن‌داغى تا آق‌سو همه‌جا يسار راه است . گاهى از راه به قدر يك ورس ، گاهى دو ورس دور مىشود و گاهى نزديك است . تا آق‌سو در اين كوه درخت ارچن است ، او را از آن‌جهت ارچن‌داغى مىگويند . از آق‌سو تا ساليان ، كوه بىدرخت و بىفايده است كه حرامىداغى مىگويند . دزدگاه بوده ، از آن‌جهت حرامىداغى مىگفته‌اند .\r\nمجنون بيك ارمنى پسر الله ويردى بيك نايب بلوك شكى تا چماقلو آمد . اگرچه ارمنى است سيماى مسلمان دارد و ايماى ايمان . محمود آقاى پسر حاجى خان جان‌بيك اوغلى با سوار خود از چاپارخانهء « سوچمينه » مرخص شد و عوض او سواران [ تا 
  ] بويوك‌دهنه آمدند . در نزديكى چماقلو نايب پخل‌نيك آق‌داش با سواران خود حاضر بود . دو ورس به چاپارخانه مانده از محاذى پل ارجيان گذشتيم كه پل سنگ و آجرى قديم است كه در يسار راه است .\r\nنوخو در عرض شمالى « مايه » چهل و يك درجه و پانزده دقيقه و در طول شمالى « مزيا » چهل و هفت درجه و يازده دقيقه گرينيچ واقع است .\r\nتفصيل ورس چاپارخانه‌هاى تفليس تا چماقلو از اين قرار است : از تفليس تا اورخوى ، ده ورس و نيم . از اورخوى تا وازيانى ، سيزده ورس . در وازيانى چشمه آب خوبى است . از وازيانى تا كالونيه - با كاف عربى - ده ورس . از قريهء « كالونيه » تا « سارتاچالسكى » ، ده ورس . از « سارتاچالسكى » تا « موغالنسكانايورى » ، دوازده ورس . از « موغالنسكانايورى » تا « لاگ‌بنيسكيا » ، سيزده ورس و نيم . به زبان گرجى رودخانه را يورى - با ياء مثناه تحتيه - مىگويند و روس‌ها نايورى مىخوانند . اسم تركى اوقاورى است . يعنى رودخانهء منسوب به موغان‌لو . اسكيا در زبان گرجى حرف نسبت است . از « لاگ‌بنيسكيا » تا « نوكريان اسكيا » ، هيجده ورس و يك ربع . از « نوكريان اسكيا » تا سقناق ، سه ورس و يك ربع است . جمعا شصت و شش ورس . از سقناق تا سنورسخالسكيا ، هيجده ورس . از سنور سخالسكيا تا چياورسكى بيست و يك ورس . از چياورسكى تا لاگودخسكيا - به كسر دال مهمله و كسر خاء معجمه - چهارده ورس . جمعا سى و پنج ورس . از لاگودخسكيا تا بيلاكانسكيا ، هفده ورس . در نزديكى قره بلكان است . از بيلاكانسكيا تا زاكات‌آلى ، بيست و دو ورس . جمعا سى\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nو نه ورس . از زاكات‌آلى تا گوللوك اسكيا - با كاف فارسى يعنى گلزار . گوللوك قريهء بزرگى است و چاپارخانه را به نسبت ، گوللوك اسكيا مىگويند - بيست ورس و سه ربع [ ورس 
  ] . از گوللوك اسكيا تا كاخسكى - كه همان كاخ‌لگزى است - هفده ورس و نيم .\r\nاز كاخسكى تا نيژنىگوىنوك اسكيا ، پانزده ورس و نيم . نيژنى با « زاء » فارسى در لغت گرجى به معنى سفلى است و « نيژنىگوىنوك » يعنى « گوىنيك سفلى » . باش‌گوى نوك يعنى گوىنوك‌عليا . واسكيا حرف نسبت است . از نيژنىگوىنوك اسكيا تا نوخو هيجده ورس است . نوخو اسم پايتخت ولايت شكى است . جمعا هفتاد و يك ورس و سه ربع [ ورس 
  ] . از نوخو تا اپيك‌لى . هفده ورس . از اپيك‌لى تا سوچمينه ، سيزده ورس و سه ربع [ ورس 
  ] . از سوچمينه تا چماقلو ، هفده ورس و يك ربع [ ورس 
  ] . جمعا چهل و هشت ورس .\r\nاز چماقلو تا بادكوبه ورس‌هاى راه چاپارخانه‌ها در روزنامهء ماه شوال مذكور است . از قرار حساب چاپارخانه‌ها كه معلوم شده پانصد و هفتاد ورس است ولى به حساب جديد كه مهندسين تعيين كرده بودند ، پانصد و شصت و هشت ورس است . در تفليس پول اسب چاپارى گرفتند .\r\nدو ورس با حساب قديم تفاوت مىكند . پنجاه و پنج ورس اين راه را با راه گنجه دور تر است .\r\nراه گنجه پانصد و سيزده ورس است ولى به‌حسب آب و جنگل و تماشا اين راه بهتر است . از تفليس تا بادكوبه از راه شكى جهت حركت از اين قرار است : در عرض راه اگر قدرى كم و بيش در جهت باشد مضايقه نيست ولى كليتا تا هرجايى كه نوشته شده همين‌طور است ، مثلا قصبه لاگودخى در شمال مشرق سقناق است . و اگر در طى مسافت قدرى اعوجاج داشته باشد ضررى ندارد - از تفليس تا كالونيه به سمت مشرق حركت مىشود . از كالونيه تا سقناق نيز به سمت مشرق است . از سقناق تا لاگودخى به ما بين مشرق و شمال . از لاگودخى تا بلكان به ما بين جنوب و مشرق . از بلكان تا كاديخ - به دال مهمله - به ما بين جنوب و مشرق . از كاديخ تا زاكات‌آلى به سمت مشرق . از زاكات‌آلى تا گوللوك ما بين جنوب و مشرق . از گوللوك تا كاخسكى ما بين جنوب و مشرق . از كاخسكى تا شكى كه نوخو باشد ما بين جنوب و مشرق . از شكى تا چماقلو تا دو ورس به طرف جنوب و مشرق بعد از او به طرف جنوب . از چماقلو دو ورس تا چاپارخانه عرب ما بين جنوب و مشرق . از عرب تا گوگ‌چاى به طرف مشرق . از گوگ‌چاى تا آق‌سو به طرف مشرق . از آق‌سو تا چاپارخانهء شراديل به طرف شمال و مشرق . از شراديل تا سماخى به سمت مشرق . از سماخى تا آجىدره ما بين جنوب و مشرق . از آجىدره تا چاپارخانهء سراى به سمت مشرق . از چاپارخانهء سراى تا بادكوبه ما بين جنوب و مشرق .\r\n\r\nروز يكشنبه بيست و دوم صفر المظفر :\r\nدو ساعت از دسته رفته از چماقلو راه افتاديم . برحسب اتفاق بيست و دوم رمضان بود كه به چماقلو آمديم و امروز بيست و دوم صفر است از چماقلو مىرويم . در آق‌داش پخل‌نيك حاضر بود و تا سرحد خود مشايعت كرد . در سرحد گوگ‌چاى كه هشت ورس مانده است « اندرى فيك‌سوويج » پخل‌نيك با ساروخان سر كرده سوار به استقبال آمده [ بود 
  ] . مترجم او\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n« سيف الله بيك » است كه تركى خوب مىداند و خوب ترجمه مىكند . همان‌طور كه وقت رفتن مشاراليه ما را به پخل‌نيك آق‌داش تسليم كرد ، امروز هم در همان مكان او به پخل‌نيك گوگ‌چاى تسليم نمود .\r\nدو ورس از چاپارخانهء آق‌داش گذشته از رودخانهء توريان‌چاى گذشتيم . الحمد الله به سلامت رفتيم . در بلوك برگشاط كه اين همه دهات بزرگ است هيچ‌جا حمام نبود كه شب عيد نوروز استحمامى به عمل آيد .\r\n\r\nروز دوشنبه بيست و سيم شهر صفر المظفر :\r\n- امروز تحويل شمس به حمل است - : كه عيد نوروز است . به افق تهران سه ساعت و پانزده دقيقه و پنجاه و يك ثانيه از روز گذشته تحويل شده است . به‌حسب تفاوت طول ، اين‌جا كه تقريبا سه درجه تفاوت با تهران دارد بايد بيست و هفت دقيقه از روز گذشته بشود . اوّل سال سچقان‌ئيل 170 تركى است كه اول سال دوره دوازده‌گانهء تركان است .\r\nامروز در گوگ‌چاى اوتراق كرديم كه مال‌هاى فورغون خيلى مفلوك شده بودند . از اسباب تحويل هيچ حاضر نبود . دعاى ماثور را خواندم كه مأجور باشم ، « اللهم ان هذه سنة جديدة و انت ملك قديم اسئلك خيرها و خير ما فيها و اعوذ بك من شرها و شر ما فيها و استكفيك مؤنتها و شغلها يا ذالجلال و الأكرام » و از قرآن كريم و فرقان ملك قديم قدرى خواندم كه رخشندهء روح است و بخشندهء فتوح ، كه خداوند رحيم به حرمت اين كلام عظيم ، عواقب امور اين بنده را خير كند و در آخر عمر ، عليل و ذليل و محتاج و ضئيل نشوم ، به حق محمد و آله الاطهار .\r\nبعد از نهار چون پخل‌نيك شنيده بود عيد ما است به تبريك آمده بود . قدرى در خيابان گوگ‌چاى گشتم . آقا بيك پسر مهدى بيك برگشاطى را معرفى كرد و كوچه [ اى 
  ] كه اسم مرا خواهند گذاشت نشان داد و گفت : « نقشهء گوگ‌چاى را دو ماه ديگر براى شما مىفرستم . »\r\nدر اين پنج ماه هم خيلى جا ساخته‌اند . در عرض راه همه‌جا بنفشه بسيار بود ولى بنفشه گوگ‌چاى از جاهاى ديگر بيشتر و رنگش بنفش‌تر است . در گوگ‌چاى قرقاول و دراج هردو فراوان است ، « فيه دراج و بط و دجاحات و ديك » .\r\nجناب استاراسيل اسكى از تفليس تلغراف مباركباد عيد نوروز زده بود و احوال‌پرسى كرده بود كه : « در راه به شما صدمه نخورده است . به خودتان و فاميل خوش گذشته است . » من هم در جواب اظهار مهربانى كردم كه : « كسان شما و نايب‌هاى شما همه از اخلاق شما و قاعده‌دانى شما كسب كرده‌اند و كمال رضامندى را از هرجهت دارم . »\r\n\r\nروز سه‌شنبه بيست و چهارم شهر صفر :\r\nاز گوگ‌چاى روانه شده به آق‌سو آمديم . سه ساعت و نيم به غروب مانده وارد منزل شديم .\r\nدر عرض راه چيزى كه تفاوت كرده بود از گوگ‌چاى تا آق‌سو را در اين مدت قليل شوسه كرده به اهالى بلوكات قسمت كرده در عرض بيست روز به انجام رسانيده‌اند .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nپخل‌نيك مىخواست تا آق‌سو بيايد ، به زحمت او راضى نشده ، در عرض راه مرخص شده نايب خود را با ساروخان تا آق‌سو فرستاد . در آق‌سو هم دراج و قرقاول هست .\r\n\r\nروز چهارشنبه بيست و پنجم شهر صفر :\r\nيك ساعت و نيم از روز رفته از آق‌سو راه افتاديم . تا سر گردنه كه سيزده ورس است با وجود آن‌كه هشت رأس اسب به كالسكه بسته بودند در دو ساعت و نيم آمديم و اگر گل‌ولاى مىشد محال بود كه بتوان بالا آمد . در زمستان عراده و كالسكه را به شش گاوميش مىبندند كه از اين گردنه بالا مىآيد . الحمد الله فضل الهى شامل شد در اين چند روزه باران نيامد .\r\nصبح ، چنان كوه و صحرا را مه و دومان گرفته بود كه سواران روبروى كالسكه به زحمت مرئى مىشدند . از نصف گردنه كه گذشتيم بالاى كوه آفتاب شد . صحرا ، دامنه‌ها مه و دومان بود و از پرتو آفتاب كه بر آن‌ها مىتابيد چنان به‌نظر مىآمد كه گويا تمام صحرا برف است . هرگز اين حالت به اين‌طور در كوه و صحرا نديده بودم .\r\nاز آق‌سو ، ميخائيل افشاروف نايب بلوك كه اصلشان از ارامنهء ارومى است و در وقت شاه شهيد به قراباغ آمده‌اند تا سماخى همراه بود . چند ورس مانده حاجى على اكبر بيك به استقبال آمده بود . در سه ورسى ، پخل‌نيك شهر « يوسف مارتينىناويج » كه وقت رفتن هم همين بود ، قدى طويل دارد و خدى اسيل و نايب شهر « رود كوويس‌كى » است . با صاحب‌منصب‌ها ، نعمت الله بيك قزاق‌باشى و اعيان شهر به استقبال آمده بودند .\r\nسه ساعت به غروب مانده وارد شهر سماخى شديم . شب ، موسيو بگلروف پاول پسر شاهميرخان برادر بزرگ موسيو ملك بگلروف لوارساب به ديدن آمد . خيلى نشست و خيلى صحبت كرد . گفت : « چقدر خوشحال شدم كه حضرت جانشين شما را ملاقات كرد كه ما آن‌چه تعريف كرده بودم دانست راست عرض كرده‌ايم . » مشاراليه مأمور به تعيين نجباى اين ولايت است . قربان آقاى ارشى را به او سفارش كردم كه : « وقت رفتن حالت خود را عريضه نوشته بود ، فرمان شاه عباس ثانى و شاه سليمان دارد ، حالا فقير شده است مراعات از او بكنيد . »\r\nگفت : « ارش در تحت اختيار گورناطور گنجه است و آن كسى كه مأمور اين خدمت [ است 
  ] و به آن‌جا رفته با من آشنا است ، در حق او سفارش مىكنم كه انشاء الله تعالى در سلك نجبا بنويسند . » مشاراليه فارسى خوب حرف مىزند . يك حسن ديگر دارد كه تا به‌حال زن نگرفته است .\r\nبعد از رفتن مشاراليه علماى شهر به ديدن آمدند . حاجى ملا احمد شيروانى كه آن دفعه نديده بودم و آقا سيد على و خليل افندى قاضى اهل سنت و ملا على اصغر قاضى اهل شيعه بودند .\r\nآقا ميرزا عبد الحسين چون كسالت داشت تشريف نياورده بودند .\r\n\r\nروز پنجشنبه بيست و ششم شهر صفر :\r\nدو ساعت از روز گذشته از شماخى روانه شديم . پخل‌نيك و صاحب‌منصب‌ها و تجار به مشايعت آمده آن‌ها را مرخص كردم . نعمت الله بيك تا « جنگى » كه سرحد شماخى است آمد .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nحد شماخى از طرف شرق تا شش ورس آن‌طرف لغت‌نامه است كه قوشه‌ورس مىگويند و هفتاد و شش ورس است . از طرف غربى رودخانهء گردمان است كه تقريبا تا سماخى پنجاه ورس است . شش ورس كه از شهر دور شديم رودخانهء پيرساعت بود . در جنب شرقى رودخانه قبرى است ، گنبد كوچكى دارد كه او را پيرساعت مىگويند . اين رودخانه به اسم اوست و حالا از حركت باد بهار و بركت ابر مدرار معقول آبى داشت .\r\nچاپارخانهء آجىدره اسم بامسمى [ اى 
  ] است كه آبش تلخ است . از شش ورسى آب شيرين به خيك و پيت مىآرند .\r\nدر مرزه به نهار افتاديم . قريهء بزرگى است . به تماشاى آسياى بادى رفتيم كه طور غريب است . چهار پرهء چوب را بر دو چوب متقاطع بطور معوج نصب كرده‌اند . هر پره ده ذرع طول و دو ذرع و نيم عرض دارد . محمل تقاطع آن دو چوب عمود سوراخ است كه ميل آهن دارد ، باد كه به او مىخورد حركت مىكند ، ميل بزرگى كه در ميان آسيا است حركت مىكند و به حركت او سنگ‌ها مىچرخد . روزى ، يك خروار دو خروار به تفاوت وزيدن باد آرد مىكند . بعضى دو سنگ دارد و بعضى چهار سنگ .\r\nمذهب اهالى مرزه مالاغان است . يك نفر از ريش‌سفيدان را خواستم و از كم و كيف مذهبشان فى الجمله استحضار حاصل شد . اين طايفه مردود كشيش روسى است . اين‌ها را خارج از مذهب مىدانند . چون جماعت روس روز جمعه و شنبه شير نمىخورند و مائو كه به زبان روسى به معنى شير است . اين طايفه جايز مىدانند و مىخورند ، آن‌ها را مالوكان گفته‌اند ، يعنى شيردوشندگان و به تحريف مالاغان مىگويند . اين طايفه كشيش ندارند و از خود سه چهار نفر پيرمرد را به رياست تعيين مىكنند . در كليسا صورت مريم و عيسى نگذارند كه بدعت است . به هرطرف نماز خوانند و عبادت كنند كه خدا در هرطرف حاضر و ناظر است .\r\nبه دوازده پيغمبر اعتقاد دارند كه : حضرت ابراهيم ، اسحق ، يعقوب ، يوسف ، موسى ، اشموئيل ، داود ، ارميا ، اليساغو ، زكريا ، حزقيل و عيسى عليهم السلام باشند .\r\nمذهب اختراعى آن‌ها از هر مذهب ممزوج است . گوشت گراز را حرام مىدانند نمىخورند . شراب و عرق را حرام مىدانند نمىخورند . سير و پياز و تنباكو را حرام مىدانند ، به هيچ قسم استعمال دخان نكنند و ماهى آن‌چه فلس دارد حلال است و غير از او حرام . هر مرغ كه راه مىرود او را حلال مىدانند و مىخورند . هر مرغ كه جست‌وخيز دارد او را حرام دانند نخورند . مىگويند آن مرغ كه در نشستن بالش به زانوش نرسد آن حرام است او را نخورند و آن مرغ كه بالش در نشستن از زانو بگذرد و آويخته باشد آن حلال است او را بايد خورد . گوسفند و بز و گاو معيوب و خفه شده و از كوه افتاده و جانور گرفته را نخورند . به نذر ، روزهء سه روز و سه شب و هفت روزه دارند . تا چهار پشته نگذشته باشد خويشى نكنند - اين بخلاف زردشتيان است كه گفته : پيوند به پيوند خوشتر و هرچه نزديك‌تر بهتر - مرده‌شان را غسل مىدهند و پيراهن و زيرجامه پوشانيده بر روى او كرباس پيچيده با صندوق چوبى دفن كنند و اگر صندوق\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nهم حاضر نباشد ضرر ندارد . آن رئيس بايد نماز بخواند . قبر او را خيلى گود مىكنند كه جانور به هيچ وجه مرده را نتواند درآورد . زنهايشان اگر از شوهر ناراضى باشند كه نفقه و كسوه ندهد يا اذيت و آزار كند نزد قاضى رفته شكايت كنند ، به حكم قاضى طلاق است و آن مرد ديگر اختيار ندارد زن ديگر بگيرد . در مذهب خود خيلى سخت هستند . آن‌هايى كه متابعت يهود را دارند ختنه هم مىكنند . قريهء مرزه دويست و سى خانوار است و طايفهء مالاغان در اين صفحات بسيار است .\r\nالقصه يك ساعت به غروب مانده وارد منزل شديم .\r\n\r\nروز جمعه بيست و هفتم شهر صفر :\r\nيك ساعت از روز گذشته از چاپارخانهء جنگى راه افتاديم . شش ورس آن‌طرف چاپارخانهء لغت‌نامه خاك شماخى تمام شد . نعمت الله بيك مرخص شد . از آجىدره تا لغت‌نامه را محال قبرستان مىگويند ، لفظ بامسمى است . اسم حد طرفين هم مناسب است . در تابستان از بدى آب و خشكى زمين و گرمى هوا به مترددين خيلى بد مىگذرد .\r\nدر سرحد ، خريسته فورانطونوف پخل‌نيك بلوك با اسكندر بيك رييس سواران را ، بادكوبه و قبه و ساليان با ريش‌سفيدان بلوك آن‌جا حاضر بودند . در يك ورسى چاپارخانهء سراى چاه آبى است مسمى به چاه غيب الله . خيلى آب خوب دارد . سه ورس به شهر مانده بيگلر بيگى شهر با ساير اعيان حاضر بودند . در دار الحكومه ، در منزل گورناطور بادكوبه استاراسيل اسكى منزل كرديم . مشاراليه از تفليس تلغراف كرده بود كه در خانهء من منزل بشود و خانه و مبل به همان‌طور در اندرون و بيرون حاضر كنند . سه ساعت به غروب مانده وارد شديم . نوح بيك مترجم مشاراليه كه به نوح حسين بيك‌زاده معروف است و ملك نظر بيك - كه به شاه نظروف معروف است - رئيس سواران قزاق بادكوبه از جانب او بودند .\r\nبعد از ورود بروكن‌ويس گورناطور يعنى معاون گورناطور با تال‌قرين بوت بولكنيك كه رئيس ژاندارم است به ديدن آمدند . بروكن را وقت رفتن ديده بودم . تال‌قرين دو سه ماه است آمده است ، مأمور باطنى است كه در هر ولايت دارند . همه‌جا جاسوس دارد كه كى حرف دولت مىزند يا فسادى در كار دولت دارد ، او را گرفته به اندازهء كارش تأديب كنند . بروكن او را معرفى كرد . مشاراليه گفت : « آن سيدى كه در شماخى بىادبى كرده بود من گرفته بودم ، به خواهش شما او را بخشيدم ، به‌جز خواهش شما مشكل بود كه بخشيده شود . »\r\nگفتم : « جناب پرنس مخرانسكى هم در تفليس گفتند . خيلى راضى شدم كه به حرف من بخشيده شد . » بوت‌بولكنيك يعنى زير بولكنيك كه هنوز به آن منصب نرسيده است . بعد بروكن علماء و تجار را جمع كرده آورده معرفى كرد كه به مباركباد آمده بودند . همگى رضامندى داشتند كه : « امسال جمعى از اهل بادكوبه به زيارت مشرف شده بودند ، همه از شما رضامندى داشتند . از تشكر آن‌ها بر ما لازم شد كه شكر محبت‌هاى شما را بكنيم . »\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nعصرى ، ملك نظر بيك و اسد الله بيك را فرستادم كه واپور قسطنطين را ديده ، خبر بياورد .\r\nامشب نوح بيك مذكور داشت : دو روز است خبر تلغراف رسيده كه آرلوف‌اسكى در نهم مرت سنهء يك هزار و هشتصد و هفتاد و شش روسى مطابق بيست و چهارم صفر در تفليس وفات يافته است . » هفتاد و هشت سال داشت . خيلى مرد خوبى بود . با ميرزا اسد الله خان خيلى خصوصيت داشت و با اهالى دولت ايران به‌طور مهربانى حركت مىكرد . محض آشنايى مشاراليه به خانم او تلغراف سرسلامتى زدم كه ميرزا اسد الله خان برساند . ميرزا اسد الله خان در جواب نوشته بود : « از مهربانى شما كه او را فراموش نكرده‌ايد خيلى تشكر كرد . چون عزادار بود جواب را بعد عرض خواهد كرد . »\r\nعمارت گورناطور مشرف به دريا است . اين چند روز مىگويند دريا خيلى آرام است . خدا كند كه انشاء الله همين‌طور بماند كه به سلامت به منزل برگرديم .\r\n\r\nروز شنبه بيست و هشتم شهر صفر :\r\nبعد از نهار ، جنرال لازروف به ديدن آمد . مشاراليه اصلش از ارامنهء قراباغ است و در جنگ‌هاى داغستانى خيلى خدمت كرده است . شاميل را مشاراليه به خدمت براتنس‌كى سردار قفقازيه آورده است . از نادر شاه تعريف مىكرد كه : « جاهايى كه او سواره با سوار رفته است ، هرگز صالدات ما نرفته است . » در كوه روبروى قونيب كه محل نشيمن شاميل بوده اردو زده است . مىگفت : « بعد از ناپلئون در رشادت و لشكركشى مثل نادر شاه ، نيست . من كه داغستان را ديده‌ام و سال‌ها آن‌جا در جنگ و در خدمت و در حكومت بوده‌ام هنر او را مىدانم . » و مىگفت : « شاميل همين‌كه بنا گذاشت ، مسلمان‌ها را كه اسير مىكرد ، پول مىگرفت و مرخص مىكرد مسلمانان به او بد شدند و بناى جنگ را گذاردند ، بلديت در آن‌جا داشتند ، كار او خراب شد و سلب اعتقاد مردم از او شد . اگر اين كار را نمىكرد تا چند سال ديگر هم داغستان به دست لشكر روس نمىافتاد . » و مىگفت : « مثل شاميل ، مرد حرافى ، قاعده‌دانى و رشيدى نديده‌ام . » بارى مشاراليه مواجب جنرالى ، سالى شش هزار منات مىگيرد و در بادكوبه مىنشيند . در دربند هم ملكى ، امپراطور به مشاراليه بخشيده است كه نفع او هم عايد او مىشود . از ديوار دربند پرسيدم ، گفت : « حقيقت دارد اين ديوار از دربند كشيده شده است تا از بالاى كوه منتهى به زاكات آلى مىشود كه اكنون آثار او هست . » و بعضى جا ديوار هيچ خراب نشده است .\r\nامروز پسرهاى ميرزا يوف آمدند ، به تماشاى معدن نفت و آتشكده وعده گرفتند . ويس گورناطور بروكن با مايور روگوزين اسكى كه پليس‌مستر است آمد . فايتون حاضر كرده به تماشاى اسباب ماشين رفتيم كه گندم را پاك مىكند و آرد مىكند . سه سنگ است . هر سنگى روزى دويست پوت آرد مىكند . مىگفت : « چهل هزار منات خرج او شده است . » خيلى تماشا داشت . از آن‌جا ويس‌گورناطور گفت : « وقت باقى است اگر ميل داريد به تماشاى جوهركشى نفت برويم . » كارخانه ، مال ميرزا يوسف است . خيلى كارخانهء خوبى\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاست و جوهر نفت بسيار اعلى دارد . دو سال است جوهر نفتى كه از آمريكا مىآورند و ارزان‌تر مىفروشند قدرى از نفت او كم كرده است . روس‌ها در اين خيالند بلكه اين نفت را به مقامى برسانند كه از آن نفت بهتر باشد كه ينگى دنيايى درآوردن نفت صرفه نداشته باشد تا موقوف بكنند . ولى مشكل است . يا در اصل ، نفت او بهتر است يا به اسباب ، تصفيه را بهتر مىكنند .\r\nالقصه ، از اين كارخانهء نفت و كارخانهء آتشكده سالى هفتاد و پنج هزار منات به دولت مىرسد . از اين كارخانهء شهر كه بيست و نه غازان است ، هر غازانى روزى ده منات تسليم مىكند . ايام عيدها و جمعه‌ها موضوع مىشود .\r\nدر مراجعت در كنار دريا جايى كه براى تعمير سفاين و واپورات ساخته‌اند به تماشا رفتيم .\r\nچهل هزار منات خرج انباشتن دريا و ساختن آن محل شده است . اجنتهء سفاين گفت : « روز دوشنبه يك كشتى بزرگ يلكن كه مسمى به مسقوا است او را با اسباب از آب بالا خواهند كشيد كه بعضى تعميرات لازمه دارد ، اگر ميل داريد به تماشا بياييد . »\r\nگفتم : « خيلى خوب اتفاق افتاد كه در بودن من چنين كارى اتفاق افتاده است . تماشاى او لازم است . »\r\nاز آن‌جا وقت غروب منزل آمديم . ويس‌گورناطور و پليس‌مستر ، تا در منزل آمده مراجعت كردند . الحمد الله از بركت آيهء شريفه كه استخاره شد تا بادكوبه هيچ باد و باران نداشتيم . اگر آن اراضى گل مىشد حركت خيلى مشكل مىشد و مىبايست چند روز معطل شويم تا به منزل برسيم .\r\n\r\nروز يكشنبه بيست و نهم صفر :\r\nصبحى ، حسن بيك زردابى كه روزنامهء اكينچى « 1 » را مىنويسد آمده بود . به مشاراليه گفتم :\r\n« به امپراطور لفظ جناب نوشتن صحيح نيست . حالا جناب را به وزراى مختار و سفراى كبار مىنويسند كه در فرانسه اكس‌لانس مىنويسند . لايق شأن امپراطور اعليحضرت است كه مجسطى باشد . چنانچه شاهزادگان را آلتس در فرانسه مىنويسند و در انگليسى هينس نوشته مىشود . » اذعان كرد كه اشتباه شده است . گفت : « در باقى هم اگر اشتباه شده باشد فرمايش كنيد . »\r\nگفتم : « نرتخته لفظ عوام است ، صحيح آن تخته نرد است . و اگر يك‌طرف او فارسى باشد در ايران هم مشترى پيدا مىكند . »\r\nگفت : « فارسى زبان خوب اين‌جا نيست . »\r\nگفتم : « زردابى مطلق معلوم نمىشود كه در كجا است . اگر شروانى بنويسى اشهر است .\r\nمثل مشهور است « شاه هم مىداند شيروان سنى است » 171 .\r\nگفت : « تابه‌حال به اين‌طور معروف بوده‌ايم . شروان حق خان‌زاده‌ها است ، اگر تغيير بدهيم بايد از دولت اذن بگيريم و مشكل است كه اذن بدهند . »\r\n\r\n\r\n","description":"","footnote":"\r\n( 1 ) اكينچى : تركى است يعنى برزگر .\r\n","page_name":" 314 ","page_number":314},
  {"content":"\r\n\r\nزرداب قريه‌اى است در شماخى كه اصل مشاراليه از آن‌جا است . بعد از نهار ويس گورناطور و پليس‌مستر و رييس ژاندارم و ساير صاحب‌منصب‌ها آمدند كه به تماشاى معدن نفت برويم . ويس‌گورناطور اظهار تشكر كرد كه : « شنيدم چنين فرمايشى به حسن بيك كرده‌ايد كه امپراطور را اين‌طور بنويسد . ما از اصطلاح فارسى خبر نداريم ، خيلى ممنون شديم . »\r\nگفتم : « سلاطين را خداوند عز و جل امتيازى از ديگران داده است . البته در هركار تفاوت بايد داشته باشد . »\r\nپنج ساعت به غروب مانده روانه شديم . اول به معدن نفت به قريهء بالاخانه رفتيم . انسان هرقدر ملاحظه كند ، در غرايب صنع الهى حيران مىماند . در مسافت دو فرسخ يك طرف درياى زخار و در كنار او آتشكده و نار و در پهلوى او معدن نفت . نه آتش از آب خاموش مىشود و نه نفت از آتش شعله مىگيرد .\r\nالقصه ، اين معدن نفت كه از آن‌جا به اطراف و اكناف مىبرند . نعمت الهى است . روزى هشت هزار پوت نفت سياه از آن‌چاه‌ها كه تقريبا دويست چاه بزرگ و كوچك است به عمل مىآيد كه به شهر بادكوبه مىبرند . هر پوتى را غالبا به چهار كاپاك مىفروشند . بعضى چاه‌ها است كه روزى سيصد و بيست منات مداخل دارد . از آن چاه‌ها دو چاه خيلى غريب است .\r\nيكى چاه « كوكورآف » است كه سى و چهار ساجن روسى كه يك صد و دو ذرع روسى است مالامال از نفت است كه درياى مواج است . اين چاه را به شصت چاه ديگر از دولت ، كوكورآف بيست و چهار سال به دو ميليون منات اجاره كرده است كه تقريبا هفتصد هزار تومان به پول ايران مىشود . چاه ديگر ، چاه صفروف است كه گاهى جوش غريبى دارد . چهل ساجن كه يك صد و بيست ذرع روسى است عمق دارد و گاهى به غليان آمده مىجوشد .\r\nوقتى كه آن‌جا رفتم ، گفتند : « ديشب تا صبح مىجوشيد ، خودبه‌خود بالا مىآمد و احتياج به كشيدن نداشت . »\r\nقدرى ايستاديم . برحسب اتفاق مأيوسا راه افتاديم كه برويم . آن‌قدر دور نشده بوديم كه عمله آن‌جا داد كشيدند كه : « جوشيد . » دوباره برگشتم .\r\nقطر دهن لوله يك چارك زيادتر است نفت چنان غليان داشت كه از اطاق تخته كه بالاى او به شكل چهار مربع مخروط الشكل متساوى الاضلاع ساخته‌اند و بالاى او پهن است ، بالاتر رفته به قدر دو ذرع تخته بالا را پرانيده از اطراف مىريخت . ارتفاع آن اطاق تخته پانزده ذرع روسى است . [ نفت 
  ] از درز تخته‌ها مىريخت . در و ديوار تمام نفت بود . آن‌چه ، از مجرايى كه ساخته بودند به انبار مىرفت به كار مىآمد و آن‌چه كه به زمين مىريخت يك نهر جارى بود كه به خاك مخلوط است و تلف مىشد . به قدر يك ربع آن‌جا ايستاده تماشا كردم . اگر نديده بودم هرگز باور نمىكردم كه اين‌طور غليان و فوران داشته باشد و پانزده شانزده ذرع بالا رود و يك نهر آسياى جارى بشود .\r\nاز آن‌جا دو ساعت به آتشكده رفتيم كه در قريهء سوراخانه است . شب را ميرزايوف مهمان\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nكرده بود و از كارخانه جوهركشى به آتشكده رفتيم . همان ملتانى كه وقت رفتن ديده بودم به همان حالت تشريف داشت . روبه ما بين مغرب و جنوب ايستاده رنگ مىزد و دعا مىخواند .\r\nچند جا را در زمين آتش زديم ، شعله‌ور شد . اين آتش دود ندارد . لولهء برنجى كه از ميان او آتش درمىآيد به قدر پنج شش دقيقه دست گرفتم هيچ گرم نشد . در ميان لوله آتش نيست همين‌كه به هوا رفت كه گاز باشد ، شعلهء آتش خارجى به او بخورد مشتعل مىشود . اگر خاموش بكنى باد خنكى از آن لوله‌ها درمىآيد . همين‌كه شعله آتش به هواى مجاور او رسيد باز مشتعل است و هر قدر مرتفع باشد سوزنده‌تر است كه اكسىجون « 1 » هوا را روشن و مشتعل مىكند .\r\nچهار طاقى آن‌جا از قديم ساخته‌اند كه سه زنگ بزرگ و كوچك و متوسط از وسط او آويزان است كه آن ملتانى مىزد و صداى سختى دارد . آن گنبد از چهارطرف باز است .\r\nجرزهاى او شمالى ، جنوبى ، مشرقى و مغربى است . وسط او به ما بين جهات اربعه باز است و وسط او حوض مانندى است كه در ميان او لولهء آهنى تعبيه كرده‌اند و متصل شب و روز از آن لوله شعله آتش درمىآيد .\r\nبارى ، چهار ساعت از شب رفته از آتشكده روانه شده پنج ساعت و نيم از شب رفته وارد منزل شديم . ويس‌گورناطور و صاحب‌منصب‌هاى ديگر تا دم در آمده مراجعت كردند . آتشكده در نزديكى قريه سوراخانه واقع است . بادكوبه در عرض چهل درجه و بيست دقيقهء شمالى و در طول شرقى چهل و نه درجه و پنجاه و پنج دقيقه گرينيچ واقع است .\r\n\r\nروز دوشنبه غره ربيع الاول سنهء يك هزار و دويست و نود و سه [ هجرى 
  ] :\r\nيك ساعت به ظهر مانده ويس‌گورناطور آمد ، كالسكه آورد و به تماشاى كشتى كشيدن رفتيم . راه‌آهن ساخته ، كشتى را بالا كشيده ، طرفين كشتى را كه منحرف و متمايل نباشد تخته گذاشته‌اند . به قوت چرخ بخار به آسانى كشيده مىشود . در يك ساعت او را از دريا بيرون آوردند . اسم كشتى مسقوا است - يلكن است - مال ميرزايوف است . وزن خود كشتى را از اجنته جويا شدم ، گفت : « شانزده هزار پوت است . » كه به وزن ايران هشتاد و هشت هزار من تبريز است . اين چرخ ماشين كه واپور را مىكشيد قوت آن دارد كه تا چهار هزار پوت بكشد .\r\nاز آن‌جا به ديدن ويس‌گورناطور رفته ، از آن‌جا به منزل آمديم . مشاراليه تا دم در خانه با پليس‌مستر آمدند . شب سه‌شنبه آن ضعيفه كه از اهل برن است فرستادم مشهدى عبد الباقى پسر حاجى سليم كلانتر بادكوبه او را آورد [ تا 
  ] والدهء احتشام الدوله تماشا بكند . دوازده پوت وزن دارد و بيست و شش سال از عمرش گذشته . اسمش اليزابت است . پستان او به مرتبه [ اى 
  ] بزرگ و پهن است كه يك نفر بچهء دو ساله به استراحت ، مثل صندلى نشسته پاى خود را مىآويزد . به اندازهء شكم و پستان و توش ، سرش آن‌قدر نيست . سر و گردن او به اندازه مردمان متعارف است . به سياحت آمده كه هركه او را تماشا كند پول بدهد . خالى از تماشا نبود .\r\nدر ساعت سه و نيم از شب رفته داخل واپور قسطنطين شديم . صاحب‌منصب‌ها مدتى مكث\r\n\r\n\r\n","description":"","footnote":"\r\n( 1 ) اكسيژن .\r\n","page_name":" 316 ","page_number":316},
  {"content":"\r\n\r\nكرده ، وداع كرده مراجعت كردند . مترجمان اين چند روز نوح بيك و شاه نظروف بودند .\r\nاز پسر ميرزا يوف كه در سر كارخانه است - مسمى به ملقواى و ينج - روز قبل دوخيك از هواى گاز آتشكده خواسته بودم كه در تهران به حضور مبارك اعليحضرت شاهنشاهى ببرم . از گاز پر كرده به‌طور محكم دهن او را بسته قلم گذاشته بود . ساعت پنج به واپور رسانيد . در خارج كشتى امتحان كرديم . خيلى تازگى داشت . اگر در راه عيب نكند و خيك پاره نشود و درست به تهران برسد خيلى تماشا دارد .\r\nدر ساعت شش ، آقا على اكبر تاجر مازندرانى ، حاجى عبد الباقى تاجر بادكوبه و برادرش حاج عبد الغنى ، حاجى نعمت تاجر ، مشهدى عبد الباقى كلانتر پسر حاجى سليم و سايرين مرخص شده رفتند . ويس گورناطور مىخواست مشهدى عبد الباقى را كه روسى مىدانست « 1 » تا انزلى همراه ما روانه كند ، راضى نشدم . از پخل‌نيك بلوك ، مسمى به « خريسته فورانطونوف » شكل آسياى بادى مرزه را خواسته بودم . به‌طور خوب كشيده و پرداخته بود ، به كشتى آورد . اگر از روى [ آن 
  ] در تهران بسازند خيلى نافع است .\r\nگفتم : « اگر در تهران ساخته شود به اسم تو يادگار خواهد بود . »\r\n\r\nبادكوبه - بندر انزلى\r\n\r\nروز سه‌شنبه دوم ربيع الاول :\r\nشب سه‌شنبه در ساعت نه كه تقريبا سه ساعت از نصف گذشته بود واپور لنگرگاه بادكوبه حركت كرد . هو الحمد الله تعالى خوب است . دو ساعت از دسته گذشته از نزديكى جزيرهء كوچك بوراكى گذشتيم كه به قدر كوه دوشان‌تپه تهران و قدرى زيادتر است . بوراكى در لغت روسى به معنى چغندر است . چون آن كوه‌پاره به تركيب چعندر است ، به اين اسم مىنامند .\r\nبادكوبه‌اىها [ آن كوه را 
  ] كوچك‌ريزه مىگويند . به مسافت قليلى يك كوره‌پارهء ديگر است كه او را بيوك‌ريزه مىگويند . دور نيست كه زيره مخفف جزيره باشد .\r\nچهار ساعت از دسته گذشته به لنگرگاه ساليان رسيديم . شش هفت ورس مانده به ساليان رنگ آب دريا از دخول رودخانه كر به دريا ، گل‌آلود بود و مزه‌اش هم تفاوت داشت . پس از آن‌كه گذشتيم باز رنگ دريا به رنگ اصلى خود بود . اسم كپيتان لين‌فولس است . بيست و هشت سال [ است 
  ] كه در دريا خدمت مىكند . مىگفت : « دو مرتبه در دور كرهء ارض با خانم خودم حركت كرده‌ام . »\r\nمدتى هم در قطعهء ينگى دنياى شمالى كه متعلق به دولت روس است خدمت كرده . اين واپور با واپورى كه وقت رفتن سوار شديم كه براتنس‌كى مىگويند در هيچ‌چيز تفاوت ندارد .\r\n\r\n\r\n","description":"","footnote":"\r\n( 1 ) متن : مىداند .\r\n","page_name":" 317 ","page_number":317},
  {"content":"\r\n\r\nطول سالن تحتانى و فوقانى يكى است مگر آن‌كه رنگ تشك‌هاى آن مخمل قرمز بود ، اين اخضر است . كپيتان او جوان بود ، اين اكبر .\r\nاز بادكوبه تا محاذى ساليان حركت كشتى به جانب جنوب است و از ساليان تا لنكران به ما بين جنوب و مغرب است . از لنكران تا انزلى به جنوب مايل به ما بين جنوب و مغرب است . از بادكوبه تا انزلى سيصد و پنجاه ورس است كه دويست ميل انگليسى است .\r\nدو ساعت و نيم به غروب مانده در لنگرگاه لنكران ايستاديم و به قدر دو ساعت توقف كرديم .\r\nجبار بيك كه نايب شهر است به كشتى آمد . لنكران بندر خوبى است . از هزار خانه متجاوز است . نيم ساعت به غروب مانده واپور راه افتاد . امروز اين رعابى را گفتم :\r\n اى بحر خزر تويى بنام آبسكون * يعنى كه بود آب ترا آب و سكون \r\n از آتش قهر حق شوى ايمن ، اگر * با شيعهء شير حق شوى راه نمون \r\nو له ايضا\r\n گر منزل ما به انزلى خواهد شد * رب انزلنى ورد جلى خواهد شد \r\n اين نعمت اگر ز حق مرا گشت نصيب * از يارى شير حق على خواهد شد \r\n\r\nروز چهارشنبه سيم ربيع الاول :\r\nباد گيلاور كه باد جنوبى است مىوزد . كپيتان مىگفت : « اين باد خوبى است نسبت به كشتى كه به انزلى مىرود . »\r\nاصل او يا گل‌آور است كه گل مرداب انزلى را به دريا مىآورد ، و يا گيلان‌آور است كه از طرف گيلان مىوزد . بعضى اين باد را « گيلوا » مىگويند ، يعنى باد گيلان . كه وا به معنى باد است . ولى گل‌آور به‌نظر من صحيح آمد . چراكه وقتى اين باد مىوزد آب مرداب داخل دريا مىشود كه به قدر دو سه ميل رنگ آب دريا تغيير مىكند كه گل‌آلود است و گل‌آور مناسبت دارد . وقتى كه باد شمال مىوزد آب دريا داخل مرداب مىشود ، رنگ آب مرداب رنگ دريا مىشود كه كبود است و مزه‌اش هم تفاوت مىكند .\r\nمير على اكبر خان مىگفت : « هروقت كه باد خزرى از شمال مىوزد دريا طغيان و انقلاب دارد . » همچنين است باد دشت وا . يعنى باد « دشت وا » كه از طرف مغرب مىآيد باز دريا انقلاب دارد و باد كناروا از طرف جنوب مىوزد كه آب مرداب را به دريا مىبرد و گيلوا - بر وزن بىنوا - از ما بين جنوب و مشرق مىوزد و باد كندقوش از طرف مشرق مىوزد كه در اين دريا و مرداب اصطلاح آن‌ها بر اين است . باد خزرى - به سكون زاى معجمه - باد شمال است كه باد طوفان و انقلاب است . چون از طرف شمال درياى خزر مىآيد اهالى آن صفحات خزرى مىگويند .\r\nاز شب يك ساعت و سه ربع گذشته به لنگرگاه آستارا رسيديم و به قدر پنج ساعت مكث كرده و هفت ساعت از شب رفته واپور روانه شد . سه [ ساعت 
  ] از دسته گذشته به لنگرگاه انزلى وارد شديم . به قدر يك ساعت در راه ، واپور را نگاه داشت . از بس كه هوا مه و دومان بود\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nهيچ ساحل و كوه‌ها پيدا نبود . در هوا طرف غرب قوس قزح سفيد پيدا شده بود كه هرگز نديده بودم . از ترس آن‌كه مبادا كشتى به خطا رود از حركت مىانداخت تا اهل ساحل صداى « يا على يا على » كشيدند معلوم شد كه ساحل نزديك است . دو سه كرجى آمد و اطمينان قلب حاصل گشت .\r\nاز بادكوبه تا انزلى در سى ساعت آمديم . به قدر هشت ساعت در راه معطل شديم . در بيست و دو ساعت طى مسافت كرديم . از بالاى سطحه ميرزا مهدى از دور پيدا شد . به فال نيك آمد .\r\nگفت : « ديروز عصرى تلغراف حاجى عبد الباقى رسيد كه فلانى روز چهارشنبه وارد مىشود .\r\nمرا جناب ناصر الملك 172 به تعجيل فرستاد و واپور سلطانى هم الآن مىرسد و خود ناصر الملك هم تا عصرى تشريف مىآورد . »\r\nبه قدر دو ساعت در كشتى معطل شديم تا واپور سلطانى رسيد . تقريبا شش ساعت به غروب مانده وارد انزلى شديم ، « رب انزلنى منزلا مباركا و انت خير المنزلن »\r\nدر ساحل به خاك افتاده سجده شكر كردم و گفتم :\r\n صد شكر كه گشت انزلى منزل ما * رب انزلنى است بر زبان و دل ما \r\n از لطف علىست ورنه كِى بود اميد * در قصر شهنشاه بود منزل ما \r\nطول واپور سلطانى سى و يك ذرع است كه تقريبا صد فوت است . از لنگرگاه تا بارگاه سه ربع كشيد كه آمديم . هوا چنان مه بود كه قصر سلطانى به آن ارتفاع پيدا نبود . بعد از ورود به انزلى از توپخانهء مباركه هفده تير توپ انداختند . عصرى جناب ناصر الملك محمود خان و حاجى بهاء الملك و امان الله خان به انزلى آمدند .\r\n\r\nروز پنجشنبه چهارم ربيع الاول :\r\nصبحى ، چنان مه و دومان بود كه قصر سلطانى در پهلوى عمارت معلوم نبود . اهل انزلى گفتند : « دو هفته است كه اين‌طور است . » و جناب ناصر الملك گفت : « تا سيزده عيد نگذرد نمىگذارم به شهر رشت برويد . » هواى انزلى بهتر و تماشاى نارنج و اشجار و امواج درياى زخار خوش‌تر از شهر و بازار است لهذا اين دو سه روز لنگر انداختيم .\r\nعصرى ، به اتفاق ناصر الملك و حاجى بهاء الملك به جزيرهء ميان‌پشته به باغ ميرزا عبد الوهاب مستوفى رفتيم و امروز از صبح تا غروب آفتاب هوا مه و ضباب بود كه از كنار فرضه قصر سلطانى پيدا نمىشد .\r\n\r\nروز جمعه پنجم شهر ربيع الاول :\r\nدر انزلى بعدازظهرى به كرجى سوار شده به تماشاى غازيان 173 رفتيم . به قدر بيست دقيقه كشيد كه در بغاز مرداب حركت كرديم . طول مرداب تقريبا از قريهء كپورچال كه از توابع انزلى است و در مغرب است تا قريه جيفه كه از توابع رشت است و در مشرق است هشت ميل است .\r\nعرض مرداب تقريبا از بندر انزلى كه در شمال است تا محال‌تولم - به ضم لام - كه در جنوب است سه فرسخ است . عمق مرداب جايى كه بسيار عميق باشد سه قلاج است . يحتمل\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nكه از اين زيادتر هم باشد كه هنوز معلوم نكرده‌اند . عمق چاه آب غازيان به قدر يك ذرع است كه آب شيرين دارد .\r\n\r\nروز شنبه ششم ربيع الاول :\r\nسيزده فروردين‌ماه جلالى است . صبحى ، به قصر سلطانى رفتم . در اين مدت شش ماه هم خيلى خرابى رسيده است . تعمير لازم دارد . بسيار قصرى باصفا است . پنج طبقه است . ارتفاع او بيست و يك ذرع است .\r\nامروز دادم ما بين غازيان و انزلى كه مرداب داخل دريا مىشود ذرع كردند ، سيصد و شصت ذرع طول دارد . پل خوبى مىتوان ساخت . پيربازار جنوب مشرقى انزلى واقع شده و دهنهء بغاز از شمال به جنوب حقيقى است . انزلى در طرف غربى بوغاز و غازيان در طرف شرقى واقع شده است .\r\nعصرى ، سوار كرجى شده تا قريهء نور - به ضم نون و كسر واو - رفتيم كه مخفف ناوور است . « ناو » زورق كوچك را گويند و ور - به كسر واو - به معنى عبور است . به قدر يك ساعت در مرداب حركت كرديم . تا آن‌جا يك ساعت راه بود و چمن سبز خوبى داشت .\r\nدر اين دو سه روز كشتىهاى بزرگ را با طناب به كرجىهاى كوچك بسته و آن كرجىها آن‌ها را مىكشيدند و از بوغاز داخل دريا مىكردند . خيلى تماشا داشت . قول ابى حازم يادم آمد كه گفته : « و لا ينبغى للاصاغر / ان يتقدمو الاكابر / الا فى ثلث مواضع / اذا خاضوا سيلا / اوساروا ليلا / او واجهوا خيلا » .\r\n\r\nبندر انزلى - تهران ( دار الخلافه )\r\n\r\nروز يكشنبه هفتم شهر ربيع الاول :\r\nصبحى ، نهار را در انزلى خورده ، چهار ساعت و نيم از دسته گذشته به واپور سلطانى آمده ، چهار ساعت به غروب مانده به دهنهء رودخانهء پيربازار رسيديم كه از واپور درآمده به كرجى سوار شديم . دو ساعت و نيم به غروب مانده بالخير و العافيه وارد پيربازار شديم . نه عدد كرجى بزرگ كه احمال و اثقال داشت قطار به دنبالهء پرداخت بسته بودند و مىكشيدند . خيلى تماشا داشت .\r\nدر ميان مرداب به قدر يك ساعت براى تماشاى شكار ماهى كه دام گسترده بودن معطل شديم .\r\nدر يك دام به قدر يك كرجى كه پر شده بود سى چهل عدد ماهى بزرگ اسپيله بود كه بسيار ماهى بدهيئت است . در دهنهء رودخانه على اصغر تلغرافچى و عبد الحسين خان پسر عمه رشتى و پسر ميرزا عبد الوهاب مستوفى به استقبال آمدند . در پيربازار از اعيان شهر و كسبهء شهر ميرزا عبد الوهاب مستوفى ، ميرزا معصوم كارپرداز خارجه ، حاجى ميرزا نصير مشهور به حاجى حاكم و تجار و اعيان ديگر به استقبال آمده بودند .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nوقت غروب آفتاب وارد شهر رشت شديم . جناب ناصر الملك مىخواست در دار الاياله منزل بدهد . چون وقت رفتن از خارج شهر به خانهء ميرزا محمد على خان امين ديوان آمده ، الحمد الله رفع كسالت شد ، گفتم : « آن‌جا مبارك است . براى دو سه روز ، در دار الاياله اسباب زحمت شما نمىشوم . » لهذا در منزل ميرزا محمد على خان پياده شدم . ناصر الملك و اعيان ولايت تا در خانه آمده خداحافظ كرديم .\r\n\r\nروز دوشنبه هشتم ربيع الاول :\r\nصبحى ، علماى اعلام كثر الله امثالهم ، اول جناب آقا شيخ جواد ، بعد از آن جناب ملا محمد على امام جمعه ، بعد از آن حاجى ملا قاسم ، بعد از آن جناب سلاله الاطياب آقا مير عبد الباقى تشريف‌فرما شدند . خيلى نشستند و صحبت داشتند .\r\nآقا شيخ جواد گفت : « يكى از علامات ظهور امام عصر عجل الله فرجه كه در حديث است تقارب طرق است و حالا معلوم مىشود كه تقارب طرق به « شمن‌دفر » و « واپور » است .\r\nوقتى كه حضرت امام اين عبارت را فرموده‌اند و به نظرها غريب مىآمد كه تقارب طرق يعنى چه و چطور ممكن است . »\r\nبه آقا شيخ جواد گفتم : « اگر محل اين حديث را پيدا بكنيد كه در كدام كتاب است و براى من بنويسيد كه در روزنامه نقل بكنم كه يكى از ملاحم خواهد بود كه اخبار غيب فرموده‌اند . »\r\nعصرى جناب ناصر الملك و حاجى بهاء الملك آمدند . بعد از آن آقا محمد حسن معين التجار و ساير تجار و ميرزا عبد الوهاب مستوفى آمدند .\r\n\r\nروز سه‌شنبه نهم ربيع الاول :\r\nبعدازظهرى ، جناب ناصر الملك تشريف آوردند . عاليجاه چرچل صاحب قونسول دولت انگليس اعلام كرده بود كه به ديدن بيايد . بعد ميرزا نصر الله ميرزاى مشاراليه اخبار كرد كه در هواى باران به جهت ناخوشى كه دارد نمىتواند از خانه بيرون بيايد چون باران آمد عذر خواستند . جناب ناصر الملك هم گفت ، وجع مفاصلى دارد كه خيلى مايهء زحمت او است . بعد به بازديد علماى اعلام حفظهم الله رفتم . اول به خانهء امام جمعه ، بعد به خانهء مير عبد الباقى ، و بعد به خانهء شيخ جواد رفتم . وقت غروب آفتاب برگشتم .\r\n\r\nروز چهارشنبه دهم ربيع الاول :\r\nصبحى ، به ديدن ناصر الملك به دار الحكومه رفتم و نهار را آن‌جا خوردم . عاليجاه چرچل صاحب قونسول انگليس در آن‌جا ديدن كرد . مىگفت : « در روزنامه پنچ اسمى از شما برده‌اند . در انگليس مثل است ، هركه از كسى قرض بخواهد و اسباب گرو نگذارد مىگويند از عموش قرض كرده است . نوشته‌اند ، عموى شاه ايران به اسلامبول آمده است ، شاه ايران خوشبخت است كه عمو دارد ، سلطان عثمانى عمو هم ندارد كه از او قرض بكند و طلب‌هاى مردم را بدهد . » در معنى ضربى به دولت عثمانى زده‌اند . چون مرابحهء پول استقراضى سلطان از\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nتجار فرنگستان به جهت لشكركشى بوسنه در سنهء ماضيه تأخير افتاده است و قرار گذاشته‌اند كه نصف بدهند و نصف را هم در مدت پنجسال با مرابحه بدهند كه اين نصف ، علاوه بر مرابحهء سال‌هاى آتيه خواهد شد . از اين جهت در روزنامهء « پنچ » انگليس كه آزادى است به اقسام عجيب و مضامين غريب از دولت عثمانى بلكه از همهء دولت‌ها بد مىنويسند و ضرب مىزنند .\r\nاز دولت انگليس و وزراى دولت شكايت مىكنند . [ چرچل 
  ] بسيار خوش‌بيان است . اغلب بيان مطلب را به كنايه و استعاره مىكند . فى الحقيقه هيچ‌كس و هيچ‌دولت گرفتار مضامين پنج نشود .\r\nاز كلنل جستن شل وزير مختار انگليس شنيده بودم كه مىگفت : « هركه در زبان و لغت انگليس درست آگاه نباشد معنى و مزه اشارات پنج را نمىفهمد . پس از آن‌كه نكتهء او معلوم شد خيلى مضامين لطيف دارد . » « سر هر نكته كه زد راه به جايى دارد » .\r\nالقصه ، وقت غروب آفتاب به منزل آمدم .\r\n\r\nروز پنجشنبه يازدهم ربيع الاول :\r\nصبحى ، حاجى محمد ابراهيم پسر مرحوم شريعتمدار حاجى ملا رفيع 174 كه در ده بود مراجعت كرده با اخوان به ديدن آمده بودند . بعد به ديدن عمه مكرمهء ملكزاده خانم كوچ عاليجاه محمود خان رشتى پسر قاسمخان فومنى رفتم . نهار آن‌جا موعود بودم . در آن‌جا خانم چرچل صاحب قونسول انگليس به ديدن آمد . از اهل انگليس است و در چند زبان استاد است .\r\nعصرى ، به خانه مراجعت كرده جناب ناصر الملك آمده به اتفاق به بازديد حاجى محمد ابراهيم رفتيم . از آن‌جا ايشان براى روانه كردن چاپار دار الخلافه به منزل رفتند و من شب بود به زيارت بقعه [ اى 
  ] كه مىگويند همشيره حضرت امام ثامن ضامن عليه السلام است رفتم . اهل گيلان خيلى اعتقاد دارند و كرامات چند از آن‌جا ديده شده . بست گيلان آن بقعه است و در فرامين سلف به امام‌زاده لال شوى معروف است .\r\nوجه تسميه را چنين مىگويند كه : قديم آن‌جا آثار قبرى نبوده است ، جوانى در حالت مستى از آن‌جا مىگذشته ، مىخوانده و هرزگى مىكرده . صدايى شنيده است كه « لاىشوى » . و آن جوان لال شده آن‌جا افتاده است . بعد آن‌جا كاويده‌اند آثار قبر پيدا شده است مسمات به فاطمه . اكنون مزار فايض الانوار آن حضرت محل رجوع خاص و عام است .\r\nاز شب يك ساعت رفته به منزل آمدم .\r\n\r\nروز جمعه دوازدهم شهر ربيع الاول :\r\nامروز روز عيد مولود حضرت سيد المرسلين صلوات الله و سلامه عليه است . اعتقاد عامه بر آن است و ثقة الاسلام محمد بن يعقوب كلينى 175 هم در اصول كافى 176 بالصراحه به اين معنى تحقيق كرده و در جام جم [ آن‌چه 
  ] مسطور است آن است كه ، نطفهء مباركه آن حضرت در شعب ابى طالب در رحم پاك مادر در ايام تشريق قرار گرفت . چنانچه اخبار نيز دلالت بر آن دارد .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nايام تشريق يازدهم ، دوازدهم و سيزدهم ذى الحجه الحرام است . چون عربان به واسطهء اختلاف فصول ، ذيحجهء واقعى را تغيير داده ذيحجهء نسئى قرار داده‌اند لهذا نطفهء آن حضرت در ايام ذيحجه نسى كه آن سال در جمادى الاخر بود منعقد شده است . مقدار مكث مولود در بطن مادر از قرارى كه خداوند عالم قرار داده و طبيعت تقاضا نموده نه ماه تمام است . اگر پس و پيش افتد به‌خلاف عادت و طبيعت است . پس نه ماه تمام دوازدهم ربيع الاول خواهد بود و عقل و نقل بر اين گواهى مىدهد . ولى اكنون معمول به خاصه ، هفدهم ربيع الاول و معمول عامه ، دوازدهم شهر مذكور است .\r\nچون از نسئى ذكرى شد لهذا لازم گرديد كه از او نيز به مدلول الكلام يجر الكلام ذكرى بشود . نسئى كبيسه بود كه جهودان داشتند و آن‌چنان است كه جهودان را ماه قمرى و سال شمسى است و تفاوت سال شمسى را هر سه سال بر ماه آدار افزوده آن سال را سيزده ماه حساب كنند و اين در هر نوروز سال هفت بار يك ماه مىشود پس در هر نوزده سال هفت بار سيزده ماه مىشود كه آن سال سيزده ماه را كبيسه خوانند . اين كبيسه كردن بر جهودان فريضه است براى نگاهداشتن عيد فصح 177 كه اول عيد فطير خوار است . مدار دور بر نوزده از آن است كه چون نوزده سال شمسى را بر نوزده سال قمرى قسمت بكنند هفت ماه و سبع ساعت زياد مىآيد از آن‌جهت است كه به جهت ضبط حساب مدار را بر نوزده قرار دادند .\r\nسال‌هاى كبيسه به گفتهء استاد ابو ريحان بيرونى در سوم ، پنجم ، هشتم ، يازدهم ، چهاردهم ، شانزدهم و نوزدهم است و از آن بود كه حضرت ختمى مآب صلى الله عليه و آله و سلم در ذى القعده الحرام سال هفتم از هجرى به عهد و پيمان ، به مكه تشريف آورده حج فرمودند كه اين ذى القعده ، به حساب عربان ذيحجه نسئى بود كه سال شانزدهم از دوره كبيسهء ششم بود .\r\nسال و ماه در اول اسلام هم‌چنين بوده به‌سبب متابعت عرب مر جهودان را در حساب و كتاب . جهودان ماه سيزدهم را وادار خوانند كه « تالىآدار » است و به لغت عبرى كبيسه را عبر گويند بر وزن عضد ، يعنى آبستن به ماه سيزدهم و عربان نسئى مىخوانند يعنى ماه در آخر افكنده . ولى نسئى در لغت به معنى زن حبلى است چنانچه صاحب صحاح اللغه مىگويد . و اين معنى با عبر مناسب‌تر است .\r\nالقصه به حكم آيهء شريفه ،  « إِنَّمَا النَّسِيءُ زِيادَةٌ فِي الْكُفْرِ »  و به حكم آيهء مباركه ،  « إِنَّ عِدَّةَ الشُّهُورِ عِنْدَ اللَّهِ اثْنا عَشَرَ شَهْراً فِي كِتابِ اللَّهِ يَوْمَ خَلَقَ السَّماواتِ وَ الْأَرْضَ »  كبيسه در اسلام حرام شد . در آن سال كه حضرت رسالت پناه به زيارت بيت الله الحرام مشرف شدند سال كبيسهء هفتم بود ، سال حجة الوداع بود . برحسب اتفاق ذيحجهء نسئى با ذيحجه هلالى مطابق افتاد و حضرت در خطبهء حجة الوداع اين دو آيهء شريفه را بر امت خواندند : « ان الزمان قد استدار كهيانه يوم خلق السماوات و الارض » و كبيسه را در اسلام حرام فرمودند . سال و ماه هر دو قمرى شد و نسئى منسى شد . اين تفصيل چون خالى از فايده نبود بر مناسبت روز مولود حضرت رسالت‌پناه صلى الله عليه و آله و سلم تحرير افتاد .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nالقصه ، شش ساعت به غروب مانده جناب ناصر الملك و اعيان شهر آمده از شهر رشت روانه شديم . اين طرف پل حاجى محمد باقر ، حاجى بهاء الملك و اعيان شهر را وداع كرده مرخص شدند . ناصر الملك تا خلعت‌پوشان آمدند و از آن وداع كرده ايشان هم برگشتند .\r\nكالسكه را تا كهدم آورديم . در يمين و يسار راه درخت‌هاى شكوفه آلوچه جنگلى و شفتالو و سيب خيلى باصفا بود . جنگل‌هاى گيلان تا اواسط جوزا هميشه شكوفه است . بعد از آنكه سيب و شفتالو و كويج تمام شد شكوفه به است و پس از آن انار است و بعد نوبت گل ابريشم است كه دو ماه امتداد دارد و بنفشه سفيد و بنفش در كنار را بىحساب بود . نيم ساعت به غروب مانده وارد چاپارخانهء كهدم شدم .\r\n\r\nروز شنبه سيزدهم شهر ربيع الاول :\r\nاز چاپارخانه كهدم تا پاى سفيدكتله با كالسكه آمديم . سفيدكتله كه اول گردنه و كوهسار است متصل به سفيدرود است كه سفيدرود از پهلوى او مىگذرد . از كهدم تا چاپارخانهء رستم‌آباد همه‌جا كوه ، طرف يمين است كه اغلب جاها بايد از دامنهء كوه گذشت و همه‌جا طرف يمين جنگل و كوهسار و طرف يسار سفيدرود است . اين اوقات ، وقت طغيان سفيدرود است . اغلب جاها ميان دو كوه مالامال از آب بود ، خيلى باصفا بود . از پل حاجى محمد باقر تا كاروانسراى امام‌زاده هاشم سى هزار و هشتصد و بيست ذرع است و از كاروانسرا تا سفيدكتله سه هزار و سيصد و هفتاد و پنج ذرع است . كتله به زبان گيلانى محركه محرف كوتل تركى است . چون خاك آن سفيد است لهذا سفيدكتله گفته‌اند .\r\nتا راهدار نقل‌بر جنگل طرفين راه انبوه با شكوه و اشجار قوى و بلند است . از آن پس رفته‌رفته تنگ و كوتاه مىشود كه نسبت به طرف رشت اين طرف حكم عراق را دارد . در رستم‌آباد زراعت گندم و جو زياد مىشود و از راهدارخانهء نقل‌بر تا چاپارخانهء رستم‌آباد يك فرسخ است .\r\n\r\nروز يكشنبه چهاردهم شهر ربيع الاول :\r\nاز چاپارخانهء رستم‌آباد و منجيل آمديم . پل منجيل كه وقت رفتن دو چشمه او خراب بود طاق يك چشمهء او تمام شده بود و يك چشمهء ديگر را هم استاد اكبر معمار گفت كه در اوايل جمادى الاولى تمام مىشود . مىگفت : « روزى سه چهار ساعت زيادتر باد فرصت نمىدهد كه كار بكنيم . »\r\nچون بعدازظهر بود باد شمال برخواسته بود و با جريان آب تصادم داشت كه قطرات آب مثل باران از چشمه‌ها بالا مىآمد . وقت رفتن چون صبح بود صدمهء باد را نداشتيم ولى ديدن اين باد كه ثانى باد عاد است لازم بود . هرگز چنين باد را در هيچ‌جا نديده بودم . چنان دانستم چون طرفين پل كوه است مجرى و مهب ريح ، منحصر به همين تنگه است كه پل ساخته‌اند از آن جهت باد آن مكان شديد است و الا مخصوصا نبايد باد اين مكان اين‌طور عاصف و قاصف باشد . هرجا كه اين‌طور باشد باد در آن مكان سخت خواهد بود و به جهت همين باد ، تمام درخت‌هاى زيتون منجيل مايل به طرف جنوب است . عجب آن‌كه اين باد منجيل در بهار و\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nتابستان تا اواسط پاييز غالبا بعدازظهر مىوزد و در طلوع فجر آرام مىگيرد و باز بعدازظهر بناى وزيدن را مىگذارد اگر در تابستان اين باد نوزد اهل منجيل از پشه هلاك مىشوند ، حكمت الهى است كه به آن باد عادت كرده‌اند ،  « كُلُّ حِزْبٍ بِما لَدَيْهِمْ فَرِحُونَ » *  . ميرزا مهدى كه وقت رفتن تا اين‌جا آمده بود مرخص شده به شهر مراجعت كرد .\r\n\r\nروز دوشنبه پانزدهم شهر ربيع الاول :\r\nاز منجيل به كاروانسراى پاچنار آمديم . چون كاروانسراى خيلى كثيف و بدى بود كه چادر هم نمىشد آن‌جا بزنند ناچار در قشلاق طايفهء چكنى كه در نزديك كاروانسرا در خانهء كربلائى كاظم چكنى منزل كرديم كه نسبت به كاروانسراى كثيف حكم قصر شريف دارد .\r\nاهل قشلاق هم كلا به ييلاق رفته بودند . در قشلاق دو سه نفر براى فروختن كاه و جو به راهگذر گذاشته بودند .\r\nكاروانسرا از بناى حاجى محمد هادى تاجر است كه پل را ساخته است . آب شاهرود طغيان داشت و آب از دو چشمهء بزرگ حاجى محمد هادى منصرف و منحرف شده از دو چشمهء كوچك پل مىرود . اگر آب را برنگردانند دور نيست كه آن دو چشمهء كوچك مقاومت و تاب آن را نداشته باشد و عنقريب خراب خواهد شد . خيلى به كار مترددين مىآيد . از ديوان حكم شده بود كه در پاچنار چاپارخانه بسازند و استاد اكبر معمار براى بازديد آن‌جا آمده بود اگر ساخته شود خيلى به كار مترددين خواهد آمد .\r\n\r\nروز سه‌شنبه شانزدهم شهر ربيع الاول :\r\nاز قشلاق چكنى روانه شده قدرى در كاروانسراى پاچنار معطل شدم و جاى چاپارخانه را ميان آب‌انبار و كاروانسرا معين كردم . همه رعيت‌ها گفتند : « اگر تمام ، از سنگ و آجر و كچ باشد كه طاق بزنند دوام او در اين سرما و برف زيادتر خواهد بود . »\r\nبه جناب ناصر الملك پيغام دادم كه : « تفاوت طاق آجرى با تير چوبى خيلى كم است . به عرض خاكپاى مبارك برسانند كه انشاء الله اين چاپارخانه به انجام برسد . در زمستان احياى نفوس خواهد شد . »\r\nاين كاروانسرا بجز طويله مال ، هيچ جاى نشيمن ندارد كه بتوان دو ساعت آن‌جا زيست كرد . به قريه خزران نرسيده در دامن كوه چند سياه‌چادر از چكنىها بود . آن [ جا 
  ] در سياه چادرها به نهار افتاديم . زهرا نام پيرزن قوچاقى بود ،\r\n عجوز تمنى ان تكون فتيه * و قد يبس الجبنان و احدودب به ظهر \r\n تروح الى العطار يصلح شبابها * و هل يصلح العطار ما افسد الدهر « 1 » \r\n\r\n\r\n","description":"","footnote":"\r\n( 1 ) متن : فاسد و ما صورت صحيح اشعار را از كتاب « مآخذ قصص و تمثيلات مثنوى » استاد بديع الزمان فروزانفر ذيلا مىآوريم :\r\n عجوز ترجى ان تكون فتيه * و قد غارت العينان واحد و دب به ظهر \r\n تدس الى العطار سلعه اهلها * و لن يصلح العطار ما افسد الدهر \r\n","page_name":" 325 ","page_number":325},
  {"content":"\r\n\r\nاز سن او پرسيدم . گفت : « وقتى فتحعليشاه مرحوم شد ، شوهر داشتم و همين گنجعلى پسرم را داشتم . » براى ما اجاق روشن كرد و در كنار اجاق نشسته ياد جوانى مىكرد و آه مىكشيد .\r\nگفتم : « چرا اين‌قدر آه مىكشى » .\r\nگفت : « پسرم گنجعلى نوكر است ، سوار را خبر كرده‌اند كه به سفر برود ، اولاد هم ندارم ، غصه مىخورم كه ديگر او را نبينم . »\r\nجويا شدم : « نماز مىخوانى ؟ »\r\nحمد و سوره را خوب خواند و دوازده امام را يكان‌يكان خوب شمرد . خيلى خوشم آمد . هيچ گمان نمىرفت نه‌نه زهرا در آن صحرا اين‌طور بداند و نماز ياد گرفته باشد .\r\nبعد از نهار قريب به ظهر هوا مه و دومان شد كه جبال شوامخ و تلال به واذخ پوشيده و پنهان گشت بلكه ، در چند قدمى راكب و مركوب از نظر محجوب شد . آقا كاظم كدخداى خزران گفت : « ديروز اين‌جا برفى آمد كه اگر زمستان بود به قدر يك چارك در صحرا دوام مىكرد .\r\nهوا هم خيلى سرد بود . »\r\nآقا كاظم كدخداى خزران [ باز 
  ] گفت كه : « سه چهار سال قبل يك نفر از فرنگىها آمده بود مساحت اين كوه‌ها را مىكرد . او مىگفت ، كه ارتفاع قله خزران تا شهر رشت سه هزار و سيصد و سى و دو ذرع است . »\r\nچنان دانستم او فوت گفته ، آقا كاظم ندانسته است . اگر درست گفته باشد تقريبا يازده هزار فوت مىشود . خزران به اين محقرى حمام گرم خوب داشت . در دهات معتبر بلوكات گنجه ، شماخى و شكى كه هريكى هزار خانه است حمام ندارد .\r\nنزديك غروب كه مه و دومان آرام گرفت از منزل درآمده به تماشاى كاروانسرا رفتم . آقا كاظم بيان كرد كه : « نقصان قريهء ما مسجد است كه نداريم . »\r\nگفتم : « انشاء الله اگر حياتى باشد مسجد او به پاى من كه انشاء الله امسال ساخته شود . » و تعهد كردم كه : « در عرض دو ماه چون دست رعيت خالى است كمك كرده به انجام مىرسانم . » و قرار شد كه در پهلوى حمام در كنار راه بسازند كه در معنى براى غربا كه عبور مىكنند منزلگاه باشد .\r\n\r\nروز چهارشنبه هفدهم ربيع الاول :\r\nاز قريهء خزران روانه شده به قريهء آقابابا رفتيم . تا سرازيرى به طرف قريه ، مزرعه در يمين و يسار راه بود . از قطعات برف مشحون و در سرگردنه كوه‌هاى چركر كه ما بين طارم و سلطانيه است مالامال از برف پديدار بود . چركر مخفف چهاركر است و كر به اصطلاح ايلات « دره » را مىگويند . در آن كوهسار چهار دره بزرگ است از آن جهت چركر مىگويند كه تقريبا از شمال به جنوب امتداد دارد . قريهء اسمعيل‌آباد در ميان گردنه و قاپان‌چايى خيلى به كار مترددين در زمستان مىآيد كه از هلاك برف و كولاك نجات مىدهد . از تپه كه به سمت مزرعه سرازير مىشود شهر قزوين و دماغهء سليمانيه تهران پيدا است .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nاز قريهء خزران تا مزرعه در دو ساعت و نيم آمديم . شكوفه بادام زياد بود . يادم از بيروت آمد كه در دوازدهم محرم كه مطابق نوزده درجه دلو بود به تماشاى بيروت رفتم . شكوفه‌هاى بادام مثل امروز جلوه و صفا داشت كه بيست و سوم حمل است . شصت و چهار روز شمسى تفاوت هواى اين مكان با بيروت است سبحان الله مالك الملك چه حكمتى در اختلاف امكنه و امزجه است بجز ذات پاك پروردگار كسى از اين اسرار آگاه و خبير نيست ،  « لا تَقْفُ ما لَيْسَ لَكَ بِهِ عِلْمٌ »  .\r\nدر نهارگاه مزرعه ، وجه حلالى از بابت اجراه ملك كردستان رسيد كه هيچ گمان نمىرفت كه در آن مكان خدا كرم شاطرباشى حاضر شود و در ترك اسب پول حلال بياورد . گفتم :\r\n« چون كار خير بود خدا توفيق داد . » در همان‌جا مبلغ پنجاه تومان به آقا كاظم كدخداى خزران از جهت مسجد دادم . انشاء الله « لمسجد اسس على التقوى » خواهد شد . تعهد كرد كه تا غره رجب به انجام برساند .\r\nالقصه ، سه ساعت به غروب مانده به آقابابا رسيديم . چهار ساعت و نيم راه آمديم ولى از چهار فرسخ زيادتر نيست . در آقابابا باغ بزرگى ، مالك اول او حاجى آقا محمد ملك التجار احداث كرده كه پنج هزار بادام دارد . از شكوفه سفيد او در زمين فرش سفيد گسترده‌اند و در هوا چادر سفيد كشيده‌اند . خيلى خوب بود . بادامستانى به آن خوبى در جاهاى ديگر ديده نشده است .\r\nدر نزديكى مزرعه علماى طالقان از مباشر و ملا و سيد و ريش‌سفيدان به استقبال آمده بودند .\r\nدر آقابابا نورچشمى عبد العلى ميرزا با كالسكهء مرسولى نواب اشرف و الاحسام السلطنه 178 دام اقباله العالى رسيد .\r\n\r\nروز پنجشنبه هيجدهم ربيع الاول :\r\nبالخير و العافيه [ با 
  ] پسر مرحوم ركن الدوله علينقى 179 ميرزا طاب ثراه از آقابابا به شهر قزوين رفتيم . تا قريهء نظام‌آباد نواب عضد الدوله سلطان احمد ميرزا حاكم قزوين با بنى اعمام گرام اسحق ميرزا پسر مرحوم ركن الدوله علينقى ميرزا طاب ثراه و يعقوب ميرزا پسر مرحوم ظل السلطان و ساير اعيان ولايت تشريف آورده بعدازظهرى وارد دار الايالهء قزوين كه به اصطلاح قزوينىها از عهد صفويه به دولتخانه معروف است وارد شديم .\r\nدر اول نيسان باران ، رحمت الهى هم آمد . در هيچ شهرى به قدر شهر اصفهان و قزوين كلاغ سياه نيست كه از صداى كلاغ نمىتوان خوابيد . گويند كه شهر قزوين از بناهاى شاپور ذو الاكتاف است و سور قزوين از زبيده زن هارون الرشيد است . برحسب اتفاق لفظ قزوين به حساب عدد ، تاريخ بناى سور آن شهر است كه يك صد و هفتاد و شش هجرى است .\r\n\r\nروز جمعه نوزدهم ربيع الاول :\r\nصبحى ، به تماشاى باغ و كلاه فرنگى شاه طهماسب اول رفتم . خيلى خراب و ويران شده بود . پس از آن به اتفاق عضد الدوله به خانهء ابن عم مكرم اسحق ميرزا ولد مرحوم ركن الدوله\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nعلينقى ميرزا طاب ثراه رفتيم . در خانهء اسحق ميرزا ، كتاب‌فروشى ، چند جلد كتاب آورده بود .\r\nيك كتاب جنگى خريدم . يك حافظ خوب داشت . نواب عضد الدوله براى مستقبل احوال من و ورود تهران و مراحم ملوكانه فالى باز كرد اين غزل آمد :\r\n خوشا شيراز و وضع بىمثالش * خداوندا نگه‌دار از زوالش \r\n به شيراز آى و فيض روح قدسى * بخواه از مردم صاحب كمالش \r\nاسحق ميرزا و عضد الدوله گفتند : « شما به شيراز مأمور خواهيد شد . »\r\nگفتم : « خواجه ، لسان الغيب است ، ولى در من هزار عيب كه بتوانم متحمل اعباء حكومت و اهواء خصومت بشوم . حالا كه دلى خسته و تنى رسته دارم ، تا تقدير الهى و تدبير پادشاهى چه باشد . »\r\n\r\nروز شنبه بيستم شهر ربيع الاول :\r\nچهار ساعت به غروب مانده از شهر قزوين درآمده نواب عضد الدوله و اسحق ميرزا تا خارج شهر مشايعت كرده ، از نواب معزى اليه وداع كرده روانه شديم .\r\nدر عرض راه باد و باران شد . در هوا در طرف شرق دو قوس‌قزح بالاى هم پيدا شد . خيلى تماشا داشت . قوس‌قزح در اسفل به قدر نيم ساعت طول كشيد كه تا محو شد . به اين امتداد قوس‌قزح نديده بودم . كوه‌هاى شمال و شمال مشرق را و كوه‌هاى طالقان را برف زد .\r\nامروز بيست و هفتم فروردين‌ماه جلالى است . هوا بسيار سرد است . نيم ساعت به غروب مانده وارد عبد الله آباد شديم كه عوام « عبدل‌آباد » مىگويند . تا شهر قزوين سه فرسخ و نيم است و در طرف جنوب شرقى شهر قزوين واقع است .\r\n\r\nروز يكشنبه بيست و يكم شهر ربيع الاول :\r\nصبح چنان مه و دومان كوه و بيابان را گرفته بود كه هيچ معهور نبود كه در حصراى عبدل‌آباد و خاك‌على ، چنين مه و ضباب باشد . مثل گيلان بود . بعداز دو ساعت كه آفتاب شد هوا خيلى گرم شد . آن سرماى ديروز و اين گرماى امروز هر دو غير معهور بود .\r\nاز عبدل‌آباد تا قريهء قشلاق به‌طرف ما بين شمال و مشرق است كه به مشرق مايل‌تر است .\r\nدر گازرسنگ اين شعر به خاطرم آمد :\r\n « تو پاك باش و مدار اى برادر از كس باك * زنند جامه ناپاك گازران بر سنگ » \r\n\r\nروز دوشنبه بيست و دوم شهر ربيع الاول :\r\nاز قريهء گازرسنگ به اوغلان‌تپه رفتيم . اوغلان‌تپه در جنوب مشرق گازرسنگ است . پنج فرسخ مسافت است . در عرض راه باران آمد . پنج ساعت به غروب مانده وارد اوغلان‌تپه شديم .\r\n\r\nروز سه‌شنبه بيست و سيم شهر ربيع الاول :\r\nدر اوغلان‌تپه توقف شد . شب گذشته و امروز باران رحمت الهى ، سهل و جبل را سيراب كرده است ،  « يُحْيِ الْأَرْضَ بَعْدَ مَوْتِها » *  .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\nروز چهارشنبه بيست و چهارم شهر ربيع الاول ، - اول ارديبهشت ماه جلالى :\r\nامروز كه هوا صاف شد و سحاب از هوا و ضباب از زبى برخاست معلوم شد كه تا قريه وليان و فشند برف آمده . در طالقان برف را در بام‌ها رفته‌اند . سردرختىهاى آن صفحات را سرمازده است . امروز محمد باقر خان مرخص شده به تهران رفت .\r\nامروز در اوغلان‌تپه تا بالاى قاسم‌كرجى طرح خيابانى ريخته شد . به طول سه هزار ذرع در عرض شش ذرع كه انشاء الله ساخته و پرداخته شود .\r\n\r\nروز پنجشنبه بيست و پنجم شهر ربيع الاول :\r\nبعدازظهرى ، نورچشمى اميرزاده ابو الفتح ميرزا خلف الصدق نواب اشرف و الا حسام السلطنه دام اقباله كه سمت دامادى اعليحضرت شاهنشاهى روحنا فداه را دارند در قريهء شهرآباد شنيده بودند كه به اوغلان‌تپه آمده‌ايم از شهرآباد زحمت كشيده به اوغلان‌تپه آمدند . سلطان حسين ميرزا پسر مرحوم سيف الملوك ميرزا و نوذر ميرزا پسر مرحوم رضا قلى ميرزا نايب الاياله 180 و اسمعيل ميرزا پسر مرحوم كيومرث ميرزا ملك آراء و حاجى معدل شيرازى در خدمت ايشان بودند .\r\nشهرآباد از توابع شهريار است و تا اوغلان‌تپه چهار فرسخ مسافت دارد - امروز اول ثور است و شب گذشته تحويل شمس به برج ثور شده است .\r\n\r\nروز جمعه بيست و ششم شهر ربيع الاول :\r\nبعدازظهرى ، نورچشمى ابو الفتح ميرزا به سلامتى رفتند . نواب والانصرت الدوله از شهر آدمى فرستاده احوال‌پرسى كردند . به قول عثمانىها تبريك به عمل آورده بودند .\r\n\r\nروز شنبه بيست و هفتم ربيع الاول :\r\nدر اوغلان‌تپه اتراق بود .\r\n\r\nروز يكشنبه بيست و هشتم ربيع الاول :\r\nدر اوغلان‌تپه ايضا اتراق بود .\r\n\r\nروز دوشنبه بيست و نهم شهر ربيع الاول :\r\nباران و تگرگ زياد آمد . باز كوه‌ها برف زد . خيابان جديد در آن پنج روز به انتها رسيد .\r\n\r\nروز سه‌شنبه سلخ ربيع الاول :\r\nاز اوغلان‌تپه بالخير و العافيه روان شديم و به سليمانيه رفتيم . سه ساعت به غروب مانده وارد سليمانيه شديم . در نهارگاه ، حضرت اشرف و الا حسام السلطنه دام اقباله پژوهش احوال اين بنده را كرده دستخطى نوشته بودند .\r\nدر عرض راه باران زياد خورديم . در سليمانيه گل‌هاى ارغوان شگفته گويى آتش نمرودى افروخته است . خضرت ضيمران و حمرت ارغوان و بياض ازهار و سواد اشجار ،\r\n « كاذيان خود اقبلت فى غلائل * مصبغة و البعض اقصر من بعض . » \r\n« صبغة الله و من احسن من الله صبغة » نعم ما قال الشيخ سعدى ،\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n « برگ درختان سبز در نظر هوشيار * هر ورقش دفترى است معرفت كردگار » \r\n\r\nروز چهارشنبه غره ربيع الثانى سنهء يك هزار و دويست و نود و سه :\r\nاز سليمانيه به كن آمديم . شب گذشته تا نصف شب طورى باران آمد كه سيل‌هاى گران از هرطرف برخاست ، چنانچه منوچهرى گفته :\r\n ز صحرا سيل‌ها برخاست هرسو * دراز آهنگ و بىجان و زمين‌كن \r\n چو هنگام عزايم زى معرم * به تك خيزند ثعبانان ريمن \r\nو در خبر است ، « اذا اراد الله يقوم خيرا مطرهم بالليل و تمسهم بالنهار . »\r\nامروز در نهارگاه باغ مرحوم ميرزا زين العابدين باران آمد . كوه ازگى را كه در نزديكى آن‌جا واقع است برف زد . خيلى سرد شد . در خارج كن حاج عباسعلى برادر و ساير كسان و متعلقان جناب مجتهد الزمانى حاجى ملا على حفظ الله ، با ريش‌سفيدان و كلانتر كن آمده بودند . چون در طوفان دريا كه ما بين قبرس و رودس اتفاق افتاده بود هزار تومان نذر سلامتى از دريا كرده بودم . در همان‌جا با حاجى عباسعلى ، مكانى كه براى ساختن پل مناسب بود معين كرديم كه انشاء الله خداوند توفيق بدهد كه به اين ثواب نائل گردد . به حق محمد و آله .\r\nدر كن جناب وزير لشكر ميرزا موسى به استقبال آمدند . عصرى ، نواب مستطاب اشرف و الا حسام السلطنه دام اقباله العالى و نواب مستطاب نصرت الدوله دام اجلاله و سركار حاجى عمو سيف الدوله ميرزا 181 به استقبال آمدند و شب را در كن تشريف داشتند . همه صحبت مكه و منى و مروه و صفا بود ،\r\n « شب رفت و حديث ما به پايان نرسيد * شب را چه گنه قصهء ما بود دراز » \r\n\r\nروز پنجشنبه دوم ربيع الثانى سنه يك هزار و دويست و نود و سه هجرى - مطابق نهم ارديبهشت ماه جلالى ، مطابق بيست و هفتم آوريل ماه انگليسى سنه يك هزار و هشتصد و هفتاد و شش مسيحى :\r\nاز كن به دار الخلافه آمديم . بالخير و العافيه وارد وطن مالوف يعنى دار الخلافه الكبرى شديم . از روز خروج از تهران تا روز دخول ، دويست و سى و سه روز كشيد . از اين ايام يك صد و هفده روز را در ولايات و منازل عرض راه توقف كرديم و يك صد و شانزده روز خواه در خشكى خواه در دريا در حركت بوديم . از اين يك صد و شانزده روز كه حركت مىكرديم مدت سى و هفت روز در واپور ديجور بوديم و مدت هفتاد و نه روز در خشكى و صحور .\r\nنوابان مستطابان حسام السلطنه و نصرت الدوله دام اقبالهما تا خانه همراه بودند . در طرشت 182 نهار خورده قبل از نهار حاجى صدر الدوله اشيك آقاسىباشى حضرت گردون بسطت وليعهد دولت قاهره مد ظله العالى از جانب معظم اليه با سوار يدك به استقبال آمدند . بعد نواب جهانسوز ميرزا امير تومان از جانب جناب اشرف افخم سپهسالار اعظم دام اقباله تشريف آوردند . مقرب الخاقان ميرزا محمود وزير دار الخلافه با احتساب الملك از جانب حضرت نايب السلطنه دامت شوكته آمدند و سركا معظم اليه يدك و كالسكه فرستاده بودند . در كالسكهء\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nايشان با اخوان عظام سوار شده به شهر آمديم . حاجى محمد حسين قاجار دولو و حاجى محمد رحيم خان قاجار شام بياتى تعصب قجرى و اهليت كرد با جمعى از اعيان قاجاريه به استقبال آمده بودند . نواب حاجى بهاء الدوله ساسان ميرزا و نصر الله ميرزا پسر مرحوم سيف الدوله ميرزا و محمد زمان ميرزا پسر مرحوم محمد رضا ميرزا اشيك آقاسىباشى سركار نايب السلطنه آمدند .\r\n\r\n[ تهران 
  ]\r\nاز فضل الهى و مراحم اعليحضرت شاهنشاهى بالخير و العافيه پنج ساعت و بيست دقيقه از دستهء ساعت گذشته وارد دروازه و شش ساعت و بيست دقيقه از دستهء ساعت گذشته وارد خانه شديم . علماى ذوى الاحترام و شاهزادگان عظام و وزراى گرام همگى پژوهش احوال نموده موكب فيروزى كوكب همايون تشريف‌فرماى شكار جاجرود بود ، از آن‌جهت در آن‌روز از فيض حضور با هر النور محروم شدم . دو روز ديگر كه موكب همايون وارد شد سردارى تن‌پوش مبارك به سرافرازى اين بندهء درگاه مرحمت كرده احضار فرمودند . پس از تقبيل آستان و شرفيابى حضور مبارك اذن جلوس داده به قدر يك ساعت خلوت فرموده از كماهى حالات و ولايات و احوال سفراى مأمورين دولت عليه استفسار فرمودند ، آن‌چه مىدانست بيان واقع را به عرض خاكپاى مبارك رسانيده عرض كردم كه كتابچهء عرايض لازمه را نوشته به‌نظر مبارك خواهد رسيد و استدعا كردم كه در ولايت عثمانيه و روس كپيتان‌هاى كشتىها بعضى از من خواهش نشان دولت عليه ايران را كرده‌اند و بعضى را اين بندهء درگاه جسارت كرده وعده كرده‌ام . استدعا دارم كه مرحمت كرده فرامين قضا آيين در حق آن‌ها صادر شود كه باعث سرافرازى اين بنده است . به لفظ مبارك فرمودند كه : « به هركس وعده كرده يا تمنا كرده‌ايد صورت او را به جناب سپهسالار اعظم بدهيد بىمضايقه مرحمت خواهد شد . » و الحمد الله براى اين بنده در داخل ، از لقاى سلطان و در خارج از عطاى نشان سرافرازى حاصل گرديد . تفصيل نشان‌هاى شير و خورشيد مرحمتى از اين قرار است :\r\n\r\nدولت عثمانى ؛\r\nجناب شريف عون برادر جناب امير عبد الله شريف بزرگ مكه ، . . . « درجه دوم » .\r\nشريف عبد المحسن پسر عموى شريف بزرگ ، . . . « درجه سوم » .\r\nخيرى پاشا مهردار حضرت خديو مصر كه وزير باطنى است ، . . . « درجه دوم » .\r\nحسن پاشا مستشار زراعت مصر ، . . . « درجه سوم » .\r\nعلى بيك قايم‌مقام ايالت حجاز كه در جده سكونت دارد ، . . . « درجه سوم » .\r\nرشيد بيك ميرآلاى در اسلامبول ، . . . « درجه چهارم » .\r\nروزنامه‌نويس‌هاى اسلامبول كه بايد اسم و درجهء نشان را جناب وزير مختار معين الملك معين نمايد ، چهار طغرا .\r\n\r\nدولت نمسه و غيره ؛\r\nكپيتان اول كشتى كمپانى مسمى به استريه آنطولىرسل ، . . . « درجه چهارم » .\r\nكپيتان اول كشتى كمپانى مسمى به هان‌گرى آنطونيوگوبىشيش ، . . . « درجه چهارم » .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاحمد افندى جبر وكيل دولت ايران در يافه ، . . . « درجه پنجم » .\r\nاحمد افندى وكيل دولت ايران در برزيل و سويس ، . . . « درجه پنجم » .\r\nاسكندر بيك پسر الياس بيك قونسول دولت ايران در بيروت ، . . . « درجه چهارم » .\r\nموسيو ژورل روش اجنته واپورات كمپانى نمسه ساكن جده ، . . . « درجه پنجم » .\r\nمحمّد آقاى ترجمان دولت ايران در جده كه زحمت حاج با اوست ، . . . « درجه چهارم » .\r\n\r\nصاحب‌منصب‌هاى روسيه ؛\r\nحكيم‌باشى عمومى مريضخانهء تفليس ، يوسف آقا ناويج كاراناويج ، . . . « درجه دوم » .\r\nپخل‌نيك پليس مستر بندر پوتى بارون هىكى نينك ، . . . « درجه سيم » .\r\nجنرال لومىدزه عضو مشورتخانه ادارهء قفقازيه ، . . . « درجه دوم » .\r\nيوريوف رئيس دفترخانهء گورناطور ، به خواهش جناب استار اسيل اسكى ، . . . « درجه سيم » .\r\nالكسيوف رئيس پستخانه بادكوبه ، به خواهش جناب استار اسيل اسكى ، . . . « درجه دوم » .\r\nگينياز شاليقوف معاون اول رئيس دفترخانه گورناطور بادكوبه به خواهش جناب استار اسيل اسكى ، . . . « درجه سيم » .\r\nشل كونيكوف ، پخل‌نيك زاكان‌تاله ، . . . « درجه سيم » .\r\nرضا بيك ، پليس مستر زاكان‌تاله ، . . . « درجه چهارم » .\r\nبوعده نوسكى ، پخل‌نيك شكى ، . . . « درجه چهارم » .\r\nبروكيس ، ويس‌گورناطور بادكوبه ، . . . « درجه سيم » .\r\nميرزا يوف‌ملقواى وانيج صاحب كارخانهء بادكوبه ، . . . « درجه چهارم » .\r\nحاجى على بيك تاجر سماخى كه از اعيان سماخى است ، . . . « درجه پنجم » .\r\nنوح بيك مترجم بادكوبه ، . . . « درجه پنجم » .\r\nكپيتان اول كشتى روسيه ، موسيوژان گوركويج ، . . . « درجه چهارم » .\r\nكپيتان اول كشتى بوك‌استران اسكى ، . . . « درجه چهارم » .\r\nچگين‌فو ، فونسول دولت روس در بيت المقدس ، . . . « درجه چهارم » .\r\nپخل‌نيك گوگ‌چاى ، اندرىفليك سوويج ، . . . « درجه چهارم » .\r\nپخل‌نيك شماخى ، مارتى نىناويج ، . . . « درجه چهارم » .\r\nساروخان سركردهء گوگ‌چاى ، . . . « درجه پنجم » .\r\nپخل‌نيك بلوك بادكوبه ، خريسته فورانطونوف ، . . . « درجه پنجم » .\r\nموسيو جودىجى ، قونسول دولت روس در باطوم ، . . . « درجه سيم » .\r\nموسيو توپر ، نايب قونسول روسيه مقيم باطوم ، . . . « درجه پنجم » .\r\nكتابچه‌هاى ديگر كه عرض شده بود به‌نظر مبارك رسانيده تحسين فرمودند ، به جناب اشرف افخم سپهسالار اعظم دام اقباله شرحى فرمودند كه در مجلس شورا خوانده به مطالعه جنابان وزراى عظام رسانيده اگر صحيح است معمول دارند . همگى را وزراى عظام و اولياى\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nدولت قاهره پسنديده تصديق كرده بودند كه از اين قرار بايد معمول داشت كه صلاح و صواب است . نوشتن آن كتابچه‌ها در اين روزنامه خارج از رسم روزنامه‌نويسى است . ميرزا محمد ساوجى خوش‌نويس كه سنين عمرش هشتاد است تاريخ ورود را خوب انشاد كرده :\r\n ز حج برگشت چون نواب و الا * كه افزون باد توفيقات وى را \r\n به تاريخش چنين معجز برآمد * جزاك الله فى الدارين خيرا « 1 » \r\nو له ايضا\r\n تاريخ ذهاب شد زاهى نيت خير « 2 » * تاريخ اياب خير مقدم صدره « 3 » \r\nبه پايان رسيد اين كتاب روزنامهء سفر بيت الله الحرام . كتبتها بيمناى الداثره فى شهر ربيع الثانى من شهور سنهء يك هزار و دويست و نود و سه هجرى . انا العبد العاصى معتمد الدوله فرهاد بن ولعهد الامجد الافخم عباس ميرزا ابن سلطان الاعظم فتحعليشاه قاجار طاب الله ثراه .\r\nمستدعى است اگر عيب و نقصى به‌نظر مطالعه‌كنندگان آيد به‌نظر عفو و اغماض اصلاح فرمايند . « الانسان محل انسيان » كه اين روزنامه با حركت كشتى و « شمن‌دفر » و خوشى و ناخوشى روزبه‌روز به تعجيل تمام به رشتهء عرض درآمده است . و مناسب چنان ديد كه در آخر روزنامه قصيدهء ناصرخسرو علوى را كه در حقيقت بيان احوال كرده است به رشتهء عرض درآورد .\r\nناصر خسرو علوى فرمايد :\r\n حاجيان آمدند با تعظيم * شاكر از رحمت خداى رحيم \r\n آمده سوى مكه از عرفات * زده لبيك عمره از تنعيم \r\n يافته حج و عمره كرده تمام * بازگشته به سوى خانهء سليم \r\n من شدم ساعتى به استقبال * پاى كردم برون ز حد گليم \r\n مرمرا در ميان قافله بود * دوستى مخلص و عزيز و كريم \r\n گفتم او را ، بگوى چون رستى ؟ * زين سفر كردن به رنج و به بيم \r\n تا ز تو باز مانده‌ام جاويد * فكرتم را ندامت است نديم \r\n شاد گشتم بدانچه كردى حج * چون تو كس نيست اندرين اقليم \r\n بازگو تا چگونه داشته‌اى * حرمت آن بزرگوار حريم \r\n چون همى خواستى گرفت احرام * چه نيت كردى اندر آن تحريم \r\n جمله بر خود حرام كرده بُدى * هرچه مادون كرد كار كريم \r\n گفت نى ، گفتمش زدى لبيك * از سر علم و از سر تعظيم \r\n مىشنيدى نداى حق و جواب * باز دادى چنان كه داد كليم \r\n گفت نى ، گفتمش چو در عرفات * ايستادى و بافتى تقديم \r\n عارف حق شدى و منكر خويش * به تو از معرفت رسيد نسيم \r\n گفت نى ، گفتمش چو مىرفتى * در حرم همچو اهل كهف و رقيم \r\n\r\n\r\n","description":"","footnote":"\r\n( 1 ) سال 1293 .\r\n( 2 ) سال 1292 .\r\n( 3 ) سال 1293 .\r\n","page_name":" 333 ","page_number":333},
  {"content":"\r\n\r\n ايمن از شر نفس خود بودى * وز غم و حرقت عذاب اليم \r\n گفت نى ، گفتمش چو سنگ جمار * همى انداختى به ديو رجيم \r\n از خود انداختى برون يك سوى * همه عادات و فعل‌هاى ذميم \r\n گفت نى ، گفتمش چو مىكشتى * گوسفند از پى اسير و يتيم \r\n قرب خود ديدى اول و كردى * قتل و قربان نفس دون لئيم \r\n گفت نى ، گفتمش چو گشتى تو * مطلع بر مقام ابراهيم \r\n كردى از صدق و اعتقاد و يقين * خويشى خويش را به حق تسليم \r\n گفت نى ، گفتمش به وقت طواف * كه دويدى به هروله چو ظليم \r\n از طواف همه ملائكيان * ياد كردى به گرد عرش عظيم \r\n گفت نى ، گفتمش چو كردى سعى * از صفا سوى مروه بر تقسيم \r\n ديدى اندر صفاى خود كونين * شد دلت فارغ از حجيم و نعيم \r\n گفت نى ، گفتمش چو گشتى باز * مانده از هجر كعبه دل به دو نيم \r\n كردى آن‌جا به گور مر خود را * همچنانى كنون كه گشته رميم \r\n گفت ازين باب هرچه گفتى تو * من ندانسته‌ام صحيح و سقيم \r\n گفتم : اى دوست پس نكردى حج * نشدى در مقام محو مقيم \r\n رفته و مكه ديده آمده باز * محنت باديه خريده به سيم \r\n گر تو خواهى كه حج كنى پس از اين * همچنان كن كه كردمت تعليم \r\nخداوند انشاء الله تعالى زيارت آستان ملايك پاسبان حضرت سيد الاولين و الآخرين صلى الله عليه و آله و سلم و طواف بيت الله الحرام را يك‌بار ديگر نصيب كند ، به حق محمد و آله .\r\n قسمتم كاش بدان كوى كشد ديگر بار * كه از آن مرحله من دل نگران بستم بار \r\nتفصيل علامات اعداد هندسه كه در مسجد مطهره و حرم محترم و صحن مبارك جناب سيد المرسلين و مفخر الاولين و الآخرين حضرت رسالت‌پناه محمد مصطفى صلى الله عليه و آله و سلم است :\r\nيك ، مرقد مطهر حضرت سيد المرسلين صلى الله عليه و آله .\r\nدو ، در مبارك ضريح مطهر .\r\nسه ، مضجع منور حضرت صديقهء طاهره عليها السلام .\r\nچهار ، در مبارك مضجع منور حضرت صديقه .\r\nپنج ، در ديگر ضريح است كه اسم قايتباى بالاى او نوشته شده .\r\nشش ، درى كه ما بين حجرهء حضرت صديقه و مرقد مطهر است كه شب‌ها از در مبارك مضجع منور داخل شده از اين در داخل روضه شده و چراغ از اين در داخل مىكنند .\r\nهفت ، درِ چهارگوشه پايهء بزرگ است كه طاق گنبد مطهر بر اين چهارپايه است .\r\nهشت ، دو عدد شمعدان مرصع كه ميان ضريح مبارك است .\r\n\r\n","description":"","footnote":"","page_name":" 334 ","page_number":334},
  {"content":"\r\n . \r\n","description":"","footnote":"","page_name":" 335 ","page_number":335},
  {"content":"\r\n\r\nنه ، اين گوشه اطاقى است كه بالاى او منارهء بلال است .\r\nده ، علامت پنجره‌ها است كه براى روشنايى گذاشته‌اند كه اين‌طرف قدرى تاريك است .\r\nيازده ، دو پايهء ديگرى كه گنبد مضجع منور حضرت صديقه بالاى اين دو پايه است .\r\nدوازده ، استوانهء سرير .\r\nسيزده ، استوانهء حرس .\r\nچهارده ، استوانهء وفور .\r\nپانزده ، استوانهء ابى لبابه .\r\nشانزده ، استوانهء عايشه .\r\nهفده ، استوانهء جنانه .\r\nهيجده ، ستون بزرگ .\r\nنوزده ، محراب مبارك .\r\nبيست ، استوانهء مخلقه .\r\nبيست و يك ، ستون بزرگ .\r\nبيست و دو ، منبر مبارك .\r\nبيست و سه ، محراب سلطان سليمان .\r\nبيست و چهار ، جاى اذان نماز و مكبر .\r\nبيست و پنج ، محراب بزرگ .\r\nستون‌هايى كه نصفهء پايين آن مرمر است . دو خط كشيده شده كه معين شود .\r\nبيست و شش ، كتب على هذا الستون و ما يحاذيها حد مسجد النبى صلى الله عليه و آله و سلم .\r\nستون‌هاى خياره‌دار ، به جهت آن‌كه فرق بوده باشد مسجد قديم با بنايى كه افزوده‌اند .\r\nبيست و هفت ، حد ضريح است كه كشيده‌اند تا به پايهء بزرگ كه علامت « هفت » دارد .\r\nارتفاع او يك ذرع است .\r\nبيست و هشت ، چهل‌چراغ بزرگ است .\r\nبيست و نه ، چهل‌چراغ بزرگ سفيد .\r\nسى ، چهل‌چراغ قرمز .\r\nسى و يك ، اطاق خواجه‌ها .\r\nسى و دو ، ايوان جلو اطاق كه خواجه‌ها مىنشينند .\r\nسى و سه ، تخت جاى اذان و مكبر .\r\nسى و چهار ، ستون بزرگ .\r\nسى و پنج ، ستون بزرگ .\r\nسى و شش ، چهل‌چراغ قرمز بزرگ .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nسى و هفت ، باب جبرائيل .\r\nسى و هشت ، باب نسآء .\r\nسى و نه ، باب توسل كه باب مجيدى مىگويند .\r\nچهل ، باب رحمت .\r\nچهل و يك ، باب السلام .\r\nچهل و دو ، زير اطاق كه بالاى او مناره است .\r\nچهل و سه ، مناره .\r\nچهل و چهار ، مناره .\r\nچهل و پنج ما شاء اللّه لا قوة الّا باللّه .\r\nچهل و شش ، هو الله الذى لا إله الا هو .\r\nچهل و هفت ، محمد رسول الله صلى الله و سلم اشهد بالله .\r\nچهل و هشت ، ابو بكر الصديق رضى الله عنه .\r\nچهل و نه ، عمر الفاروق رضى الله عنه .\r\nپنجاه ، على المرتضى رضى الله عنه .\r\nپنجاه و يك ، عثمان ذو النورين رضى الله عنه .\r\nپنجاه و دو ، حسن رضى الله عنه .\r\nپنجاه و سه ، حسين السبط رضى الله عنه .\r\nپنجاه و چهار ، اصحابى كالنجوم اقتديتم بهم اهتديتم .\r\nپنجاه و پنج ، حمزة اسد الله و رسوله رضى الله عنه .\r\nپنجاه و شش ، طلحه الخير رضى الله عنه .\r\nپنجاه و هفت ، سعد ابن ابى وقاص رضى الله عنه .\r\nپنجاه و هشت ، ابو عبيدة بن الجراح رضى الله عنه .\r\nپنجاه و نه ، تميم بن حبيب الايادى رضى الله عنه .\r\nشصت ، اسامة بن زيد رضى الله عنه .\r\nشصت و يك ، محمد الباقر رضى الله عنه .\r\nشصت و دو ، موسى الكاظم رضى الله عنه .\r\nشصت و سه ، محمد التقى رضى الله عنه .\r\nشصت و چهار ، الحسن العسكرى رضى الله عنه .\r\nشصت و پنج ، اكرمو اصحابى فانهم حياركم .\r\nشصت و شش ، مالك بن انس رضى الله عنه .\r\nشصت و هفت ، احمد بن حنبل رضى الله عنه .\r\nشصت و هشت ، عنهم اجمعين .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nشصت و نه ، رضى الله تعالى .\r\nهفتاد ، محمد بن ادريس الشافعى رضى الله عنه .\r\nهفتاد و يك ، نعمان بن ثابت رضى الله عنه .\r\nهفتاد و دو ، احب اهل بيتى الحسن و الحسين .\r\nهفتاد و سه ، محمد المهدى رضى الله عنه .\r\nهفتاد و چهار ، على النقى رضى الله عنه .\r\nهفتاد و پنج ، على الرضا رضى الله عنه .\r\nهفتاد و شش ، جعفر الصادق رضى الله عنه .\r\nهفتاد و هفت ، زين العابدين رضى الله عنه .\r\nهفتاد و هشت ، ابو هريره رضى الله عنه .\r\nهفتاد و نه ، عبد الرحمن بن عوف رضى الله عنه .\r\nهشتاد ، سعد بن زيد رضى الله عنه .\r\nهشتاد و يك ، زبير بن العوام رضى الله عنه .\r\nهشتاد و دو ، ابو الفضل عباس رضى الله عنه .\r\nهشتاد و سه ، اقتدوا بابى بكر و عمر للذين من بعدى .\r\nهشتاد و چهار ، چاه آب .\r\nهشتاد و پنج ، باغچهء مشهور به باغچه حضرت فاطمه عليها السلام .\r\n\r\nتذئيل\r\nطول مسجد و روضهء مباركه از باب توسل تا آخر ، دويست و بيست قدم است .\r\nعرض مسجد از باب رحمت تا باب نسآء ، يك صد و چهل قدم است .\r\nفاصله ستون سه سمت از يكديگر ، نه قدم متوسط است .\r\nفواصل ستون‌هاى رواق مطهر از يكديگر ، هفت قدم است .\r\nدورهء ستون‌ها متفاوت است . يك ذرع و سه چارك و يك ذرع و نيم است .\r\nستون‌هاى بزرگ سه ذرع است .\r\nستون‌هايى كه از نصفه پايين سنگ مرمر كرده‌اند قطر آن‌ها سه‌چارك است .\r\nستون‌هاى سمت مغرب صحن مبارك به انضمام نصفهء ستون كه وصل به ديوار است پنجاه و دو عدد است كه از عدد پنجاه و پنج است كه حمزه اسد الله و رسوله رضى الله عنه نوشته شده است .\r\nستون‌هاى سمت شمال صحن مبارك به انضمام نصفهء ستون‌هايى كه وصل به ديوار است ، هيجده عدد است كه از عدد شصت و شش شروع مىشود كه « مالك ابن انس » نوشته شده\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nاست .\r\nستون‌هاى سمت مشرق صحن مبارك به انضمام نصفهء ستون‌هايى كه وصل به ديوار است ، سى و نه عدد است كه از عدد هشتاد و دو شروع مىشود كه « ابو الفضل عباسى رضى الله عنه » نوشته شده است .\r\nعدد ستون‌هاى مسجد مطهر من حيث المجموع دويست و بيست و چهار است .\r\nآن‌چه كه از استوانه وفود كه علامت « چهار » دارد تا علامت * و تا عدد « سى و پنج » كه ستون بزرگ است و از آن عدد تا ستون كه پهلوى اطاقى است كه بالاى او منارهء بلال است كه علامت تشديد دارد و ستون‌هاى قطار ضريح مبارك كه طرف شرقى است تا آخر كه علامت « هفت » دارد و سى و پنج ستون است ستونى است كه نصف پايين آن مرمر است .\r\nستون‌هايى كه اين علامت را دارد ، بيست و سه ستون است . ستون‌هاى خياره‌دار است . به جهت آن‌كه فرق باشد ميان مسجد قديم با بنايى كه افزوده شده است از هر دهنه سه چراغ آويخته‌اند كه با روغن زيتون مىسوزد ، غير از جارها و چهل‌چراغ‌هاى مسجد مطهر .\r\n\r\nفايده\r\nعجب است كه در اين كتاب مستطاب طول و عرض ولاياتى كه ديده شد غالبا به رشتهء عرض كشيده شده است [ ولى 
  ] طول و عرض مدينه منوره و مكه معظمه كه مقصود زيارت اين دو مكان شريف بود فراموش گشته . در خاتمه شرفا لكتاب مذكور مىشود .\r\n\r\nمدينهء منوره\r\nمدينه منوره در عرض « كه » بيست و پنج درجه و صفر دقيقه شمالى و در طول « لط نه » سى و نه درجه و پنجاه و پنج دقيقه مشرقى گرينيچ واقع است . در بعضى كتب جغرافيا « لط مه » سى و نه درجه و چهل و پنج دقيقه ضبط كرده‌اند كه تفاوت آن ده دقيقه است .\r\n\r\nمكهء معظمه\r\nمكه معظمه در عرض « كالج » بيست و يك درجه و سى و سه دقيقه شمالى و در طول « م ى » چهل درجه و ده دقيقه شرقى گرينيچ است . در كتاب‌هاى ريج و هيئت استادان پيشين .\r\nعرض مكه را « كام » بيست و يك درجه و چهل دقيقه شمالى و در طول « عزى » هفتاد و هفت درجه و ده دقيقه جزاير خالدات 183 تشخيص داده‌اند . چون جزاير خالدات معلوم نيست ، لهذا رصدخانهء گرينيچ بالفعل اتقن از همهء مبادى است كه براى مبدا طول معين شده است و در عرض ، اختلاف ميان استادان قديم و اهل جغرافياى جديد هفت دقيقه است . اين سهل است چون ميل كلى « كج ل » بيست و سه درجه و سى دقيقه است لهذا آفتاب در عرض سال دوبار به سمت الرأس اهالى مكه مىگذرد كه يكى هشتم درجهء جوزا است و يكى بيست و سه درجه\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nسرطان ، كه ميل اين دو نقطه از معدل النهار با عرض مكه برابر است . پس شمس در نصف النهار كه به نقطهء سمت الراس برسد سايه به كلى معدوم است . از هشتم جوزا تا « كج » بيست و سه درجه سرطان چون آفتاب ، سمت شمالى الرأس آن بلد است اظلال آن‌ها در آن‌حال جنوبى خواهد شد . ازاين‌رو مكه معظمه را ذو ظلين مىتوان گفت .\r\n\r\nجده\r\nعرض شمالى جده « كالب » بيست و يك درجه و سى و دو دقيقه ، طول مشرقى گرينيچ « لط ك » سى و نه درجه و بيست دقيقه .\r\n\r\nمصر قاهره\r\nعرض شمالى مصر قاهره « ل ج » سى درجه و سه دقيقه ، طول مشرقى گرينيچ « لايج » سى و يك درجه و هيجده دقيقه .\r\n\r\nاسكندريه\r\nعرض شمالى « لايج » سى و يك درجه و سيزده دقيقه ، طول مشرقى « كط نه » بيست و نه درجه و پنجاه و پنج دقيقه .\r\n\r\nازمير\r\nعرض شمالى « لح كح » سى و هشت درجه و بيست و پنج دقيقه ، طول مشرقى « كزح » بيست و هفت درجه و هشت دقيقه .\r\n\r\nاختتام\r\nبسم الله الرحمن الرحيم و به نستعين\r\nمسافران ديار بندگى را در درگاه حضرت إله چه راه‌آوردى خوش‌تر از حمد و ثنا است و ره‌نوردان طريق شرمندگى را در پيشگاه پروردگار آگاه چه بهتر از اعتراف به گناه ، « سبحانك رب البيت تباركت و تعاليت من بلوغنا الى معرفة ذاتك و وصولنا الى مبلغ ثنائك انت كما اثنيت على نفسك و فوق ما يقول القائلون و يسبخك المسبحون » ،\r\n ما نتوانيم حق حمد تو گفتن * با همه كرّوبيان عالم بالا \r\nبارخدايا ؛ از هرچه گويم بىنيازى و در ملك بزرگى ، بىانباز . بخشندهء هر گناهى و پناه هر درويش و شاهى . درود نامعدود بر روان پاك و گوهر تابناك آن سرور كه در بيداء بىانتهاى عرفان ، گوى « ما عرفناك حق معرفتك » را از ميدان ايقان ربوده و سبيل عبوديت را به قدوم « ما عبدناك حق عبادتك » پيموده . تحيات نامحدود بر عترت كرام و آل ذوى الاحترامش كه امناى رحمانند و قاسم جنان و نيران .\r\nاما بعد ، بر گمگشتگان وادى غوايت و طالبان سبيل هدايت و خداوندان ملك ادب و متتبعان دواوين عجم و عرب مخفى نماناد كه اين مجموعهء دلگشا و روزنامهء جانفزا كه موسوم\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nاست به « هداية السبيل و كفاية الدليل » الحق اسمى است با مسمى و لفظى است سراسر معنى . مجموعه‌اى است زيبا و روزنامه‌اى است شيوا كه توانم گويم از آن زمانى كه رسم سخن ساز گشت و دهان به ذكر سخن بار آمد تصنيفى بدين دلجوئى و تأليفى بدين نيكوئى از هيچ مؤلف و مصنف نيامده كه مقبول هر ناخوش و خوش باشد و مطبوع هر سخنگوى . خامش بوستانى است دلنشين و گلستانى با فر و آيين . مشحون به انهار افادات مثمر به اثمار سعادات . « فيها ما تشتهيه الانفس و تلذ الاعين » لآلى آبدار مطويه در هر سطرش شرم يك دريا « 1 » گوهر ارزنده است و جواهر گرانبهاى منظومه در هر سطرش رشك يك گردون اختر تابنده . هم به فوايد علوم عربيه مشحون است و هم به عوايد فنون ادبيه مقرون . مسايل فقهيه را ، خصوص مسايل حج بيت الله الحرام را حاوى است و اصول اغلب علوم را محتوى . مخزن الاسرار تنزيل است و مجمع رموز تأويل . مقدمات تاريخى را مشتمل است و نتايج تاريخ مورخين از آن حاصل ، هم مبتدى را نافع است و هم منتهى از آن منتفع . منشيان را در كار است و مترسلان از آن برخوردار .\r\n بود چون حسن منظور نظرها * شود همچون خرد مقبول دل‌ها \r\n ز الفاظ و عبارات بديعش * كند در خاطر دانا اثرها \r\n« ان كنت ناظرا فيها به عين الانصاف لرايته جليسا بالسوء لا يغويك و بالشر لا يغريك صديق لا يخونك و شفيق لا يجورك » .\r\n « هذا كتاب للاديب موانس * و مؤدب و مبشر و نذير \r\n و مفيد اداب و مونس و حشه * و اذا نفردت فصاحب و سمير » \r\nروزنامچه سفر خير اثر بيت الله الحرام نواب كامياب قمر ركاب وافى العقل وافر الفضل عادل كامل كافل است كه بكانهء جهان است و نادرهء دوران . درر كلماتش يتيمهء دهر است و غرر عباراتش سلافه عصر . به تيغ و سنان ، خصم شكر است و شير شكار و به كلك و بنان ، عنبر ريز است و گوهر نگار . كشاف مشكلات حقايق است و كاشف معضلات دقايق كلمات .\r\nفصاحت آياتش در پارسى و تازى كالفلك الداير 184 مثل الساير 185 گشته ،\r\n « فى شانه و لسانه و بنانه * و جنانه عجب لمن يتغفد » \r\nروان‌پيكر نصرت است و پيكرشكوه دودمان خلافت . مقرب درگاه شاهنشاه است و منظور نظر عنايت پادشاه . نايب الاياله الباهرة معتمد الدولة القاهره زاير مدينة السلام طايف بيت الله الحرام ، شاهزادهء آزادهء اعظم فرهاد ميرزا ادام الله تعالى ايام امارته و دولته كه در اين اوان سعادت‌نشان ، نظر به اختلالى كه در امر فارس به هم رسيده بود و اين ملك ، كه سرآمد ممالك محروسه ايران ، بل رشك معمورهء جهان است پريشان‌تر از طرهء خوبان و ويران‌تر از خاطر عاشقان آمده ، ساكنين و قاطنين آن ملك را از شدت پريشانى دست از كار رفته و از فرط بىسامانى پاى از رفتار مانده ، صحرا و كوه از سارق و دغل و انبوه و حاضر و بادى به ستوه بودند .\r\nاز فرط ناامنى هرچه مسالك بود مهالك شده و هرچه مسافت ، محل اخافت و مقام آفت\r\n\r\n\r\n","description":"","footnote":"\r\n( 1 ) متن : يك دريا .\r\n","page_name":" 341 ","page_number":341},
  {"content":"\r\n\r\nگشته . احرار از اشرار بارها بر خاطر نشسته و اعانى را از ادانى خارها در دل شكسته .\r\nبرحسب حكم قدر قدر نافذ الامر اعليحضرت قدر قدرت قضا شوكت پادشاه جمجاه فلك خرگاه اسلاميان پناه ظل الله فى الارضين شاهنشاه دنيا و دين شهريار زمان و زمين ملك الملوك مالك الممالك جنة الممالك مظهر الطاف الهى زيور تخت پادشاهى ابو النصر و الفتح و العلى السلطان بن السلطان بن السلطان و الخاقان بن الخاقان بن الخاقان سلطان صاحب‌قران ناصر الدين شاه قاجار خلد الله ملكه و دولته ، نواب معظم اليه به فرمان فرمانى اين مملكت قرين امتياز و به حكمرانى اين ملك ممتاز آمده ، اهالى شيراز از قدوم موكب منصورش رايت استبشار بر سپهر افراشتند و تمامت محلات و اسواق را آذين بسته چون خلد برين آراستند . پس از نزول بر سرير مملكتدارى و استقرار در مقر فرمانگذارى ملمات حكومت و مهمات رياست اين ملك كه در اين جزو زمان در اين عهد و اوان از هر مشكلى مشك‌تر است و از هر صعبى صعب‌تر ، به نفس نفيس خود متحمل است و اينك اندك‌زمانى است كه مسند دولت و حكمرانى اين مملكت از وجود شريفش مزين است .\r\nاين دفعهء ثانى است كه پس از سى و چهار سال به حكمرانى اين مملكت مأمور شده و به فرمودهء جناب كمالات نصاب ، اديب اريب ميرزاى وقار كه « دل رفته باز آمده » . چنان كه در قصيدهء خود فرموده‌اند :\r\n بزرگ عم شهنشاه بعد چندين سال * به پارس با دل و با دست و روى باز آمد \r\n چو شد ز غيبت او سى و چار سال درست * دوباره آن دَرِ رحمت به ما فراز آمد \r\n زمان هجرتش ارچه نبد موافق طبع * ولى موافق دل ، نزد اهل راز آمد \r\n خرد بديهه بفرمود كاى « وقار » بگوى * دلى كه از كف ما رفته بود باز آمد \r\n عروس ملك به نام تو شد دوباره ، ولى * ز بس خراب شد اين شوخ بىجهاز آمد \r\nالقصه ، در اين زمان قليل كه وسعت معرفت اشخاص و معارف و آگاهى از حال عامى و عارف و امتياز فقير گوشه‌گير را از ظالم شرير نداشت چه بسيار كارهاى بزرگ فرمود و چه قرارهاى محكم مقرر فرمود و تدارك مافات را به‌طورى فرمود كه مخالف و موالفش برستايند و معاضد و معاندش در مقام تحسين برآيند . سايهء انعام كرم بر خاص و عام افكنده و جناح عدل بر پير و جوان گسترده . نزديك آمده كه ملك ، روى به آبادى نهد و كار بدان اختلال ، به انتظام رسد . عمدهء عمل كه امنيت و ثغور بود كه امكان عبور و مرور از آن‌ها در كمال اشكال بلكه نزديك به محال مىنمود به حمد الله و المنه ، چنان امن و آسوده شد كه اينك مرور قوافل و كاروانيان و عبور مترددين با بارهاى گران و امتعهء چين و قسطنطنين در نهايت آسان است و در غايت ، اطمينان خاطر على التواتر و التوالى فى الايام و الليالى حاصل است .\r\nو لعجب ثم لعجب كه جميع فادحات فرمانروايى و باهظات حكمرانى را به نفس نفيس و وجود شريف ، بىتوسط واسطه و مداخلهء احدى متحمل است . از طلوع شفق چهار ساعت از شب رفته بدون حاجب و مانع بر مسند حكومت نشسته و به رسيدن امور عامه ، خور و خواب را بر خود\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nحرام فرموده . در اين زمان قليل از كثرت [ و 
  ] شدت اهتمام در عمل ، چه عدد كثير را از راهزنان نامى بىباك و دزدان نام‌آور ناپاك به دست آورده و به سياست رسانيده . آن‌كه به دست نيامده و در مأمنى متين و حصنى حصين كه هيچ عقلى باور نمىكرد كه از زبر آن قلهء كوه كه از بسيط خاك سر به كرهء افلاك كشيده توان به زيرش آورد و در واقع ركن ركين آن گروه بدآيين است « فضلعليخان بهارلو » 186 بود كه او هم در اين اوان سعادت‌نشان ، از عون عنايت يزدانى و تأييدات آسمانى و يمن طالع ميمون و بخت روزافزون اعليحضرت شاهنشاه روح العالمين فداه و شرايط حراست و دقايق سياست و عزم جزم و استبداد رأى نواب مستطاب معتمدى كه سايه‌اش بر مفارق اهل اين بلد ، انشاء الله پيوسته پاينده و افكنده باد به اندك‌زمانى آن قلعهء رزين و حصن حصين مفتوح آمد و آن مطرود و مردود به تيغ آتشبار فوج‌افشار مقتول ، اينك سرش بر دار است و تنش در دار بوار . چون اين فتح نمايان با اختتام اين روزنامهء هميون مطابق آمد ، خوش‌تر آن شد كه بر وجه اجمال نامى از اين اعمال در اين خجسته روزنامه كه مشتمل بر بدايع و عجايب وقايع است برده شود كه آن نيز يكى از وقايع عجيبه است و حكايت غريبه . زيرا كه چنان كه خواهى شنيد يكى در زمان « الب ارسلان » فتح اين قلعهء « تبر » 187 - كه يكى از قلاع تسعهء مشهور فارس است كه عنقريب انشاء الله تعالى بر وجه اجمال از هريك از آن قلاع اسمى خواهيد شنيد - ميسّر آمد [ و 
  ] يكى در اين اوان سعادت‌نشان .\r\nمختصر آن مفصل ، اين است كه :\r\nدر يكى از گرمسيرات فارس قلعه‌اى بس رفيع و متين ، موسوم به قلعهء تبر . آن قلعه بر فراز كوه « تبر » كه در شرقى قصبهء جهرم است واقع شده . [ تبر 
  ] كوهى است در نهايت ارتفاع كه عقاب سپهر به قوت طيران به حوالى قلهء آن نتواند رسيد و نسر طاير با آن بلندپروازى به پيرامن فراز آن نتواند پريد ،\r\n « يناط عليها للنجوم قلائد * و يسفل عنها للغمام اهاضيب » \r\nاطرافش غير متصل به كوهى ديگر ، در وسط صحرايى مسطح در نهايت وسعت افتاده مشتمل است بر سه فقره كه فقرهء اولى و دومين را اهل صحرا و گرمسيرات « دورك » خوانند و گويند رك اول و رك دوم . در هريك از اين دو رك دو چشمهء آب هست در نهايت گوارايى . سبيل صعود بر آن دو رك و هبوط از آن دو منحصر است به راهى در نهايت باريكى ، پستى ، بلند و اعوجاج كه جز پياده و يك نفر ، از آن طريق عبور نتواند كرد . دو نفر پهلوى يكديگر از آن راه نتوانند رفت مگر آن‌كه از عقب هم بروند . فقرهء سوم كه بر اصل قلهء آن كوه واقع است قلعه‌اى است در نهايت حصانت و متانت و رزانت [ كه 
  ] از شدت ارتفاع سر به عيوق كشيده و قله به قمهء سماك رسانيده و موسوم است به « عالم‌بين » . صعود بر آن ، در نهايت صعوبت كه ديده‌بان و هم جز به نردبان خيال ، خود را بر گوشهء ذروهء رفعتش نتواند رسانيد . هركه بدان قله ، تصاعد خواهد نمايد جز به دستيارى طناب‌هاى قوى كه بر ميانش بندند و از زير بر زبرش كشند در اصل [ به 
  ] آن قلعه خود را نتواند كشانيد . بالجمله ،\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n « آن نه كوهى هست كاو را بر زمين باشد نشان * آسمانى هست گوئى بر فراز آسمان » \r\nشرفاتش مماس فلك البروج نمايد و عروج بر آن از قبيل ولوج جمل در سم الخياط آيد ،\r\n « ز بالاش گوئى كه در ژرف چاه * فلك چشمه و چشم ماهى است ماه » \r\nآن حصن حصين و قلعهء خدا آفرين هميشه مأمن و معقل دليران و گردان گردن‌كشان و ياغيان و متمردان ايران زمين بوده ، چنان كه عبد الله شيرازى و صاف در ذيل احوال اتابكان فارس و « ملوك شبانكاره » 188 شرح و بسطى دهد كه مختصرى از آن اين است :\r\n« نسب آن ملوك به اردشير بابك يا به منوچهر مىشود . » و چنين گويد كه : « قبل از ظهور اسلام آنان اسپهبدان فارس بوده و در سنهء اربعين و اربعمائه ، فضلويه بر نواحى فارس استيلا يافت و مملكت سليمان را در تحت تصرف آورده در هر طرفى اميرى از امراى شبانكاره نصب كرد . قاورد بن چغربيك در زمان الب ارسلان كه سلطنت كرمان [ را 
  ] داشت از پى از عاج و اجلاء ايشان نهضت فرمود . ميان او وفضلويه محاربات رفت و خرابى تمام به نواحى فارس راه يافت . عاقبت فضلويه دانست كه تاب مقاومت لشكر قاوردى را زياده بر آن ندارد منهزم به خدمت الب ارسلان شتافت و به انواع هدايا توسل جسته فارس و دارابجرد و مضافات را به مبلغ بيست و هفت هزار درهم پس از وضع مخارج مقرره و مرسوم و مواجب لشكر ، مقاطعه كرد .\r\nقاورد را دست تعرض از ديار او كوتاه شد و به كرمان مراجعت نمود . فضلويه را در فارس مزيد تمكين شد و در شيراز از نواب گماشت و خود به دارابجرد 189 رفت و به تصرم زمان و اعوام در تأديهء مال المقاطعه تقاعد ورزيد و از ديوان سلطنت در مطالبه ، تساهل كار بست تا آن‌كه ، متظاهر به عصيان و متجاسر به كفران ، آمد به قلعه [ و 
  ] در آن صفحات متحصن شد . »\r\nدر شيرازنامه 190 گويد :\r\n« آن قلعهء منيع و حصن رفيع ، قلعهء « تبر » است كه بر كوه تبر جهرم واقع است . نظام الملك او را محاصره كرد و از زبر به زيرش آورده با قيد اسير در اصطخر 191 محبوسش فرمود . پس كوتوال قلعه به اشارت وزير ، او را درزى توريه به شهرستان عدم فرستاد . « شاه شجاع » پدر خود « مبارز الدين » را كه كور كرد از قلعهء اصطخر به قلعهء سفيد فرستاد و از آن‌جا احتياط كرد ، قلعهء تبر را محكم‌تر دانسته به قلعه تبر فرستاد . چندى آن‌جا بود رنجور شد ، حكم كرد او را به « بم » كرمان ببرند [ كه 
  ] در راه وفات يافت . » - اين قلعهء سفيد نه آن قلعهء سفيد مشهور است كه در ممسنى واقع است ، بلكه قلعه‌اى است در حوالى « نوبندجان » ، چنان كه اينك به عرض خواهد رسيد -\r\nدر اين اوان اين مطرود مردود به مناسبت اسمى ، همان عمل را پيشنهاد خود ساخته و دوازده سال بل متجاوز بود كه طريق تمرد و عصيان پيش گرفته از تمام حكام روگردان بوده و از دزدان و راهزنان و متمردان ، قريب به هزار نفر گرد او جمع آمده در اين ساليان دراز طرق و شوارع را بر صادر و وارد بسته و در هرجا وطن كردى و مأمن جستى ، آن جماعت دزدان و فوج راهزنان گرداگرد او ، فارغ و آزاد نشستى . [ در 
  ] هر صحرا و بيدا كه آرامش گزيدى مجال گذار بر عابر و\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nمتردد محال ، بل جنبش را بر سوام و هوام مجال نبودى . آذوقه زياد در اين مدت دراز ، از نشيب به فراز كوه برده و انبار نموده و از هر جنس متاعى كه از قوافل و عابرين و مترددين و اهل بلده و بلوك در عبور و سلوك در اين مدت متمادى مىبرد در آن قلعه به جهت روز تنگدستى خود آماده و مهيا كرده ولى خود پيوسته در صحارى و برارى مشغول تمرد و عصيان و اذيت راهروان و مسافران و مسلمانان بود تا آن‌كه در اواسط اين سال فرخنده‌فال سچقان‌ئيل خجسته تحويل سنهء يك هزار و دويست و نود و سه هجرى كه خداى باعدل و داد ، اين تختگاه جمشيد را از فر وجود ذيجود اين مشكوة دودمان خلافت و زلال چشمه‌سار عنايت ، فروغ چشمهء خورشيد ساخت آن ياغى طاغى كار را دگرگون يافت و عرصهء فسح الارجاء جهان را بر خود تنگ‌تر از دل تنگدستان و درهم‌تر از خاطر ستمكاران ديد به مناسبت اسمى كه وى را با « فضلويه شبانكاره » بود با خاصان خويش كه بيست نفر بيشتر يا كم‌تر ، از ابطال رجال بهارلو بودند بدان قلهء رفيع و قلعهء منيع پناهيدند و اهل و عيال خود را از زن و فرزند و پيوند نيز در آن جايگاه منيع جاى دادند و اشياع و اتباعش كه از پانصد افزون بودند در فقرهء دومين فارغ و آزاد نشسته و راه عبور و آمد و شد را بر خود بستند و بدين بيت متين به خيال خود از دام بلا رستند كه گفت ،\r\n « فطوبى لنفس اوطنت عقردارها * مغلقة الابواب مرخى حجابها » \r\nغافل از اين‌كه ،\r\n « گوشه گرفت او ز خلق و فايده نيست * گوشه چشمش بلاى گوشه‌نشين است » \r\nپاس معتمدى پس از انجام پاره‌اى از امور ، در پى اتمام عمل اين مردود درآمد . از اول به وفق و مدارا از پى استمالتش برآمد كه بلكه به محاسن تدابير عملى او را مطمئن خاطر ساخته و از فراز به نشيب آرند و از تمرد به اطاعتش درآورند كه بىفتنه و آشوب خون بىگناهان در آن ميان ريخته نشود و به سهولت گرد اين فتنهء برخاسته ، فرونشيند . هرچه زيادتر بر او گفتند و بر وى خواندند كم‌تر شفقت ، و حمل بر ضعف اين طرف و قوت خود نمود تا آخر يكى از محارم خود را به استمالت وى فرستادند كه هم اتمام حجتى بر وى شود و هم از ظاهر و باطن كار و جمعيت و مقدار استعداد و وضع محل و گنجايش بضاعت و اندازهء استطاعت وى آگاهى يابد و ببيند در آن جماعت بدعاقبت انقلاب و تشويشى پديدار آمده يا نه و احتسابى از عزيمت و هزيمت خود دارند يا ندارند .\r\nپس از رسيدن و ابلاغ فرمايشات و اتمام حجت ، جز ياس از اطاعت حاصلى به دست نيامد .\r\nدانستند كه ،  « فَلا يُؤْمِنُوا حَتَّى يَرَوُا الْعَذابَ الْأَلِيمَ »  آن‌گاه بدون اظهار ترديد و تشكيك با توكل و توسل به داراى جزء و كل ، جيشى بهرام طيش و فوجى دريا موج با سه عراده توپ شهر آشوب و قوپوز عدوسوز بدان ساحت ، به رياست مقرب الخاقان ميرزا على محمد خان قوام الملك پسر حاجى ميرزا على اكبر قوام الملك مأمور فرمودند و لواى ظفر فرجام را بدان صوب برافراشتند .\r\nفرمان لازم الاذعان بدان نفاذ يافت كه ، آن فوج بلاجو ، بىحرف و گفتگو بدان كوه ، چون دعاى مستجاب مسلم برايند و چون قاى مبرم بدان جرگ مردود احاطه نمايند و جمله را اسير و\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nدستگير نموده از زبر به زير آرند و علم شير و خورشيد دولت عليه ايران را بر فراز آن قلعه برافرازند آن لشكر پيل‌پيكار ديوشكار با آن‌كه يقين داشتند كه در اين برف و سرما كار جنگ و دعوا صورت‌پذير نشود جز اطاعت چاره‌اى نداشته انگشت قبول بر ديده نهاده كار رزم را ساخته و اسباب طعن و ضرب را آماده داشته ،\r\n « همه در به جوشن چو جوشنده دريا * همه در به آهن چو سوزنده آذر » \r\nچون باد كه عرصهء خاك پيمايد و يا سيل كه از فراز به نشيب گرايد از شهر بيرون رفته راه هامون گرفتند . پس از رسيدن به آن صحرا اطراف آن كوه فلك‌شكوه را گرفتند و به هزار مشقت ، دو عراده توپ جهان آشوب را به كوه ده مرده كه در مقابل كوه « تبر » سر بر فلك افراشته بردند و به توجه و اقبال شاهنشاه جوان‌بخت گردون تخت همت براند كاك آن كوه برانگيختند و به يك توجه به هفتاد تير توپ ، دروازه و جهان‌پناهى كه در « رك دوم » كوه تبر ساخته بودند از هم فروريختند . آن‌گاه فوج افشار و چريك جهرم و داراب و تفنگچىهاى اعراب مانند دريا كه به موج درآيد ، يا موج كه از حضيض به اوج آيد به جنبش درآمده از نشيب آن كوه « الله اكبر » گويان بر فراز برآمدند و مانند عقاب‌هاى دلاور بر آن ذباب‌هاى لاغر حمله بردند و جمله را دستگير نموده آن دو « رك » را تصرف كردند . آن‌گاه علامات رعب و انهزام و آثار ضعف و انكسار بر اهل طبقهء بالا كه قلعهء « عالم‌بين » بود ظاهر آمد . پس از روزى چند كه آن مردود كافر نعمت از فراز قله به جهت انجام مهمى به نشيب آمد كه به ناگاه فضل خدا و اقبال سايهء خدا و عزم و استبداد رأى معتمدى و كوشش جان‌نثاران و چاكران دست بهم داده هنگام مراجعت و صعود به قلعه كه به ميانجى طناب خواسته بود [ تا 
  ] بر فراز قلعه تصاعد نمايد چريك اعراب او را شناخته به اتفاق سربازان افشار دفعتا بر آن‌ها شليك تفنگ كرده آن پيكر خبيث را هدف گلوله ساخته او و چهار تن از اتباعش را به ضرب گلوله از پا درآوردند . پيكر آن‌ها را كه بار سر ، بر آن پيكرها سنگينى مىنمود از بار سر سبكبار ساخته ، آن‌گاه اهل قلعه امان خواسته در نهايت سهولت لشكريان از زير به زبر شده قلعه را تصرف كرده برحسب امر و الا رايت نصرت آيت شير و خورشيد را بر فراز آن كوه برافراشته ، نحوست روز سيزدهم محرم را از داخل نمودن سر آن مردود در شهر شيراز رفع نمودند . زن و مرد و صغير و كبير شهر از استماع اين مژده از دروازه تا ميدان گرد آن سر جمع آمده ، آن روز از براى اهل شهر با آن‌كه حرمت اين ايام عزا را هميشه بينهايت نيكو مىداشتند عيد نوروز شد .\r\nحضرت و الا بر هركه در اين معركهء حربى ، جلادتى ظاهر ساخته بود نوازش و ريزش كلى فرمود . اهالى بلوكات حول و حوش را از قبيل فسا ، جهرم ، دارابجرد و اعراب بل اهل شهر را خصوص تجار ذوى العز و الاعتبار را در اين دو سه روز امن و فراغتى دست داده كه از خوف كسالت و تزلزل دوازده ساله برآمدند و خداوند را حمد و شاهنشاه را شكر و حضرت و الا را دعاى بقا كردند ،\r\n ملك مصون است و حصن ملك حصين است * منت وافر خداى را كه چنين است \r\n\r\n","description":"","footnote":"","page_name":" 346 ","page_number":346},
  {"content":"\r\n\r\n خنجر تشويش با نيام به صلح است * خامه انصاف بامداد به كين است \r\nدرهاى فتنه از هرجا كه باز و از هرجهت كه فراز بود بمنه وجوده بربسته و بيچارگان از ظلم ستمكاران رسته و بلده و بلوك ، از فرط امنيت و حسن سلوك ، مانند خلد برين آراسته گشته و رباع مملكت از تمرد و ضلالت پيراسته ،\r\n « ملك از عدلش چنان آباد و خرم شد كه نيست * فتنه جز در چشم خوبان رخنه جز در عهدشان » \r\nچون سخن بدينجا كشيد و مجملى از قلعهء تبر مذكور شد و اسمى از قلعهء سفيد نوبندجان فسا و قلعهء سفيد ممسنى و قلاع تسعهء فارس ذكر آمد بهتر آن نمود كه بر وجه اجمال و در نهايت اختصار اختتام اين همايون خاتمه ، به ذكر آن قلاع شود تا مايهء مزيد آگاهى بخردان و ناظرين خرده‌دان در اين فرخنده كتاب مستطاب گردد لهذا چنين مىنگارد كه :\r\nقلاع منيعه و حصون حصينه در گرمسيرات و سرحدات فارس بسيار است ولى آن‌چه در السنه و افواه مشهور است و در كتاب تواريخ مسطور ، نه [ قلعه 
  ] است : قلعهء تبر ، دو قلعهء سفيد ، كل ، كلاب ، اصطخر ، طوس ، اشكنوان ، شهريارى . قلعهء تبر كه مجملى از مفصل آن عرض شد .\r\nاما قلعهء سفيد ، يكى در حوالى « نوبندجان » واقع است . چنان كه صاحب و صاف عبد الله شيرازى در ذيل احوالات اتابكان فارس 192 در شرح‌حال « اتابك مظفر الدين » و « طغرل بن سنقور » گويد : « چون حكم به تخريب قلاع و رباع ممالك به هرطرف روان شد در شيراز نيز همت ، بر انهدام تمام قلاع ، مقصور گشت الا قلعهء سفيد كه از بهر حصانت آن از حضرت التماس ابقا رفت وى هم معاف فرمود و آن قلعه‌اى است سما و بر نواحى نوبندجان نمودار . قبهء قلهء سما بر مفرق كوهى از صخره صما از مطالعهء ارتقاعش ديدهء زرقا عميا است و از اوضاع معاقلش فهم عاقل خيره و از چارهء رفتن برفرازش فكر دانايان قاصر و از انديشهء فرود آمدنش رأى زيرك ابتر . راهى صراطآسا بر آن تند و باريك محدود ، به قدر آن‌كه يك سوار را مجال و مجاز تواند . بالاى قلعه زمينى است مسطح مستطيل ، قريب يك ميل . جاى زراعت و فلاحت و منابت اشجار مزين به انواع فواكه و اثمار . در سالى از سال‌ها تعداد اشجار [ ى 
  ] مثمره آن‌جا كردند ، چهار هزار و چهارصد و چهل و چهار بن درخت انجير در شمار آمد . آبى روان‌تر از روان عاقل بر فراز قلهء آن جارى وسايل و آسيابى از آن آب داير و از تيغ كوه ، آن آب ، باز به طرف وادى منحدر ، چنان كه صوت انحدارش به هنگام بهار از مسير يك ميل راه ، گوشزد هر سامع و مستمع مىگردد و اتابك دايم آن را به خزاين و ذخاير ، مشحون داشته بود و مستحفظان امين و كوتوالان معتمد بر آن‌جا گماشته و آن را در حدوث حوادث روزگار موئلى مكين و معقلى حصين مىشمرد و هر سال از ارتفاع نفس قلعه و نواحى « نوبندجان » غلات تازه نقل و محارزان قلعه فزون از اندازه مىنمود و آن‌چه از سابق محروز بودى بر لشكريان ، عوض نان‌پاره قسمت نمودى .\r\nو فردوسى بدين بيت كه گفته :\r\n « دُژى بُد كه بدنام آن دز سفيد * كه ايرانيان را بدان بُد اميد » \r\nاين قلعه را خواسته . »\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nامروز در بلاد ، مؤمن و طاغى و ايل و ياغى حصنى بدين حصانت و آراستگى نشان نمىدهند . حكايت كنند كه ؛ اتابك پيوسته تفاخر كردى كه در ملك من دو چيز است كه پادشاهان نامدار در سرا و ضرا از آن گزير و جز بدان گريز ندارند . يكى حصنى چون قلعهء سفيد است و ديگر نزهتگاهى چون شعب بوان 193 .\r\nهمانا گمان اين بنده آن است كه چنان كه شنيدى امير مبارز الدين را اول در اين قلعه حبس كردند و از اين‌جا به قلعهء « تبر » نقل و تحويل كرده ، نه قلعهء سفيدى كه در كوه ممسنى واقع است . زيراكه از اين قلعه تا قلعه « تبر » جهرم قريب دوازده مرحله راه است و از اين قلعه سفيد كه وصفش را شنيدى تا قلعهء تبر يك فرسنگ مسافت دارد و الله العالم بالحقايق و الوقايع . و شعب بوان كه از جنات اربعهء دنيا است در دامنهء قلعهء سفيد ممسنى واقع است كه همان صحراى « نورآباد » و « فهليان » است .\r\n[ قلعهء سفيد 
  ] ديگرى در بلوك ممسنى است منقطع از ساير جبال در نهايت ارتفاع كه از نيم فرسخ توان گفت ارتفاعش افزون است و مشرف بر تمام كوه‌هاى حول و حوش خود كه در آن حوالى كوهى بر آن مشرف نيست ،\r\n « بر پشت وى آسمان نمودى * چون بر شترى جل كبودى » \r\nو بر قلهء آن كوه رفيع هم زمين مسطح وسيع هموارى است كه [ مى 
  ] توان زراعت نمود و هم زمين پست و بلند ناهموار كه جنگل است و منبت اشجار . در زمان قديم در آن‌جا باغى بوده كه معدودى از انار و تاك آن باغ باقى است و درخت بلوط و انجير و بادام كوهى و زيتون و انار و انگور بسيار است و علف فراوان دارد و شكار بىشمار . در آن كوه پنج چشمهء آب جارى است كه سه چشمه در تابستان خشك مىشود و يك چشمه كه در زير درخت چنارى جارى است هميشه جريان دارد و پاى هر چشمه حوضى از سنگ تراشيده‌اند كه آبى كه از آن چشمه‌سارات سايل و جارى ، بر شيب كوه نيايد در آن حياض مجتمع آيد . بر فراز آن كوه آبارى چند حفر شده كه اكنون انباشته شده . مساحت دور دامنهء آن تقريبا چهار فرسنگ است و طرف معروفه صعود بر آن و هبوط از آن چهار است . يكى جنوبى قلعه ، مسمى به « سياه‌شير » كه بالفعل مسدود است و گويند وليخان ممسنى هنگام تحصن خويش بدان‌جا ، آن راه را به سنگ و كچ مسدود ساخته . ديگرى مشرقى كوه است كه در سر راه شيراز واقع است مسمى به « زرين كلاه » كه از اين دو راه جز پياده ، آمد و شد نتوان نمود . سوم شمالى كوه است موسوم به « گلستان » كه از فهليان هركه خواهد بر آن قلعه برآيد از آن راه آيد . چهارم مغربى آن كوه است موسوم به « شتر خواب » [ كه 
  ] در جهت نورآباد واقع است . از اين دو راه سواره بر فراز قلعه توان شد . سواى طرق اربعه ، پنج كوره راه ديگر هست كه الوار خود بلديت دارند و به زحمت تمام ، پياده توانند از زير به زبر آيند .\r\nدر دامن آن كوه چشمه‌هاى آب بسيار است ولى به كار قلعه كيان نيايد . در ازمنهء سابقه ، سلاطين عجم كه آن قلعه را مأمن ساخته بودند بر زبر آن كوه در اطراف قلعه سنگ‌هاى عظيم\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nبرده و زير هر سنگى را به سنگى كوچك محكم نموده كه به اندك حركتى آن سنگ از جاى برنده و از زبر آن كوه فلك شكوه سراشيب حركت قسرى ، ممد ميل طبيعى آمده آن‌چه حجر و مدر در راه بوده و متابعت و مشايعت آن سنگ عظيم از فراز به نشيب آمده كه احدى را امكان قرار در نشيب آن كوه فلك شكوه در آن هنگام نبوده چه جاى احتمال تصاعد يا تخيل يورش از زير بر زبر . ولى بالفعل به مرور دهور و تسير سنين و شهور ، آن سنگ‌ها از بالا به زير آمده و در محاصره‌ها ، محصورين آن‌چه سنگ بوده تمام را از زبر به زير انداخته‌اند مگر معدودى قليل كه در كنار و گوشه‌ها پيدا شود .\r\n\r\nقلعهء « كل » و « كلاب » :\r\nقلعهء كل و كلاب در نزديكى بهبهان است . هر دو بس متين است و حصين . در سنهء يك هزار و دويست و پنجاه و يك هجرى وليخان ممسنى در آن دو قلعه با اشياع و اتباع خود متحصن بود . برحسب امر شاهنشاه مبرور محمد شاه مغفور البسه الله تعالى حلل النور ، به سردارى لنزى صاحب انگليس و افواج قرجه‌داغى و خويى ، مفتوح آمده .\r\n\r\nقلعهء اصطخر :\r\nقلعهء اصطخر در صحراى وسيع الارجآء مرودشت واقع است و متون تواريخ ايران به ذكر آن مشحون است و پيوسته پايتخت كيان بوده . كيقباد اهتمامش در اين باب زياده از پيشينيان بوده بود . چنان كه فردوسى گويد :\r\n نشستن كه آنگه بر اصطخر بود * كيان را بدان جايگه فخر بود » \r\nعضد الدولهء ديلمى بركه [ اى 
  ] وسيع در آن قلعه ساخته [ و 
  ] يكى از بخردان گفته كه ، كوهى بر دريا نهاده و دريايى در كوهى جاى داده . مراد از اول ، بندى است كه بر رود كر بسته كه الحق از بناهاى عجيب دنيا است و مقصود از دوم ، همين آب‌انبار اصطخر است .\r\n\r\nقلعهء اشكنوان :\r\n[ اين قلعه 
  ] در بلوك ابرج است كه اكنون به قلعهء « شهرك » مشهور است . خراب و ويران است . اين ، همان قلعه است كه محبس « عميد الدين اسعد » بوده كه با پسرش « تاج الدين » در اين قلعه مقيد و محبوس گرديده . آرى :\r\n « و الطير اجناس تطير و انما * للغاتهن حبس فى الاقفاس » \r\nو آن قصيدهء غراى حبسيه را كه مشهور آفاق است و موشى به صنوف بدايع و لطايف ، در آن‌جا گفته و مطلع آن اين است ،\r\n « من يبلغن حمامات ببطحآء * ممتعات بسلسال و خضرآء » \r\nعبد الله وصاف شيرازى گويد :\r\n« چون در حين انشاد اين قصيده ادوات تحرير از كاغذ و دوات ، حضرتش را تعذرى داشت وى املا نمودى و پسرش « تاج الدين » بر سطوح ديوارها ثبت كردى تا آن‌كه در شهور سنهء ششصد و بيست و چهار كه طاووس روح او را از قفس تن به بحبوحهء جنان فرستادند ، تاج الدين محمد\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nخلاصى يافته اين قصيده را در حضرت امام المتبحرين « صفى الدين ابو الخير مسعود بن ابو الفتح السيرافى » روايت كرد . در بعضى ابيات تقديم و تأخيرى بود كه وجه علاقهء لفظ و رابطهء معنى معلوم نمىشد آن را برحسب امكان مرتب گردانيده فضلاى زمان و بلغاى جهان را به مطالعه و مذاكرهء آن رغبتى تمام حاصل آمد . مولانا المعظم « قطب الدين محمد بن محمود بن المقدم صفى الدين مسعود » آن را شرحى مشبع ساخت و وجوه علل صرف و نحو ، نظم صحيح واصح ، فصيح و افصح از روى معانى و بيان ، بيان كرد . بلاغت و براعت و كثرت شهرت اين قصيده غرا بل خريدهء زهرا از مزيد ايضاح و تبيان از بيان مستغنى است ، غنى الظباء عن التكحيل بالكحل . »\r\n\r\nقلعهء شهريارى :\r\n[ اين قلعه 
  ] در گرمسير است ما بين بلوك « خنج » و « افزر » در مغرب قلعهء « لاغر » . سه طرف اين قلعه ، رود است و يك سمت [ آن 
  ] خشكى . از همه طرف ، راه آن سخت است . در اين قلعه چاهى از قديم حفر كرده بودند كه به آب رودخانه رسيده . فزون‌تر از صد ذرع عمق اوست و قطر آن چهار ذرع زياده است . آب آن قلعه منحصر به همين چاه است و پيوسته مأمن متمردين آن صفحات ، اين قلعه بودى تا در سال هزار و دويست و پنجاه و هشت هجرى كه حضرت معتمدى را از گرمسيرات فارس ، پس از تنظيم و قرار و مدار امور رجعت به شيراز بود همت بر انباشتن آن چاه گماشت و فج كمره [ اى 
  ] و چريك آن محال ، روزى چند مشغول انباشتن آن چاه شدند . از آن پس كه آن چاه منطمس شد آن قلعه نيز مندرس آمد [ و 
  ] متمرّدان را مجال زيست در آن [ قلعه 
  ] نماند . در آن سال نيز از اين عمل ، آن طرق و شوارع امن آمد كه قوافل بىخوف و بيم ، تردد مىكردند . پس از آن باز رفته‌رفته از بىمبالاتى حكام ، آن چاه را پاك كردند و مأمن اشرار شد . به حمد الله تعالى در اين اوان كه ثانيا به حكومت [ شيراز 
  ] آمدند در اواخر سنهء هزار و دويست و نود و سه باز چاه را انباشته و سنگتراشى از جهرم فرستاده و راه‌ها را خراب كردند كه انشاء الله براى متمردين ، ديگر جاى زيست نخواهد بود .\r\n\r\nقلعهء طوس :\r\n[ قلعهء طوس 
  ] كه قلعهء موردش هم گويند بلكه بدين اسم مشهورتر است در حوالى « سرآب‌سياه » از توابع فهليان واقع است . آن قلعه را بر بالاى كوهى بنا نهاده‌اند كه از سه طرف آن قلعه در ميان دره ، رود بزرگى جارى است و از يك جانب ، متصل به كوه است . در دامنهء كوه قريب به صد گام تا قلعه ، چشمه آبى است كه در قديم زمان از ميان قلعه تا سر آن چشمه نقبى زده بودند كه قاطر با راويه به آسانى از آن نقب عبور توانست نمود و آب به قلعه آورد .\r\nبالاى آن چشمه نيز برجى ساخته‌اند كه قلعه كيان در مقام ضرورت توانند از آن نقب بالاى چشمه آمده آب بردارند . « طايفهء رستم » از الوار در اين‌جا و در قلعهء « نوكك » كه تا اين قلعه سه فرسنگ راه است و در قلعهء « فرامرز » كه تا آن‌جا چهار فرسنگ است منزل داشتند . در سى و چهار سال قبل كه نواب و الا ادام الله تعالى اقباله به عزم تنبيه متمردان و سركشان از اين\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nطوايف ، از آن را عبور فرمودند تمام اين قلاع را خراب نمودند و افواج ملتزمه ركاب از افواج تبريزى و غيرها ، روزى چند مشغول خرابى آن قلاع بودند .\r\nاز مطلب ، كه بيان افتتاح و اختتام كتاب بود دور افتاديم و از مقصد مهجور . باز بر سر مطلب رويم . عجب‌تر از آن‌چه گفتم و شنفتى آن‌كه ، با اين مشاغل كامل كه هريك شغلى است شاغل و هريك از اين امور در هركه باشد مستوعب وقت وى خواهد بود ، حضرت معتمدى را هيچ‌يك از اين امور مانع از ممارست علوم و عايق از مدارست فنون نيست . همواره محفل شريفش كه مشرع آمال است و منهل اقبال ، از دانشوران فصيح البيان خالى نيامده و جز حرف دانش ، در آن محفل نفرموده و نشنفته ،\r\n « تفكره علم و منطقه حكم * و باطنه خير و ظاهره لب » \r\nحق سبحانه و تعالى منتى بر خلق اين بلده نهاده كه چنين رحمتى بر ايشان فرستاد .\r\nملخص مقال آن‌كه ، پس از اتمام اين روزنامهء همايون از فرط زيادتى طالبين و انحصار نسخه در همان نسخهء اصل ، امر به چاپش فرمودند و به خطى در نهايت خوشى نوشته شد و دقت در تصحيح آن فرموده به سمت انطباعش درآوردند تا پس از تعدد نسخ هر طالبى را از آن ، نسخه‌اى به دست آيد و باعث بقاى نام نيك دولت و مملكت بشوند . اما بيم از آن است كه باز ابو طالب از آن كتب ، صفر الكف گردد ، « اللهم ايد الدين برفع اعلامه و ايد الامن به طول ايامه مادام الايمان سرور او الامان حبورا » ،\r\n « اين دعوت را بگاه تهليل * آمين آمين كناد جبرئيل » \r\nاشعار افكار ابكار اديب اريب حكيم كامل ميرزاى وقار بن مرحوم وصال است كه در فتح قلعهء « تبر » گفته است .\r\n فر ملك كوفت قلعهء تبرى را * بست به دشمن مجاله حيله‌گرى را \r\n لشكر شه شد به قله ، كه بر آن نيست * راه شد آمد ، نه ديو را نه پرى را \r\n تيشهء فرهاد كوهى ار بخراشيد * خيره بسى كرد مردم هنرى را \r\n تيشهء مير بلندمرتبه فرهاد * كوفت « تبر » را و مفسد تبرى را \r\n خيره‌سران را چنان بكشت كه ابليس * كرد از اين پس ترك خيره‌سرى را \r\n برشده حصنى كه ره نبود به دورش * گردش شمسى و دورهء قمرى را \r\n لشكر مريخ فعل شاه جهان را * فتح و ظفر برد و كرد راهبرى را \r\n اول قرن دويم ز ناصر دين شاه * فال نكو بين و يمن تاج و سرى را \r\n بود تبر قلعهء منيع كه قطرش * اوج ثريا گرفته تا بثرى را \r\n كرد در آن ، مفسدى وطن كه فروبست * قافله را راه و مردم سفرى را \r\n جمعى با او رفيق گشته و او را * آمده انباز مفسدا و شرى را \r\n تقويتش نيز كرده جمعى و از جهل * روشنى ديده كرده بىبصرى را \r\n زادهء آن قلعه هفت ساله و يك تن * پاى نيفشرد بهر چاره‌گرى را \r\n\r\n","description":"","footnote":"","page_name":" 351 ","page_number":351},
  {"content":"\r\n\r\n آتش خشم ملك كشيد زبانه * خواست همىسوخت طينت بشرى را \r\n معتمد الدوله عم اكرم خسرو * بست به خدمت ميان كينه‌ورى را \r\n تا نشود خون ناحقى به ميانه * يا متعذر شوند بىخبرى را \r\n گفت منادى همىكنند ز هر سو * فرقهء اوباش و مردمان جرى را \r\n توبه نمائيد باب توبه چو باز است * خيره مكاريد تخم بىثمرى را \r\n راه سلامت به بخت شاه بگيريد * تا نكند انتقام پرده‌درى را \r\n بهر دوام و بقاى عمر شهنشاه * خواند بر ايشان نصايح پدرى را \r\n در دل و در گوششان ز طالع منحوس * چرخ ، قساوت همىفزود و كرى را \r\n هيچ نصيحت اثر نكرد و فزودند * كبر پلنگى و كينهء شترى را \r\n بخت شهنشاه حكمت عملى ساخت * جفت در اين كار حكمت نظرى را \r\n عم ملك لشكرى فزون ز ستاره * راند چو چنگيز لشكرى تترى را \r\n سيم و گُهر بذل كرد و خلعه بسى داد * تا بشناسد اثيم را و برى را \r\n سرور ايشان قوام ملك كه در باغ * نشو ز ريشه است شاخه‌هاى ترى « 1 » را \r\n هيچ نكرد او مضايقت ز زر و سر * تا بكند قلع غدر و بدگهرى را \r\n خدمت شه كرد سال‌ها پدر او * خود عمل آورد شيوه پسرى را \r\n امر شه و حكم مير را به دل و جان * باز پذيرفت و يافت معتبرى را \r\n الحق زين عم و پورهاى گرامش * شاه قوى كرد رسم دادگرى را \r\n آرى بو طالب و نتيجهء پاكش * دادند آيين ره پيامبرى را \r\n در غم سالارخانه مردم خانه است * غم چه بود مردمان رهگذرى را \r\n يا رب در حق شاه ساز اجابت * ورد شبانگاه و نالهء سحرى را \r\n هم به ضمير امير از اكرم شاه * باقى مگذار هيچ دل‌نگرى را \r\nمن كلام مفخر الادباء ميرزا ابو القاسم المتخلص به « فرهنك » ابن المرحوم الوصال الشيرازى كه در فتح قلعهء « تبر » گفته .\r\n حديث تهمتن و داستان اسكندر * شنيده بودم و عقلم نداشتى باور \r\n از آن‌چه ديدم و بشنيدم اندر اين ايام * فسانه‌هاى كهن راست شده مرا يكسر \r\n سكندر از همه شاهان به مملكت‌گيرى * فسانه گشت و حكايت كنند از او بهتر \r\n يكى به جيش ملك شاه ناصر الدين بين * كه ياد ناورى از داستان اسكندر \r\n دگر گزاف شمارى و لاف پندارى * دليل قول من اينك امير شيرشكر \r\n گزيده معتمد الدوله عم شاهنشاه * كه هم خجسته خصال است و هم ستوده سير \r\n درين دو هفته هنرها از او پديد آمد * كه خيره ماند از او عقل و تيره گشت فكر \r\n و گر به گفتهء فرهنگ اعتمادت نيست * به روزنامهء پاريس و انگليس نگر \r\n\r\n\r\n","description":"","footnote":"\r\n( 1 ) متن : شاخهاى طرى .\r\n","page_name":" 352 ","page_number":352},
  {"content":"\r\n\r\n ببين چه مايه هنرها كه ياد كردستند * به روزنامه از آن شهريار دانشور \r\n فسانه‌هاى كهن را به هيچ انگارى * گرت حديث كنم داستان فتح « تبر » \r\n دزى كه مأمن اشرار بود چندين سال * پناه غول بيابان و ديو بدگوهر \r\n نه مردمان را در آن بلاد جاى قرار * نه كاروان را از آن ديار راه‌گذر \r\n دزى ز شالده‌اش بوده خاك را مركز * دزى ز گنگره‌اش سوده چرخ را چنبر \r\n يكى حصار برافراشته سر از گردون * بسان قلعهء گردون ورا نه راه و نه در \r\n به بام آن ، همه شب مرد پاسبان تا روز * سخن بر از سرودى به گوش دو پيكر \r\n نيازمند به آب و خورش نبود كه داشت * ز جدى و حوت خورش وز مجره آبشخور \r\n فراز كنگرهء آن كس ار نظر فكند * پس از دو ماه به مرئى رسد شعاع بصر \r\n به استوارى دز غره گشت خيره‌سرى * هواى سروريش « 1 » ز ابلهى فتاد به سر \r\n فريب شرطلبان خورد و سر ز طاعت شاه * كشيد و ماند بدان قلعه هشت سال اندر \r\n به نرم‌خوئى شاه غره گشت و غافل ازين * كه باشد آتش سوزان به زير خاكستر \r\n نديده بود مگر ز هر خند ببردمان * نخوانده بود مگر خواب شير شرزهء نر \r\n خدايگان جوان‌بخت مير كشورگير * كه خسروان را مير است و شاه را چاكر \r\n به نظم فارس چو مامور شد ز حضرت شاه * به پشت‌گرمى تأييد خالق اكبر \r\n سزاى خائن بدخواه و خادم درگاه * بداد از بد و از نيك لايق و درخور \r\n درست كرد كز اول بكند بيخ فساد * كه ظلم مايهء فتنه است و بيخ اصل شجر \r\n بلى درخت قوى را چو ريشه برفكنى * دگر نه شاخ برويد از آن نه برگ و ثمر \r\n ولى چو ريشه بود هرچه شاخ از آن ببرى * به جاى شاخى رويد هزار شاخ دگر \r\n ز نظم ملك چو پرداخت خاطر عالى * گماشت همت وزان ناكسان نماند اثر \r\n يكى سپاه ز افواج تُرك كرد گزين * همه دلاور و گرد و دلير و كُندآور \r\n سوارها همه ضيغم شكار و شيرافكن * پياده‌ها همه صحرانورد و كوه‌سپر \r\n به پشتبانيشان خواست فوجى از ايلات * بهارلو و عرب ترك و باصرى و نفر \r\n يكى گروه همه يال اسبشان بالين * يكى سياه ، همه پشت زينشان بستر \r\n جريده همچو خدنگ و برهنه همچو سنان * چو تيغشان ز نمد درع و جوشن و مغفر \r\n قوام ملك كهن خانه‌زاد دولت را * كه داشت بسته به خدمت هميشه تنگ‌كمر \r\n بر آن سپاه سپهدار كرد و حكمروا * چنان به لشكر كاوس طوس بن نوذر \r\n چنان سپاه به آهستگى و نرمى بُرد * كزان عدوى بدانديش را نگشت خبر \r\n ز خواب غفلت چون باز كرد ديده بديد * حصار خويش به درياى آتشين اندر \r\n ره فرار به‌جز فلك نديد ولى * شهاب شيطان سوزش نداد راه مفر \r\n سپاهدار سپه را فراز قله كشيد * به كاردانى و بگماشت جابجا لشكر \r\n\r\n\r\n","description":"","footnote":"\r\n( 1 ) متن : سروريس .\r\n","page_name":" 353 ","page_number":353},
  {"content":"\r\n\r\n كشيد توپ به جايى كه بيم آن بودى * كه بىفتيله برافروزد از حرارت خور \r\n نخست قلعهء « ده‌مرده » را ز خصم گرفت * چنان كه لشكر اسلام قلعهء خيبر \r\n سپاه را پس از آن حكم جنگ و يورش داد * به‌پاى خاست در آن عرصه شورش محشر \r\n يكى سحاب تو گفتى برآمد آتشبار * فروگرفت به يك لحظه دشت و كوه و كمر \r\n به جاى اشك همه آتشين گروهه فشاند * به جاى قطره ، همه شعله جاى ژاله شرر \r\n صداى توپ بپيچيد در هوا چونان * كه در بهاران در كوه غرش تندر \r\n ز تيغ كوه يكى سنگ چون رها گرديد * هزار سنگ بغلطيد مرو را باثر \r\n در آن ميانه ستمكاره جادوئىها كرد * كه تا برون فكند جان از آن ميانه مگر \r\n گهى چو ديو مُشَعبد برآمدى به سپهر * گهى چو ناقهء صالح نهان شدى به حجر \r\n ولى چو بخت نبودش ، نداشت كوشش سود * نشان تير بلا گشت ديو بداختر \r\n به نيم لحظه به تاراج رفت و گشت اسير * دفينه‌هاى وى و خواهر و زن و دختر \r\n خراب گشت و شكست و فرار كرد و گريخت * حصار او و سپاه و معاون و ياور \r\n كنون نشانى از آن ناكسان نماده به جاى * مگر به دشت سر بىتن و تن بىسر \r\n زهى مؤيد فرخنده‌بخت نيك‌خصال * زهى مظفر فيروز روز نيك‌اختر \r\n نظام يافت به تو ملك ناصر الدين شاه * بزرگ گشت به تو دين پاك پيغمبر \r\n از آن‌چه كردى در نظم ملك و قوت دين * جزاى خير بيابى ز ايزد داور \r\n ز اهتمام تو خلقى ز دست ظلم و ستم * خلاص آمد و آسوده شد ز خوف و خطر \r\n جهانيان همه زين فتح خوش‌دل‌اند ولى * نشاط و خوش‌دلى من بود ز جاى دگر \r\n كه اين فتوح در آغاز قرن ثانى شد * دليل دولت و بخت و نشان فتح و ظفر \r\n چنان حصار حصين اين‌چنين به آسانى * به دست آمد و اين خود به فال نيك شمر \r\n به فر عاطفت پادشاه قدرشناس * هميشه بادت افزوده قدر و جاه و خطر \r\n كلاه خسروى و تخت پادشاهى را * ز شاه ناصر دين باد زينت و زيور \r\nبه پايان رسيد تحرير اين كتاب مستطاب به خامهء عبد ذليل على رضا الحسينى الشيرازى ، روز سه‌شنبه هفدهم شهر ربيع الثانى سنهء يك هزار و دويست و نود و چهار ، مطابق اول مى ماه انگليسى سنهء يك هزار و هشتصد و هفتاد و هفت مسيحى انگليسى ، موافق دوازدهم ارديبهشت ماه جلالى ، ملاصق نوزدهم نيسان ماه رومى ، در دار العلم شيراز .\r\n« حفت بالامن و الاعزاز به حق محمد و آله الطاهرين سلام الله عليهم اجمعين »\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\n« تكملهء مؤلف »\r\nبسم خير الاسماء\r\nبعد الحمد و الصلاة معروض راى ارباب دانش و اصحاب بينش مىدارد كه پس از طبع كتاب كه مطبوع طبع اولو الالباب شد در دار الخلافه تهران صانها الله عن الحدثان ، اين نسخهء شريفه كه به‌نظر علماى اعلام رسيد در خصوص ركن حجر الاسود و ركن عراقى گفتگويى شد و اين مسئله محقق گرديد كه در تسميه اركان اربعهء بيت الله الحرام ميان علماى اماميه و فقهاى سنت و جماعت خلاف است و تاكنون كه قريب يك هزار و سيصد « 1 » سال از هجرت حضرت خير الانام صلى الله عليه و آله و سلم گذشته است اين مسئله معلوم نشده بود كه در ميان اين دو فرقه اين اختلاف است و ظاهرا سبب اين باشد كه چون اهل بلد اغلب از اهل سنت و جماعت هستند و هركه هم به زيارت مشرف مىشود چون مطوف و معلم ايشان نيز غالب از اهل آن بلد است آن‌چه خود دانند تعليم مىكنند و چون استلام در ركن حجر و يمانى سنت مؤكد است و مستحب مشدد ، لهذا از آن دو ركن ديگر استعلام ندارند ، اگرچه در چهار ركن ، استلام مستحب است و نصف دايره همه كه در طرف ركن عراقى و شامى در چهار ركن ، استلام مستحب است و نصف دايره هم كه در طرف ركن عراقى و شامى در طرف ميزاب ساخته‌اند او نيز مانع است كه معطوفين به آن دو ركن چندان ملتفت شوند همين‌كه در محاذى حجر نيت طواف كردند بايد شوط را از آن‌طرف نصف دايره كه در طرف ميزاب است به عمل بياورند و اسم آن دو ركن را هم شايد اغلب مردم ندانند و در كتاب مناسك هم در كتب اماميه چند نسخه كه ملاحظه شد اين فقره اركان به تصريح مرقوم نشده مگر در باب قبله كه مرقوم داشته‌اند ، ركن حجر الاسود همان ركن عراقى است و به عقيدهء اهل سنت و جماعت ركن حجر الاسود جدا است و ركن عراقى جدا . چنان كه خاقانى در تحفة العراقين مىگويد - اگرچه بعضى خاقانى را به جهت اين قطعه كه گفته ، شيعه مىدانند -\r\n بدان خط اولين سطرى نبشته * كه جوزا نزد خورشيد سما نيست \r\n\r\n\r\n","description":"","footnote":"\r\n( 1 ) تاريخ تحرير : 1294 ه . ق .\r\n","page_name":" 355 ","page_number":355},
  {"content":"\r\n\r\n خطى مجهول ديدم در مدينه * بدانستم كه آن خط آشنا نيست \r\n چو خاقانى نداند كاين چه سر است * جواب اين سخن دادن روا نيست \r\n به جان پادشا سوگند خورده * كه نزد پادشا جز پادشا نيست \r\nاما اشعار تحفة العراقين كه دال بر مغايرت ركنين است اين است :\r\n بينى حجرش بلال كردار * بيرون سيه و درون پر انوار \r\n آن سنگ زر خلاصه دين * بر چهرهء كعبه خال مشكين \r\n نور است در آن سواد پنهان * چون در ظلمات آب حيوان \r\n يا در خم طره جبهه حور * يا در حدقه حديقهء نور \r\n يا سر نبى ميانهء حرف * يا در شب تيره صورت برف \r\n آن هندوى بكر سالخورده * بر خلق خداش وقف كرده \r\n خلقان همه در برش گرفته * بوسيده ولى كسش نسفته \r\n او را سه برادر اتفاقى * شامى و يمانى و عراقى \r\n زانكه ز مادران بزادند * هر چار به خدمت ايستادند \r\n تا روز قيام هم بدينسان * قايم بينى به امر يزدان \r\n از سنگ سيه چو بازگردى * زى زمزم راه درنوردى \r\nاز اين ابيات معلوم مىشود كه ركن حجر الاسود غير ركن عراقى است و آن را سه برادر اتفاقى است نه اختلافى . چنان كه محمد غزالى كه از ائمه اهل جماعت است در كتاب « احياء العلوم » 194 در عبادات در كتاب رابع در اسرار حج مىگويد :\r\n« الثالث ان يقول قبل محاذات الحجر بل فى ابتداء الطواف بسم الله و الله اكبر الى اخرها و يطوف فاول ما يجاوز الحجر ينتهى الى باب البيت فيقول و اللهم هذا البيت بيتك الى اخرها ثم يسبح الله تعالى و يحمده حتى يبلغ الركن العراقى فعندها يقول اللهم انى اعوذبك من الشرك الى اخرها فاذا بلغ الميزاب قال اللهم اظلنا تحت عرشك الى اخرها فاذا بلغ الركن الشامى قال اللهم اجعله حجا مبرورا فاذا بلغ الركن اليمانى يقول اللهم انى اعوذبك من الكفر الى اخرها »\r\nو در اين عبارت از غزالى تصريح است به اين‌كه ابتداى طواف از ركن حجر است و به باب بيت كه رسيدى اين دعا را بخوان و به ركن عراقى كه رسيدى اين دعا را بخوان . پس واضح شد كه به‌زعم ايشان ركن عراقى سواى ركنى است كه حجر در آن منصوب است و شريرى در شرح « مقالات حريرى » 195 در مقامهء سى و يكم كه معروف است به « مقامهء رمليه » ، مىفرمايد :\r\n« و اما البيت المكرم فهو قريب من التربيع له اربعة اركان ركن ينظر الى الشرق و فيه الحجر الاسود و منه ابتداء الطواف يبعد الطائف عنه قليلا و البيت عن يساره ثم يلقى بعد ذلك فى طوافه الركن العراقى و هو ناظر الى الشمال ثم الركن الشامى و هو ناظر الى الغرب ثم الركن اليمانى و هو ناظر الى الجنوب ثم يعود الى ركن حجر الاسود . »\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nو در اين كلام ، تصريح به مغايرت ركنين است نه تلويح و از فحواى كلام علامهء حلى 196 طاب ثراه نيز در كتاب حج از كتاب تذكره ، چنان معلوم است كه ركنى را كه پهلوى ركن حجر الاسود است عراقى هم مىگويند ،\r\n« كما قال و الركن الاسود فى جنوب الشرق و الاسود هو احد الركن اليمانيين و الباب بينه و بين احد الشاميين و هو الذى يسمى عراقيا ايضا و الباب الى الاسود اقرب منه اليه و يليه الركن الاخر الشامى و الحجر بينهما و الميزاب بينهما و يلى هذا الركن اليمانى الاخر و هو عن يمين الاسود . »\r\nو اين مسئله مخفى نماند كه اسامى اين اركان به جهت نسبتى است كه آن ركن با اهالى آن ملك دارد زيرا كه آن ركن كه در آن سمت واقع شده است على الظاهر قبله اهالى آن سمت همان ركن است و ما آن‌چه با قطب‌نما در حرم محترم معين كرديم ركن حجر الاسود در ما بين جنوب و مشرق واقع شده و علامه حلى رحمة الله مىفرمايد : « و الركن الاسود فى جنوب الشرق » كه با تعيين ما موافق است و ركن عراقى ما بين شمال و مشرق واقع است كه در طرف عراق عرب است و عرض مكه معظمه زادها شرفا از خط استوا به طرف شما « كام » بيست و يك درجه و چهل دقيقه است - كه لفظ « كام » است - و طول شرقى مكهء معظمه از گرينيچ « م ى » چهل درجه و ده دقيقه است .\r\nبه قول قدما كه استاد الكل خواجه عليه الرحمه طول مكه معظمه از جزاير خالدات « عزى » هفتاد و هفت درجه و ده دقيقه به جانب مشرق است و عرض شمالى بغداد كه مركز عراق عرب است « لج ى » سى و سه درجه و ده دقيقه و طولى شرقى بغداد از گرينيچ « مد كد » چهل و چهار درجه و بيست و چهار دقيقه است و از جزاير خالدات « ف » درجه است و على كلا الطولين بديهى است كه بغداد ما بين شمال و مشرق مكه معظمه خواهد بود . و ركن شامى ما بين و مغرب واقع شده كه طرف شام است و دمشق كه مركز شامات است در عرض « لج له » سى و سه درجه و سى و پنج دقيقه يمانى واقع شده است و در طول شرقى « لوكه » سى و شش درجه و بيست و پنج دقيقه گرينيچ واقع است . و از جزاير خالدات در طول شرقى « ع » هفتاد درجه واقع است على كلا الطولين بالنسبه به طول مكه در غربى شمالى خواهد بود . و ركن يمانى ما بين جنوب مغرب است كه طرف سواحل يمين است اگرچه ولايات يمن غالبا در جنوب مكه واقع است و شبهه [ اى 
  ] نيست كه كوه ابو قبس در شرقى مايل به جنوب حرم محترم واقع شده است و كوه صفا در شرقى بيت و در دامنه كوه ابو قبيس است كه رشته او اتصال به ابو قبس دارد و در خانه مباركه به طرف كوه صفا باز مىشود .\r\nبا اين علامات و دلايل همگى علماى اعلام اثنى عشريه تصريح كرده‌اند كه ركن حجر الاسود همان ركن عراقى است و ركن عراقى ركن شامى است و ركن شامى كه محاذى ركن حجر الاسود است ركن غربى است و در ركن يمانى كه نزديك مستجار است اختلافى در ميان فريقين نيست كه مستجار در پشت كعبه است و از آن‌جهت در تغليب ، ركن يمانى و ركن حجر را « يمانين » و ركن عراقى و شامى را « شاميين » نيز مىگويند . ركن يمانى و شامى را از\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nآن جهت نيز يمانى و شامى مىتوان گفت كه هركه در مستجار بايستد كه پشت كعبه است و براى دعا كردن خود را به مستجار ملصق كند ركن يمانى در يمين او و ركن شامى در يسار او اتفاق مىافتد . شامى به معنى شمالى است و از آن‌جهت يمانى و شامى گفته‌اند ، هذا ماسخ بخاطرى « 1 » .\r\nاينكه علامه طاب ثراه در تذكره مرقوم داشته « و الركن الاسود فى الجنوب الشرق » اگر ركن اسود همان ركن عراقى باشد چگونه به طرف عراق خواهد بود كه قبلهء اهل عراق باشد ؟ حال آنكه عراق عرب نسبت به مكه در طرف شمال و مشرق واقع است .\r\nدر تعيين درجات اطوال در اين زمان كه علم رياضى و هندسه تكميل شده و آلات و ادوات كامل بروز و ظهور يافته البته قول فرنگيان « 2 » صحيح‌تر است خاصه رصدخانه گرينيچ كه الف الف خرج آن رصدخانه شده است . و جزاير خالدات كه مىگويند در دريا منغمر شده است در زمان قديم كى آن‌جا رفته ؟ همين‌قدر شنيده‌اند كه آخر آبادى در طرف مغرب آن جزاير است [ و 
  ] آن‌جا را مبدء طول قرار داده‌اند .\r\nدر درجات اطوال در زيجات و اسطرلاب هم اختلاف كثير است . چنان كه وقتى ما از روى عرض و طول زيجات خواستيم نقشه بلاد ايران را معين كنيم پس از آنكه معلوم كرديم ، معلوم شد كه چه‌قدر تفاوت در عدد فراسخ ما بين اين بلاد واقع شده است كه در خارج آن‌طور نيست .\r\nدر همين فقره ، طول دمشق و بغداد [ را 
  ] كه نوشتيم از روى اسطرلاب ده درجه تفاوت دارد و به حساب فرسخ ما بين بغداد و دمشق بايد تقريبا دويست و ده فرسخ به خط مستقيم باشد . حال آنكه در نقشه‌هاى صحيح اين زمان كه همه رفته‌اند و ديده‌اند و سنجيده‌اند تقريبا زياده از يك صد و شصت فرسخ به خط مستقيم نيست . در مكه و مدينه كه محل اعتناد قبله و زيارتگاه اسلاميان است طول مكه معظمه را « عزى » هفتاد و هفت درجه و ده دقيقه معلوم كرده‌اند و طول مدينه منوره را « عه ك » هفتاد و پنج درجه و بيست دقيقه معين كرده‌اند كه « ب ى » دو درجه و ده دقيقه تفاوت دارد [ با اين محاسبه 
  ] بايد مدينهء منوره تقريبا در شمال مغرب مكهء معظمه باشد حال آنكه طول مدينهء منوره را كه معين كرده‌اند در گرينيچ « لط نه » سى و نه درجه و پنجاه و پنج دقيقه است كه با طول مكهء معظمه [ يه 
  ] پانزده دقيقه تفاوت دارد كه فى الحقيقه مدينهء منوره در شمال واقعى كه مكهء معظمه است [ و 
  ] به قدر پانزده دقيقه تفاوت دارد . و اين‌كه خواجه عليه الرحمه نوشته است هر بلدى كه طول آن كم‌تر از طول مكهء معظمه است خواه در عرض مساوى باشد يا مختلف مكهء معظمه مشرق آن بلد است و هر بلدى كه طول آن زياده از مكه باشد خواه مساوى باشد در عرض خواه مختلف ، مكه مغربى آن بلد است . مراد آن است كه مكه در جهت شرق و غرب آن بلد واقع خواهد بود ، منظور كليه جهت شرق و غرب است نه آنكه منظور خواجه نقطهء شرق و غرب اعتدالين باشد مگر آنكه بلد مفروض در عرض با مكه معظمه مطابق باشد .\r\n\r\n\r\n","description":"","footnote":"\r\n( 1 ) آن‌چه به خاطرم جارى شد .\r\n( 2 ) متن : فرنگان .\r\n","page_name":" 358 ","page_number":358},
  {"content":"\r\n\r\nالقصه ، الكلام يجر الكلام ، از فوايد علمى خاتمه كتاب خالى نماند و تا اين زمان كه سنه يك هزار و دويست و نود و چهار هجرى است اين مسئله اركان بر اركان علماى فريقين مجهول بود الحمد الله كه به دستيارى بنده ذليل العبد العاصى فرهاد بن وليعهد طاب ثراه و جعل الجنة مثواه معلوم شد . و السلام خير ختام .\r\n\r\n« فايدهء [ ثانى 
  ] »\r\nدر صفحه يك صد و هفتاد و شش « 1 » كه تفصيل فخّ ذكر شده است « ابو الفداء » در تاريخ خود كه در مصر چاپ كرده‌اند خلافا للمورخين اين مقدمه را در زمان هادى عباسى كه ذكر كرده است مىنويسد كه در « وج » اتفاق افتاده است و در قاموس مىگويد : « وج اسم وادى [ اى 
  ] است در طايف . و صاحب قاموس تفصيلى و حديثى بيان مىكند .\r\nدر تواريخ ديگر و احاديث اهل بيت اين فقرهء شهداء در فخ مسطور است و آن موضع در مكه هم چندان معروف نبود كه همه‌كس فخ را بشناسد . شريف عبد المحسن در مدينه منوره مىگفت كه : « مقبره شهداى فخ را در مكه معظمه از مشايخ براى شما معين مىكنم كه شما به زيارت آنجا مشرف شويد . » و اغلب اسامى جبال و اوديه كه در قاموس مسطور است و در تاريخ مكه مذكور است از اعراب و رؤساى عسكر كه قراول بودند مىپرسيدم هيچ نمىدانستند بلكه نشنيده بودند . و السلام و الاكرام فى شهر ذى قعده سنه يك هزار و دويست و نود و چهار .\r\n\r\n\r\n","description":"","footnote":"\r\n( 1 ) منظور صفحه متن اصلى كتاب است .\r\n","page_name":" 359 ","page_number":359},
  {"content":"\r\n . \r\n","description":"","footnote":"","page_name":" 360 ","page_number":360},
  {"content":"\r\n\r\n\r\n« حواشى و توضيحات »\r\n( 1 )\r\n\r\n- حاجى ملا على -\r\nحاجى ملا على كنى از علماى طراز اول و نافذ الكلمه تهران و از روحانيون بسيار متمول ايران بوده است . در سال 1220 ه ق . در قريه كن متولد ، در 20 سالگى به عراق رفته نزد سيد ابراهيم موسوى قزوينى ( متوفى 1264 ه ق ) صاحب كتاب ضوابط الاصول و شيخ محمد حسن نجفى ( متوفى 1266 ه ق ) صاحب كتاب جواهر الكلام به تحصيل فقه و اصول و رجال شد . او يكى از كسانى است كه بعد از مراجعت ناصر الدينشاه از سفر اول اروپا ( 1290 ه ق ) به علت امتيازى كه حاجى ميرزا حسينخان مشير الدوله براى كشيدن راه‌آهن در ايران به « بارون ژوليوس دورويتر » انگليسى داده بود به اغواى يك عده از شاهزادگان كه دست روس‌ها نيز در برانگيختن‌ها بىدخالت نبود شاه را در رسيدن به گيلان مجبور به عزل حاجى ميرزا حسينخان و الغاء امتياز مزبور نمودند و حاجى ملا على فتوايى نيز در اين باب صادر كرد .\r\n« تاريخ رجال ايران ، ج 2 »\r\n( 2 )\r\n\r\n- دسته -\r\nساعت 12 صبح ( ظهر ) و ساعت دوازده شب ( نيمه شب ) در ساعت‌هاى غروب كوك .\r\nچون در برخى از ساعت‌ها دسته‌اى براى گرفتن و از جا برداشتن يا از جيب و محفظه خارج كردن تعبيه است و بر صفحهء ساعت عدد دوازده زير اين دسته واقع است و چون عقربه‌هاى ساعت روى عدد دوازده قرار گيرد برابر دستهء ساعت نيز واقعند به همين جهت كليه دسته مرادف ساعت دوازده در تداول رايج شده است .\r\n« لغت‌نامه دهخدا ، جزء 202 »\r\n( 3 )\r\n\r\n- كن -\r\nبخش غربى شهرستان تهران ، فعلا شامل دهستان‌هاى طرشت ، سولقان و ورداورد . از رود كن كه از ارتفاعات شمالى سولقان سرچشمه مىگيرد مشروب مىشود .\r\n« دهخدا »\r\n( 4 )\r\n\r\n- خاصه‌تراش -\r\nسلمانى مخصوص پادشاه ، امير و حاكم . دلاك مخصوص شاه .\r\n« دهخدا »\r\n( 5 )\r\n\r\n- سليمان ميرزا -\r\nشاهزاده سليمان ميرزا نوهء عباس ميرزاى نايب السلطنه . در سال 1325 ه ق مدير روزنامه حقوق بود . پس از فوت برادرش يحيى ميرزا از طرف مجلس شورايملى وكيل و در\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nجزو فرقه دموكرات معرفى گرديد . در 1332 ه ق از اصفهان به نمايندگى مجلس انتخاب و بعد از انشعاب فرقه دموكرات حزب سوسياليست را تشكيل داد و خود ليدر آن حزب شد . وى شاهزاده‌اى هوچى ، لجوج و بيسواد بود . در هشتاد سالگى در حال نيمه جنون و نيمه مسخ در تهران درگذشت .\r\n« تاريخ رجال ايران ، ج 2 »\r\n( 6 )\r\n\r\n- استاجلو -\r\nيكى از هفت قبيلهء از ايلات ترك كه از اركان سپاه صفويه محسوب مىشدند و آن‌ها از اين قرارند . شاملو ، روملو ، استاجلو ، تكلو ، ذو القدر ، افشار و قاجار .\r\n« تاريخ ادبيات ايران ، ج 4 »\r\n( 7 )\r\n\r\n- تكلو -\r\nتكلو يا تكه‌لو طايفه‌اى از قزلباش . اصل آن‌ها از ولايت تكه يا تكه‌ايلى واقع در جنوب آسياى صغير بود . يكى از بزرگان اين طايفه بنام حسن خليفه در حلقه مريدان شيخ حيدر درآمد و به امر او بين طايفه خود به ترويج مذهب شيعه پرداخت . پسرش به نام « شاهقلى باباى تكلو » به سال 917 ه ق با پانزده هزار كس از صوفيان آسياى صغير عازم ايران شد و در راه بعضى از ولايات عثمانى را غارت و در شهريار تهران به خدمت شاه اسماعيل صفوى پيوست و در جمع قزلباش درآمد .\r\n« دايرة المعارف مصاحب ، ج 1 »\r\n( 8 )\r\n\r\n- ذو القدر -\r\nدر تاريخ صفويه يكى از طوايف قزلباش . اين طايفه قسمتى از قبايل تركمن بودند كه در آناطولى شرقى سكونت داشتند و از ميان آن‌ها دولت ذو القدر پديد آمد . بعد از قتل علاء الدوله ذو القدر تمام آن‌ها به قزلباش پيوستند . اين طوايف مقارن ظهور صفويه غالبا ساكن ديار بكر بودند و از چندى پيش از آن به شيخ جنيد و پس از قتل او به شيخ حيدر پيوسته بودند . اين طايفه شاه اسماعيل صفوى را يارى دادند .\r\n« دايرة المعارف مصاحب ، ج 1 »\r\n( 9 )\r\n\r\n- قاقزان -\r\nبلوك قاقزان دهستان بخش ضياءآباد شهرستان قزوين است . عمده محصولش غلات و انگور ، سكنه عمده آن چند طايفه از اكراد كه بعضى از آن‌ها هنوز ييلاق و قشلاق مىكنند . مركزش كوهين در 20 كيلومترى شمالغربى ضياءآباد است .\r\n« فرهنگ جغرافيائى »\r\n( 10 )\r\n\r\n- عمارلو -\r\nدهستان بخش عمارلوى شهر رودبار استان گيلان مركزش جيرنده . از جنوب به رود شاهرود محدود است . مشتمل است بر سه بلوك فاراب ، خورگام و پيركوه .\r\n« معين »\r\n( 11 )\r\n\r\n- قزل‌اوزن -\r\nرودخانهء قزل‌اوزن يا سفيدرود در مآخذ اسلامى نهر الابيض از رودهاى مهم ايران كه در ناحيه كردستان در دهستان « ساران » از بخش ديواندرهء شهرستان سنندج سرچشمه گرفته و در تاريحهء لاهيجان به درياى خزر مىريزد .\r\n« دايرة المعارف مصاحب ، ج 2 ، بخش اول »\r\n( 12 )\r\n\r\n- كهدم -\r\nناحيه‌اى در گيلان ، در غرب سفيدرود كه از شمال به رشت و از جنوب به منجيل محدود است . در قرن هشتم قمرى حدود آن از جنوب به منجيل و از شمال به لشت نشاء يعنى نواحى رحمت‌آباد ، رودبار و قسمتى از اراضى حومه رشت را مشتمل مىشد . قريه كهدم در پنج فرسخى جنوب شرقى رشت قرار دارد .\r\n« مصاحب ، ج 2 ، بخش يك »\r\n( 13 )\r\n\r\n- بسطام -\r\nشهرى است در فرماندارى كل سمنان در شش كيلومترى شمال شاهرود . تاريخ پيش از\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nاسلام شهر معلوم نيست . به روايتى بسطام نام حاكم خراسان در دورهء خسرو پرويز آن را بنا نهاد و به قولى از تأسيسات دورهء شاپور دوم ساسانى است . در دورهء عباسى بسطام دومين شهر ايالت قومس و تالى دامغان بود . پس از هجوم مغول رو به انحطاط گذاشت . از آثار جالب آن مقبره « بايزيد بسطامى » و مسجد جمعه است .\r\n« مصاحب ، ج يك »\r\n( 14 )\r\n\r\n- گبر -\r\nنامى است كه سابقا به تحقير به زردشتيان اطلاق مىشد . بعضى آن را از كلمه كافر گرفته‌اند .\r\n« دهخدا »\r\n( 15 )\r\n\r\n- شماخى -\r\nشهرى است در مشرق آذربايجان شوروى در دامنه كوه‌هاى بزرگ قفقاز ، محصول عمده‌اش شراب ، تأسيس آن را به « شماخ ابن شجاع » حكمران شروان معاصر هارون الرشيد نسبت مىدهند . نام اوليه آن شماخيه بوده . برطبق عهدنامه گلستان ( 1228 ه ق ) شماخى به روسيه واگذار شد . پس از زلزله ( 1902 م ) اهميتش بعنوان مركز ابريشم از بين رفت . ويرانه‌هاى مقابر شروانشاهان در آن باقى است .\r\n« مصاحب ، ج 2 ، بخش يك »\r\n( 16 )\r\n\r\n- شروان -\r\nشروان يا شيروان ، ناحيه و ولايتى قديم در كنار درياى خزر در شمال رود كر ( كورا ) در آلبانياى قديم و آذربايجان شوروى كنونى . طبق عهدنامهء گلستان ( 1228 ه ق ) شروان همراه دربند و قوبه و باكو از ايران منفك و به خاك روسيه ملحق گرديد . در حال حاضر شروان جزء آذربايجان شوروى است .\r\n« مصاحب ، ج 2 ، بخش يك »\r\n( 17 )\r\n\r\n- تحفة العراقين -\r\nمثنوى در بحر هزج مسدس مقصور ( يا مخدوف ) از خاقانى ( قرن ششم قمرى ) .\r\nشاعر اين كتاب را در شرح مسافرت خود به عراق عرب و عراق عجم و مكه معظمه سروده و مانند ديگر اشعار او مشكل و محتاج تفسير و شرح مىباشد .\r\n« مصاحب ، ج يك »\r\n( 18 )\r\n\r\n- جمال الدين عبد الرزاق اصفهانى -\r\n( متوفى 588 ه ق . اصفهان ) شاعر ايرانى ، از قصيده‌سرايان و غزل‌سرايان معروف عراق . وى در آغاز ، حال پيشه زرگرى داشته و ظاهرا به نقاشى نيز مشهور بوده است . وى علاوه بر مدح برخى از سلاجقه عراق و بعضى از امراى آل باوند مازندران برخى رؤساى آل خجند و آل صاعد اصفهان را مدح كرد . با بعضى از شاعران عصر خويش ( خاقانى ، انورى ، و طواط ) مشاعره و مكاتبه داشته . كمال الدين اسماعيل شاعر معروف پسر اوست .\r\n« مصاحب ، ج 1 »\r\n( 19 )\r\n\r\n- ميرزا عباسقلى شروانى -\r\nولادت اين بىبضاعت جانى عباسقلى قدسى ابن ميرزا محمد خان ثانى سنه 1208 ه ق . در قريه « اميرحاجان » باكو بوده . از هفت سالگى به مدت ده سال جز از سواد جزئى فارسيات بهره‌اى نبرد . بعد از تحصيلات مقدماتى به دستور فرمانفرماى قفقازيه ژنرال « يرملوف » در سنه 1345 قمرى وارد خدمات دولتى مىشود در تفليس ضمن خدمت انواع و اقسام علوم را نيز مطالعه مىكرد و در ضمن از ولايات شيروان ، ارمن ، داغستان و گرجستان نيز ديدن كرده است . در امور جنگ و صلح با ايران و روم ( عثمانى ) از مقربان فرمانفرماى عساكر روس امير اعظم پاسكويچ بوده است . تأليفاتى از شيروانى باقى است از جمله : « رياض القدس » به زبان تركى در\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nشرح حال چهارده معصوم . « قانون قدسى » در صرف و نحو فارسى . « كشف القرايب » در احوال كشف و اوضاع آمريكا به فارسى . « تهذيب الاخلاق » در معارف اشيا و مصارف آن‌ها .\r\n« عين الميزان » در تقسيم لفظ و بيان دلالت و علم مناظره و آداب آن به عربى . احتمالا تا سال 1283 ه ق . در قيد حيات بوده است .\r\n« گلستان ارم ، ص 22 - 216 »\r\n( 20 )\r\n\r\n- اوچ قواخ -\r\nح : « يعنى سه درخت قواخ . گويا از اول در آن‌جا سه درخت قواخ بوده . »\r\n( 21 )\r\n\r\n- قوىئيل -\r\nقوىئيل يا [ قوىايل 
  ] به معنى سال گوسفند است . قوى به تركى به معنى گوسفند و ايل به معنى سال است . نزد حكماى تركستان دوره دوازده سال معين است و هرسال از آن را بنام يكى از حيوانان منسوب كنند و احكام آن‌ها را از خوى جانوران استنباط مىنمايند . قوىئيل سال هشتم است از دوازده سال مذكوره و آن اين است : سچقان‌ئيل ، عودئيل ، مارس‌ئيل ، تشقان‌ئيل ، لوىئيل ، ايلان‌ئيل ، يونت‌ئيل ، قوىئيل ، بيجىئيل ، تخاقوئيل ، ايت‌ئيل ، تنگوزئيل .\r\n« فرهنگ آنندراج »\r\n( 22 )\r\n\r\n- قلعه شيشه -\r\nشيشه يا شوشى يا پناه‌آباد حكومت‌نشين ولايت قراباغ محلى است كه آغا محمد خان مؤسس قاجار در تاريخ 21 ذيحجه 1211 ه ق . پس از تصرف آن ، سه روز بعد در آن‌جا بدست نوكران خاص خود كشته شد و در 1219 ه ق در سلطنت فتحعليشاه قاجار كه ابراهيم خليل خان جوانشير نسبت به ايران - دولت متبوع خود - ياغى شده بود دولت روس را به تصرف شهر دعوت كرد . از اين تاريخ شهر مزبور به تصرف روس درآمد .\r\n( 23 )\r\n\r\n- گنجه -\r\nشهرى در غرب آذربايجان شوروى . نام فعلى كيروف‌آباد . مولد نظامى گنجوى . داراى كارخانه وسيع نساجى . شهر زلزله‌خيزى است . در 245 ه ق . به دست مسلمانان بنا شد . از حدود سال 340 ه ق . سلسله‌اى بنام شدادى بر آن‌جا فرمان مىراند تا آن‌كه سلطان ملكشاه حكومت آنان را برانداخت . در نيمهء كهنه غربى شهر مسجد تاتار موجود است .\r\n( 24 )\r\n\r\n- ح -\r\n« برحسب حروف ابجد لفظ تاريخ ، 1211 است كه سال مرگ آقا محمد خان قاجار است . »\r\n( 25 )\r\n\r\n- صاين قلعه افشار -\r\nناحيه‌اى در آذربايجان جنوبى بر ساحل راست رود « جغتو » مركزش شاهيندژ . ناحيه صايين‌قلعه مسكن طايفهء ترك‌افشار بوده ولى پس از آن‌كه فتحعليشاه الوار چهار دولى را از شيراز به صايين‌قلعه كوچانيد قسمتى از طايفهء افشار به اروميه مهاجرت كردند . از اماكن جالب صايين‌قلعه شيز و غارهاى كرفتو است . اين صايين‌قلعه را نبايد با صايين‌قلعه زنجان اشتباه كرد .\r\n( 26 )\r\n\r\n- اينچه چاى -\r\nح : « اسم تركى است يعنى رودخانه باريك . »\r\n( 27 )\r\n\r\n- شوشه -\r\nح : « شوشه بر وزن خوشه ، شفشه و سبيكهء طلا و نقره و امثال آن را گويند و آن جسد گداخته باشد كه در ناوچهء آهنين ريزند . و هرچيز طولانى كوتاه را نيز گفته‌اند مانند لوح مزار و محراب مسجد و تخته حمام و امثال آن و نشان و علامتى را گويند كه بر سر قبر شهدا برپاى كنند و ريزه هرچيز را گفته‌اند و هر پشته و بلندى را گويند عموما و پشته ريك و خاشاك را خصوصا . »\r\n« نقل از برهان قاطع »\r\n( 28 )\r\n\r\n- اميرخان -\r\nسردار قاجار و خالوى عباس ميرزا امير خان سردار پسر فتحعليخان دولوى قاجار و خالوى عباس ميرزا داراى تهور و دليرى در جنگهاى نواحى قفقاز از سركردگان سپاه ايران بوده . در سال 1232 از طرف عباس ميرزا جهت سركوبى اكرادبلباس كه به حدود اورميه تجاوز نموده بودند\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nاعزام شد بعد از قلع و قمع آن‌ها اكرادبلباس را مجبور به معاودت به مكان اوليه خودشان يعنى خاك عثمانى كرد . در سال 1238 به حكومت و فرماندهى قواى خود و توابع منصوب شد . در جنگ روس و ايران ( 1241 - 1243 ) از مدراوف سردار روسى شكست خورد و كشته شد .\r\n« تاريخ رجال ايران ، ج يك »\r\n( 29 )\r\n\r\n- الله يار خان آصف الدوله -\r\nاز وزراء و امراى معروف دولت قاجاريه ، پسر محمد خان دولوى قاجار در دوره فتحعليشاه يك چند صدارت داشت . در دوره محمد شاه قاجار به اشاره قايمقام فراهانى حكومت خراسان يافت و به اتفاق پسرش سالار به آن حدود رفت . هنگام توجه محمد شاه به هرات وى در دفع افغان و ازبك اهتمام بسيار نمود . در سنهء 1262 ه ق مقارن شروع خيالات پسرش سالار كه داعيه سلطنت و استقلال داشت وى خراسان را ترك و به تهران آمد و بعد به همراه خواهرش كه مادر محمد شاه بود راهى مكه شد . در بازگشت به حكم دولت در عتبات اقامت نمود . بعد از قتل سالار نيز امير كبير او را اجازه بازگشت به تهران نداد .\r\n« مصاحب ، ج 1 و تاريخ رجال ايران ، ج يك »\r\n( 30 )\r\n\r\n- خطيب تبريزى -\r\nيحيى بن على بن حسين موسى بن بسطام ( خطيب تبريزى ) از قبيله « شيبان ) در تبريز متولد و در بغداد توطن نمود . اديبى بوده نحوى كامل و لغوى فاضل در شمار و ائمه ادب و لغت و اكابر علماى سنت و جماعت معدود مىباشد . داراى 14 اثر مهم است . از آن جمله : 1 - تفسير القرآن و الاعراب . 2 - تهذيب اصلاح المنطق . 3 - شرح اصغر كتاب حماسه .\r\n« ريحانة الادب ، ج يك »\r\n( 31 )\r\n\r\n- سيوطى -\r\nابو الفضل عبد الرحمان ابن ابو بكر مشهور به سيوطى ( 849 - 911 ه ق . ) پرنويس‌ترين دانشمند معروف مصرى در دوره مماليك . خاندانش ايرانى بوده . در مصر در « سيوط » سكنى گزيد . پدرش قاضى و مدرس فقه بوده . سيوطى در 872 ه بر مسند تدريس پدر نشست . در حدود 561 كتاب و رساله در اغلب رشته‌هاى علوم اسلامى از او باقى است ، از آن جمله : درّ المنثور فى التفسير بالمآثور ، المزهر ، طبقات المفسرين ، لب اللباب .\r\n« مصاحب ، ج يك »\r\n( 32 )\r\n\r\n- ميرزا رفيع -\r\nمرحوم ميرزا محمد شفيع ( جد پنجم ثقة الاسلام شهيد ) پسر ميرزا يوسف است . ميرزا يوسف دو پسر داشته : « ميرزا رضى » و « ميرزا رفيع » كه بقول عبد الرزاق دنبلى :\r\n اين يكى از فاضلان روزگار * و آن دگر از منشيان سحر كار \r\n لفظ او را نشره و شعرى رهين * كلك اين را سحرها در آستين \r\nميرزا رفيع مرد محقق بوده و در علم رياضى و ساير علوم تحصيلات كافى داشته است . طبق فرمان كريمخان زند منصب وكالت آذربايجان را داشته و خواهرش عيان احمد خان دنبلى امير مقتدر آذربايجان بوده است . ميرزا رفيع را پسرى بوده به نام « ميرزا محمد جعفر صدر » كه او هم فرمان وكالت آذربايجان را داشته و به منصب صدارت مفتخر بوده است . در به دو امر رؤساى اين خانواده ملقب به صدر العلماء بوده‌اند .\r\n« زندگينامه شهيد نيكنام ثقة الاسلام »\r\n( 33 )\r\n\r\n- شيخ صنعان -\r\nقهرمان موهوم داستانى به همين نام از منظومه منطق الطير عطار كه سرگذشت او در واقع نمونه‌اى است از آنچه صوفيه درباره بلا و امتحان اوليا و در باب نحوه تبدل سرنوشت انسان و\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nتحول آن در بين حسن عاقبت و سوء خاتمت قائلند .\r\n« مصاحب ، ج 2 ، بخش يك »\r\n( 34 )\r\n\r\n- ميرزا فتحعلى آخوندوف -\r\nفرزند محمد تقى خامنه‌اى در شكى به دنيا آمد . چون مادرش دختر آخوند حاج ميرزا على اصغر بود به آخوندوف شهرت يافت . مردى دانشمند و نويسنده‌اى بود كه به تركى ، فارسى و عربى آثارى زياد پديد آورده و از طرفداران تغيير خط فارسى و مروج مبادى تمدن اروپايى در ميان مسلمين بود . هفت نمايشنامه به شيوه مولير به تركى تصنيف و رساله‌اى در نقد روضة الصفاى ناصرى به فارسى تأليف و رسالهء تلقين‌نامه را به عربى تحرير كرد .\r\n« دايرة المعارف نو ، ج يك »\r\n( 35 )\r\n\r\n- سوسته‌پل -\r\nكه امروز آن را « اخيار » مىخوانند شهر و بندرى است در جنوبغربى شبه جزيره كريمه شوروى اين شهر و نواحى اطراف آن مدت‌ها مهم‌ترين مهاجرنشين يونانى كنار درياى سياه بود موسوم به خرسون ، و مدتى هم تحت الحمايه اشكانيان بود تا عاقبت تاتارها آن را ويران كردند .\r\n« مصاحب ، ج يك و معين ، ج 5 »\r\n( 36 )\r\n\r\n- بقراط حكيم -\r\n Hippocrates \r\nيونانى ( 460 - 370 ق م ) يكى از بزرگترين پزشكان بالينى و معروف به پدر طب . اطلاعاتى كه در مصر و در مدارس « كونيدوس » و « كوس » گردآورده بود تنظيم و تدوين كرد . با توجه به مشاهدات بالينى حال بيماران ، طب را از خرافات پير است و براساس علمى قرار داد . رساله‌هاى بقراط به چندين زبان ترجمه شده . سوگند بقراط كه محصلين طب در موقع گرفتن عنوان دكترى خود ياد مىكنند نشانه فكر بلند او در باب چگونگى رفتار طبيب و آيين پزشكى است . بقراط در لاريسا در تسالى درگذشت .\r\n« مصاحب ، ج يك »\r\n( 37 )\r\n\r\n- جبه‌خانه -\r\nدر فارسى به معنى جاى اسلحه و ابزار جنگ است كه از جبه عربى به معنى زره و سنان مأخوذ است . در عصر صفويه به اداره اسلحه‌سازى جبه‌خانه اطلاق مىشد .\r\n« مصاحب ، ج يك »\r\n( 38 )\r\n\r\n- ابن مقله -\r\nابو على محمد ابن على ابن حسين ابن مقله ( 272 - 328 ه ق ) دبير ، خوش‌نويس معروف و وزير خلفاى عباسى . نياكانش از مردم فارس بوده ولى خودش در بغداد متولد شده . وى چهار بار وزارت خلفا كرد و مكرر به زندان افتاد و در زندان بعد از بريدن دست و زبانش وفات يافت .\r\nابن مقله شعر تازى نيكو مىگفت و در فقه و تفسير و قرائت و ادبيات دست داشت . وى پيش قدم احياى خوشنويسى است . قبل از او هيچ خطاطى به قدرت او در خوشنويسى ، اقلام مختلف نياورده .\r\nتبديل خط كوفى به خط نسخ را به او نسبت مىدهند .\r\n« مصاحب ، ج يك »\r\n( 39 )\r\n\r\n- عبد الوهاب شعرانى -\r\nعبد الوهاب ابن احمد بن على الحنفى الشعرانى مكنى به ابو محمد از علماء متصوفه است . به سال 899 ه ق . در قلقشنده مصر متولد و به سال 973 ق . در قاهره درگذشت .\r\nحنفى نسب اوست به محمد بن حنيفه و شعرانى نسب اوست به قريه‌اى كه در آن متولد شده . از كتب معروف او : 1 - الدر المنثور فى زبدة العلوم المشهوره . 2 - لواقح الانوار فى طبقات الاخيار .\r\n3 - مختصر تذكره القرطبى . 4 - الميزان . 5 - الميزان الكبرى . 6 - مشارق الانوار . و چند كتاب ديگر .\r\n« لغت‌نامه دهخدا و مصاحب ، ج 2 »\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n( 40 )\r\n\r\n- اشعرى -\r\nاشعرى شهرت ابو الحسن على ابن اسماعيل بصرى ( متوفى 324 ق ) متكلم معروف شافعى و مؤسس و موجد مذهب مخصوص به اشاعره در كلام و عقايد . در بصره متولد و نخست نزد ابو على جبائى از مشاهير معتزله كه در واقع شوهر مادرش بود تلمذ مىكرد . اما سال‌ها بعد بنا به مشهور به‌سبب آن‌كه پيغمبر را در خواب ديد به ترك آن طرقه مصمم گشت و در مسجد بصره از طريقه معتزله آشكارا كناره‌گيرى كرد ( حدود 300 ق ) و در مقابل روش آن‌ها كه شيوه برهان و كلام بود طريقه اهل سنت را تقويت و تاييد نمود و بر خلاف آن‌ها سخن گفت و در تبيين و تاييد عقايد اهل سنت بر خلاف براهين و تأويلات معتزله به اقامه حجت و برهان پرداخت . آثار معروف او . اللمع .\r\nرساله استحسان الخوض فى علم الكلام . مقالات الاسلاميين .\r\n« مصاحب ، ج يك »\r\n( 41 )\r\n\r\n- شيخ محمود شبسترى -\r\nمحمود ابن امين الدين عبد الكريم بن يحيى از اكابر عرفاى نامى كه جامع علوم عقليه و نقليه بوده . در زمان اولجايتو در تبريز مقيم و مرجع خاص و عام بوده . مير حسينى سادات هروى كه در آن زمان در خراسان شهرت بسيار داشته هفده بيت مشتمل بر هفده سؤال داير بر حقايق سير و سلوك و عرفان خدمت وى فرستاده او نيز به اشاره پير خود « بهاء الدين يعقوب تبريزى » در مقابل هر بيت ، يك بيت در جواب آن نگاشته و پس از چندى آن‌ها را قدرى بسط داده و ابيات و مطالبى چند بر آن افزوده « گلشن‌راز » ش ناميد .\r\n« مصاحب ، ج 2 ، بخش يك »\r\n( 42 )\r\n\r\n- گلشن‌راز -\r\nمثنوى كوتاه عرفانى در بحر هزج مسدس و وزن خسرو شيرين نظامى اثر مشهور شيخ محمود شبسترى . گلشن‌راز باوجود اختصار متضمن نكات مهم عرفانى است . بر اين منظومه شرح‌هاى متعددى نوشته شده از جمله : شرح اسيرى لاهيجى موسوم به « مفاتيح الاعجاز ، شرح داعى شيرازى موسوم به « نسائم گلشن » .\r\n( 43 )\r\n\r\n- ريون -\r\nرودى به طول 290 كيلومتر كه از كوه‌هاى قفقاز در غرب جمهورى گرجستان شوروى سرچشمه مىگيرد و به جانب جنوب روان مىشود و پس از عبور از كوتايس در پوتى به درياى سياه مىريزد . از مسير علياى آن براى تهيه نيروى برق استفاده مىشود .\r\n« مصاحب ، ج يك »\r\n( 44 )\r\n\r\n- باطوم -\r\nبندرى است از جمهورى گرجستان شوروى نزديك درياى سياه با هفتاد هزار نفر جمعيت . لوله‌هاى نفت ، آن را به باكو متصل مىكند . از مراكز عمده تصفيه و حمل نفت است . به واسطهء زيبايى و باغ نباتاتش شهرت دارد . در قرن 17 و 18 ميلادى گاهى در تصرف روس‌ها و گاه در تصرف ترك‌هاى عثمانى بود . در 1878 به تصرف روسيه درآمده .\r\n« مصاحب ، ج يك »\r\n( 45 )\r\n\r\n- طابور -\r\nيا « تابور » لفظ عبرى به معنى تل بلند . نام كنونى آن‌طور يا جبل الطور است كه در 10 كيلومترى شمالى ناصره است . در دوره جنگ‌هاى صليبى دژى بر قله آن بود كه « صلاح الدين ايوبى » آن را تصرف كرد . بيبرس در حملات خود به « عكا » آن را پايگاه عمليات قرار داد . اين « طور » را نبايد با كوه طور معروف ( طور سينا ) اشتباه كرد .\r\n« مصاحب ، ج 2 ، بخش يك »\r\n( 46 )\r\n\r\n- يحيى ابن اكثم -\r\nقاضى القضاة دوره مأمون و يكى از نزديكان وى . ( متوفى 243 ق ) در زمان\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nالمتوكل در شهر ربذه .\r\n« دهخدا . براى كسب اطلاع بيشتر رجوع شود به ترجمه مروج الذهب مسعودى از ابو القاسم پاينده »\r\n( 47 )\r\n\r\n- سلطان محمد ثانى « فاتح » -\r\nابو الفتح سلطان بن مراد خان ثانى بن چلبى سلطان محمد خان اول مشهور به « فاتح » متولد 833 ق . در شهر ادرنه . در سال 844 ق . به جاى پدر به تخت سلطنت جلوس و دست به فتوحات زد . به علت فتح اسلامبول به « فاتح » مشهور شد . در 56 سالگى به سال 886 ق فوت و در جامعى كه خود آن را بنا كرده بود مدفون شد .\r\n« قاموس الاعلام ، ج 6 »\r\n( 48 )\r\n\r\n- قصيده خمريه -\r\nدر ادب فارسى و عربى اشعارى كه در آن‌ها از خمر ( مى ) و آن‌چه مناسب آن است سخن گفته شود قصيده خمريه گويند . مانند قصيدهء نوينه‌ى معروف رودكى :\r\n مادر مى را بكرد بايد قربان * بچه او را گرفت و كرد به زندان \r\nو قصايد و مسمطات متعدد در ديوان منوچهرى و بعضى رباعيان خيام .\r\n« مصاحب ، ج يك »\r\n( 49 )\r\n\r\n- ابن فارض -\r\nابو حفض ابو القاسم عمر بن . . . الخموى معروف به « ابن فارض » عارف و شاعر معروف اصلا از مردم حماه شام است و در قاهره به سال 576 ق . متولد شده . وى را اشعارى بسيار لطيف و رائق به طريقه فقراء و اصطلاحات . منهج آنان و نيز دوبيتى و مواليا و الغاز هست . وفات او در سال 632 ق . ، مدفن او در جبل مقطم و تربت او زيارتگاه است . غير از قصيده ميميه دو قصيده تاييه و يائيه او مشهور است . ديوان قصايد او را ادبا و علماء بسيارى شرح كرده‌اند و كامل‌تر از همه شرح « شيخ حسن بورى » است . از جمله شرح فارسى مولانا عبد الرحمن جامى است .\r\n( 50 )\r\n\r\n- مير عماد -\r\nمير عماد حسنى قزوينى ( استاد نستعليق از مشاهر خطاطين و سادات معروف به سيفى شهر قزوين عهد شاه عباس اول صفوى . بنا به مشهور سيد حسنىنسب بوده و چندين فقره خط خودش هم در همه‌جا به امضاى « عماد الحسنى » ديده شده . در قزوين تعليم خط را از عيسى رنگ‌نگار و مالك ديلمى فراگرفته بعد در تبريز در خدمت ملا محمد حسين خطاط مشهور هنر خود را تكميل كرده .\r\nدر شصت سالگى مقتول .\r\n« ريحانة الادب ، ج 4 »\r\n( 51 )\r\n\r\n- ينگىچرى -\r\nيا « ينىچرى » يعنى چريك يا سپاه نو ، قسمتى از سپاه عثمانى كه از زمان دومين سلطان عثمانى اورخان تشكيل و به علت دخالت‌هاى نابجا در امر كشورى ( عزل و نصب امرا و سلاطين عثمانى ) در سال 1241 ق توسط سلطان محمود خان ثانى به كلى از بين برده شد .\r\n« مقاله جنگ چالدران ، چند مقاله تاريخى و ادبى »\r\n( 52 )\r\n\r\n- كرت -\r\nدر مآخذ اسلامى « اقريطش » جزيره‌اى نزديك ساحل جنوبشرق يونان در شمال مديترانه . مركز آن كانئا و بزرگترين شهرش « كاندى » . مرتفع‌ترين قله‌اش « ايدا » است . عمده محصولش زيتون ، سبزيجات و شراب است . كرت مركز يكى از قديمترين تمدن‌هاى بشرى موسوم به تمدن « مينوسى » بوده كه از مينوس شاه اساطير كرت نام گرفته است .\r\n« مصاحب ، ج 2 ، بخش يك »\r\n( 53 )\r\n\r\n- ابن اثير -\r\nعز الدين على مشهور به ابن اثير ( 555 - 630 ق ) مورخ معروف عرب ، مؤلف كتاب تاريخ « الكامل فى التاريخ » كه به كامل ابن اثير معروف است . اين كتاب تاريخ عمومى عالم است\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nسال به سال از ابتداى خلقت تا 628 ق . ابن اثير معاصر با استيلاى مغول بوده و زمانا اولين مورخى است كه وقايع دوره استيلاى مغول را نسبتا به تفصيل در كتاب خود بيان كرده .\r\n« مصاحب ، ج يك »\r\n( 54 )\r\n\r\n- بغاز داردانل -\r\n[ چناق قلعه بوغازى در تركى 
  ] تنگه‌اى به طول حدودا 62 كيلومتر و عرض كمتر از 8 كيلومتر تا 250 / 1 متر كه درياى اژه را به درياى مرمره وصل و شبه جزيره « گاليپولى » ( در تركيه اروپايى ) را از تركيه آسيايى جدا مىكند .\r\n« مصاحب ، ج يك »\r\n( 55 )\r\n\r\n- مدللو -\r\nبندر مدللو يا مدللى اسم اصلىاش « لسبوس » جزيره‌اى در درياى اژه غرب آسياى صغير . شهر عمده‌اش موتيلنه . در سال 428 ق م . بر عليه آتن قيام كرد ولى توفيقى نيافت . ارسطو و اپيكوروس در آن‌جا زيسته‌اند . در 866 ق . توسط ابو الفتح سلطان محمد خان ثانى ضميمه ممالك عثمانى شد .\r\n« قاموس الاعلام ، ج 6 »\r\n( 56 )\r\n\r\n- اوزون‌آدا -\r\nح : « تركى است يعنى جزيره دراز . آدا در تركى به معنى جزيره است . »\r\n( 57 )\r\n\r\n- بورون‌آباد -\r\nح : « لفظ تركى است . بورون به معنى دماغ است . »\r\n( 58 )\r\n\r\n- كيوس -\r\nجزيره‌اى در دريا اژه يونان در هشت كيلومترى غرب آسياى صغير . كوهستانى است و به جهت مناظر زيبا و آب و هوايش معروف است . نام تركى آن « ساقزآداسى » يعنى جزيره سقز .\r\nجغرافيادانان عرب جزيره المصطكى مىگفتند . در 493 - 479 ق م . در تصرف ايران بوده و در 1822 م . قيامى بر ضد ترك‌ها در آن به وقوع پيوست اما با كشتار مسيحيان سركوب شد . بر طبق روايات « كيوس » زادگاه هومر نخستين شاعر يونان بوده است .\r\n« مصاحب ، ج 2 ، بخش يك »\r\n( 59 )\r\n\r\n- پاتمس -\r\nيا پاتموس ، جزيره يونانى با 34 كيلومتر مربع مساحت و حدود 5 / 2 نفر جمعيت . در درياى اژه نزديك ساحل جنوبغربى آسياى صغير در « دودكانز » . يوحناى حوارى مكاشفات خود را در اين‌جا نوشت .\r\n« مصاحب ، ج يك »\r\n( 60 )\r\n\r\n- جام‌جم -\r\nجام جم در جغرافيا كتاب ديگرى است از مؤلف همين اثر ( فرهاد ميرزا ) كه ترجمه‌اى است از جغرافياى ويليان پيناك كه در سال 1272 ق در تهران چاپ و ميرزا محمد على مدرس رشتى چهاردهى ( متوفى 1304 ق ) در تطبيق احكام فقه با علم هيئت جديد از آن استفاده كرده .\r\nتاريخ شروع به تحرير 1270 و تاريخ انجام 1272 .\r\n( 61 )\r\n\r\n- خلوت كريمخانى -\r\nدر گوشه شمال غربى محوطه گلستان چسبيده به تالار سلام ، بنايى سرپوشيده و ستون‌دار به صورت ايوان سه دهنه‌يى وجود دارد كه در وسط آن حوض جوشى ساخته شده و آب قنات شاه از ميان آن بيرون جسته در باغ‌هاى سلطنتى جريان مىيابد . اين قسمت از كاخ گلستان كه جلوخان يا خلوت كريمخانى ناميده مىشود چنان كه از نامش پيداست از دو نظر از محل‌هاى قديمى و تاريخى به شمار مىرود . يكى به‌سبب اساس بناى آن‌كه در زمان كريمخان نهاده شده و ديگر به‌سبب ستم و عمل ناجوانمردانه‌اى كه آغا محمد خان قاجار در اين محمل با استخوان‌ها پوسيده كريمخان زند روا داشته بود . پس از آقا محمد خان اين قسمت از بناى سلطنتى بر اثر تغييراتى تبديل به محوطه كوچكى به نام حياط كريمخانى گرديد و به‌علت صفا و آرامشى كه\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nداشت گاهى ناصر الدينشاه در اين گوشه دنج به تنهايى در كنار حوض آن به استراحت پرداخته قليانى مىكشيد .\r\n« تاريخچه ساختمان‌اى ارك سلطنتى تهران و . . . »\r\n( 62 )\r\n\r\n- شيخ احمد احسائى -\r\nمؤسس طريقهء شيخيه و از مشاهير علماى شيعه ، پسر زين العابدين ابراهيم در رجب 1166 ق . در الاحساء به دنيا آمد . در آخرين سفر حج خود در بين راه وفات يافت . عقايد و آراء شيخ احمد به وسيله شاگردش سيد كاظم رشتى تقرير و توضيح شد .\r\n« لغت‌نامه دهخدا و مصاحب ، ج يك »\r\n( 63 )\r\n\r\n- آقا ميرزا جواد ( امام جمعه ) -\r\nحاجى ميرزا جواد آقاى مجتهد تبريزى پسر ميرزا احمد تبريزى كه از تلامذه سيد حسن كوه كمرى و محقق ايروانى بوده و در تمام آذربايجان به رياست كليه و مطاعيت عامه ممتاز بوده است . پس از بازگشت از نجف به تبريز به موجب دستخط ناصر الدينشاه در سال 1288 ق . امام جمعه آذربايجان شد . حاجى ميرزا جواد آقا در شعبان 1313 ق . در تبريز وفات يافت .\r\n« تاريخ رجال ايران ، ج يك »\r\n( 64 )\r\n\r\n- ميرزا احمد مجتهدى تبريزى -\r\nاحمد بن لطفعلى خان بن محمد صادق آذربايجانى از اكابر علماى اماميه اواسط قرن سيزده هجرى ، بعد از اخذ تحصيلات مقدماتى عازم كربلا و در محضر حوزه آقاى سيد على صاحب « رياض سالف الترجمه » بوده . بعد از مراجعت به تبريز رياست علميه به او سپرده شد . در 1265 ق . در تبريز وفات و جنازه‌اش به نجف اشرف منتقل شد .\r\n« ريحانة الادب ، ج يك »\r\n( 65 )\r\n\r\n- ملا محمد مامغانى -\r\nآخوند ملا محمد پسر حسين تبريزى ممقانى ملقب به حجة الاسلام شاگرد رشيد و تلميذ بلافصل شيخ احمد احسائى است . فقيه و محدث و حكيم بوده و در وعظ و خطابه يد طولائى داشته . على الظاهر او نخستين عالمى بوده كه در تبريز در مكتب شيخ احمد احسائى به كرسى استادى نشسته و عقايد استاد خود را به مردم تعليم داده . حجة الاسلام در سال 1269 ق . در تبريز وفات و در محله شتربان ( دوه‌چى ) تبريز تحت گنبد مزار معروف به مزار سيد ابراهيم در جانب غربى صندوق مزار مزبور مدفون شده . اين كلمات بر روى سنگ قبرش با خط نستعليق به دست سيد اسماعيل نامى منقور است : « هو الباقى . هذا مرقد العالم الامجد العلام حجة الاسلامك محمد بن الحسن التبريزى الممقانى اعلى الله مقامه » .\r\n« ريحانة الادب ، ج 5 »\r\n( 66 )\r\n\r\n- جاف -\r\nقبيله‌اى بزرگ و معروف از كردهاى جنوبى كردستان عراق و ناحيه سنندج از كردستان ايران . در اوايل قرن 11 ق . در جوانرود متمركز بوده ، اول بار در جنگ بين ايران و عثمانى در زمان سلطان مراد چهارم ذكر آن مىرود . در 1112 ق . رابطهء آن‌ها با رؤساى خاندان اردلان تيره شد و قسمت اعظم قبيله به خاك عثمانى مهاجرت كردند . و در ناحيه مرزى ايران و عثمانى سكنى گزيدند . در طى قريب به يك قرن در روابط سياسى ايران و عثمانى نقش عمده‌اى داشتند .\r\n( 67 )\r\n\r\n- فسطاط -\r\nشهر قديم مصر بر ساحل شرقى رود نيل ، كنار شهر « بابليون » كه بقاياى آن در محله‌اى از قاهره كنونى كه به مصر العتيقه معروف است قرار دارد . فسطاط اولين شهريست كه فاتحين مسلمان در مصر بنا كردند و نخستين مقر حكام عرب در اين كشور بود . معنى فسطاط خيمه است ، ظاهرا وجه تسميه اين شهر آن است كه عمر عاص هنگام محاصره بابليون ، در اين محل خيمه\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nفسطاط زد و بعد از مراجعت از اولين محاصره اسكندريه ( 21 ق ) اردوگاهى در محل فسطاط ساخت و تدريجا آن محل به‌صورت شهر درآمد .\r\n« مصاحب ، ج 2 ، بخش يك »\r\n( 68 )\r\n\r\n- ابن خلكان -\r\nشهرت شمس الدين ابو العباس احمد ( 608 - 681 ق . ) مورخ عرب ، در حلب متولد و در حلب و دمشق و قاهره زندگى ، در دمشق منصب قضاوت ، در قاهره تدريس . عمده‌ترين اثرش كتاب « وفيات الاعيان » [ عنوان كاملش ، وفيات الاعيان و انباء ابناء الزمان 
  ] است كه در قاهره آغاز و در 672 ق . در همان شهر به پايان رسانيد . اين كتاب شرح حال قريب 850 نفر از بزرگان علما و امرا و بزرگان و غيره است . كتاب « فوات الوفيات » متمم اين كتاب است .\r\n« مصاحب ، ج يك »\r\n( 69 )\r\n\r\n- مقطم -\r\nكوهى به ارتفاع 136 متر در جنوب شهر قاهره مصر . بالاى آن قلعه‌اى است كه مشرف به تمام شهر است . در دامنه آن قبرستانى است كه مقبرهء عده‌اى ياد از صحابه و بزرگان اسلام در آن است .\r\n( 70 )\r\n\r\n- منف -\r\nپايتخت قديم فراعنه مصر در 20 كيلومترى جنوبغربى قاهره كنونى . توسط منس فرعون بزرگ مصر ساخته شده . تا قبل از تأسيس اسكندريه توسط اسكندر بزرگ منف شهرت و اعتبارى داشته .\r\n« قاموس الاعلام ، ج 6 »\r\n( 71 )\r\n\r\n- ميرزا سنگلاخ خراسانى -\r\nاز مشاهير شعرا و خطاطين ايرانى كه در فنون خط مهارتى بسزا داشته ، بالخصوص نستعليق كه در آن اعجاز به كار مىبرده . در شعر نيز استادى بزرگ بوده . صفحه سنگ مرمرى كه براى روضه مطهر حضرت پيغمبر ( ص ) تهيه كرده بود در تبريز مىباشد . آثار مهم :\r\n1 - آداب المشق . 2 - تذكرة الخطاطين . 3 - سياحت‌نامه .\r\n« مآثر و آثار »\r\n( 72 )\r\n\r\n- يزيد بن مفرغ -\r\nيزيد بن زياد بن ربيعه حميرى مكنى به ابو عثمان و ملقب به مفرغ و معروف به ابن مفرغ ، شاعر غزلسرا و هجوگوى چيره‌دستى بود . و نيز مدايح بلند و اشعار نغزى از او برجاى مانده است . وى از شاعران آغاز عهد اموى است كه در ايران مىزيست .\r\n« دهخدا »\r\n( 73 )\r\n\r\n- جيزه -\r\nشهرى است در مصر بر ساحل غربى رود نيل در جنوبغربى قاهره و به فاصله 11 كيلومترى مركز قاهره كهن . دو شهر به وسيله پلى بر روى نيل به يكديگر مرتبط هستند . جيزه از بازارهاى غلات است و كارخانه سيگارسازى بزرگى دارد . به فاصله 8 كيلومترى جنوبشرقى جيزه سه هرم خوفو ، خفرن و منكورع و نيز معبد ابولهول قرار دارد .\r\n( 74 )\r\n\r\n- تقويم البلدان -\r\nنام كتابى در جغرافيا ، به عربى ، از ابولفدا ( 672 - 732 ق ) اين كتاب معروف مشتمل است بر يك مقدمه ( در كليات جغرافيا ) و 28 قسمت كه هريك به سرزمينى ( از جمله خوزستان ، فارس ، كرمان . . . ) تخصيص دارد . در هر قسمت پس از توصيف عمومى سرزمين مورد بحث جداولى مشتمل بر مختصات جغرافيائى شهرها و اطلاعات مفيد ديگر دارد . تأليف كتاب در 721 ق . به پايان رسيد . ترجمه فرانسوى آن بوسيله رنو ( پاريس 1848 م ) و گيار ( پاريس 1883 م ) انجام يافت .\r\n( 75 )\r\n\r\n- بيبرس -\r\nچهارمين سلطان مصر از سلسلهء مماليك بحرى . در آغاز از غلامان ترك الملك الصالح\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nنجم الدين ايوبى بود . در 662 ه ق . حمص را به متصرفات خود منضم كرد . در 663 ه ق . از قاهره با لشكر گران عازم جنگ با صليبيان شد . در همين سال بندر قيصريه و در 666 ه ق . يافا و انطاكيه را تصرف نمود . نه بار با سپاهيان مغول جنگيد و بالاخره در دمشق وفات يافت . دستگاه اطلاعاتى منظمى تأسيس نمود كه اخبار فورى را با كبوتر مىفرستاد . در زمان او مقر حكومت عباسى از بغداد به قاهره منتقل شد . سرگذشت حيرت‌انگيز بيبرس وى را به زودى به صورت مردى افسانه‌اى درآورد .\r\nداستان « سيره بيبرس » در باب وقايع زندگى اوست .\r\n« مصاحب ، ج يك »\r\n( 76 )\r\n\r\n- دولت بنى ايوب -\r\nدولت كردان ايوبى يا بنى ايوب به دست صلاح الدين يوسف فرزند نجم الدين ايوب از اكراد رواديه در شامات و فلسطين و ناحيه كوهستانى واقع بين حوضه‌هاى علياى دجله و فرات تأسيس گرديد و پس از سقوط دولت فاطمى مصر به وسيله صلاح الدين ، مصر سفلى نيز در قلمرو اين دولت قرار گرفت . كردان ايوبى ابتكار جنگ‌هاى صليبى را در دست داشتند و صلاح الدين قهرمان مشهور جنگ‌هاى مزبور شناخته شده است . سلطنت اين خاندان از 564 تا 648 ه ق . دوام داشت .\r\n« اعلام معين ، ج 5 »\r\n( 77 )\r\n\r\n- چراكسه -\r\nدولتى بود كه از سال 784 تا 923 ه ق . به‌مدت 139 سال در مصر حكومت كردند . بيست و سه تن از اين خاندان بر مصر ، سوريه و حجاز حكومت كردند . تيمور لنگ در زمان اين خاندان ظهور كرد ، شام را متصرف و آن را ويران نمود ولى به مصر نرفت . مرحوم عباس اقبال حكومت مماليك را دو طبقه مىداند : « مماليك بحرى » و « مماليك برجى » . اين خاندان به دست سلطان سليم خان ثانى منقرض شد و مصر و شام و حجاز جزو متصرفات عثمانى گرديد .\r\n« ترجمه طبقات سلاطين اسلام »\r\n( 78 )\r\n\r\n- مالطه -\r\nجزيره‌اى در وسط درياى سفيد در 200 كيلومترى شرق تونس به طول 27 و عرض 14 كيلومتر . مركز مهم تجارت بين اروپا و افريقا است .\r\n« قاموس الاعلام ، ج 6 »\r\n( 79 )\r\n\r\n- مراصد الاطلاع -\r\nح : « ياقوت حموى مؤلف كتاب المعجم البلدان مؤلف اين كتاب نيز هست كه در سنه 626 ه ق . در حلب وفات يافت . شرح‌حال او در وفيات الاعيان مسطور است . »\r\n( 80 )\r\n\r\n- باب المندب -\r\nتنگه‌اى بين عربستان و برّ آفريقا كه بحر احمر را به خليج عدن و اقيانوس هند مرتبط مىكند . عرضش 32 كيلومتر است . جزيره « بريم » در آن قرار دارد .\r\n( 81 )\r\n\r\n- قاموس -\r\nيا « القاموس المحيط » يكى از معتبرترين لغت‌نامه‌هاى عربى به عربى ، تأليف مجد الدين فيروزآبادى . به زبان‌هاى فارسى و تركى ترجمه و شرح شده . معروف‌ترين ترجمه تركى آن « اوقيانوس » نام دارد در 4 جلد بزرگ توسط عاصم افندى ( بولاق 1250 ق ؛ استانبول 1305 . ق ) . از ترجمه فارسى آن يكى « ترجمان اللغه » تاليف محمد ابن . . . شفيع قزوينى ( چاپ 1303 - 1308 ق ) . فيروزآبادى اين كتاب را در مكه تأليف كرده و اساس كار او « صحاح اللغه » جوهرى است . مهمترين شرح قاموس به عربى « تاج العروس » تاليف سيد مرتضى زبيدى است . در مورد ارزش قاموس همين بس كه قاموس اندك‌اندك معنى مطلق كتاب لغت به خود گرفته .\r\n« مصاحب ، ج 2 بخش يك »\r\n( 82 )\r\n\r\n- كيسانيه -\r\nيا مختاريه فرقه‌اى از شيعه كه به امامت محمد حنيفه فرزند على ( ع ) قايل بوده‌اند .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nبنيان‌گذار اين فرقه « مختار ثقفى » بود كه خود را وزير و پشتيبان و رسول محمد حنفيه مىدانست .\r\n« مصاحب ، ج 2 ، بخش يك »\r\n( 83 )\r\n\r\n- كثيرّ عزّه -\r\nشهرت ابو صخر كثير ابن عبد الرحمان ابن اسود خزاعى ( متوفى 155 ق ) شاعر شوريده و عاشق‌پيشهء عصر اموى و از مشاهير عشاق در تاريخ ادب عرب . نام « كثير » با نام معشوق او « عزه » چنان به يكديگر پيوند خورده كه در طول تاريخ همه‌جا با يكديگر ضبط مىشوند . بعضى از مورخين نوشته‌اند كه وى از غلاة شيعه و از معتقدين به تناسخ بوده و حتى خود را « يونس ابن متى » مىدانسته . از اشارات مورخين دانسته مىشود كه وى به مذهب كيسانيه تمايل داشته و به مهدويت محمد حنفيه معتقد بوده . برطبق نوشته ابن النديم در عصر وى كتاب « كثيرّ و غرّه ( يعنى اخبار عشق ايشان از كتاب‌هاى معروف مثل كتاب ليلى و مجنون ) بوده است .\r\n« مصاحب ، ج 2 ، بخش يك »\r\n( 84 )\r\n\r\n- شيخ احمد بحرينى -\r\nرجوع شود به شيخ احمد احسائى ( بند شماره 62 حواشى ) .\r\n( 85 )\r\n\r\n- برمان -\r\nيا برمن  Bermen  . دومين بندر بزرگ آلمان و يكى از مراكز صنعتى و تجارتى آن . در 788 م . اسقف‌نشين و در 847 م . اسقف اعظم‌نشين گرديد و در قرون وسطى مركز فعاليت‌هاى تبليغى مسيحيت در اروپاى شمالى بود و به‌تدريج كه بر رونقش افزود دست اسقف‌هاى اعظم كوتاه گرديد . در 1358 م . وارد اتحاديه « هانسائى » شد و اصلاح دينى را پذيرفت . در 1646 م . از شهرهاى آزاد امپراطورى گرديد . در 1810 م الى 1813 م . جزء امپراطورى فرانسه بود . در جنگ دوم جهانى در اثر بمباران آسيب فراوان ديد . از ابنيه آن‌كه به‌جا مانده تالار شهردارى به سبك « گوتيك » و كليساى جامع « سانكت‌پترى » است .\r\n« مصاحب ، ج يك »\r\n( 86 )\r\n\r\n- اسد الغابه -\r\n[ اسد الغابة فى معرفة الصحابه 
  ] كتابى در عمل رجال از ابن اثير . اين اثر معتبر مشتمل بر 7500 زندگينامه است و مؤلف محتويات كتاب‌هاى « ابن منده » و « ابو نعيم » و « ابن عبد البر » را در آن جمع كرده و اشتباهات آن‌ها را استدراك نموده و خود مطالبى بر مطالب آن‌ها افزوده . در سال 1280 - 1286 ق . در پنج مجلد در مصر و از روى آن در تهران چاپ افست شده .\r\n« مصاحب ، ج يك »\r\n( 87 )\r\n\r\n- عبد الله بن جبير -\r\nح : « فرمانده تيراندازان اسلام در غزوه احد بود . »\r\n( 88 )\r\n\r\n- عبد الله بن جحش -\r\nاز قبيله بنى اسد و از صحابه مشهور پيغمبر ( ص ) ، مادرش « اميمه » بنت عبد المطلب بن هاشم بود . عبد الله در مهاجرت به حبشه شركت داشت و در غزوه احد شهيد شد و او را با حمزه در يك قبر دفن كردند .\r\n( 89 )\r\n\r\n- محمد بن بابويه -\r\nابو جعفر محمد بن ابو الحسن على بن حسين بن موسى قمى مشهور به « صدوق » كه در جهان شيعهء اثنى عشرى يكى از برجسته‌ترين فقيهان و محدثان شناخته شده است .\r\nادوارد براون مىگويد « مهم‌ترين علماى اوليه شيعه سه نفرند به نام محمد : كلينى ( محمد بن يعقوب متوفى 329 ق ) ، ابن بابويه ( محمد بن على بن حسين بن موسى متوفى 381 ق ) و طوسى ( محمد بن حسن متوفى 460 ق ) . اولى مصنف كتاب « كافى » دوّمى صاحب « من لا يحضره الفقيه » و سومى مؤلف « استبصار » و « تهذيب الاحكام » است . اين چهار اثر به نام كتب اربعه معروف است . . . .\r\n« دانشنامه ايران و اسلام ، ج 3 »\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n( 90 )\r\n\r\n- بنى نضير -\r\nنام قبيله‌اى از يهود كه در ظاهر مدينه سكونت داشتند و پيامبر با آنان جنگيد .\r\n« معجم البلدان »\r\n( 91 )\r\n\r\n- قايتباى -\r\nهفدهمين سلطان از سلسله چراكسه مصر كه از سال 872 الى 901 ق . سلطنت و در سال 884 ق . كعبه معظمه را تعمير و تجديد بنا كرد .\r\n( 92 )\r\n\r\n- دحو الارض -\r\nبيست و پنجم ماه ذى القعده سال هجرى قمرى است كه از ايام شريفه و داراى دعا و راز و نياز مخصوص است .\r\n« دهخدا »\r\n( 93 )\r\n\r\n- مسجد شجره -\r\nيا « ذو الحليفه » ميقات كسانى است كه از مدينه به مكه مىروند و آن را احتمالا « قراباش » بنا نهاده .\r\n« دهخدا »\r\n( 94 )\r\n\r\n- صحاح -\r\nصحاح اللغه معروف به صحاح يا « صحاح جوهرى » كتابى در لغت عرب ( عربى به عربى ) ، تأليف ابو النصر اسماعيل جوهرى از علماى لغت عرب در قرن 4 ق . صحاح به ترتيب حروف اصلى آخر كلمات است و آن‌گاه به ترتيب حروف اصلى اول و دوم و سوم و چهارم كلمات . حروف آخر كلمات را به ابواب و حروف اول را به فصول نهاده است . كتاب صحاح به علت حسن ترتيب و اتفاق آن شهرت فراوان دارد . بسيارى از علما بر آن حواشى و تعليقات نوشته و بعضى آن را انتقاد كرده‌اند از جمله ، « مجد الدين فيروز آبادى » در قاموس . صحاح را عده‌اى مختصر و تلخيص كرده‌اند ، از جمله « تاج الدين خوارى » در كتاب ينابيع اللغه . صحاح به فارسى و تركى ترجمه شده .\r\n« مصاحب ، ج 2 ، بخش يك »\r\n( 95 )\r\n\r\n- اويس قرنى -\r\n« اويس بن عامر » يا « انيس مرادى قرنى » از اكابر تابعين و يكى از چهار تن اتقياى زهاد ثمانيه بوده و زهد و ورع و تقوى و وثاقت و علو مقام او مسلم فريقين و در عبارت بعضى از اجله به « سيد التابعين » موصوف و به موجب اخبار وارده افضل تابعين و از حواريين امير المؤمنين ( ع ) بوده و عهد سعادت حضرت رسالت را درك كرده است . در جنگ صفين به حضرت على بيعت كرده تا به درجه رفيعه شهادت نايل شد . در نخبة المقال گويد :\r\n ثم اويس القرنى الزاهد * من الثمانى شافع و عابد \r\n« ريحانة الادب ، ج 4 »\r\n( 96 )\r\n\r\n- رمى جمرات -\r\nجمره [ توده و پشته سنگ‌ريزه 
  ] نام هريك از سه توده سنگ كه در وادى منى نزديك مكه قرار دارد و حاجيان در هنگام به‌جا آوردن مناسك حج با ترتيب مخصوص به هريك از آن‌ها هفت سنگريزه مىاندازند كه اين عمل را « رمى جمرات » گويند .\r\n« مصاحب ، ج يك »\r\n( 97 )\r\n\r\n- ميرزاى شيرازى -\r\nحاج ميرزا محمد حسن بن ميرزا محمود بن محمد اسماعيل حسينى شيرازى ( متوفى 1312 ق . ) از علماى عاليقدر شيعه . ميرزا در اوايل زندگى خود ( 1248 ق . ) از مولد خويش شيراز به اصفهان نزد علماى آن شهر آمده به تحصيل علوم عقليه و نقليه پرداخت . از آن‌جا در 1259 ق . به عتبات رفت و نزد شيخ مرتضى انصارى به تلمذ پرداخت . در سال 1291 ق . در سامره اقامت نمود و در آن‌جا به تدريس و تعليم مشغول بود تا اينكه در سال 1312 ق . بدرود حيات گفت و جنازه‌اش را به نجف حمل و به خاك سپردند .\r\n« اعلام معين ، ج 6 »\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n( 98 )\r\n\r\n- محقق -\r\n[ محقق حلى 
  ] شيخ جعفر بن حسن بن ابى زكريا ملقب به نجم الدين از مفاخر علماى اماميه قرن هفتم هجرت . صاحب تاليفات زياد از جمله : « استحباب التياسر لاهل العراق » ، « تلخيص الفهرست » ( كه ملخص فهرست شيخ طوسى است ) و « شرايع اسلام » .\r\n« ريحانة الادب ، ج 5 »\r\n( 99 )\r\n\r\n- شرايع -\r\n[ شرايع الاسلام 
  ] كتاب عربى در فقه اماميه ، تاليف محقق حلى . مؤلف اسمى بر كتاب نگذاشته و ليكن به مناسبت عنوان و مضمون [ بيان احكام اسلام راجع به حلال و حرام 
  ] آن را « شرايع الاسلام فى مسائل الحلال و الحرام » خوانده‌اند . شرايع يك دوره كامل فقه اماميه است مشتمل بر چهار قسمت : قسمت اول در عبادات ( 10 كتاب ) ، قسم ثانى در عقود ( 19 كتاب ) ؛ قسم ثالث در ايقاعات ( 11 كتاب ) و قسم رابع در احكام ( 12 كتاب ) .\r\n« مصاحب ، ج 2 ، بخش يك »\r\n( 100 )\r\n\r\n- حديبيه -\r\nحدّه يا « حديبيه » قريه‌اى نزديك مكه تقريبا در 9 منزلى مدينه . ظاهرا به مناسبت درختى خميده و كهنسال كه در كنار چشمه‌اى واقع بود اين محل را به آن نام خوانده‌اند . بنا به قولى در سال ششم هجرت كه حضرت محمد ( ص ) با عده‌اى تقريبا 1500 نفر از اصحاب به قصد بجا آوردن حج عمره عازم مكه بودند در اين محل توقف و چون قريش با ورود مسلمين به مكه موافقت نكردند و جريان مذاكرات عثمان نيز كه به قصد رضايت قريش به مكه رفته بود نامعلوم بود در زير درخت حديبيه حضرت محمد ( ص ) با اصحاب بيعت كرد كه در صورت ضرورت در محاربه با قريش وى را كمك كنند . اين بيعت را بيعت حديبيه يا « بيعت شجره » گويند . و كسانى كه با پيغمبر بيعت كردند آن‌ها را « شجرى » نامند . نتيجه مذاكرات عثمان با قريش منتهى به قراردادى شد به نام عهد حديبيه يا صلح حديبيه .\r\n« مصاحب ، ج يك »\r\n( 101 )\r\n\r\n- زوزنى -\r\nابو عبد الله حسين ابن احمد ( متوفى 486 ق . ) مشهور به « زوزنى » عالم نحو و لغت عرب بود . لغتنامه وى معروف به « المصادر » است كه اساس تاج المصادر بوده . از آثار ديگرش « ترجمان القران » و « شرح معلقات سبع » است .\r\n« ريحانة الادب ، ج يك »\r\n( 102 )\r\n\r\n- برازبان -\r\nآهن‌پارهء درازى كه بر دنبالهء كارد و شمشير و خنجر و امثال آن باشد كه در آن دسته و قبضه فرو كنند .\r\n« برهان قاطع »\r\n( 103 )\r\n\r\n- شاه سلطان حسين -\r\nنهمين پادشاه سلسله صفويه ( 1105 - 1135 ق ) پسر و جانشين شاه سليمان اول است . 12 محرم 1135 ق . تاج سلطنت را به محمود خان افغان واگذاشت و عاقبت اشرف افغان او را كشت .\r\n« مصاحب ، ج يك »\r\n( 104 )\r\n\r\n- صحيح بخارى -\r\nيا « الجامع الصحيح » مجموعهء احاديث نبوى به طريق اهل سنت ، تأليف امام ابو عبد الله محمد بخارى ، كه اولين كتاب از « صحاح سته » است . نام كامل كتاب « الجامع المسند المختصر من امور رسول الله و سننه و ايامه » مىباشد . صحيح بخارى اولين مجموعه احادث است و علماى اهل سنت معتقدند كه پس از قرآن كتابى صحيح‌تر از صحيح بخارى و صحيح مسلم نيست . اين دو كتاب به صحيحين ( دو صحيح ) مشهورند . تقريبا 2602 حديث دارد كه بخارى اين\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nاحاديث را در 16 سال از 000 / 600 حديث استخراج كرده است . بر اين كتاب شروحى متعدد نوشته‌اند از جمله : « اعلام السنن » تاليف ابو سليمان محمد ابن الخطايى و غيره . . .\r\n« مصاحب ، ج 2 بخش يك »\r\n( 105 )\r\n\r\n- فخّ -\r\nموضعى است نزديك مكه كه امروز « الشهدا » خوانده مىشود . در آن‌جا جمعى از صحابه حضرت رسول از جمله « عبد الله بن عمر » مدفون هستند . هر سال روز 14 ماه صفر در آن‌جا مراسمى به ياد عبد الله بن عمر برپا مىشود .\r\n« مصاحب ، ج 2 ، بخش يك »\r\n( 106 )\r\n\r\n- جودى -\r\nكوهى است مرتفع در ولايت بهتان تركيه سابق كه ارتفاعش به 4000 متر مىرسد .\r\nشهرتش به‌سبب روايتى است كه به موجب آن كشتى نوح در آن‌جا به زمين نشست ( نه بر آرارات ) .\r\n« مصاحب ، ج يك »\r\n( 107 )\r\n\r\n- آباديان -\r\nامتّان « مه‌آباد » را گويند . مه‌آباد اولين پيغمبرى است كه به عجم مبعوث شده و كتاب اودساتير است . پس از مه‌آباد سيزده تن بزرگان آن كيش به تدريج به عالم آمدند . بر آن‌ها نيز نام‌هاى سماوى فرود آمد . آخرين آن‌ها « آبادآزاد » نام دارد . پس از آباديان سه طبقه ديگر به پادشاهى رسيدند .\r\n« آنندراج ، ج يك »\r\n( 108 )\r\n\r\n- سپاسيان -\r\nگروهى بوده‌اند از پارسيان قديم پيرو و تابع كيش « مه‌آباد » پيغمبر باستان . آنان را سپاسى و سهى كيش و به دين مىناميده‌اند\r\n« رجوع شود به دبستان المذاهب »\r\n( 109 )\r\n\r\n- ابو قبيس -\r\nح : « كوه مقدسى است مشرف بر مكه از طرف شرق آن . »\r\n( 110 )\r\n\r\n- قرامطه -\r\nقرامطه يا « قرمطيان » پيروان جنبش‌هايى كه به عنوان طرفدارى از خلافت آل على از نيمه دوم قرن سوم ق . تا اواسط قرن چهارم ق . در قسمت‌هايى از قلمرو خلافت عباسى بر ضد آن خلافت روى داد و نيز عنوانى كه به پيروان اسماعيليه و خلفاى فاطمى مصر از طرف مخالفينشان داده شده است .\r\n( 111 )\r\n\r\n- عيد اضحى -\r\nح : « روز دهم ذى الحجه كه حاجيان در منى قربانى مىكنند . »\r\n( 112 )\r\n\r\n- ابو كرز -\r\nقايف و پىزنى است كه قريش او را جهت رديابى و پيدا كردن حضرت محمد ( ص ) و جناب ابو بكر كه موقع هجرت در غار پنهان شده بودند با خودشان بردند . ابو كرز تا نزديك غار رسيد و گفت : « رد پا تا اين‌جاست ، يا به آسمان رفته‌اند و يا در زمين فروشده‌اند . »\r\n« دهخدا »\r\n( 113 )\r\n\r\n- كامل التاريخ -\r\nكتابى به عربى از « عز الدين ابن اثير » مشتمل بر مطالب تاريخى از آغاز خلقت تا سنه 628 ق . در 1851 - 1871 م . در 12 مجلد و فهرست‌هاى آن در 1874 - 1876 در دو مجلد در ليدن منتشر شد . ابو طالب على ابن انجب ابن الساعى ( متوفى 674 ق . ) ذيلى بر آن تاليف در پنج مجلد و مشتمل بر حوادث تاريخى تا سنه 656 ق . منتشر كرد . نجم الدين طارمى آن را به فرانسه ترجمه و قسمتى از آن به عنوان « تاريخ الدوله الاتابكيه بالموصل » با ترجمه فرانسوى در 1872 م .\r\nدر پاريس به چاپ رسيد .\r\n« مصاحب ، ج 2 بخش يك »\r\n( 114 )\r\n\r\n- روضة الصفا -\r\nتاريخ عمومى جامع فارسى تاليف « ميرخواند » كه حوادث تاريخ عالم از آغاز\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nخلقت تا ظهور اسلام را شامل است و پس از آن تاريخ اسلام را تا عهد سلطان حسن بايقرا ذكر مىكند . روضة الصفا شامل هفت قسم است كه مؤلف قسمتى از تاريخ‌هاى عربى ترجمه و اقتباس و قسمتى را از تاريخ‌هاى فارسى نقل كرده . قسمت آخرش را دخترزاده‌اش « خواندمير » پس از مرگ مؤلف تكميل كرده . در دوره قاجاريه رضا قلى خان هدايت سه مجلد مربوط به تاريخ صفويه ، افشاريه و زنديه و قاجاريه به آن الحاق و آن را « روضة الصفاى ناصرى و تتمه روضة الصفا » ناميد .\r\n« مصاحب ، ج يك »\r\n( 115 )\r\n\r\n- حبيب السير -\r\nتاريخ عمومى فارسى مشتمل بر تاريخ انبياء سلف و ظهور اسلام و خلفا و سلاطين آن تا ظهور صفويه ، تاليف غياث الدين خواندمير ، تا حدى به سبك و شيوه روضة الصفا .\r\nمؤلف ، كتاب خويش را به نام خواجه حبيب الله وزير هرات نوشته و نام حبيب السير از آن‌جاست .\r\nگذشته از جامعيت و تنوع مطالب تاريخى اشتمال بر قصص انبياء و همچنين احتواء بر تراجم احوال عدهء نسبتا زيادى از رجال عهد اسلامى كتاب حبيب السير را قابل توجه خاص كرده است . تذكره رجال آن نيز جداگانه به نام « رجال حبيب السير » به طبع رسيده .\r\n« مصاحب ، ج يك »\r\n( 116 )\r\n\r\n- برسباى -\r\nمشهور به الملك الاشراف ابو النصر ( متوفى 841 ق . ) سلطان ( 825 - 841 ق . ) مصر از سلسله مماليك برجى ، مردى آزمند و بدخلق و بىرحم بود . چون به سلطنت نشست مسيحيان و يهوديان را از مشاغل دولتى محروم كرد . در دوره وى خريد و فروش مشاغل دولتى و مصادره اموال و انحصار كارهاى بازرگانى در دست دولت رواج يافت . سرانجام به مرض طاعون درگذشت .\r\n« قاموس الاعلام ، ج 2 »\r\n( 117 )\r\n\r\n- برقوق -\r\nملقب به « الملك الظاهر سيف الدين » ( متوفى 801 ق . ) اولين سلطان مصر از سلسله مماليك برجى ( 784 - 801 ق . ) در كريمه به غلامى خريده شد و بعدا كارش بالا گرفت و به سلطنت رسيد . وى معاصر امير تيمور بود و تيمور با او از در دوستى درآمد .\r\n« قاموس الاعلام ، ج 2 » »\r\n( 118 )\r\n\r\n- شقشقه هدرت -\r\nجمله‌ايست كه در آخر خطبه شقشقيه حضرت على ( ع ) در عبارت « يا ابن عباس تلك شقشقه هدرت ثم قرت » آمده .\r\n( 119 )\r\n\r\n- اينال ناصرى -\r\n« ابو النصر اينال ناصرى » هفتمين سلطان مماليك چراكسه ، در 857 ق . به تخت سلطنت نشست . حكومت او بر مصر بعد از ملك منصور عثمانى است . باوجود دارا بودن حسن رفتار بيسواد بوده و خواندن و نوشتن بلد نبود . در 865 ق . از تخت سلطنت كناره‌گيرى و در 868 ق .\r\nوفات يافت .\r\n« قاموس الاعلام ، ج 2 »\r\n( 120 )\r\n\r\n- قانصوه -\r\n« الملك الاشرف سيف الدين غورى » مشهور به قانصوه يا « قانصوه غورى » ( متوفى 922 ق . ) سلطان مصر از سلسله مماليك برجى ( 906 - 922 ق . ) ، با وضع ماليات‌هاى گزاف و حقوق گمركى باعث شد پرتقالىها براى احتراز از پرداخت اين حقوق گمركى و ترانزيتى جابرانه ، كوششى براى پيدا كردن راه دريايى به هند بكنند كه بالاخره « واسگودوگاما » در اين امر توفيق يافت . اين امر لطمهء زيادى به عوايد مصر زد . قانصوه آخرين سلطان چراكسه مصر است .\r\n« مصاحب ، ج 2 ، بخش يك »\r\n( 121 )\r\n\r\n- مطرود بن كعب -\r\nاز شعراى جاهلى است كه عبد المطلب و اولاد او را مدح كرده است .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nمنابع اخبار او را « زركلى » در اعلام خود آورده است .\r\n« الاعلام ، ج 8 »\r\n( 122 )\r\n\r\n- غزّه -\r\nشهرى در شمال شرقى مصر ، از شهرهاى باستانى فلسطين كه در 80 كيلومترى جنوب غربى اورشليم است . غزه عمدة به‌علت موقعيت جغرافيائى و سوق الجيشى از ايام باستان تاكنون تاريخ پيوسته‌اى داشته . شمشون پهلوان يهود معبد غزه را بر سر خود و دشمنانش خراب كرد . در جنگ سينا قواى اسرائيل آن را اشغال كرد . اردوگاه‌هاى عظيم پناهندگان عرب فلسطين اكنون در آن مستقر است .\r\n« مصاحب ، ج 2 ، بخش يك »\r\n( 123 )\r\n\r\n- پرت‌سعيد -\r\nشهر و دريا بندر مصر ، كنار درياى مديترانه بر مدخل كانال سوئز . در سال 1859 تاسيس و به نام « سعيد پاشا » خديو مصر خوانده شد . بندرگاهش دو موج‌شكن دارد . بر موج‌شكن غربى مجسمه عظيمى از لسپس برپاست ( در 1869 برپا شد ) ، پرت‌سعيد از پايگاه‌هاى سوختگيرى است .\r\n« مصاحب ، ج يك »\r\n( 124 )\r\n\r\n- فرزدق -\r\nابو فراس همان ابن . . . صعصعه‌ى تميمى مشهور به فرزدق ( 38 - 110 ق . ) از شاعران برجسته و بسيار معروف قرن اول هجرى قمرى كه داستان مهاجاة او با « جرير » در ادب عرب مشهور است . در يمامه متولد و در بصره وفات يافت . شعر فرزدق در زمينه‌هاى فخر و هجاء در ادب عرب از معروفترين شعرها به‌شمار مىرود و حاصل هجوگوئىهاى او و شاعر معاصرش جرير كتابى است به نام « نقائص جرير و فرزدق » كه در سال 1905 ميلادى در ليدن به چاپ رسيده .\r\n« مصاحب ، ج 2 ، بخش يك »\r\n( 125 )\r\n\r\n- مويلح -\r\nمويلح را در كارت‌ها ( نقشه‌هاى جغرافيائى ) به شكل مليح كزبير بر وزن زبير مىنويسد .\r\n( 126 )\r\n\r\n- مليبار -\r\nمنطقهء وسيعى در غرب هندوستان به طول 540 كيلومتر ، محصول عمده‌اش قهوه ، دارچين ، پياز و معادن زيرزمينى زياد و حيوانات وحشى از جمله فيل ، خرس و خوك . قسمت اعظم شمال آن سال‌ها تابع حكومت انگليس بوده .\r\n« قاموس الاعلام ، ج 6 »\r\n( 127 )\r\n\r\n- دمياط -\r\nبندرى در مصر سفلى بر شاخه شرقى رود نيل نزديك مصب آن . به‌سبب اهميت تجارتى و نظامى آن در دوره اسلامى از دستبردهاى دولت روم شرقى و سپس در جنگ‌هاى صليبى آسيب ديد . دمياط كليد مصر بود . صليبيون در لشكركشى بزرگ ( 615 - 618 ق . ) آن را گرفتند ولى سرانجام تسليم « الملك الكامل » شدند . دمياط منسوجات پنبه‌اى و ابريشمى دارد . شعبه‌اى از دانشگاه الازهر در آنجا داير است .\r\n« مصاحب ، ج يك »\r\n( 128 )\r\n\r\n- احمد بن طولون -\r\nابو العباس احمد ابن طولون ( متوفى 270 ق . ) مؤسس خاندان طولونيان در مصر و اولين والى مستقل مصر در عهد عباسى . وى از سركردگان ترك در دوره خلافت عباسى است . در مصر استقلالى به‌هم رسانيد و شام را نيز ضميمه قلمرو حكومت خويش كرد . در قاهره مسجدى ساخت . به دلاورى ، سخت‌كوشى و كينه‌ورزى معروف بود .\r\n« دهخدا »\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n( 129 )\r\n\r\n- خالد بن وليد -\r\n[ خالد ابن الوليد ابن المغيره المخزومى 
  ] معروف به سيف الدوله از مشاهير صحابه و از بزرگان قريش . در سال هفتم هجرت اسلام آورد و در جنگ احد جنگيد . در واقعه موته شركت داشت و سپاه شكست‌خورده مسلمانان را به مدينه رهبرى كرد و حضرت پيغمبر ( ص ) او را سيف الله لقب داد . در تسخير مكه شركت داشت و به امر حضرت پيغمبر بت معروف عزى را بشكست . در سال 21 ق . مدينه وفات يافت .\r\n« مصاحب ، ج يك »\r\n( 130 )\r\n\r\n- حيفا -\r\nدريا بندرى در شمالغرب اسرائيل بر دامنه كوه « كرمل » در انتهاى جنوبى خليج عكا در شرق مديترانه . منتهى اليه يكى از دو لوله‌اى است كه نفت عراق را به مديترانه مىآورد . بعد از استيلاى مسلمين بر فلسطين ، حيفا تحت الشعاع عكا واقع شد . در 1100 ق . صليبيون آن را گرفتند و تا حدى اهميت يافت . در 1177 صلاح الدين ايوبى آن را متصرف شد . اكنون شهر جديد حيفا در شرق شهر قديم قرار دارد .\r\n« مصاحب ، ج يك »\r\n( 131 )\r\n\r\n- كولوسس -\r\nيكى از عجايب هفتگانه دنيا كه در جزيره رودس واقع است . كولوسس مجسمه عظيم مفرغى هليوس ( خداى خورشيد ) در بندر رودس است . بين سال‌هاى ( 292 - 280 ق م . ) به دست خارس مجسمه‌ساز يونانى ساخته شد و در 224 ق م . بر اثر زلزله واژگون گرديد .\r\n( 132 )\r\n\r\n- انجمنه -\r\nح : « قريه‌ايست در نزديكى كوه اورامان از توابع كردستان . »\r\n( 133 )\r\n\r\n- ايلديرم بايزيد بسطامى -\r\nبايزيد اول ملقب به يلديريم ( صاعقه ) و معروف به ايلديريم بايزيد ( 755 - 805 ق ) پسر سلطان مراد ثانى ، سپاهى مشهور و چالاكى بود . بعد از پدر به سلطنت نشست .\r\nبلغارستان و قسمت اعظم آسياى صغير ، مقدونيه و صربستان را گرفت و نيروهاى متحد مجار و لهستانى و فرانسوى را در « نيكوپول » مقهور كرد . در جنگى كه بين او و تيمور در نزديكى آنكارا درگرفت ( 804 ق . ) بايزيد اسير شد . گويند تيمور او را در قفسى آهنين محبوس كرد و آخر الامر در آق‌شهر در اسارت درگذشت .\r\n« مصاحب ، ج يك »\r\n( 134 )\r\n\r\n- سلطان محمود خان ثانى -\r\n( 1199 - 1255 ق ) غازى سلطان بن عبد المجيد خان اول بن احمد خان ثالث ، سىمين سلطان عثمانى ، داراى افكار ترقيخواهانه ، در طول سلطنت دوبار با روسيه جنگ كرد . مهمترين عمل اين سلطان در طول سلطنت خود مربوط است به سال 1241 ق . كه متلاشى كردن و قلع و قمع طايفه « ينكچرى » است . ان واقعه به نام « واقعه خيريه » مشهور است .\r\n« قاموس الاعلام ، ج 6 »\r\n( 135 )\r\n\r\n- لاهوتيان -\r\nمنسوب به لاهوت ، لاهوت ( مشتق از الله ) اصل آن « لاه » و « واو » و « تاء » به او ملحق شده است ، در مقابل ناسوت به معنى عالم خداى ، عالم امر ، عالم معنى . لاهوت در نزد صوفيه حياتى كه ساريه است در اشياء و ناسوت محل آن . لاهوت عالم ذات الهى است كه سالك را در آن مقام فناء فى الله حاصل شود . بعضى گويند لاهوت در اصل « لا هو الا هو » است و تاء زايد است .\r\n« دهخدا »\r\n( 136 )\r\n\r\n- ناسوتيان -\r\nمنسوب به ناسوت ، مشتق از « ناس » ، ناسوت مقابل لاهوت ، اجسام كه دنيا و اين جهان باشد . عالم طبيعت و اجسام و جسمانيات و زمان را عالم ناسوت مىنامند و عالم ملك و\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nشهادت هم گويند . ناسوت يعنى طبيعت انسانى ، سرشت مردمى .\r\n« دهخدا »\r\n( 137 )\r\n\r\n- ادريس بن . . . بدليسى -\r\nمولانا حكيم الدين ادريس ( متوفى 926 ق . ) ، مورخ ، احتمالا كردنژاد . در خدمت آق‌قوينلو بود و چون كار شاه اسماعيل صفوى بالا گرفت به دربار عثمانى گريخت ( 907 ق ) و به خدمت سلطان بايزيد ثانى پيوست و مأموريت يافت كه تاريخ دولت عثمانى را به زبان فارسى بنويسد . بدليسى در جنگ چالدران ( 920 ق . ) همراه سلطان سليم بود . اثر عمده‌اش تاريخ هشت بهشت است در تاريخ سلطنت هشت تن از آل عثمان كه از زمان عثمان تا بايزيد ثانى پادشاهى كردند . اثر ديگرش « سليم‌نامه » است .\r\n« مصاحب ، ج يك »\r\n( 138 )\r\n\r\n- نمسه -\r\nاين لفظ از « نمتس » روسى گرفته شده به معنى بيگانه كه به اطريشىها و آلمان‌ها مىگفتند . در ايران فقط اطريشىها را به اين نام مىشناخته و مىخواندند .\r\n( 139 )\r\n\r\n- بارون‌ريطور -\r\n« بارون ژوليوس دورويتر « 1 » » كه يك انگليسى متخصص در امور مالى و مؤسس خبرگزارى رويتر بود پس از مذاكرات ماهرانه توام با پيش‌كشى هداياى زياد ( ظروف مخصوص شراب ) كه با دست و دلبازى به اطرافيان شاه داد ( و با كمك آليسن « 2 » وزير مختار انگليس در تهران ) در سال 1872 م . موفق به گرفتن امتياز تأسيس خط آهن از درياى خزر تا خليج فارس به اضافه حق تصرف مجانى كليه زمين‌هاى واقع در اين مسير و نيز مصالح لازم به منظور حفاظت اين خط گرديد . . .\r\n« رقابت روس و انگليس در ايران و افغانستان »\r\n( 140 )\r\n\r\n- ابو ايوب انصارى -\r\nابو ايوب خالد بن زيد انصارى ( متوفى 52 ق . ) صحابى معروف كه حضرت پيغمبر هنگام هجرت به مدينه در خانه او منزل كرد . بعد از پيغمبر خدمت على ( ع ) مىكرد .\r\nدر خلافت معاويه در سال ( 52 ق . ) با مسلمين به محاصره قسطنطنيه رفت و در آنجا وفات يافت .\r\nبعدها بر گور او مسجد بزرگى ساختند ( 863 ق . ) سلاطين عثمانى با تشريفات خاصى بر سر تربت ابو ايوب انصارى تاجگذارى مىكردند .\r\n« مصاحب ، ج يك »\r\n( 141 )\r\n\r\n- وهابى -\r\n[ وهابيه 
  ] شعبه‌اى از مسلمانان كه در عربستان در ناحيه نجد به توسط محمد بن عبد الوهاب تشكيل شد ( آخر قرن 12 و اوايل قرن 13 ق . ) به عقيده وهابيه تمام فرق اسلام از سنى و شيعه مشرك و كافر و در زمره بت‌پرستان هستند . توقير و تعظيم قبر پيغمبر و قبور ائمه را بدعت و نوعى بت‌پرستى مىدانند . مذهب وهابى در نجد ، احسا ، قطيف و عمان شيوع دارد .\r\n« اعلام معين ، ج 6 »\r\n( 142 )\r\n\r\n- استيعاب -\r\n« استيعاب فى معرفة الاصحاب » تاليف ابن عبد البر . استيعاب راجع است به شرح حال صحابهء رسول ( ص ) .\r\n( 143 )\r\n\r\n- كيره‌سون -\r\nاسكله و دريا بندرى در ساحل درياى سياه در 110 كيلومترى غرب طرابوزان .\r\nنصف جمعيت مسلمان و نصف ديگرش رومى و يك مقدار هم ارمنى . داراى يازده مسجد شريف ، يك تكيه و نه كليسا .\r\n« قاموس الاعلام ، ج 5 »\r\n\r\n\r\n","description":"","footnote":"\r\n( 1 )  Baron julius de Reuter \r\n( 2 )  Alison \r\n","page_name":" 380 ","page_number":380},
  {"content":"\r\n\r\n( 144 )\r\n\r\n- طرابوزان -\r\nطرابوزان يا طربزون بندريست در تركيه آسيايى كنار درياى سياه . نام باستانى آن « تراپزوس » است كه در سال 756 ق م . بدست مهاجرين يونانى سينوپ تأسيس شد . اين بندر ايستگاه اصلى جاده كاروانى به ايران بوده . از مهمترين آثار تاريخى آن مساجد « اورته‌جامع » ، « ينىجامع » و « كليساى اياصوفيه » است . بنا به قولى آخرين پناهگاه هلنيسم است .\r\n« مصاحب ، ج 2 ، بخش يك »\r\n( 145 )\r\n\r\n- تىير « 1 » -\r\nدولتمرد و مورخ فرانسه ، متولد مارسى ( 1877 - 1797 ) وكيل عدليه بود و بعدا در پاريس آغاز به روزنامه‌نويسى كرد و روزنامه  Le National  را تأسيس نمود ( 1830 ) . به استقرار سلطنت لوئى فيليپ كمك كرد و در 1832 به وزارت رسيد . مجلس ملى او را در 1871 م . به رياست جمهورى برگزيد و نام او با آزادسازى كشور پيوسته شد . او كه بر اثر ائتلاف احزاب سلطنت‌طلب و محافظه‌كار از قدرت ساقط شده بود ( 24 مه 1873 ) به نمايندگى سنا از  belfort  و بعدا به نمايندگى مجلس ملى از پاريس انتخاب شد . او دو اثر تاريخى مهم از خود باقى گذاشته :\r\nتاريخ انقلاب فرانسه ( 1827 - 1824 ) ، تاريخ دوره كنسولى و امپراطورى ( 1862 - 1845 ) .\r\n« لاروس »\r\n( 146 )\r\n\r\n- وصاف -\r\nشرف الدين عبد الله بن . . . شيرازى ملقب به « وصاف الحضره » از ادباء بزرگ قرن هشتم هجرت و مورد عنايت سلطان غياث الدين هشتمين حكمران مغول بود . اثر معروف وى كتاب « تجزية الامصار و تزجية الاعصار » است كه به تاريخ وصاف موصوف است و ذيلى است بر جهانگشاى جوينى . قبر وصاف در قبرستان كم‌وسعتى كه ميان حافظيه و هفت‌تنان در شيراز مىباشد واقع شده است .\r\n« اعلام معين ، ج 6 »\r\n( 147 )\r\n\r\n- اشيك‌آقاسىباشى -\r\nدر عهد صفويه و قاجاريه ، عنوان وزير تشريفات و سالاربار در دربار پادشاه . رؤساى تشريفات و مأمورين ايشيك‌خانه نيز عنوان اشيك‌آقاسى داشته‌اند و همه آن‌ها تحت نظارت اشيك‌آقاسىباشى بوده‌اند . در عهد صفويه اشيك‌آقاسىباشى مسئول نظم و ترتيب مجلس پادشاه بود . در مجالس رسمى وى چماقى زرين و مرصع به نام دگنك در دست گرفته مقابل پادشاه مىايستاد . پيشكشها هم بوسيله او از نظر پادشاه مىگذشت و معمولا عشرى از پيشكش‌ها بين او و پيشكش‌نويس‌ها تقسيم مىشد . در عهد قاجار نيز مقام اشيك‌آقاسىباشى همان مقام دوره صفويه را داشت .\r\n« مصاحب ، ج يك »\r\n( 148 )\r\n\r\n- بهمن ميرزا -\r\nپسر چهارم عباس ميرزا ، متولد 1225 ق . ، از فضلاى شاهزادگان قاجار و مردى فاضل‌پرور و كتاب‌دوست و صاحب كتابخانه معتبرى بود . بسيارى از كتب نفيسه فارسى به نام او تأليف شده و يا به تشويق او به چاپ رسيده . بهمن ميرزا مؤلف تذكرة الشعرائى است به نام « تذكره محمد شاهى » كه آن را به نام برادر خود محمد شاه در 1249 ق . به انجام رسانده . در سال 1263 ق .\r\nوالى آذربايجان شد و در 1301 ق در 76 سالگى در شهر شيشه ( شوشى ) درگذشت .\r\n« تاريخ رجال ايران ، ج يك »\r\n( 149 )\r\n\r\n- چچن -\r\nنامى كه روس‌ها به قومى مسلمان و بومى دامنه‌هاى شمالى قسمت مركزى قفقاز بزرگ اطلاق كرده‌اند . از تاريخ آن‌ها تا قرن هيجده ميلادى چندان اطلاعى در دست نيست . مذهب\r\n\r\n\r\n","description":"","footnote":"\r\n( 1 )  Thiers ( Adolphe ) \r\n","page_name":" 381 ","page_number":381},
  {"content":"\r\n\r\nحنفى از قرن هفده از طريق داغستان و كريمه بين آن‌ها نفوذ كرد و در آخر آن قرن در نتيجهء فعاليت نقشبنديه راسخ شد . اولين زد و خورد بين چچن‌ها و روس‌ها در 1732 روى داد . فعلا اقليتى در جمهورى خود مختار چچن - اينگوش هستند .\r\n« مصاحب ، ج يك »\r\n( 150 )\r\n\r\n- شاميل -\r\nشامل يا شيخ شامل ( 1212 - 1287 ق . ) ، رئيس فرقه نقشبنديه و سركرده مجاهدين مسلمان قفقاز كه در اواسط قرن سيزده قمرى در داغستان با سپاهيان تزار جنگيد . چندى با قاضى ملا مجاهد معروف قفقاز همكارى كرد و بعد از قتل قاضى ملا و جانشين او « حمزه بك » شيخ شامل سردار كل مجاهدين قفقاز شد . عاقبت در 1276 ق . دستگير و به « كالوگا » تبعيد شد . در 1285 ق .\r\nاجازه يافت كه به مكه برود . در مدينه درگذشت .\r\n« مصاحب ، ج 2 ، بخش يك »\r\n( 151 )\r\n\r\n- دانيال -\r\n Danial \r\n[ عبرى - خدا داور من است 
  ] يكى از انبياء بنى اسرائيل كه از تاريخ وى جز آنچه از كتاب « دانيال نبى » برمىآيد چندان اطلاع در دست نيست .\r\n« مصاحب ، ج يك »\r\n( 152 )\r\n\r\n- وندوم -\r\nح : « عمارت معروف پاريس است كه آن مناره مشهور - مناره ناپلئون - آن‌جا برپا بود . »\r\n( 153 )\r\n\r\n- سنت هلينه -\r\nح : « جزيره‌ايست در درياى آتلانتيك جنوبى كه تقريبا هزار و صد ميل در مغربى آفريقا واقع شده كه ناپلئون اول را آن‌جا محبوس كردند و در آن‌جا شش سال محبوس بود و در چهارم شعبان 1236 وفات يافت . » خانه‌اى كه ناپلئون در آن مىزيست بعنوان يادبود محفوظ است .\r\n« مصاحب ، ج يك »\r\n( 154 )\r\n\r\n- و گرم -\r\nح : « جنگ مشهور ناپلئون است كه پس از اين شكست بر تخت پادشاهى نمسه عروج كرد . اين فتح در 21 جمادى الاولى سنه 1214 هجرى اتفاق افتاد .\r\n( 155 )\r\n\r\n- مارنگو -\r\nح : « يكى از جنگ‌هاى مشهور ناپلئون با نمسه كه به پيروزى ناپلئون ختم شد ، 21 محرم الحرام سنه 1216 هجرى قمرى . »\r\n( 156 )\r\n\r\n- گرسيوز -\r\nح : « گرسيوز برادر افراسياب كه در قتل سياوش دخيل بود . » در داستان‌هاى ملى ايران برادر افراسياب كه او را به كشتن سياوش برانگيخت و سرانجام به دست كيخسرو كشته شد .\r\n« مصاحب ، ج 2 ، بخش يك »\r\n( 157 )\r\n\r\n- گروى -\r\nح : « نام يكى از خويشان افراسياب كه در كشتن سياوش حيلت‌ها انگيخت . »\r\n( 158 )\r\n\r\n- فرنگيس -\r\nح : « دختر افراسياب و زن سياوش . »\r\n( 159 )\r\n\r\n- بدليس -\r\nح : « شهر محقرى است نزديك وان . » تاريخ بناى شهر معلوم نيست در سال‌هاى اول فتوحات اسلامى فتح شد . در 1207 بدست ايوبيان افتاد و آنان عده‌اى زياد از كردها را در آن‌جا اسكان دادند . بعدا خاندانى از اكراد در آن‌جا فرمانفرمائى يافتند كه متناوبا از تيموريان ، قراقوينلو ، آن‌قويونلو و شاهان صفوى اطاعت كردند . در 1847 م . تركان عثمانى قدرت امراى كرد بدليس و وان را درهم شكستند .\r\n« مصاحب ، ج يك »\r\n( 160 )\r\n\r\n- شالون -\r\nح : « معسكر ناپلئون بود كه آن‌جا جنگ كرد و گرفتار شد . تا پاريس تقريبات سى فرسخ است . » تجارت شراب و غلات آن مهم است . از پيش از دوره روميان سابقه دارد . در قرن\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nششم ميلادى پايتخت بورگونى بود . چندى شوراى دينى ( از جمله شوراى 813 به امر شارلمانى ) در آن‌جا منعقد شد .\r\n« مصاحب ، ج 2 ، بخش يك »\r\n( 161 )\r\n\r\n- ماكماهون -\r\nح : « يكى از سرداران ناپلئون كه مجروح و اسير شد . »\r\n( 162 )\r\n\r\n- سنت‌كلود -\r\nح : « يكى از عمارات مشهور عالى پاريس است كه در فرنگستان معروف بود . او را آتش زدند . »\r\n( 163 )\r\n\r\n- بيسمارك -\r\nح : « اسم وزير دولت پروس است كه بعضى بيزمارك با « زا » معجمه مىخوانند . » عنوان كاملش « اوتوفورست‌فون بيسمارك » معروف به صدراعظم آهنين ( 1815 - 1895 ) سياستمدار آلمانى . موجد امپراطورى آلمان . نخست‌وزير ( 1862 - 90 ) پروس و صدراعظم آلمان ( 1871 - 90 ) . بيسمارك در آغاز دست به اقدامات شديد ضد سوسياليستى زد و قوانين ضد سوسياليستى 1878 ، نشر آثار سوسياليستى را ممنوع و به پليس اجازه جلوگيرى از اجتماعات آن‌ها داده شد ولى نتيجه‌اى نگرفت . ويلهلم دوم از ترس قدرت و نفوذ بيسمارك در سال 1890 او را بر كنار كرد .\r\n« مصاحب ، ج يك »\r\n( 164 )\r\n\r\n- پنجه دزديده -\r\nپنج روزى كه سابقا در ماه آخر سال اضافه مىكردند . چون در قديم ماه را سى روز مىگرفتند و به اين ترتيب سال 360 روز مىشد و پنج روز ديگر را به ماه آخر سال افزوده آن را پنجه دزديده يا خمسه مسترقه مىگفتند .\r\n( 165 )\r\n\r\n- لگزى -\r\nلگزى يا لزگى ، مردمى ساكن ناحيه كوهستانى شمال قفقاز شمالى در شوروى كه مسلمان سنى هستند . اقتصاد آن‌ها بر دامدارى و تا حدى كشاورزى استوار است . اصطلاح لزگى را به همه مردم كوهستان‌هاى داغستان و حتى به همه بوميان قفقاز شمالى نيز اطلاق مىكنند .\r\n( 166 )\r\n\r\n- ميرزا مهدى خان -\r\nميرزا مهديخان منشى الممالك ، پسر محمد نصير استرآبادى ، از فضلاء و رجال معتبر و معنون زمان نادر شاه و مدتى منشى الممالك او بود . تاريخ جهانگشاى نادرى ، دره نادره ، مبانى اللغه و منشآت از تأليفات وى است . در اوائل 1158 ق . كه عثمانيان در جنگ ايروان از نادر شاه شكست خورده و درخواست مصالحه نموده بودند در اواخر سال 1159 ق . كه نادر شاه از حدود خراسان به اصفهان وارد شد نماينده عثمانى « 1 » نيز در همين ايام براى اتمام مصالحه به اين شهر آمد و پس از مذاكراتى نادرشاه دو نفر نماينده از طرف خود براى بستن معاهده تعيين نمود و به اسلامبول فرستاد يكى از آن دو نفر ميرزا مهديخان بود .\r\n« تاريخ رجال ايران ، ج 4 »\r\n( 167 )\r\n\r\n- داريان -\r\n[ دريان - تركى 
  ] دهى از دهستان خامنه ، بخش شبستر ، شهرستان تبريز ، استان آذربايجانشرقى ، در هفت كيلومترى شمالغرب شبستر واقع است .\r\n« فرهنگ جغرافيائى »\r\n( 168 )\r\n\r\n- جعفر قليخان دنبلى -\r\nپسر امير احمد خان دنبلى كه پس از قتل پدر و عموهايش به قفقاز پناهنده شده بود موقعى كه آغا محمد خان قاجار به حدود آذربايجان آمد او را تأمين داده از آن‌جا نزد خود آورد . جعفر قليخان در سفر قره‌باغ و قشون‌كشى به قفقاز يكى از سرداران آغا محمد خان بود . پس از كشته شدن آغا محمد خان ( 1211 ق . ) در كوهستان‌هاى آذربايجان متوارى و ياغى شد . گاهى با\r\n\r\n\r\n","description":"","footnote":"\r\n( 1 ) نام نماينده عثمانى احمد افندى بوده است .\r\n","page_name":" 383 ","page_number":383},
  {"content":"\r\n\r\nقشون عثمانى و گاهى با قشون ايران كه براى سركوب او اعزام مىشدند جنگ مىكرد تا اين‌كه روس‌ها او را تطميع كرده يار و ياور خود نمودند . در 1228 ق . از طرف روس‌ها حاكم شكى شد . در 1229 ق . درگذشت و جنازه‌اش را به سامره حمل و در مقبره خانوادگى دنبلى دفن كردند .\r\n« تاريخ رجال ايران ، ج يك »\r\n( 169 )\r\n\r\n- ميرزا زين العابدين خوئى -\r\nآخوند ميرزا زين العابدين . . . خوئى ، عالمى فاضل و دانشمندى اديب بود همچنين از خطاطان هنرمند زمان خود به‌شمار مىآمد . چند جلد قرآن و مجموعهء دعا به خط كوفى نوشته كه در نهايت زيبائى است و هنر و ذوق و استعداد خود را در نگارش آن‌ها نشان داده است و ضمنا رساله‌اى نيز دربارهء رسم الخط كوفى تأليف نموده كه در مقدمه بعضى از چاپ‌هاى قران موجود است . رسالهء ديگرى نيز در شرح دعاى صباح در سال 1377 ق . تأليف كرده است .\r\n« تاريخ خوى »\r\n( 170 )\r\n\r\n- سچقان‌ئيل -\r\nسچقان به معنى موش و سچقان‌ئيل به معنى سال موش است . اولين سال از « دوره دوازده ساله » معين شده در نزد حكماى تركستان .\r\n« معين ، ج 2 »\r\n( 171 )\r\n\r\n- [ « شاه هم مىداند شيروان سنى است » - 
  ]\r\nضرب المثلى است بدين مضمون « ابا از اعتراف به اين معنى ندارم . »\r\n« امثال و حكم دهخدا »\r\n( 172 )\r\n\r\n- ناصر الملك -\r\nمحمود خان ( ناصر الملك - فرمانفرما ) همدانى از بزرگان طائفه قره‌گزلو و از رجال معروف دوره سلطنت قاجاريه است . در 1269 ق . نايب اول سفارت ايران در سن‌پترزبورگ ( لنينگراد كنونى ) در سال 1273 به تهران احضار و در 1275 كه منصبش ميرپنج بود ملقب به « ناصر الملك » گرديد . در 1277 از طرف ناصر الدينشاه مأمور به‌اتمام رساندن ساختمان راه گيلان شد . در 1279 به سمت وزير مختار ايران در انگلستان معين گرديد . در هشتم ربى الثانى 1305 قمرى سكته كرده درگذشت .\r\n« تاريخ رجال ايران ، ج 4 »\r\n( 173 )\r\n\r\n- غازيان -\r\nشهرى است متصل به بندر انزلى . غازيان به وسيله پلى نخست به ميان پشته و بعد به وسيلهء پلى ديگر به انزلى اتصال دارد . فاصله غازيان و انزلى كانال طبيعى است كه مرداب را به بحر خزر متصل مىسازد .\r\n( 174 )\r\n\r\n- حاج ملا رفيع -\r\nملا محمد رفيع شريعتمدار پسر ملا على پسر خليل الرحمن رودبارى گيلانى از علماى معروف گيلان كه در رشت مقيم بوده . وى از شاگردان ملا احمد ، معروف به « شريف العلماى مازندرانى » و « حاج سيد محمد باقر شفتى » بوده . در سال 1211 ق . متولد و در 1292 ق . در هشتاد و يك سالگى در رشت درگذشت . از آثار خير او ايجاد پل منجيل بين راه قزوين و رشت است .\r\n« تاريخ رجال ايران ، ج 2 »\r\n( 175 )\r\n\r\n- محمد بن يعقوب كلينى -\r\nكلينى رازى معروف به ثقة الاسلام ، مكنى به ابو جعفر ، شيخ مشايخ شيعه ، رئيس محدثين علماى اماميه و مروج مذهب شيعه در غيبت امام عصر . بفرموده ابن اثير ، اين عالم ربانى مجدد مذهب اثنى عشرى در رأس قرن سوم هجرت بوده ، چنانچه حضرت باقر عليه السلام مجدد قرن اول و حضرت رضا ( ع ) مجدد رأس قرن دوم و سيد مرتضى علم الهدى نيز مجدد رأس قرن چهارم بوده‌اند . كلينى يكى از محمدين ثلثهء اصحاب كتب اربعه و صاحب كتاب كافى مىباشد كه\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nيكى از آن چهار كتاب بوده و در مدت 20 سال آن را تأليف كرده . تأليفات ديگر كلينى : تعبير الرؤيا ، رد قرامطه ، رسائل الائمه ، كتاب الرجال و . . . سال وفات كلينى شعبان 329 هجرت در بغداد . ابو قيراط محمد بن جعفر حسنى يا حسينى به جنازه‌اش نماز خواند .\r\n« ريحانة الادب ، ج 5 »\r\n( 176 )\r\n\r\n- اصول كافى -\r\n[ الاصول من الكافى 
  ] يكى از سه كتاب مهم كافى ، از مهمترين كتب اربعه است . كافى مجموعه‌اى از احاديث شيعه اماميه ، تأليف ابو جعفر محمد كلينى ، از محدثين بزرگ شيعه در قرن سوم و چهارم ق . است . كتاب كافى برحسب موضوعات آن به چند كتاب تقسيم شده كه عده‌اى آن‌ها را به‌اختلاف 30 ، 32 ، 33 ، 34 ، 50 گفته‌اند . در نسخه‌هاى متأخر كافى آن را به طور كلى به سه قسمت كرده‌اند : اصول كافى ( احاديث مربوط به اصول دين ) ، فروع كافى ، روضه .\r\nاحاديث كافى را به اختلاف 670 / 15 ، 770 / 15 ، 176 / 15 ، 199 / 16 و 121 / 16 نوشته‌اند . كتاب كافى در ميان شيعيان شهرت و اعتبار فراوان دارد چنان كه مىگويند آن را به امام زمان ( عج ) عرضه كردند و ايشان فرمودند : « كاف لشيعتنا » يعنى براى شيعه ما بس است .\r\n« مصاحب ، ج 2 ، بخش يك »\r\n( 177 )\r\n\r\n- عيد فصح -\r\nيا عيد قيام مسيح ، عيد عمدهء مسيحيان است كه ساليانه به يادبود قيام عيسى پس از مرگ برپا مىكنند . منشا اين عيد آن بوده كه مسيحيان نخستين مراسم عيد فصح را رعايت مىكردند . در كليساى غربى تاريخ عيد فصح بين 22 مارس ( حوالى عيد نوروز ) و 25 آوريل ( حدود پنجم ارديبهشت ) متغير است . بيشتر مسيحيان اين عيد را پس از روزه بزرگ و هفته مقدس برپا مىدارند .\r\n« مصاحب ، ج 2 ، بخش يك »\r\n( 178 )\r\n\r\n- حسام السلطنه -\r\nسلطان مراد ميرزا حسام السلطنه ( متوفى 1299 ق . ) از شاهزادگان و رجال و حكام لايق و كافى قاجاريه پسر عباس ميرزا بود . خراسان را فتح و فتنه سالار را فرونشاند ( 1266 ق . ) . هرات را پس از محاصره طولانى فتح كرد ( 1273 ق . ) ميرزا حسينخان سپهسالار او را از حكومت خراسان معزول كرد . او در سفر اول شاه به فرنگ همراه او بود ( 1290 ق . ) وى در تاريخ قاجار به فاتح هرات مشهور است .\r\n« مصاحب ، ج يك »\r\n( 179 )\r\n\r\n- ركن الدوله علينقى ميرزا -\r\nهشتمين پسر فتحعليشاه كه در شوال 1207 ق . متولد شد . وى از 16 سالگى تا فوت پدر ( 1250 ق ) به‌استثناى يكى دو سال حاكم قزوين بوده . در جنگ ايران و روس ( 1242 ق ) يكى از سرداران لشكر ايران بود و با 5000 پياده و سوار زير فرماندهى عباس ميرزا مشغول نبرد با روس‌ها بود . پس از درگذشت فتحعليشاه يكى از محركين و مشوقين عليخان ظل السلطان جهت جلوس به تخت سلطنت بود و در همين سال ( 1250 ق ) بدست خود تاج بر سر ظل السلطان گذاشت و خطبه سلطنت به نام « عادلشاه » خوانده شد . ركن الدوله به همين جهت ملقب به تاج‌بخش گرديد .\r\n« تاريخ رجال ايران ، ج 2 »\r\n( 180 )\r\n\r\n- رضا قلى ميرزا -\r\nاز سركردگان قاجار در قرن 12 ق . ، برادر آغا محمد خان بود . در آغاز ظهور آغا محمد خان كه وى در اصفهان بود به او پيوست اما چندى بعد با وى به مخالفت برخاست و به مرتضى قليخان پيوست . با عده‌اى از اهالى لاريجان همدست شده بارفروش را گرفت و آقا محمد خان\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nرا كه در آن‌جا بود در خانه خود محاصره و گرفتار نمود ( 1195 ق . ) اما سرانجام به اصفهان نزد عليمراد خان زد و سپس به شيراز نزد صادقخان زند رفت و عاقبت به خراسان گريخت و در آن‌جا وفات يافت .\r\n« تاريخ رجال ايران ، ج 2 »\r\n( 181 )\r\n\r\n- سيف الدوله ميرزا -\r\nحاجى سيف الدوله ميرزا پسر سوم عليشاه ظل السلطان ( پسر دهم فتحعليشاه ) چون تا آخر سلطنت ناصر الدينشاه مىزيست و شاهزادهء معمرى بود شاه و ديگران او را حاجى عمو خطاب مىكردند و به علت پيرى حق جلوس داشت . در 1296 ق . حاكم اردبيل و مشكين شهر شد .\r\n« تاريخ رجال ايران ، ج 2 »\r\n( 182 )\r\n\r\n- طرشت -\r\nطرشت يا « درشت » كه نام قديم آن دوريست ، دهى است از بخش كن . رودخانه كن از وسط اراضى طرشت مىگذرد و سيلاب بهارهء آن براى كشت و زرع در اراضى جنوب تهران به مصرف مىرسد . اخيرا مركز مولد برق حرارتى با قدرت 000 / 50 كيلو وات و يك كارخانه ساختن لولهء بتون پيش‌فشرده براى لوله‌كشى آب و يك آبادى مسكونى در آن‌جا تأسيس يافته .\r\n« مصاحب ، ج 2 ، بخش يك »\r\n( 183 )\r\n\r\n- خالدات -\r\n[ جزاير جاويدان 
  ] يا جزاير سعادت ، نام جزاير كانايرى در مآخذ قديم عربى .\r\nيونانيان معتقد بودند كه « الوسيون » در اين جزاير قرار دارد .\r\n« مصاحب ، ج يك »\r\n( 184 )\r\n\r\n- فلك الداير -\r\nكتابى است از ابن ابى الحديد كه در انتقاد و اعتراض بر « المثل الساير » نوشته است .\r\n( 185 )\r\n\r\n- مثل الساير -\r\nكتابى است در ادبيات از ابن اثير ( متوفى 638 ق . ) .\r\n( 186 )\r\n\r\n- بهارلو -\r\nنام يكى از طوايف ترك در ايران . نام بهارلو ظاهرا مرتبط با شهر بهار شهرستان همدان است . سليمانشاه ايوائى ظاهرا در قلعه بهار مقر داشت و بعدا به علت نامعلومى به بغداد رفت و سلسله قراقويونلو از طايفه بهارلو بودند . بقاياى بهارلو در ايران جنوبى متفرقند . از جمله ايل بهارلو ( 8000 خانوار ) از ايلات خمسه فارس مىباشد .\r\n« مصاحب ، ج يك »\r\n( 187 )\r\n\r\n- قلعه تبر -\r\nبر سه فرسنگى شيراز است بر طرف جنوب مايل به مشرق بر كوهى كه با هيچ كوه پيوسته نيست و بر آن‌جا چشمه مختصرى است و در پاى آن قلعه چشمه ديگرى هست و در حوالى آن قلعه يك روزه راه آبادانى و علق چهارپاى نيست و بدين‌سبب آن را محصور نمىتوان كرد . هوايش به گرمى مايل است .\r\n« نزهت القلوب »\r\n( 188 )\r\n\r\n- ملوك شبانكاره -\r\nيا « اتابكان شبانكاره طايفه‌اى از كردان ناحيه تاريخى از ولايت فارس كه مركزش « ايگ » يا « ايج » بوده . كردان شبانكاره در اواخر قرن پنجم و اوائل قرن ششم ق . شامل پنج شعبه مهم بوده‌اند : اسماعيليان ، رامائيان ، كرزوبيان ، مسعوديان و اشكانيان . اين اكراد سلسله نسب خود را به اردشير بابكان مىرسانيده‌اند و در دوره بعد از اسلام از اواخر عهد آل بويه كسب قدرت كردند . در سال 756 ق . به دست آل مظفر منقرض گرديدند .\r\n« مصاحب ، ج 2 ، بخش يك »\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n( 189 )\r\n\r\n- دارابجرد -\r\n[ دارابجرد يا دارابگرد 
  ] از اقليم سيم است كه داراب بن بهمن بن اسفنديار ساخته است . شهرى است مدور ، چنان كه به پرگار كشند و حصارى محكم در ميان شهر بوده و خندق عميق داشته ، اكنون خراب است . هوايش گرمسير است . در آن حدود تنگى است سخت و محكم [ كه 
  ] آن را تنگ رنبه خوانند و در او قلعه استوارى است ، هواى خوش دارد و آبش از عيون و مصانع است .\r\nدر آن حدود مرغزاريست سه فرسنگ در طول و يك فرسنگ در عرض .\r\n« نزهة القلوب »\r\n( 190 )\r\n\r\n- شيرازنامه -\r\nكتابى است در تاريخ شهر شيراز تأليف شيخ فخر الدين ابو العباس احمد زركوب شيرازى كه آن را در حدود سال 734 ق . به نام حاج قوام الدوله وزير تأليف كرده است . اين كتاب داراى يك مقدمه و چند اصل است در جغرافياى شيراز ، تاريخ پادشاهان و اميران فارس و مشايخ و فاضلان و صوفيان شيراز . مؤلف در ضمن نوشتن تاريخ از كتاب‌هايى كه مورد استفاده‌اش بوده است نام مىبرد ، مانند فارس‌نامه ابن بلخى و تاريخ حمزه اصفهانى . نثر شيرازنامه خالى از تصنع نيست . . .\r\n« فرهنگ ادبيات فارسى درى »\r\n( 191 )\r\n\r\n- اصطخر -\r\nدر فارس‌نامه گويد در آن ملك هيچ قلعه از آن - قلعه اصطخر - قديم‌تر نيست و هر استحكامى كه جهت قلاع ممكن بود در آن‌جا كرده‌اند . در قديم آن را « سه گنبدان » خوانده‌اند زيرا قلاع شكسته و شنكوان در ماحول آن است . بر آن قلعه دره‌شكل زمينى عميق بود كه آب باران در آن رفتى و از يك طرفش به صحرا افتادى . عضد الدوله بر آن طرف سدى بست و آن زمين را به صاروج و سنگ و گچ حوضى ساخت كه به هفده پايه نردبان در او روند و به كرباس و قير و موم صاروج را چنان محكم گردانيد كه قطعا آب نمىتراويد . چندان آب در او جمع مىشود كه اگر هزار مرد يك سال از آن به كار برند يك پايه فروننشيند . هواى قلعه معتدل است . عيب اين قلعه آن‌كه حصار بليغ نتوان كرد .\r\n« نزهت القلوب »\r\n( 192 )\r\n\r\n- اتابكان فارس -\r\nعنوان سلسله‌اى از امراى ترك‌نژاد فارس كه از 543 تا 686 ق . در ولايت فارس حكومت كرده‌اند و چون جد آن‌ها سلغر نام داشته آن‌ها را آل سلغر و « سلغريان » نيز مىخوانند . حكومت اتابكان فارس در اوايل ، تحت نفوذ سلاجقه بود و بعد تحت نفوذ خوارزمشاهيان درآمد و در اواخر امراى اين سلسله مطيع ايلخانيان مغول شد . در زمان امارت اين سلسله « شمس قيس رازى » مؤلف كتاب المعجم و سعدى شيرازى آثار خود را تأليف نمودند .\r\n« مصاحب ، ج يك »\r\n( 193 )\r\n\r\n- شعب بوان -\r\nاز مشاهير متنزهات جهان است ، دره‌ايست در ميان دو كوه طولش سه فرسنگ و نيم در عرض يك فرسنگ و نيم . همه درختستانست بانواع ميوه‌ها و هوايى در غايت خوشى و اعتدال .\r\nدر آن‌جا در ميان دره رودى بزرگ روان است و بر هر دو طرف سر آن كوه‌ها اكثر اوقات از برف خالى نبود و درين عرصهء مذكور قطعا از كثرت درختستان آفتاب بر زمين نتابد . چشمه‌سارهايش بسيار و آبهايش زلال است و حكما گفته‌اند . « من محاسن الدنيا اربعة : غوطه دمشق و سغد سمرقند و شعب بوان و مرج شيدان » . و از اين چهار موضع دو موضع شعب بوان و مرج شيدان از حساب ملك فارس است .\r\n« نزهت القلوب »\r\n( 194 )\r\n\r\n- احياء العلوم -\r\nيكى از بزرگترين كتب دينى ، اخلاقى ، عرفانى و مواعظ از ابو حامد محمد\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nغزالى است . اين كتاب منقسم است به چهار ربع ( ربع عبادات ، ربع عادات ، ربع مهلكات و ربع منجيات ) و هر ربع داراى ده كتاب است . احياء العلوم از زمان مؤلف در عالم اسلام اهميت داشته و مورد توجه علماى سنى و شيعه قرار گرفته و در زمان مؤلف حتى به سرزمين مغرب رفت . كيمياى سعادت ملخص و تحريرى است به فارسى از احياء العلوم كه توسط خود غزالى انجام شده . محمد زبيدى معروف به « سيد مرتضى » در ( 1201 ق ) شرحى بر احياء العلوم نوشته .\r\n« مصاحب ، ج يك »\r\n( 195 )\r\n\r\n- مقامات حريرى -\r\nكتابى است تأليف ابو محمد قاسم بن على الحريرى . مؤلف ، اين كتاب را به تقليد از مقامات بديعى نوشته . حريرى از ادباى مشهور ايرانى از مردم بصره ( 446 - 515 ق ) و از ائمه عصر خويش بوده و در مقامه‌نگارى مهارت تام داشته و « مقامات حريرى » از شاهكارهاى ادب عرب است .\r\n« اعلام معين ، ج 6 »\r\n( 196 )\r\n\r\n- علامه حلّى -\r\nشهرت جمال الدين حسن ابن يوسف ابن مطهر حلى از فقهاى بزرگ شيعهء اماميه . علاوه بر فقه و اصول در كلام و حكمت و حديث متبحر بوده و در 707 ق . به مناسبت فتوايى كه دربارهء بطلان طلاقى كه سلطان محمد الجايتو زن محبوبش را داده بود ، داد طرف توجه فوق العاده پادشاه مذكور واقع شد و موجب گرويدن اين پادشاه به مذهب شيعه گرديد . علامه حلى در حكمت و معقول شاگرد « خواجه نصير الدين طوسى » و « كاتبى قزوينى » و در كلام و فقه شاگرد « محقق حلى » و « سيد ابن طاووس » و « ابن ميثم » بوده است . وفات در عراق و در نجف جنب مرقد حضرت على مدفون گرديد . تأليفات مهم : ارشاد الاذهان الى احكام الايمان ، در فقه . الالفين الفارق بين الصدق و المين ، در اثبات امامت حضرت امير . ايضاح المقاصد ، در شرح حكمت كاتبى قزوينى و چند اثر ديگر .\r\n« مصاحب ، ج 2 ، بخش يك »\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n\r\n« معنى بعضى لغات »\r\n« آ »\r\nآبار - چاه‌ها ، جمع بئر به معنى چاه .\r\nآلام - دردها ، رنج‌ها .\r\n« الف »\r\nابطال - بطل‌ها ، پهلوان‌ها .\r\nابكار - جمع بكر .\r\nاتيان - آمدن .\r\nاثقال - بارهاى گران .\r\nاثيم - گناهكار .\r\nاجلاء - دور شدن از وطن .\r\nاجوبه - جواب‌ها .\r\nاحوط - نزديك‌تر به احتياط .\r\nاخافت - ترس و وحشت .\r\nاختلاج - جهيدن و تكان خوردن عضو .\r\nاخوه - برادران .\r\nادام - نان خورش .\r\nادانى - نزديكان .\r\nارجاء - طرف‌ها .\r\nاريب - عاقل .\r\nازار - پوشاك ، جامه .\r\nازعاج - ازجا برانگيختن .\r\nازيراك - زيراكه .\r\nاستبشار - شاد شدن .\r\nاستجمام - ماندگى و پرآب شدن چاه .\r\nاستظال - به سايه پناه بردن و در آن نشستن .\r\nاستكانت - خاضع بودن .\r\nاستكراء - كرايه كردن .\r\nاستلام - دست و بوسه زدن به چيزى به قصد زيارت .\r\nاستمتاع - لذت بردن .\r\nاستمناء - خارج ساختن منى از آلت تناسلى با دست .\r\nاستهلال - جهت ديدن ماه در شب اول به آسمان نگاه كردن ، جستجوى ماه نو كردن .\r\nاسف - اندوه سخت ، افسوس .\r\nاسقام - بيمارىها .\r\nاسواق - بازارها .\r\nاسيل - موى نرم و دراز كه فروهشته باشند .\r\nاصطفا - كسى را برگزيدن .\r\nاضائه - روشن كردن و روشن شدن .\r\nاظلال - سايه انداختن .\r\nاعالى - اشخاص بلندمرتبه .\r\nاعباء - متاع‌ها .\r\nاعمش - كسى كه چشمش ضعيف باشد و از آن آب بريزد .\r\nاعمى - آن‌كه از چشمش در اثر بيمارى آب بريزد .\r\nاعوام - سال‌ها .\r\nاغبر - گردآلود .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nاغوا - گول زدن .\r\nافادت - جمع افاده به معنى فايده دادن .\r\nافاقه - بهبودى يافتن .\r\nافراد - يكى كردن ، تنها به كارى روى آوردن .\r\nافلاق - سخن عجيب و شگفت آوردن .\r\nاقتفاء - از پى كسى رفتن ، پيروى كردن .\r\nالواد - جمع الود به معنى سركش .\r\nالوف - جمع الف به معنى هزار .\r\nاماء - صد كس شدن و صد كس گردانيدن قوم .\r\nامپريال - سكه طلا كه سابقا در روسيه رايج بوده .\r\nامزجه - جمع مزاج به معنى سرشت .\r\nانثلام - رخنه‌دار گردانيدن .\r\nانخفاض - به‌نشيب افتادن .\r\nاندكاك - كوبيده شده .\r\nانكيس - نام شكلى از اشكال رمل .\r\nاودانى - مأخوذ از آيه ده سوره النجم « يا نزديك‌تر » .\r\nاوطان - وطن‌ها .\r\nاهواء - هوس‌ها .\r\nايقان - يقين كردن .\r\n« ب »\r\nبابوشقه - مأخوذ از روسى به معنى والدين ، نام كشتى است .\r\nبادى - غير حاضر .\r\nباره - حصار .\r\nباستيان - مأخوذ از انگليسى به معنى بارو ، ديوار قلعه .\r\nباصرى - يكى از ايلات خمسه فارس .\r\nبثّ - آشكار ساختن راز و اندوه خود .\r\nبتّ شكوى : گلايه كردن .\r\nبخّ - كلمه‌ايست براى مدح و مسرت و تمجيد .\r\nبرارّى - جمع بريه به معنى صحرا .\r\nبراعت - برترى ، تفوق .\r\nبرجيس - ستاره مشترى .\r\nبرزين - نام آتشكده‌اى بوده در خراسان كه آن را آذر برزين ، آتش برزين و آذر برزين مهر گفته‌اند .\r\nبسقو - لفظ تركى به معنى كمينگاه .\r\nبسطت - فراخى ، وسعت .\r\nبشره - روى پوست بدن انسان .\r\nبضاع - سيراب شدن .\r\nبضعه - پاره‌اى از گوشت .\r\nبطل - پهلوان .\r\nبطين - بزرگ شكم .\r\nبعض - پاره‌اى از چيزى ، برخى .\r\nبغال - جمع بغل به معنى استر نر .\r\nبلسان - درختى با گل‌هاى سفيد كوچك .\r\nبنان - سرانگشتان .\r\nبوار - هلاك شدن .\r\nبولكنيك - مأخوذ از روسى به معنى سرهنگ .\r\nبياض - سفيد .\r\nبيداء - بيابان .\r\n« پ »\r\nپالكى - دو صندوق چوبى روباز كه به دو پهلوى قاطر مىبندند و دو نفر مسافر در آن مىنشيند .\r\nپرندوش - شب گذشته .\r\nپشته - بارى كه بتوان آن را به پشت برداشت .\r\nپنين شلاء - شبه‌جزيره .\r\nپوت - مقياس وزن در روسيه معادل 16 كيلوگرم .\r\n« ت »\r\nتأديه - ادا كردن ، پرداختن پول .\r\nتائب - توبه‌كننده .\r\nتجرّع - فروبردن خشم .\r\nتدمير - هلاك كردن ، تباه كردن .\r\nتدهين - روغن‌مالى كردن .\r\nتذليل - ذيل دادن .\r\nترصين - چيره شدن به شناخت .\r\nترويه - در كارى تفكر و انديشه كردن . يوم الترويه : روز هشتم ماه ذيحجه .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nتشبثّ - دست‌آويز ساختن چيزى .\r\nتشريق - به سوى مشرق روى آوردن ، روشن ساختن . ايام تشريق : سه روز بعد از عيد قربان كه در قديم عرب‌ها گوشت‌هاى قربانى را خشك مىكردند .\r\nتصّرم - پايدارى و بردبارى كردن .\r\nتعب - رنج ، الم .\r\nتعجيز - درنگ گردانيدن كسى .\r\nتعليق - آويزان كردن چيزى به چيزى ديگر .\r\nتغليب - چيره كردن كسى را .\r\nتلبثّ - درنگ كردن .\r\nتلبيه - لبيك گفتن در حج .\r\nتلبيس - پوشاندن حقيقت ، فريب به‌كار بردن .\r\nتلثيم - ماليدن دست و صورت بر حرم .\r\nتموز - تابستان .\r\nتنضيد - مرتب كردن ، روىهم چيدن .\r\nتنعيم - موضعى است بر سه يا چهار گروه از مكه كه نزديك به اطراف جبل به سوى خانهء كعبه است .\r\nتنكه - شلوار كوتاه .\r\nتنكيل - عقوبت كردن .\r\nتنيّن - اژدها .\r\nتوريّه - پنهان كردن .\r\nتوطين - دل نهادن بر چيزى .\r\nتهليل - « لا إله الا الله » گفتن .\r\nتيول - ملك و آب و زمينى كه سابقا دولت يا پادشاه به كسى واگذار مىكرد كه از درآمد آن زندگى كند .\r\n« ث »\r\nثعبان - اژدها .\r\nثمانيّه - هشت .\r\nجبان - ترسو .\r\nجبل - كوه .\r\nجبّه‌خانه - اسلحه‌خانه .\r\nجحود - انكار كردن .\r\nجراد - ملخ .\r\nجرگ - گروه .\r\nجسر - پل .\r\nجقّه - ناقه كهن‌سال .\r\nجمّ - فراوان .\r\nجميل - زيبا .\r\nجنابت - حالت انسان پس از مقاربت كه غسل بر او واجب مىشود .\r\nجنان - جمع جنت به معنى بهشت .\r\nجودى - نام كوهى است در تركيه كه بنا به روايتى كشتى حضرت نوح در آن نشسته .\r\nجيّد - بسيار نيك .\r\n« چ »\r\nچتور - مقياس اندازه در روسيه معادل تقريبا 125 گرم .\r\n« ح »\r\nحاجر - مانع .\r\nحاسر - مبارزى برهنه كه زره و خود و سپر نداشته باشد .\r\nحافى - پابرهنه .\r\nحبلى - زن آبستن .\r\nحدّ - نوعى سياست شرعى كه معمولا با لفظ زدن و خوردن همراه است .\r\nحدث - چيزى كه در سنت و شرع معروف باشد .\r\nحَرّ - گرما .\r\nحُرِّ - بانو .\r\nحزاء - منجم .\r\nحصانت - منيع و استوار بودن .\r\nحصن - قلعه ، دژ .\r\nحصيات - سنگريزه .\r\nحصين - جاى استوار و محكم .\r\nحضانت - نگهدارى كردن ، در دامن خود\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nپرورداندن .\r\nحضاير - جمع حضيره به معنى مقدمه سپاه ، جماعت .\r\nحطّاب - هيزم‌فروش .\r\nحظيره - محوطه ، چهارديوارى .\r\nحلىّ - زينت‌ها .\r\nحمر - جمع احمر .\r\nحمل - نام برج اول از دوازده برج فلكى برابر فروردين‌ماه .\r\nحمول - حليم ، بردبار .\r\nحنوط - بوى خوش براى مردگان .\r\nحيض - بىنماز شدن زن ، خارج شدن خون از زن ماهى يك مرتبه به مدت چند روز .\r\n« خ »\r\nخارت - كارت ، نقشه .\r\nخاصّه‌تراش - سلمانى مخصوص پادشاه .\r\nخاطف - درخشندگى كه چشم را خيره كند .\r\nخامد - خاموش ، ساكت .\r\nخبث - پليدى - ناپاكى .\r\nخبط - اشتباه . خبط دماغ : شوريدگى .\r\nخدّ - رخسار .\r\nخرسيس - لفظ تركى به معنى دزد .\r\nخرق - پاره كردن .\r\nخروف - بره نر .\r\nخستن - آزردن ، زخمى كردن و زخمى شدن .\r\nخضر - سبز ، جاى سبز و خرم .\r\nخضرت - رنگ سبز .\r\nخطّاف - دزد .\r\nخطب - كار بزرگ .\r\nخطر - شرف و بزرگى قدر و مقام .\r\nخط رحال - پايان سفر .\r\nخلط - درهم آويختن چيزى با چيز ديگر .\r\nخن - خانه زير كشتى .\r\nخوشيدن - خشكيدن ، خشك شدن .\r\nخياره - دندانه ، گنگره .\r\nخياط - سوزن .\r\nخيف - جاى بلندتر از مسيل آب در دامنه كوه .\r\n« د »\r\nدرر - درّها .\r\nدرع - زره ، جامه جنگى .\r\nدز - دژ .\r\nدقايق - باريك و ريزه .\r\nدمع - اشك چشم .\r\nدهره - داس ، شمشير .\r\nديبه - ديبا ، ابريشم .\r\nديجور - تاريكى شب ، شب دراز و بسيار تاريك .\r\n« ذ »\r\nذاكون - نگا . زاكون .\r\nذايدطيش - دوركننده سستى ، سرحال و عاقل بودن .\r\nذباب - مگس .\r\nذرع - مقياس طول معادل 104 سانتىمتر .\r\nذروه - بلندى ، اوج .\r\nذلول - رام ، مطيع .\r\nذميم - نكوهيده ، زشت .\r\nذنوب - گناه‌ها .\r\nذو المنن - صاحب احسان‌ها .\r\n« ر »\r\nراسيات - محكم .\r\nراويه - مشك آب .\r\nرايض - رام و دست‌آموز .\r\nرحال - جمع رحل به معنى منزل .\r\nرجل - پا .\r\nردا - بالاپوش .\r\nرزانت - باوقار بودن .\r\nرزين - سنگين .\r\nرطب - تر و تازه .\r\nرطب لسان - خوش‌بيان .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nرعاف - خون آمدن از بينى .\r\nركوب - سوار شدن .\r\nرمد - درد چشم .\r\nرمله - ريگ ، قطعه‌اى زمين كه در آن ريگ بالا آمده .\r\nرمله سبخه - شنزار و خشك و بىآب .\r\nرواق - ايوان .\r\nروح - راحت ، رحمت ، آسايش .\r\nريح - باد ، نسيم .\r\nريزش - كام ، آرزو .\r\nريمن - مكار ، حيله‌گر .\r\n« ز »\r\nزاكون - لفظ روسى به معنى قاعده و قانون .\r\nزبى - بار كردن كسى و از پس راندن او .\r\nزخّار - بسيار پر و لبريز .\r\nزرقا - در اين‌جا به معنى تيزى بصر است . اشاره است به « زرقا » زن دوران جاهليت عرب كه به تيزى چشم مشهور بود .\r\nزلّت - خطا ، لغزش .\r\nزلزال - لرزاندن ، جنباندن .\r\nزله - نگا . زلّت .\r\nزنج - نگا . زنگى .\r\nزنگى - منسوب است به زنگ يا زنگبار كه نام مملكتى است در آفريقا با مردم سياهپوست .\r\nزهره - واحد زهر به معنى شكوفه درخت .\r\nزىّ - هيئت ، شكل ، لباس .\r\nزى توريّه - مخفيانه .\r\nزيت - روغن زيتون .\r\n« س »\r\nسباع - درندگان .\r\nسبط - نوه .\r\nسحاب - ابر .\r\nسخط - خشم گرفتن ، ضد رضا .\r\nسدّه - درگاه ، پيشگاه .\r\nسرّا - شادى ، شادكامى .\r\nسرحان - گرگ .\r\nسرق - دزدى .\r\nسره - برگزيده .\r\nسرين - منسوب به سر ، مقابل پايين ، بالش .\r\nسقيم - بيمار ، مريض .\r\nسكينه - وقار ، آرامش .\r\nسلافه - عصاره و چكيده چيزى .\r\nسلخ - روز آخر هر ماه قمرى .\r\nسُم - آغل .\r\nسَمّ - سوراخ .\r\nسَمّ الخياط - سوراخ سوزن .\r\nسَما - آسمان .\r\nسماك - نام هريك از دو ستاره روشن در آسمان كه يكى را « سماك رامح » و ديگرى را « سماك اعزال » و هر دو را در عربى « سماكان » گويند .\r\nسمر - شب و سياهى شب .\r\nسمك - ماهى .\r\nسواره - لفظ فرانسوى به معنى شب‌نشينى .\r\nسوام - گله و رمه گاو و گوسفند .\r\nسور - ديوار دور شهر .\r\nسهل - زمين نرم ، خلاف جبل .\r\nسيبه - مأخوذ از تركى ديوارى كه در سر كوچه يا محله يا جاى ديگر درست كنند براى حفاظت محله از هجوم دشمن .\r\nسيورغال - مأخوذ از مغولى به معنى تيول . قطعه زمينى يا درآمد آن‌كه از طرف پادشاه به‌جاى حقوق يا مستمرى به كسى بخشيده مىشود .\r\n« ش »\r\nشخن - خراش ، خليدگى .\r\nشدّ - محكم كردن .\r\nشدّ رحال - كنايه از سفر .\r\nشرزه - خشمناك .\r\nشرم - پاره‌اى از دريا .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nشعير - مقياس طول برابر 16 / 1 دانگ .\r\nشقشقه - بيهوده .\r\nشكوى - گله ، اندوه .\r\nشنيع - زشت ، قبيح .\r\nشوشه - لوح يا علامتى كه بر سر قبر كسى نصب كنند .\r\nشوط - يك‌بار گردش كامل دور كعبه .\r\n« ص »\r\nصالدات - سالدات : سرباز .\r\nصرّه - كيسهء پول .\r\nصعاب - كارهاى سخت .\r\nصعلوك - فقير ، ضعيف .\r\nصفر الكفّ - دست خالى .\r\nصفرا و بيضا - پول و نقود .\r\nصفّه - ايوان ، شاه‌نشين .\r\nصمّا - سخت و محكم .\r\nصمام - بلاى سخت .\r\n« ض »\r\nضباب - جمع ضب به معنى مه .\r\nضرّا - سختى ، تنگدستى .\r\nضوء - نور ، روشنايى .\r\nضيغم - شير درنده .\r\nضيمران - ريحان .\r\n« ط »\r\nطائل - طايل : قدرت ، فضل ، توانگرى .\r\nطغرا - چند منحنى تودرتو كه اسم شخص در ضمن آن گنجانده مىشود و بيشتر روى مسكوكات يا روى مهر نقش مىكنند .\r\nطمطام - وسط دريا .\r\nطمطم - مرد سخنگو ناسره‌گوى ، خلاف فصيح .\r\nطوبى - سعادت .\r\nطوبى لك - خوش به حال تو .\r\nطيش - سبك شدن ، بىعقل شدن .\r\nطين - خاك ، گل .\r\n« ظ »\r\nظفر - ناخن .\r\n« ع »\r\nعاصف - باد تند و سخت .\r\nعامره - مؤنث عامر ، آباد و برقرار .\r\nعانه - رستنگاه موى در زير ناف ، زهار .\r\nعتقا - جمع عتق ، بنده آزاد شده .\r\nعرجون - چوب خوشه خرما .\r\nعزايم - مقصدها .\r\nعصعص - پايين ستون فقرات .\r\nعظم - بزرگى .\r\nعفير - گوشت به آفتاب خشك شده .\r\nعقاقير - دواها ، گياهان داروئى .\r\nعقيان - زر و طلا .\r\nعكّام - كسى كه بار به‌روى شتر مىبندد .\r\nعمياء - زن كور .\r\nعنود - ستيزه‌كار .\r\nعوالى - جمع عاليه مؤنث عالى .\r\nعون - مساعدت ، يارى .\r\nعيوق - ستاره‌اى سرخرنگ و روشن در طرف راست كهكشان .\r\n« غ »\r\nغادر - خائن ، عهدشكن .\r\nغازى - كسى كه در راه خدا جنگ كند .\r\nغاشيه - پوشش زين اسب .\r\nغال - زمين پست و پردرخت .\r\nغراب - كشتى بادى .\r\nغرر - جمع غره ، برگزيده .\r\nغسق - تاريكى اول شب .\r\nغفران - بخشيدن گناه .\r\nغلال - جمع غليل به معنى تشنگى .\r\nغمره - آب متراكم و انبوه .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nغوايت - گمراهى .\r\n« ف »\r\nفاس - تبر .\r\nفايز شدن - به‌كام دل رسيدن .\r\nفجّ - راه فراخ ميان دو كوه .\r\nفخّ - دام ، تله .\r\nفذالك - حاصل .\r\nفرتنه - لفظ تركى به معنى انقلاب .\r\nفرضه - رخنه ، دهانهء جوى كه از آن آب بردارند .\r\nفسح - فراخى ، گشادگى .\r\nفسطاط - خيمه ، سراپرده .\r\nفسوق - خارج شدن از دستور خدا .\r\nفشل - سستى .\r\nفضيحت - عيب ، رسوايى .\r\nفطن - زيرك ، دانا .\r\nفظّ - مرد درشتخوى بددل .\r\nفظيع - كار بسيار زشت .\r\nفواكه - ميوه‌ها .\r\nفوت - لفظ انگليسى واحد طول معادل 3048 / 0 متر .\r\nفورتنه - نگا . فرتنه .\r\nفيس - كلاه .\r\n« ق »\r\nقائد - جلودار ، پيشوا .\r\nقائد جيش - فرمانده .\r\nقاصف - باد سخت شكننده .\r\nقاطن - مقيم .\r\nقايف - قيافه‌شناس ، پىشناس .\r\nقبل - نزد ، پيش .\r\nقذّان - جمع قذّه به معنى كيك .\r\nقربه - مشك آب .\r\nقروش - واحد پول روسى .\r\nقسرى - اجبارى .\r\nقسيس - كشيش .\r\nقشله - قشلاق .\r\nقصب - نى .\r\nقطاس - حيوان دريائى از قبيل بال و دلفين .\r\nقفار - بيابان‌هاى بىآب و علف .\r\nقلامه - ناخن .\r\nقلّاج - امتداد و مقدار درازى هردو دست .\r\nقلاووز - پيشوا ، راهنما .\r\nقلائص - شترهاى ماده جوان .\r\nقمره - قمارخانه .\r\nقنطره - پل بزرگ .\r\nقوّاس - پل بزرگ .\r\nقولچاق - مأخوذ از تركى به معنى مچ‌بند .\r\nقوىئيل - مأخوذ از تركى به معنى سال گوسفند .\r\n« ك »\r\nكاپاك - كپك : ماخوذ از روسى به معنى پشيز .\r\nكافل - پذيرنده ، پذيرنده تعهد كسى .\r\nكپ - كب : دهان .\r\nكربت - حزن ، اندوه .\r\nكرته - نيم‌تنه ، پيراهن .\r\nكردو - كرت .\r\nكسوة - جامه پوشيدنى .\r\nكلاه فرنگى - اطاقى مسقف در وسط كاخ‌ها و باغ‌ها براى استراحت .\r\nكلفت - سختى .\r\nكلك - قلم .\r\nكماهى - چنانچه آن مقدمه است .\r\nكوتوال - مأخوذ از هندى به معنى دژبان ، محافظ .\r\nكوسج - كوسه ، بىمو .\r\nكونين - تثنيه كون به معنى دو عالم ، اين جهان و آن جهان .\r\nكهوف - غارها .\r\nكيپ - بستر ، دهانه ، بغاز .\r\n« گ »\r\nگاوسر - گاوسار ، آن‌چه به شكل گاو باشد .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nگرانتين - مأخوذ از تركى به معنى قرنطينه ، ايستگاه بهداشتى .\r\nگروهه - گلوله .\r\nگره - ظرف آب .\r\nگورناطور - لفظ روسى به معنى حاكم .\r\n« ل »\r\nلا ريب - بدون شك .\r\nلآلى - لؤلؤها .\r\nلحف - شكاف ميان سرين و بن كوه .\r\nلحم - گوشت .\r\nلحيان - گودالى كه آب كنده باشد .\r\nلنتر - مأخوذ از فرانسه به معنى چراغى به بزرگى كاسه‌اى بزرگ كه در آن روغن بريزند و فتيله‌اى دارد كه آن را با دو زنجير را سقف مىآويزند .\r\nلوك - نوعى شتر كم‌موى باريك .\r\nليت - كلمه‌اى كه در مقام تمنى و آرزوى چيزى گفته شود . يا ليت : اى كاش .\r\n« م »\r\nمأزق - جاى تنگ ، حربگاه .\r\nمأكول - تناول شده .\r\nمألوف - انس گرفته شده .\r\nمبرور - كسى كه طاعتش مقبول شده .\r\nمتحابه - دوست .\r\nمتدكدك - كوبيده شده .\r\nمترسل - نامه‌نويس ، دبير .\r\nمتعّسر - مشكل ، سخت .\r\nمتقن - محكم ، استوار .\r\nمتمسّك - كسى كه به چيزى چنگ زند .\r\nمتاب - پاداش داده شده .\r\nمثبور - غمگين .\r\nمثيب - پاداش دهنده .\r\nمجرّه - كهكشان .\r\nمجسطى - ترتيب عظيم .\r\nمجوّف - ميان تهى ، خالى .\r\nمِحجَر - گرداگرد .\r\nمُحَجّر - سخت گرديده مثل سنگ .\r\nمحرور - گرمازده .\r\nمحطه - محل فرودآمدن ، منزل .\r\nمخذول - سرافكنده .\r\nمخيط - معبر ، گذرگاه .\r\nمدّ - واحد سنجش ، مقدار پرى دو دست مرد ميانه چون هردو كف را پر كند .\r\nمدر - كلوخ ، گل .\r\nمدرار - بسيار بارنده .\r\nمرابط - جمع مربط به معنى جاى بستن .\r\nمرصوده - بسيار انتظار كشيده شده .\r\nمروا - فال نيك .\r\nمسالك - جمع مسلك .\r\nمتوعب - از بيخ بركننده .\r\nمشبع - سير و پر .\r\nمشرع - جاى ورود به آب .\r\nمشعبذ - شعبده‌باز .\r\nمشكور - ستوده شده .\r\nمصطكى - صمغ سفيد رنگ ، سقز .\r\nمضجع - خوابگاه .\r\nمطوى - درهم پيچيده شده .\r\nمعاقل - برج‌ها ، دژها .\r\nمعفو - بخشوده شده ، عفو شده .\r\nمعقل - مأمن ، پناهگاه .\r\nمعلم - نشان و علامتى كه در كنار راه‌ها براى راهنمايى مىگذارند .\r\nمعّول - استوا ، تكيه‌گاه .\r\nمغار - غار ، كهف .\r\nمغفر - آن‌كه گناهش بخشوده شده .\r\nمغمى - غمگين و اندوهگين .\r\nمفارق - جمع مفرق ، جايى كه راه منشعب گردد و راه ديگر از آن جدا گردد .\r\nمفروز - ملكى كه سهام مالكان آن تحديد شده .\r\nمفلق - شاعرى كه سخن شگفت و عجيب بياورد .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nمقصور - كوتاه و خلاصه شده .\r\nمكارى - كسى كه اسب و شتر كرايه دهد .\r\nمكين - صاحب مكان ، جاگير ، محكم .\r\nملاحم - خطبه‌هاى غرا و حماسى .\r\nملاصق - نزديك ، پيوسته .\r\nملاهى - اسباب لهو و لعب .\r\nملجا - پناهگاه .\r\nملمّات - جمع ملمّه به معنى بلا .\r\nممر - گذرگاه ، محل عبور .\r\nمنابت - جمع منبت به معنى جاى روئيدن گياه .\r\nمنات - پول رايج روس .\r\nمناهى - نهى شده‌ها .\r\nمنبت - جاى روئيدن گياه .\r\nمنثلم - رخنه‌دار و شكسته .\r\nمنحدر - جايى كه از آن فرود آيند .\r\nمنطمس - نيست و محو شونده .\r\nمنغمر - فرورونده در آب يعنى غريق .\r\nمنقّح - پاك گرديده شده .\r\nمنكب - محلّ اتصال بازو و كتف .\r\nمنهل - جاى آب خوردن در راه .\r\nموئل - ايستادگاه آب .\r\nمواقعه - باهم به جنگ و ستيز برخاستن .\r\nموالف - موالفه : با كسى پيوستن و دوست شدن .\r\nموزه - نوعى پاانداز ، چكمه .\r\nموشى - جامهء نگارين .\r\nمهالك - مهلكه‌ها .\r\nمهيب - كسى يا چيزى كه از آن بترسند .\r\nميزاب - ناودان .\r\nميل - واحد مسافت برابر تقريبا هزار قدم ، 3 / 1 فرسخ .\r\n« ن »\r\nناجرمك - در بتكده نشستن و اطاعت كردن ، نام مردى بوده از زهاد و ترسايان . اصح آن ناجرمكى است .\r\nناقور - كرنا ، شيپور .\r\nناقه - شتر مادينه .\r\nنسر - كركس .\r\nنسطور - نام صاحب‌مذهب و فقيه و مجتهد ترسايان است .\r\nنضرت - تازگى ، شادابى .\r\nنفّاذ - بسيار نافذ .\r\nنفاس - ايام زچگى زن ، خونى كه پس از زاييدن از زن خارج شود .\r\nنقمت - عذاب ، عقوبت .\r\nنقيع - چاه بسيار آب ، آب ايستاده .\r\nنمله - يك مورچه .\r\nنهبوغ - كشتى دراز تندرو .\r\nنهج - روشن و آشكار .\r\nنيران - جمع نار ، آتش .\r\n« و »\r\nوافى - وفاكننده به عهد .\r\nوجع - درد .\r\nوحيد - يگانه .\r\nورس - مأخوذ از روسى واحد مسافت ، معادل 3500 قدم يا 06 / 1 كيلومتر .\r\nوسيم - خوبروى .\r\nوفد - به رسولى وارد شدن نزد كسى .\r\nوفود - جمع وافد ، كسى كه با پيغام وارد مىشود .\r\nوقع - قدر ، منزلت .\r\nولوج - داخل شدن .\r\nوهن - سستى ، ضعف .\r\n« ه »\r\nهاجره - مؤنث هاجر ، نيم روز ، شدت گرما .\r\nهارب - گريزنده .\r\nهبوط - فرود آمدن .\r\nهدى - چارپايى كه جهت قربانى به مكه بفرستند .\r\nهروله - رفتارى ميان دويدن و راه رفتن .\r\nهوام - جانوران زهردار .\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n« ى »\r\nيا ليت - اى كاش .\r\nيراق - اسلحه‌اى از قبيل شمشير و سپر ، زين و برگ اسب .\r\nيسر - آسانى ، مقابل عسر ، نام درختى .\r\nيتيمه - گوهر يكتا و بىمانند .\r\nيلكن - منجنيق .\r\nيمين - راست .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n\r\n[ فهرست‌ها 
  ]\r\n\r\nمنابع و مآخذ\r\n1 ) از صبا تا نيما ، يحيى آرين‌پور ، چاپ اول ، 2 جلد ، تهران ، 1351 ش . ، سربى ، وزيرى .\r\n2 ) الاعلام قاموس تراجم ، خير الدين زركلى ، چاپ اول ، 10 جلد ، لبنان ، 1975 م . ، سربى ، وزيرى .\r\n3 ) امثال و حكم ، على اكبر دهخدا ، چاپ سوم ، 4 جلد ، تهران ، 1352 ش . ، سربى ، وزيرى .\r\n4 ) برهان قاطع ، محمد حسين خلف تبريزى ( برهان ) ، به‌اهتمام محمد معين ، چاپ دوم ، 5 جلد ، تهران 1342 ش . ، افست .\r\n5 ) تاريخ ادبيات ايران ، ادوارد براون ، ترجمه رشيد ياسمى ، چاپ اول ، تهران ، 1345 ش . ، سربى .\r\n6 ) تاريخچه ساختمان ارك سلطنتى تهران و . . . ، يحيى ذكاء ، چاپ اول ، تهران ، 1349 ش . ، سربى .\r\n7 ) تاريخ خوى ، مهدى آقاسى ، چاپ اول ، تبريز ، 1350 ش . ، سربى .\r\n8 ) تاريخ رجال ايران ، مهدى بامداد ، چاپ اول ، 5 جلد ، تهران ، 1347 ش . ، سربى .\r\n9 ) تاريخ و جغرافياى دار السلطنه تبريز ، نادر ميرزا ، چاپ اول ، تهران ، 1323 ق . ، سنگى .\r\n10 ) تجارب السلف ، هندو شاه . . . نخجوانى ، به‌كوشش عباس اقبال ، چاپ دوم ، تهران ، 1344 ش . ، سربى .\r\n11 ) تحفة العراقين ، خاقانى شروانى ، به‌اهتمام يحيى قريب ، چاپ اول ، تهران ، 1347 ش . ، سربى .\r\n12 ) جام‌جم ، فرهاد ميرزا معتمد الدوله ، چاپ اول ، تهران ، 1272 ق . ، سنگى .\r\n13 ) جواهر الادب ، شيخ عبد الكريم سعادت ، شيراز ، 1341 ش .\r\n14 ) چند مقاله تاريخى و ادبى ، نصر الله فلسفى ، چاپ اول ، تهران ، 1342 ش . ، سربى .\r\n15 ) دانشنامه ايران و اسلام ، چاپ اول ، تهران ، 1357 ش ، سربى .\r\n16 ) دائرة المعارف فارسى ، غلامحسين مصاحب ، چاپ اول ، 2 جلد ، تهران ، 1345 ش . ، سربى .\r\n17 ) دائرة المعارف نو ، غلامحسين سعيديان ، چاپ هفتم ، 4 جلد ، تهران ، 1349 ش . ، سربى .\r\n18 ) دبستان المذاهب ، محسن فانى كشميرى ، چاپ اول ، بمبئى ، 1267 ق ، سنگى ، رحلى .\r\n19 ) رقابت روس و انگليس در ايران و افغانستان ، پىير كارلوترنزيو ، ترجمه عباس آذرين ، تهران ، 1359 ش .\r\n20 ) ريحانة الادب ، محمد على تبريزى ( مدرس ) چاپ سوم ، 8 جلد ، تبريز ، 1346 ش . ، سربى .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n21 ) زندگينامه شهيد نيكنام ثقة الاسلام تبريزى و . . . ، نصر اللّه فتحى ( آتشباك ) ، چاپ اول ، تهران ، 1352 ش .\r\n22 ) سفرنامه امين الدوله ، به كوشش اسلام كاظميه ، چاپ اول ، تهران ، 1354 ش . ، سربى .\r\n23 ) شرح‌حال و آثار فرهاد ميرزا معتمد الدوله ، ( پايان‌نامه ليسانس ) بهروز ثروتيان ، دانشكده ادبيات دانشگاه تبريز ، 1345 ش .\r\n24 ) شرح مأموريت آجودانباشى ، محمد مشيرى ، چاپ اول ، تهران ، 1347 ش . ، سربى .\r\n25 ) طبقات سلاطين اسلام ، اسنانلى لين‌پول ، ترجمه عباس اقبال ، تهران ، 1312 ش . ، سربى .\r\n26 ) فرهنگ آنندراج ، محمد پادشاه ، به كوشش محمد دبير سياقى ، چاپ اول ، 7 جلد ، تهران ، 1335 ش .\r\n27 ) فرهنگ ادبيات فارسى درى ، زهرا خانلرى ( كيا ) ، چاپ اول ، تهران ، بنياد فرهنگ ايران ، 1348 ش .\r\n28 ) فرهنگ جغرافيائى ايران ، دايره جغرافيائى ستاد ارتش ، چاپ اول ، 10 جلد ، تهران ، 1329 ش . ، سربى .\r\n29 ) فرهنگ فارسى ، محمد معين ، چاپ اول ، 6 جلد ، تهران ، 1352 ش . ، سربى .\r\n30 ) قاموس الاعلام ، شمس الدين سامى ، چاپ اول ، 6 جلد ، استامبول ، 1889 م . ، سربى .\r\n31 ) گلستان ارم ، عباسقلى آقا با كيخانوف ، به اهتمام عبد الكريم علىزاده [ و ديگران 
  ] ، باكو ، 1970 م . ، سربى .\r\n32 ) لغت‌نامه دهخدا ، على اكبر دهخدا ، چاپ اول ، تهران ، 1325 ش . ، سربى .\r\n33 ) مآثر و آثار ، محمد حسنخان اعتماد السلطنه ، تهران ، 1306 ش . ، سنگى .\r\n34 ) مآخذ قصص و تمثيلات مثنوى ، بديع الزمان فروزانفر ، چاپ دوم ، تهران ، 1347 ش . ، سربى .\r\n35 ) معجم الادبا ، ابو عبد اللّه ياقوت حموى ، چاپ اول ، 20 جلد ، مصر ، 1355 ق . ، سربى .\r\n36 ) معجم البلدان ، ابو عبد اللّه ياقوت حموى ، چاپ اول .\r\n37 ) معجم المفهرس ، محمد فؤاد عبد الباقى ، چاپ اول ، قاهره ، 1364 ق . ، سربى .\r\n38 ) ناسخ التواريخ ، ميرزا محمد تقى سپهر ( لسان الملك ) چاپ اول ، 15 جلد ، تهران ، 1306 ش .\r\n39 ) نزهت القلوب ، حمد اللّه مستوفى ، به كوشش محمد دبير سياقى ، چاپ اول ، تهران 1346 ش .\r\n40 ) نفح الطيب ، علامه شيخ احمد بن محمد المقرى ، 8 جلد ، بيروت 1968 م . ، سربى .\r\n41 ) وفيات الاعيان ، قاضى احمد خلكان ، چاپ اول ، قاهره ، 1949 م . ، 6 جلد ، سربى .\r\n42 ) يادداشتهاى چاپ نشده ، استاد حسن قاضى طباطبائى .\r\n43 ) يتيمة الدهر ، ابو منصور . . . ثعالبى ، چاپ اول ، بيروت ، 1374 ق . ، سربى .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n\r\n« نام‌ها »\r\n« آ »\r\nآپليون 117\r\nآرتين افندى 71 - 77\r\nآريانتال ( كمپانى ) 230\r\nآرقوتنسكى . . . 55\r\nآسماء 141\r\nآصف الدوله . . . 43\r\nآقا تقى ( مير غضب ) 92\r\nآقا سيد صافى 139 - 147 - 158\r\nآقا سيد على 31\r\nآقا شيخ جواد 321\r\nآقا محمد خان 20 - 48 - 119 - 299\r\nآقا مير ابو الفضل 136 - 139\r\nآقا ميرزا جواد ( امام جمعه ) 91\r\nآقا ميرزا زكى 216\r\nآقا ميرزا علينقى 216\r\nآقا ميرزا هدايت 213\r\nآگراناويج 28\r\nآلب ارسلان 260 - 343\r\nآنطولى رسل 82 - 239\r\nآوكخان 54\r\nآيدين پاشا 84\r\n« الف »\r\nابراهيم ( ع ) 127 - 131\r\nابراهيم پاشا ( پدر خديو ) 99 - 102 - 266\r\nابراهيم پاشا ( وكيل امور خديو ) 77\r\nابراهيم خليل افندى 31\r\nابن اثير 77 - 198 - 209 - 237\r\nابن مقله 56\r\nابو ايوب انصارى 257 - 258 - 260\r\nابو بكر ( ع ) 71 - 141\r\nابو بكره 104\r\nابو ذر 139\r\nابو ريحان بيرونى 323\r\nابو سفيان 144\r\nابو عبيده 135\r\nابو كرز 208 - 209 - 210\r\nابو الفتح آقا 40\r\nابو الفتح ميرزا 329\r\nابو الفدا 359\r\nابو القاسم قايم‌مقام 44\r\nابو الهول 107\r\nابى حازم 320\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nاحتشام الدوله 28 - 234\r\nاحمد افندى ( وكيل ايران در يافه ) 332\r\nاحمد بحرينى ( احسائى ) 91 - 141\r\nاحمد بن خلكان 100 - 105 - 113\r\nاحمد بن طولون 234 - 266\r\nاحمد خان دنبلى 44\r\nاحمد راسم پاشا 66\r\nاحمد مجتهد تبريزى ( ميرزا - ) 91\r\nادريس 153\r\nادريس بن . . . بدليسى 250\r\nارلوف اسكى ( حاكم تفليس ) 52 - 63 - 282\r\nاردشير بابكان 67\r\nاردشير درازدست 55\r\nارميا ( ع ) 311\r\nاريكليخان 48\r\nاستاراسيل اسكى ( حاكم قفقاز ) 29 - 303\r\nاستران اسكى ( كپيتان ) 65\r\nاسحق ( ع ) 311\r\nاسحق بن جعفر الصادق ( ع ) 100\r\nاسحق ميرزا 327\r\nاسد الله بيك 20\r\nاسد الله خان ( ميرزا - ) 49 - 50\r\nاسرافيل 139\r\nاسكندر بيك 331\r\nاسكندر رومى 88 - 296\r\nاسماعيل ( ع ) 311\r\nاسماعيل افندى ( حاجى - ) 47\r\nاسماعيل پاشا 38 - 98\r\nاسماعيل پاشا ( خديو مصر ) 89 - 102 - 112\r\nاشموئيل ( ع ) 311\r\nاعتضاد السلطنه 211\r\nافراسياب 226\r\nافراسياب بيك 20 - 130\r\nالكسندر اول 42\r\nالكساندر ميرزا 48\r\nالكسيوف 332\r\nاللهقلى ميرزا 71\r\nاليزابت 42\r\nاليساغو ( ع ) 311\r\nامام جعفر صادق ( ع ) 22 - 129 - 141\r\nامام حسن ( ع ) 72 - 140\r\nامام حسين ( ع ) 72\r\nامام رضا ( ع ) 27\r\nامام زين العابدين ( ع ) 140\r\nامام شافعى 98 - 99 - 102 - 155\r\nامام قايم ( ع ) 57\r\nامام محمد باقر ( ع ) 42 - 141\r\nامام محمد غزالى 356\r\nامام وردى ميرزا 20\r\nامان الله خان 319\r\nام جميل 104\r\nام فروه 141\r\nامير تيمور گوركانى 73\r\nامير خان 43\r\nامير المؤمنين على ( ع ) 57 - 72 - 73 - 96 - 128 - 154 - 201 - 247\r\nامين الدوله 286\r\nاندرى فليك سويج 33 - 308 - 332\r\nاندرى نقوف 291 - 293\r\nانسية الحورا 155 - 212\r\nانو ( موسيو - ) 71 - 244\r\nانورى ( شاعر ) 86\r\nانوشيروان ( شاه ) 288\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nانوشيروان ميرزا 38\r\nاويس قرنى 163\r\nايست بن تسكى 54\r\nايقناتيف ( سفير روس در اسلامبول ) 77 - 246 - 270\r\nايلدرم بايزيد 244\r\nاينال ناصرى 215\r\n« ب »\r\nبحدل بن سليم 134\r\nبرسباى 210 - 211 - 265\r\nبرقوق 211 - 215\r\nبروكن 312\r\nبروكيس 332\r\nبغرايتون مخرانسكى 49 - 55 - 61\r\nبقراط حكيم 53 - 238\r\nبگلروف لوارساب 49 - 282 - 297 - 310\r\nبلال 215\r\nبوغده نوسكى ( رييس پليس شكى ) 305 - 332\r\nبهاء الدوله ساسان ميرزا 19 - 331\r\nبهاء الملك ( حاجى - ) 319\r\nبهمن ميرزا 38 - 288\r\nبيبرس 113\r\nبيخه‌چو 37\r\nبيسمارك 296\r\nبيلك ( كلنل - ) 49 - 297\r\nبيكّر ( وزير مختار روس ) 287\r\n« پ »\r\nپالمستان ( لرد - ) 276\r\nپسكويچ 31\r\nپلانوف 40\r\nپيوس ( پاپ ) 291\r\n« ت »\r\nتال‌قرين 312\r\nتقى الدين پاشا ( والى حجاز ) 194 - 195 - 199 - 207\r\nتوپر 332\r\nترن‌چيو ( موسيو - ) 232\r\nتوسن پاشا 102 - 112\r\nتوفيق پاشا 113\r\nتول استوى 283\r\nتىير 275\r\n« ج »\r\nجابر بن عبد الله انصارى 141\r\nجبرئيل 139 - 154 - 211\r\nجستن شل ( وزير مختار انگليس ) 322\r\nجستى نيل اول 71\r\nجعفر قلى خان دنبلى 305\r\nجعفر قلى خان قاجار 21 - 119\r\nجمال الدين عبد الرزاق اصفهانى 31\r\nجودت پاشا 77 - 248 - 260 - 261\r\nجودىجى ( قونسول روس در باطوم ) 65 - 332\r\nجهانسوز ميرزا 330\r\n« چ »\r\nچرچل ( قونسول انگليس در انزلى ) 321\r\nچگين‌فو 332\r\n« ح »\r\nحاج آقا بيگ 67\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nحاجى ابو القاسم يزدى 25\r\nحاجى بهاء الملك - بهاء الملك\r\nحاجى شيخ رسول - رسول تبريزى\r\nحاجى شيخ مرتضى - مرتضى ( حاج شيخ - )\r\nحاجى معدل شيرازى - معدل شيرازى\r\nحاجى محمد هادى 123\r\nحاجى ملا رفيع - رفيع ( حاجى ملا - )\r\nحاجى ملا على كنى - على كنى ( حاج ملا - )\r\nحاجى ميرزا صفا - صفا ( حاجى ميرزا - )\r\nحاطب‌خيل 131\r\nحافظ شيرازى 275\r\nحالت پاشا 76 - 77\r\nحسام السلطنه 19 - 207 - 327\r\nحسن پاشا 89\r\nحسن پاشا ( پسر خديو ) 97 - 99\r\nحسن پاشا مستشار زراعت ) 331\r\nحسنعلى خان ( حاكم اردبيل ) 297\r\nحسين پاشا 89\r\nحمدى پاشا 65 - 236\r\nحمزه ( ع ) 143 - 144 - 152\r\nحميدان 136 - 137\r\nحوّا 129 - 263\r\nحيدر قلى ميرزا 20\r\n« خ »\r\nخاقانى شيروانى 27 - 31 - 53 - 56 - 78 - 99 - 104 - 147 - 163 - 196 - 203 - 355\r\nخالد بن وليد 234\r\nخان قجر آقا 63\r\nخريسته فورانطونوف 312 - 332\r\nخسرو خان كرمانى 91\r\nخضر ( ع ) 127 - 128\r\nخطيب تبريزى 44\r\nخليل پاشا 111\r\nخواجه نظام الملك 295\r\nخورشيد پاشا ( والى ازمير ) 239\r\nخيرى پاشا 99 - 114 - 331\r\n« د »\r\nداود ( ع ) 52 - 311\r\nدگران افندى 84\r\nدوستعلى خان معير الممالك 24\r\nدولو خان 35\r\nدرويش پاشا 261\r\nدگران ( موسيو - ) 279\r\n« ر »\r\nرآىتر 275\r\nراتين افندى 247\r\nراسم پاشا 66 - 273\r\nراشد پاشا 71 - 261\r\nرجبعلى خان ( طباخ ) 20\r\nرشيد بيك ميرآلاى 72 - 331\r\nرضا بيك 74\r\nرضا پاشا ( سرعسكر اسلامبول ) 76 - 261\r\nرفعت آقا 143\r\nرفعت افندى 277\r\nرفيع ( حاجى ملا - ) 24 - 25 - 322\r\nرفيع ( ميرزا - ) 50\r\nركن الدوله علينقى 327\r\nرمضان 24\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nروشن ( موسيو - ) 220\r\nرومنوس 260\r\nريطور ( بارون - ) 254\r\n« ز »\r\nزبيده 202\r\nزكريا ( ع ) 93 - 311\r\nزوزنى 177\r\nزين العابدين بادكوبه‌اى 27\r\nزين العابدين ده‌باشى 20\r\n« ژ »\r\nژان‌گورگويچ 271 - 232\r\nژورل روش 331\r\n« س »\r\nساروخان 33 - 308 - 332\r\nسامى پاشا 257 - 270\r\nسپهسالار اعظم 92 - 331\r\nسعدى شيرازى 272\r\nسعيد پاشا ( حاكم مصر ) 111 - 160\r\nسلطان احمد ثالث 73\r\nسلطان احمد ميرزا . . . 22\r\nسلطان اويس ميرزا 19\r\nسلطان بايزيد 151\r\nسلطان سليم 74\r\nسلطان سليمان 74 - 151 - 265\r\nسلطان صلاح الدين 101\r\nسلطان عبد العزيز خان 103\r\nسلطان عبد المجيد خان 73 - 148 - 151 - 245 - 265\r\nسلطان عثمان 245\r\nسلطان محمد ثانى ( فاتح ) 70\r\nسلطان محمود ثانى 74 - 75 - 141 - 151 - 245\r\nسلطان مراد ثانى 70\r\nسلطان مراد خامس 112\r\nسليمان خان قاجار 23\r\nسليمان ميرزا 20\r\nسميه 104\r\nسيد كاظم رشتى - كاظم رشتى\r\nسيده نفيسه 151\r\nسيف الدوله ميرزا 19 - 330 - 331\r\nسيف الله بيك 33 - 309\r\nسيف الملك ميرزا 32\r\nسيوطى 45\r\n« ش »\r\nشاليقوف 332\r\nشامل 288 - 304 - 313\r\nشاه اسماعيل اول 21\r\nشاهزاده ابراهيم 42\r\nشاهزاده بهمن ميرزا 283\r\nشاهزاده حسينعلى ميرزا 20\r\nشاهزاده فرهاد ميرزا 54\r\nشاهزاده محمد تقى ميرزا 20\r\nشاهزاده محمد على ميرزا 20\r\nشاهزاده محمد قلى ميرزا 20\r\nشاهزاده محمد ولى ميرزا 20\r\nشاه اسماعيل 36\r\nشاه سلطان حسين 191\r\nشاه سليمان صفوى 35 - 36\r\nشاه شجاع 344\r\nشاه طهماسب اول 21 - 327\r\nشاه عباس اول 36 - 53 - 299\r\nشاه عباس ثانى 35 - 63\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nشاه قلى خان 21\r\nشاه مير خان 49 - 56\r\nشجاع السلطنه 196\r\nشريرى 356\r\nشريف عبد المحسن 331 - 359\r\nشريف عبد الله ( امير مكه ) 152 - 194 - 195 - 212\r\nشريف عون 195 - 197 - 205 - 212 - 331\r\nشريف عبد المحسن 160 - 188\r\nكونيكوف 297\r\nشعبان 20\r\nشهاب بيك 66\r\nشهربانو 140\r\nشيخ ابراهيم 128 - 131 - 134\r\nشيخ ربيع 137\r\nشيخ رسول تبريزى 191 - 192\r\nشيخ زارع 130\r\nشيخ سليمان كويزى 137\r\nشيخ صالح 160\r\nشيخ صنعان 50\r\nشيخ عطار 73\r\nشيخ على ميرزا 20\r\nشيخ محمود شبسترى - محمود شبسترى\r\nشيخ نظامى نظامى\r\nشيخ يحيى 142\r\nصادق خان 32\r\nصالح شيرازى ( ميرزا - ) 101\r\nصبحى پاشا 77 - 257 - 270\r\nصحيح بخارى 138 - 192\r\nصديقه طاهره 142 - 145\r\nصره امين 188 - 267\r\nصفوت پاشا 75\r\n« ع »\r\nعارف پاشا 249\r\nعاكف پاشا 246\r\nعامر بن عبد الله 129\r\nعامر بن فهيره 209\r\nعباس ( عم پيغمبر ص ) 140\r\nعباس پاشا 84 - 100 - 102\r\nعباسقلى شروانى ( ميرزا - ) 31\r\nعباس ميرزا ( وليعهد - ) 20 - 21 - 115\r\nعبد الباقى ( آقامير - ) 319\r\nعبد الحسين 20\r\nعبد الرحمن افندى ( قاضى يافه ) 234\r\nعبد الرحيم 34\r\nعبد الله بن جبير 143\r\nعبد الله خان ( نقاشباشى ) 20\r\nعبد الله جحش 144 - 152\r\nعبد الله شيرازى - وصاف\r\nعبد المطلب ( شريف - ) 71\r\nعبد الوهاب . . . الشعرانى 57\r\nعبد الوهاب مستوفى ( ميرزا - ) 25\r\nعبدى پاشا 77\r\nعثمان پاشا ( حاكم جده ) 219 - 263\r\nعثمان ذولنورين 72 - 141\r\nعرفان پاشا 77\r\nعز الدين يوسف 112\r\nعزرائيل 139\r\nعضد الدوله 327 - 349\r\nعقبة بن خالد 143 - 146\r\nعلّامه حلّى 357\r\nعلى اصغر مستوفى ( ميرزا - ) 50\r\nعلى بيك ( قايم‌مقام حجاز ) 331\r\nعلى پاشا ( حاكم مدينه ) 142 - 159\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nعلى خان 20\r\nعلى طالقانى 20\r\nعلى كنى ( ملا - ) 19 - 167 - 169\r\nعلى مرتضى - امير المؤمنين على ( ع )\r\nعلينقى ميرزا 20\r\nعماد الدوله امامقلى ميرزا 20\r\nعمر بن خطاب 72 - 104 - 261\r\nعمر پاشا 98\r\nعمرو بن عبدود 144\r\nعيسى ( ع ) 32 - 71 - 95 - 154 - 198\r\nعميد الدين اسعد 349\r\nعيسى افندى ( قاضى مدينه ) 142 - 146 - 152 - 187 - 189\r\n« غ »\r\nغزالى - امام محمد غزالى\r\n« ف »\r\nفاطمه بنت اسد 42\r\nفتحعليشاه 21 - 326\r\nفتح الله بيك 20\r\nفرخ ( كربلايى - ) 20\r\nفردوسى ( شاعر ) 347\r\nفرعون 108 - 113 - 124 - 153 - 295\r\nفريدون بيك 103\r\nفرزدق ( شاعر ) 224\r\nفضلعليخان بهارلو 343\r\nفضلويه 344\r\nفوسف 55\r\nفيلانوف 297 - 302\r\n« ق »\r\nقاده ( حكيم روس ) 247\r\nقارون 295\r\nقاسم پاشا 89\r\nقاضى احمد بن خلكان - احمد خلكان\r\nقاضى يحيى بن ايثم - يحيى بن ايثم\r\nقانصوه غورى 215\r\nقاورد بن چغر بيك 344\r\nقايتباى 148 - 151 - 200 - 265\r\nقايم‌مقام 136\r\nقجر آقا محمد خان 20\r\nقربان آقا . . . 20\r\nقطب الدين محمد . . . 350\r\n« ك »\r\nكازنوو 77\r\nكاظم بيك 28\r\nكاظم رشتى 91\r\nكام سراكان 303\r\nكامل پاشا 71\r\nكانستانتين 258\r\nكانى پاشا 77\r\nكثيّر عزّه 131\r\nكريمخان زند 48\r\nكمال افندى 74\r\nكمال پاشا 76 - 77 - 115\r\nكولوچين 285\r\nكونيكوف 332\r\nكيويت‌كا 26\r\n« گ »\r\nگرسيوز 294\r\nگريگورى افندى 247\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nگريگورى اربىليانى 52 - 54\r\n« ل »\r\nلسپس 121\r\nلومى دزه 332\r\nلين‌فولس 317\r\n« م »\r\nمارتىنى ناوليج 332\r\nماريهء قبطيه 146 - 147\r\nماكماهون 295\r\nمأمون 68\r\nمبروك سياه 20 - 131\r\nمجنون بيك 307\r\nمحسن ميرزا 131\r\nمحقق ( مؤلف شرايع ) 175\r\nمحمد ( ص ) 72 - 138 - 142\r\nمحمد باقر خان 20\r\nمحمد بن ادريس 99\r\nمحمد بن بابويه قمى 145\r\nمحمد بن حنيفه 131\r\nمحمد بن يعقوب كلينى 322\r\nمحمد تقى اردكانى ( آخوند ملا - ) 91\r\nمحمد توفيق پاشا 89\r\nمحمد حسن خان قاجار 21\r\nمحمد على پاشا 98 - 101\r\nمحمد على لاهيجى ( ميرزا - ) 25\r\nمحمود بيك اسكندرانى 123\r\nمحمود پاشا ( صدراعظم اسلامبول ) 75\r\nمحمود پاشا ( وزير تجارت اسلامبول ) 71 - 77\r\nمحمود خان - ناصر الملك\r\nمحمود شبسترى 57\r\nمحمود ميرزا 90\r\nمدحت پاشا 75 - 76 - 77\r\nمرتضى قلى خان 21\r\nمركريت 55\r\nمريسكى 52 - 287 - 289\r\nمريم بتول 92\r\nمريه نيكولاپونه 251\r\nمستوفى الممالك 91\r\nمسعود گرمرودى ( ميرزا - ) 44\r\nمسلم بن عبد الملك 260\r\nمسنانوف 290\r\nمصطفى پاشا 111 - 121\r\nمصطفى قليخان قاجار 21\r\nمطرود بن كعب 216\r\nمعاوية بن . . . 141 - 236\r\nمعين الملك ( وزير مختار اسلامبول ) 67 - 80\r\nمغيرة بن شعبه ثقفى 104\r\nملا احمد 20\r\nملا زين العابدين خويى 305\r\nملا عبد الله قاضى 40\r\nملا احمد دامغانى 91\r\nملاى روم - مولوى\r\nملك مرادوف 300\r\nملكاشلمى ديوف 300\r\nمنوچهر خان معتمد الدوله 22 - 26\r\nمنيب ( شاعر ) 257\r\nمنيژه 226\r\nموسى ( ع ) 124 - 127 - 137 - 153\r\nموسى چلبى 244\r\nمولوى 70 - 129 - 205\r\nمؤيد الدوله 92\r\nمهديخان قاجار 21\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nمهديقلى خان قاجار 21 - 62\r\nميخائيل 34 - 49\r\nميرزا آقاسى 276\r\nميرزا ابو لحسن ( منشى مؤلف ) 92\r\nميرزا احمد خان ( قونسول ايران در مصر ) 112 - 122\r\nميرزا احمد مجتهد تبريزى - احمد مجتهد تبريزى\r\nميرزا اسد اللّه خان 282 - 283 - 313\r\nميرزا اسماعيل ( منشى مؤلف ) 20 - 92 - 130\r\nميرزا حسن خان 273\r\nميرزا رضى ( قونسول ايران در مصر ) 89 - 102\r\nميرزا رفيع - رفع\r\nميرزا سنگلاخ خراسانى 102\r\nميرزا اصالح شيرازى - صالح شيرازى\r\nميرزا عباسقلى شروانى - عباسقلى\r\nشروانى\r\nميرزا فتحعلى آخوندوف 49 - 52 - 282 - 283 - 290\r\nميرزا فرج 33\r\nميرزا محمد ساوجى 333\r\nميرزا محمد على لاهيجى - محمد على لاهيجى\r\nميرزا ملكم خان 77\r\nميرزا مهدى خان ( مؤلف جهانگشا ) 276 - 301\r\nميرزا يعقوب 254 - 274\r\nميرزا يوف ملقواى . . . 28 - 55 - 332\r\nميرعماد 73\r\nمىفيس توفولى 55\r\nميكائيل 139\r\nميمة بن فارض 73\r\n« ن »\r\nناپلئون بناپارت 42 - 258 - 293\r\nناپلئون سوم 122 - 271\r\nنادر شاه 28 - 48 - 73 - 313\r\nناصر الدينشاه 21\r\nناصر الملك محمود خان 25 - 319 - 321\r\nناصر خسرو دهلوى 333\r\nناظم افندى 74\r\nناظم الملك 277\r\nنامق پاشا 77\r\nنجفقلى خان 35\r\nنجيب پاشا 25\r\nنريمان‌خان 73 - 76\r\nنصير افندى 11\r\nنظامى 39 - 44\r\nنوح ( ع ) 153\r\nنيكولاى مادروس 39 - 220\r\n« و »\r\nوران‌سوف ( پرنس - ) 58\r\nوالى پاشا - راسم پاشا\r\nوصاف 277 - 346 - 349\r\nوقار شيرازى 342\r\nولى خان ممسنى 348\r\nولير ( موسيو - ) 292\r\nويكتوريا 54\r\n« ه »\r\nهارون الرشيد 202 - 264\r\nهايرى افندى 277\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nهزار جريبى ( شاعر ) 86\r\nهرودوت 274\r\nهنرى وليوت ( سر - ) 75\r\nهوبر پاشا 76 - 102\r\nهىكىنينك ( بارون - ) 279 - 332\r\n« ى »\r\nياقوت حموى 235\r\nيالويچ 240\r\nيحيى ابن ايثم 68\r\nيحيى قرطبى 72\r\nيرملوف 45\r\nيزدجرد 140\r\nيزيد بن معاويه 258\r\nيزيد بن مفرغ 105\r\nيوريوف 332\r\nيوسف آقا ناوليج ( حكيم‌باشى تفليس ) 61 - 332\r\nيوسف پاشا 77 - 261\r\nيوسف مارتينى 310\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n\r\n« جايها »\r\nآت‌ميدانى 72\r\nآتشكده گبران 28\r\nآتن 117\r\nآجىدره ( قريه - ) 33 - 308\r\nآخال‌كلك 60\r\nآخسقه 60\r\nآذربايجان 136 - 254 - 255 - 288\r\nآرارات ( كوه - ) 289\r\nآرال 254\r\nآستارا 26 - 27 - 279 - 318\r\nآسخور ( درّه - ) 60\r\nآسيا 87 - 119\r\nآغرىبوز ( جزيره - ) 250\r\nآفريقا 87 - 119 - 161\r\nآقابابا 22 - 326\r\nآق‌استفا 43 - 51\r\nآقالر ( قريه - ) 35\r\nآق‌داش 34 - 308 - 309\r\nآق‌داغ ( كوه - ) 45\r\nآق‌دنيز ( دريا - ) 93\r\nآق‌سو ( قريه ، رودخانه - ) 32 - 307 - 308\r\nآلازان - قانق\r\nآل‌گت ( قريه ، رودخانه - ) 46 - 47 - 52 - 60\r\nآلمانيه ( آلمان ) 77 - 235\r\nآلىكارناسوس - بوچين‌توروم\r\nآماسيه 68\r\nآمريكا 77 - 116 - 252\r\nآناطولى 70 - 223 - 229 - 241 - 272\r\nآنتيك 103\r\nابطح 182\r\nابو 216\r\nابو الكيزان 124\r\nابو حماد 119\r\nابو حمص 98\r\nابو قبيس ( كوه - ) 198 - 215 - 265 - 357\r\nابى لبابه ( ستون - ) 187\r\nاحد ( كوه - ) 143 - 144 - 147 - 156 - 187 - 258\r\nاحزاب - مسجد احزاب\r\nاحمر ( دريا - ) 121 - 124 - 125 -\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nاديسه ( بندر - ) 68 - 271 - 278\r\nارباب 30 - 51\r\nارجيان ( رودخانه - ) 35\r\nارچن‌داغى 34 - 36 - 45 - 307\r\nارچىپيلگو ( رودخانه - ) 83\r\nاردو 67 - 273\r\nاردهان 59\r\nارس ( رودخانه - ) 59\r\nارش 35 - 307\r\nارغوا ( رودخانه - ) 60\r\nاركى ( جزيره - ) 86 - 238\r\nاركلى ( بندر - ) 68\r\nارمينيهء عثمانى 59\r\nارناوطه ( دماغه - ) 236 - 251\r\nارنكه ( كوه - ) 21\r\nاروپا 79 - 80 - 87 - 127\r\nارونق 57\r\nازگى ( كوه - ) 330\r\nازمير 82 - 85 - 223 - 340\r\nاسپارا ( جزيره - ) 86 - 238\r\nاسپانيا 77 - 251\r\nاستان‌كوى - كيوس\r\nاسترآباد 37 - 284\r\nاسكارپن‌تو ( جزيره - ) 86\r\nاسكدار ( محله - ) 244 - 249\r\nاسكندريه 82 - 86 - 88 - 102 - 105 - 340\r\nاسلامبول 61 - 67 - 70 - 82 - 85 - 109 - 115 - 187 - 188 - 218 - 243 - 273\r\nاسمعيل‌آباد 326\r\nاسمعيليه ( رودخانه - ) 98 - 119\r\nاسود ( دريا - ) 60\r\nاشكوان ( قلعه - ) 347\r\nاصطخر ( قلعه - ) 344 - 347 - 349\r\nاصفهان 42 - 284 - 285 - 306\r\nاصيفر ( كوه - ) 144\r\nاطريش 77\r\nاگروىترى ( بندر - ) 241\r\nالبرز ( كوه - ) 288\r\nالقدر ( كوه - ) 36\r\nالكسندرنه‌پل 289\r\nالموت ( رودخانه - ) 23\r\nام الدور 217\r\nام القروش 125\r\nامامزاده لال‌شوى 322\r\nامامزاده هاشم 24 - 25 - 324\r\nاندريه ( دماغه - ) 236\r\nانزلى 26 - 27 - 44 - 275 - 317 - 319\r\nانگليس 47 - 48 - 53 - 77 - 124 - 255 - 275\r\nاوپ‌لىسىخه ( قريه - ) 62\r\nاوچ‌قواخ 34\r\nاوچلى 282\r\nاورخوى 298 - 307\r\nاوزون‌آدا ( جزيره - ) 84\r\nاوغلان‌تپه 21 - 328 - 329\r\nايپك‌لى 304 - 306 - 308\r\nايتاليا 77 - 117 - 126 - 252\r\nايران 29 - 49 - 52 - 76\r\nايروان 36 - 60\r\nايسروادى 201\r\nاينچه‌چاى ( رودخانه - ) 38\r\nاينه‌بولى ( بندر - ) 67 - 272\r\nبابابورنى 84\r\nباب الجبل 144\r\nباب الحناطين 186\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nباب الرحمه 139 - 149 - 157 - 338\r\nباب السلام 149 - 152 - 155 - 178\r\nباب المندب 121 - 164\r\nباب النساء 151 - 157 - 338\r\nباب بنى شيبه 195\r\nباب بنى جمع 186\r\nباب بيت 199\r\nباب توسل 148\r\nباب جبرئيل 140 - 151\r\nباب صفا 195\r\nباب عالى 262\r\nباب كعبه 179\r\nباب مجيدى - باب توسل\r\nباب هميون 173\r\nبادكوبه 26 - 27 - 28 - 284 - 292 - 308 - 317\r\nبارژوم 59\r\nبازار اكبر خان 25\r\nبازار عطاران 181\r\nباطوم 64 - 67 - 273 - 277\r\nباغ آقا مير فتاح 54 - 291\r\nباغچه آداسى 83 - 242\r\nباغ شبرى 98 - 116\r\nباغ صفا 25\r\nباغ فراش‌آباد 21\r\nباغ نزهت 97\r\nبالاخانه ( قريه - ) 28 - 315\r\nبالى كثير 223\r\nبئر ابراهيم 132 - 133\r\nبئر حصان 188\r\nبئر روحاء 137\r\nبئر زمزم 198\r\nبئر شريوف 137\r\nبئر شهدا 137\r\nبئر عباس 135 - 139 - 188\r\nبئر عبدربه 188\r\nبئر على - مسجد شجره\r\nبئر مستوره 189\r\nبحر النوبه - احمر ( دريا - )\r\nبحره 218\r\nبحرين 198\r\nبخارا 266\r\nبدر 135 - 258 - 266\r\nبدروم - بوچين‌توروم\r\nبدليس 295\r\nبرزيل 120\r\nبركة السبع 98\r\nبركهء شريف 163\r\nبرگشاط 33 - 309\r\nبرلين 295\r\nبرمان 142\r\nبرن 316\r\nبزچلو ( قريه - ) 47\r\nبستان 217\r\nبسطام 27\r\nبه سفر ( تنگه - ) 69 - 259\r\nبشك‌داش ( قصر - ) 73 - 80 - 81 - 103\r\nبصره 104 - 163\r\nبغداد 75 - 163 - 252 - 357\r\nبغر ( قريه - ) 33\r\nبفرى 272\r\nبقيع ( قبرستان ) 139 - 140 - 142\r\nبلبيس ( قصبه - ) 119 - 120\r\nبلجيك ( بلژيك ) 77\r\nبلكان 300 - 307\r\nبله‌گر 281\r\nبم 344\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nبمبائى 221 - 229\r\nبنها 98\r\nبنى شيب 178\r\nبوچين‌توروم 241\r\nبوراكى 317\r\nبورون‌آباد 85\r\nبوسنه 66 - 72\r\nبوگ ( رودخانه - ) 65\r\nبولاق ( محله - ) 104\r\nبونجوق پونغار ( چشمه - ) 59\r\nبهبهان 349\r\nبىبيك‌آباد 92\r\nبىبى هيبت 27\r\nبيت الاخزان 141\r\nبيت اللحم 67\r\nبيت اللّه الحرام 87 - 92 - 93 - 126 - 140 - 169\r\nبيت المقدس 59 - 92 - 234\r\nبىجىتوبن 63 - 281\r\nبيروت 223 - 234\r\nپاتمس ( جزيره - ) 86\r\nپاچنار 23\r\nپاريس 41 - 53 - 271 - 274\r\nپرت‌سعيد 120 - 225 - 232 - 233\r\nپروس 293\r\nپسخوف‌چاى ( رودخانه - ) 60\r\nپشته ( قريه - ) 24\r\nپطربورغ 40 - 49 - 58 - 77 - 288 - 289\r\nپوتى ( بندر - ) 53 - 62 - 98 - 277 - 279\r\nپولادخانه 67\r\nپيربازار 25 - 26 - 320\r\nپيرساعت ( رودخانه ) 311\r\nپيس‌قاپى 241\r\nتبر ( قلعه - ) 343 - 346\r\nتبريز 26 - 48 - 50 - 93 - 111 - 249\r\nتجريش 30\r\nتخت‌جمشيد 113\r\nترتر ( رودخانه ) 60\r\nتركستان 161 - 254\r\nتريالت ( رودخانه - ) 60\r\nتريسته ( بندر - ) 88\r\nتشويقيه ( محله - ) 251\r\nتفليس 29 - 42 - 47 - 52 - 98 - 252 - 282 - 303\r\nتلا ( قريه - ) 303\r\nتلت ( كليسا - ) 49\r\nتل‌سرخ 183\r\nتل‌ماروت ( جزيره - ) 86\r\nتنعيم 176 - 194 - 214\r\nتنكابن 28\r\nتوپخانه ( محله - ) 81\r\nتوريان‌چاى 34 - 51 - 319\r\nتوزله - لارنكه\r\nتولم 319\r\nتهامه 164 - 190\r\nتهران 19 - 30 - 36 - 85 - 93 - 115 - 129 - 155 - 275 - 309 - 330\r\nثبير ( كوه - ) 183 - 202\r\nثنيات الوداع ( كوه - ) 147\r\nثور ( كوه - ) 186 - 207\r\nجاپان 109\r\nجاجرود ( رودخانه - ) 62 - 331\r\nجاوه 142 - 223\r\nجبل الثور 264\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nجبل الروده ( كوه - ) 127\r\nجبل الصبح 187\r\nجبل الصارق 87\r\nجبل العمر ( كوه - ) 215\r\nجبل النور - حرى\r\nجحفه ( قريه - ) 163 - 164 - 192\r\nجدّه 120 - 125 - 129 - 153 - 164 - 190 - 210 - 290 - 340\r\nجديده 133 - 134 - 135\r\nجراده 218\r\nجعرانه 176\r\nجماء الصغرى ( كوه - ) 147\r\nجماء الكبرى ( كوه - ) 147\r\nجمره 173\r\nجمل 258\r\nجنكى 30 - 310\r\nجواد ( قريه - ) 60\r\nجودى ( كوه - ) 197\r\nجهان‌آباد 148\r\nجهرم 346\r\nجهينه ( كوه - ) 228\r\nجيزه 106\r\nجيفه 319\r\nجيهون 254\r\nچاناق‌قلعه 82 - 242\r\nچاه زمزم 210\r\nچاه صفروف 315\r\nچاه غيب اللّه 312\r\nچپاورسكى 299 - 307\r\nچچن 288\r\nچركر ( كوه - ) 326\r\nچركس ( كوه - ) 288\r\nچماقلو 34 - 51 - 307 - 308\r\nچنبرلىتاش ( مناره - ) 246\r\nچوخور آخسقه ( رودخانه - ) 59\r\nچوروق ( رودخانه - ) 277\r\nچولوك ( رودخانه - ) 277\r\nچيلاديد 282\r\nچين 109 - 295\r\nحبرون 59 - 67\r\nحبشه 122 - 123\r\nحجاز 79 - 102\r\nحجر اسمعيل 169 - 172\r\nحجر الاسود 161 - 169 - 179 - 186 - 355 - 356\r\nحجون ( مقبره - ) 200 - 216\r\nحديبيه 176\r\nحرامىداغى ( كوه - ) 307\r\nحرهء بنى النضير 148\r\nحرهء بنى قريضه 148\r\nحرى ( كوه - ) 211\r\nحسن‌آباد 22\r\nحسن‌سو 45\r\nحمرا 133\r\nحورب ( كوه - ) 124\r\nحيفا 235\r\nخاچين ( رودخانه - ) 60\r\nخاكعلى 44\r\nخالدات ( جزيره - ) 339 - 357 - 358\r\nخان‌آباد 35\r\nخانه كعبه 198\r\nخاوران 27\r\nخراسان 286\r\nخرام ( رودخانه - ) 47 - 60\r\nخرتويس 60\r\nخزر ( دريا - ) 23 - 59 - 81\r\nخزران 22 - 27 - 325\r\nخسرو ( قريه - ) 34\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nخلعت‌پوشان 324\r\nخورده‌لان ( قريه - ) 30\r\nخيف - مسجد خيف\r\nدارابجرد 344\r\nدار الخلافه تهران 19\r\nدار الفنون 108\r\nداريان 305\r\nداش يوزداغى ( كوه - ) 304\r\nداغچه سمند 46\r\nداغستان 33 - 137\r\nدربند 188\r\nدلفك ( كوه - ) 24\r\nدليجان ( قريه - ) 46\r\nدمنهور 98\r\nدمياط ( بندر - ) 98 - 232\r\nدوشان‌تپه ( كوه - ) 317\r\nدولمه باغچه‌سى 80\r\nدهلك ( جزيره - ) 123\r\nده‌مرده ( كوه - ) 346\r\nديوار چين 113\r\nذات عرق 163\r\nذفران ( عقبه - ) 133\r\nذو الحليفه - مسجد شجره\r\nذى طور 186\r\nرابغ 164 - 190 - 192 - 193\r\nراسونىسى 237\r\nرأس حوا 219\r\nرأس قايم 218\r\nربذه 139 - 142 - 152\r\nرجل حوا 219\r\nرحمت‌آباد 23\r\nرستم‌آباد 24 - 37 - 324\r\nرشت 23 - 24 - 25 - 26 - 44 - 275 - 321\r\nرشيد ( بندر - ) 98\r\nرضوى ( كوه - ) 131\r\nرغامه 218\r\nركن شامى 170 - 186 - 198 - 335 - 356\r\nركن عراقى 170 - 180 - 198 - 199 - 355 - 356\r\nركن يمانى 170 - 179 - 186 - 199 - 355 - 356\r\nرمله ( عمارت - ) 97\r\nرودبار ( رودخانه - ) 23\r\nرودس ( جزيره - ) 86 - 237\r\nروم 21 - 295\r\nروم ايلى حصارى 70\r\nرومانى 77\r\nرى 27\r\nريون ( رودخانه - ) 64 - 280\r\nزاكات آلى 301 - 308\r\nزاكان تالى 297\r\nزرداب 60 - 314 - 315\r\nزره‌كران 27\r\nزگم 43 - 51\r\nزمزم 196\r\nزنده‌رود 284\r\nزورارخى 46 - 52\r\nزيلع 122 - 229\r\nزين العابدين ( قريه - ) 35\r\nزيوه ( رودخانه - ) 38\r\nسارتا چالسكى 298 - 307\r\nساريج ( دماغه - ) 68\r\nسارىياغ ( كوه - ) 38\r\nسالم 217\r\nساليان 26 - 59 - 312 - 317\r\nسام‌ترىدى 282\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nساموق 36\r\nساوجبلاغ ( صحرا - ) 36\r\nسدل البحر 83 - 242\r\nسراب 43\r\nسرآب سياه 350\r\nسراوان 24\r\nسراى 51\r\nسراى جزيره 102 - 103\r\nسراى عابدين 112\r\nسراى نيل 102\r\nسرب - صربستان\r\nسروله ( رودخانه - ) 281\r\nسعدآباد 22\r\nسعيديه 165\r\nسفيدرود 23 - 25\r\nسفيد كتله 324\r\nسقز - كيوس\r\nسقناق 298 - 299 - 307\r\nسكريه ( جزيره - ) 86\r\nسلطانيه 326\r\nسلع ( كوه - ) 144 - 145 - 148\r\nسليمانيه 20 - 21 - 93 - 329\r\nسمسون 67 - 68 - 272\r\nسموس ( جزيره - ) 86 - 238 - 241\r\nسميرنه ( خليج - ) 84\r\nسنت ايزاك ( كليسا - ) 289\r\nسنت‌پال 277\r\nسنت كلود 295\r\nسنت هلينه 294\r\nسنقرآباد 21\r\nسنق‌كرپى 45 - 46\r\nسنگا ( رودخانه - ) 62\r\nسنندج 294\r\nسوچمينه 307 - 308\r\nسودان 110\r\nسورام 62 - 282\r\nسوماستى ( رودخانه - ) 60\r\nسوسته‌پل 53 - 151 - 271\r\nسوق الليل 171\r\nسوقان‌لو 48 - 52\r\nسويدن 252\r\nسويس ( سوئز ) 88 - 98 - 109 - 118 - 119 - 121 - 123 - 222\r\nسىاوشى اوچىاو - كيوس\r\nسياه ( دريا - ) 271 - 277\r\nسيبريه 38 - 47 - 307\r\nسينا ( كوه - ) 124\r\nسينوپ ( بندر - ) 68\r\nشالون 295\r\nشام ، شامات 102 - 161\r\nشاه‌داغى ( كوه - ) 33\r\nشاهرود 23\r\nشاه گيزلنن ( درّه - ) 48\r\nشجره - مسجد شجره\r\nشدوان ( جزيره - ) 121 - 124\r\nشراديل 32 - 51\r\nشروان 31 - 35\r\nشعب ابى طالب 207 - 322\r\nشعب بوان 348\r\nشكم‌وادى 183\r\nشكى 43 - 57 - 282 - 287\r\nشماخى 30 - 312\r\nشمس الدين‌لو 43\r\nشمكور ( رودخانه - ) 43\r\nشميسى 217\r\nشهرآباد 329\r\nشهريارى ( قلعه - ) 347 - 350\r\nشيخ‌لو 47\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nشيخ مزيد 33\r\nشيراز 24 - 119 - 328\r\nشيشه ( شوشى ) 37 - 38 - 43\r\nصاين‌قلعه 38\r\nصربستان 66 - 72 - 76\r\nصفا ( كوه - ) 165 - 170 - 199\r\nصفين 258\r\nصفهء شادروان 170\r\nصلاح‌لو 47 - 52\r\nصور 235\r\nصهوه 217\r\nصيدا 235\r\nطارم ( رودخانه - ) 23 - 326\r\nطالقان 21 - 329\r\nطاور ( كوه - ) 59\r\nطاووس ( قريه - ) 45 - 51\r\nطايف 163 - 202\r\nطرابوزان 65 - 67 - 273\r\nطرشت 330\r\nطنطا 98\r\nطوخ 98\r\nطوس ( قلعه - ) 347 - 350\r\nعبد اللّه آباد 22 - 328\r\nعبد النصيف 218\r\nعدل 122\r\nعدن 218\r\nعراق 162 - 163\r\nعرب 35 - 51 - 218 - 308\r\nعرض‌اوده‌سى ( عمارت - ) 74\r\nعرفات 147 - 162 - 172 - 200 - 201\r\nعكه 90 - 235\r\nعلمين 201 - 217\r\nعمارلو 23\r\nعمان ( دريا - ) 121\r\nغازيان 319\r\nغسيل ( قريه - ) 34\r\nغمره 163\r\nفتح - مسجد فتح\r\nفخر على ( قريه - ) 306\r\nفرانسه 53 - 77 - 125 - 293\r\nفخ 359\r\nفرع 156 - 188\r\nفرنگستان 90 - 103 - 109 - 277\r\nفسا 346\r\nفشند 329\r\nفضيح - مسجد فضيح\r\nفلسطين 198 - 234\r\nفنا ( قريه - ) 24\r\nفندق‌لى ( محله - ) 73 - 81\r\nفورنى ( جزيره - ) 86\r\nفيلوب ( قصبه - ) 119\r\nفهليان ( صحرا - ) 348 - 350\r\nقاباق ميدانى 273\r\nقابلا ( كوه - ) 33\r\nقاپان‌چايى 36\r\nقارلى 282\r\nقاسم كرجى 329\r\nقاقزان 22\r\nقانق ( رودخانه - ) 60 - 299\r\nقانق قوبى ( رودخانه - ) 304\r\nقاوون بورنى ( دماغه - ) 237\r\nقاهره 118 - 340\r\nقبا - مسجد قبا\r\nقبرس 236 - 237\r\nقبه 312\r\nقراباش 306\r\nقراباغ 38 - 60 - 291\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nقرابقال 33\r\nقرابورون ( دماغه - ) 86\r\nقراچاى ( رودخانه - ) 38\r\nقرادنيز ( دريا - ) - سياه ( دريا - )\r\nقراغان 34\r\nقراقولاغ 221\r\nقراقوينلو 32\r\nقرامريم 33 - 51\r\nقرايازى 33\r\nقرايور 46\r\nقرم 49 - 68 - 132 - 137 - 287\r\nقرن المنازل 163\r\nقزح ( كوه - ) 203\r\nقزل‌اوزن ( رودخانه - ) 23 - 24\r\nقزنافارى ( قصبه - ) 59\r\nقزوين 22 - 35 - 326\r\nقسانقه 282\r\nقسروان ( كوه - ) 235\r\nقسطنطنيه 70 - 258 - 259\r\nقشلاق ( قريه - ) 22 - 328\r\nقصيمه كسفينه 193\r\nقصپى 282\r\nقفقاز 26 - 49 - 50 - 55 - 137 - 291 - 313\r\nقلاته 73 - 81 - 251\r\nقلزم 123\r\nقلعه احمد بن طولون 234 - 266\r\nقلعه بيبرس 113\r\nقلعه سفيد 344\r\nقلعه سليمانيه 20\r\nقلعه عالم‌بين 346\r\nقليوب 98\r\nقم 276\r\nقموق 301\r\nقندهور 218\r\nقنه 205\r\nقوش‌قار ( كوه - ) 39 - 43\r\nقوم ( رودخانه - ) 304\r\nقوم‌قلعه 83 - 242\r\nقونيب 313\r\nقووى ريله 63 - 280\r\nقوىميدان ( دروازه - ) 22\r\nكاته ( دماغه - ) 236\r\nكاخت - سقناق\r\nكاخسكى 302 - 308\r\nكاريخ 301\r\nكاشغر 266\r\nكافردوار 98\r\nكالونيه 297\r\nكاليه ( دماغه - ) 236\r\nكپورچال 319\r\nكجور 299\r\nكر ( رودخانه - ) 33 - 36 - 50 - 57\r\nكرت 76\r\nكرج 20 - 21\r\nكرخه ( رودخانه - ) 47\r\nكرد ( قريه - ) 59\r\nكردستان 22 - 25 - 30 - 90 - 95 - 252 - 294\r\nكركى 86 - 241\r\nكرمان 344\r\nكرمانشاه 91 - 92\r\nكرموك ( رودخانه - ) 304\r\nكريم‌پى ( دماغه - ) 68 - 272\r\nكرىاو 241\r\nكرىيس ( دماغه - ) 237\r\nكسان ( رودخانه - ) 60\r\nكفرزيارت 97 - 98\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nكل ( قلعه - ) 347 - 349\r\nكلاب ( قلعه - ) 347 - 349\r\nكلاياغ‌لى 33\r\nكلولى 32\r\nكليد بحر ( قلعه - ) 83\r\nكليسا كندى 39\r\nكليم‌نو ( جزيره - ) 16 - 238\r\nكن 19 - 20 - 330\r\nكوتايس 62 - 280\r\nكوچه پرنس فرهاد 34\r\nكوران ( رودخانه - ) 60\r\nكورماكىتى ( دماغه - ) 236\r\nكوره‌چاى 37\r\nكوس - كيوس\r\nكوفه 200\r\nكهدم 24 - 25\r\nكيره‌سون 67 - 273\r\nكيش ( رودخانه - ) 304\r\nكيوس ( جزيره - ) 85 - 237\r\nگاخ 304\r\nگازرسنگ 22 - 328\r\nگراخالى 282\r\nگرجستان 48 - 53 - 254\r\nگردمان ( رودخانه - ) 33 - 311\r\nگرىاو ( دماغه - ) 238\r\nگلىپلى 82 - 242\r\nگللوك 303\r\nگمرى 46\r\nگنبد ديانا 113\r\nگنجه 29 - 34 - 37 - 44 - 51 - 308\r\nگورى 62 - 282\r\nگوزه‌ل‌بولاغ 38\r\nگوگ امام 41\r\nگوگ بولاغ 306\r\nگوگجه‌لى 45\r\nگوگ‌چاى 32 - 33 - 51 - 308 - 309\r\nگوللوك اسكيا 308\r\nگيلان 22 - 25 - 52 - 318\r\nلارنكه 236 - 237\r\nلارود ( دماغه - ) 237\r\nلاگودخى 300 - 317\r\nلاهيج 133\r\nلاهيجان 23\r\nلبنان 235\r\nلخوا ( رودخانه - ) 60\r\nلخور ( رودخانه - ) 60\r\nلرستان 22 - 25\r\nلرؤ ( جزيره - ) 86 - 238\r\nلغت‌نامه 30 - 311\r\nلف‌قوشه 241\r\nلندن 25 - 40 - 249 - 271\r\nلنكران 26 - 318\r\nلوشان 23\r\nله 52\r\nلهستان 60\r\nليوكوسيه - لف‌قوشه\r\nمازمى ( رودخانه - ) 300\r\nمازندران 80 - 81 - 118 - 286\r\nمالطه 118\r\nمانچ ( كانال - ) 53\r\nمحيط ( دريا - ) 121 - 122\r\nمخاخ ( رودخانه - ) 303\r\nمخران ( قلعه - ) 298\r\nمخط 282\r\nمدرج 139\r\nمدللو 83\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nمدنو ( جزيره - ) 86\r\nمديترانه 87\r\nمدينه 79 - 127 - 130 - 135 - 139 - 146 - 290 - 339\r\nمرجان‌سو ( چشمه - ) 59\r\nمرزه ( قريه - ) 30 - 50 - 311\r\nمرمره ( دريا - ) 82 - 243\r\nمرو ( كوه - ) 38\r\nمروه ( كوه - ) 165 - 170 - 199\r\nمزدلفه 201\r\nمزرعه ( قريه - ) 23\r\nمستجار 179 - 180 - 186 - 199\r\nمسجد ابو ذر 158\r\nمسجد احزاب 144 - 187\r\nمسجد اعلا - مسجد فتح\r\nمسجد الحرام 170 - 171 - 172\r\nمسجد اياصوفيه 71 - 244\r\nمسجد خيف 182 - 185 - 200\r\nمسجد سلطان بايزيد 250\r\nمسجد سلطان سليم 74\r\nمسجد سلطان محمد فانح 253\r\nمسجد شجره 137 - 138 - 148 - 156 - 163\r\nمسجد غدير خم 263\r\nمسجد فتح 144 - 187\r\nمسجد فضيح 146 - 187\r\nمسجد قبا 145\r\nمسجد قراباش - مسجد شجره\r\nمسجد قمامه 145\r\nمسكو 58\r\nمسكين‌آباد 22\r\nمسهلى 131 - 132\r\nمشربه ام ابراهيم 146\r\nمشعر الحرام 165 - 172 - 175 - 182 - 183\r\nمصر 77 - 84 - 94 - 97 - 102 - 151 - 274\r\nمصطكى - كيوس\r\nمصوعه 122\r\nمغاربه 228\r\nمقام ابراهيم 170 - 172 - 175 - 196 - 203 - 215\r\nمقّطم ( كوه - ) 119\r\nمكّه 75 - 81 - 123 - 133 - 161 - 164 - 172 - 174 - 177 - 185 - 363 - 290 - 339\r\nمگرل ( كوه - ) 64\r\nملتان 29\r\nملف 188\r\nملهملو ( قريه - ) 31\r\nمليبار 232\r\nممسنى 347\r\nمنتشيه ( محله - ) 241\r\nمنجور ( كوه - ) 137\r\nمنجيل 23 - 24 - 324\r\nمنى 162 - 165 - 172 - 174 - 176 - 185\r\nموتل‌جان 59\r\nموردوش - قلعه طوس\r\nموره 249\r\nموسالو 38\r\nموغالنسكيا - موغان‌لو\r\nموغان‌لو 298\r\nموغانى 32\r\nمويلح 228\r\nميان‌پشته ( جزيره - ) 26 - 319\r\nمىتىلين ( بندر - ) 83\r\nميخائيل اوفكه 299\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nميخائيلو 63 - 282\r\nميزاب رحمت 155 - 198 - 199\r\nمينگه‌چور 36 - 51\r\nمىلىتين 242\r\nناروى 252\r\nنجد 163\r\nنخجوان 300\r\nنصع ( كوه - ) 132\r\nنظام‌آباد 327\r\nنعل‌بند دره‌سى 306\r\nنقل‌بر 324\r\nنمره 182\r\nنمسه 59 - 88 - 118\r\nنوء سواقى 280 - 282\r\nنوبندجان 344\r\nنوخو - شكى\r\nنور 299 - 320\r\nنورآباد ( صحرا - ) 348\r\nنوره‌سيسك ( بندر - ) 68\r\nنوسناك - نوء سواقى\r\nنوكريان اسكيا 298 - 307\r\nنهر الكلب 235\r\nنهروان 258\r\nنيژنى گوىنوك 304 - 308\r\nنىسرو ( جزيره - ) 86\r\nنيل 97 - 98 - 101 - 110 - 274\r\nوادى بطحان 144 - 145\r\nوادى حصون 148\r\nوادى رانونا 145\r\nوادى عتيق 163\r\nوادى عشركزفر 212\r\nوادى فاطمه 164 - 194 - 199\r\nوادى محسر 173 - 182 - 183 - 201\r\nوازيانى 298 - 307\r\nواكر 299\r\nوجه 221 - 228\r\nورتمبرگ 82\r\nوعير ( كوه - ) 147 - 156\r\nولادى قفقاز 288\r\nوليان 329\r\nوندوم ( بندر - ) 294\r\nوونه ( دماغه - ) 272\r\nوينه 71\r\nهالند 77 - 205\r\nهانگرى 233\r\nهرزه‌ويل 23\r\nهرسگ 76\r\nهندوستان 21 - 48 - 73 - 103 - 230 - 232\r\nهيس ( دماغه - ) 83\r\nياسون ( دماغه - ) 272\r\nياغلوجه 47 - 52\r\nيافه 59 - 233 - 266\r\nيالى 77\r\nيزد 91\r\nيقازيغ 19\r\nيكه‌خانه 33\r\nيلملم ( كوه - ) 164\r\nيمن 164\r\nينبع 127 - 129 - 135 - 153 - 190 - 220\r\nيوروس ( دماغه - ) 273\r\nيونان 77\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n\r\n« كتاب‌ها »\r\nاحياء العلوم 356\r\nاستيعاب 258\r\nاسد الغابه 142\r\nاسكندرنامه 39\r\nاصول كافى 322\r\nبحر الانساب 22\r\nتحفة العراقين 3 - 104 - 147 - 163 - 355\r\nتقويم البلدان 107 - 122\r\nجام‌جم 106 - 121 - 237 - 258 - 322\r\nجهانگشاى نادرى 276 - 301\r\nحبيب السير 209\r\nحسن المحاضره فى . . . 99\r\nخلاصة الوفا فى اخبار دار المصطفى 144 - 192\r\nشرايع 175\r\nشيرازنامه 344\r\nصحاح 163 - 323\r\nعمدة الطالب فى نسب آل ابى طالب 22\r\nفلك الدائر 341\r\nقاموس 22 - 125 - 129 - 164 - 359\r\nقرآن مجيد 158 - 159 - 186 - 200 - 211 - 242\r\nكامل التاريخ 77 - 209 - 237\r\nگلشن راز 57\r\nمثل السائر 341\r\nمثنوى 70\r\nمجمع البيان 209\r\nمراصد الاطلاع 120 - 233 - 235\r\nمسالك الممالك 37\r\nمصادر اللغه 177\r\nمعجم البلدان 67 - 120\r\nمقامات حريرى 356\r\nمن لا يحضره الفقيه 145\r\nمنهج السالكين 201\r\nميزان 57\r\nنصاب انگليسى 87\r\nنهج البلاغه 247\r\nوفيات الاعيان 100 - 101 - 105 - 113 - 131 - 147\r\nهداية السالكين 140 - 147 - 191\r\nهشت بهشت 246 - 251\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n\r\nساير آثار مصحّح اين كتاب :\r\n1 - ترجمهء تاريخ اعثم كوفى\r\n2 - قراردادها و نامه‌هاى تاريخى دورهء قاجار\r\n3 - تاريخ جهان‌آراء\r\n4 - منشات فرهاد ميرزا\r\nبه زودى منتشر مىشوند .\r\n\r\n\r\n","description":"","footnote":"","page_name":" 424 ","page_number":424}
  ]