[
  {"content":"\r\n\r\n\r\nجلد چهاردهم\r\n\r\n[ تتمهء كتاب النكاح 
  ]\r\n\r\n28 / 10 / 1381 شنبه درس شماره ( 494 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصه درس اين جلسه :\r\nدر اين جلسه وارد بحث رضاع مىشويم و پس از طرح اين مطلب كه حرمت رضاع فى الجمله جزء ضروريات فقه است به بررسى شرط اول محرم بودن رضاع يعنى ناشى شدن شير از نكاح مىپردازيم . نتيجه اين شرط آن است كه لبن رجل يا لبن بهيمه باعث نشر حرمت نمىشود و اين جزء مسلّمات فقه شيعه است .\r\n* * * \r\n[ بحث در رضاع و شروط آن 
  ]\r\n\r\nمتن شرايع :\r\n« السبب الثانى ، الرضاع - النظر فى شروطه و احكامه - انتشار الحرمة بالرضاع يتوقف على شروط : الأول ان يكون اللّبن عن نكاح ، فلو درّ لم ينشر حرمة و كذا لو كان عن زنا و فى نكاح الشبهة تردّد اشبهه تنزيله على النكاح الصحيح و لو طلّق الزوج و هى حاملٌ منه او مرضعٌ فارضعت ولداً نشر الحرمة كما لو كانت فى حباله »\r\n\r\nاثبات محرّم بودن رضاع فى الجمله\r\nدر اينكه رضاع فى الجمله موجب حرمت عده‌اى از زنها بر عدّه‌اى از مردها مىشود اشكالى نيست و اين جزء مسلّمات فقه است . به طور كلّى براى مسلّمات فقه چهار مرتبه وجود دارد :\r\nمرتبه اول : عبارت از اجماعيات است يعنى فقهاء بر يك مطلب اتفاق نظر داشته باشند .\r\nمرتبه دوم : كه از نظر تسلّم محكم‌تر از مرتبه قبل است ، ضروريات فقه است .\r\nتفاوت اين دو در اين است كه اجماعيات گاهى به اين صورت است كه مسأله بر اثر فكر و تأمل براى فقها روشن شده و فتوا داده‌اند كه اين همان نوع اول مىشود و\r\n\r\n","description":"","footnote":"","page_name":" 4595 ","page_number":1},
  {"content":"\r\n\r\nگاهى مسأله صاف و روشن است و نيازى به فكر و نظر ندارد كه به اين نوع از اجماعيات ، ضروريات فقه مىگويند .\r\nمرتبه سوم : كه محكم‌تر از دومرتبه قبلى است ضروريات مذهب ناميده مىشود يعنى هر كس به مذهب اماميه متعلق باشد چه عالم و چه عامى ، مسأله را بداند مثل حلال بودن متعه يا عصمت چهارده معصوم كه عوام و خواص شيعه همگى نسبت به اين امور علم دارند .\r\nمرتبه چهارم : كه از مرتبه قبلى هم اخصّ است ضروريات دين است يعنى امورى كه عوام و خواص مسلمين از همهء فِرق سنّى و شيعه مسأله‌اى را بدون اعمال نظر بدانند مثل وجوب نماز و وجوب حج .\r\nآنچه در مورد رضاع مىتوان گفت اين است كه محرّم بودن فى الجملهء آن به مرتبه دوم تعلق دارد كه از اجماعيات بالاتر است چون همهء فقها بدون اعمال نظر ، آن را قبول دارند اما بر خلاف ادعاى صاحب جواهر رحمه الله اين مسأله جزء ضروريات مذهب يا دين نيست كه همه عوام از آن مطّلع باشند . على اىّ حال اصل مسأله از نظر فقهى مسلّم است و آنچه مورد بحث واقع شده احكام فرعى و شرايط آن است .\r\n\r\nشرط اول تحريم : ناشى بودن شير از نكاح\r\n\r\nمعناى كلمه نكاح در عبارت شرايع\r\nكلمهء « نكاح » در استعمالات آن در قرآن و بيشتر روايات و كلمات فقها به خصوص در كتاب النكاح به معناى عقد نكاح در مقابل طلاق است اما به معنى وطى كه يكى از معانى آن است خيلى كم استعمال مىشود و شهيد ثانى رحمه الله هم تصريح كرده كه معناى حقيقى نكاح همان عقد است نه وطى كه البته اين ممكن است از باب وضع تعيينى يا تعيّنى باشد .\r\nاما صاحب جواهر به تبع عده‌اى از فقها ، كلمه نكاح را در اينجا به وطى تفسير كرده است . اول كسى كه ما اين تفسير را از او ديديم فخر المحققين در ايضاح ( شرح قواعد ) است . بعد محقق ثانى كه در بسيارى از موارد تابع فخر المحققين است او هم\r\n\r\n","description":"","footnote":"","page_name":" 4596 ","page_number":2},
  {"content":"\r\n\r\nدر جامع المقاصد كه آن هم شرح قواعد است اين تفسير را كرده و بعد از ايشان صاحب مدارك در نهاية المرام و كاشف اللثام در شرح قواعد « 1 » و صاحب رياض همين تفسير را كرده‌اند .\r\nنكته‌اى كه باعث شده اين تفسير را بكنند اين است كه ملاحظه كرده‌اند حرمت رضاع دائر مدار خود عقد نيست و اگر امهء موطوئه مالك يا امه محلّله براى شخص و همچنين على المشهور زنى كه وطى به شبهه شده ، هر كدام از اينها اگر شير بدهد ، نشر حرمت حاصل مىشود . لذا نكاح را به وطى تفسير كرده‌اند تا عبارت ، همهء اين موارد را شامل شود . حتى شهيد ثانى على رغم اينكه تصريح مىكند كه معناى حقيقى نكاح عبارت از عقد است نه وطى ، او هم اينطور تفسير مىكند .\r\nثمرهء اين بحث كه آيا عقد نكاح معيار است يا وطى ، همانطور كه صاحب جواهر مطرح كرده در موردى ظاهر مىشود كه زنى از شوهرش حمل بردارد يا امه‌اى از مالكش يا كسى كه مالك براى او تحليل كرده حمل بردارد اما منشأ حمل ملاعبه باشد نه دخول . در چنين موردى اگر نكاح را به وطى تفسير كنيم دچار مشكل مىشويم كه نشر حرمت را در اين مورد كه وطى صورت نگرفته چگونه اثبات كنيم .\r\nاما اگر نكاح را به معنى عقد بدانيم اين اشكال مطرح نمىشود هر چند براى الحاق موارد ملك يمين و تحليل و وطى به شبهه بايد توجيهى بكنيم . صاحب جواهر مىگويد از شهيد ثانى حكايت شده كه اگر دخول صورت نگيرد نشر حرمت نمىشود . البته ما در شرح لمعه و مسالك و حاشيه ارشاد چنين مطلبى نديديم كه متعرض خصوص اين فرع شده باشد و گفته باشد با ملاعبهء صرف ، نشر حرمت نمىشود . ولى على اى تقدير ، مهم اين است كه ببينيم آيا مىتوان دليلى بر اين مطلب كه معيار وطى است ذكر كرد يا نه ؟\r\nصاحب جواهر توجيه كرده كه اين تفسير كه نكاح را به معنى وطى بگيريم مبنى بر غالب است و وطى خصوصيتى ندارد .\r\n\r\n\r\n","description":"","footnote":"\r\n( 1 ) البته در چاپ جديد اين كتاب كه ما مراجعه كرديم « نكاح او الوطى » ضبط شده كه مسلماً غلط است و از مطلبش هم معلوم مىشود كه « اى » صحيح است و « او » غلط چاپى است .\r\n","page_name":" 4597 ","page_number":3},
  {"content":"\r\n\r\n\r\nنظر استاد مد ظله\r\nبه نظر مىرسد كلمه نكاح را بايد به همان معناى ظاهرش يعنى عقد حمل كنيم و اين تفسير خلاف ظاهر يعنى حمل آن بر وطى را مرتكب نشويم . يك شاهد اين مطلب هم تعبيرى است كه در ذيل اين جمله مىآيد و در تعابير فقها هم آمده اما صاحب جواهر به نظرش آمده كه اين تعبير درست نيست و لذا در شرحِ عبارت ، چيزى ضميمه كرده تا آن را تصحيح كند . تعبير شرايع اين است كه « و فى نكاح الشبهه تردّد اشبهه تنزيله على النكاح الصحيح » در اين عبارت ، كلمه نكاح متصف به صفت صحيح شده است ، در حالى كه بنا بر تفسير نكاح به وطى اين عبارت اشكال پيدا مىكند چون عقد نكاح مىتواند متصف به صحيح و فاسد شود اما متعارف نيست كه كلمهء به صرف اينكه كسى مرتكب خلاف شرع نشود يا بشود متصف به صحت و فساد شود ، بلكه وطى مىتواند به صفت جايز يا حرام متصف گردد . لذا صاحب جواهر عبارت را به نظر خودش اينطور اصلاح كرده : « الوطى الحاصل من العقد الصحيح » . اما به نظر ما اين بيان ايشان خيلى مستبعد است و ما بايد كلمه نكاح را به همان معنى ظاهرش يعنى عقد بگيريم . اما آن اشكالى كه باعث شده بود آقايان اين تفسير بعيد را مرتكب شوند يعنى اينكه عقد نكاح ملاك حكم نيست ، آن هم جوابش واضح است . در واقع همان جوابى را كه در تعابير مشابه اين تعبير كه در روايات و كلمات علماء وارد شده مطرح مىكنيم ، در اينجا هم مطرح مىكنيم . مثلًا در روايت براى بيان حد رضاع محرّم تعابيرى مثل « لبن امرأتك » و « لبن ولدك » وارد شده در حالى كه اين تعبيرها در مورد مملوكه شخص يا وطى به شبهه صدق نمىكند يا در عبارت شيخ رحمه الله تعبيرات مشابهى هست و توجيه اين مطلب همين است كه چون ناظر به بحث نكاح بوده‌اند اين تعابير مطرح شده ، اما بقيه موارد را نيز ملحق به زوجيت مىدانسته‌اند كه به ابواب ديگر مربوط مىشوند .\r\nاز اين گذشته ، گفتيم قبل از فخر المحققين كسى را از فقهاء نديديم كه در اين مسأله ، وطى را موضوع قرار داده باشد ، فقط كيدرى در اصباح الشيعة عبارتى دارد\r\n\r\n","description":"","footnote":"","page_name":" 4598 ","page_number":4},
  {"content":"\r\n\r\nكه آن هم با توجه به ذيلش قابل توجيه است . عبارت ايشان اينطور است : « من وطئ امرأة وطئاً يلحق به النسب بنكاح صحيح او فاسد او وطى شبهه أو ملك يمين فحصل بينهما ولدٌ و درّ لبن غذائه كان لبناً للفحل . . . اذا رضع من لبنٍ درّ لبكرٍ او ثيّب غير مرضعةٍ العددَ المعتبر لم يحرم » « 1 » هر چند صدر عبارت ، وطى را موضوع قرار داده است ولى مفهوم عبارت بعدى اين است كه اگر از لبن مرضعه شير بخورد حرمت ثابت مىشود و چون مرضعه بودن مستلزم داشتن فرزند است از اطلاق مفهوم استفاده مىشود كه فرزند چه به وسيله ملاعبه و چه به وسيله وطى حاصل شده باشد حكم تحريم ثابت است و لذا صدر عبارت كه وطى را موضوع قرار داده حمل بر غالب مىشود . توجيه دوم براى عبارت فوق اين است كه هر چند حمل ممكن است بدون وطى و با ملاعبهء تنها حاصل شود اما بسيار مستبعد است كه ولادت بچه بدون هيچ مواقعه‌اى انجام گيرد يعنى اين فرض كه به وسيله ملاعبه زن حامله شود و بعد هيچ وطيى صورت نگيرد تا زمان ولادت اين بسيار بعيد است پس اگر ايشان وطى را در اين حكم قيد كرده اشكالى ندارد چون فرض اين است كه ولادت محقق شده و ولايت بدون وطى عادتاً حاصل نمىشود .\r\nاما اينكه گفتيم عبارت شرايع كه نكاح را موضوع قرار داده اشكالى ندارد و نكاح را به معنى عقد مىگيريم و موارد ديگر مثل ملك يمين يا تحليل يا وطى به شبهه را به عنوان ملحقات اين مسأله در نظر مىگيريم و نظايرى هم در روايات و كلمات علماء دارد ، يك نمونه‌اش اين عبارت شيخ طوسى در مبسوط است كه مىگويد :\r\n« اذا نزل للبكر او الثيب لبنٌ و لا زوج لها فأرضعت بلبنها مولوداً العدد المحرّم يقوى فى نفسى انّه لا حكم له » با اين كه حكم اختصاص به موارد زوجيت ندارد و شامل موارد ملك يمين و تحليل و وطى به شبهه هم مىشود ولى ايشان قيد « و لا زوج لها » را اضافه كرده كه معلوم مىشود مقصود ايشان اين است كه آن زن زوج نداشته باشد يا كسى كه در حكم زوج و ملحق به زوج است .\r\n\r\n\r\n","description":"","footnote":"\r\n( 1 ) الينابيع الفقهيه ، ج 18 ، ص 346 - 347 .\r\n","page_name":" 4599 ","page_number":5},
  {"content":"\r\n\r\n\r\nحكم مسأله درّ لبن\r\nمىفرمايند اگر شيرى از سينه زن سيلان پيدا كرد بدون آنكه هيچ مباشرتى بين زن و مرد صورت گرفته باشد و بچه از اين شير بخورد نشر حرمت نمىشود و همچنين اگر به طور تصادفى شيرى از سينه مرد سيلان پيدا كند . خوردن از شير بهيمه نيز نشر حرمت نمىكند و اين مسائل بين اماميه محل اتفاق است اما وجه مطرح شدن آنها اين است كه چون بين عامه محل خلاف بوده و تا زمان شهيد اول به آراء فقهى عامه توجه مىشده ، لذا مسائلى كه و لو بين عامه خلافى بوده در كتابهاى ما مطرح شده است . و در اين مسائل ، بعضى از عامه حكم را خيلى وسيع گرفته‌اند و از جهت عدد يا زمان رضاع قيد نزده‌اند و بعضى خوردن شير بهيمه را هم باعث نشر حرمت دانسته‌اند . « 1 »\r\nخلاصه اين مطلب بين اماميه مسلّم است كه لبن درّ نشر حرمت نمىكند و لو به مقدار عدد معتبر شير بخورد و عده‌اى دعواى اجماع بر اين مسأله كرده‌اند از جمله در خلاف و غنيه . البته لحن تعبير شيخ به گونه‌اى است كه استفاده مىشود اين حكم را جزء مسلّمات و قطعيات اماميه نمىدانسته و ظاهراً موقع نوشتن مبسوط هنوز به قطعيت نرسيده بود . عبارت ايشان را در سطور قبل خوانديم كه « يقوى فى نفسى » تعبير كرده بود كه اين تعبير را عادتاً در مورد ضروريات فقه يا اجماعيات به كار نمىبرند . البته در ادامه همين عبارت در مورد حكم لبن رجل ، تعبير « بلا خلاف » را به كار مىبرند : ( و اما ان نزل لبن رجل فارضع به مولوداً العدد الذي يحرّم مثله لم ينشر الحرمه بلا خلاف ، فهو كلبن بهيمه ) و ظاهراً مقصود بلا خلافٍ بين المسلمين باشد كه\r\n\r\n\r\n","description":"","footnote":"\r\n( 1 ) - حاج شيخ عباس قمى رحمه الله احتمالًا در هدية الاحباب مىگويد : زمانى اطباء براى حاجى نورى خوردن شير الاغ را تجويز كرده بودند . بعدها ايشان مزاح مىكرده كه روى فتواى ابو حنيفه ( ظاهراً ) كُره‌خر خر برادر رضاعى من است . طبق چنين فتوايى بايد حكم كنيم كه مثلًا در زمان قديم كه گاودارها در نجف مىآمدند و عموم طلبه‌ها و غير طلبه‌ها از شير آن گاوها استفاده مىكردند ، همه اهل نجف خواهر و برادر همديگر بوده و عقدشان باطل بوده است . در مورد چنين فتواهايى كه به دليل انقطاع از مبدأ وحى صادر مىشده‌اند امام عليه السلام مىفرمايد : « به مثل هذه الفتيا تحبس السماء مائها » .\r\n","page_name":" 4600 ","page_number":6},
  {"content":"\r\n\r\nالبته با توجه به اختلافى كه بين عامه هست اين تعبير تمام نيست اما بين اماميه هيچ اختلافى نيست كه مطلق سيلان لبن كفايت نمىكند و بايد لبن ناشى از ازدواج و ما بحكمه باشد . دو روايت هم در مسأله وجود دارد كه آنها را مىخوانيم :\r\nروايت اول : حميد بن زياد عن الحسن بن محمد عن احمد بن الحسن الميثمى عن يونس بن يعقوب عن ابى عبد الله عليه السلام قال : سألته عن امرأة درّ لبنها من غير ولادة فارضعت جارية و غلاماً بذلك اللبن هل يحرم بذلك اللبن ما يحرم من الرضاع ؟ قال :\r\nلا » « 1 »\r\nاين روايت با اين سندى كه از كافى نقل شده موثقه است چون حميد بن زياد و حسن بن محمد بن سماعه و احمد بن حسن ميثمى كه نوهء ميثم تمّار است اينها همه ثقات واقفيه هستند و يونس هم كه امامى ثقه است . اما صدوق رحمه الله در فقيه همين روايت را به طريق صحيح از كتاب ابن ابى عمير نقل كرده و ابن ابى عمير هم از يونس نقل مىكند « 2 » لذا روايت صحيحه خواهد بود .\r\nروايت دوم : محمد بن على بن محبوب عن عبد الله بن جعفر عن موسى بن عمر البصرى عن صفوان بن يحيى عن يعقوب بن شعيب قال : قلت لأبي عبد الله عليه السلام : امرأة درّ لبنها من غير ولادةٍ فارضعت ذكراناً و اناثاً أ يحرم من ذلك ما يحرم من الرضاع ؟ و قال لى : لا . « 3 » « * و السلام * »\r\n\r\n\r\n","description":"","footnote":"\r\n( 1 ) - وسائل الشيعة ؛ ج 14 ، باب 9 از ابواب ما يحرم بالرضاع ، ح 1\r\n( 2 ) - در حدائق سند روايت را اينطور ضبط كرده : فقيه عن محمد بن ابى عمير عن يونس عن يعقوب كه اين غلط چاپى است و همه نسخه‌هاى ديگر بن يعقوب ضبط كرده‌اند .\r\n( 3 ) - وسائل الشيعة باب 9 از ابواب ما يحرم بالرضاع ، ح 2\r\n","page_name":" 4601 ","page_number":7},
  {"content":"\r\n\r\n\r\n29 / 10 / 1381 يكشنبه درس شمارهء ( 495 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nدر اين جلسه ابتدا استدراكى نسبت به بحث خوردن شير حيوان يا شيرى كه بدون مباشرت توليد شده خواهيم داشت . در ادامه به بررسى اقوال فقهاء و نيز روايات وارده در مورد مسأله خوردن شير حاصل در زمان حمل و قبل از ولادت ( لبن درّ ) مىپردازيم و در نهايت ، مسأله خوردن شير ولد زنا و اقوال موجود در اين مسأله را مطرح مىكنيم .\r\n* * * \r\nالف ) آيا خوردن شير حيوان يا شير زن در فرض عدم مباشرت باعث نشر حرمت مىشود ؟\r\nاز نظر روايات و اتفاق علماى اماميه جاى شكى نيست كه در اين گونه موارد نشر حرمت نمىشود . البته در كتب عامّه و همچنين كتابهاى شيخ و علامه رحمه الله از بعض السلف نقل شده كه خوردن شير حيوان را موجب نشر حرمت دانسته است و احتمالًا مقصود از بعض السلف بخارى است كه امام اعظم اهل سنّت در حديث مىباشد . « 1 »\r\n\r\n\r\n","description":"","footnote":"\r\n( 1 ) - مطلبى كه از حاج شيخ عباس قمى رحمه الله نقل كرديم اينطور تصحيح مىكنيم كه ايشان در هدية الاحباب مىگويد : « يك سالى كه از حاجى نورى استفاده مىكرديم با ايشان به كوفه رفته بوديم و در آنجا صبحها شير گاو مىخورديم . حاجى نورى به من فرمود : طبق فتواى بخارى من و تو برادر رضاعى همديگر هستيم چون بخارى طبق آنچه از وى مشهور است خوردن شير بز ، شير گاو ، شير خر و مانند اينها را موجب نشر حرمت مىداند » كه ما اشتباهاً اين مطلب را به ابو حنيفه نسبت داديم .\r\n","page_name":" 4602 ","page_number":8},
  {"content":"\r\n\r\n\r\nب ) آيا شير خوردن در حال حمل براى نشر حرمت كافى است يا شير خوردن بعد از ولادت معتبر است ؟\r\n\r\n1 ) بررسى اقوال مسأله :\r\nدر مورد اين مسأله كه اگر در زمان حمل در سينهء زن شير توليد شده آيا خوردن اين شير موجب نشر حرمت مىشود يا نه ؟ مشهور بين اماميه اين است كه ولادت معتبر است و ظاهراً تا زمان محقق ، كسى فتوى به كفايت حمل نداده است . البته بعد از محقق ، بعضى مثل علّامه يا فتواى صريح دادند يا تمايل پيدا كردند به اين نظر .\r\nهمچنين علّامه از بعض الفقهاء آن را نقل مىكند كه يا مقصود ايشان از بعض الفقهاء محقق است و يا اينكه مقصود شيخ طوسى است ، چون در يك جايى از مبسوط شيخ نيز ، اين مطلب نقل گرديده است .\r\nولى با مراجعه به خود مبسوط براى شخص اطمينان حاصل مىشود كه شيخ هم ولادت را معتبر مىداند ، فقط يك عبارت غلطانداز در مبسوط هست كه با ملاحظه عبارات ديگر اشكال بر طرف مىشود . آن عبارت چنين است :\r\n« قد ذكرنا انّ من وطئ وطئاً يلحق به النّسب فى نكاح صحيح او فاسد او وطى شبهة او بملك يمين فاحبلها و نزل لها لبنٌ فارضعت به مولوداً العدد الذي يحرّم فانّ المرضع « 1 » ولدها معاً من رضاعه »\r\nاز اين عبارت استفاده شده كه مرحوم شيخ احبال و حمل را كافى مىداند ولى با ملاحظه عبارتهاى قبل و بعد معلوم مىشود مقصود ايشان اين است . مثلًا قبل از عبارتى كه نقل شد ، چنين مىگويد :\r\n« اللبن الذي ينزل عن الاحبال لا حرمة له و انّما الحرمه ما ينزل عن الولادة »\r\nشاهد ديگر اينكه در مورد شير خوردن از سينهء خنثى كه زن يا مرد بودنش معلوم نيست ، ايشان ولادت را نشانهء قطعى زن بودن به حساب آورده و مىگويد :\r\n\r\n\r\n","description":"","footnote":"\r\n( 1 ) - ظاهراً « المرتضع » صحيح است . استاد مد ظله\r\n","page_name":" 4603 ","page_number":9},
  {"content":"\r\n\r\n« و عندي انّ هذا محالٌ لانّ اللبن لا يكون له حرمة الّا ما كان عن ولادة و اذا ولدت كانت امراةً قطعاً »\r\nالبته اينكه آيا از نظر صغروى اين مطلب تمام است يا نه ، بحث ديگرى است .\r\nدر ابتداى عبارت اول هم كه با تعبير « قد ذكرنا » به بحثهاى قبلى ارجاع داده ، ناظر به عبارتى در اول كتاب الرضاع است كه در آنجا نيز چنين مىگويد :\r\n« متى وطئ امرأة وطئاً يلحق به النسب بنكاح صحيح او فاسد او وطئ شبهه او ملك يمين فلحق الولد بينهما و هو ابنهما معاً . . . » پس معلوم مىشود در آن عبارت لاحق هم مقصود ايشان از « فأحبلها » احبال است از آن حيث كه مقدمه ولادت مىباشد ، چون در عبارت سابق تصريح كرده كه بچه بايد به دنيا آمده باشد . بنا بر اين قبل از محقق حلّى هيچ مخالفى در مسأله پيدا نكرديم .\r\nتنها كسانى كه حمل را براى نشر حرمت كافى دانسته‌اند عبارتند از محقّق حلّى ، علّامه حلّى در قواعد كه عبارتش صريح در مطلب است و همچنين در ارشاد و تلخيص المرام به لحاظ اينكه ولادت را به عنوان يكى از شرايط ذكر نكرده ، عبارت اشعار به كفايت حمل دارد ، ابن فهد در مهذّب البارع و شهيد ثانى در روضه و مسالك و حاشيه ارشاد به اين مطلب قائل شده‌اند . همچنين سبزوارى در كفايه مىگويد : حكم به كفايت حمل بعيد نيست و فيض در مفاتيح اظهار ترديد كرده و دو وجه در مسأله ذكر نموده است . اما غير از اين عدّه ، بقيه فقها ولادت را معتبر دانسته‌اند . خود علامه در تحرير صريحاً فتواى داده و در تذكره تمايل پيدا كرده به اعتبار ولادت . عبارات قدماء تقريباً كالنص است . در مقنعه « لبن ولدك » تعبير مىكند ، أبو الصلاح در كافى « لبن الولادة » و شيخ در نهايه « لبن المرضعه » تعبير مىكند و واضح است كه مرضعه در مقابل حامل است يعنى زنى كه بچه دارد و به او شير مىدهد . قاضى ابن برّاج در جواهر « لبن الولاده » تعبير كرده و در مهذّب مىگويد : معتبر است كه لبن درّ نباشد و معلوم است كه شير قبل از ولادت بچه ،\r\n\r\n","description":"","footnote":"","page_name":" 4604 ","page_number":10},
  {"content":"\r\n\r\nمصداق لبن درّ است . ابن زهره در غنيه هم مىگويد : « لبن ولادت » معتبر است نه لبن درّ ، به اجماع طائفه و همينطور در خلاف و در سرائر هم مىگويد : « لبن ولادت » در نزهه هم « لبن الفحل » را معتبر دانسته ، در مقابل لبن درّ . در اصباح « لبن المرضعه » و يحيى بن سعيد در جامع هم « لبن مرضعه » تعبير كرده است . در بين متأخرين هم محقق ثانى در جامع المقاصد و صاحب مدارك در نهاية المرام ولادت را معتبر دانسته‌اند . صاحب وسائل نيز از ظاهر عنوانى كه براى باب قرار داده اين مطلب استفاده مىشود . كاشف اللثام هم متمايل شده به اعتبار ولادت و در حدائق و رياض و مستند و جواهر نيز همين قول مشهور را اختيار كرده‌اند . بنا بر اين ، گذشته از دعوى اجماع بر اعتبار ولادت ، اين قول از شهرت بسيار قوى برخوردار است .\r\n\r\n2 ) بررسى روايات مسأله :\r\nصاحب حدائق براى اثبات اعتبار ولادت به چهار روايت نيز استدلال كرده است كه بعضى از آنها صحيح السند است .\r\n\r\nروايت اول : صحيحهء بريد العجلى\r\n« 1 » : « كل امرأةٍ أرضعت من لبن فحلها ولد امرأةٍ اخرى من جارية او غلام فذلك الرضاع الذي قال رسول الله صلى الله عليه و آله يحرم من الرضاع ما يحرم من النسب »\r\nالبته استدلال به اين روايت تمام نيست ، چون در روايت لبن المولود يا مثل آن تعبير نشده ، بلكه لبن الفحل تعبير شده و لبن الفحل يعنى شيرى كه به واسطه مباشرت فحل ايجاد شده است و اين ملازمه ندارد با اينكه بچه هم به دنيا آمده باشد .\r\n\r\nروايت دوم : روايت يونس بن يعقوب\r\n« عن امرأةٍ درّ لبنها لغير ولادةٍ فأرضعت جاريه و غلاماً بذلك اللّبن هل يحرم بذلك اللبن ما يحرم من الرضاع ؟ قال : لا »\r\nاشكالى در دلالت اين روايت نيست ، چون معيار را ولادت بچه قرار داده است و\r\n\r\n\r\n","description":"","footnote":"\r\n( 1 ) - باب چهارم در جامع الاحاديث ، ح 1 ( 1284 )\r\n","page_name":" 4605 ","page_number":11},
  {"content":"\r\n\r\nدرّ لبن بدون ولادت را معتبر ندانسته است و واضح است كه درّ لبن در زمان حمل ، مصداق درّ لبن من غير ولادة است چون كلمه ولادت و مشتقات آن به حسب اطلاقات اختصاص به مواردى دارد كه زايمان صورت گرفته و بچه به دنيا آمده باشد .\r\n\r\nروايت سوم : روايت عبد الله بن سنان\r\n« 1 » « قال سألت أبا عبد اللَّه عليه السلام عن لبن الفحل فقال : هو ما ارضعت امرأتك من لبنك و لبن ولدك ولد امرأة اخرى فهو حرامٌ » در اين روايت هم لبن ولدك تعبير شده كه دلالت بر اعتبار ولادت دارد ، با توجه به اينكه سؤال از ملاك و معيار لبن الفحل بوده و در بين عامّه هم اين مطلب مطرح بوده كه حكم دائر مدار لبن الفحل است ، حضرت هم در تفسير لبن الفحل ولادت را معتبر كرده است .\r\nصاحب حدائق رحمه الله يك نكته خوبى در توضيح اين استدلال دارد . ايشان مىگويد :\r\nحكمت اينكه خداوند لبن را ايجاد كرده اين است كه بعد از ولادت بچه غذاى او باشد چون قبل از ولادت ، بچه نيازى به لبن ندارد و از حيض تغذيه مىشود . لذا تعبير لبن الولد يا لبن الولادة به معناى لبنى است كه خداوند پس از تولد براى تغذيهء او قرار داده است و در مورد لبنى كه در هنگام حمل توليد شده و بچه نيازى به آن ندارد چنين تعابيرى مناسب نيست و خلاف ظاهر است .\r\n\r\nج ) آيا خوردن از شير ولد زنا باعث نشر حرمت مىشود ؟\r\nعدّهء زيادى در اين مسأله دعواى اجماع كرده‌اند كه شير بايد منشأ حلال داشته باشد و اگر بچه‌اى شير ولد زنا را بخورد نشر حرمت نمىشود . در مقابل اين دعواهاى اجماع ، ما به قائل صريحى كه به طور كلّى بخواهد مخالفت كند برنخورديم . البته فاضل مقداد در تنقيح به بعضى نسبت داده كه لبن زنا را هم موجب نشر حرمت دانسته‌اند كه اين نسبت ناتمام است ، ايشان پس از بيان قول مشهور مىگويد : « خالف ابن الجنيد فى ذلك و الشيخ فى المبسوط ايضاً حيث لم يعتبر النكاح\r\n\r\n\r\n","description":"","footnote":"\r\n( 1 ) - روايت 1361 در جامع الاحاديث\r\n","page_name":" 4606 ","page_number":12},
  {"content":"\r\n\r\nالشرعى و حرّما بلبن الزنا و اختاره العلّامه فى المختلف و ليس بشىءٍ »\r\nما كه مراجعه كرديم مشخص شده كه ايشان نسبت به شيخ و علّامه به طور كامل و نسبت به ابن جنيد فى الجمله اشتباه كرده است . شيخ در هيچ جاى مبسوط چنين مطلبى در مورد لبن زنا نگفته است و بلكه تصريح به خلاف آن كرده است . تعبير شيخ در مبسوط اين است : « اذا اتت بولدٍ من زنا فارضعت بلبنه مولوداً لقومٍ لم يكن الزّانى اباً له » از اهل سنّت نقل مىكند كه در چنين فرضى زانى پدر رضاعى طفل نمىشود اما زانيه كه به او شير داده ، مادر رضاعى مىشود . بعد مىفرمايد : « و يقتضى مذهبنا انّها لا تصير امّه لانّ نسبه عندنا لا يفوت شرعاً من جهتها و لا ترثه بها » و عبارتهاى ديگرى نيز دارد كه البته اين عبارت از بقيه صريح‌تر است كه نه پدر ، پدر رضاعى مىشود و نه مادر ، مادر رضاعى مىشود .\r\nعلامه در مختلف هم پس از نقل سخن ابن جنيد و نقل سخن شيخ و نيز سخن ابن ادريس راجع به وطى به شبهه ، مىگويد : « قول الشيخ هو الاصحّ » و كلام ايشان هيچ اشعارى به مخالفت با نظر مشهور ندارد .\r\nاما ابن جنيد ، او در مسأله تفصيل داده و مىگويد : نشر حرمت نسبت به مرضعه و اقارب او ثابت است كما يقوله العامّه اما نسبت به زانى نشر حرمت نمىشود هر چند احتياط استحبابى اين است كه در اين طرف نيز اجتناب كنند . عبارتى كه علامه در مختلف از وى نقل كرده چنين است : « قال ابن الجنيد و لو ارضعت بلبن حمل من زنا حرمت و اهلها على المرتضع و كان تجنّبه اهل الزانى احوط و اولى » اين هم تفصيلى كه ابن جنيد داده است و علامه هيچ موافقتى با آن نكرده بلكه نظر شيخ رحمه الله را صحيح دانسته و گفتيم شيخ هم قائل به نظر مشهور است . البته علامه در تذكرة عبارتى دارد كه در جلسه آينده آن را بررسى مىكنيم .\r\n« * و السلام * »\r\n\r\n","description":"","footnote":"","page_name":" 4607 ","page_number":13},
  {"content":"\r\n\r\n\r\n30 / 10 / 1381 دوشنبه درس شماره ( 496 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصه درس اين جلسه :\r\nعدم نشر حرمت از لبن زنا ، مسلّم عند الاماميه است و فقط ابن جنيد نسبت به زانيه مرضعه قائل به حصول محرميّت با مرتضع گشته ، و علامه نيز در تذكره ترديد نموده ، هر چند كه در كتب ديگرش تصريح به عدم نشر حرمت نموده است پس مستند مسأله اجماع است ، مضافاً ، در اين درس متعرض دو روايت مىشوند يكى روايت دعائم الاسلام كه مرسله است و اصلًا كتاب و مؤلفش ، اعتبار عند الاماميّه ندارند و دوم صحيحهء عبد الله بن سنان است و در ضمن استاد روشن مىكنند اين مطلب كه شهرت يافته ولد الزنا ولد شرعى نيست ، صحيح نمىباشد .\r\n* * * \r\n[ حكم نشر حرمت به وسيلهء زنا 
  ]\r\nمرحوم فاضل مقداد سيورى رحمه الله در تنقيح ، در مسأله نشر حرمت به وسيلهء زنا ، كه مشهور و معروف در كتب اماميه ، عدم نشر است سه نظر مخالف نقل كرده :\r\nالف ) شيخ در مبسوط ب ) علامه در مختلف ج ) ابن جنيد . و بعد از مراجعه به خود كتابها ، معلوم شد كه اين نسبتها صحيح نمىباشد ، زيرا شيخ در مبسوط تصريح دارند به اين كه زنا ، نشر حرمت نمىكند و لذا شيخ رحمه الله را بايد از مصاديق روشن قُدَمايى دانست كه قائل به عدم نشر حرمت است .\r\nو اما مرحوم علامه در مختلف ، ابتداء كلام شيخ را در مبسوط بر عدم نشر به وسيلهء زنا ، و اينكه نشر حرمت موقوف به وطى صحيح است و لهذا وطى به شبهه هم نشر حرمت مىكند ، نقل مىكنند و سپس از ابن جنيد نقل مىكنند كه نشر حرمت به وسيلهء زنا مختصّ به مرضعه ( زن زانيه ) است و مرتضع به او و بستگان نسبىاش ، محرم مىشود ولى محرميّتى بين مرتضع و مرد زانى صاحب اللبن\r\n\r\n","description":"","footnote":"","page_name":" 4608 ","page_number":14},
  {"content":"\r\n\r\nحاصل نمىشود و به دنبال اين ، ترديد ابن ادريس رحمه الله را نقل كرده كه در الحاق وطى به شبهه ، به وطى صحيح ، ترديد نموده ولى در نهايت حق را به جانب شيخ رحمه الله داده كه وطى الشبهه را به وطى صحيح ملحق نموده و قائل به نشر حرمت گشته ، زيرا مقتضاى عموم همين است .\r\nمرحوم علامه رحمه الله بعد از اين نقل قولها ، قول ابن ادريس را رد كرده و چنين فرموده :\r\nو الحق ما قال الشيخ رحمه الله ، و سپس تعليلى ذكر مىكنند كه اگر اين تعليل نبود ، ما مىگفتيم كه ايشان قصد دارند حرف ابن جنيد را هم باطل كنند ولى بعد از ذكر تعليل ، معلوم مىشود كه اصلًا متعرض نقد كلام ابن جنيد نيستند نه اثباتاً و نه نفياً .\r\n\r\nنظر علامه در كتب ديگرش :\r\nپس معلوم است كه علامه در مختلف قائل به نشر حرمت به لبن حاصل از زنا نيستند . و اما در كتب ديگرش صريحاً حكم به عدم نشر حرمت نموده‌اند مثل قواعد ، ارشاد تلخيص و تحرير . بله ايشان در تذكره بعد از آنكه فتواى عامّه را مبنى بر نشر حرمت توسط لبن حاصل از زنا ، نسبت به مرضعه و اقرباى او نقل مىكند كما اينكه همين عامّه در مورد مرد زانى و نشر حرمت بين او و مرتضعه ، اختلاف كرده‌اند و اتفاقى ندارند ، مرحوم علامه ، بعد از نقل اتفاق عامّه بر نشر حرمت نسبت به مرضعه و خويشان او ، مىفرمايند « و فيه نظر » كه معلوم مىشود ايشان در اين حكم ترديد دارند و اما در مورد نشر حرمت نسبت به مرد زانى ، قائل به نشر نيستند .\r\nو به جز علامه در تذكره ، ديگر هيچ فقيهى را نيافتيم كه در عدم نشر حرمت به وسيله زنا ، ترديد كرده باشد ، مبسوط ، جواهر ، سرائر ، اصباح ، شرائع ، مختصر النافع ، و خود علامه در چهار كتاب از كتابهايش ، قواعد ، تحرير ، ارشاد ، تلخيص ، و ابن فهد در مهذّب البارع ، و كركى در جامع المقاصد ، شهيد در روضه و مسالك ، نهاية المرام صاحب مدارك ، كفايه ، كشف اللثام ، رياض ، مستند ، حدائق ، تمام اين كتابها را تفحّص كرديم و همگى فتوا به عدم نشر حرمت از لبن حاصل از زنا مىدهند و برخى دعواى اجماع را نيز ضميمه كرده‌اند ، كما اينكه كفاية مىفرمايد : لا اعرف\r\n\r\n","description":"","footnote":"","page_name":" 4609 ","page_number":15},
  {"content":"\r\n\r\nفيه خلافاً بين الاصحاب . و معلوم است كه خلاف ابن جنيد ضررى به اين اتفاق نمىزند زيرا ايشان فتاوى خلافِ مسلّمِ عند الاماميّه ، بازهم دارند حتى مثل حجيّت قياس كه بطلانش از مسلّمات مذهب است .\r\n\r\nروايت دائم الاسلام :\r\nدر جواهر و رياض و مستند و امثال اينها ، اجماع را به عنوان دليل حكم قرار داده‌اند و در جواهر ، به روايت دعائم الاسلام هم اخذ شده كه قاعدةً نبايد به عنوان مستند حكم باشد ، بلكه به عنوان مؤيّد است چرا كه كتابى مرسل است و مؤلف آن هم از علماء اسماعيليه مىباشد كه خود و فرزندانش از حاميان اسماعيليها بودند و اگر چه شخص ملّايى بوده و خيلى قوىّ و مايه دار است و حتى مطالبش را از كتب اماميّه گرفته ، ولى به هر حال به اين چنين كسى و كتابى ، نمىتوان تمسّك كرد بلكه فقط به عنوان تأييد ، خوب است .\r\n\r\nروايت عبد الله بن سنان :\r\nديگر از روايات مذكور در باب صحيحهء ابن سنان است قال سألت أبا عبد الله عليه السلام عن لبن الفحل فقال هو ما ارضعت امرأتُك من لبنك و لبن ولدك ولدَ امرأةٍ اخرى فهو حرام . وجه تمسك به روايت اين است كه لبن حاصل از زنا ، « لبن امرأتك » نيست و نيز لبنى كه از مولود زنا حاصل مىشود - چون‌كه شرعاً ولد به حساب نمىآيد - « لبن ولدك » هم صادق نيست ، پس نشر حرمت هم نمىكند .\r\n\r\nآيا ولد الزنا ، شرعاً ولد حساب نمىشود ؟\r\nبعضى براى نفى ولديّت شرعى از ولد الزنا ، به حديث مشهور نبوى صلى الله عليه و آله : الولد للفراش و للعاهر الحجر ( و در بعضى نقلها و للعاهر التراب ) تمسّك مىكنند كه فريقين روايت نموده‌اند ، و مراد از روايت الحاق ولد به فراش است و جمله دوم هم است از بىنصيب ماندن زانى . زيرا تعبير نصيب زانى مشتى خاك است ، كنايه از محروم ماندن او است از ولد ، ولى مراد از روايت اين نيست كه برخى فهميده‌اند بلكه ائمّه عليهم السلام در دو جا به اين روايت تمسك كرده‌اند يكى در جايى كه بچه مردّد\r\n\r\n","description":"","footnote":"","page_name":" 4610 ","page_number":16},
  {"content":"\r\n\r\nباشد در تولد او از زنا يا وطى صحيح كه در روايت حضرت عليه السلام ولد را به فراش ملحق نموده . و ديگر روايتى است در مورد دو فراش كه جاريه‌اى وطى شده سپس فروختند و مشترى نيز او را وطى كرده و او نيز فروخته به شخص سوم و در اين ميان كنيز در هيچ دستى استبراء نشده ، حال بچه‌اى متولد شده كه حضرت فرمودند ، بچه به فراش اخير ملحق است . و اين دو روايت مربوط به مقام اثبات است و روايت ديگرى است در مورد مقام ثبوت كه شخصى با كنيز ديگرى زنا مىكند و فرزندى به دنيا مىآيد و حضرت مىفرمايند الولد للفراش پس بچه را ملحق به مالك كنيز مىكنند زيرا نماء خود جاريه است و در اختيار مالك قرار مىگيرد و مراد اين است كه ملك مالك است و آزاد نمىشود و حضانتش هم با مالك است و نه با زانى ، پس در روايتى نداريم كه ولد الزنا ، شرعاً ولد نيست بلكه مراد از الولد للفراش ، در روايت اخير مملوكيّت ولد براى مالك صاحب الفراش است و نظرى به نفى ولديّت براى زانى ندارد يعنى اختصاص به مالك دارد من حيث الملك نه من حيث الولادة زيرا مفروض اين است كه مالك در اينجا با كنيز مباشرتى نداشته . پس هيچ روايتى ، نفى ولديّت از ولد الزنا ننموده ، بله ولد الزنا ارث نمىبرد ولى اين تخصيصى است مثل تخصيص ولد قاتل كه از پدرش ارث نمىبرد و يا عدم ارث الكافر عن أبيه و معلوم است كه معناى اين عدم الارث‌ها ، نفى ولديّت نيست . و لهذا حرمت ازدواج ابدى با مادر زانى خود و خواهران و . . . دارد كما اينكه جايز است براى او كه به محارمش نظر كند و مسلّم است كه اين احكام نه از باب استثناء است يعنى اينطور نيست كه نفى ولديّت شده باشد ولى اين احكام را هم استثناءً براى اين ولد الزنا كه غير ولد است ثابت باشد . و اين احكام ، مشهور عند العلماء است فقط صاحب ايضاح ( احتياط كرده ) و قائل به تحريم ازدواج ولد الزنا با محارم خود شده ولى قائل به جواز نظر هم نشده است .\r\nپس در ما نحن فيه ، بخواهيم از اين جملهء صحيحهء ابن سنان « لبن ولدك » استفاده كنيم كه لبن حاصل از زنا نشر حرمت نمىكند زيرا ولد زنا ، « ولدك » نيست ، صحيح نمىباشد ، بلكه در بعضى روايات آمده « ولد الزنا ولدٌ » و اگر بگوييد ، اينجا اطلاق\r\n\r\n","description":"","footnote":"","page_name":" 4611 ","page_number":17},
  {"content":"\r\n\r\nعرفى مراد است خواهيم گفت كه در صحيحه هم « ولدك » ولد عرفى است . پس اين دليل ناتمام است . و عمده دليل فقرهء « ما ارضعت امرأتك » است به اين لحاظ كه زن زانيه ، امرأة زانى نمىشود . ولى در جواهر و رياض اشكال كرده‌اند كه « امرأتك » خصوصيتى ندارد بلكه اگر جاريهء كسى هم ارضاع كند ، باز نشر حرمت مىشود و همينطور كنيز محلّله‌اى كه ملك ديگرى است ولى به ديگرى تحليل شده و نيز وطى به شبهه هم على المشهور ، ناشر حرمت است ، پس « امرأتك » قيديّتى ندارد تا بگوييم كه لبن زانيه ، خارج است و روايت دال بر عدم نشر از زنا است مگر آنكه كسى چنين توجيه كند مراد از امرأة در اين روايت جنس زن است و با اضافهء به ضمير مخاطب ، جنس زنى مراد است كه اضافه‌اى به شخص پيدا كرده يا اضافهء زوجيّتى و يا اضافه ملكى ، ملك عين يا ملك انتفاع كه همسر و كنيز و محلّله را شامل مىشود ولى زن زانيه نسبتى با مرد زانى ندارد ، ولى اين توجيه خلاف ظاهر است زيرا ظهور « امرأتك » همسر است فقط و لهذا شامل كنيز و محلّله و موطوئهء به شبهه نمىشود . زيرا مملوكهء شخص ممكن است همسرِ ديگرى باشد كه ديگر امرأتك صادق نيست .\r\n\r\nتوجيه استاد مد ظلّه :\r\nمراد از امرأتك ، در روايت چيست ؟ زيرا مسلّماً ظاهر آن كه همسر است مراد نيست به دليل اينكه نشر حرمت اختصاصى به شير همسر ندارد بلكه از كنيز و محلّله و موطوئه به شبهه نيز حاصل مىشود ، ظاهراً مراد مطلق زن در مقابل مرد است يعنى شير موجود در پستان زن است كه ناشر حرمت مىشود و نه شير در پستان مرد كه نادراً اتفاق مىافتد كما اينكه عامّه هم فتوا داده‌اند كه شير مرد هم ناشر حرمت مىشود و لهذا امام عليه السلام براى دفع اين ذهنيّت احتمالى غلط ، اين جمله را فرمودند و معلوم است كه با توجه به اين معنا ، زن زانيه نيز داخل در مفاد ما ارضعت امرأتك مىشود . « * و السلام * »\r\n\r\n","description":"","footnote":"","page_name":" 4612 ","page_number":18},
  {"content":"\r\n\r\n\r\n1 / 11 / 1381 سه‌شنبه درس شمارهء ( 497 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا به مسأله عدم نشر حرمت از لبن زنا ، پرداخته ، روايت عبد الله بن سنان را تفسير و آراء فقهاء را در اين باب يادآور گرديده ، سپس به مسأله نشر يا عدم نشر حرمت به واسطه وطى به شبهه خواهيم پرداخت و نهايتاً نظريات صاحب رياض را طرح و نقد خواهيم نمود .\r\n* * * \r\n1 ) استدلال به صحيحهء عبد الله بن سنان بر عدم نشر حرمت به لبن زنا\r\nموضوع كلام ، عدم نشر حرمت به واسطهء شيرى كه از زنا حاصل مىشود بود بر اين مطلب به صحيحهء عبد الله بن سنان استدلال شده كه لبن الفحل را به « ما ارضعت امرأتك من لبنك و لبن ولدك ولد امرأة اخرى فهو حرام » « 1 » تفسير كرده است و اين تفسير با زنا سازگار نيست زيرا بر « زانيه » امرأتك صدق نمىكند . به اين استدلال در مستند نراقى و جواهر و رياض « 2 » اشاره شده است .\r\n\r\n2 ) ايراد صاحب رياض بر اين استدلال\r\nصاحب رياض بر اين استدلال دو اشكال كرده است\r\nاشكال اول : اينكه اين تفسير مبنى بر غالب است و قيودى كه وارد مورد غالب باشد دلالت بر احترازيّت نمىكند .\r\n\r\n\r\n","description":"","footnote":"\r\n( 1 ) - الوسائل 20 : 389 باب 6 من أبواب ما يحرم بالرضا حديث 4\r\nتذكر : نظير صحيحهء عبد الله بن سنان صحيحهء عجلى است المصدر : حديث 1 من الباب\r\n( 2 ) - مستند الشيعة 16 / 231\r\nجواهر الكلام 29 / 264\r\nرياض المسائل 10 / 133\r\n","page_name":" 4613 ","page_number":19},
  {"content":"\r\n\r\nاشكال دوم : اينكه امرأتك به معناى زوجتك است كه به حكم انصراف و تبادر زوجهء دائمى است با آنكه مىدانيم شرط نيست كه مُرضعه در باب رضاع محرّم زوجهء دائمى صاحب لبن باشد بلكه اگر متمتعٌ بها يا مملوكه يا محلّلهء او بلكه موطوئهء به شبهه نيز باشد كافى است ، با آنكه عنوان « امرأتك » بر اين موارد صدق نمىكند .\r\nبنا بر اين نمىتوانيم جمود بر عنوان « امرأتك » كنيم و سپس بگوييم اين عنوان به زانيه منطبق نيست و از اين رو در مورد زنا نشر حرمت نيست .\r\n\r\n3 ) توضيح كلام صاحب رياض\r\nعبارت رياض احتياج به توضيح دارد ايشان فرموده كه تعبير « امرأتك » وارد مورد غالب است و موارد ديگر نادر است ، در حالى كه چنين غلبه‌اى كه طرف ديگرش نادر باشد نيست در زمانهاى سابق در بسيارى از موارد كنيزها متكفّل شير دادن اطفال مىشدند . اين همه روايت عبد و اماء كه وارد شده به خاطر كثرت و شيوع عبد و أمه در زمان ائمّه ( ع ) بوده است نمىتوانيم مدّعى شويم كه در آن زمان غالباً زوجهء شخص متكفّل شير دادن مىشده است .\r\nلكن به نظر مىرسد كه مراد ايشان پس از مقدم و مؤخر كردن جاى دو اشكال اين است كه\r\nاولًا : « امرأتك » حمل بر مثال مىشود چون خصوصيتى در زوجه نيست و زن انقطاعى و كنيز و موطوئه به شبهه همين حكم را دارند\r\nثانياً : اگر به جاى « امرأتك » مثلًا حليلتك در روايت آمده بود يا آنكه در روايت در تفسير لبن الفحل لبن حلال هم آمده بود روايت دلالت بر خصوصيت داشتن اين عنوان نمىكرد تا بتوانيم شير حاصل از زنا را خارج كنيم زيرا عنوان وارد مورد غالب دلالت بر قيديّت و احترازيت نمىكند و از آن مفهوم مخالف استفاده نمىشود .\r\n\r\n4 ) معناى لبن الفحل در سؤال سائل چيست ؟\r\nدر جلسهء گذشته تقريبى كه براى اشكال صاحب رياض به استدلال به روايت احتمال داديم اين بود كه سائل مرادش از لبن فحل شيرى باشد كه در موارد نادر در سينهء مرد پيدا مىشود و سؤال مىكند كه آيا اين لبن نيز موجب نشر حرمت مىشود\r\n\r\n","description":"","footnote":"","page_name":" 4614 ","page_number":20},
  {"content":"\r\n\r\nيا نه ؟ زيرا در ميان عامّه فقهايى بوده‌اند كه شير مرد را موجب نشر حرمت مىدانسته‌اند و چون چنين احتمالى در بين بوده و ظاهر استعمالى لبن الفحل با قطع نظر از قرائن نيز با اين معنا سازگار است ، هر چند اين امر ندرت وقوع دارد از اين رو ما احتمال داديم كه شايد سائل از اين مسأله سؤال كرده است . و حضرت جواب داده‌اند كه نه مقصود از لبن الفحل اين نيست بلكه مقصود شيرى است كه متعلق به اولاد مرد است و زن به طفل مىدهد و « امرأتك » را هم كه حمل بر مثال كرديم ، پس مراد اين است كه شير از ناحيهء مباشرت و وطى به وجود آمده باشد ، بنا بر اين نمىتوانيم شيرى را كه از زنا به وجود مىآيد و مباشرت مرد در آن دخيل است از تحت روايت خارج كنيم .\r\nنقد اين احتمال : لكن اين احتمال در روايت بسيار بعيد است ، زيرا منشأ سؤال رواياتى است كه از پيامبر گرامى اسلام ( ص ) در باب رضاع با عنوان لبن الفحل وارد شده است . و اين احاديث در بين عامّه هم بوده است و در ميان عامّه فقيهى كه لبن الفحل را به شير خود مرد تفسير كند وجود ندارد . پس اين احتمال مندفع است . بله اين سؤال و شبهه كه آيا ارضاع با شيرى كه تصادفاً در سينهء مرد توليد مىشود موجب نشر حرمت مىشود يا نه ؟ مطرح شده است ، اما اينكه عنوان لبن الفحل در روايت اشاره به همين سؤال باشد صحيح نيست ، چون هيچ‌كس احتمال نمىدهد كه لبن الفحل كه مُحرِّم در باب رضاع است ، خصوص شير توليد شده در سينهء مرد باشد . در حالى كه تعبير روايت مفيد حصر است و مفادش اين است كه رضاع محرّم اختصاص به خوردن لبن الفحل دارد .\r\n\r\n5 ) احتمال مختار در توجيه سؤال سائل\r\nبا توجه به بعيد بودن احتمال بالا ، به نظر مىرسد سؤال سائل از اين است كه بعد از آنكه معلوم است كه لبن الفحل يعنى شيرى كه مرد با مباشرت ايجاد كرده است آيا شرطى براى اين لبن هست يا آنكه لبنى كه از وقاع مرد حاصل مىشود مطلقاً حرمت مىآورد ، كه در چنين فرضى اگر امام عليه السلام طبق اين حديث مىفرمايد : « لبن امرأتك » از اين استفاده مىشود كه نه ، صرف مباشرت مرد كافى نيست و زنا موجب\r\n\r\n","description":"","footnote":"","page_name":" 4615 ","page_number":21},
  {"content":"\r\n\r\nنشر حرمت نمىشود ، البته اين منافات ندارد با اينكه « امرأتك » را حمل بر مثال كنيم چون امرأتك مثال براى معناى عامى است كه متضمن اختصاص زن به مرد است بنابراين از روايت استفاده مىشود كه زنا كه در آن زن هيچ‌گونه اختصاصى به مرد ندارد موجب نشر حرمت نمىشود . پس اين اشكال كه عنوان « امرأتك » و مانند آن وارد مورد غالب است و خصوصيتى در حلال بودن زن وجود ندارد ، وارد نيست چون سؤال اصلًا از همين است كه آيا خصوصيتى دارد يا ندارد ؟ و لذا از روايت اشتراط حلال بودن وطى استفاده مىشود .\r\n\r\n6 ) تمسك به عمومات و اطلاقات ادلهء رضاع در باب زنا و نقد آن\r\nيك تقريب براى اينكه إرضاع به لبن زنا نيز موجب نشر حرمت است اين است كه به عمومات و اطلاقات رضاع مثل آيهء  « وَ أُمَّهاتُكُمُ اللَّاتِي أَرْضَعْنَكُمْ وَ أَخَواتُكُمْ مِنَ الرَّضاعَةِ »  ( نساء / 23 ) و يحرم من الرضاع ما يحرم من النسب و مانند آن تمسك كنيم و بگوييم مقتضاى اين عمومات و اطلاقات نشر حرمت در باب زنا است ، زيرا مقتضاى عموم و اطلاق اين است كه فرقى بين شير حاصل از مباشرت حلال و مباشرت حرام نيست لذا بر فرض اينكه كلام صاحب رياض رحمه الله را در مورد صحيحهء عبد الله بن سنان قبول كنيم و بگوييم كه عنوان مأخوذ در آن وارد مورد غالب است و جوابى كه ما از اشكال ايشان داديم مطرح نكنيم ، در اين صورت ايشان ممكن است به اطلاقات و عمومات تمسك كند و همانطور كه موطوئهء أب بر ابن و موطوئه ابن بر أب حرام است چه وطى حلالًا باشد و چه حراماً ، در مقام نيز بگويد رضاع حرمت مىآورد چه وطى حلالًا باشد و چه حراماً . پس اگر قطع نظر از اجماع كنيم بايد قائل شويم كه زنا نيز در باب رضاع موجب نشر حرمت است ممكن است نظر صاحب رياض به اين تقريب باشد .\r\nنقد تقريب متقدم : اگر نظر صاحب رياض به اين تقريب باشد\r\nاولًا : اين اشكال نقضى بر ايشان وارد است كه ايشان ادلهء رضاع محرّم را شامل موارد نادر نمىداند و مىگويد اطلاق شامل فرض نادر نمىشود . حال اگر زنا را فرد\r\n\r\n","description":"","footnote":"","page_name":" 4616 ","page_number":22},
  {"content":"\r\n\r\nنادر حساب كنيم چون مطلقات ناظر به افراد متعارف است نه افراد نادر پس اطلاقات فرض زنا را نمىگيرد و اگر اجماعى بر عدم نشر حرمت در باب زنا بنا شد اطلاقات تحريم هم فرض زنا را به خاطر ندرت نمىگيرد ، با آنكه ايشان فرموده كه لو لا الاجماع ما بايد در باب زنا هم قائل به حرمت شويم .\r\nبنا بر اين ، سؤال ما اين است كه لو لا الاجماع على عدم نشر الحرمة فى الزنا دليل بر تحريم در باب زنا چيست ؟ اگر تمسك به صحيحهء عبد الله بن سنان شود مىگوييم اگر روايت دلالت بر عدم تحريم در فرض زنا نكند ، دلالت بر تحريم هم نمىكند زيرا عنوان وارد مورد غالب ، اگر دلالت بر خصوصيت و تقييد نكند دلالت بر عدم خصوصيت هم نمىكند ، زيرا نسبت به فرض نادر [ فرض زنا 
  ] ساكت است و حكم آن بايد از جاى ديگر معلوم شود و مفروض اين است كه اطلاقات و عمومات نيز فرد نادر را نمىگيرد . هذا اولًا\r\nو ثانياً : اين مبناى كلى كه مطلق از افراد نادر انصراف دارد كه غالب فقهاء آن را قبول كرده‌اند و خيلى از مسائل و فروعات را طبق همين انصراف مطلقات از فرد نادر پايه‌گذارى كرده‌اند تمام نيست . توضيح ذلك .\r\n\r\n7 ) ادّعاى انصراف مطلق از فرد نادر و نقد آن\r\nقاعدهء انصراف مطلق از فرد نادر كه غالب فقهاء آن را پذيرفته‌اند قابل قبول نيست ، چون به يك معنى همهء افراد فرد نادر خواهند بود ، زيرا هر عنوانى كه موضوع حكم باشد مثل اكرام العلماء براى آن عنوان تقسيماتى به لحاظ خصوصيات موجود در افراد هست عالم يا معمّم است يا غير معمّم ، يا سيّد است و يا غير سيّد ، يا كم سن و سال است يا غير آن يا اهل اين شهر است يا اهل آن شهر ، يا چاق است يا لاغر ، يا قرابت نسبى با فلان شخص دارد يا نه و مانند آن ، زيد مثلًا مجمع خصوصياتى است كه آن خصوصيات در عمرو و سايرين نيست ، از اين رو زيد با اين خصوصيات فرد نادر و منحصر به فرد است ، پس عام و مطلق از هر يك از افراد خود بايد انصراف داشته باشد ، زيرا هر فرد خصوصياتى دارد كه با آن\r\n\r\n","description":"","footnote":"","page_name":" 4617 ","page_number":23},
  {"content":"\r\n\r\nخصوصيات منحصر به فرد است ( و فرقى در اين نيست كه آيا فرد با يك تقييد ندرت پيدا كند يا آنكه با تقييدات متعدّد ندرت پيدا كند . ) بنابراين ، عمومات و اطلاقات فرد نادر را هم مىگيرد و معقول نيست كه فرد نادر را نگيرد ، بله انصراف يك معناى معقول ديگرى دارد و آن اين است كه منشأ انصراف ، تناسبات حكم و موضوع باشد كه در اين صورت ممكن است بگوييم نمىتوان از افراد شايع به افراد متعارف تعدّى كرد .\r\n\r\n8 ) وطى به شبهه آيا موجب نشر حرمت است يا نه ؟\r\nقبل از آنكه حكم مسئلهء نشر حرمت در باب زنا را تمام كنيم ، مسئلهء نشر حرمت در باب وطى به شبهه را مطرح مىكنيم زيرا اين دو مسأله با هم ارتباط دارند . و صاحب رياض در آن مسأله استدلالى مطرح كرده‌اند كه در ما نحن فيه قابل استفاده است .\r\nدر اينكه ، رضاع به لبن حاصل از وطى شبهه حرمت مىآورد مسأله تقريباً اتّفاقى است و ما به فتواى فقيهى كه حكم به عدم نشر حرمت كند بر خورد نكرديم حتى ترديد در مسأله هم به طور نادر مىباشد . تنها ابن ادريس ترديد كرده « 1 » و بعد از او نيز صاحب مدارك ترديد كرده و فرموده : للتوقف فى ذلك مجال « 2 » مرحوم نراقى در مستند فرموده : و يظهر نوع ميل اليه [ الى عدم الالحاق بالحلال 
  ] من المسالك و الكفاية « 3 »\r\nلكن ما به مسالك و كفايه مراجعه كرديم و ديديم استظهار مرحوم نراقى درست نيست . زيرا در مسالك و كفايه دليل الحاق شبهه به حلال را ذكر كرده ولى دليل ابن ادريس كه ترديد كرده را ذكر نكرده است ، بنابراين ، ظاهر كلام مسالك و كفايه اين است كه دليل الحاق را تمام مىدانند .\r\n\r\n9 ) دليل ترديد صاحب مدارك و كلام صاحب رياض\r\nصاحب مدارك منشأ ترديد را ندرت ذكر مىكند و مىفرمايد : اطلاقات منصرف به افراد شايع است و وطى شبهه فرد نادر است . در رياض نيز به انصراف اطلاقات و\r\n\r\n\r\n","description":"","footnote":"\r\n( 1 ) - السرائر 2 / 552\r\n( 2 ) - نهاية المرام 1 / 101\r\n( 3 ) - مستند الشيعة 16 / 233\r\n","page_name":" 4618 ","page_number":24},
  {"content":"\r\n\r\nعمومات از فرد نادر تمسك مىكند و علاوه بر آن مىفرمايد : در صحيحهء عبد الله بن سنان كه لبن فحل محرّم را تفسير كرده به ما أرضعت امرأتك . . . الحديث عنوان امرأتك اختصاص زن مرضعه را به فحل بيان مىكند و هر چند « امرأتك » كه به معناى زوجهء دائمه است حمل بر مثال مىشود لكن مثال براى هر زنى است كه اختصاص به فحل داشته باشد و اين اختصاص در شبهه و زنا وجود ندارد ، لذا ، صحيحه عبد الله بن سنان دالّ بر نشر حرمت در شبهه و زنا نيست . سپس در رياض كلامى دارد كه در شبهه و زنا هر دو مىآيد مىفرمايد : انصراف عمومات و مطلقات از فرض نادر اختصاص به ادلهء تحريم ندارد ، ادلّه تحليل مثل  أُحِلَّ لَكُمْ ما وَراءَ ذلِكُمْ  ( نساء / 24 ) نيز از فرض نادر منصرف است و وقتى دست ما از ادلّهء لفظيّه كوتاه شد نوبت به اصول عمليه مىرسد و در مقام دو أصل متعارض وجود دارد ، مقتضاى اصالة الإباحه جواز است و مقتضاى استصحاب حرمت است ، زيرا اين زن كه قبلًا شيرخوار بوده ، قبل از آنكه عقدى با او بشود تمتّع از او حرام بود حالا كه عقد خوانده شده ما شكّ مىكنيم آيا تمتّع از او حلال است يا نه ؟ مقتضاى استصحاب بقاء حرمت است سپس اين دو اصل با هم تعارض مىكنند ولى چون شهرت با تحريم است شهرت موجب ترجيح استصحاب حرمت مىشود و ما بايد حكم به حرمت كنيم و به فرض شهرت را مرجّح ندانيم و اين دو أصل تعارض و تساقط كنند چون ما دليلى بر اباحه نداريم بايد حكم به حرمت كنيم . اين فرمايش صاحب رياض است . « 1 »\r\n\r\n10 ) نقد كلام مدارك و رياض\r\nيك اشكال مشترك به مدارك و رياض هست و آن اينكه كبراى انصراف اطلاقات و عمومات از فرض نادر و اختصاص آن به افراد شايع و متعارف تا مادامىكه تناسبات حكم و موضوع اقتضاى انصراف نكند تمام نيست چنانچه گذشت .\r\nاما اشكالات مختص به رياض يكى از آن اشكالات كه در مستند نراقى آمده اشكال صغروى است و آن اينكه ، چگونه وطى به شبهه نادر است ؟ نراقى كبراى\r\n\r\n\r\n","description":"","footnote":"\r\n( 1 ) - رياض المسائل 10 / 133\r\n","page_name":" 4619 ","page_number":25},
  {"content":"\r\n\r\nانصراف اطلاق و عموم از فرد نادر را پذيرفته و اشكال صغروى مىكند و آن اينكه ، وطى به شبهه اگر غير مقرون به عقد باشد نادر است اما اگر عقد خوانده اما عقد باطل بوده و به شبههء حكميه مثلًا در اثر ندانستن مسأله خيال كرده كه عقد صحيح است با آنكه عقد خوانده شده فاسد بوده است يا آنكه عقد باطل بوده به شبههء موضوعيه ، مثل اينكه زنى شوهرش مفقود شده و خيال كرده شوهرش مرده و ازدواج جديد كرده و سپس شوهر آمده و معلوم شده كه عقد جديد فاسد بوده است و مباشرتى كه به واسطهء اعتقاد به صحت عقد انجام گرفته وطى به شبهه بوده است اين موارد [ شبههء مقرون به عقد 
  ] زياد است بله وطى به شبههء غير مقرون به عقد مثل اينكه اجنبيّه را با همسرش اشتباه كند نادر است . پس ادّعاى ندرت وطى به شبهه صغروياً ممنوع است ، اين اشكال مستند است « 1 » و اشكال واردى است هر چند كبراى انصراف ادله از فرد نادر را مستند قبول دارد . « 2 »\r\nاشكال دومى كه به صاحب رياض وارد است اين است كه اگر ندرت را بپذيريم و اصول لفظى و ادلهء اجتهادى از فرد نادر انصراف داشته باشد ادلّهء اصول عمليّه مثل كل شىء لك حلال و لا تنقض اليقين بالشّك نيز از فرد نادر انصراف پيدا مىكند و اصلًا اصول عمليه شرعيه جارى نمىشود تا تعارض كند .\r\n\r\n11 ) توجيهى براى فتواى صاحب رياض به حرمت\r\nحالا اين سؤال پيش مىآيد كه چرا صاحب رياض بعد از تعارض در اصل و تساقط آنها ، سراغ أصالة الحرمة رفته است ؟ با آنكه بعد از تساقط دو اصل شرعى نوبت به اصالة الإباحهء عقلى و قبح عقاب بلا بيان مىرسد ، يك احتمال اين است كه مثل أخباريها أصالة الحظر را قائل باشد و قبح عقاب بلا بيان را قبول نداشته باشد لكن اين احتمال بعيد است . احتمال ديگر اين است كه در باب فروج ايشان قائل به\r\n\r\n\r\n","description":"","footnote":"\r\n( 1 ) - مستند الشيعة 16 /\r\n( 2 ) - سؤال : وطى به شبهه حالا شايع است امّا قديماً نادراً اتفاق مىافتاده است ؟\r\nجواب : هم در قديم و هم در زمان ما اشتباه در مسائل نكاح زياد اتفاق مىافتاده و الآن هم واقع مىشود .\r\n","page_name":" 4620 ","page_number":26},
  {"content":"\r\n\r\nاحتياط باشد و اينكه باب فروج از اصالة الحليهء عقلى استثناء شده است و با قيام دليل در باب فروج موضوع عدم البيان منتقى است . اين احتمال در كلام ايشان هست اما گر كسى اين مبنا را قبول نداشت و باب فروج را مستثنى ندانست و قبح عقاب بلابيان را هم قائل بود بازهم ممكن است با فقدان ادلّه و اصول لفظى و فقدان اصول عملى شرعى قائل به حرمت باشد و قبح عقاب بلا بيان را در اينجا جارى نداند به اين تقريب كه اگر مردى با زنى در كودكى شير خورده كه شير از وطى شبهه بوده است الآن اگر بخواهد با او بدون عقد مباشرت كند و تمتّع ببرد يقيناً حرام است ، اما اگر عقدى جارى كرد و شك كرد آيا تمتّع جايز است يا نه ؟ با قبح عقاب بلا بيان نمىتواند حكم به حليّت تمتّع كند زيرا علم اجمالى دارد كه يا مباشرت با اين زن حرام است و نفقه و مهريّهء او هم واجب نيست و يا مباشرت با اين زن حلال است و نفقه و مهريهء او هم واجب است . حال اگر بخواهد با قبح عقاب بلا بيان همهء احكام الزامى را نفى كند يعنى هم حكم به جواز مباشرت و هم حكم به عدم وجوب نفقه و مهريّه كند با علم اجمالى خود مخالفت قطعيّهء عمليّه كرده است و اگر بخواهد يكى از اين دو احتمال را ترجيح دهد و مثلًا حكم به جواز مباشرت و وجوب نفقه و مهريه كند ترجيح بلا مرجّح است .\r\nبنا بر اين ممكن است نظر صاحب رياض به يكى از اين دو احتمال [ استثناء باب فروج يا مانعيّت علم اجمالى 
  ] باشد بنا بر اين ، اگر نوبت به اصول عقليه و قبح عقاب بلا بيان رسيد بازهم بايد حكم به تحريم نمود .\r\nادامهء بحث پيرامون فرمايش صاحب رياض را در جلسهء بعد دنبال مىكنيم ان شاء الله تعالى .\r\n« * و السلام * »\r\n\r\n","description":"","footnote":"","page_name":" 4621 ","page_number":27},
  {"content":"\r\n\r\n\r\n2 / 11 / 1381 چهارشنبه درس شمارهء ( 498 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nدر جلسهء گذشته كلام صاحب رياض را در مورد شيرى كه متعلّق به ولد شبهه است نقل كرديم كه حاصل گفتار ايشان در مقابل كسانى كه به واسطه جريان اصالة الاباحه خواسته بودند حكم به حليت و جواز عقد با بچه‌اى كه شير ولد الشبهة را خورده است بنمايند ، اين بود كه اولًا : اصالت الحلّ معارض است با استصحاب تحريم ترتيب آثار زوجيت كه قبل از عقد ثابت است و بعد از تعارض چون شهرت بر طبق استصحاب تحريم است او بر اصالة الحلّ ترجيح داده مىشود و ثانياً : بر فرض كه شهرت باعث ترجيح نشود و دو اصل بر اثر تعارض ساقط شوند قول به اباحه و جواز تزويج نيازمند به دليل است كه چنين دليلى وجود ندارد كه ما در مقام توجيه كلام ايشان در اين قسمت مسأله علم اجمالى را مطرح كرديم . « 1 »\r\nدر اين جلسه مجدداً كلام صاحب رياض را مورد مناقشه قرار داده ، سپس صحيحه عبد الله بن سنان را نقل و نظر صاحب رياض را در مورد اين روايت طرح و نقد خواهيم نمود و در خاتمه نظر استاد مد ظله را در مورد نشر حرمت به واسطه شير وطى به شبهه را بازگو خواهيم نمود .\r\n* * * \r\nالف ) بررسى و نقد كلام صاحب رياض در مورد شير ولد شبهه و الحاق آن به رضاع مُحرِّم .\r\nكلام ايشان از چند جهت مورد مناقشه است :\r\n1 - اينكه وى اصالة الاباحه را معارض با استصحاب تحريم قرار داده است . بنا\r\n\r\n\r\n","description":"","footnote":"\r\n( 1 ) - رياض المسائل 11 / 128 - 129 چاپ مؤسسه آل البيت عليهم السلام .\r\n","page_name":" 4622 ","page_number":28},
  {"content":"\r\n\r\nبر اين مبناى مرحوم شيخ انصارى و جميع متأخرين از ايشان كه مسأله را تحقيق نموده‌اند صحيح نيست ، زيرا در جاى خود ثابت شده است كه همواره استصحاب حاكم بر اصالة الاباحة مىباشد . بله استصحاب ديگرى در اينجا وجود دارد كه صاحب رياض به آن اشاره نكرده است و آن استصحاب اباحهء وضعيه است . به اين معنا كه قبل از اينكه اين بچه از شير ولد الشبهه ارتضاع نمايد عقد خواندن با او جايز بود ، استصحاب مىگويد جواز عقد بعد از رضاع نيز باقى است . اين استصحاب البته حاكم بر استصحاب حرمت تكليفيه است زيرا شك در جواز ترتب آثار زوجيت ( مثل مباشرت و . . . ) مسبب از شك در صحت عقد و عدم آن است . نكتهء قابل توجه اين است كه تمامى اين استصحابها بر اساس مبنايى است كه جريان استصحاب در شبهات حكميه را تمام مىداند ، چنانچه مختار خود صاحب رياض نيز همين است .\r\n2 - بر فرض تعارض دو اصل ، ترجيح دادن يكى از آنها به واسطه شهرت ناتمام است چه اينكه در بحث تعادل و تراجيح قائل به مرجّحيت شهرت بشويم و چه اينكه مثل مرحوم آقاى خويى ترجيح به واسطه شهرت را منكر شويم ، زيرا هر چند نمىخواهيم اصل مرجحيت شهرت را منكر شويم اما در امثال اين موارد كه اطلاق دو دليل با هم تعارض دارد ، مصداق « يأتى عنكم الخبران المتعارضان » نمىباشد .\r\nمقصود از خبرين متعارضين دو روايتى است كه عرف بگويد هر دو نمىتوانند صادر شده باشند و لذا مىگويد : ببينيد كداميك از دو راوى راستگوتر است يا عادل‌تر است و مانند آن . اما موارد تعارض دو اطلاق كه هيچ مانعى ندارد هر دو صادر شده باشند و فقط اطلاق هر دو نمىتواند اراده شده باشد اينجا داخل در موضوع اخبار علاجيه نيست . بنابراين در ما نحن فيه كه در شمول دليل استصحاب و اباحه نسبت به بعضى افراد شك داريم نمىتوانيم حكم خبرين متعارضين را جارى كنيم بخصوص اگر هر دو طرف تعارض ، اصل استصحاب باشد كه در اين فرض خيلى روشن است كه خبران متعارضان در بين نيست بلكه يك خبر است و آن « لا تنقض\r\n\r\n","description":"","footnote":"","page_name":" 4623 ","page_number":29},
  {"content":"\r\n\r\nاليقين بالشك » است كه نمىتوانيم اطلاقش مثلًا استصحاب اباحه وضعى را مىگيرد يا استصحاب حرمت تكليفى را . مثل اينكه دليل اكرام العلماء وارد شود و ندانيم زيد از عموم آن خارج شده يا عمرو ، كه در چنين حالتى نمىتوان فتواى مشهور را مرجّح يكى بر ديگرى قرار داد . البته اگر شهرت را مستقلًا حجت بدانيم آن يك بحث ديگرى است اما ترجيح به لحاظ اخبار علاجيه صحيح نيست .\r\n3 - در مرحله آخر مرحوم صاحب رياض فرمود اگر دو اصل ساقط شدند دليلى بر اباحه نداريم كه ما تقريب مىكرديم به خاطر وجود علم اجمالى بايد احتياط كنيم . اين سخن نيز كلّيتش ناتمام است زيرا مقتضاى تنجّز علم اجمالى اين است كه در مورد احكام الزامى احتياط شود و در ما نحن فيه مقتضاى يك سرى از احكام الزامى اين است كه عقد را صحيح بدانيم مثل وجوب پرداخت مهر و حق نفقه و . . . و مقتضاى دستهء ديگر اين است كه با عقد معامله بطلان شود مثل مباشرت و وجوب تمكين و . . . پس اينطور نيست كه علم اجمالى در همه موارد مقتضى بطلان عقد باشد . و همچنين است مسأله وجوب احتياط در زوج كه آن را نيز ما در تقريب كلام صاحب رياض ذكر كرديم زيرا همانطورى كه روشن شد وجوب احتياط مقتضى حكم به بطلان عقد به طور مطلق نيست .\r\nپس از اين ناحيه نيز نمىتوان شير حاصل از وطى شبهه را ملحق به شير نكاح صحيح دانست .\r\n4 - مطلب ديگرى كه مكرراً مطرح كرده‌ايم اين است كه مقتضاى بناى عقلاء اين است كه اگر سيرهء عقلاء بر عملى جارى شد چنانچه مقنّنى با عمل آنان موافق نباشد بايد مخالفت خود را اعلام كند و الّا اگر عقلاء صرفاً احتمال مخالفت بدهند به اين احتمال اعتنا نمىكنند و به طور طبيعى بر طبق سيرهء خودشان عمل مىكنند ( اين بناء عقلائى در مسأله اصوليه است ) و عقلاء يك بناء ديگر هم دارند كه رضاع را موجب حرمت نمىدانند ( اين هم بناء عقلاء در مسأله فقهيه است ) . با توجه به\r\n\r\n","description":"","footnote":"","page_name":" 4624 ","page_number":30},
  {"content":"\r\n\r\nاينكه بناء عقلائى اول كه آثار مهمى هم در فقه دارد به طور قطع مورد ردع واقع نشده ، چون اگر ردع شده بود به ما مىرسيد لذا مىتوانيم بگوييم بناء عقلائى دوم متبع است مگر در جايى كه دليلى بر ردع آن قائم شود و الّا هر جا دليلى نداشتيم - مثل ما نحن فيه - بايد به حكم بناء عقلا قائل به صحت عقد و عدم محرميت رضاع بشويم . « 1 » اگر كسى   « أَوْفُوا بِالْعُقُودِ »   را هم دليل صحت بداند مسأله واضح‌تر مىشود و مىتوانيم آن را دليل بر امضاى سيرهء عقلايى بدانيم . البته ما معتقديم عدم الردع كافى است و نيازى به امضا نيست . پس با اين راهها نمىتوان نشر حرمت را اثبات كرد . باقى مىماند كه به روايات تمسك كنيم . روايات عام از نظر صاحب رياض انصراف دارند از افراد نادر و نمىشود به آنها تمسك كرد پس بايد سراغ روايات خاصه برويم .\r\n\r\nب ) دلالت صحيحه عبد الله بن سنان بر عدم نشر حرمت به واسطه شير زنا و عدم دلالت آن نسبت به شير شبهه\r\nدر صحيحه عبد الله بن سنان تعبيرى آمده است كه از آن مىتوان استفاده كرد كه اگر شير از وطى زنا حاصل شده بود موجب نشر حرمت نمىشود ولى در مورد اينكه اگر شير از وطى به شبهه بوجود آمده باشد اين صحيحه دلالتى ندارد اما روايت اين است : « سألت أبا عبد الله عليه السلام عن لبن الفحل قال : هو ما ارضعت امرأتك من لبنك و لبن ولدك ولد امرأة اخرى فهو حرام »\r\nصاحب رياض فرموده است كلمه « امرأتك » كه در روايت آمده است از باب مثال است و خصوصيتى ندارد چون شامل أمه ، محلّله ، نيز مىشود لذا نمىتوان نتيجه گرفت كه اگر شير از زنا بود موجب نشر حرمت نمىشود و ليكن حق اين است كه اگر چه كلمه « امرأتك » اختصاصى به زن دائم ندارد و از باب مثال است ولى مثال بودن\r\n\r\n\r\n","description":"","footnote":"\r\n( 1 ) - البته استاد مد ظله در ادامهء بحث به اين مطلب اشكال مىكنند .\r\n","page_name":" 4625 ","page_number":31},
  {"content":"\r\n\r\nاقتضاء نمىكند كه دايره تمثيل آن قدر وسيع باشد كه شامل تمامى موارد ديگر بشود بلكه آنچه كه ما مىتوانيم ادعا كنيم اين است كه نشر حرمت اختصاصى به مزوّجه ندارد ، بلكه شامل مىشود زنى را كه يك نحوه اختصاصى به اين زوج داشته باشد و به تعبير ديگر ، زنى كه شارع اجازهء مباشرت با او را داده است اما اينكه حتى شامل اجنبيه نيز بشود اينطور نيست پس شير زنا را بواسطه مفهوم اين روايت مىتوانيم بگوييم نشر حرمت نمىكند . اما راجع به شير شبهه نمىتوان قائل شد كه او نيز موجب نشر حرمت مىشود زيرا همانطورى كه گفتيم ظاهر روايت اين است كه شير هر زنى كه يك نحوه اختصاصى به آن زوج داشته باشد موجب نشر حرمت مىشود و در مورد شبهه ، واقعاً زن اختصاصى به زوج ندارد بلكه زوج از روى اشتباه گمان مىكرده كه آن زن همسر او بوده و به او اختصاص دارد و به عبارت ديگر مستفاد از روايت اين است كه هر زنى كه « واقعاً » اختصاصى به زوج داشته باشد شير او موجب نشر حرمت مىشود - چنانچه ظاهر اخذ هر عنوانى اين است كه ناظر به واقع است - لذا شامل موردى كه زن واقعاً اختصاصى ندارد و تنها گمان اختصاص شده است نمىشود .\r\n\r\nج ) نظر استاد مد ظله در مورد نشر حرمت به واسطه شير وطى شبهه\r\nبه نظر ما مىتوان با تمسك به اطلاق مقامى ادله تحريم رضاع مثل آيه قرآن و روايات عامه ، در مورد شير حاصل از وطى به شبهه نيز قائل به نشر حرمت شد . بيان مطلب اين است كه اگر چه آيهء قرآن  « وَ أُمَّهاتُكُمُ اللَّاتِي أَرْضَعْنَكُمْ وَ أَخَواتُكُمْ مِنَ الرَّضاعَةِ »  از نظر لفظى نسبت به ساير شروط معتبر در تحريم رضاع اطلاق ندارند و ليكن در هر موردى كه ما دليلى بر تقييد و اشتراط پيدا نكرديم از باب اينكه ظرف عمل فرا رسيده مىتوانيم به اطلاق مقامى تمسك نموده و قائل به نشر حرمت شويم . در مسأله ما نحن فيه نيز چون دليلى بر عدم نشر حرمت شير شبهه پيدا نكرديم مىتوانيم به اطلاق مقامى عمومات تمسك كرده و قائل به نشر حرمت شويم .\r\n\r\n","description":"","footnote":"","page_name":" 4626 ","page_number":32},
  {"content":"\r\n\r\nخصوصاً با توجه به اينكه فتواى بر خلافى را نيز ما مشاهده نكرديم ، تنها ابن ادريس و صاحب مدارك كمى ترديد كرده‌اند و لذا اين اتفاق نيز براى تقويت ظن بر اساس مبناى ما كه قائل به انسداد فى الجمله‌اى هستيم بسيار مؤثر است . با اين بيان بايد از مطلبى هم كه قبلًا گفتيم عدول كنيم يعنى اينكه گفتيم عقلا اگر سيره‌اى داشته باشند به آن عمل مىكنند مگر اينكه مقنّن مخالفت خود را اعلام كند و هر جا مخالفت ثابت نشد - مثل ما نحن فيه - بر طبق بناء خودشان عمل مىكنند . جواب اين مطلب آن است كه همين اطلاق مقامى كه خودش متكى به يك بناء عقلائى است براى اعلام مخالفت با سيره كفايت مىكند . بنا بر اين در موارد وطى به شبهه ، نشر حرمت را مىپذيريم و در موارد زنا نشر حرمت را نمىپذيريم .\r\n\r\nد ) بررسى كفايت يا عدم كفايت شير حمل در نشر حرمت\r\nدر مورد اينكه آيا شير حمل موجب نشر حرمت مىشود يا نه ؟ به نظر ما حق تفصيل در مسأله است اگر شير به نحوى باشد كه انتساب آن به حمل محرز باشد مثل آن شيرى كه در زمانى قريب به زمان تولد نوزاد به وجود مىآيد كه خود حمل نيز از همان شير استفاده مىكند در اين موارد چنين شيرى موجب نشر حرمت مىشود و عرفا لبن ولدك بر آن صادق است ، به خلاف آن شيرى كه انتساب آن به حمل محرز نيست .\r\nو همچنين است اگر حمل سقط شود و متولد نشود در اينجا نيز اگر حمل پس از دميده شدن روح در او و در آستانهء ولادت سقط شود شير او موجب نشر حرمت مىشود و لازم نيست كه حتماً بچه متولد شود ولى اگر حمل در همان مراحل اوليه سقط گردد كه شير منتسب به او نباشد چنان شيرى موجب نشر حرمت نمىشود .\r\nادامه بحث را در جلسه آتى دنبال خواهيم نمود . ان شاء اللّه . . .\r\n« * و السلام * »\r\n\r\n","description":"","footnote":"","page_name":" 4627 ","page_number":33},
  {"content":"\r\n\r\n\r\n6 / 11 / 1381 يكشنبه درس شماره ( 499 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصه اين درس :\r\n\r\nمتن الشرائع :\r\nو لو طلّق الزوج و هى حامل منه او مُرضع فارضعت ولداً نشر الحرمة كما لو كانت فى حباله و كذا لو تزوّجت و دخل بها الزوج الثانى و حملت . امّا لو انقطع ثم عاد فى وقت يمكن ان يكون للثانى كان له دون الاوّل . . . « 1 »\r\nاطلاق كلام مصنف شامل مىشود نشر حرمت مرتضع را نسبت به صاحب اللبن ، حتى رضاع در زمان حمل كه البته خلاف مشهور است و سپس مصنف ترقى مىكنند و مىفرمايند نشر حرمت حاصل است اگر چه عدّه زوج اول تمام شود و با مرد ديگرى ازدواج نمايد و از او حامله شود كه به طريق اولويت شامل صورتى نيز كه حامله نگردد ، مىشود . حال شيرش با حمل دوم زيادتر شده باشد يا خير ؟ در هر صورت شير ملحق به زوج اول است . بله در صورتى كه شير قطع شود ( كه البته مراد قطع كامل شده است به مدتى كه عرفاً بگويند ، شير دوباره توليد شده است و ادامهء شير اول نيست و الّا قطع‌هاى يسيرى كه عرفاً استمرار شيرهاى سابق محسوب مىشود ، اصلًا قطع عرفى نمىباشد و از اين فرض مصنف ، خارج است ) و سپس در زمانى دوباره زن ، داراى شير گردد كه احتمال انتساب اين شير به شوهر دوّم باشد ، در اين صورت ، ديگر اين شير ، نشر حرمت براى صاحب اللبن اوّل حاصل نمىكند و بلكه نشر حرمت براى زوج دوّم مىنمايد . و اين مدت را شافعى چهل روز بعد از حمل ، تحديد كرده است كه البته اين تحديد بلا دليل است و نمىتوان پذيرفت ، بلكه در اين مسأله بايد به اهل فنّ كه اطبّاء ( بيولوژيستها ) هستند مراجعه نمود .\r\nبه هر حال به جز فرض اخير كه شير انقطاع كامل يابد و دوباره بعد از مدتى كه عرفاً قطع شير صادق باشد زن داراى شير مىگردد كه احتمال انتساب آن به زوج\r\n\r\n\r\n","description":"","footnote":"\r\n( 1 ) - شرائع للمحقق الحلّى كتاب النكاح الشرط الاول من شروط الرضاع ، ص 508 ، طبع دار الهدى .\r\n","page_name":" 4628 ","page_number":34},
  {"content":"\r\n\r\nدوّم باشد ، در تمام فروض ديگر ، شير ملحق به زوج اوّل است و نشر حرمت بين مرتضع و صاحب اللبن مىنمايد لذا اگر شير قطع نشود و متّصلًا تا زمان ولادت حمل دوّم ، اين شير منتسب به زوج اوّل است سواءٌ اينكه شير زيادت يافته باشد با حمل دوّم يا خير . و اين دليلى ندارد به جز اجماع مُدّعى . چرا كه علّامه رحمه الله در تذكره مىفرمايند « كل من يحفظ عنه العلم » كه اعم از علماء شيعه و سنى است اتفاق دارند در اينكه شير - در صورت عدم ازدياد - ملحق به زوج اول است و نسبت به الحاق شير به زوج دوّم در صورت انقطاع و جريان مجدّدى كه امكان الحاق به زوج دوّم باشد ، مرحوم شهيد رحمه الله ثانى و عدّه ديگرى فرموده‌اند « هذا مقطوع به فى كلام الاصحاب » و محقق كركى رحمه الله نيز اين را به شيخ و جماعتى نسبت مىدهد .\r\n\r\nنظر استاد در مورد اجماع و نقل كلمات :\r\nبعد از آنكه خود ما ، به كلمات گذشتگان مراجعه نموديم ، معلوم شد كه اين نقل قولها ، چندان معتبر نيست و اصلًا دعواى اجماع ( اماميّه ) در چنين مسأله‌اى درست نيست كما اينكه اجماع عامّه نيز موجود نمىباشد زيرا نه اين اجماع در مسأله‌اى اصلى است و نه مسألهء فرعى مبتلا به ، بلكه در فرع نادرى است و در چنين فرع‌هاى نادرى ، عدم ردع ائمّه عليه السلام دليل بر امضاء نمىشود ، هر چند عامّه اتفاق نظر نيز داشته باشند . ( مضاف به اينكه در بين عامّه احمد بن حنبل مخالفت كرده است ) .\r\nدر بين اماميّه نيز هيچ‌گونه اجماعى در مسأله نداريم ، كما اينكه نسبت مرحوم كركى و شهيد ثانى و اتباع آنها ، به شيخ طوسى رحمه الله نيز درست نمىباشد . امّا دليل بر عدم اجماعى بودن مسأله اين است كه قبل از مرحوم شيخ ، مسأله معنون نبوده و شيخ براى اولين بار در مبسوط ذكر فرموده‌اند و سپس محقق در شرايع و نيز علّامه رحمه الله و ديگر در كتابها موجود نيست ، تا زمان محقق كركى و شهيد ثانى و فاضل سبزوارى و كاشف اللثام و نيز كسانى كه شرح قواعد علّامه نوشته‌اند . « 1 » و نيز صاحب حدائق و\r\n\r\n\r\n","description":"","footnote":"\r\n( 1 ) در بين كتابهايى كه استاد نام برده‌اند ، كشف اللثام و جامع المقاصد ، شرح قواعد علامه است و رياض شرح مختصر النافع محقق اوّل و كفايه و حدائق و مستند كتب مستقلى هستند .\r\n","page_name":" 4629 ","page_number":35},
  {"content":"\r\n\r\nرياض و مستند و جواهر كه شرح شرايع است كه البته متعرض شده‌اند ، ولى به هر حال مسأله‌اى كه نه قبل از شيخ مطرح بوده و نه بعد از شيخ ، تا زمان محقق حلّى رحمه الله چگونه مىتوان ادّعاى اجماع بر آن نمود ؟ مخصوصاً كه مسأله نادر الوقوع نيز مىباشد ، مضاف به اينكه قائلين به نشر حرمت ، هر يك به وجوه خاصى تمسك نموده‌اند ( كه اجماع را محتمل المدركيّه مىگرداند مقرّر ) نه اينكه به احاديث تمسك كرده باشند ، لذا بايد به قواعد رجوع كرد .\r\nو امّا راجع به نسبت اين فتوى ( انتساب شير بعد از انقطاع بيّن ، به شوهر دوّم در صورتى كه احتمال نُشُوء شير از فحل دوّم باشد ) به شيخ كه مرحوم كركى و همچنين علّامه نسبت دادند ، بايد گفت كه نسبت درست نيست زيرا شيخ در مبسوط ( ج 5 / ص 310 و 311 ) چنين مىفرمايد : . . . فاحبلها و ولدت ثمّ طلقها فارضعت به مولوداً قبل ان تنكح زوجاً غيره كان ولدَها و ولدَه معاً سواء ارضعته قبل العدّة او بعد انقضائها ، انقطع لبنها ثمّ عاد او ثبت و لم ينقطع و سواء زاد او نقص . تا اينجا با عبارت شرائع يكى است و فقط در اين جهت فرق است كه شرائع مىگويد كه اگر حامل يا مرضع باشد كه شير دادن در حال حمل را نيز در نشر حرمت كافى مىداند و اين مطلب در مبسوط نيست . چون شيخ ولادت را معتبر دانسته است .\r\n( ادامهء عبارت مبسوط ) : و امّا اذا تزوّجت فارضعت به مولوداً قبل ان يدخل الثانى بها او بعد ان يدخل بها قبل ان تحمل او حملت فنزل لها لبن قبل الوقت الذي ينزل للحمل فى العادة فانه قيل اقلّ مدّة ينزل له اللبن اربعون يوماً او كان لبن قائم لم يزد و لم ينقص فى وقت ينزل لهذا الحمل لبن فالحكم فى كل هذا ( يعنى در تمام اين موارد چهارگانه ) انّ اللبن للاوّل و لا فرق بين ان انقطع ثمّ عاد او لم ينقطع ، الباب واحد بعد ان لا يزيد و هو للاوّل .\r\nو در اين عبارت كاملًا روشن است كه شيخ رحمه الله حكم به انتساب شير به فحل اول مىكنند مادامىكه زيادتى حاصل نشود چه انقطاع حاصل شده باشد يا خير ، به خلاف نسبتى كه مرحوم كركى به شيخ رحمه الله و جماعتى دادند و همچنين مطلبى كه در شرايع و بعض كتابهاى ديگر هست كه مسأله را مقطوعٌ به بين الاصحاب فرض كردند\r\n\r\n","description":"","footnote":"","page_name":" 4630 ","page_number":36},
  {"content":"\r\n\r\nكه اگر شير منقطع شد مال زوج دوم است با اينكه شيخ تفصيل داده است .\r\n\r\nدنبالهء عبارت شيخ رحمه الله\r\nو امّا ان زاد لبنها فى وقت ينزل فهذا الحمل لبن فكان مستداماً او انقطع انقطاعاً يسيراً ثمّ نزل قيل فيه قولان ( هر دو قول منسوب به شافعى است ) احدهما الاول و الثانى معاً و القول الثانى يكون للاوّل و هو الاقوى عندي لانّ اللبن قد يزيد من غير احبال . ايشان در اين قسم هم با وجود زياد شدن شير تقويت مىكنند كه مال اولى باشد ، و كانّ مرحوم شيخ خواسته‌اند به استصحاب بقاء ، اين شير براى زوج اوّل تمسك كنند .\r\n\r\nدنبالهء عبارت :\r\nو اما ان انقطع انقطاعاً بيّناً ثمّ عاد فى وقت يمكن ان يكون للثانى قيل فيه ثلاثة اقوال ( كه همهء اين سه قول از عامّه است ) احدها : الثانى دون الاوّل و هو اقواها عندي و اصحّها ( و تعبير به اصحّ و نه مقطوع به ، براى اين است كه مسأله از ضروريّات فقه نبوده ) و الثانى : للاوّل دون الثانى و الثالث : لها ، هذا اذا ارضعته قبل ان تلد الثانى اما اذا ولدته فقد انقطع عن الاوّل بكلّها و صار للثانى دون الاوّل .\r\nو كلًا معلوم شد كه اجماعى در مسأله نيست و مرحوم شيخ طبق قواعد سخن گفته ، نه اينكه به نصوص خاصى تمسك كرده باشد . حال ببينيم قاعده چه اقتضا مىكند . در مورد مدت زمانى كه شير امكان الحاق به زوج دوم را داشته باشد و يا اينكه اصلًا به زوج اوّل ملحق نباشد ، و كلًا مباحث راجع به تعيين مصاديق ، اينها مسائلى است كه به اطباء مربوط است و نه به شافعى و نه به غير آن . ولى ما حكم صورت شك را كه بر عهدهء فقهاء است بيان مىكنيم : آقايان در اينجا به استصحاب تمسّك كرده و شير را كه تا به حال انتساب به زوج اوّل داشته ، كما كان ، ملحق به او مىكنند . و در جايى كه شير مردّد باشد كه فقط منتسب به زوج دوّم است و يا مشترك بين زوج اول و دوّم ، باز احكام اشتراك جارى مىشود عملًا بالاستصحاب\r\n\r\n","description":"","footnote":"","page_name":" 4631 ","page_number":37},
  {"content":"\r\n\r\n( مرحوم كركى و بعد از ايشان ، صريحاً اسم استصحاب را آورده‌اند ولى سابقين تصريح به استصحاب ندارند ولى ظاهراً مرادشان همين است ) .\r\n\r\nاشكال استاد مد ظلّه به جريان استصحاب :\r\nاگر موضوع حكم و اثر شرعى ، صاحب لبن بودن زوج اوّل يا صاحب لبن نبودن زوج دوّم باشد ، در اينجا استصحاب اشكالى ندارد زيرا حالت سابقه موجود است . « 1 » ولى اين استصحاب ثابت نمىكند كه اين شير فعلىّ مال زوج اوّل است زيرا انتساب اين شير به زوج اوّل ، حالت سابقه ندارد بلكه جديد الاحداث است و همچنين استصحاب صدور لبن از زوج اول ( به مفاد كان تامه ) اين هم مفيد نيست و ثابت نمىكند كه اين لبن خاص كه الآن جريان دارد متعلق به زيد باشد . و لهذا اين شير مردّد است كه آيا ملحق به زوج اوّل است يا دوّم كه يا به قرعه اخذ مىشود و يا احتياط كه مختار ما در مسأله ، لزوم احتياط است . نسبت به فعل خود شخصى كه مثلًا نمىداند آيا اين زن بر او حرام است يا آن زن كه در اين صورت بايد از هر دو اجتناب كند . و قرعه براى امور حقوقى است در صورتى كه روايت خاصه نباشد و موجب اضرار به غير نيز نباشد . و در موارد اضرار ، به لا ضرر تمسك مىشود .\r\nخلاصه اينكه در اين فروعى كه ذكر شد ، بايد بر طبق قواعد عمل شود ، مثل اشباه و نظائر آن و اين دعاوى اجماع تمام نيست . حتى در فرض اخير كه شير تا بعد از ولادت حمل از زوج دوم ادامه پيدا كرده كه گفته‌اند اتفاقى است كه به زوج دوم ملحق مىشود ، اينجا هم اجماع تمام نيست ، چون مسأله نادرى است ، لذا حتى اگر اتفاق عامه هم ثابت مىشد باز نمىتوانستيم تقرير معصوم را اثبات كنيم لذا در همه فروض بايد به قواعد رجوع كرد . « * و السلام * »\r\n\r\n\r\n","description":"","footnote":"\r\n( 1 ) لهذا اگر كسى نذر كرده باشد ، اگر زيد ( زوج اوّل ) صاحب لبن باشد ، فلان مبلغ صدقه دهد ، در اينجا صدقه واجب مىشود زيرا استصحاب بقاء كون زيد صاحب اللبن مىگويد زيد فعلًا نيز صاحب لبن است .\r\n","page_name":" 4632 ","page_number":38},
  {"content":"\r\n\r\n\r\n6 / 11 / 1381 يكشنبه درس شمارهء ( 500 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا عدم تماميت استصحاب ( در شير مشكوك ) را طرح و سپس به اعتبار كميّت در نشر حرمت پرداخته و روايات مربوط به آن را بازگو خواهيم نمود .\r\n* * * \r\nالف ) عدم تماميت استصحاب براى اثبات انتساب شير به حمل اول\r\nدر بحث سابق در مورد اينكه آيا مىتوان با استصحاب ، شيرى را كه نمىدانيم صاحب آن زيد است كه قهراً شير براى حمل اول باشد يا اينكه صاحب اللبن عمرو است كه در نتيجه شير براى حمل دوم باشد اثبات كرد . به نظر ما با جريان استصحاب در شير نمىتوان ثابت كرد كه شيرى كه به مرتضع داده شده است ، شير حمل اول و صاحب آن نيز زيد است لذا بين زيد و مرتضع نشر حرمت مىشود نه بين مرتضع و عمرو زيرا غايت استصحاب اين است كه مىگويد يك وقت شير متعلق به زيد موجود بود نمىدانيم هنوز ادامه دارد يا نه ؟ استصحاب مىگويد آن شير هنوز ادامه دارد و ليكن اين استصحاب ثابت نمىكند كه پس اين شيرى كه الآن اين زن به مرتضع مىدهد ، شير حمل اول و صاحب آن نيز زيد است و به عبارت ديگر استصحاب در شير به نحو مفاد كان تامه جارى است و ليكن موضوع اثر مفاد كان ناقصه ( يعنى هذا اللبن لبن زيد ) است كه با استصحاب كان تامه آن موضوع اثبات نمىشود ، اين استصحاب نظير استصحاب بقاء ماء در حوض است كه طبق نظر مرحوم شيخ و جميع متأخرين از او ، استصحاب به نحو كان تامه يعنى وجود\r\n\r\n","description":"","footnote":"","page_name":" 4633 ","page_number":39},
  {"content":"\r\n\r\nالماء جارى است ولى اثبات اينكه پس ما هو الموجود فى الحوض هو الماء نمىكند . لذا استصحابى را كه علماء در ما نحن فيه به آن تمسك كرده‌اند به بيانى كه عرض شد تمام نمىشود « 1 » . بله اگر شير مدتى قطع شود به نحوى كه عرفاً آن را متصل به قبل ندانند و پس از آن شيرى حادث شود كه نمىدانيم آيا شير حمل اول است يا شير حمل دوم ( و مفروض نيز اين است كه امكان الحاق به هر دو وجود دارد ) در اينجا استصحاب عدم نسبت به هر يك وجود دارد و لذا نمىتوان با استصحاب ، شير را ملحق به يك طرف نمود . در اين صورت بايد از باب علم اجمالى آثار معلوم بالاجمال بار شود .\r\n\r\nب ) اگر شير ، اثر هر دو حمل باشد موجب نشر حرمت مىشود ؟\r\nمسأله ديگرى كه در همين رابطه مطرح است اين است اگر ثابت شد كه شير موجود اثر هر دو حمل است حال يا بالوجدان اثبات شود مثل اينكه اهل خبره و اطباء بگويند شير اثر هر دو حمل است يا اينكه بنابر فرض جريان استصحاب در شير حد اقل در يك طرف بالتعبد ثابت شود كه شير مشترك است و از اين شير مشترك مرتضع استفاده نمايد آيا موجب نشر حرمت مىشود يا نه ؟\r\nبه نظر ما - وفاقاً لصاحب الجواهر - در اين گونه موارد رضاع موجب نشر حرمت نمىشود زيرا اين مورد نظير آنجايى است كه مرضعه عدد معتبر در باب رضاع مثلًا 15 رضعه را در حبالهء زوجيت دو زوج به مرتضع داده باشد يعنى به عنوان مثال نصف آن را در حبالهء زوج اول داده باشد و نصف ديگر را در حبالهء زوج دوم ، در اين مورد بين فقهاء تسلّم است كه چنين رضاعى موجب نشر حرمت نمىشود . مسأله محل بحث نيز كه شير مشترك است از همين قبيل است ، منتها تنها فرقى كه با آن\r\n\r\n\r\n","description":"","footnote":"\r\n( 1 ) - بله در ما نحن فيه استصحاب ديگرى در مورد صاحب اللبن وجود دارد به اين بيان كه بگوييم قبلًا زيد صاحب اللبن بود استصحاب مىگويد هنوز او صاحب اللبن مىباشد راجع به اين استصحاب استاد مد ظله در جلسهء آينده بحث خواهند كرد .\r\n","page_name":" 4634 ","page_number":40},
  {"content":"\r\n\r\nدارد اين است ، در آنجايى كه نصف عدد را در حبالهء يك زوج و نصف ديگر را در حبالهء زوج ديگر مىدهد اين دو نصف به صورت افراز شده و مشخص از يكديگر است ولى در مورد مسأله ما ، به نحو مشاع و بدون افراز است و ليكن اين جهت باعث نمىشود كه ما از ظهور دليلى كه صاحب اللبن را معيار قرار داده كه ظهور آن اين است كه يعنى صاحب تمام شير است نه نصف آن ، رفع يد نماييم . بنابراين همان‌طورى كه در موارد مفروز اطلاق صاحب اللبن به هر كدام از زوجين صحيح نيست ، همينطور در اينجا كه شير مشترك است و افراز نشده است ، صاحب اللبن به هيچ كدام گفته نمىشود لذا رضاع با شير مشترك موجب نشر حرمت نمىشود .\r\n\r\nج ) اعتبار كميّت براى نشر حرمت\r\nيكى از شرايط در باب رضاع كميّت است كه از نظر روايات و كلمات فقهاء تقريباً مسلم است كه مطلق رضاع كفايت نمىكند بلكه براى نشر حرمت كميّت خاصى معتبر است . بله در ميان عامه چنانچه قبلًا هم گفتيم بخارى مطلق رضاع را كافى مىداند وى حتى رضاع از حيوان را نيز موجب نشر حرمت مىداند .\r\n\r\n1 ) كلام صاحب جواهر رحمه الله\r\nمرحوم صاحب جواهر در مورد اعتبار كميّت در باب رضاع و اينكه آيا مطلق رضاع كفايت مىكند ؟ مطالبى فرموده كه ذيلًا به قسمتهايى از آن اشاره مىكنيم .\r\nايشان پس از اينكه مىفرمايند : مشهور بين اصحاب بلكه مجمع عليه بين آنها اعتبار كميّت است مىفرمايند « فما عن كثير من العامة - كأبى حنيفة و اصحابه و مالك و الأوزاعى و الثورى و البلخى و الليث بن سعد من التحريم مطلق الرضاع و ان قلّ ، راوين ذلك عن على عليه السلام و ابن عباس و ابن عمر - معلوم البطلان و من الغريب دعوى الليث منهم اجماع اهل العلم على نشر الحرمة به مثل ما يفطر به الصائم ، مع ان المحكى عن الأكثر منهم موافقتنا . و\r\n\r\n","description":"","footnote":"","page_name":" 4635 ","page_number":41},
  {"content":"\r\n\r\nاغرب منه ما عن الشيخ فى التبيان و ابن ادريس فى السرائر من حكاية ذلك عن بعض اصحابنا و لم نعرفه ( توضيح استاد مد ظله : شايد وجه اينكه ايشان كلام شيخ و ابن ادريس را اغرب از كلام ليث دانسته است اين باشد كه ليث بن سعد شايد چندان پايبند به صحيح حرف زدن نباشد و ليكن از مثل شيخ و ابن ادريس با آن جلالت قدر بسيار غريب است كه چنين نسبتى را به اماميه بدهند ، غير از اين توجيه ، وجهى براى تعبير اغرب نيست ) نعم عن المصرى فى دعائم الاسلام . . . و عن ابن الجنيد . . . ( ثم نقل كلامهما فى نشر الحرمة بمطلق الرضاع ) « 1 »\r\nهمانطورى كه ملاحظه مىشود صاحب جواهر كلام شيخ و ابن ادريس را بسيار غريب مىداند چرا كه آنها به بعضى از اصحاب اماميه نسبت داده‌اند كه آن عدّه مطلق رضاع را كافى مىدانند .\r\n\r\n2 ) نقد كلام صاحب جواهر\r\nولى به نظر ما اغرب از هر دو كلام ، گفتار خود صاحب جواهر است و همانطورى كه از عباراتى كه از ايشان نقل كرديم ظاهر است در كلام ايشان تناقض و تهافت وجود دارد زيرا از طرفى ايشان از كلام شيخ و ابن ادريس كه قول به كفايت مطلق رضاع را به بعض اصحابنا نسبت مىدهند تعجب نموده و آن را اغرب از كلام ليث مىداند و از طرف ديگر خود ايشان اين قول را از ابن جنيد كه قطعاً جزء اصحابنا محسوب مىشود و از قاضى نعمان صاحب دعائم الاسلام ( متوفاى 363 معاصر ابن قولويه ) كه مثل مرحوم مجلسى و حاجى نورى تمايل به امامى بودن آن دارند نيز عين همان قول را نقل مىكند . البته به نظر ما قول صحيح در مورد قاضى نعمان اين است كه وى امامى نيست بلكه از رؤساى اصلى اسماعيليه است كه در تشديد مذهب آنها نيز فعاليت فراوانى كرده است و ليكن مع ذلك باز مىتوان او را جزء\r\n\r\n\r\n","description":"","footnote":"\r\n( 1 ) - جواهر الكلام 29 / 269 - 270\r\n","page_name":" 4636 ","page_number":42},
  {"content":"\r\n\r\nاصحابنا به حساب آورد . زيرا همانطورى كه در مباحث سابقه نيز گفته‌ايم مراد از « اصحابنا » كه شيخ طوسى در كتبش من جمله « فهرست » تعبير مىكند « اصحابنا الامامية » نيست بلكه مراد تمامى كسانى است كه از جهت فقهى فتواى آنها نزديك به اماميه است لذا بر اين اساس فطحيه ، اسماعيليه ( البته نه آن طايفه از اسماعيليه كه آقاخانيه و جزء باطنيه حساب مىشوند ) داخل در اصحابنا هستند به خلاف شيعيان زيديه كه از نظر فقهى با ما متفاوت مىباشند . بنابراين ، شايد مقصود شيخ طوسى و ابن ادريس نيز از اينكه بعضى از اصحابنا قائل به كفايت مطلق رضاع شده باشند همين دو نفرى باشند كه خود صاحب جواهر نيز از آنها نقل مىكند .\r\nدر مورد كلام ليث نيز همانطورى كه خود صاحب جواهر نقل كردند كثيرى از عامه قائل به كفايت مطلق رضاع شده‌اند پس اين گفتار صاحب جواهر تمام نيست .\r\n\r\n3 ) بررسى مسأله كميت از جهت روايات\r\nما در ميان فقهاء غير از دو نفرى كه به آنها اشاره شد قائل به خلافى را نيافتيم و از جهت روايات نيز روايات بسيار زيادى در دست داريم كه در آنها كميّت خاصى معتبر دانسته شده است كه ما قطع به صدور كثيرى از اين روايات از معصومين عليهم السلام داريم تنها چهار روايت وجود دارد كه به ظاهر ابتداى معناى آن كفايت مطلق رضاع است كه بايد آنها را مطرح نماييم و معناى واقعى آنها را با توجه به جمع روايات بيابيم .\r\nمرحوم صاحب جواهر اين چهار روايت را با بيانى حماسى - چنانچه دأب ايشان در مواردى است كه قولى يا روايتى را قبول ندارد - رد كرده است ، ايشان اشكالاتى را در اين بحث به روايات وارد كرده است كه در جاهاى ديگر خود ايشان اين اشكالات را وارد نمىداند نظير مكاتبه بودن ، مضمره بودن ، شذوذ و . . .\r\nلذا اينك ما مىبايست خود روايات را بررسى نماييم .\r\n\r\n","description":"","footnote":"","page_name":" 4637 ","page_number":43},
  {"content":"\r\n\r\n\r\n4 ) رواياتى كه ظاهر آنها كفايت مطلق رضاع است\r\n\r\n1 - مكاتبهء على بن مهزيار كه صحيحه نيز مىباشد :\r\n« محمد بن احمد بن يحيى ( صاحب نوادر الحكمة ) عن محمد بن عبد الجبّار عن على بن مهزيار عن أبي الحسن عليه السلام انه كتب اليه يسأله عمّا يحرم من الرضاع فكتب عليه السلام : قليله و كثيره حرام » « 1 »\r\nشيخ طوسى اين روايت را اين گونه معنا كرده است : « قال الشيخ فهذا الخبر محمول على ان قليله و كثيره حرام بعد ما يبلغ الحدّ الذي يحرم او يزيد عليه . فان الزيادة قلّت او كثرت فانها تحرم . و يجوز ان يكون خرج مخرج التقية لانه موافق لمذهب بعض العامة » توجيه اول شيخ دربارهء معناى روايت اين است كه امام عليه السلام فرموده‌اند پس از آنكه حدّ معين و معتبر در رضاع حاصل شد قليل و كثير رضاع حرام است . پس اين خبر منافات با اعتبار كميّت نيست . و ليكن واضح است كه اين توجيه براى روايت تمام نيست زيرا معناى اين توجيه اين است كه امام عليه السلام به سؤال سائل جواب نداده و در حقيقت توريه نموده‌اند و چيز ديگرى را در مقام جواب بيان كرده‌اند كه اين خلاف ظاهر است و همچنين توجيه دوم مرحوم شيخ كه روايت را حمل بر تقيه مىكند ، تمام نيست زيرا صِرف اينكه بعضى از عامه مطلق رضاع را كافى مىدانند با اينكه عدهء زيادى از آنها نيز مانند اماميه كميّت خاصى را معتبر مىدانند دليل بر حمل بر تقيه نمىشود .\r\nبه نظر ما اين روايت معناى ديگرى دارد امام عليه السلام نفرمودند « قليله و كثيره محرّم » بلكه تعبير « حرام » را به كار بردند و كلمه « حرام » وقتى به شير و رضاع نسبت داده مىشود به معناى محروميت از ازدواج و مانند آن نيست - چنانچه وقتى به انسان نسبت داده مىشود معناى آن چنين است - بلكه معناى روايت با توجه به ساير روايات ديگر و مخصوصاً رواياتى كه مىگويد بعد از اتمام دو سال شير دادن حرام است « لا رضاع بعد فطام » اين است كه سائل سؤالش از عما يُحرِّم ( از باب تفعيل\r\n\r\n\r\n","description":"","footnote":"\r\n( 1 ) - جامع احاديث الشيعة ابواب ما يحرم بالنسب و الرضاع باب 5 ح 30\r\n","page_name":" 4638 ","page_number":44},
  {"content":"\r\n\r\nنيست ) بلكه سؤال او از مقدار شيرى است كه بعد از فطام حرام است يعنى « يحرم » بدون تشديد و ثلاثى مجرد است و امام عليه السلام نيز در پاسخ فرموده‌اند بعد از فطام مطلقا شير دادن حرام است و فرقى بين قليل و كثير آن نيست « 1 » ( شير دادن بعد از فطام از نظر فتواى عده بسيارى از فقهاء حرام است ) بنابراين ، روايت از اين جهت ربطى به محل بحث ما ندارد بلكه ناظر به رضاع بعد فطام است .\r\n\r\n2 - روايت دوم : « محمد بن احمد بن يحيى ( صاحب نوادر الحكمه )\r\nعن أبي جعفر ( سعد بن عبد الله اشعرى كه رئيس بيت و قوم اشعريها است ) عن ابى الجوزاء ( مُنَبِّه بن عبد الله است نجاشى از او تعبير به صحيح الحديث مىكند ) عن الحسين بن علوان ( سنّى است و نجاشى توثيقى دارد كه محل خلاف است آيا راجع به خود او است يا در مورد برادرش حسن مىباشد ولى آنچه مسلّم است اين است كه أبي الجوزاء كه صحيح الحديث و ثقه است تقريباً تمامى رواياتش را از همين حسين بن علوان اخذ نموده است و اين ، علامت ثقه بودن حسين است زيرا شخصى كه صحيح الحديث است دروغگو و غير ثقه را شيخ خود اخذ نمىكند ) عن عمرو بن خالد ( ابن فضال كه خودش از ائمه جرح و تعديل است عمرو را توثيق نموده است ) عن زيد بن على عن آبائه عن على عليه السلام انه قال : الرضعة الواحدة كالمائة رضعة لا تحلّ له ابداً » « 2 »\r\nاين روايت نيز صلاحيت معارضه با روايت دالّه بر اعتبار كميت ندارد زيرا ضمير در كلمه « لا تحلّ » به رضعة برمىگردد يعنى چنين رضاعى حلال نبوده و خلاف شرع است و قهراً منطبق بر رضاع بعد از دو سال مىباشد كه طبق فتواى كثيرى از فقهاء حرام مىباشد .\r\n\r\n3 - روايت سوم : « محمد بن احمد بن يحيى عن احمد بن محمد\r\n( ابن عيسى و ثقه ) عن محمد بن اسماعيل ( بن بزيع است و ثقه ) - در بعضى از نسخها على بن اسماعيل است كه\r\n\r\n\r\n","description":"","footnote":"\r\n( 1 ) - اين توجيه براى روايت در ذيل كلام صاحب جواهر نيز آمده است ج 19 ص 271 چنانچه استاد مد ظله در جلسهء آينده به آن تذكر مىدهند .\r\n( 2 ) - جامع احاديث الشيعة ابواب ما يحرم بالنسب و الرضاع باب 5 ح 32\r\n","page_name":" 4639 ","page_number":45},
  {"content":"\r\n\r\nغلط مىباشد - قال حدثنى أبو الحسن ظريف ( ظريف بن ناصح ثقه است ) عن ثعلبه ( بن ميمون ، ثقه ) عن ابان ( ثقه ) عن ابن ابى يعفور قال سألته عمّا يحرّم من الرضاع قال اذا رضع حتى يمتلى بطنه فان ذلك ينبت اللّحم و الدّم و ذاك الذي يحرّم » « 1 »\r\n\r\n4 - روايت چهارم مرسله ابن ابى عمير است\r\nكه به نظر ما معتبر مىباشد على بن الحسن عن محمد بن الحسن عن محمد بن ابى عمير عن بعض اصحابنا عن أبي عبد الله عليه السلام قال : الرضاع الذي ينبت اللحم و الدّم هو الذي يرضع حتى يتملّى و يتضلع و تنتهى نفسه » « 2 »\r\nاين دو روايت اخير نيز اساساً ناظر به كميت و مقدار محرّم نيستند بلكه در مقام بيان اين مىباشند كه آن رضاع معتبر كه در جاهاى ديگر شرايطش از نظر عدد و غيره معلوم شده است ، رضاعى است كه بچه كامل و سير از آن بخورد پس صلاحيت معارضه با روايت داله بر اعتبار كميت را ندارد .\r\n« * و السلام * »\r\n\r\n\r\n","description":"","footnote":"\r\n( 1 ) - جامع احاديث الشيعة ابواب ما يحرم بالنسب و الرضاع باب 7 ح 1\r\n( 2 ) - جامع احاديث الشيعة ابواب ما يحرم بالنسب و الرضاع باب 7 ح 2\r\n","page_name":" 4640 ","page_number":46},
  {"content":"\r\n\r\n\r\n7 / 11 / 1381 دوشنبه درس شمارهء ( 501 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nاستاد مد ظله بعد از نقل توجيه صاحب وسائل رحمه الله براى مكاتبهء على بن مهزيار ، آن را نقد كرده و مختار خود را مبنى بر اينكه مراد از روايت ، حرمت ارضاع طفل بعد از كمال دو سال است ، بيان مىنمايند و قرينهء بر معناى مختار نيز اين است : حمل حرام بر ذوات اشياء كه به معناى محرميّت و سببيت براى حرمت باشد ، در روايات معهود نيست . و سپس حمل شيخ رحمه الله اين روايت را بر تقيه تبيين كرده‌اند و در پايان حد رضاع محرّم ، اجمالًا ذكر شده است .\r\n* * * \r\nتوجيه صاحب وسائل رحمه الله\r\nايشان بعد از نقل معناى شيخ براى مكاتبهء على بن مهزيار « 1 » ، معناى ديگرى را خود ذكر مىكنند كه از توجيه شيخ رحمه الله بهتر است اگر چه خودِ همين معنا نيز بعيد و خلاف ظاهر مىباشد . ايشان مىفرمايند سؤال سائل از ما يُحرِّم است و ناشى از شبهه‌اى كه برايش حاصل گشته مىباشد زيرا ابن مهزيار مىداند كه ده رضعه يا پانزده رضعهء كامل كه بچه سير شود ، كافى براى ايجاد محرميّت است ولى از طرف ديگر نوزادى كه زودتر از حدّ متعارف و قبل از خوردن مقدار متعارف شير ، سير مىشود ، استخوانش از اين رضعات محكم نمىشود ، پس شبهه‌اى براى ابن مهزيار حاصل مىگردد كه آيا همين رضعاتِ در حدّ سيرى كافى است اگر چه مقدارش و كمّيّتش ، از حدّ متعارف كمتر است ؟ امام عليه السلام جواب مىدهند كه بعد از حصول\r\n\r\n\r\n","description":"","footnote":"\r\n( 1 ) - انه كتب اليه يسأله عمّا يحرم من الرضاع ؟ فكتب عليه السلام : قليله و كثيره حرام . وسائل باب 2 من ابواب ما يحرم بالرضاع حديث 10 ج 20 / ص 377\r\n","page_name":" 4641 ","page_number":47},
  {"content":"\r\n\r\nتعداد رضعات در حدّ سيرى ، محرميّت حاصل است و ديگر زياد خوردن شير براى طفل و يا كمتر از متعارف خوردن ، اثرى ندارد و بلكه حرمت حاصل است .\r\n\r\nنقد استاد مد ظله :\r\nاين توجيه مرحوم صاحب الوسائل ، اگر چه در بُعد به پايهء توجيه شيخ كه - در درس گذشته مطرح شد « 1 » - نمىرسد ولى باز خود بعيد و خلاف ظاهر است زيرا باز بايد در روايت تقدير بگيريم كه « بلغ الرضاعُ حدَّه الشرعى » و لكن قليله و كثيره لا يضرّ بصدق الحرمة . و اين خلاف متفاهم ظاهرى روايت است .\r\n\r\nمختار استاد مد ظله :\r\nهمچنانكه در درس قبل گفته شد ، ظاهر روايت سؤال از شير حرام است نه شير محرِّم ، يعنى يَحْرُمُ به صيغه ثلاثى مجرد مىخوانيم ، نه يُحَرِّم - ثلاثى مزيد - و در واقع سؤال از رضاعى است كه جايز نيست و آن رضاع بعد الفِطام و بعد از اكمال سنتين طفل است كه طبق همين روايت حرام است ارضاع طفل بعد از دو سال « 2 » ، چه كم شير بدهد ، چه زياد .\r\nبعد از اينكه اين معنى را ما ذكر نموديم ، متوجه شديم كه برخى از بزرگان نيز ، روايت را معنى كرده‌اند ، حال يا استظهاراً كما فى كشف اللثام للفاضل الهندى رحمه الله و يا احتمالًا كما فى نهاية المرام لصاحب المدارك و فى الجواهر و فى نكاح الشيخ\r\n\r\n\r\n","description":"","footnote":"\r\n( 1 ) - توجيه شيخ رحمه الله در صورتى صحيح بود كه كسى احتمال مىداد محرميت رضاع به شرط لا اعتبار شده يعنى اگر اين احتمال بود كه فقط عدد معتبر ( ده يا پانزده رضعه ) محرّم است و نبايد رضاع بيشتر از اين عدد باشد مىتوانستيم آن توجيه را قبول كنيم ولى وقتى چنين احتمالى در كار نيست نه سؤال سائل و نه جواب امام را نمىتوانيم بر اين معنا حمل كنيم .\r\n( 2 ) - در جواهر 31 / 377 و 378 مىفرمايد : مشهور قائلند كه بعد از دو سال تا يك ماه و دو ماه ارضاع اشكال ندارد اگر چه بعداً در جاى خود خواهيم گفت كه يك ماه بيشتر از دو سال هم ، اشكال دارد ولى در اينجا به هر حال مىگوييم بيشتر از دو سال يا دو سال و دو ماه ، ارضاع جايز نيست . استاد مد ظله\r\n","page_name":" 4642 ","page_number":48},
  {"content":"\r\n\r\nالانصارى رحمه الله و هكذا النراقى فى مستنده ، چرا كه ايشان بعد از ابداء احتمال ، مىفرمايند روايت مجمل است زيرا مذكور در روايت « رضاعِ حرام » است حال آنكه ارضاع الطفل حرام نيست بلكه موجب حصول حرمت است پس مراد از سؤال و جواب در روايت معلوم نيست « 1 »\r\nو بعبارة اخرى ، اطلاق « حرام » و ارادهء محرِّم - آن چنان كه شيخ رحمه الله و مرحوم حرّ عاملى معنى كردند ( مقرّر ) - تا آنجا كه ما ملاحظه كرديم معهود نيست و لهذا خلاف ظاهر تلقّى مىشود و مثل اين است كه بگوييم ازدواج شما حرام است و مقصودمان اين باشد كه مادر زن را حرام مىكند . بله اطلاق « حرام » بر افعال و بر ذوات اشخاص ، در لسان روايت و كتاب موجود است و مراد از آن « محروم منه » مىباشد ( مثلًا شرب خمر حرام است يعنى شخص شرعاً محروم از اين فعل است و ممنوع تعهّد ) يا حُرّمت عليكم امّهاتكم كه به معناى محروميّت شما از مادرانتان مىباشد و البته محروميّة كل شىءٍ بحسبه . ولى حمل « حرام » بر ذات شىء و ارادهء معناى ديگر مثل محرميت ، اصلًا معهود نيست و ما نيافتيم - و بعضى از آقايان اهل بحث مواردى را ذكر كردند و به همه جواب داديم و معلوم شد كه اشتباه كرده‌اند و نهايتاً اگر موردى هم پيدا شود ، تنافى با اين خلاف ظهور بودن ندارد و به مؤونهء قرينه استعمال شده و با تمام اين اوصاف ، على فرض تسلّمِ صحّت اين اطلاق ، تازه روايت مجمل مىشود و تاب معارضه با روايات بسيار ديگر را ندارد .\r\n\r\nتوجيه استاد براى حمل شيخ بر تقيّه\r\nمرحوم شيخ در جواب از اين مكاتبه ، بعد از معنايى كه ذكر فرمودند ، مىفرمايند :\r\nو يجوز ان يكون خرج فخرج التقيّة لانه موافق لمذهب بعض العامّه « 2 » . حال با اينكه فتواى\r\n\r\n\r\n","description":"","footnote":"\r\n( 1 ) - مستند الشيعة للنراقى رحمه الله طبع آل البيت 16 / 237\r\n( 2 ) - به نقل از وسائل 20 / 377\r\n","page_name":" 4643 ","page_number":49},
  {"content":"\r\n\r\nاكثريت عامه ، عدم كفايت مطلق رضاع است « 1 » چگونه امام عليه السلام ملاحظهء بعض العامّه را مىكند و از آنها تقيّه مىنمايد ولى از اكثر عامّه تقيه نمىكند ؟ ! در جواب گوييم كه آنچه در حمل بر تقيه اهميت دارد ملاحظه فتاواى رايج در زمان ائمه است و مالك بن انس ، امام مالكيّه و فقيه مدينه و نيز ابو حنيفه امام حنفيّه و فقيه عراق كه فتاوى او بيشتر محل ابتلاء شيعيان بوده است هر دو قائل به كفايت مطلق رضاع براى نشر حرمت هستند ، مضاف به اينكه مالك ، از جانب حكومت نيز تأييد مىشد و ابو حنيفه اگر چه مخالف سياسى حكومت بود ولى بارزترين شاگردان او كه مروّجين افكار او نيز هستند ، يعنى محمد بن حسن شيبانى و قاضى أبو يوسف ، هر دو در دربار خلفاى عباسى بودند و مؤيّد از جانب حكومت و همين موجب رواج افكار آنان در عراق گشت ، بر اين اساس امام عليه السلام ملاحظهء فقه رايج آنجا را نموده و از آنان تقيّه كرده و اما نسبت به فتاوى ديگران زمينه تقيه وجود نداشته است و لهذا شيخ رحمه الله مناط تقيّه را رأى بعض العامّه قرار دادند . « 2 » و اما دعواى اجماع ليث بن سعد بر كفايت مطلق رضاع ، كاملًا بىوجه است . همچنانكه معلوم شد . پس اگر نتوانستيم جمع دلالى بكنيم ، مىتوانيم از باب « خذ بما خالف العامه » آن روايات را بر اين مكاتبه ترجيح دهيم .\r\n\r\n\r\n","description":"","footnote":"\r\n( 1 ) - راجع عن تفاصيل الآراء المغنى لا بن قدامه 9 / 192 و 193 الامّ الشافعى 5 / 23 و 27 قال فى الفقه على المذاهب الاربعة للجزرى 2 / 257 : انّ الشافعيّه و الحنابلة يقولون : انّ الرضاع لا يحرّم الّا اذا كان خمس مرّات و المالكيّة و الحنفيّة يقولون : انّ الرضاع يحرّم مطلقا قليلًا كان او كثيراً و لو قطرةً .\r\n( 2 ) - نكته مهمّه : براى يافتن فتاوى ابو حنيفه بايد به كتب عامه كه مستقيماً فتاوى او را نقل مىكنند و يا همچون خلاف شيخ و تذكرهء علامه رجوع نمود و رجوع به كتبى مثل الفقه على المذاهب الاربعة عبد الرحمن جزيرى كفايت نمىكند زيرا اينها فتاوى فرق مثل مالكيه و حنفيه را نقل مىكند ، و فقه حنفى غير از فقه ابو حنيفه است چرا كه فقه حنفى ، بيانگر آخرين رأى و نظر فقهى است كه مذهب آنان بر آن استقرار يافته و اين چه بسا با فتواى خود ابى حنيفه مخالف باشد به دليل محكّم شدن آراء تلاميذ خود ابو حنيفه و متروك شدن آراء شخص أبي حنيفه و معلوم است كه مثل أبي يوسف و شيبانى اگر چه در اصول اجتهاد مثل قياس و استحسان و غيره تابع أبي حنيفه هستند ولى در فروع فقهى و تفريعات ، هميشه تابع نيستند . استاد دام ظله\r\n","page_name":" 4644 ","page_number":50},
  {"content":"\r\n\r\n\r\nحدّ رضاع محرّم :\r\nدر بيان اين حدّ جمهور كتب اماميّه سه عنوان را ذكر كرده‌اند :\r\n\r\nالف ) انبات لحم و اشتداد عظم در اثر خوردن شير .\r\nو در اين عنوان شرط خاصّى نمىباشد كه مثلًا در اين بين شير زن ديگرى را نخورد يا اينكه غذا و شير خشك به او داده نشود ، خير ، اينها شرط نمىباشند .\r\n\r\nب ) يك شبانه روز كامل ،\r\nبچه را شير دهد كه مشروط است به اينكه نه شير زن ديگرى خورده شود و نه به او غذا و شير خشك بدهند .\r\n\r\nج ) پانزده رضعه و يا ده رضعه -\r\nبنا بر اختلاف فقهاء - كه اين نيز مشروط است به عدم ارتضاع از لبن زن ديگرى ، ولى خوردن غذا و شير خشك مانع نشر حرمت نمىشود . در مقابل مشهور فقهاء كه هر يك از اين طرق را كافى مىدانند ، مرحوم صدوق معيار اصلى را انبات لحم و اشتداد عظم قرار مىدهد و بعد مىگويد : از امام صادق عليه السلام نقل شده كه حدّى براى آن تعيين كرده‌اند كه همان عدد و زمان باشد و در هدايه پانزده رضعه نمىگويد بلكه پانزده روز شير خوردن را قبول مىكند ، مشروط به عدم ارتضاع از زن ديگر كه البته اين پانزده روز احتمالًا اشتباه شده است و يحيى بن سعيد هم اكتفاء به ده يا پانزده رضعه نموده و ديگر نامى از اشتداد عظم و انبات لحم نبرده است كه بحث اينها را خواهيم كرد .\r\n« * و السلام * »\r\n\r\n","description":"","footnote":"","page_name":" 4645 ","page_number":51},
  {"content":"\r\n\r\n\r\n8 / 11 / 1381 سه شنبه درس شمارهء ( 502 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه تقادير ثلاثه رضاع محرّم را ذكر و روايات هر طايفه را جداگانه ذكر خواهيم كرد . سپس دربارهء نحوهء جمع بين روايات مباحثى را مطرح خواهيم نمود .\r\n* * * \r\nتحديد رضاع محرّم و اشاره به اقوال در مسأله\r\nرواياتى كه مقدار رضاع محرّم را تحديد مىكند مختلف است و از اصحاب اماميّه قائل معتنابهى كه قائل به كفايت مطلق مسمّاى رضاع باشد نداريم . تنها ابن جنيد اسكانى يك رضعهء كامله ( ملأة بطن الصبىّ ) را كافى دانسته است و نعمان مصرى صاحب دعائم الاسلام « 1 » به مطلق مسمّاى رضاع اكتفاء كرده است .\r\nدر مورد تحديد رضاع محرّم سه تقدير 1 - أثر ( انبات لحم و شدّ عظم يا انبات لحم فقط ) 2 - زمان ( يوم و ليله ) 3 - عدد ( عشر رضعات يا خمس عشر رضعات ) در روايات آمده است . و مشهور هر سه تقدير را ذكر كرده‌اند ، لكن شيخ مفيد و شاگردش سلار كه معمولًا تابع مفيد است اسمى از اثر و زمان نبرده‌اند و يحيى بن سعيد نيز اسمى از أثر نبرده است . در بحثهاى آتى اشاره مىكنيم كه اين سه فقيه ممكن است روايات ديگر را مدّ نظر داشته‌اند و روايات أثر را به گونه‌اى تفسير كرده‌اند كه با فتواى ايشان قابل جمع باشد . نه اينكه روايات اثر را كنار گذاشته باشند . اكنون روايات مسأله را ذكر مىكنيم .\r\n\r\n\r\n","description":"","footnote":"\r\n( 1 ) - تذكر : قاضى بودن صاحب دعائم الاسلام معلوم نيست هر چند به قاضى نعمان شهرت يافته است .\r\n","page_name":" 4646 ","page_number":52},
  {"content":"\r\n\r\n\r\nروايات تحديد رضاع محرّم\r\n6 يا 7 روايت ملاك را انبات لحم و دم قرار داده است و 6 يا 7 روايت ملاك را انبات لحم و اشتداد عظم قرار داده است و اكثر روايات در طرفين مسأله يا صحيح است و يا معتبر است . ابتداءً روايات را ذكر كرده و سپس طريق جمع بين آنها را بايد متعرض شويم .\r\n\r\nروايات تحديد به إنبات لحم و دم\r\n\r\nالف ) صحيحهء عبيد بن زرارة\r\nعن أبى عبد الله عليه السلام « ما الذي يحرّم من الرضاع فقال ما أنبت اللحم و الدم الحديث » « 1 »\r\n\r\nب ) صحيحهء حماد بن عثمان\r\nعن أبى عبد الله عليه السلام قال : « لا يحرّم من الرضاع الّا ما أنبت اللحم و الدّم » « 2 »\r\n\r\nج ) صحيحهء محمد بن مسلم\r\nعن أبى جعفر او أبى عبد الله عليه السلام قال : « اذا رضع الغلام من نساء شتّى فكان ذلك عدّة او نبت لحمه و دمه عليه حرم عليه بناتهنّ كلّهنّ « 3 »\r\nضمير عليه يا به رضاع بر مىگردد يا به غلام لكن ظاهراً به رضاع برمىگردد\r\nتوضيح متن : ظاهر روايت اين است كه در مقام تحديد و حصر است و مفهوم حَرُم اين است كه در غير اين صورت حرمت نيست .\r\n\r\nد ) محمد بن يحيى عن أحمد بن فضّال\r\nعن على بن يعقوب عن محمد بن مسلم عن عبيد بن زرارة عن أبى عبد الله عليه السلام قال : سألته عن الرضاع ما أدنى ما يحرّم منه قال : ما أنبت اللحم او الدم الحديث « 4 »\r\n\r\n\r\n","description":"","footnote":"\r\n( 1 ) - جامع الاحاديث 25 / 513 حديث 37742 باب 4 من ابواب ما يحرم بالنسب و الرضاع ح 11 طبع جديد\r\n( 2 ) - المصدر 25 / 517 حديث 37751 باب 5 من ابواب ما يحرم بالنسب و الرضاع ح 1 طبع جديد\r\n( 3 ) - المصدر 25 / 517 حديث 37753 باب 5 من ابواب ما يحرم بالنسب و الرضاع ح 3 طبع جديد\r\nالمصدر 25 / 539 حديث 37827 باب 13 من ابواب ما يحرم بالنسب و الرضاع ح 2 طبع جديد\r\n( 4 ) - المصدر 25 / 517 حديث 37756 باب 5 من ابواب ما يحرم بالنسب و الرضاع حديث 6 طبع جديد\r\n","page_name":" 4647 ","page_number":53},
  {"content":"\r\n\r\n\r\nتوضيح متنى :\r\n« أو » غلط است و صحيح طبق نسخهء معتبرى كه در اختيار است « واو » است و اين روايت نقل ديگر نيز دارد كه در آن نيز « واو » است و با روايات ديگر كه « واو » در آنها آمده هماهنگ است .\r\n\r\nتوضيح سندى :\r\nمحمد بن مسلم غلط است و صحيح مروان بن مسلم است .\r\nنسخ مختلف است ، نسخهء صحيح كافى ، مروان بن مسلم است ولى در نسخهء چاپى كافى محمد بن مسلم به غلط آمده است .\r\nمراد از محمد بن يحيى ، محمد بن يحيى الأشعرى است كه ثقه است . احمد بن محمد ، احمد بن محمد بن عيسى است و ثقه است . ابن فضال نيز ثقه لكن فطحى است ، على بن يعقوب اجلّاء از او زياد نقل روايت كرده‌اند و مراد على بن يعقوب هاشمى است كه او را هم ما ثقه مىدانيم ، مروان بن مسلم نيز ثقه است ، عبيد بن زرارة نيز ثقه است . بنابراين ، روايت به خاطر وجود ابن فضال موثّقه خواهد بود .\r\n\r\nه ) عن ابن فضال عن على بن عتبة عن عبيد بن زرارة\r\nقال سألت أبا عبد الله عليه السلام عن الرضاع أدنى ما يحرّم منه ( و ذكر مثله ) « 1 » تا آخر همان حديث مذكور .\r\n\r\nتوضيح سندى :\r\nدر سند اين روايت اشكالى نيست به خلاف روايت قبلى زيرا على بن عتبه ثقه است ، همچنين عبيد بن زرارة ثقه است و ابن فضال نيز ثقه ، لكن فطحىّ است ، پس روايت موثقه به ابن فضال است .\r\n\r\nو ) صحيحهء ابن ابى يعفور\r\nقال : « سألته عمّا يحرّم من الرضاع قال اذا رضع حتى يمتلى بطنه فانّ ذلك ينبت اللحم و الدم و ذك الذي يحرّم « 2 »\r\nاين روايت را قبلًا خوانده بوديم\r\n\r\nز ) مرسلهء ابن ابى عمير :\r\nعن ابى عبد الله عليه السلام قال : الرضاع الذي ينبت اللحم و الدم هو الذي يرضع حتى يتملّى و يتضلّع و ينتهى نَفْسُه « 3 »\r\n\r\n\r\n","description":"","footnote":"\r\n( 1 ) - المصدر 25 / 518 ذيل حديث 37757 باب 5 من ابواب ما يحرم بالنسب و الرضاع حديث 6 طبع جديد\r\n( 2 ) - المصدر 25 / 529 حديث 37787 باب 7 من ابواب ما يحرم بالنسب و الرضاع حديث 1 طبع جديد\r\n( 3 ) - المصدر 25 / 529 حديث 37788 باب 7 من ابواب ما يحرم بالنسب و الرضاع حديث 2 طبع جديد\r\n","page_name":" 4648 ","page_number":54},
  {"content":"\r\n\r\nاشكالى در سند نيست و مرسلات ابن ابى عمير به نظر ما معتبر است .\r\n\r\nتوضيح متنى :\r\nدر اين روايت تعبير رضاع مُحرّم نيامد ه است لكن روشن است كه روايت در مقام بيان مسأله طبّى نيست بلكه در مقام بيان رضاع محرّم و موضوع تحريم است\r\n\r\nروايات تحديد به إنبات لحم و اشتداد عظم\r\nدر مقابل اين روايات ، روايات ديگرى است كه إنبات لحم و اشتداد عظم را ملاك قرار داده است .\r\n\r\nالف ) محمد بن يعقوب عن الحسين بن محمد\r\nعن معلّى بن محمد عن الحسن بن على الوشّاء عن عبد الله بن سنان قال سمعت أبا عبد الله عليه السلام يقول : لا يحرّم من الرضاع الّا ما أنبت اللحم و شدّ العظم « 1 »\r\n\r\nتوضيح سندى :\r\nغير از معلّى در بقيهء رجال سند حرفى نيست . دربارهء معلّى « يعرف و ينكر » گفته‌اند يعنى بعضى رواياتش مُنكر است و بعضى از رواياتش شناخته شده است . اشكالى در مورد خود او نكرده‌اند ، برخى از اشخاص مقيدند روايتى نقل كنند كه مورد فتواى فقهاء است ولى برخى أعمّى هستند و مقيّد به اين خصوصيت نيستند . معلّى از افرادى است كه أعمّى است . لكن حسين بن محمد اشعرى كه از اجلّاء ثقات است او به وسيلهء معلّى كتاب وشّاء را نقل مىكند و همين اكثار رواياتش از او علامت اعتبار شخصى معلّى است\r\n\r\nب ) صحيحهء على بن رئاب\r\nعن أبى عبد الله عليه السلام قال : قلت له : ما يحرّم من الرضاع قال : ما أنبت اللحم و شدّ العظم « 2 » الحديث\r\n\r\nج ) محمد بن احمد بن يحيى عن هارون بن مسلم\r\nعن مسعدة بن زياد العبدى عن أبى\r\n\r\n\r\n","description":"","footnote":"\r\n( 1 ) - المصدر 25 / 517 حديث 37752 باب 5 من ابواب ما يحرم بالنسب و الرضاع حديث 5 طبع جديد\r\n( 2 ) - المصدر 25 / 517 حديث 37755 باب 5 من ابواب ما يحرم بالنسب و الرضاع حديث 5 طبع جديد\r\n","page_name":" 4649 ","page_number":55},
  {"content":"\r\n\r\nعبد الله عليه السلام قال : لا يحرّم الرضاع الّا ما شدّ العظم و أنبت اللحم « 1 » الحديث\r\n\r\nتوضيح سندى :\r\nطبق تحقيقى كه شده ، مسعدة بن زياد با مسعدة بن صدقه متحد است ، مرحوم آقاى بروجردى مىفرمود - من كلام ايشان را با يك واسطه نقل مىكنم - اين دو متحدند و يكى از استدلالات ايشان بر اتّحاد اين بود كه در بسيارى از موارد يك روايت در يك كتاب از مسعدة بن زياد و در روايت ديگر از مسعدة بن صدقه نقل شده است ، اما نسبت مسعدة به زياد و به صدقه از اين باب است كه گاهى او را به پدر و گاهى او را تلخيصاً به جدّ نسبت مىدهند . زياد و صدقه هر دو از آباء مسعدة مىباشند .\r\nالبته مرحوم آقاى بروجردى برخى از استدلالات بر اتحاد داشته‌اند كه آنها مخدوش است ولى اصل مدّعا تمام است . مسعدة بن زياد با اين عنوان توثيق شده است ولى به عنوان مسعدة بن صدقه توثيق نشده است ولى بعد از اثبات اتحاد ، مسعدة بن صدقه ثقه خواهد بود و روايت معتبر خواهد بود .\r\n\r\nد ) محمد بن يعقوب عن على بن ابراهيم عن أبيه\r\nعن هارون بن مسلم عن مسعدة بن صدقة عن أبي عبد الله عليه السلام قال لا يحرّم من الرضاع الّا ما شدّ العظم و أنبت اللحم « 2 » الحديث\r\n\r\nتوضيح :\r\nاين روايت با روايت دهم از بابى كه گذشت در متن مشترك است و سند آن نيز از هارون بن مسلم به بعد با سند روايت قبل متحد است لذا روايت معتبر مىباشد .\r\n\r\nه ) محمد بن يعقوب عن على بن ابراهيم عن أبيه\r\nعن ابن أبى عمير عن زياد القندى عن عبد الله بن سنان عن أبى الحسن عليه السلام قال : قلت له يحرّم من الرضاع الرضعة و الرضعتان و الثلاث فقال لا الّا ما اشتدّ عليه العظم و نبت عليه اللحم « 3 »\r\n\r\nتوضيح سندى :\r\nدر سند اين روايت زياد قندى است كه جزء واقفه و از رئوس\r\n\r\n\r\n","description":"","footnote":"\r\n( 1 ) - المصدر 25 / 519 حديث 37760 باب 5 من ابواب ما يحرم بالنسب و الرضاع حديث 10 طبع جديد\r\n( 2 ) - المصدر 25 / 520 حديث 37766 باب 5 من ابواب ما يحرم بالنسب و الرضاع حديث 16 طبع جديد\r\n( 3 ) - المصدر 25 / 519 حديث 37761 باب 5 من ابواب ما يحرم بالنسب و الرضاع حديث 11 طبع جديد\r\n","page_name":" 4650 ","page_number":56},
  {"content":"\r\n\r\nواقفه است و جزء كسانى است كه غرضشان از وقف ، تصاحب اموالى بود كه بر اساس وكالت نزد آنها بود كه از جملهء آن على بن أبى حمزة و زياد قندى است . لكن راوى از زياد قندى ابن ابى عمير است كه به عقيدهء ما روايت را در أيّام استقامت زياد قندى از او أخذ كرده است . رئوس واقفه افراد ظاهر الصلاحى بودند كه به راستگويى شناخته شده بودند لكن امتحان مال و ثروت موجب انحراف آنها شد و در مسئلهء امامت به خاطر تصاحب مال دروغ گفتند و گرنه داعى بر كذب و جعل حديث در غير مسائل امامت نداشتند . به هر حال به نظر ما روايت معتبر است .\r\n\r\nو ) فقه الرضا :\r\nو الحدّ الذي يحرّم به الرضاع - ممّا عليه عمل العصابة دون كل ما رُوى فانه مختلف - ما أنبت اللحم و قوى العظم « 1 » - الكلام\r\n\r\nتوضيح :\r\nاز اين تعبير كه مىگويد : « نه همهء ما رُوِىَ چون روايات مختلف است » معلوم مىشود كه جمله « ما انبت اللحم و قوى العظم » كه اصحاب مطابق آن عمل كرده‌اند ، اين يك روايت بوده است از بين ساير روايات مختلف . لذا مىتوانيم بگوييم : اين روايت مرسلهء فقه رضوى است هر چند طبق تحقيق متن اين كتاب از امام رضا عليه السلام نيست .\r\n\r\nز ) نبوى :\r\nيك روايت نبوى هم هست كه موضوع تحريم را انبات لحم و اشتداد عظم قرار داده و علّامه و ديگران از اماميّه آن را از عامّه نقل كرده‌اند .\r\n\r\nجمع بين روايات و ادّعاى تلازم دو عنوان از طرف برخى از فقهاء\r\n7 روايت در يك طرف و 7 روايت در طرف ديگر است . اكنون بايد بين اين روايات جمع كنيم .\r\nشهيد ثانى در روضه به نحو احتمال مىفرمايد و از ظاهر مسالك نيز اين احتمال استفاده مىشود ، همچنين از رياض نيز اين احتمال استفاده مىشود كه بين انبات\r\n\r\n\r\n","description":"","footnote":"\r\n( 1 ) - المصدر 25 / 522 حديث 37774 باب 5 من ابواب ما يحرم بالنسب و الرضاع رقم 24 طبع جديد\r\n","page_name":" 4651 ","page_number":57},
  {"content":"\r\n\r\nلحم و دم و اشتداد عظم تلازم خارجى هست لذا در روايات گاهى هر دو عنوان ذكر شده و گاهى به عنوان اول اكتفاء شده است زيرا عنوان اول زودتر به چشم مىآيد و محسوس‌تر است .\r\nصاحب مدارك در نهاية المرام و صاحب حدائق قائل به تلازم شده‌اند و بيانى بر تلازم ذكر نكرده‌اند ، اگر بين اين دو عنوان تلازم باشد جمع بين روايات روشن است و مىتوان اكتفاء به يكى از دو عنوان كرد زيرا با احراز يك عنوان عنوان ديگر نيز احراز مىشود چون تلازم ثبوتى دارند .\r\nاما اگر تلازم بين اين دو عنوان نباشد چگونه بايد جمع كنيم ؟\r\nشهيد اول در لمعه عبارتى دارد كه ظاهر كالصريح است كه تلازمى بين اين دو عنوان نيست . ايشان اين دو عنوان را با « أو » عطف كرده كه از آن استفاده مىشود كه يكى از دو عنوان كافى است و تعبير « أو » دلالت مىكند كه اين دو عنوان تلازم ندارند زيرا با « او » دو چيزى كه متباين و لو فى الجمله باشند را عطف مىكنند . بله دو چيز كه متلازمين اثباتى نباشند و گاهى شخص يك عنوان را مىداند و از عنوان ديگر بىخبر است را با « أو » عطف مىكنند مثلًا حكمى را بار مىكنند و مىگويند :\r\nاگر شب چهارده شده يا آنكه ماه كامل شد و به قرص و بدر تمام تبديل شد اين حكم بار مىشود ، زيرا گاهى انسان شمارش شبها را مىداند اما قرص كامل را نمىداند چون هوا ابرى است و گاهى شمارش شبها را نمىداند اما از طريق رؤيت مىتواند بدر كامل را تشخيص دهد از اين رو با « أو » عطف مىكنند ، خلاصه اگر طريق اثبات متعدد بود و گاهى اين طريق زودتر ثابت مىشود و گاهى آن طريق زودتر ثابت مىشود « أو » ذكر مىشود اما در ما نحن فيه هميشه انبات لحم زودتر از اشتداد عظم تشخيص داده مىشود و چون اشتداد عظم قبل از انبات لحم تشخيص داده نمىشود تعبير به « أو » صحيح نيست بله اگر گاهى إنبات زودتر فهميده مىشد و گاهى اشتداد عظم زودتر فهميده مىشد تعبير « بأو » تمام بود .\r\n\r\n","description":"","footnote":"","page_name":" 4652 ","page_number":58},
  {"content":"\r\n\r\nبه هر حال از تعبير « أو » در كلام شهيد در لمعه استفاده مىشود كه بين اين دو عنوان تلازم ثبوتى نيست . و أحدهما كافى است . حالا بايد ديد كه آيا اين دو عنوان از يكديگر انفكاك خارجى دارند يا نه ؟\r\nمن احتمال مىدهم كه شهيد اول نيز با ساير فقهاء موافق است و قائل به جمع به نحو « واو » است و امّا عبارت لمعه احتمال دارد در آن تصحيف رخ داده و « واو » به « أو » تصحيف شده باشد حال يا سهو القلم از خود شهيد شده يا آنكه اين سهو از نسّاخ صادر شده است . و اين احتمال بعيد نيست زيرا اين گونه تصحيفات در كتب و روايات زياد واقع مىشود ، فقهاى ديگر نيز اين گونه جمع نكرده‌اند لذا احتمال تصحيف در عبارت لمعه هست .\r\n\r\nادّعاى عدم تلازم و توجيه عطف با واو بر اساس آن\r\nصاحب جواهر اين دو عنوان را متلازم نمىداند و مىفرمايد : ابتداء انبات لحم مىشود و گوشت مىرويد [ حال يا طولًا يا عرضاً اين إنبات حاصل مىشود 
  ] سپس استخوان محكم مىشود يعنى استخوان ديرتر اين غذا را جذب مىكند بنابراين سؤالى پيش مىآيد كه چرا در روايات هر دو عنوان ذكر شده است با آنكه با وجود عنوان اشتداد عظم از عنوان انبات لحم بىنياز هستيم زيرا اگر اشتداد عظم شده باشد حتماً قبل از آن انبات لحم شده است لا بالعكس .\r\nتوضيح اينكه ، اگر دو عنوان متلازم باشند ذكر واو از باب عطف تفسير مانعى ندارد و اگر متلازم نباشند يعنى از هيچ طرف ملازمه‌اى نباشد در اين صورت هم ذكر هر دو صحيح و طبيعى است .\r\nاما اگر از يك طرف استلزام باشد و از طرف ديگر استلزام نباشد عطف با واو چه وجهى دارد ؟ زيرا با ذكر عنوان متأخر [ عنوان اشتداد 
  ] از عنوان ديگر [ انبات لحم 
  ] كه لازمهء آن است بىنياز هستيم .\r\n\r\n","description":"","footnote":"","page_name":" 4653 ","page_number":59},
  {"content":"\r\n\r\nصاحب جواهر اين سؤال را مطرح مىكند و دو جواب براى آن ذكر مىكند .\r\nجواب اول : اينكه انبات لحم به تدريج شروع مىشود و در مراحل پايانى كه عنوان إنبات لحم عرفاً مىخواهد صدق كند در آن وقت با اشتداد عظم تقارن پيدا مىكند پس در ابتداء أمر انبات لحم هست و اشتداد عظم نيست اما در مراحل پايانى انبات لحم كه إنبات صدق عرفى پيدا ، مىكند اشتداد عظم با آن تلازم دارد ، از اين رو تحريم با هر دو نسبت داده مىشود و در روايات هر دو عنوان ذكر شده و با واو عطف شده‌اند .\r\nجواب دوم : اينكه فرض كنيم انبات لحم كامل شود و محسوس باشد بدون آنكه اشتداد عظم حاصل شود ولى بعد از اينكه گوشت احتياج به جذب نيرو و تغذّى نداشت عامل ديگرى براى تقويت استخوان مشغول فعاليت مىشود و استخوان محكم مىشود ، پس محكم شدن استخوان در طول إنباتِ لحم است نه در عرض آن . اما در فرض اول در مرحلهء پايانى إنبات لحم هر دو عنوان هم عرض هم حاصل مىشوند ، اما در اين فرض ، محكم شدن استخوان در طول انبات لحم است و اگر اشتداد عظم شد انبات هم شده است ( چون‌كه صد آمد نود هم پيش ماست ) پس چرا دو عنوان به هم ضميمه شده است ؟ علتش اين است كه روايت مىخواهد بفهماند كه موضوع تحريم تنها عنوان اشتداد نيست ، تحريم به هر دو عنوان منتسب است و اشتداد عظم جزء أخير علت تامه است . ولى علت ، مجموع من حيث المجموع است هر چند يك جزء در طول جزء ديگر است و در عرض آن نيست « 1 » نظير اينكه در نماز « السلام عليكم » جزء اخير علت تامه است اما اثر نماز مال اين جزء اخير نيست بلكه مال مجموع اجزاء و شرايط نماز است .\r\nسپس ايشان يك تصور ديگرى مىكند و مىفرمايد : ممكن است ما بگوييم اشتداد عظم شده باشد و إنبات لحم نشده باشد ، با آنكه خارجاً هر جا اشتداد عظم\r\n\r\n\r\n","description":"","footnote":"\r\n( 1 ) - عبارت جواهر در اين جواب چنين است : « ان نشر الحرمة لهما » جواهر الكلام 29 / 272\r\n","page_name":" 4654 ","page_number":60},
  {"content":"\r\n\r\nهست انبات لحم نيز هست لكن به لحاظ موضوع حكم شرعى اين دو عنوان از هم انفكاك پيدا كرده باشند به اين بيان كه ، هر چند اشتداد عظم بدون انبات لحم نمىشود ولى موضوع حكم شرعى اين است كه همان شيرى كه اشتداد عظم مىكند همان شير إنبات لحم كرده باشد و الّا ممكن است طفل از دو زن شير خورده باشد و يك زن به او شير داده و انبات لحم شده سپس زن ديگر شير داده و اشتداد عظم شده باشد در اين فرض هر چند إنبات لحم مقدّم بر اشتداد عظم است ولى اين انبات لحم منشأ اثر نيست و براى ترتب اثر حرمت بايد از زن دوم آن قدر شير بخورد كه إنبات لحم نيز از شير او بشود و موضوع اثر از شير يك زن كامل شود بنابراين ايشان مىفرمايد ملازمه از هيچ‌يك از دو طرف نيست . « 1 » اين كلام صاحب جواهر است ، خلاصه اينكه اگر تلازم بين دو عنوان باشد جمع بين روايات سهل است و فقهاء با تلازم بين دو عنوان روايات را جمع واوى كرده‌اند . اما اگر قائل به تلازم نباشيم وجه جمع بين روايات چيست ؟ در جلسهء بعد اين مسأله را دنبال مىكنيم ان شاء الله .\r\n« * و السلام * »\r\n\r\n\r\n","description":"","footnote":"\r\n( 1 ) - جواهر الكلام 29 / 272 و 273\r\n","page_name":" 4655 ","page_number":61},
  {"content":"\r\n\r\n\r\n9 / 11 / 1381 چهارشنبه درس شمارهء ( 503 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ملاك واقعى در رضاع محرّم را مورد بررسى قرار داده و به اين نكته اشاره خواهيم نمود كه آيا انبات لحم با اشتداد عظم تلازمى دارند يا خير ؟ و در نهايت وجه جمع بين عنوانين را بازگو خواهيم نمود .\r\n* * * \r\nالف ) ادامه بحث در جمع بين روايات وارد شده در تعيين « اثر » ( انبات لحم و اشتداد عظم )\r\n\r\n1 ) ذكر توجيهى براى كلام مرحوم شهيد اول و پاسخ به آن\r\nدر بحث اينكه اثر يكى از معيارها براى حصول رضاع محرم است . روايات مسأله مختلف است در عده‌اى از روايات ملاك را تنها انبات لحم و دم قرار داده است ( انبات لحم و دم در واقع دو چيز نيستند ) و در روايات متعدد ديگر ملاك اشتداد عظم و انبات لحم قرار داده شده است . آنچه از ظاهر كلمات بلكه صريح بعضى از عبارات فقها استفاده مىشود اين است كه ميزان ، حصول هر دو امر يعنى هم انبات لحم و هم اشتداد عظم مىباشد ، يعنى ملاك مجموع الامرين است . تنها شهيد اول كه در لمعه اين دو را با كلمه « أو » كه ظاهرش تقسيم است به يكديگر عطف نموده و تعبير « انبات اللحم او اشتداد العظم » آورده است . در جلسه قبل گفتيم كه به نظر ما احتمال تصحيف در كلمه « أو » بعيد نيست و در اصل « واو ، بود » و شهيد نيز با ساير فقها موافق است ، حال يا اشتباه از نساخ باشد يا سهو القلم خود شهيد بوده است به هر حال اين در نظر ما مطرح است ، البته اصولا كسانى كه با تصحيح متون و مقابله نسخ آشنايى ندارند و فقط جنبه‌هاى مدرسه‌اى را دنبال\r\n\r\n","description":"","footnote":"","page_name":" 4656 ","page_number":62},
  {"content":"\r\n\r\nكرده‌اند ممكن است اين حرف ما را نپذيرند و بر اساس اصالة عدم الخطاء بخواهند مطلب را تمام كنند و ليكن حق اين است كه اصالة عدم الخطاء به اين نحوى كه مطرح شده و جزء اصول محكم تلقى مىشود و فروعات متعددى را بر آن متفرع مىكنند ، نيست بلكه كسانى كه با متون و مقابله آشنا هستند به راحتى تصديق مىكنند كه احتمال تصحيف و اشتباه در نسخ و كلمات بسيار فراوان است و اين طور نيست كه احتمال خطا امرى غير عقلايى و بعيد باشد . به هر حال اگر كسى اين احتمال را از ما قبول نكرد و اصرار داشت كه كلمه « أو » در عبارت لمعه صحيح است . توجيه ديگرى را ما ذكر مىكنيم و آن اين است كه در عده‌اى از كتب همچون نهايه شيخ ، مهذب ابن براج ، فقه القرآن راوندى ، و سرائر ابن ادريس ، پس از آنكه در ابتدا به طور صريح انبات لحم و اشتداد عظم را به يكديگر عطف نموده‌اند كه معناى آن اين است كه مجموع الامرين معتبر مىباشد ، در ذيل فرعى را به اين صورت مطرح مىكنند كه اگر دو امر حاصل نشد مثل اينكه شير كم داده شده باشد ، چنين رضاعى بدون فايده است زيرا نه باعث انبات لحم شده است و نه موجب اشتداد عظم گرديده است « از تفريع ذيل استفاده مىشود كه معيار در تحريم أحد الأمرين است يعنى هر كدام از انبات و اشتداد علت مستقل در تحريم بوده‌اند كه در اين فرض هيچ كدام حاصل نشده است ، بنابراين ، ممكن است ما بگوييم اين افراد نيز قائل به كفايت احد الامرين مىباشند و در نتيجه اين طور نيست كه تنها شهيد اول به اين مطلب قائل شده باشد . قابل توجه اين است كه در صحيحه على بن رئاب نيز عين عبارتى كه از فقها نقل كرديم آمده است : « على بن رئاب عن ابى عبد الله عليه السلام قال : قلت له : ما يحرم من الرضاع ؟ قال : ما انبت اللحم و شد العظم . قلت : فتحرم عشر رضعات . قال : لا لانها لا تنبت اللحم و لا تشتد العظم » در تعابير عرفى نيز نظير اين مطلب وجود دارد مثلا گفته مىشود » زنا و قتل موجب حدى مىباشند ، پس اگر كسى نه مرتكب زنا شد و نه قتلى انجام داد ، حدّ بر او جارى نمىشود » از ذيل اين\r\n\r\n","description":"","footnote":"","page_name":" 4657 ","page_number":63},
  {"content":"\r\n\r\nمثال معلوم مىشود كه زنا و قتل هر يك سبب مستقل براى اجراى حد مىباشند .\r\nبنابراين ، حاصل توجيه اين شد كه شهيد اول رحمه الله در اين مسأله تنها نيست و اينكه ما تفرد او را قرينه بر اشتباه در عبارت مىدانستيم صحيح نيست بلكه هم عده‌اى از فقها و هم روايت ، أحد الأمرين را در تحريم كافى دانسته است .\r\n\r\nملاحظه :\r\nو ليكن به نظر مىرسد معناى عبارت فقهاء و همچنين روايت على بن رئاب اين نيست كه احد الامرين را كافى در نشر حرمت دانسته باشند و به عبارت ديگر تفريع ذيل در عبارت فقها و ذيل روايت على بن رئاب باعث نمىشود كه ما از ظهور صدر كلام ميزان در نشر حرمت را مجموع الامرين قرار داده است ، رفع يد نماييم . زيرا گاهى در مقام تعليل براى نفى حكمى ، دو جزء موضوع آن حكم به طور مستقل نفى مىشود و اين منافاتى با اينكه موضوع حكم مجموع الامرين من حيث المجموع باشد ندارد ، مثلًا اگر فرض كنيم موضوع براى جواز تقليد ، مجتهد و عادل بودن باشد به طورى كه هر دو قيد اجتهاد و عدالت دخالت در حكم داشته باشد اگر گفته شود « از زيد نمىتوان تقليد كرد زيرا نه مجتهد است و نه عادل » از اين كلام استفاده نمىشود كه هر كداميك از اجتهاد و عدالت : علت و سبب مستقل براى حكم جواز تقليد است بلكه اين تعبير فقط بدين خاطر است كه ما در مقام اثبات مىخواهيم دو دليل براى عدم جواز تقليد از زيد ذكر نماييم . و يا مثلا موضوع صحت نماز ، نمازى است كه واجد ركوع و سجود و . . . باشد ، حال اگر گفته شود نماز فلان شخص باطل است ، چون نه ركوع داشت نه سجده : اين گفته دلالت نمىكند كه پس موضوع صحت نماز ، نمازى است كه تنها واجد يكى از آنها باشد . و امثال اين مثالها فراوان است . بنابراين ، صرف نفى حكمى به خاطر نبودن دو سبب از اسباب تحقق موضوع آن حكم ، دليل نيست كه موضوع براى ترتب آن حكم نيز احد العنوانين است نه مجموع آنها [ البته در بعضى از مثالها نظير همان مثال نفى حدّ به خاطر عدم زنا و عدم قتل ، چون از دليل خارجى مىدانيم كه موضوع براى وجود حدّ ، تحقق يكى از دو امر يعنى زنا يا قتل است لذا نفى وجوب حدّ نيز به واسطه نبودن هر كدام بخصوصه است . 
  ]\r\n\r\n","description":"","footnote":"","page_name":" 4658 ","page_number":64},
  {"content":"\r\n\r\n\r\nب ) وجود تلازم بين انبات لحم و اشتداد عظم در حالت طبيعى و عادى\r\nپس از آنكه معلوم شد روايات مسأله مختلف مىباشد . يكى از طرق جمعى كه بين روايات مطرح شده است اين است كه بگوييم چون انبات لحم با اشتداد عظم به حسب وجود خارجى متلازم مىباشند ، پس در رواياتى كه فقط انبات لحم به تنهايى در آنها ذكر شده است با آن رواياتى كه هر دو را موضوع قرار داده است منافات ندارد چون بنا بر تلازم بين آنها رواياتى كه تنها متعرض انبات لحم شده است از باب اكتفاء به أحد المتلازمين است .\r\nالبته عده‌اى چنانچه مستفاد از ظاهر كلام مرحوم صاحب جواهر نيز همين است ، عقيده دارند كه تلازم فقط از يك طرف است ، به اين بيان كه ، هرگاه اشتداد عظم صورت پذيرد انبات لحم نيز شده است ، ولى عكس آن تلازمى ندارد ، زيرا از شير ابتداء گوشت روييده مىشود و پس از آن در صورت عدم نياز گوشت به غذا شير جذب استخوان مىشود . و ليكن بنا بر آنچه كه ما از بعضى از اهل اطلاع سؤال كرديم در حالت طبيعى و نبودن هيچ‌گونه مانعى در بين ، انبات لحم و اشتداد عظم با يكديگر متلازم هستند ولى در غير حالت طبيعى و بر اثر وجود موانع گاهى مىشود كه فقط انبات لحم رخ داده و استخوانها محكم نمىشود و بالعكس . بنابراين چون در فرض طبيعى بين اين دو عنوان تلازم وجود دارد ، جمع بين روايات روشن مىشود چه اينكه قائل شويم در مقام ثبوت و به حسب واقع ، موضوعِ نشر حرمت مجموع الامرين باشد يا تنها انبات لحم معيار باشد يا اينكه ميزان اشتداد عظم باشد يا اينكه ملاك أحد الأمرين باشد و يا اينكه موضوع واقعى هيچ‌كدام از اين دو عنوان نباشد بلكه موضوع امر سومى است كه اين دو عنوان معرِّف او مىباشند .\r\nبر تمامى اين احتمالات اگر قائل به تلازم بين دو عنوان شويم ، جمع بين روايات ممكن است زيرا بر طبق اين فرض ( تلازم ) مىگوييم رواياتى كه فقط انبات لحم را موضوع قرار داده است ناظر به صورت متعارف و عادى است كه در واقع با اشتداد عظم ملازم مىباشد . ادامه بحث را در جلسهء آينده دنبال خواهيم نمود . ان شاء اللّه . . .\r\n« * و السلام * »\r\n\r\n","description":"","footnote":"","page_name":" 4659 ","page_number":65},
  {"content":"\r\n\r\n\r\n12 / 11 / 1381 شنبه درس شمارهء ( 504 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه نخست كلام صاحب مدارك در نهاية المرام را عنوان كرده ، پس از پاره‌اى از توجيهات ، آن را مردود مىشماريم . آنگاه به جمع بين روايات مختلف در زمينه ملاك نشر حرمت به وسيله رضاع پرداخته ، برخى از اشكالات خود را نسبت به كلام صاحب جواهر در اين زمينه مطرح خواهيم نمود .\r\n* * * \r\nبحث در اين است كه آيا كدام يك از آثار رضاع موجب انتشار حرمت مىگردد ؟\r\nروايات در اين زمينه مختلف است . شش روايت ، موضوع را انبات لحم و دم قرار داده ، و موضوع شش روايت ديگر نيز انبات لحم و اشتداد عظم مىباشد .\r\nبنا بر آن كه بين اين دو موضوع تلازم نباشد ، به استثناء شهيد اول در لمعه و صاحب رياض ، ساير فقها قائلند : براى نشر حرمت ، انبات لحم و اشتداد عظم ، هر دو معتبر است . ولى اين دو بزرگوار تحقّق احدهما را كافى دانسته‌اند .\r\nصاحب مدارك نيز در نهاية المرام قول كفايت احدهما را به جماعتى نسبت داده و ضمن استظهار تلازم از كلام آنان ، منشأ قول آنها را تلازم بين انبات لحم و اشتداد عظم دانسته است . در اين كلام نكاتى هست كه بايد مورد بررسى قرار گيرد .\r\n\r\nالف ) بررسى كلام صاحب مدارك در نهاية المرام :\r\n\r\n1 ) طرح دو سؤال از كلام ايشان :\r\nاولًا : ما غير از شهيد اول و صاحب رياض به فرد ديگرى برخورد نكرديم كه قائل\r\n\r\n","description":"","footnote":"","page_name":" 4660 ","page_number":66},
  {"content":"\r\n\r\nبه كفايت احدهما باشد . و با توجه به اينكه كتبى كه صاحب مدارك در اختيار داشته و از آنها نقل مىكند ، جز همين كتابهايى كه در دست ما مىباشد نبوده ، اين سؤال مطرح مىشود كه جماعتى كه اين قول به آنان نسبت داده شده ، چه كسانى هستند ؟\r\nثانياً : ايشان چگونه از كلام آنان استظهار تلازم كرده و منشأ قول به كفايت احدهما را تلازم دانسته است ؟\r\n\r\n2 ) توجيه كلام نهاية المرام توسط استاد مد ظله در پاسخ به سؤال اول :\r\nهمانطور كه عرض كرديم تنها دو نفر از فقها صريحاً قائل به كفايت احدهما شده‌اند ، ليكن چند تن از آنان مانند شيخ طوسى در نهاية ، ابن برّاج در مهذّب ، راوندى در فقه القرآن و ابن ادريس در سرائر و برخى از متأخرين تعبيرى دارند كه احتمالًا صاحب مدارك با استفاده از آن ، قول به كفايت احدهما را به جماعت نسبت داده است . زيرا آن بزرگواران فرموده‌اند : رضاعى كه انبات لحم به همراه نداشته باشد و اشتداد عظم نيز با آن حاصل نگردد ، نشر حرمت نمىكند . يعنى در جايى كه هيچ يك از اين دو عنوان حاصل نشود ، نشر حرمت در كار نيست .\r\nاز اين تعبير ممكن است استفاده شود كه آنان قائل بوده‌اند كه هر يك از اين دو عنوان ، علت مستقلى براى نشر حرمت بوده و تحقق يكى از آنها براى آن كافى است . صاحب مدارك نيز ممكن است بر اساس همين برداشت ، قول به كفايت احدهما را به آنان نسبت داده باشد .\r\n\r\n3 ) توجيه استظهار صاحب مدارك توسط استاد مد ظله در پاسخ به سؤال دوم\r\nبديهى است اگر قائل به تلازم باشيم ، تحقق هر يك از دو عنوان ، دليل بر ثبوت عنوان ديگر است و بر اين مبنا ، احراز يكى از متلازمين براى نشر حرمت كفايت مىكند ، اما اصل تلازم را نمىتوان صرفاً از قول به كفايت احدهما استظهار نمود .\r\nاستظهار صاحب مدارك نيز ممكن است نه از ظاهر قول به كفايت احدهما بلكه از\r\n\r\n","description":"","footnote":"","page_name":" 4661 ","page_number":67},
  {"content":"\r\n\r\nجمع بين صدر و ذيل كلام همان جماعتى كه ذيل فرمايش آنان را در بالا ذكر كرديم صورت گرفته باشد . زيرا آنان موضوع نشر حرمت را در صدر كلام خود ، مجموع الامرين قرار داده و فرموده‌اند : نشر حرمت با رضاعى حاصل است كه موجب انبات لحم و اشتداد عظم باشد . و همانطور كه عرض كرديم در ذيل آن نيز فرموده‌اند :\r\nچنانچه با رضاع ، هيچ يك از اين دو حاصل نشود ، نشر حرمت صورت نمىپذيرد .\r\nظاهراً ايشان از جمع بين اين صدر و ذيل استفاده نموده‌اند كه انبات لحم و اشتداد عظم ، اثباتاً و نفياً با هم تلازم دارند يعنى وجود هر يك ملازم با ديگرى و نفى هر كدام نيز ملازم با نفى ديگرى است .\r\n\r\n4 ) اشكال استاد مد ظله به استعمال اوْ در متلازمين :\r\nاز آنجا كه حرف « اوْ » براى بيان وحدت ما قبل و ما بعد خود نيست بلكه ظاهر در اين است كه ما قبل و ما بعد را قسيم يكديگر قرار مىدهد ، لذا عطف متلازمين به يكديگر به وسيله حرف « اوْ » خلاف ظاهر بوده و نيازمند قرينه است .\r\nبنابراين ، اگر مثلًا براى بيان وقت ثبوتى نماز در جايى كه درست شش ساعت پس از طلوع آفتاب ظهر مىشود ، بگويند : « دخول وقت نماز به اين است كه شش ساعت از طلوع آفتاب بگذرد يا مؤذّن اذان بگويد » خلاف ظاهر خواهد بود ؛ زيرا اين دو ، ثبوتاً متلازم هستند . اما نظر به اينكه گذشت شش ساعت از طلوع آفتاب و اذان مؤذن ، اثباتاً تفكيك پذيرند ، - و علم افراد نسبت به هر يك از آنها مىتواند با علم نسبت به ديگرى همراه نباشد ، كما اينكه ممكن است تنها صداى اذان را بشنوند و يا فقط ديدن ساعت براى آنها امكان‌پذير باشد - مانعى ندارد كه به قرينهء مقام اثبات و طريق علم افراد بگويند : « اگر از اول آفتاب 6 ساعت گذشت يا مؤذّن اذان گفت ، مىتوانيد نماز بخوانيد . » در واقع معناى اين عبارت اين است كه اگر فهميديد شش ساعت از طلوع آفتاب گذشته ، يا متوجه شديد كه اذان مىگويند ، خواندن نماز جايز است .\r\n\r\n","description":"","footnote":"","page_name":" 4662 ","page_number":68},
  {"content":"\r\n\r\nبنابراين در موارد استعمال اوْ در متلازمين ناگزير از نوعى تصرّف و خلاف ظاهر به وسيله قرينه بوده و حمل ما قبل و مابعد اوْ در كلام بزرگانى همچون شهيد بر متلازمين نيز خصوصاً در مورد انبات لحم و اشتداد عظم بسيار خلاف ظاهر خواهد بود « 1 » .\r\nزيرا بر خلاف مسأله ساعت و اذان كه آگاهى از هر يك بدون ديگرى امرى است عرفى و در هر حال امكان‌پذير مىباشد ، تحقق اين امر در مورد انبات لحم و اشتداد عظم تنها از يك سو ممكن است . زيرا گرچه علم به انبات لحم و چاقى بدون آگاهى از اشتداد عظم يك امر متعارف ، و با رؤيت يا توزين امكان‌پذير خواهد بود ولى دانستن اشتداد عظم با عدم اطلاع از انبات لحم سازگار نبوده و امرى بسيار غير متعارف باشد . و از اينجا مىتوان نتيجه گرفت كه تعبير مرحوم شهيد اگر غلط نباشد سهو القلم از ناحيه ايشان يا ناسخين بوده است .\r\n\r\n5 ) اشكال استاد مد ظله به توجيه خودشان نسبت به استظهار نهاية المرام\r\nبه نظر ما همچنانكه از قول به كفايت احدهما نمىتوان استظهار تلازم نمود ، از جمع بين صدر و ذيل كلام جماعت - كه موضوع نشر حرمت را مجموع الامرين قرار داده و انتفاء انتشار حرمت را ظاهراً به نفى هر دو امر دانسته‌اند - نيز نمىتوان تلازم را نتيجه گرفت .\r\nزيرا اگر همچنانكه مجموع دو اثبات ، سبب نشر حرمت قرار گرفته ، مجموع دو نفى نيز موجب عدم نشر حرمت باشد ، مىتوان نتيجه گرفت كه آن دو متلازمند ، اما اگر در عين حال كه مجموع الامرين علّت نشر حرمت است ، نفى يكى از آن دو براى نفى نشر كافى باشد ، و آنان كه در ذيل كلام خود هر دو نفى را متذكر شده‌اند منظورشان مجموع دو نفى نباشد بلكه در واقع براى عدم نشر دو علت مستقل بيان كرده باشند - كما اينكه اين تعبير ، تعبير متعارفى است كه به كسى بگويند : نماز فلانى\r\n\r\n\r\n","description":"","footnote":"\r\n( 1 ) - عبارت لمعه چنين است : يحرم بالرضاع ما يحرم بالنسب به شرط كونه عن نكاح و انْ ينبت اللحم او يشد العظم .\r\n","page_name":" 4663 ","page_number":69},
  {"content":"\r\n\r\nباطل است زيرا نه ركوع داشت و نه سجده ؛ يعنى به دو دليل باطل است . يا گفته شود : اگر ده مرتبه به كودك شير دهند نشر حرمت نمىكند ، زيرا نه موجب انبات لحم است و نه اشتداد عظمى در پى خواهد داشت - در اين صورت نتيجه جمع بين صدر و ذيل كلام آنان ، تلازم نبوده و با متلازم نبودنِ انبات لحم و اشتداد عظم نيز سازگار خواهد بود .\r\nالبته همانطور كه در جلسه قبل عرض كرديم : برخى از اهل اطلاع گفته‌اند كه در حالت طبيعى و نبودن مانع ، انبات لحم و اشتداد عظم با يكديگر متلازم هستند ، گرچه گاهى به واسطه وجود مانع مثل بيمارى و امثال آن ممكن است شير فقط سبب انبات لحم شود و استخوانها محكم نگردد و يا بر عكس ، استخوانها محكم شده و انبات لحم حاصل نگردد .\r\n\r\nب ) جمع روايات بنابر پذيرش تلازم بين دو عنوان :\r\nاگر طبيعىِ اين دو عنوان را متلازم يكديگر بدانيم ، جمع بين دو دسته روايت نيز بسيار طبيعى و روشن خواهد بود . زيرا روايات دسته اول كه انبات لحم را ملاك نشر حرمت قرار داده ، طبيعى و متعارف قضيه را در نظر گرفته كه طبعاً با اشتداد عظم سازگار و همراه است و نسبت به فرد غير متعارف ساكت مىباشد .\r\nاما روايات دسته دوم كه مجموع الامرين را موضوع قرار داده ، از دو حالت خارج نيست :\r\nيا به لحاظ تلازمِ دو عنوان در حال طبيعى ، متعرّض فرد متعارف شده است و يا اعم از متعارف و غير متعارف را در نظر گرفته است .\r\nو در صورتى كه اعم مورد نظر باشد نيز از دو حال خارج نيست :\r\nيا در مقام بيان اين است كه در حالت غير طبيعى كه تنها يكى از دو عنوان حاصل مىشود ، تحقق يك عنوان كافى نيست و ميزان مانند حالت طبيعى مجموع الامرين است .\r\nو يا نسبت به فرد غير متعارف ساكت است كه در اين صورت ناگزير از مراجعه به\r\n\r\n","description":"","footnote":"","page_name":" 4664 ","page_number":70},
  {"content":"\r\n\r\nادلّه ديگر خواهيم بود .\r\n\r\nج ) جمع روايات بنابر آنكه تلازم بين دو عنوان را نپذيريم :\r\nعدم پذيرش تلازم به يكى از دو صورت زير بازمىگردد :\r\n* نسبت به تلازم دو عنوان ، شك داشته باشيم .\r\n* عدم تلازم را احراز كرده باشيم .\r\n\r\n1 ) جمع روايات از نظر صاحب جواهر در صورت شك نسبت به تلازم :\r\nدر صورت شكّ صاحب جواهر مىفرمايد : براى نشر حرمت ، تنها انبات لحم كفايت نمىكند و مقتضاى اصل نيز عدم كفايت مىباشد . بنابراين بايد رواياتى كه ميزان را انبات لحم قرار داده‌اند به وسيله روايات ديگر تخصيص زد . « 1 »\r\n\r\n2 - اشكال استاد مد ظله به كلام صاحب جواهر :\r\nبا توجه به اينكه ظاهر روايات اماره شرعى است و لوازم آنها نيز حجّت ، و بر اصل مقدم است ، هنگامى كه دسته‌اى از روايات ميزان نشر حرمت را انبات لحم معرفى مىكند ، معنايش اين است كه هر جا انبات لحم محقّق شد ، نشر حرمت مىنمايد و اشتداد عظم نيز كه لازمه آن است تحقّق يافته است . و در واقع وجودِ لازمه به وسيله عموم يا اطلاق كشف مىگردد . همچنانكه مصالح و مفاسد نفس الامرى را به وسيله اطلاقات كشف مىكنيم و به اقتضاى همان اطلاقات ، حكم را در مواردى كه مصلحت يا مفسده آن بر ما روشن نيست جارى مىسازيم .\r\nبلى اگر دليلى بر خلاف آن در دست باشد از ظاهر اماره و لوازم آن رفع يد خواهيم كرد . ولى در ما نحن فيه كه فرض ، فقدان دليل مخالف است ، تصرّف در ظاهر اماره بىمورد خواهد بود .\r\nبنابراين در صورت شكّ نسبت به تلازم ، براى نشر حرمت به وسيله رضاع ،\r\n\r\n\r\n","description":"","footnote":"\r\n( 1 ) - جواهر الكلام - ج 29 - ص 274 : . . . قد يقال مع فرض عدم العلم بالتخلّف : ان المتّجه ايضاً التخصيص عملًا بظهور اللفظ فيه ، و احتمال التلازم لا يكفى فى نفيه و فى قطع الاصل . . .\r\n","page_name":" 4665 ","page_number":71},
  {"content":"\r\n\r\nانبات لحم كفايت مىكند .\r\n\r\n3 ) جمع روايات بنابر فرض احراز عدم تلازم بين دو عنوان :\r\nاگر تخلّف بين دو عنوان براى ما اثبات گردد يعنى احراز كنيم كه آن دو با يكديگر متلازم نيستند ، يكى از راه‌هاى جمع اين است كه اطلاق رواياتى را كه انبات لحم را ميزان قرار داده - و شامل صورت غالب يعنى اشتداد عظم ، و صورت غير غالب يعنى عدم اشتداد عظم مىشود - به وسيله روايات دسته ديگر تخصيص زده ، مقيّد به صورت غالب نماييم . بنابراين ، ملاك نشر حرمت ، تحقق دو عنوان است و در صورت غير غالب كه اشتداد عظم وجود ندارد انبات لحم كفايت نمىكند .\r\n\r\n4 ) جمع صاحب جواهر با توضيح استاد مد ظله :\r\nايشان ضمن ترجيح تخصيص مىفرمايد : با حمل واو عاطفه بر تقسيم يا محذوف دانستن « ما » موصوله قبل از « شَدّ » نيز مىتوان تعارض بين دو دسته روايت را بر طرف ساخت . « 1 »\r\nبنابر تقدير ماء موصوله قبل از شدّ ، معناى « ما انبت اللحم و ما شدّ العظم » اين است كه آنچه كه انبات لحم كند و آنچه كه اشتداد عظم نمايد ، نشر حرمت مىكند . مثل اينكه گفته شود : بر كسى كه زنا كند و بر كسى كه سرقت نمايد بايد حدّ جارى گردد .\r\nبنابراين ، براى اجراى حكم ، ضميمه دو عنوان لازم نيست . بلكه ظاهر كالصريح آن اين است كه هر عنوان به طور مستقل ، موضوع حكم است و تحقق احدهما كفايت مىنمايد .\r\nاگر واو عاطفه را حمل بر تقسيم كنيم نيز مانند اين است كه بگويند : بر كسى كه زنا كند ، و سرقت كند بايد حدّ جارى شود . يعنى جارى شدن حدّ دو صورت دارد :\r\nيكى به واسطه ارتكاب زنا ، و ديگرى به جهت سرقت ؛ در ما نحن فيه نيز معنايش\r\n\r\n\r\n","description":"","footnote":"\r\n( 1 ) - جواهر الكلام - ج 29 - ص 273 : . . . و الجمع بينهما يتحقق اما بتخصيص الثانى و اما بحمل العطف فى الاول على التقسيم او ارتكاب حذف الموصول فيه مع بقاء الصلة ، و يترجح الاوّل . . .\r\n","page_name":" 4666 ","page_number":72},
  {"content":"\r\n\r\nاين است كه آنچه كه انبات لحم كند و اشتداد عظم نمايد موجب نشر حرمت مىشود . گرچه خيلى روشن نيست ولى احياناً به معناى أحد الأمرين تفسير مىشود و تا اندازه‌اى ظاهر در اين است .\r\n\r\n5 ) نظر استاد مد ظله :\r\nالبته به نظر ما نيز تخصيص و تقييد خصوصاً به چيزى كه مثل اشتداد عظم متعارفاً حاصل مىگردد ، امرى است بسيار ساده و بر تقدير ماء موصوله يا تصرف در واو عاطفه مقدّم است . زيرا تقدير ماء موصوله بسيار خلاف ظاهر است . در مورد واو عاطفه نيز علاوه بر حمل بر تقسيم كه خلاف ظاهر است . در مورد واو عاطفه نيز علاوه بر حمل بر تقسيم كه خلاف ظاهر است بايد خلاف ظاهر ديگرى هم مرتكب شويم كه صاحب جواهر به آن اشاره نكرده است . زيرا نتيجه حمل واو بر تقسيم اين است كه تحقق أحد الأمرين را شرط نشر حرمت بدانيم ، و اين با رواياتى كه انبات لحم را شرط قرار داده منافات دارد . از اين رو بايد در آن روايات نيز تصرّف كرده و بگوييم : انبات لحم ، شرط نيست بلكه از باب مثال و يكى از مصاديق ما هو الشرط ( أحد الأمرين ) است .\r\nبنابراين چه قائل به تلازم باشيم و چه آن را نپذيريم ، همچنانكه شهرت قريب به اتفاق موجود است بلكه بنابر احتمال ما مبنى بر سهو القلم بودن تعبير مرحوم شهيد ثانى مىتوان گفت : ملاك بودنِ تحقّق مجموع الامرين براى نشر حرمت ، اتفاقى است ، ما نيز به همين ملاك قائل هستيم .\r\n« * و السلام * »\r\n\r\n","description":"","footnote":"","page_name":" 4667 ","page_number":73},
  {"content":"\r\n\r\n\r\n14 / 11 / 1381 دوشنبه درس شمارهء ( 505 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ابتدا تصور ثالثى در جمع ميان رواياتى كه ميزان حرمت را در رضاع انبات لحم يا اشتداد عظم دانسته‌اند طرح و مناقشهء آن را ذكر مىكنيم . سپس به بررسى جمع ميان ادله‌اى كه ميزان را اثر يا عدد و زمان دانسته‌اند پرداخته و اقوال فقها را نقل و بررسى خواهيم كرد .\r\n* * * \r\nالف تكمله‌اى بر جمع ميان روايات دال بر اعتبار اثر\r\n\r\n1 ) يادآورى و ذكر دو تصور در جمع بين روايات\r\nپيش از اين گفتيم شش روايت وجود دارد كه دلالت مىكند ملاك حرمت در رضاع ، انبات لحم و دم است و شش روايت ديگر دلالت مىكند كه ملاك دو چيز يعنى انبات لحم و دم و اشتداد عظم مىباشد .\r\nصاحب حدائق مىگويد ، ميان اين دو ملاك به طور طبيعى تلازم هست و آن طور كه از برخى اهل خبره نيز سؤال كرده‌ايم ، خارجاً همچنين تلازمى وجود دارد ، بنابراين ، ميزان حرمت يكى از دو ملاك مذكور است ، زيرا هر كدام حاصل شد ملاك ديگر هم طبيعتاً حاصل است .\r\nدر مباحث گذشته بر مبناى تلازم ميان اين دو ملاك ، دو وجه جمع براى روايات ذكر كرديم :\r\nوجه اول : اينكه روايات باب ، صورت متعارف را كه اگر يكى از دو ملاك حاصل شد ملاك ديگر هم معمولًا حاصل خواهد بود متعرض است ، لذا در برخى روايات فقط انبات لحم و دم را و در برخى ديگر انبات لحم و اشتداد عظم هر دو را ذكر\r\n\r\n","description":"","footnote":"","page_name":" 4668 ","page_number":74},
  {"content":"\r\n\r\nكرده‌اند ، بنابراين ، روايات مذكور موردى را كه غير متعارف باشد و با حصول يك ملاك ، ملاك ديگر به خاطر مانعى حاصل نشود اصلًا متعرض نيست و در خصوص آن مورد بايد به ادلّهء ديگر و يا قواعد اوليه استناد جست .\r\nوجه دوم : اينكه رواياتى كه ملاك را انبات لحم و دم دانسته‌اند صورت متعارف را متعرض هستند و رواياتى كه دو ملاك ذكر كرده‌اند ناظر به همهء موارد يعنى اعم از صورت متعارف و غير متعارف مىباشند ، يعنى اگر در موردى كه انبات لحم از اشتداد عظم به خاطر مانعى انفكاك پيدا كرد و يكى حاصل شد و ديگرى حاصل نگشت ( صورت غير متعارف ) چون ملاك حرمت را بايد دو چيز دانست ( انبات لحم و اشتداد عظم ) حكم به عدم حصول حرمت مىكنيم ، بنابراين ميزان حرمت در واقع مجموع الامرين مىباشد .\r\n\r\n2 ) بيان تصور سوم در مقام\r\nبرخى از حضار درس وجه سومى هم ذكر كردند كه رواياتى را كه ملاك را دو چيز شمرده‌اند ناظر به صورت متعارف بدانيم و رواياتى كه فقط انبات لحم را ميزان قلمداد كرده‌اند حمل بر اعم از صورت متعارف و غير متعارف ( جايى كه انبات لحم از اشتداد عظم انفكاك پذيرد ) كنيم بنابراين ميزان اصلى در حرمت فقط انبات لحم مىشود .\r\n\r\n3 ) مناقشهء استاد مد ظله بر تصور مذكور\r\nاين وجه بر خلاف دو وجه سابق عرفى نيست ، زيرا اگر ثبوتاً ملاك اصلى براى حرمت فقط انبات لحم باشد لازم نيست در رواياتى كه ناظر به صورت متعارف است از اشتداد عظم نامى ببرند چون فرض اين است كه ذكر انبات لحم ملازم با اشتداد عظم هم هست و لزومى براى نام بردن ملاك دوم به نظر نمىرسد . به عبارت ديگر ، ذكر هر ملاكى بر دخيل بودن آن و لو به نحو جزء العله دلالت مىكند حال اگر\r\n\r\n","description":"","footnote":"","page_name":" 4669 ","page_number":75},
  {"content":"\r\n\r\nروايات را به گونه‌اى جمع كنيم كه ميزان اصلى فقط انبات لحم باشد وجهى براى ذكر ملاك ديگر ( اشتداد عظم ) در صورت متعارف كه نه ثبوتاً و نه اثباتاً دخالتى ندارد وجود نخواهد داشت به خلاف وجه دوم كه اشتداد عظم را نسبت به ملاك حرمت ثبوتاً دخيل دانستيم و يا وجه اول كه همهء روايات را حمل بر صورت متعارف كرده و اشتداد عظم را ثبوتاً و اثباتاً دخيل شمرديم .\r\n\r\nب ) جمع ميان ملاكات سه‌گانه ( اثر ، عدد ، زمان )\r\nدر برخى روايات ميزان حرمت را اثر ( انبات لحم و اشتداد عظم ) و در برخى ديگر ميزان را عدد ( ده يا پانزده بار ) يا زمان ( يك شبانه روز ) دانسته‌اند . اكنون بايد كيفيت جمع ميان اين ملاكات سه‌گانه را بررسى كنيم .\r\n\r\n1 ) بيان تصورات محتمله در مقام\r\nدر جمع ميان ميزان اثر از يك طرف و ميزان عدد يا زمان از طرف ديگر چهار وجه محتمل است :\r\nوجه اول : ميزان ، أحد الأمرين از دو ملاك مذكور ( اثر ، عدد و زمان ) است .\r\nوجه دوم : ميزان ، مجموع الامرين مىباشد\r\nوجه سوم : ميزان فقط اثر است و اما عدد يا زمان فقط به عنوان طريق اثبات اثر ملاحظه مىگردد .\r\nوجه چهارم : ميزان فقط عدد يا زمان است و اثر به عنوان طريق و كاشف از آن ملاحظه مىگردد .\r\nپر واضح است كه اگر ميزان را أحد الأمرين يا فقط اثر يا فقط عدد و زمان بدانيم اين به معناى طرح رواياتى كه امر ديگر را ملاك شمرده‌اند نيست بلكه در اين صورت آن روايات به اينكه در مقام بيان طريق اثبات ملاك اصلى است حمل مىشود .\r\n\r\n","description":"","footnote":"","page_name":" 4670 ","page_number":76},
  {"content":"\r\n\r\n\r\n2 ) بيان اقوال فقهاء\r\nفقها كلماتشان يكسان نيست ، برخى فقط اثر را ذكر كرده و برخى اثر را به عدد و زمان تفسير كرده‌اند و واضح نيست كه آيا مرادشان اين است كه عدد و زمان بايد فعلًا اثر را هم به دنبال داشته باشد يا اينكه مىگويند عدد و زمان به حسب معمول شأنيت حصول اثر را دارد و الّا مجرد عدد و زمان براى نشر حرمت كافى است و لو اثر به خاطر مانعى مانند مرض و امثال ذلك حاصل نگردد . برخى ديگر ملاك را فقط زمان يا فقط عدد مىدانند و بعضى هم ملاكات سه‌گانه را در طول يكديگر معتبر دانسته‌اند . اينك كلمات برخى از فقها را ذكر مىكنيم :\r\nدر فقه رضوى مىگويد : و الحد الذي يحرم به الرضاع مما عليه عمل العصابة دون كل ما روى فانه مختلف « 1 » ما انبت اللحم و قوى العظم و هو رضاع ثلاثة ايام متواليات او عشرة رضعات متواليات محرزات مرويات بلبن الفحل و قد روى مصّة و مصّتين و ثلاث . « 2 »\r\nعبارت أبو الصلاح حلبى نيز در كافى چنين است : و منها ان يكون مما ينبت اللحم و يقوى العظم بكونه يوماً و ليلة او عشر رضعات متواليات كل منها تملأ البطن لا يفصل بينهن برضاع امرأة اخرى « 3 »\r\nراوندى هم در فقه القرآن مىگويد : و لا يحرم عندنا الرضاع الا ما نبت اللحم و شد العظم و انما يعتبر اقل ذلك به خمس عشرة رضعة متوالية لا يفصل بينهن برضاع امرأة اخرى او برضاع يوم و ليلة لا يفصل بينهن برضاع امرأة اخرى « 4 »\r\nاين سه نفر پس از ذكر ملاك اثر ، آن را به عدد و زمان تفسير كرده‌اند .\r\nابن زهره در غنيه مىگويد : و منها ان يكون مما ينبت اللحم و يشد العظم بان يكون يوماً\r\n\r\n\r\n","description":"","footnote":"\r\n( 1 ) - جملهء « مما عليه عمل العصابة دون كل ما روى فانه مختلف » همچنين جملهء « و قد روى مصة و مصتين و ثلاث » از قرائنى است كه اين كتاب از مؤلفات يكى از علما بوده چون با عبارات ائمه سازگار نيست .\r\n( 2 ) - مستدرك الوسائل ج 14 ابواب ما يحرم من الرضاع باب 2 ح 2\r\n( 3 ) - سلسلة الينابيع الفقهية ج 18 ص 91\r\n( 4 ) - سلسلة الينابيع الفقهية ج 18 ص 227\r\n","page_name":" 4671 ","page_number":77},
  {"content":"\r\n\r\nو ليلة او عشرة رضعات متواليات عند بعض اصحابنا و عند بعضهم خمس عشر رضعة و الاول احوط « 1 »\r\nمحقق اول نيز در شرايع مىگويد : الشرط الثانى الكمية و هو ما انبت اللحم و شد العظم و لا حكم لما دون العشر الا فى رواية شاذة و هل يحرم بالعشر ؟ فيه روايتان اشهرهما انه لا يحرم و ينشر الحرمة ان بلغ خمس عشرة رضعة او رضع يوماً و ليلة . نظير اين را نيز ايشان در نافع گفته است .\r\nاين دو نفر هم در اين سه كتاب ، ميزان را كميّت قرار داده و آن را به غير اثر ( زمان و عدد ) تفسير كرده‌اند .\r\nشيخ صدوق در هدايه فقط زمان را به عنوان ميزان ذكر كرده است : و قال النبى صلى الله عليه و آله يحرم من الرضاع ما يحرم من النسب و لا يحرم من الرضاع الا رضاع خمسة عشر يوماً و لياليهن و ليس بينهن رضاع « 2 »\r\nولى در مقنع ابتدا اثر را ذكر مىكند ، سپس روايت زمان و عدد را مىآورد : و لا يحرم من الرضاع الا ما انبت اللحم و شد العظم و سئل الصادق عليه السلام هل لذلك حد ؟ فقال : لا يحرم من الرضاع الا رضاع يوم و ليلة او خمس عشرة رضعة متواليات لا يفصل بينهن « 3 »\r\nشيخ مفيد در مقنعه ، ميزان را فقط عدد قرار داده است : و الذى يحرم النكاح من الرضاع عشر رضعات متواليات لا يفصل بينهن برضاع امرأة اخرى « 4 »\r\nسلّار هم در مراسم ، ميزان را عدد قرار داده مىگويد : و المحرم من الرضاع عشر رضعات متواليات لا يفصل بينهن برضاع اخرى « 5 »\r\nشيخ طوسى در نهايه ابتدا اثر را ملاك قرار مىدهد و در صورتى كه اثر معلوم نشود عدد را و در صورتى كه عدد هم ضبط نشود زمان را ميزان مىشمرد : الذي يحرم من الرضاع ما انبت اللحم و شد العظم فان علم بذلك و الا كان الاعتبار به خمس عشرة\r\n\r\n\r\n","description":"","footnote":"\r\n( 1 ) - سلسلة الينابيع الفقهية ج 18 ص 270\r\n( 2 ) - سلسلة الينابيع الفقهية ج 18 ص 27\r\n( 3 ) - سلسلة الينابيع الفقهية ج 18 ص 20\r\n( 4 ) - سلسلة الينابيع الفقهية ج 18 ص 34\r\n( 5 ) - سلسلة الينابيع الفقهية ج 18 ص 133\r\n","page_name":" 4672 ","page_number":78},
  {"content":"\r\n\r\nرضعة متواليات لم يفصل بينهن برضاع امرأة اخرى فان لم ينضبط العدد اعتبر برضاع يوم و ليلة اذا لم ترضع امرأة اخرى « 1 »\r\nابن براج هم در مهذب به همين ترتيب فتوى مىدهد : هو كل رضاع انبت اللحم و شد العظم فإن لم يعلم ذلك اعتبر بعشر رضعات متواليات لا يفصل بينهن برضاع امرأة اخرى فإن لم ينضبط العدد فى ذلك كان الاعتبار فيه برضاع يوم و ليلة لا يرضع المولود فيها امرأةٌ اخرى « 2 »\r\nادامهء بحث در جلسهء آينده . ان شاء الله\r\n« * و السلام * »\r\n\r\n\r\n","description":"","footnote":"\r\n( 1 ) - سلسلة الينابيع الفقهية ج 18 ص 103\r\n( 2 ) - سلسلة الينابيع الفقهية ج 18 ص 161\r\n","page_name":" 4673 ","page_number":79},
  {"content":"\r\n\r\n\r\n15 / 11 / 1381 سه‌شنبه درس شمارهء ( 506 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به كيفيت جمع بين روايات اثبات لحم و اشتداد عظم پرداخته و احتمالات متصوّره را طرح و نقد خواهيم نمود . در ادامه به نظريات فقهاء در زمينه نحوهء جمع بين روايات پرداخته و نظر استاد مد ظلّه را بيان خواهيم نمود .\r\n* * * \r\nكيفيت جمع بين روايات انبات و روايات انبات و اشتداد\r\nبحث در جمع بين رواياتى است كه اقتصار بر انبات لحم و دم نموده ، با رواياتى كه اشتداد عظم را نيز به انبات ضميمه كرده است . جمع متعارف بين اين دو طائفه به دو نحو است .\r\nنحو اول : اين است كه قائل شويم هر دو دسته ناظر به صورت متعارف هستند و بر حسب متعارف انبات لحم و اشتداد عظم متلازمند ، يعنى به شرط آن كه مانعى مثل علّت و مرض در بين نباشد و با اين بيان تعارض بر طرف مىشود ، زيرا تعارض در فرضى است كه هر دو طائفه صورت متعارف ( تلازم دو عنوان ) و صورت غير متعارف ( عدم تلازم دو عنوان ) را شامل شود ، در اين صورت نسبت به فرض انفكاك انبات از اشتداد و بالعكس بين دو طائفه تعارض پيش مىآيد . مثلًا اگر انبات و چاق شدن باشد اما اشتداد و محكم شدن استخوان نباشد ، روايات إنبات دلالت بر تحريم و روايات اشتداد دلالت بر عدم تحريم مىكند و در اين صورت ( در صورتى كه دو طائفه از روايات هر دو اطلاق داشته باشند و فرض متعارف [ لو لا المانع 
  ] و فرض غير متعارف [ فرض وجود مانع 
  ] را شامل شود يكى از دو وجه تصرفى كه قبلًا گذشت را بايد ملتزم شويم ، يعنى يا ملتزم شويم كه به واسطهء روايات اشتداد ، روايات انبات را تقييد كنيم و مطلق را حمل بر مقيد كنيم يا ملتزم شويم كه\r\n\r\n","description":"","footnote":"","page_name":" 4674 ","page_number":80},
  {"content":"\r\n\r\nأحد الأمرين كافى است اما اگر هر دو دسته ناظر به فرض متعارف و لو لا المانع باشد بين دو عنوان تلازم خواهد بود چنانچه گذشت .\r\nنحو دوم : اينكه روايات إنبات لحم ناظر به فرض متعارف است اما رواياتى كه اشتداد را ضميمه كرده ناظر به اعم از فرض متعارف و غير متعارف است « 1 » در اين صورت نيز تعارض بر طرف مىشود زيرا تعارض در صورتى است كه هر دو طائفه اطلاق داشته باشند چنانچه گذشت .\r\n\r\nاحتمال جمع سوم و نقد آن\r\nيك جمع سوّمى بعضى از آقايان بحث مطرح مىكرد و آن اينكه هر دو طائفه مطلق نباشند تا تعارض حاصل شود بلكه بنا بر تلازم لو لا المانع روايات انضمام اشتداد ناظر به صورت متعارف است كه انبات و اشتداد هر دو وجود دارد اما روايات إنبات مطلق است و شامل صورت متعارف و صورت غير متعارف مىشود .\r\nبنابراين جمع ، اگر در اثر مانع اشتداد عظم حاصل نشد به دليل روايات انبات حكم به نشر حرمت بايد كرد زيرا انبات لحم ملاك عامّى است كه در تمام صور وجود دارد در حالى كه اگر ما هر دو طائفهء از روايات را ناظر به صورت متعارف بدانيم در فرض غير متعارف [ انفكاك هر يك از دو عنوان از عنوان آخر 
  ] بايد سراغ ادلهء ديگر مثل اصول عمليه برويم زيرا اين دو طائفه متعرض همهء فروض نيستند . بنابراين ، اين جمع وجه ترجيحى بر جمع اول دارد .\r\n\r\nنقد احتمال سوم :\r\nلكن به نظر مىرسد كه اين احتمال بسيار مستبعد است زيرا در احتمال اول هر يك از انبات و اشتداد در حكم دخيل هستند و فرض اين است كه دو طائفه ناظر به صورت متعارف يعنى صورت تلازم است ، پس ذكر هر يك از دو عنوان لغو نيست .\r\n\r\n\r\n","description":"","footnote":"\r\n( 1 ) - توضيح اين احتمال در همين جزوه آمده است\r\n","page_name":" 4675 ","page_number":81},
  {"content":"\r\n\r\nدر احتمال دوم كه انبات لحم ناظر به صورت متعارف باشد و روايات انضمام اشتداد اعم از صورت متعارف و غير متعارف باشد ذكر هر يك از دو عنوان لغو نيست زيرا ملاك مطّرد واقعى يا مجموع الامرين است و يا شدّ عظم است اما انبات ، معرّف و طريق تشخيص آن است پس ذكر روايات انبات از باب معرّف و طريق تشخيص اشتداد مانعى ندارد . اما اگر ملاك واقعى عبارت از إنبات لحم و چاق شدن باشد و شدّ عظم نه دخالت ثبوتى داشته باشد يعنى جزء الموضوع واقعاً نباشد و نه طريق اثبات براى انبات باشد ذكر عنوان اشتداد لغو است ، حتى اگر فرضاً به حسب معمول انبات لحم با اشتداد لحم ملازم باشد اما تمام موضوع انبات باشد ذكر اشتداد لغو است زيرا ملازمى را در دليل ذكر مىكنند كه به لحاظ مقام اثبات ، طريق كشف باشد در حالى كه اشتداد محسوس‌تر از انبات نيست تا طريق كشف انبات باشد . پس اشكال لغويت أخذ عنوان اشتداد بر احتمال سوم وارد است اما بر احتمال اول و دوم وارد نيست .\r\n\r\nمختار استاد مد ظله در جمع بين روايات\r\nيك احتمال اين بود كه هر دو طائفه ناظر به صورت متعارفند و از بيان حكم صور غير متعارف ساكت هستند لكن احتمال اظهر اين است كه رواياتى كه مجموع الأمرين را معتبر دانسته است ملاكِ واقعى را متعرض است و اين روايات حكم همهء صور را متعرض است و اختصاص به صور متعارف ندارد بلكه بيان مىكند كه هر جا دو عنوان بود نشر حرمت هست و الّا فلا . اما اين احتمال كه بگوييم تمام الدخالة براى اشتداد عظم است و انبات لحم تنها طريق شناخت اشتداد عظم است اين حمل يك نحو خلاف ظاهرى در آن وجود دارد زيرا ظاهر أخذ عنوان در دليل اين است كه دخالت در موضوع حكم دارد و الغاء دخالت عنوان مأخوذ در موضوع دليل ، قرينهء روشنى از قبيل تناسبات حكم و موضوع به نحوى كه موجب انصراف دليل به موارد متعارف شود با قرائن خارجيه مثل مقتضاى جمع بين ادلّه نياز دارد و\r\n\r\n","description":"","footnote":"","page_name":" 4676 ","page_number":82},
  {"content":"\r\n\r\nدر مقام هيچ يك از اين دو امر موجود نيست يعنى به تناسبات حكم و موضوع و نه قرائن خارجيه دلالت ندارد كه انبات لحم دخالت در حكم ندارد . بنابراين نمىتوان گفت : در مواردى كه اشتداد عظم هست و انبات لحم نيست نشر حرمت هست ، به دليل آنكه روايات انبات ناظر به فرض متعارف است كه انبات لحم وجود دارد . لذا عرف انبات را دخيل مىبيند و عرف شاهد بر الغاء خصوصيت انبات نيست . بلكه مىتوان گفت : حتى عنوان أمومت رضاعى كه در آيهء و امهاتكم اللاتى ارضعنكم « 1 » آمده است نيز در فرض عدم انبات لحم صدق نمىكند زيرا مادر حقيقى مادرى است كه منشأ ولادت فرزند است و مادر رضاعى مادر تنزيلى است كه شارع اعتبار امومت كرده است به خاطر اينكه شير دادن موجب انبات لحم و اشتداد عظم شده و يك نحو توليدى بين مادر رضاعى و فرزند وجود دارد از اين رو شارع تعبير امهاتكم اللاتى أرضعنكم به كار برده است .\r\nنتيجه اينكه اگر مجموع الامرين در جايى و لو به خاطر مانع محقق نشد نشر حرمت وجود ندارد .\r\n\r\nتحديدات ثلاثه در رضاع مُحرِّم\r\nسه تحديد را فقهاء در باب رضاع محرِّم مطرح كرده‌اند .\r\nاول : تحديد به أثر كه انبات لحم و اشتداد عظم است و بحث جمع بين روايات آن گذشت .\r\nدوم : تحديد به زمان و اينكه يك شبانه روز شير بخورد .\r\nسوم : تحديد به عدد كه پانزده رضعه يا ده رضعه شير بخورد .\r\nاكنون بحث در اين است كه هر يك از اين تحديدات ثلاثه در مقام ثبوت أصل برأسه است ، به طورى كه اگر يقين به انفكاك برخى از اين تحديدات حاصل شود و تنها دو تحديد يا يك تحديد محقق باشد اما تحديد ديگر محقق نباشد نشر حرمت\r\n\r\n\r\n","description":"","footnote":"\r\n( 1 ) - نساء / 23\r\n","page_name":" 4677 ","page_number":83},
  {"content":"\r\n\r\nهست يا اينكه برخى از اين تحديدات اصالت دارد و بعض ديگر طريق است . بنا بر اين اگر عنوانى كه اصالت دارد احراز نشد و انفكاك حاصل شد نشر حرمت نيست .\r\n\r\nاحتمالات متصوره در مقام ثبوت\r\nدر مقام ثبوت چهار تصوير وجود دارد « 1 »\r\n\r\nتصوير اول : أحد التحديدات الثلاثة موجب نشر حرمت است هر كدام زودتر حاصل شد موجب نشر حرمت مىشود\r\nهر چند عنوانهاى ديگر انفكاك پيدا كند .\r\nاين تصوير را به مشهور نسبت داده‌اند . صاحب حدائق اين تصوير را به مشهور متأخرين نسبت داده است . در مسالك به اكثر اصحاب نسبت داده است .\r\nاز مراجعهء به اقوال معلوم مىشود كه يازده فقيه در هفده كتاب به اين مطلب قائل هستند ، البته برخى صريحاً و برخى ظاهراً اين قول را پذيرفته‌اند . ابتداءً شيخ طوسى در خلاف و تفسير تبيان و سپس ابو الفتوح رازى در تفسير روض الجنان و سپس ابن حمزه در وسيله و سپس علامهء حلّى در پنج كتاب قواعد ، تحرير ، تبصره ، ارشاد و تلخيص و سپس شهيد اول در لمعه و سپس فاضل مقداد در كنز العرفان و سپس شيخ مفلح الدين صِيْمَرى يا صِيْمُرى در غاية المرام و سپس محقق كركى در جامع المقاصد و سپس شهيد ثانى تمايل به اين قول پيدا كرده ، محقق اردبيلى در زبدة البيان و غاية الأحكام و سپس سبزوارى در كفايه . بنا بر اين ، يازده فقيه در هفده كتاب ، صريحاً يا ظاهراً أحد الأمرين الثلاثة را ملاك قرار داده‌اند .\r\nبراى مثال ، صيمرى تصريح كرده كه اگر به حسب واقع أمر - نه به حسب علم ما - انفكاك يكى از عناوين از ديگرى شد حرمت ثابت است .\r\n\r\nتصوير دوم : اينكه أثر اصالت داشته باشد و دو عنوان ديگر طريق و معرّف باشد\r\nبنا بر اين ، اگر اثر حاصل شد و لى عدد و زمان حاصل نشد مثلًا قبل از شبانه روز و 15 بار شير خوردن انبات و اشتداد حاصل شد حرمت هست و اگر عدد و يا زمان\r\n\r\n\r\n","description":"","footnote":"\r\n( 1 ) - تصويرهاى ديگرى نيز در مسأله هست كه در ضمن بررسى اقوال معلوم مىشود .\r\n","page_name":" 4678 ","page_number":84},
  {"content":"\r\n\r\nحاصل شد و لى اثر لمانعٍ حاصل نشد موجب نشر حرمت نمىشود .\r\n\r\nتصوير سوم : عكس تصوير دوم است\r\nو آن اينكه دو عنوان ديگر هر يك اصالت داشته باشد و اما تعبير به اثر كه در طائفه‌اى از روايات آمده است منظور مطلق أثر و تأثير فى الجمله نيست زيرا تأثير فى الجمله با رضَعهء ناقصه و لو يك بار نيز حاصل مىشود پس مراد تأثيرى است كه به يك حدّ خاص از تأثير برسد . با توجه به اين مطلب ، اگر مراد از اين حد خاص از تأثير فعليّت آن نباشد بلكه شأنيت آن مراد باشد و آنچه بالفعل براى نشر حرمت لازم است عدد و زمان باشد ، روايات اثر از موضوعيت مىافتد و بنا بر اين ، اگر عدد يا زمان حاصل شد هر چند به خاطر موانع ، گوشتى روييده نشد ، استخوان محكم نشد موجب نشر حرمت مىشود .\r\n\r\nتصوير چهارم : اينكه مجموع الأمور معتبر باشد\r\nچون مجرد اشتداد و إنبات فى الجمله با كمتر از عدد و زمان حاصل مىشود و آن قطعاً مراد نيست ، پس يك مرحله خاص از أثر كه به فعليت رسيده است مراد است و اين مرحلهء از تأثير با عدد و زمان خواهد بود پس مجموع الأمور معتبر است و اگر انفكاك حاصل شد و يكى از اين سه عنوان زودتر پيدا شد نشر حرمت نمىكند تا عنوان‌هاى ديگر نيز حاصل شود .\r\nالبته در اين تصوير چهارم هر چند در مقام ثبوت مجموع الأمور را معتبر مىداند لكن ممكن است در مقام اثبات بگويد : اگر عدد يا زمان حاصل شد حكم شود به اين كه اثر نيز حاصل است ، يعنى شارع زمان و عدد را طريق كاشف براى اثر قرار داده است و لو ثبوتاً ملازمهء تكوينى بين عدد و زمان و بين حصول اثر نباشد . پس اگر يقين به انفكاك يكى از اين عناوين پيدا كرديم نشر حرمت نيست اما اگر شك كرديم به حكم شرع كه ملازمهء اثباتى بين اين عناوين قرار داده است حكم به نشر حرمت مىكنيم .\r\n\r\nاقوال در مسأله\r\nاصول اقوال به چهار قول بر مىگردد لكن اقوال با فروعش چه بسا به ده قول برسد . اكنون به بررسى اقوال مىپردازيم .\r\n\r\n","description":"","footnote":"","page_name":" 4679 ","page_number":85},
  {"content":"\r\n\r\n* تصوير اول اين بود كه أحد الأمور موجب نشر حرمت است اين احتمال را چنانچه گذشت يازده فقيه در هفده كتاب اختيار كرده‌اند . صاحب جواهر نيز همين قول را اختيار كرده است . « 1 » در مقابل ، عدهء كثيرى از فقهاء در 27 كتاب خلاف اين مطلب را قائل شده‌اند و اكتفاء به أحد الأمور نكرده‌اند و قائل شده‌اند كه أحد الأمور موجب نشر حرمت نمىشود هرچند اين گروه خود اختلافاتى دارند كه در ذيل مىآيد .\r\n* قول ديگر اين است كه اثر اصالت داشته باشد كه مرحوم صدوق در مقنع آن را قائل شده و عدد و زمان را به روايت نسبت داده است .\r\n* ده فقيه در دوازده كتاب به حسب ظاهر كلامشان اثر را به عدد و زمان تفسير كرده‌اند ، اين ده فقيه عبارتند از : صاحب فقه رضوى در فقه رضوى « 2 » ، شيخ در تهذيب و استبصار ، أبو الصلاح حلبى در كافى ، طبرسى در مجمع البيان ، راوندى در فقه القرآن ، سيد أبو المكارم در غنيه ، محقق در شرايع و نافع ، مجلسى اول در روضة المتقين ، شيخ حرّ در وسائل ، مجلسى ثانى در مرآة العقول .\r\nدر توضيح اين قول اين تذكر لازم است كه دو احتمال در اين قول وجود دارد يك احتمال اينكه اثر از موضوعيت بيفتد ، به اين بيان كه ، بر شأنيت تأثير حمل شود يعنى آنچه معيار است اين است كه به واسطهء عدد يا زمان رضاع محقق شود و تحقق اين معيار با شأنيت تأثير همراه است و لو تأثير فعلى نباشد . احتمال ديگر اين است كه اثر از موضوعيت نيفتد و فعليت تأثير شرط باشد يعنى به واسطهء عدد يا زمان تأثير فعلى پيدا شود كه در نتيجه ، مجموع الامرين ميزان باشد .\r\n* در كشف اللثام و حدائق اثر را أصل ، و عدد و زمان را طريق و علامت دانسته است .\r\n* صدوق در هدايه ، زمان را معيار قرار داده است ، البته ايشان زمان را يك شبانه روز قرار نداده ، بلكه پانزده شبانه روز را معيار قرار داده است . كه بحث اختلاف در تقدير به زمان ، بعداً مىآيد .\r\n\r\n\r\n","description":"","footnote":"\r\n( 1 ) - جواهر الكلام 29 / 275\r\n( 2 ) - تعبير فقه رضوى عمل العصابة و اختلاف روايات است و اين تعبيرات حاكى از اين است كه اين كتاب فرمايشات امام رضا عليه السلام نيست بلكه اين كتاب از فقيهى از فقها است .\r\n","page_name":" 4680 ","page_number":86},
  {"content":"\r\n\r\n* مفيد در مقنعه و سلّار در مراسم و مهذب الدين نيلى در نزهة النواظر « 1 » ، عدد را معيار قرار داده‌اند .\r\n* شيخ در نهاية و ابن براج در مهذّب و ابن ادريس در موضعى از سرائر أثر را معيار قرار داده است . لكن در سرائر بين اثر و عدد و زمان طوليت قرار داده است و اول معيار را أثر قرار داده و اگر اثر معلوم نبود عدد معيار است و اگر عدد منضبط نبود زمان معيار است .\r\nاين مطلب را در كتاب الرضاع از سرائر اختيار كرده است « 2 » لكن در موضع ديگرى از سرائر اول اثر را معيار قرار داده و سپس عدد و زمان را در عرض هم قرار داده و بين عدد و زمان طوليت قائل نشده است . « 3 »\r\n* در مبسوط و إصباح و تذكره ، اثر و عدد را موضوع قرار داده و زمان را در طول اين دو قرار داده‌اند و گفته‌اند : اثر و عدد معلوم نشد ، نوبت به زمان مىرسد .\r\nعبارت تذكره چنين است : أما رضاع يوم و ليلة لمن لم يضبط العدد أو رضاع خمس عشر رضعةً او ما أنبت اللحم و شدّ العظم عند العلماء الإماميّة « 4 » بنا بر اين زمان در طول اثر و عدد است زيرا فرموده : رضاع يوم و ليله براى كسى است كه عدد را ضبط نكرده است . و سپس مطلب را به علماى اماميّه نسبت داده است\r\n* يحيى بن سعيد در جامع عدد را أصلًا ذكر نكرده است و تنها اثر و زمان را معيار قرار داده است .\r\nاينها اقوال در مسأله است . جمع‌بندى نهايى بين روايات مسأله را ان شاء الله در جلسهء بعد دنبال مىكنيم .\r\n« * و السلام * »\r\n\r\n\r\n","description":"","footnote":"\r\n( 1 ) - نكتهء كتاب شناختى : نزهة النواظر تأليف مهذب الدين نيلى از علماى قرن هفتم هجرى قمرى مىباشد وى در طبقهء اساتيد محقق حلّى است برخى اين كتاب را به يحيى بن سعيد پسر عموى محقق نسبت داده‌اند كه اشتباه است .\r\n( 2 ) - السرائر 2 / 552 مبحث الرضاع\r\n( 3 ) - السرائر 2 / 520 اول كتاب النكاح\r\n( 4 ) - تذكرة الفقهاء\r\n","page_name":" 4681 ","page_number":87},
  {"content":"\r\n\r\n\r\n16 / 11 / 1381 چهارشنبه درس شمارهء ( 507 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، كلام صاحب جواهر ، دربارهء ميزان نشر حرمت نقل و مورد تجزيه و تحليل قرار گرفته و سپس چند طايفه از روايات مربوطه ذكر و در نهايت نظر نهايى استاد مد ظله بيان خواهد گرديد .\r\n* * * \r\nالف ) بررسى علت ثبوتى نشر حرمت\r\n\r\n1 ) كلام مرحوم صاحب جواهر دربارهء علت ثبوتى نشر حرمت\r\nدر مورد اينكه علت ثبوتى نشر حرمت آيا تنها اثر است و عدد و زمان موضوعيتى ندارند و يا اينكه علت ثبوتى عدد و زمان هستند و اثر دخالتى ندارد و يا اينكه علت مجموع اين امور است و يا اينكه أحد الأمور موجب نشر حرمت مىشود كلمات صاحب جواهر رحمه الله مختلف شده است ، ظاهر كلام ايشان در ابتداء اين است كه علت ، مجموعه اين امور است و لذا در جايى كه اثر فعليت يافته ولى علم به عدم تحقق آن دو علامت ديگر داريم ايشان فرموده‌اند كه مجرد اثر موجب نشر حرمت نمىشود . عبارت ايشان اين چنين است : « نعم ظاهر النص و الفتوى فعلية ذلك ( الاثر ) فلو ارتضع رضاعاً من شأنه ترتب ذلك عليه لكن منع منه مانع كمرض و نحوه لم يؤثر مع احتماله كما يومئ اليه الاكتفاء باخبار اهل الخبرة المبنى على انه مما ينبت ، بل يؤمئ اليه ايضا جعل الزمان و العدد كاشفين عنه ضرورة ابتناء كشفهما على ذلك . لكن قد يقال : إن اقصى ذلك كله\r\n\r\n","description":"","footnote":"","page_name":" 4682 ","page_number":88},
  {"content":"\r\n\r\nالحكم به على غير معلوم الحال لا الأعم منه و ما علم عدمه . و لعل هذا هو الاقوى و مرجعه الى اعتبار الفعلية التى طريقها ما عرفت » « 1 »\r\nو ليكن در اواخر بحث مرحوم صاحب جواهر اختيار مىكنند كه علت ثبوتى نشر حرمت احد الامور است « و المشهور بين الاصحاب انها ( الاثر ) علامة مستقلة مقابلة لهما ( العدد و الزمان ) غير متوقفة عليهما . . . و هو الأصح اذا المستفاد من النصوص حصول التحريم به سواء و افق احدهما او خالف » « 2 »\r\nآنگاه ايشان براى اثبات مختار اخير خود كه وجود اثرِ تنها را كافى دانسته است در حالى كه در موثقه زياد بن سوقه امام عليه السلام رضاع يوم و ليله يا پانزده رضعه متواليه را معيار نشر حرمت قرار داده‌اند كه از آن معلوم مىشود كمتر از اين مقدار ، موجب نشر حرمت نمىشود و لو اينكه انبات لحم و اشتداد عظمى نيز شده باشد ، مىفرمايد مضمون اين روايت اين است كه از نظر زمان نبايد كمتر از يك شبانه روز باشد و همچنين از نظر عدد نبايد كمتر از پانزده رضعه متواليه باشد و اين منافاتى به اينكه سبب ديگرى موجب نشر حرمت شود ندارد .\r\nكما اينكه تعليل وارد در روايتى كه ده رضعه را كافى نمىداند مبنى بر اينكه چون اين ده رضعه موجب انبات لحم و اشتداد عظم نمىشود ظهور در اين ندارد كه ميزان در نشر حرمت تنها حصول اثر است و عدد و زمان علت نيستند . زيرا در اين روايت مفروض اين است كه عدد و زمان منتفى است و حاصل نشده است و تنها سؤال سائل ناظر به اين است كه آيا همانطورى كه عامه قائل هستند ده رضعه نيز كفايت مىكند ؟ كه امام عليه السلام در جواب فرموده‌اند مجرد ده رضعه مادامىكه عنوان انبات لحم كه سبب ديگرى است صدق نكند ، موجب نشر حرمت نمىشود پس اين روايت نيز نفى كفايت عدد يا زمان را نمىكند .\r\nو اما رواياتى كه قطع نظر از جنبهء تعليل ، ملاك نشر حرمت را منحصر در اثر ذكر\r\n\r\n\r\n","description":"","footnote":"\r\n( 1 ) - جواهر الكلام 29 / 271 - 272\r\n( 2 ) - جواهر الكلام 29 / 275\r\n","page_name":" 4683 ","page_number":89},
  {"content":"\r\n\r\nنموده است ، آنها را نيز ايشان اينطور جواب مىدهد كه انبات لحم و اشتداد عظم حكمت جعل حرمت بواسطه عدد و زمان است يعنى شارع ملاحظه نموده كه چون در عدد و زمان معمولًا اثر هم حاصل مىشود از اين جهت آنها را نيز سبب نشر حرمت قرار داده است و ليكن اين اصالت براى اثر بنحو حكمت است نه عليت تامه و حكمت هيچ‌گاه نمىتواند مخصّص باشد .\r\nبنابراين ، با اين بيانات ايشان اينطور نتيجه مىگيرند كه هر سه مورد اصالت دارد و لذا با وجود يكى از آنها نيز نشر حرمت مىشود .\r\n\r\n2 ) نقد كلام مرحوم صاحب جواهر توسط استاد مد ظله\r\nقطع نظر از تهافتى كه در كلام صاحب جواهر بدان اشاره كرديم از جنبه‌هاى ديگرى نيز كلام ايشان مورد اشكال است :\r\n1 - در مورد روايت زياد بن سوقه ظاهر روايت اين است كه ملاك وحيد عدد و زمان است چون تعبير آن اين است « لا يحرّم من الرضاع اقل من رضاع يوم و ليلة او خمس عشر رضعه متواليات » حمل اين روايت بر اين كه نفى ثالث نمىكند و منافات با موضوعيت اثر ندارد خلاف ظاهر است\r\n2 - ايشان روايتى را كه در آن ، امام عليه السلام ده رضعه را به خاطر اينكه موجب انبات لحم و اشتداد عظم نمىشود سبب نشر حرمت ندانسته‌اند اين گونه تفسير نمودند كه در اين روايت مفروض اين است كه عدد و زمان حاصل نشده و سؤال ، ناظر به اين است كه آيا مجرد ده رضعه - همانطورى كه قائل هستند - موجب نشر حرمت مىشود كه امام در پاسخ فرموده‌اند ده رضعه كافى نيست و بايد سبب ديگر كه عبارت از اثر است حاصل شود ، اين تفسير در مورد روايت بسيار خلاف ظاهر بلكه ممنوع است زيرا هرگاه ما براى امر مفروضى علتى ذكر كرديم كه در آن شىء مفروض صرف نظر از آن علت جهات ديگرى نيز وجود دارد كه در واقع آن علتى كه\r\n\r\n","description":"","footnote":"","page_name":" 4684 ","page_number":90},
  {"content":"\r\n\r\nذكر شده است جزء العلة مىباشد و ليكن چون در مقام تعليل غير از آن علتى كه ذكر شده است چيز ديگرى بيان نشده است ، معلوم مىشود كه آن علت نقش تماميت دارد و چيزهاى ديگرى كه در واقع وجود دارند جنبهء عليّت ندارند مثلًا اگر گفته شد لا تشرب الخمر لانه مسكر معلوم مىشود كه علت تامه براى حرمت مسكريت خمر است با اينكه در خمر امور ديگرى مثل اينكه مايع نيز هست وجود دارد ولى چون مايع بودن در مقام تعليل ذكر نشده است ما مىتوانيم استفاده كنيم كه تمام العلة مسكر بودن خمر است لذا مىتوانيم به ساير مسكرات جامده نيز تعدى كرده و قائل به حرمت آنها نيز بشويم . در محل بحث نيز از ظاهر روايت كه تنها عدم تحقق اثر را علت عدم نشر حرمت قرار داده است مىتوان استفاده كرد كه تنها معيار براى نشر حرمت حصول اثر است و امور ديگر دخالتى ندارد و صرف اينكه عدد و زمان نيز موجب نشر حرمت مىشوند و چون در روايت ذكر نشده‌اند پس معلوم مىشود كه مفروض العدم محسوب شده‌اند و سؤال تنها راجع به كفايت ده رضعه است ، دليل نمىشود كه ظهور اين روايت در معيار قرار دادن اثر خدشه دار شود ، پس به نظر مىرسد اينكه ايشان مىخواهند بفرمايند كه اين روايت با عليت عدد و زمان منافاتى ندارد حرف تمامى نيست بلكه ظاهر روايت ميزان قرار دادن اثر به عنوان تنها علت است و حاصل اينكه مطلبى را كه ايشان مىفرمايند با عموم تعليلى كه در جاهاى ديگر مىگويند مطابقت ندارد\r\n3 - در مورد قسمت اخير فرمايش ايشان كه عدد و زمان را نيز اصالت دادند و حصول اثر را حكمت جعل آنها دانستند در اينجا نيز به نظر ما كلام ايشان مورد مناقشه است و تنافى بعضى از رواياتى كه عدد و زمان را معيار قرار داده است با ملاك قرار دادن اثر با اين بيان مرتفع نمىشود ، زيرا و لو ما قبول كنيم كه حكمت جعل سببيت براى عدد و زمان ، حصول اثر در مورد آنها است و ليكن چون بعضى از روايات عدد و زمان براى هر دو طرف مسأله يعنى تحقق نشر حرمت و عدد تحقق\r\n\r\n","description":"","footnote":"","page_name":" 4685 ","page_number":91},
  {"content":"\r\n\r\nآن حدّ تعيين نموده است به اين بيان كه بعد از يك شبانه روز و بعد از پانزده رضعه نشر حرمت مىشود ولى قبل از حصول اين دو نشر حرمت نمىشود اين مطلب با عليت قائل شدن براى اثر منافات دارد مثلًا شارع مقدس به خاطر در نظر گرفتن حكمت مشقت و سختى كه در طىّ مسافرت وجود دارد از هشت فرسخ به بعد حكم به وجوب قصر نماز كرده است و قبل از آن نماز تمام را واجب دانسته است ، در اينجا چون براى طرفين حدّ تعيين شده است نمىتوانيم بگوييم چون مشقت عنوان حكمت دارد لذا اگر قبل از هشت فرسخ نيز احياناً مشقت حاصل شد نماز قصر مىشود يا اگر فرض كنيم كه در موردى بعد از هشت فرسخ نيز مشقتى بوجود نيايد نماز تماماً خوانده شود . و اين مطلب منافاتى با مبنايى كه ما در باب حكمت داريم و آن را نيز معمّم مىدانيم نمىباشد زيرا اين حرف در جايى است كه براى طرفين قضيه اثباتاً و نفياً خود شارع حكمى تعيين نكرده باشد ، وقتى شارع حكم را خودش جعل كرده است ثبوت حكم را به واسطه ثبوت حكمت غالباً مىدانيم و نفى حكم را به واسطه نفى غالبى حكمت . بنابراين به نظر مىرسد اين روايات با قرار گرفتن اثر به عنوان علتى مستقل براى نشر حرمت بگونه‌اى كه قبل از حصول عدد و زمان نيز با وجود اثر نشر حرمت صورت گيرد ، تنافى دارد و بيان صاحب جواهر رحمه الله رافع تنافى آنها نيست .\r\n\r\nب روايات مختلف در مسأله\r\nروايات مسأله چند طايفه است كه ذيلًا به آنها اشاره مىكنيم :\r\n1 - رواياتى كه حصول اثر را شرط لازم مىداند نه شرط كافى مثل : « صحيحه حماد بن عثمان عن أبي عبد الله عليه السلام قال : لا يحرّم من الرضاع الّا ما انبت اللحم و الدم » و « معتبره عبد الله بن سنان قال : سمعت ابا عبد الله عليه السلام يقول : لا يحرّم من الرضاع الّا ما أنبت اللحم و شد العظم » روايت مسعدة بن زياد العبدى كه به نظر ما با روايت مسعدة بن صدقه\r\n\r\n","description":"","footnote":"","page_name":" 4686 ","page_number":92},
  {"content":"\r\n\r\nيكى است « عن ابى عبد الله عليه السلام قال : لا يحرّم الرضاع الّا ما شدّ العظم و أنبت اللحم فامّا الرضعة و الثلاث . . . » « 1 »\r\n2 - روايتى كه غير اثر را شرط لازم مىداند نه شرط كافى : معتبره فضيل بن يسار كه در سندش محمد بن سنان واقع است كه ما او را ثقه مىدانيم « عن أبي جعفر عليه السلام قال :\r\nلا يحرم من الرضاع الا المجبورة او خادم او ظئر قد رضع عشر رضعات يروى الصبى و نيام » « 2 »\r\nدر مورد اين روايت بحثهاى مفصلى وجود دارد كه در مباحث آينده خواهد آمد .\r\nجمع اين دو طايفه اين است كه هر دو يعنى اثر و غير اثر ، شرط باشد . زيرا هر دو دسته ناظر به شرط لازم مىباشند مثل لا صلاة الّا بطهور كه منافات با اعتبار شرايط ديگر ندارد\r\n3 - رواياتى كه تنها اثر را شرط مىدانند . مثل دو روايت عبيد بن زرارة « . . . فما الذي يحرم من الرضاع ؟ فقال : ما أنبت اللحم و الدم . . . » « 3 » و موثقهء « عبيد بن زرارة عن أبي عبد الله عليه السلام قال : سألته عن الرضاع ما آدنى ما يحرّم منه ، قال : ما أنبت اللحم و الدم . . . » در نسخهء چاپى به جاى « واو » كلمه « او » آمده كه اشتباه است .\r\nو همچنين « صحيحه ابن ابى يعفور قال : سألته عما يحرّم من الرضاع ، قال : اذا رضع حتى يمتلى بطنه فان ذلك ينبت اللحم و الدّم و ذاك الذي يحرّم » « 4 »\r\n4 - رواياتى كه دلالت مىكند شرط تنها غير اثر است ، مثل روايات زياد بن سوقه « قال : قلت لأبي جعفر عليه السلام : هل للرضاع حدّ يؤخذ به ؟ فقال : لا يحرّم الرضاع أقلّ من رضاع يوم و ليلة او خمس عشرة رضعة متواليات . . . » « 5 »\r\nو مثل اين است مرسلهء صدوق « سئل الصادق عليه السلام : هل لذلك ( اى للرضاع ) حدّ ؟ فقال :\r\n\r\n\r\n","description":"","footnote":"\r\n1 و 2 - جامع الاحاديث الشيعة ابواب ما يحرم بالنسب و الرضاع باب 5 ح 11 و 17\r\n( 3 ) - جامع الاحاديث الشيعة ابواب ما يحرم بالنسب و الرضاع باب 4 ح 10\r\n( 4 ) - جامع الاحاديث الشيعة ابواب ما يحرم بالنسب و الرضاع باب 7 ح 1\r\n( 5 ) - جامع الاحاديث الشيعة ابواب ما يحرم بالنسب و الرضاع باب 5 ح 7\r\n","page_name":" 4687 ","page_number":93},
  {"content":"\r\n\r\nلا يحرّم الرضاع الّا رضاع يوم و ليلة او خمس عشرة رضعة . . . » « 1 »\r\nو حديث فقه رضوى « و الحدّ الذي يحرم به الرضاع - مما عليه عمل العصابة دون كل ما روى فانه مختلف - ما أنبت اللحم و قوى العظم و هو رضاع ثلاثة ايام متواليات او عشر رضعات متواليات » « 2 » بنابراين كه عدد مفسّر ملاك باشد نه اينكه مجموع الامرين مراد باشد .\r\n5 - كفايت احد الامرين كه از جمع بين رواياتى كه حكم به كفايت اثر نموده و از انحصار ساكت است و رواياتى كه حكم به كفايت غير اثر نموده و از انحصار ساكت است ، استفاده مىشود ، مثلًا روايتى كه دلالت بر كفايت اثر مىكند مثل مرسلهء « ابن ابى عمير عن بعض اصحابنا عن أبي عبد الله عليه السلام قال : الرضاع الذي ينبت اللحم و الدم هو الذي يرضع حتى يتملى و يتضلع و تنتهى نفسه » « 3 »\r\nو روايتى كه فقط ناظر به كفايت غير اثر است مثل موثقه « عمر بن يزيد قال : سألت أبا عبد الله عليه السلام عن الغلام يرضع الرضعة و الثنتين ، قال : فعددت عليه حتى اكملت عشر ، فقال : اذا كانت متفرقة فلا » « 4 » كه از مفهوم آن استفاده مىشود اگر متصل باشد نشر حرمت مىكند مؤيد اين جمع نيز صحيحه محمد بن مسلم است « عن أبي جعفر او أبي عبد الله عليهما السلام قال :\r\nاذا رضع الغلام من نساء شتّى فكان ذلك عدّة او نبت لحمه و دمه حرم عليه بناتهنّ كلّهن » « 5 » مراد از عدّه اعم از زمان يعنى 24 ساعت يا تعداد رضعه است .\r\n\r\nج ) مختار استاد مد ظله\r\nقبل از بيان نظر مختار توجه به يك مقدمه لازم است و آن اين است كه در صدق\r\n\r\n\r\n","description":"","footnote":"\r\n( 1 ) - جامع الاحاديث الشيعة ابواب ما يحرم بالنسب و الرضاع باب 5 ح 27 - 25\r\n( 2 ) - جامع الاحاديث الشيعة ابواب ما يحرم بالنسب و الرضاع باب 5 ح 27 - 25\r\n( 3 ) - جامع الاحاديث الشيعة ابواب ما يحرم بالنسب و الرضاع باب 7 ح 2\r\n( 4 ) - جامع الاحاديث الشيعة ابواب ما يحرم بالنسب و الرضاع باب 5 ح 18\r\n( 5 ) - جامع الاحاديث الشيعة ابواب ما يحرم بالنسب و الرضاع باب 13 ح 2\r\n","page_name":" 4688 ","page_number":94},
  {"content":"\r\n\r\nولد رضاعى يا ام رضاعى مجرد شير خوردن بطورى كه فقط مسمى آن صادق باشد كافى نيست و بايد مرتبهء خاصى ملاحظه شود و از طرفى بعضى از مراتب هست كه مصداقيت آنها براى آيه شريفه  « وَ أُمَّهاتُكُمُ اللَّاتِي أَرْضَعْنَكُمْ وَ أَخَواتُكُمْ مِنَ الرَّضاعَةِ »  بسيار روشن است و نيازى به تفسير و بيان آنها توسط سنت نيست مثل اينكه بچه‌اى يك سال يا دو سال از زنى شير بخورد در اين مورد حتى اگر در بين از شير زن ديگرى نيز استفاده شده باشد ، ولى عرفا مادر شدن و ولد رضاعى بودن صادق است و نيازمند به بيان سنت نيست پس در سنت بايد حدّى بيان شود كه مصداقيت عرفى آن روشن نيست تفسير به انبات لحم و اشتداد عظم نيز خود تفسيرى مبهم است كه نيازمند به بيان دارد زيرا انبات لحم و اشتداد عظم نيز يك مرتبه‌اى عالى دارد كه عرف بدون ترديد با ملاحظهء آن مرتبه حكم به تحقق رضاع مىنمايد . و اما براى تحقق مراتب ديگرى كه صدق عرفى آنها خيلى روشن نيست بايد حدّى بيان شود .\r\nبا اين مقدمه ، در ما نحن فيه مىگوييم : چنانچه در مباحث سابقه گذشت در صورت عادى و متعارف بين انبات لحم و عدد و زمان تلازم وجود دارد و اقتضاى اولى نيز اين است كه روايات ناظر به فرض متعارف مىباشند بنابراين فرقى ندارد كه قائل به مجموع الامرين شويم يا أحد الأمرين را كافى بدانيم و يا شرط را يكى از آنها قرار دهيم زيرا در هر صورت شرط ديگر نيز حاصل است .\r\nاما از جهت ثبوتى و اينكه معيار ثبوتى چيست كه در مواردى كه بر خلاف متعارف و عادت وجود دارد ، آن مىبايست ملاك حرمت قرار گيرد . به نظر مىرسد ميزان و معيار بودن عدد و زمان براى تشخيص در نظر عرف بسيار آسان‌تر و در دسترس‌تر از اين است كه انبات لحم و اشتداد عظم را ملاك قرار دهيم زيرا همانطورى كه در مقدمه گفتيم مراد از انبات لحم و اشتداد عظم نيز آن مرتبه عالى و روشن عرفى آن نمىباشد بلكه مرتبهء خاصى از آن است كه در سنت به آن اشاره شده است و با توجه به اينكه بين معناى دقّى و عقلى انبات لحم تا مرحله عرفى آن تفاوت زيادى وجود دارد كه تعيين مرتبه‌اى از آن فى حد نفسه و بدون معرّفات\r\n\r\n","description":"","footnote":"","page_name":" 4689 ","page_number":95},
  {"content":"\r\n\r\nديگر در نظر عرف مشكل است . زيرا به نظر مىرسد ملاك ثبوتى بايد عدد و زمان باشد و انبات لحم جنبهء حكمت پيدا مىكند نظير همه موارد ديگر كه تطبيق مصالح و غيره چون بر مواردشان مشكل است امورى كه جنبهء حكمت دارند به عنوان معرّف ذكر مىشوند و گرنه ميزان و معيار اصلى چيز ديگر است .\r\nلذا در ما نحن فيه ملاك عدد و زمان است و انبات لحم ملاك مستقل ثبوتاً نمىباشد .\r\nبنابراين ، موضوع نشر حرمت در نظر ما عبارت است از مواردى كه عرفا ام رضاعى صدق نمايد و يا روشن و بدون دغدغه عرف انبات لحم و اشتداد عظم را صادق ببيند و يا اينكه عدد و زمان حاصل شود . اما آن مواردى كه نه عرفا صدق ام رضاعى مىكند و نه انباتى كه عرف آن را تشخيص بدهد حاصل شده و نه عدد و زمان محقق گشته است بلكه بر خلاف متعارف چاقى صورت گرفته در آن موارد نشر حرمت در كار نيست .\r\n« * و السلام * »\r\n\r\n","description":"","footnote":"","page_name":" 4690 ","page_number":96},
  {"content":"\r\n\r\n\r\n19 / 11 / 1381 شنبه درس شمارهء ( 508 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس :\r\nدر اين جلسه ابتدا به تحقيق اينكه كدام يك از دو عدد ده بار يا پانزده بار كه براى نشر حرمت معتبر است مورد شهرت فتوايى قرار دارد مىپردازيم ، آنگاه پس از بيان نقاط مبهم و سهو و اشتباه در كلام صاحب جواهر ، اشكالات آن را مورد توجه قرار مىدهيم .\r\n* * * پيش از اين دانستيم انتشار حرمت به وسيله رضاع متوقف بر كميّت خاصى همچون تحقق اثر يا زمان و عدد است . در مورد عدد بايد تحقيق شود كه آيا حرمت با چند مرتبه شير خوردن حاصل مىشود .\r\n\r\nالف : بررسى عددى كه در انتشار حرمت معتبر است .\r\nدر ميان فقهاء اماميه شهرت بسيار قوى قريب به اجماع بر اين است كه براى نشر حرمت فقط يكى از اين دو عدد ده بار و يا پانزده بار معتبر است و كسى جز ابن جنيد كه مطلق رضعه كامل را كافى مىداند فتوايى خارج از اين دو قول نداده است ، اما اينكه كدام يك از اين دو قول مشهور است نياز به تحقيق در كلمات فقهاء دارد زيرا عبارات آنان در اين زمينه مختلف است ، برخى از فقهاء همچون شهيد ثانى نسبت به اعتبار ده مرتبه معتقدند كه « عليه المعظم » و عده‌اى هم به تبع علامه تعبير « عليه اكثر الاصحاب » كرده‌اند .\r\nولى با مراجعه به فتاواى فقها در كتبى كه در دست است و معمولًا براى تحصيل\r\n\r\n","description":"","footnote":"","page_name":" 4691 ","page_number":97},
  {"content":"\r\n\r\nاجماع و شهرت نيز همين كتب مورد استناد قرار مىگيرد در مىيابيم كه از زمان علامه به بعد به طور مسلم قول به پانزده رضعه مشهور است هر چند قبل از علامه حلى چنين نيست ، قبل از ايشان نه نفر از فقهاء ( مؤلف فقه الرضا ، ابن ابى عقيل بنابر نقل علامه ، مفيد در مقنعه ، سيد مرتضى بنابر نقل ابن ادريس ، سلّار و أبو الصلاح حلبى و ابن زهره در غنيه و ابن حمزه در وسيله ) قايل به ده رضعه هستند ولى از زمان علامه به بعد قايلين به اعتبار ده مرتبه فقط علامه در مختلف و فخر المحققين در ايضاح و شهيد اول در لمعه و ابن فهد در المهذب البارع و كتاب ديگرش مقتصر ( خلاصه مهذب ) و مير داماد در رساله رضاعيه و سيد مجاهد در مناهل مىباشند .\r\nاما قايلين به اعتبار پانزده بار از عصر علامه به بعد بيش از سى نفر در چهل كتاب مىباشند كه بعضى از آنها عبارتند از : علامه در شش كتاب ديگرش ؛ ارشاد و تبصره و تلخيص و ظاهر قواعد و تحرير و همچنين در تذكره كه بر خلاف صاحب جواهر كه مىفرمايد : علامه پس از آن از اين قول در كتاب مختلف رجوع كرده ، ايشان تذكره را به چند سال پس از مختلف تمام كرده است « 1 » . علاوه بر علامه ، فاضل مقداد در تنقيح ، محقق ثانى كه خود سرآمد فقهاى درجه دوم است در جامع المقاصد ، شهيد ثانى در روضه و مسالك ، ظاهر كنز العرفان ، محقق اردبيلى در زبدة البيان ، صاحب مدارك در نهاية المرام ، سبزوارى در كفايه ، فيض در مفاتيح ، شيخ حر عاملى در وسايل و مجلسى اول در روضة المتقين ، ظاهر مرآة العقول و نيز كشف اللثام و حدايق و رياض همه قايل به اعتبار پانزده مرتبه شده‌اند .\r\nاز اين عده برخى همچون كنز العرفان علاوه بر اختيار اين قول آن را با تعبير « الاكثر منا » و يا همچون مسالك و كفايه با تعبير « اكثر المتاخرين » و يا همچون رياض و نافع « اشهر الروايتين من المتاخرين » آورده‌اند كه معلوم است مراد صاحب رياض همانند\r\n\r\n\r\n","description":"","footnote":"\r\n( 1 ) - علامه در سال 708 از نوشتن مختلف فارغ شده در حالى كه اختتام تذكره مسلّم بعد از مختلف است و آن طور كه از سابق در ذهنم مانده در سال 718 بوده و كتاب نكاح هم از كتبى است كه در اواخر تذكره به نوشتن آن پرداخته است . لاجرم بخش نكاح تذكره به طور قطع بايد پس از اتمام مختلف نوشته شده باشد .\r\n","page_name":" 4692 ","page_number":98},
  {"content":"\r\n\r\nمختلف در نافع ، شهرت به حسب فتواست نه به حسب روايت ، چون روايت ده مرتبه بيشتر از روايت پانزده مرتبه نقل شده است . در حدايق هم با تعبير « المشهور عند المتاخرين » و در زبدة البيان « المشهور و اكثر الاصحاب عليه » و در مفاتيح « المشهور خلافاً لاكثر القدماء » عبارت خود را آورده‌اند كه مراد فيض به قرينه ذيل كلامش ، مشهور عند المتاخرين است . در روضة المتقين هم « تعبير جمهور المتاخرين و طائفة من المتقدمين » تعبير كرده است . از ميان قدما نيز هر چند جماعتى قايل به ده رضعه هستند - چنانچه گذشت - ولى شهرت ده رضعه ثابت نيست و شيخ طوسى در تبيان و راوندى در فقه القرآن در مورد پانزده رضعه تعبير به « عندنا » مىكنند سپس مىگويند در ميان اصحاب ما برخى نيز ده مرتبه گفته‌اند ظاهرش اين است كه فتواى معظم 15 رضعه است . طبرسى هم در مجمع البيان پس از اينكه پانزده مرتبه را به « فقهاى ما » نسبت مىدهد مىگويد بعضى از اصحاب هم ده مرتبه را كافى دانسته‌اند . ظاهر كلام اين سه نفر اين است كه فتواى معظم اصحاب يا مشهور آنان بر پانزده مرتبه است . البته از ميان فقهاى ذكر شده سبزوارى در كفايه فقط به طور منجز اعتبار ده مرتبه را نفى كرده ولى نسبت به كفايت پانزده مرتبه تأمل دارد . در هر حال شهرت بسيار قوى از زمان علامه به بعد در جانب اعتبار پانزده مرتبه مىباشد .\r\n\r\nب : رفع ابهام از كلام صاحب جواهر و بيان اشكالات و سهو در آن\r\nصاحب جواهر كلامى دارد كه علاوه بر اشكالاتى كه به آن وارد است در برخى موارد دچار غلط چاپى يا سهو قلم شده و يا عبارت او داراى اجمال است كه اينك به آن مىپردازيم :\r\n\r\n1 - نقل كلام جواهر :\r\nبل اختلفت كلماتهم فى الاشهر من القولين ففى المختلف و المنتصر و غاية المرام و نهاية السيد انّ العشر هو قول الاكثر و فى الروضة انه قول المعظم و فى التذكرة و زبدة البيان و المفاتيح ان المشهور هو الخمس عشرة و عزاه فى كنز العرفان الى الاكثر و فى كنز\r\n\r\n","description":"","footnote":"","page_name":" 4693 ","page_number":99},
  {"content":"\r\n\r\nالفوائد الى عامة المتاخرين و فى المسالك الى اكثرهم ، قال : و اكثر القدماء على القول بالعشره و رفع بذلك التنافى بين كلامى العلامة فى المختلف و التذكرة ، قلت : الانصاف ان شهرة الخمس عشرة عند المتاخرين محققة و اما القدماء فانه و ان ذهب كثير منهم الى العشر كالنعمانى و المفيد و القاضى و الديلمى و الحلبى و الطوسى و ابى المكارم بل حكى عن المرتضى ، و ان كنّا لم نتحققه الا ان ذلك لم يبلغ حد الاشتهار خصوصاً بعد ان كان خيرة الشيخ و الطبرسى و غيرهما من القدماء الخمس عشرة بل حكى عن اتباع الشيخ بل لعلّه خيرة ائمة الحديث و فقهاء اصحاب الائمة كمحمد بن احمد بن يحيى و احمد بن محمد بن عيسى و محمد بن ابى عمير و الحسن بن محبوب و حماد بن عثمان و على بن رئاب و هشام بن سالم و غيرهم ممن اقتصر على رواية الخمس عشرة دون العشر كما عساه يؤمئ اليه ظهور دعوى الشهرة من محكى المبسوط و التبيان و مجمع البيان بل ربما ظهر من عبارتى الخلاف و التذكرة اجماع الامامية على ذلك خصوصاً الاخيرة الخ « 1 » .\r\n2 - بيان موارد سهو قلم و اشتباه چاپى و رفع اجمال\r\nدر جواهر پس از كلمه « ففى المختلف » نام كتاب « المنتصر » را آمده كه صحيح آن « المقتصر » است . همچنين ايشان مىگويد : و عزاه فى كنز الفوائد الى عامة المتاخرين كه صحيح آن جامع المقاصد است . اين دو كتاب چون هر دو شرح بر قواعد علامه مىباشند به همين جهت اشتباهاً جابه‌جا شده و به جاى جامع المقاصد كنز الفوائد نوشته است .\r\nو نيز مراد جواهر از « طوسى » بعد از ديلمى و حلبى ، ابن حمزه طوسى صاحب وسيله است نه شيخ طوسى ، كه بهتر بود ايشان « ابن حمزه » تعبير مىكرد نه لقبى كه با لقب معروف شيخ مشابهت داشته و معمولًا همه شيخ طوسى را از آن تلقى مىكنند .\r\n\r\n\r\n","description":"","footnote":"\r\n( 1 ) - جواهر الكلام ، ج 29 ، ص 281 - 280 .\r\n","page_name":" 4694 ","page_number":100},
  {"content":"\r\n\r\n3 - بيان اشكالات كلام جواهر\r\nمورد اول : ايشان ضمن اينكه نام چند تن از قدما را به عنوان قايلين به اعتبار ده بار ذكر مىكند ، مىگويد فتواى اين عده براى تحقق شهرت قدمايى كافى نيست زيرا در مقابل آنها علاوه بر اينكه عده‌اى ديگر از قدماء قايل به اعتبار پانزده بار شده‌اند ، از اينكه عده‌اى از راويان احاديث فقط روايت پانزده مرتبه را نقل كرده‌اند معلوم مىشود آنان نيز قايل به اين نظريه بوده‌اند و با توجه به كثرت قايلين نمىتوان شهرت قدمايى را بر اعتبار ده بار محقق دانست . كلام ايشان از جهاتى مورد نقد قرار مىگيرد :\r\nاولًا : هر چند مرحوم آقاى بروجردى مىفرمودند تفكيك ميان نقل روايت و فتواى به مضمون آن در ميان قدماء كم بوده و اصل اولى در آنها اين مىباشد كه هر كس روايتى را نقل كند مضمون آن روايت مورد فتواى او هم هست . اين فرمايش و لو كلام صحيحى است ولى ما تاكنون نديده‌ايم صاحب جواهر در جاهاى ديگر كه در مقام ردّ روايتى به استناد اجماع با شهرت بر خلاف آن بر مىآيد اين مطلب را - كه در جاى خود صحيح است - گفته و راويان آن روايت را از كسانى شمارد كه اجماع يا شهرت بر خلاف را نقض يا تضعيف مىكنند ، اگر ايشان به اين مطلب قايل است بايد در همه جا به آن پايبند باشد .\r\nثانياً : محمد بن ابى عمير و حماد بن عثمان و على بن رئاب از راويانى نيستند كه روايت پانزده بار را نقل كرده باشند چون روايت پانزده مرتبه منحصراً روايت زياد بن سوقه است و در ضمن راويان آن روايت اين سه نفر نيستند ، معلوم نيست به چه علت صاحب جواهر نام آنان را نيز برده است .\r\nثالثاً : ايشان محمد بن احمد بن يحيى را به عنوان يكى ديگر از افرادى كه فقط روايت پانزده مرتبه را نقل كرده نام مىبرد در حالى كه وى روايت ده رضعه را هم نقل كرده و نمىتوان فتواى او را جزماً پانزده بار دانست .\r\n\r\n","description":"","footnote":"","page_name":" 4695 ","page_number":101},
  {"content":"\r\n\r\nرابعاً : اگر ايشان اين مبنا را قبول دارد چرا راويانى كه روايات ده رضعه را نقل كرده‌اند را به عنوان كسانى كه از قدماء مختارشان اعتبار ده مرتبه يا غير ذلك است ذكر نمىكند و فقط راويان روايت پانزده بار را بر تقويت شهرت مورد نظر خود نام برده و آن روايات را حمل يا رمى به شذوذ مىكند ؟ !\r\nمورد دوم : ايشان مدعى شده كه شيخ در مبسوط دعواى شهرت بر اعتبار پانزده مرتبه كرده و نيز در خلاف همچنين علامه در تذكره آن را مجمع عليه عند الاماميه دانسته‌اند .\r\nولى اين مطلب نيز صحيح نيست زيرا كسانى كه مىگويند شيخ در مبسوط دعواى شهرت كرده و صاحب جواهر هم از آنها حكايت مىكند شايد به اين عبارت استناد كرده باشند : فاذا ارضعت بهذا اللبن خمس عشرة رضعة متوالية لا يفصل بينهما برضاع امرأة اخرى او رضاع يوم و ليلة ان لم ينضبط العدد مثل ذلك او يعلم انه نبت عليه اللحم و العظم و فيه خلاف انتشرت الحرمة « 1 » . آنان گمان كرده‌اند كه شيخ پس از اينكه سه راه براى نشر حرمت ذكر مىكند ( پانزده بار ، و يك شبانه روز ، و انبات لحم و شد عظم ) در مورد طريق سوم مىگويد « و فيه خلاف » و از آن استفاده كرده‌اند كه دو طريق قبلى ، خلافى نيست كه لااقل شهرت بر آن را مىتوان از آن استفاده كرد .\r\nولى به نظر ما اين برداشت صحيح نيست زيرا شيخ هرگاه در كتاب مبسوط در مورد حكمى « بلا خلاف » بگويد و آن را مقيد به « اصحابنا » نكند مرادش عدم الخلاف عند المسلمين است نه عند الاماميه چنان چه روش ايشان در اين كتاب چنين است .\r\nحال اگر به ظاهر كلام ايشان طبق روش خاص خودش اخذ كنيم فرمايش او قطعاً باطل خواهد بود زيرا مفهومش اين است كه نسبت به پانزده مرتبه و يك شبانه روز اختلافى عند المسلمين نيست پر واضح است كه اين مطلب صحيح نمىباشد زيرا در ميان غير اماميه هيچ كس از عدد پنج بار بيشتر نمىگويد پس بايد مراد شيخ از\r\n\r\n\r\n","description":"","footnote":"\r\n( 1 ) - مبسوط ، ج 5 ، ص 292 .\r\n","page_name":" 4696 ","page_number":102},
  {"content":"\r\n\r\nكلمه « فيه خلاف » از اين عبارت مطلب ديگرى باشد .\r\nشايد بتوان گفت ضمير « فيه » به اصل كميت و ضابطه در آن بازمىگردد . به اين معنا كه در بيان ضابطه و كميت آن - اعم از عدد يا زمان و اثر - بين مسلمين اختلاف است نه خصوص اخير تا مفهوم آن عدم اختلاف نسبت به دو مورد قبلى باشد .\r\nبنابراين از كلام شيخ در مبسوط نسبت به پانزده مرتبه نه عدم الخلاف برداشت مىشود و نه شهرت استفاده مىگردد .\r\nدر كتاب خلاف نيز ايشان به هيچ وجه دعواى اجماع نكرده است بلكه آنچه وى مدعى شده اجماع بر عدم كفايت پنج بار و كمتر از آن به گونه‌اى كه عامه قايلند مىباشد نه اينكه بگويد پانزده مرتبه مجمع عليه است . عبارت خلاف چنين است :\r\nمن اصحابنا من قال ان الذي يحرم من الرضاع عشر رضعات متواليات لم يفصل بينهن برضاع امرأة اخرى و منهم من قال خمس عشر رضعة و هو الاقوى او رضاع يوم و ليلة او ما انبت اللحم و شد العظم اذا لم يتخلل بينهن رضاع امرأة اخرى و واحد الرضعة ما يروى به الصبى دون المصة و قال الشافعى لا يحرم الا فى خمس رضعات متفرقات فان كان دونها لم يحرم و به قال ابن الزبير و عائشة و فى التابعين سعيد بن جبير و طاوس و فى الفقهاء احمد و اسحاق و قال قوم ان قدرها ثلث رضعات فما فوقها فامّا اقل منها فلا ينشر الحرمة ذهب اليه زيد بن ثابت فى الصحابة و اليه ذهب ابو ثور و اهل الظاهر و قال قوم ان الرضعة الواحدة حتى لو كان قطرة تنشر الحرمة ذهب اليه على ما رووه على عليه الصلاة و السلام و ابن عمر و ابن عباس و به قال فى الفقهاء مالك و الاوزاعى و الليث بن سعد و الثورى و ابو حنيفة و اصحابه دليلنا ان الاصل عدم التحريم و ما ذكرناه مجمع على انه يحرّم و ما قالوه ليس عليه دليل و ايضاً عليه اجماع الفرقة الا من شذ منهم ممن لا يعتد بقوله و روى عن النبى صلى الله عليه و آله انه قال الرضاعة من المجاعة يعنى ما سد الجوعة و قال صلى الله عليه و آله الرضاع ما انبت اللحم و شد العظم و روى سفيان بن عيينه عن هشام بن عروة عن أبيه عن عبد الله بن الزبير ان النبى صلى الله عليه و آله قال لا تحرم المصة و لا المصتان و لا الرضعة و لا الرضعتان و روى عن عائشة انها قالت فانّ مما انزل الله فى القرآن ان عشر رضعات معلومات\r\n\r\n","description":"","footnote":"","page_name":" 4697 ","page_number":103},
  {"content":"\r\n\r\nيحرمن ثم نسخن به خمس معلومات . . . « 1 » .\r\nايشان پس از ذكر طرق نشر حرمت نزد فقهاى ما و ذكر اينكه از نظر عدد برخى ده بار و برخى ديگر پانزده بار را - كه اين قول اقوى است - معتبر دانسته‌اند به نقل اقوال عامه كه آنان پنج بار يا سه بار و يا حتى يك بار و يك قطره را موجب نشر حرمت مىدانند مىپردازد آنگاه براى رد اقوال آنان مىگويد :\r\nاولًا : مقتضاى استصحاب ، عدم نشر حرمت با مقدارى كه آنان مىگويند مىباشد در حالى كه آنچه اصحاب ما به آن قايلند مورد اتفاق همه مسلمين است كه موجب نشر حرمت مىشود و ،\r\nثانياً : اجماع شيعه بر عدم كفايت آنچه آنها مىگويند منعقد است ، و در پايان هم به روايت عايشه استناد مىكند كه او نيز بر خلاف اقوال عامه ، ده بار را روايت مىكند . پرواضح است كه ايشان بر عدد پانزده ادعاى اجماع ننموده چنانچه اين مطلب از عبارتى كه به تصريح مىگويد برخى از اصحاب ما ده بار را معتبر دانسته‌اند نيز به دست مىآيد . ادامه بحث و نقل كلام تذكره ان شاء الله در جلسه آينده .\r\n« * و السلام * »\r\n\r\n\r\n","description":"","footnote":"\r\n( 1 ) - الخلاف ، كتاب الرضاع ، مسأله 3 .\r\n","page_name":" 4698 ","page_number":104},
  {"content":"\r\n\r\n\r\n26 / 11 / 1381 شنبه درس شمارهء ( 509 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر بين قدماء ، دو قول مشهور موجود است يكى كفايت ده رضعه و ديگرى كفايت پانزده رضعه است ، اگر چه قول دوم اشهر است - بله از زمان علامه حلى به بعد ، شهرت متأخرين بر قول پانزده رضعه مىباشد و لهذا در مسأله نه اجماعى موجود است و نه حتى شهرت قُدمايى - يعنى شهرت بلا معارض - و در نتيجه بايد به مقتضاى ادله عمل نمود :\r\nو روايات ده رضعه سه طائفه مىباشند 1 - نافى مطلق 2 - مثبت مطلق 3 - روايات مفصِّل بين توالى و عدم توالى كه با توجه به انقلاب نسبت و نيز شاهد جمع بودن طائفه سوم ، نتيجه تا اينجا ، حرمت رضاع متوالى ده رضعه و عدم كفايت غير متوالى مىباشد . همچنين وجوه ديگرى براى ترجيح روايات ده رضعه ذكر مىشود كه بايد بررسى شوند .\r\n* * * \r\nكلام علامه در تذكره :\r\nدر جواهر ، از كلام تذكره ، استفادهء اجماع بر اعتبار پانزده رضعه نموده و عدم كفايت كمتر از آن ، كما اينكه همين قول مشهور بين متأخرين است . ولى در مراجعهء به كلام تذكره ، معلوم مىشود كه ايشان ادّعاى اجماع بر توالى رضعات و عدم فصل به رضاعِ زنِ ديگر و نيز وحدت مرضعه نموده‌اند كه بايد تمام اين رضعات متوالى از يك مادر باشد ، و اما اينكه تعداد رضعات ، پانزده عدد باشد ، به هيچ وجه اجماعى نيست و بلكه اين را به عنوان مثال براى رضعات متوالى از مرضعهء واحد ذكر مىكنند كه البته مختار خود ايشان نيز مىباشد و اصلًا چگونه مىتوان مسأله را\r\n\r\n","description":"","footnote":"","page_name":" 4699 ","page_number":105},
  {"content":"\r\n\r\nاجماعى دانست با اينكه خود علامه مىفرمايند اعتبار پانزده رضعه ، بين علماء اختلافى است . و خود ايشان هم در مختلف ، عدد ده را پذيرفته و به اكثر ، نسبت داده است .\r\nحال عبارت علامه در تذكره : « . . . يشترط فى الرضعات عند علمائنا ان لا يفصل بينها برضاع امرأة اخرى لو رضع من إحداهما اربعَ عشرةَ رضعةً ثمّ رضع مثلها من اخرى لم يعتدّ بذلك الرضاع عند علمائنا اجمع ( نعم لم يشترط احدٌ من العامّة ذلك ) و لو تناوب عليه عدّة نساءٍ لم ينشر الحرمة ما لم يكمل من واحدةٍ خمس عشرة رضعةً ولاءً عند علمائنا اجمع .\r\nالمشهور انّ المقتضى للتحريم خمس عشرة رضعة تامّات و ذهب جماعة من علمائنا انّ المقتضى للتحريم عشرة رضعات . »\r\nهمچنانكه از عبارت معلوم است ادعاى اجماع بر توالى رضعات و وحدت رضعه است و الّا با وجود اينكه خود مىفرمايد جماعة من علمائنا قول ده رضعه ، چگونه علامه مىتواند ادّعاى اجماع كرده باشد .\r\n\r\nشهرت متأخرين بر اعتبار پانزده :\r\nبله مشهور متأخرين بلا اشكال قائل به اعتبار پانزده رضعه هستند . پس عبارت بعضى از فقهاء كه تعبير كرده‌اند شهرت على وجه الاطلاق موافق عدد ده مىباشد « 1 » ، كاملًا اشتباه است زيرا از علامه به بعد ، شهرت با پانزده رضعه است و اما قبل از علامه چنين شهرت بلامعارضى موجود نيست زيرا هر دو قولِ ده رضعه و پانزده رضعه ، شهرت فتوايى دارد . از قائلين به ده رضعه فقه رضوى ، ابن ابى عقيل ، مقنعهء مفيد رحمه الله و سيد مرتضى - بنا به نقل ابن ادريس - سلّار ابى الصلاح حلبى ،\r\n\r\n\r\n","description":"","footnote":"\r\n( 1 ) - مثل شهيد در شرح لمعه و علامه در مختلف ، و ابن فهد در مقتصر ، و صيمرى در غاية المرام ، و مجلسى در مرآة العقول ، و البته شهيد ثانى تعبير به مُعْظَم كرده است و بقيه تعبير به اكثر الاصحاب نموده‌اند . و اما حدائق كه تعبير المشهور بين المتقدمين دارد و كفايهء سبزوارى هم كه اكثر المتقدمين گفته اينها اشكالش كمتر از آنها است ، هر چند ادعايشان را صحيح ندانيم . استاد\r\n","page_name":" 4700 ","page_number":106},
  {"content":"\r\n\r\nأبو المكارم ابن زهره - كه تعبير به احوط مىكند - و وسيله و مهذب ابن برّاج هستند كه مجموعاً نُه نفر مىباشند و البته كلينى هم محتمل است كه از اين عدّه شمرده شود و در مقابل يازده فقيه در هفده كتاب « 1 » قائل به پانزده رضعه هستند بدين قرار :\r\nشيخ طوسى رحمه الله در شش كتابش ، تهذيب ، استبصار ، خلاف ، مبسوط ، نهاية ، تبيان .\r\nو ابو الفتوح رازى ، طبرسى صاحب مجمع البيان ، ابن ادريس در اوائل كتاب نكاح اگر چه ده رضعه گفته ، ولى بعداً تصريح به غلط بودن اين قول مىكند . كيدرى قطب الدين در اصباح ، مهذب الدين نيلى در نزهة الناظرين ، محقق حلّى در شرايع و نافع ، يحيى بن سعيد معاصر و پسر عمويش در جامع الشرائع ، فاضل آبى در كشف الرموز و علامه هم در مختلف ، همگى قائل به لزوم پانزده رضعه شده‌اند .\r\nپس در بين قدماء ، قولان مشهوران است هر چند كه پانزده رضعه ، اشهر مىباشد « 2 » و در نتيجه در مسأله ، اجماعى موجود نمىباشد - هر چند كه در مجمع البيان و تبيان و فقه القرآن ، « عندنا » تعبير كرده است و قول مخالف را بعض اصحابنا ، مىگويد ولى با مراجعه معلوم مىشود كه قبل از شيخ ، شهرت لا معارض در كار نيست و اگر شيخ هم « عندنا » تعبير مىكند در مقابل عامّه است و نظرى به اجماع يا شهرت در بين اماميه ندارد ، بلكه مراد قول اماميّه و لو بعضى از اماميه مىباشد كه مختار خود او است و طبرسى رحمه الله نيز در فقه ، تابع شيخ است و خود قول مستقل ندارد . پس مسلّماً شيخ دعوى شهرت ندارد زيرا استادش مفيد و فقه رضوى و سيد مرتضى به نقل ابن ادريس خلاف قول او را قائل هستند .\r\n\r\n\r\n","description":"","footnote":"\r\n( 1 ) - اينكه كتابها نيز مشخص است اهميت دارد زيرا سيد مرتضى و ابن ابى عقيل از قائلين به ده رضعه شمرده شده‌اند ، نقل قول است و الّا معلوم نيست كه در كجا اين قول را اختيار كرده‌اند . استاد .\r\n( 2 ) - و اينكه مرحوم صاحب جواهر قول ده رضعه را مشهور شمرده‌اند با توجه به مجموع روايات رُوات اخبار و فتاوى است و الّا اگر صرف فتوى را در نظر بگيريم ، چنين شهرتى موجود نيست . استاد\r\n","page_name":" 4701 ","page_number":107},
  {"content":"\r\n\r\n\r\nمقتضاى ادلّه :\r\nدر باب كفايت ده رضعه ، روايات متعارضند ، طائفه‌اى قائل به كفايتند مثل صحيحهء عبيد كه معيار را انبات لحم و اشتداد عظم ذكر مىكند ، و در پاسخ سؤالى كه اين انبات به چه چيز حاصل مىشود ، مىفرمايد : با ده رضعه حاصل مىشود .\r\nپس ده رضعه محققِ ملاك نشر حرمت است . و در مقابل اين طائفه ، روايات كثيرى است كه ده رضعه را كافى نمىداند .\r\n\r\nجمع بين اين دو دسته روايات نافى و مثبت :\r\nدر جمع بين اين دو دسته روايات كه متباينند يك قول اين است كه رجوع به اخبار علاجيّه بين خبرين متعارضين مىشود ولى بنا به نظر مختار در اينجا قائل به انقلاب نسبت مىشويم زيرا در مقام ، روايات ديگرى موجود است كه شرط رضاعِ محرّم را توالى مىداند ، بدين معنا كه زنِ ديگرى به بچه شير ندهد - اضافه بر اجماع بر شرطيّت توالى - و اين روايت چون خاصّند ، روايات مثبت نشر حرمت با ده رضعه را تخصيص مىزند به صورت توالى اين ده رضعه و بعد از تخصيص ، نسبت آنها از تباين به خاصّ مطلق منقلب مىشود ، در روايات نشر حرمت به ده رضعه را تخصيص مىزند و نتيجه جمع بين اين سه طائفه روايات ، نشر حرمت به ده رضعهء متواليه مىشود . همچنانكه اگر خبرى اكرم العلماء بود و معارض متباين با او لا تكرم العلماء بود و دليل ديگرى داشتيم مثل لا تكرم العالم الفاسق كه نسبت به اكرم العلماء خاص مطلق است - و يا مثلًا اكرم العالم العادل داشتيم كه نسبت به لا تكرم العلماء اخصّ مطلق است - در اينجا قائل به تعارض دو عامّ اول نمىشويم بلكه اكرم العلماء را به لا تكرم الفساق من العلماء تخصيص مىزنيم و سپس نسبت اكرم العلماء به لا تكرم العلماء به خاصّ مطلق منقلب مىشود و لهذا لا تكرم العلماء مخصوص علماء فاسق - يا غير عادل مىگردد - در ضمن ، روايت زياد بن سوقه هم\r\n\r\n","description":"","footnote":"","page_name":" 4702 ","page_number":108},
  {"content":"\r\n\r\nيا به خاطر اينكه در سندش عمّار ساباطى است ذاتاً حجيّت ندارد و يا اينكه چون عمار فطحى است روايت موثقه مىشود و روايات معارض كه صحيحه هستند بر آن مقدم مىشوند .\r\nو اما تقريب دوم : حتى بنا بر قول به عدم انقلاب نسبت در اينجا باز نتيجه ، تخصيص روايات عدم نشر حرمت به ده رضعه ، به روايات اشتراط توالى در رضعات مىباشد چرا كه اين روايات شاهد جمع بين آن دو دسته روايات متعارض هستند زيرا مدلول اين روايات طائفه سوم داراى دو لسان است و مىفرمايد اگر توالى باشد ناشر حرمت است و اگر توالى نباشد ، نشر حرمت نمىكند ، و اين جور روايات را شاهد جمع مىگويند كه حتى منكرين انقلاب نسبت نيز در اينجا قائلند كه هر دو طائفه معارض با اين شاهد جمع تخصيص مىخورند . مثل اينكه بعد از تعارض اكرم العلماء و لا تكرم العلماء ، دليل سومى داشته باشيم به اين مضمون اكرم العلماء العدول و لا تكرم لفساق منهم كه دو دليل عامّ سابق را تخصيص مىزند .\r\nتقريب سوم : بر فرض كه انقلاب نسبت را بپذيريم و نيز روايت سوم را نيز به عنوان شاهد جمع قبول نكنيم و قائل به تعارض اين روايات شويم در اينجا بايد به مرجحات اخبار علاجيه رجوع شود و اولين اينها ، مطابقت كتاب است و لهذا روايت كفايت ده رضعه را مقدم مىداريم ، زيرا با عموم كتاب  « وَ أُمَّهاتُكُمُ اللَّاتِي أَرْضَعْنَكُمْ »  و نيز عموم يحرم من الرضاع ما يحرم من النسب « 1 » ، موافق مىباشد .\r\nتقريب چهارم : كلام علامه حلى رحمه الله : ايشان مىفرمايند ؛ حال كه بين اخبار تعارض شد روايت كفايت ده رضعه ، مقدم است زيرا موافق احتياط است چون‌كه موافق احتياط در مورد دخترى كه ده رضعه شير خورده اين است كه با پسر اين مرضعه ،\r\n\r\n\r\n","description":"","footnote":"\r\n( 1 ) - البته اين دومى در صورتى است كه موافقت كتاب را توسعه بدهيم و بگوييم موافقت سنّت هم جزء مرجحات است .\r\n","page_name":" 4703 ","page_number":109},
  {"content":"\r\n\r\nازدواج نكند ، همانطور كه ابن زهره و ابن ادريس تحريم به ده رضعه را احوط دانسته‌اند - و البته موافقت با احتياط در بعضى اخبار علاجيه جزء مرجحات منصوصه ذكر شده است و بعلاوه ، علامه حلى به روايت « ما اجتمع حلال و حرام الّا غلب الحرامُ الحلالَ » بين دو خبرى كه يكى دالّ بر حرمت است و ديگرى حليّت ، ما جانب حرمت را اخذ مىكنيم . ادامه بحث را در جلسه آينده پى خواهيم گرفت .\r\n« * و السلام * »\r\n\r\n","description":"","footnote":"","page_name":" 4704 ","page_number":110},
  {"content":"\r\n\r\n\r\n28 / 11 / 1381 دوشنبه درس شمارهء ( 510 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، خلاصه‌اى از درس قبل ذكر شده و سپس روايات مورد استناد براى قول كفايت ده رضعه مورد بررسى قرار گرفته كه صحيحهء عبيد بن زراره و موثقهء مسعدة بن زياد ( يا صدقه ) و نيز روايت عمر بن يزيد مىباشد كه به مفهوم شرط دلالت بر كفايت ده رضعهء متوالى مىكند ، ولى چون‌كه معارض دارند قائلين به ده رضعه گفته‌اند بعد از تعارض ، عامّ كتابى ، مرجح اين روايات مىباشد و يا اينكه اگر ترجيح پذيرفته نشود ، عام كتابى يا حديثى ، مرجعِ بعد از تساقط مىباشد كه استاد اصلًا منكر وجود عامّ كتابى يا حديثى مىشوند و از آيهء  « وَ أُمَّهاتُكُمُ اللَّاتِي أَرْضَعْنَكُمْ »  و حديث « يحرم من الرضاع ما يحرم من النسب » جواب مىدهند .\r\n* * * \r\nگفته شد براى تقريب قول به كفايت ده رضعه چند وجه است :\r\n\r\nالف ) يكى اينكه قائل به انقلاب نسبت شويم\r\nزيرا نسبت تباينى دو دسته روايات نافيه و مثبته نشر حرمت به عشر رضعات ، با توجه به روايت سومى كه اخصّ از يكى از اين دو طائفه است و آن را تخصيص مىزند و سپس نسبت آن دليل تخصيص خورده به دليل معارض سابقش ، به عموم و خصوص مطلق ، تبديل مىشود ( يعنى نسبتشان از تباين ، به عموم و خصوص ، منقلب مىشود ) و نتيجهء اين جمع كفايت ده رضعهء متوالى مىشود كه مطابق قول قائلين به كفايت ده رضعه مىشود زيرا آنان نيز به شرط توالى ، قائل به كفايتند .\r\n\r\nب ) وجه دوم در تقريب كفايت ده رضعه ، اين است كه ابتداءً به روايتى كه شاهد جمع بين آن دو دسته روايات متعارضه مىباشد .\r\n\r\n","description":"","footnote":"","page_name":" 4705 ","page_number":111},
  {"content":"\r\n\r\nيعنى لسانش با توجه به منطوق و مفهوم ، تفصيل بين رضعات متوالى و غير متوالى است ، اخذ شود . و روايت زياد بن سوقه را به دليل اينكه عمّار ساباطى در سندش واقع شده ، اصلًا معتبر ندانيم كما اينكه اين نظر بعضى از اصوليين است و يا اينكه در مقام معارضه با روايات صحيحه ، از حجّيت ساقط شود زيرا مقتضاى « خذ بأعدلهما » اين است كه روايات صحيحه بر روايات موثقه مقدم شوند و بعلاوه ممكن است بگوييم عنوان « اصدقهما » شامل آن روايات صحيحه مىشود چرا كه عمّار ساباطى كثيرالسهو است و احتمال دستكاريهايى « 1 » در نقل را به هنگام درج در كتابهايشان مىدهيم .\r\n\r\nج ) راه ديگر براى تقريب قول به كفايت ده رضعه رجوع به مرجحات باب تعارض مىباشد\r\nكه عامّ كتابى است و نيز موافقت با احتياط « 2 » كه هر دو مطابق روايت كفايت ده رضعه مىباشد . و اگر فرضاً اخبار علاجيه هم نبود مىگفتيم بعد از تعارض ، تساقط مىكنند و رجوع به عام كتابى يا عامّ حديثى مىنموديم ، همچنان كه اگر دليل عامّى داشتيم كه « اكرم العلماء » ولى در خصوص زيد عالم دو دليل معارض وارد شود ، اكرم زيداً ، و لا تكرم زيداً بعد از تساقط اين دو دليل خاصّ ، مرجع ، عموم اكرم العلماء است . و در اينجا هم - همچنان كه علامه در مختلف فرموده - عموم « يحرم من الرضاع ما يحرم من النسب » ، مرجع بعد از تساقط دو دليل متعارض است .\r\n\r\nد ) بنابراين فرض كه روايت عبيد بن زرارة را جزء ادلّه عشرة ندانيم كه ما نمىدانيم\r\nولى مىتوانيم بگوييم روايات مفصّله كه بين رضعات متوالى و متفرق تفصيل داده‌اند با روايات نافيه كه عشرة را نفى مىكنند تعارض مىكنند . البته جمع\r\n\r\n\r\n","description":"","footnote":"\r\n( 1 ) - عمّار ساباطى از هشام بن سالم روايت را نقل مىكند و احتمال دخل و تصرف در رُوات متأخر موجود است . استاد\r\n( 2 ) - دليل ترجيح به مطابقت با احتياط ، بعضى از روايات اخبار علاجيه است كه احتياط را مرجّح دانسته و يا به اعتبار اينكه هرگاه در يك شىء ، حلال و حرام جمع شود و مشتبه گردد ، هميشه حرام بر حلال غلبه دارد و اينجا نيز جنبه حرمت را كه قول به ده رضعه است ، بايد ترجيح داد و اين استدلالى بود كه علّامه حلّى مطرح كرده بود .\r\n","page_name":" 4706 ","page_number":112},
  {"content":"\r\n\r\nعرفى اينها اين است كه تفصيل قائل شويم ولى اگر گفتيم تعارض مىكنند همان حرف قبل مىآيد كه ترجيح به موافقت كتاب يا ترجيح به احتياط بايد بدهيم .\r\nجواب از اين استدلالها : مرحوم شيخ طوسى رحمه الله از بيشتر اين استدلالات جواب داده و تعجّب از مرحوم علامه حلّى است در كتاب مختلف كه به اين استدلالهايى كه مرحوم شيخ براى قول كفايت ده رضعه ، ذكر كرده و سپس خود از آنها جواب داده ، تمسّك نموده ولى جوابهاى شيخ را اصلًا متعرض نشده ، در حالى كه در كتاب تذكره كه زمان تأليفش متأخر از مختلف است « 1 » ، همان جوابهاى شيخ را ذكر و اختيار نموده است .\r\n\r\nروايت عبيد بن زراره :\r\nيكى از ادلّهء قول به ده رضعه ، همين روايت عبيد بن زراره است : « ما الذي يحرّم من الرضاع فقال ما انبت اللحم و الدم فقلت و ما الذي يُنبت اللحم و الدم فقال كان يقال عشر رضعات\r\nمرحوم شيخ طوسى و ديگران مثل علامه در تذكره گفته‌اند كه تعبير به « يقال » در موارد مشابه در جايى به كار مىرود كه مراد نظرات عموم مردم كه عامّه هستند باشد و نه نظر آباء و اجداد امام عليه السلام كه استدلال به روايت متوقف بر آن است و در واقع امام عليه السلام نمىخواهد جواب مسأله را ذكر كند ( دنبالهء حديث ) : قلت فهل يحرم بعشر رضعات فقال دع هذا ما يحرم من النسب فهو ما يحرم من الرضاع « 2 » » كه باز حضرت از ابراز نظر خود ، تحاشى مىكنند و تقيّه مىنمايند زيرا اتفاقى بين عامّه ، كفايت ده رضعه و بلكه كمتر از آن است . و اين خود اماره است بر عدم قبول حضرت اين قول را .\r\n\r\n\r\n","description":"","footnote":"\r\n( 1 ) - زمان فراغ از مختلف ، سنه 708 ه است كه در پانزدهم ذىقعده ، در حالى كه سال فراغ از تأليف تذكره ، شانزدهم ذيحجّه 720 ه است يعنى متجاوز از 12 سال بعد از فراغ از مختلف ، تذكره را به پايان برده و اگر چه سال شروع به تأليف تذكره 703 بوده و حدود 17 سال طول كشيده و شايد مرحوم صاحب جواهر كه گمان نموده‌اند مختلف متأخرتر بوده ، همين تاريخ شروع تذكره را ملاحظه نموده‌اند . استاد\r\n( 2 ) - وسائل ابواب الرضاع باب 4 ، ح 10\r\n","page_name":" 4707 ","page_number":113},
  {"content":"\r\n\r\n\r\nروايت صفوان بن يحيى « 1 » :\r\n« قال سألت أبا الحسن عليه السلام عن الرضاع ما يحرّم منه فقال سأل رجلٌ ابى عليه السلام عنه فقال واحدة ليس بها بأس و ثنتان حتى بلغ خمس رضعات قلت متواليات او مصّة بعد مصّة فقال هكذا قال له فسأله آخر عنه فانتهى به الى تسع و قال ما اكْثَرَ انْ أُسْأَلَ عنِ الرضاع ( چقدر از ما راجع به رضاع سؤال مىشود ، و در واقع حضرت عليه السلام نمىخواهد جواب سائل را بدهد ) فقلت جعلت فداك اخبرنى عن قولك انت فى هذا عندك حدٌّ اكثرُ من هذا ؟ فقال قد اخبرتُك بالذى اجاب فيه ابى قلت قد علمت الذي اجاب ابوك فيه و لكنّى قلت لعلّه يكون فيه حدّ لم يخبر به فتُخبرنى به انت فقال هكذا قال ابى . » و كاملًا از اين روايت معلوم مىشود كه حضرت عليه السلام در صدد تقيّه هستند پس ده رضعه‌اى كه عامّه مىگويند كه اشتراط توالى را نيز قائل نيستند ، حضرت قبول ندارند حال آيا حضرت عليه السلام ده رضعهء متوالى را ناشر حرمت مىدانند و يا اينكه اصلًا ده رضعه كافى نيست ؟ از اين روايت معلوم نمىشود و لذا روايت قابل استدلال نيست نه اينكه بطلان قول عشرة استفاده شود .\r\n\r\nروايت مسعدة بن زياد عبدى :\r\n« محمد بن احمد بن يحيى عن هارون بن مسلم عن مسعدة بن زياد العبدى عن ابى عبد الله عليه السلام قال : لا يحرّم الرضاع الّا ما شدّ العظم و انبت اللحم فامّا الرضعة و الثنتان و الثلاث حتّى بلغ العشر اذا كلّ متفرّقات فلا بأس « 2 » » و از مفهوم شرط استفاده مىشود كه ده رضعه اگر متفرق نبود و متوالى بود ، نشر حرمت مىكند .\r\n\r\nروايت مسعدة بن صدقه « 3 » :\r\n« على بن ابراهيم عن أبيه عن هارون بن مسلم عن مسعدة بن صدقة عن ابى عبد الله عليه السلام قال :\r\nلا يحرّم من الرضاع الّا ما شدّ العظم و انبت اللحم و امّا الرضعة و الرضعتان و الثلاث حتى يبلغ\r\n\r\n\r\n","description":"","footnote":"\r\n( 1 ) - وسائل ابواب الرضاع باب 4 ، ح 15\r\n( 2 ) - وسائل ابواب الرضاع باب 5 ، ح 11\r\n( 3 ) - وسائل ابواب الرضاع باب 5 ، ح 17\r\n","page_name":" 4708 ","page_number":114},
  {"content":"\r\n\r\nعشراً اذا كنّ متفرقات فلا بأس » « 1 »\r\n\r\nبحث سندى :\r\n« عن أبيه » در سند اين روايت زيادى است زيرا اولًا ، با تتبع معلوم مىشود كه على بن ابراهيم ، بلا واسطه از هارون بن مسلم نقل مىكند و ثانياً ، در نسخ معتبر « عن أبيه » ندارد و من اين را در حاشيهء نسخهء خودم نوشته‌ام . و نكتهء دوم اينكه « عن مسعدة بن صدقه » در نسخ تهذيب و استبصار نيست و خود شيخ هم وقتى روايت را مىخواهد جواب دهد مىفرمايد : و اما روايت هارون بن مسلم عن ابى عبد الله عليه السلام . ولى در نسخ كافى « عن مسعدة بن صدقه » دارد و اين درست است زيرا هارون بن مسلم ، مستقيماً از امام صادق عليه السلام روايت نمىكند زيرا امام عليه السلام را درك نكرده است و اينجا شيخ رحمه الله اشتباه نموده در تهذيب و استبصار ، و كسانى كه وسائل را در نجف چاپ كرده‌اند از روى نسخهء اصلى كه كافى است - زيرا شيخ اين روايت را از كافى نقل مىكند - اين را تصحيح كردند بدون اينكه اشاره‌اى به اختلاف كافى و تهذيب داشته باشند و حق اين بود كه متذكر شوند .\r\n\r\nروايت عمر بن يزيد :\r\n« كلينى رحمه الله عن الحسين بن محمد ( الاشعرى از اجلاء و از مشايخ كلينى است ) عن معلّى بن محمد ( البصرىّ كه صالح الرواية است بنا به نقل نجاشى و ايشان به نظر ما معتبر است اگر چه روايات غير معمول به ، و منكَر هم دارد ) عن الحسن بن على بن بنت الياس ( كه همان وشّاء ثقه است امامىٌ عدلٌ ) عن عبد الله بن سنان عن عمر بن يزيد قال سألت أبا عبد الله عليه السلام عن الغلام يرضع الرضعة و اثنتين قال لا تحرّم فعددت عليه حتّى اكملتُ عشر رضعات فقال اذا كانت متفرّقة فلا »\r\nمضمون اين روايت و روايت سابق كه مسعده است به اقتضاى مفهوم ، تفصيل بين صورتى كه متوالى است از غير متوالى مىباشد .\r\n\r\n\r\n","description":"","footnote":"\r\n( 1 ) - اين روايت با روايت مسعدة بن زياد يكى است و اصلًا اين دو يك نفرند و انتساب مسعدة گاهى به پدر است و گاهى به جدّ . استاد\r\n","page_name":" 4709 ","page_number":115},
  {"content":"\r\n\r\n\r\nآيا عامّ كتابى يا حديثى داريم ؟\r\nتا اينجا روايات قول ده رضعه را بررسى كرديم و اما مرجّحيت يا مرجعيّت عامّ كتابى يا حديثى را اصلًا نمىتوان پذيرفت زيرا چنين عامّى نداريم . اما آيهء  « وَ أُمَّهاتُكُمُ اللَّاتِي أَرْضَعْنَكُمْ »  را عرف ، عامّ نمىداند زيرا مفهوم « مادرانى كه شما را شير دادند » تضيّق دارد و شير دادن يك بار و دو بار و . . . را شامل نمىشود بلكه بايد آن قدر شير داده باشد كه عرف حكم كند كه مادر توست . مثل اينكه گفته شود « پدرى كه خرج تو را داده » كه ظاهرش با توجه به مناسبت حكم و موضوع اين است كه مدت معتنابهى ، خرج داده باشد تا اين مفهوم صادق آيد . بله ما سابقاً در مورد مفاهيمى كه اطلاق لفظى ندارند و مهمل هستند گفتيم كه اگر زمان عمل به آن فرا رسد ، به اطلاق مقامى مىتوان تمسك كرد و گفت كه قيد ديگرى غير از اصل ماهيت مذكور ، دخالتى در حكم ندارد و الّا شارع بيان مىنمودند . ولى اين بيان هم فايده ندارد چون اخبار علاجيه مىگويند به آنچه كتاب گفته توجه كنيد و موافق با آن را اخذ كنيد و در اينجا ، به هر حال اين آيهء شريفه كه از اين جهت اهمال دارد اطلاق مقامى نمىتواند اهمالش را زايل نمايد تا مدلول كتاب دالّ بر اطلاق شود و طبق اخبار علاجيّه ، مرجح قرار گيرد و يا مرجع بعد التعارض و التساقط شود .\r\nو اما اينكه خود اطلاق مقامى مستند حكم قرار گيرد ، مسألهء ديگرى است ولى به هر حال ، مصحّح اين نمىشود كه آيهء شريفه مرجّح روايات متعارض قرار گيرد . و امّا حديث « يحرم من الرضاع ما يحرم من النسب » نيز صلاحيت عامّ فوقانى بودن را ندارد كه مرجع بعد التعارض و التساقط قرار گيرد زيرا مدلول حديث اين است كه هر كس كه به واسطهء نسبت ، حرمت ابدى دارند ، به وسيلهء رضاع هم حرام مىشوند و اما اينكه چه مقدار از رضاع ، موجب اين حرمت مىشود ، اصلًا از اين جهت در مقام بيان نيست و اصلًا مخاطبين به اين حديث ، تكليف خود را از جهت كمّيّت مىدانسته‌اند و فقط براى دفع اشكال ديگرى - كه افراد محرّم به واسطهء رضاع ، چه\r\n\r\n","description":"","footnote":"","page_name":" 4710 ","page_number":116},
  {"content":"\r\n\r\nكسانى هستند ؟ - اين حديث بيان شده . و اين اهمالِ موجود در حديث ، حتى به ضميمهء اطلاق مقامىّ در زمان عمل ، نمىتواند شامل همهء موارد رضاع شود زيرا اصلًا در مقام بيان اين جهت نيست تا اينكه اگر تا وقت عمل ، بيان نكرد ، معلوم شود كه شمول دارد نسبت به افراد مختلف رضاع ، بله منصرف از بيان اين جهت است ، به خلاف آيهء شريفهء  « أُمَّهاتُكُمُ اللَّاتِي أَرْضَعْنَكُمْ »  كه اگر چه مهمل است ولى به ضميمهء اطلاق مقامىّ ، شامل تمام مواردى كه عرف حاكم به صدق  « أُمَّهاتُكُمْ »  است مثل يك سال شير دادن ، مىشود . مثل صدق  « فِي حُجُورِكُمْ »  در آيهء شريفه  « وَ رَبائِبُكُمُ اللَّاتِي فِي حُجُورِكُمْ »  كه متوقف بر گذشت مدت معتنابهى است كه عرف بگويد كه او « در دامان او بزرگ شده و يا در دامان اوست »\r\nو اما اينكه اين مفتى به نيست به علت اين است كه در حجر بودن حكمت حُكم است نه علت و لهذا اصلًا آناً ما هم لازم نيست وصف « در حجر بودن » صادق باشد و الّا اگر علت حكم بود ، صرف يك آن ، كافى نبود و حتماً بايد آن قدر باشد تا صدق كند .\r\nاز همين بيان معلوم مىشود كه ما تمسك به اطلاق مقامى را نيز در اينجا تمام نمىدانيم ، چون ارتكاز عرفى وجود دارد كه براى مادر شدن بايد مقدار معتنابهى شير بدهد مثلًا به اندازه‌اى كه استخوان محكم شود يا گوشت برويد كه در روايات هم تعبير شده بود لذا توجه به اين ارتكاز عرفى ، اطلاق مقامى مىتواند اين مراتب را اثبات كند ، مثلًا اگر يك سال شير بدهد اما مقدار كم كه عرف زير بار نمىرود آن را با اطلاق مقامى هم نمىتوان اثبات كرد ، چون انصراف يا شبهه انصراف نسبت به اين مراتب وجود دارد . ادامه بحث در جلسه آتى . ان شاء اللّه . . .\r\n« * و السلام * »\r\n\r\n","description":"","footnote":"","page_name":" 4711 ","page_number":117},
  {"content":"\r\n\r\n\r\n29 / 11 / 1381 سه‌شنبه درس شمارهء ( 511 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اينكه آيا عامّ وارد در سنّت هم همچون عامّ كتاب مرجح احد الخبرين المتعارضين است اختلاف است و آقاى خويى قائل است ، ولى استاد نفى مىكنند .\r\nكما اينكه در ضمن بحث ، استاد وجود هر گونه عام يا مطلقى را در باب رضاع محرم ، نفى مىكنند .\r\n« وفاقاً للشيخ المؤسس الحائرى ( رحمه الله ) و خلافاً للسيد الخوئى » .\r\nبحث ديگر ، اين است كه اكثر آيات احكام قرآنى ، اطلاق لفظى ندارند ولى اطلاق مقامى دارند ، ولى اين اطلاق مقامى ، مرجح أحد الخبرين المتعارضين نمىباشد .\r\n* * * \r\nمرجّحيت سنّت ؟ :\r\nدر خبرين متعارضين ، هرگاه يكى موافق كتاب باشد ، مقدم مىشود بر ديگر خبر ، آيا چنين ترجيحى را در مورد موافق سنّت هم قائل شويم ؟ آقاى خوئى ( رحمه الله ) فرموده‌اند ، همچنان كه مطلق و عام قرآنى مرجح أحد المتعارضين مىشود ، مطلق يا عامّى هم كه توسط سنّت ثابت باشد نيز مرجح است . ولى به نظر ما آنچه كه مقتضاى روايات وارده در خبرين متعارضين است ، مرجّحيت عامّ كتابى است فقط ، بله عامّ يا مطلق وارده در سنّت ، مىتواند مرجع بعد التعارض و التساقط قرار گيرد - البته بنابر قول حق كه هرگاه دو خبر متعارض ، متكافى هم بودند تخيير در مقام\r\n\r\n","description":"","footnote":"","page_name":" 4712 ","page_number":118},
  {"content":"\r\n\r\nجارى نيست ، بلكه هر دو تساقط مىكنند ، مثل اينكه عامّى داريم ، اكرم العلماء و دو خاصّ متعارض داريم ، اكرم زيداً و لا تكرم زيداً - كه لا تكرم زيداً واسطه معارضه ، نمىتواند عام را تخصيص بزند - در اينجا بعد التساقط ، رجوع به عموم اكرم العلماء مىكنيم پس اين عامّ مرجع بعد التساقط شد نه مرجح احد المتعارضين . آيا در باب رضاع عامّ يا مطلقى داريم ؟\r\nمرحوم حاج شيخ عبد لكريم حائرى ( رحمه الله ) در كتاب نكاحشان ، تصريح دارند كه هيچ گونه عامّ يا مطلقى در باب محرميّت رضاع نداريم ، خلافاً للسيد الخوئى ( رحمه الله ) ، ولى مرحوم آقاى خوئى قائلند كه از دو روايت ، اطلاق استفاده مىشود ، ولى از آيه قرآن  « وَ أُمَّهاتُكُمُ اللَّاتِي أَرْضَعْنَكُمْ  يا  أَخَواتُكُمْ مِنَ الرَّضاعَةِ »  اطلاقى استفاده نمىشود زيرا در مقام بيان شرايط محرميّت رضاع نيست كما اينكه از حديث مشهور « يحرم من الرضاع ما يحرم من النسب » نيز اطلاقى استفاده نمىشود ، چرا اين هم در مقام بيان جميع شرايط رضاع محرِّم نيست ، بلكه مىخواهد بگويد رضاعى كه محرِّم است چه طوايفى را حرام مىكند ، به خلاف بسيارى از سابقين مثل علّامه حلّى ( رحمه الله ) كه قائل به اطلاق آيه و حديث بودند .\r\n\r\nثمره وجود اطلاق در مقام :\r\nهرگاه در باب محرميّت رضاع ، مطلقى داشته باشيم كه هر رضاعى با هر شرايطى كه تحقق پيدا كند ، ناشر حرمت است ، تا مادامىكه تخصيصى يا تقييدى ثابت نشده مىتوان به اين اطلاق اخذ كرد ، مثلًا در مورد رضاع كمتر از ده مرتبه ، مسلماً اين اطلاق تقييد خورده ، چرا كه روايات متعدّدى داريم كه كمتر از ده مرتبه ، ناشر حرمت نيست ، ولى در مورد خود « ده مرتبه » آيا ناشر حرمت است يا خير ؟ در اينجا هرگاه شك داشته باشيم كه آيا در ده مرتبه هم تخصيص خورده يا خير ، مىتوان به اين مطلقات رجوع كرد و حكم به محرميّت نمود . حال مرحوم آقاى خوئى قائلند كه مقتضاى دو روايت - كه ذكر مىشود - نشر حرمت است از مطلق رضاع و لو يك مرتبه\r\n\r\n","description":"","footnote":"","page_name":" 4713 ","page_number":119},
  {"content":"\r\n\r\nو حتى كمتر از يك رضعه نيز همين طور « 1 » ، و به مقدار كه تخصيص ثابت باشد قائل مىشويم ، مثل اينكه اجماع قائم است كه كمتر از ده رضعه ، محرِّم نيست . و در مورد شك ، به مطلق اخذ مىكنيم .\r\n\r\nروايت اول روايت بريد عجلى\r\n« 2 » ، از امام باقر ( عليه السلام ) : « قال سألت أبا جعفر ( عليه السلام ) عن قول رسول الله ( صلى الله عليه و آله ) يحرم من الرضاع ما يحرم من النسب فسِّر لي ذلك فقال : كل امرأة ارضعت من لبن فحلها ولد امرأة اخرى من جارية او غلام فذلك الرضاع الذي قال رسول الله ( صلى الله عليه و آله ) و كل امرأة ارضعت من لبن فحلين كانا لَها واحداً بعد واحد من جارية او غلام فان ذلك رضاع ليس بالرضاع الذي قال رسول الله ( صلى الله عليه و آله ) : يحرم من الرضاع ما يحرم من النسب و انمّا هو نسب ناحية الصّهر رضاع و لا يحرِّم شيئاً و ليس هو سبب رضاع من ناحية لبن الفحولة فيحرم » . اين روايت شريفه - به خلاف آنچه آقاى خوئى قائلند كه مطلق است - اطلاقى ندارد ، بلكه در جهت تفسير آيه شريفه‌اى است كه مىفرمايد :  « وَ هُوَ الَّذِي خَلَقَ مِنَ الْماءِ بَشَراً فَجَعَلَهُ نَسَباً وَ صِهْراً »  ؛ كه حضرت مىفرمايند نسب توسط پدر تنظيم مىشود و صهر ، توسط مادر كه بعد از اين مسائل از حضرت راجع به تفسير همين مطلب سؤال مىكند و آقا مىفرمايد : اگر زنى از شير دو شوهر ، شير بدهد ، اين شير ناشر حرمت نيست چرا كه نسب به وسيله پدر تشكيل مىشود و در اينجا فحل دو تا است ، پس در رضاع نيز وحدت فحل شرط است ، همچون نسب كه وحدت پدر شرط است . كما اينكه اگر مادر مرضعه دو تا شد و پدر واحد شد و هر كدام به قدر رضعات محرّمه شير دادند ، اين دو مرتضع با هم برادر رضاعى مىشوند . پس اين روايت در جهت توضيح اين نكته است و اصلًا در مقام بيان تعداد رضعات محرِّم\r\n\r\n\r\n","description":"","footnote":"\r\n( 1 ) - و عجيب قول امام بخارى در اينجاست كه قائل است ارتضاع از لبن حيوان واحد نيز و لو يك مرتبه ، موجب نشر حرمت مىشود و حتى قيد اختصاص از پستان را هم ندارد و لذا طبق فتواى امام اهل سنت ، دو نفرى كه از شير گاو و لو مقدارى با فنجان بنوشند ، نسبت به هم برادر و خواهر رضاعى مىشوند .\r\n( 2 ) - وسائل كتاب النكاح ، باب 6 ، من ابواب الرضاع ، ج 1 ، آل البيت ، 20 / ص 388 . استاد نقل مىكنند كه در اول حديث چنين است : سألت . . . عن قول الله عزّ و جلّ  وَ هُوَ الَّذِي خَلَقَ مِنَ الْماءِ بَشَراً فَجَعَلَهُ نَسَباً وَ صِهْراً  فالنسب يا أخا بني عجل ما كان بسبب الرجال و الصهر ما كان بسبب النساء قال فقلت له أ رأيت قول رسول الله ( صلى الله عليه و آله ) . . .\r\n","page_name":" 4714 ","page_number":120},
  {"content":"\r\n\r\nنيست تا اطلاق‌گيرى شود . در اول روايت چنين است :\r\n« سألت أبا عبد الله ( عليه السلام ) عن قول الله عزّ و جلّ  وَ هُوَ الَّذِي خَلَقَ مِنَ الْماءِ بَشَراً فَجَعَلَهُ نَسَباً وَ صِهْراً  فالنسب يا أخا بني عجل ما كان بسبب الرجال و الصهر ما كان بسبب النساء قال فقلت له أ رأيت قول رسول الله ( صلى الله عليه و آله ) . . . الى آخر الحديث كه قبلًا نقل شد .\r\n\r\nروايت دوم روايت عبد الله بن سنان است :\r\n« قال سألت أبا عبد الله ( عليه السلام ) عن لبن الفحل قال هو ما ارضعت امرأتك من لبنك و لبن ولدك ولد امرأة اخرى فهو حرام « 1 » » . همچنانكه معلوم است اين روايت هم در صدد بيان عدد محرِّم نيست و يا اينكه مرتضع دو سال باشد يا بعد از دو سال يا غير اينها از شرايط رضاع . و به عبارة اخرى در صدد اين است كه بگويد چه چيزهايى حرام مىشود و نه اينكه چه رضاعى محرِّم است ، به همان بيانى كه خود آقاى خوئى در مورد روايت « يحرم من الرضاع ما يحرم من النسب » مىفرمايد . پس به نظر مىرسد حق با مرحوم حاج شيخ عبد لكريم حائرى باشد كه عموم يا اطلاق لفظى در اين مسأله نداريم .\r\n\r\nآيا اطلاق مقامى مرجح عند التعارض مىباشد ؟\r\nقبلًا گفته‌ايم كه اكثريت قريب به اتفاق آيات احكام قرآن ، در مقام بيان تفاصيل نيست و لهذا اطلاق‌گيرى هم نمىشود . بلكه همچون موعظه اهل منبر است كه هرگاه در مقام وعظ ، مىگويند ربا حرام است ، در صدد بيان جزئيات و شرايط و مستثنيات رباى حرام نيستند ، بلكه به نحو كلى و مجمل ، مىخواهند از ربا تحذير دهند . ولى همين آياتى كه اطلاق لفظى ندارند ، در خيلى جاها اطلاق مقامى دارند ، بدين معنى كه هر چند در مقام القاء لفظ و كلام ، نظرى به قيود و تفاصيل نيست ، ولى اگر تا زمان عمل به اين احكام ، همچنان مولا ، قيد يا تفصيلى ذكر نكردند ، مىتوان از سكوت او در بيان و ابلاغ قيد ، نتيجه گرفت كه پس اين حكم القاء شده مجمل در مقام لفظ خود ، داراى اطلاق است و اين را اطلاق مقامى مىگويند . مثلًا اگر مولا\r\n\r\n\r\n","description":"","footnote":"\r\n( 1 ) - وسائل كتاب النكاح ، باب 6 من ابواب ما يحرم بالرضاع ، ج 4 ، ج 20 / ص 389 .\r\n","page_name":" 4715 ","page_number":121},
  {"content":"\r\n\r\nفرمود : انفقوا يا زكوا اموالكم » و تا زمان عمل به اين دستور ، قيدى يا استثنايى نفرمود مىتوان از سكوت او نتيجه گرفت و كشف كرد كه متعلق امر به انفاق يا زكات ، مطلق ماهيت انفاق است و قيدى ندارد . ولى با تمام اينها گفتيم كه اين اطلاق مقامى ، مرجح عند التعارض بين دو خبر نمىباشد ، زيرا ادلّه رجوع به كتاب ، موردى را كه كلام اجمال لفظى دارد را نمىگيرد زيرا كتاب در صدد بيان چيزى نيست ، بلكه خداوند متعال سكوت كرده است . نكته ديگرى كه در اين رابطه مىخواستيم توضيح دهيم اين است كه اخذ به اطلاق مقامى كه ما قائل هستيم در جايى است كه فقدان نقل باشد و اما در جايى كه نقل وارد شده و مجمل است و يا متعارض است را شامل نمىشود زيرا محتمل است كه مولا سكوت نكرده و قيد زده باشد بنابراين كه روايت خاصّ مخالف عامّ ، وارد شده باشد . مثلًا در مورد تعارض نصين همچنان كه محتمل است كه عامّ را قيد نزده و بلكه همان حكم را در موردى خاصّ با روايت خاصّه ، تأكيد كرده است مثل اينكه فرموده اكرم العلماء و سپس دو خاص متعارض وارد شده است ، اكرم زيداً و لا تكرم زيداً العالم . ممكن است خاص اول درست باشد و مولى عموم عام را با آن تأكيد كرده باشد و ممكن است خاص دوم صحيح باشد و مولى استثنا و تخصيص عام را با آن فهمانده باشد . خلاصه اينكه در چنين مواردى اطلاق مقامى در كار نخواهد بود .\r\nمثالى ديگر : هرگاه شما به شخصى كه مىگويد مريضم ، مىگوييد : برو دكتر ، خوب شما در مقام بيان اصل دكتر رفتن و ضرورت مراجعه به دكتر هستيد ، اما چه دكترى و چگونه ، شما در مقام بيان نيستيد پس كلام شما اطلاق لفظى ندارد ( ولى اگر تا زمان انقضاء وقت دكتر رفتن شما كه مسئول ارشاد او هستيد چيز خاصّى نگفتيد ، او از سكوت شما مىفهمد كه هر دكترى برود كافى است و اين را اطلاق مقامى مىگويند .\r\n\r\nنكته‌اى راجع به روايت مسعدة :\r\n\r\n","description":"","footnote":"","page_name":" 4716 ","page_number":122},
  {"content":"\r\n\r\nما ديروز روايت مسعدة بن زياد و مسعدة بن صدقه را مطرح كرديم و گفتيم كه گاهى مسعدة را به پدر نسبت مىدهند و گاهى به جدّ و لذا تعددى در كارى نيست ، بلكه هر دو يكى است اما يك بحث ديگرى در خصوص اين مقام هست و آن اينكه اصلًا « ابن صدقه » از اضافات نساخ است زيرا نه در تهذيب است و نه در استبصار و از خود تهذيب استفاده مىشود كه راوى هارون بن مسلم است و او بلافاصله از امام نقل مىكند و اصلًا مسعدة واسطه نيست و اين سقط از قلم شيخ است و مصححين كه مسعدة را نوشته‌اند به او « ابن صدقه » هم اضافه كرده‌اند و اين اضافه هر چند در واقع غلط نباشد ولى اين روش نادرستى است كه در تصحيح كتب اتخاذ شده ، آنها بايد امانت را رعايت مىكردند و بدون مسعدة مىآوردند و آنگاه در حاشيه متذكر سقط مىشدند ، شاهد بر سقط در كلام شيخ اين است كه خود ايشان در جاى ديگرى از تهذيب عين همين روايت را از مسعدة بن زياد العبدى نقل كرده است و از طرف ديگر در كافى كه شيخ از او نقل مىكند صرف « مسعدة » است و ديگر ابن زياد و يا ابن صدقه ندارد ، بنابراين حتى اگر در بحث اول يعنى اتحاد يا تعدد مسعدة بن زياد و مسعدة بن صدقه اشكال داشته باشيم ، در خصوص اين مقام اشكالى در وحدت راوى كه همان مسعدة بن زياد العبدى باشد ، وجود ندارد . [ و مفروض اين است كه مسعدة بن زياد بالخصوص توثيق شده است 
  ] .\r\n« * و السلام * »\r\n\r\n","description":"","footnote":"","page_name":" 4717 ","page_number":123},
  {"content":"\r\n\r\n\r\n30 / 11 / 1381 چهارشنبه درس شمارهء ( 512 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه روايت فضيل بن يسار ( در مورد تحديد عدد معتبر در رضاع ) از حيث متن و سند مورد بحث و بررسى قرار گرفته ، سپس راجع به كلمهء المجبورة مفصّلًا بحث و نظر نهايى استاد مد ظله را در اين زمينه بازگو خواهيم نمود .\r\n* * * \r\nالف ) بررسى روايات وارده در تحديد عدد معتبر در رضاع\r\n\r\n1 ) روايت فضيل بن يسار\r\nيكى از رواياتى كه براى قول به كفايت ده رضعه به آن تمسك شده است روايت فضيل بن يسار است ، در اين روايت جهات متعددى قابل بحث است كه پس از ذكر متن روايت ذيلًا به آنها اشاره خواهيم كرد .\r\nالاستبصار و التهذيب : « محمد بن على بن محبوب عن محمد بن الحسين عن محمد بن سنان عن حريز عن الفضيل بن يسار عن ابى جعفر عليه السلام قال : لا يحرّم من الرضاع الّا المجبورة أو خادم أو ظئر قد رضع عشر رضعات يروى الصبى و ينام » « 1 »\r\nنظير اين تعبير در جاى ديگرى از تهذيب و همچنين در فقيه و معانى الاخبار صدوق نيز ذكر شده ، در تهذيب آمده است « على بن الحسن بن فضال عن ايوب ابن نوح عن حريز عن الفضيل بن يسار عن عبد الرحمن ابن ابى عبد الله عن ابى عبد الله عليه السلام قال :\r\nلا يحرّم من الرضاع الّا ما كان مجبوراً . قال : قلت : و ما المجبور ؟ قال : ( أمّ مربّية ) أمّ تربّى او ظئر\r\n\r\n\r\n","description":"","footnote":"\r\n( 1 ) - التهذيب 2 / 315 و الاستبصار 3 / 196 و جامع احاديث الشيعة ابواب ما يحرم بالنسب و الرضاع باب 5 ح 22\r\n","page_name":" 4718 ","page_number":124},
  {"content":"\r\n\r\nتستأجر او خادم تشترى او ما كان مثل ذلك موقوفا عليه » « 1 »\r\nدر فقيه نيز مثل همين تعبير آمده است « 2 » و در معانى الاخبار عبارت اين است « ابى رحمه الله قال : حدثنا احمد بن ادريس عن محمد بن احمد عن احمد بن هلال عن ابن سنان عن حريز عن الفضيل بن يسار عن ابى عبد الله عليه السلام قال : لا يحرم . . . ( و ذكر مثل ما فى التهذيب الّا انه اسقط قوله - أمّ تربّى - ) « 3 »\r\n\r\n2 ) بحث سندى و وثاقت « محمد بن سنان »\r\nيك جهت بحث در روايت فضيل بن يسار بررسى سند آن است كه به خاطر واقع شدن « محمد بن سنان » در طريق او محل اشكال واقع گرديده است . مشهور قائل هستند كه « محمد بن سنان » ثقه نيست و جزء غلات مىباشد . و ليكن ما در مباحث سابقه دربارهء او بحث كرده‌ايم و بر خلاف مشهور و وفاقاً لشيخ المفيد فى بعض كلماته و العلامة فى المختلف قائل به وثاقت او هستيم ، منشأ تضعيف ابن سنان به عقيدهء ما مطلبى است كه در ترجمهء او بدين صورت ذكر شده است « يتبع المعضلات » يعنى او يك سرى از رواياتى كه قابل هضم براى افهام عموم مردم نبوده است را دنبال مىكرده ، در جوامع حديثى نيز بابى در همين مورد آمده است كه از نقل چنين امورى نهى شده است اگر چه روايات صحيحى باشد ، محمد بن سنان نيز از اين دست روايات را بسيار دنبال مىكرده و طبعاً با انكار شديد مردم و علماء مواجه شده است و عده‌اى او را به غلوّ نسبت داده‌اند و از طرفى غلات نيز از موقعيت او سوء استفاده نموده و طايفه‌اى از روايات جعلى و غير واقعى خود را به او نسبت داده‌اند و البته اين امر طبيعى است كه گاهى شخصى كه در امرى خاص داراى ويژگى ممتازى است بسيار از امور غير واقعى نظير آن را به او نسبت مىدهند\r\n\r\n\r\n","description":"","footnote":"\r\n1 و 2 و 3 - التهذيب 7 / 324 و من لا يحضره الفقيه 3 / 307 و جامع احاديث الشيعة ابواب ما يحرم بالنسب و الرضاع باب 5 ح 21\r\n","page_name":" 4719 ","page_number":125},
  {"content":"\r\n\r\nو در حقيقت از شخصيت او سوء استفاده مىشود . مثلًا شما ملاحظه مىكنيد كه مرحوم شيخ بهايى شخص بسيار عجيب و فوق العاده‌اى بوده است و بسيارى از كارهاى خارق العاده را انجام مىداده است و همين امر باعث شده كه خيلى از كارهاى كذب و غير واقعى را بدون هيچ‌گونه اساس و مدركى را به او نسبت مىدهند . و ليكن به عقيده ما محمد بن سنان شخصى ثقه است و جزء غلات نيز نمىباشد و يكى از شواهد مهم بر اين مطلب اين است كه حساس‌ترين شخصيت امامى مذهب در مقابل غلات يعنى احمد بن محمد بن عيسى كه افراد را به خاطر غلوّشان از شهر بيرون مىكرده است « 1 » ، محمد بن سنان را جزء يكى از مشايخ عمدهء خود قرار داده و احاديث زيادى را از او نقل كرده است ، اين خود دليل بر اين است كه ابن سنان غالى و غير ثقه نيست .\r\n\r\nب ) بحثى مبسوط دربارهء كلمه « المجبورة » و اختلاف نسخ در اين زمينه\r\nيكى از جهات مورد توجه در روايت فضيل بن يسار كلمهء « المجبورة » و معناى آن است . در مورد اين كلمه هم ، اختلاف نسخ زيادى وجود دارد و هم معانى مختلفى براى آن ذكر شده است . مرحوم فيض در وافى در مورد كلمه « المجبور » كه در نقل فقيه آمده بود مىگويد دو نسخه وجود دارد 1 - المجبور ( با جيم ) 2 - المحبور ( با حاء مهمله )\r\n\r\n\r\n","description":"","footnote":"\r\n( 1 ) - استاد مد ظله در خارج از جلسه درس : معروف اين است كه احمد بن محمد بن عيسى را به خاطر روايتهاى زيادى كه از ضعفاء دارد از قم اخراج كرد . و ليكن حق اين است وى او را به خاطر گمانى كه در حق برقى داشت كه وى جزء غلات است او را از قم اخراج نمود و منشأ اينكه مىگويند احمد بن محمد بن عيسى ، برقى را به خاطر روايت از ضعفاء اخراج نمود اين است كه در ترجمه برقى آمده يروى عن الضعفاء و يعتمد المراسيل ، اخرجه احمد بن محمد بن عيسى عن قم . خيال شده است كه چون عبارت اخير بعد از جمله يروى عن الضعفاء نقل شده است پس ابن عيسى او را به خاطر روايت از ضعفاء اخراج كرد در حالى كه از جمله فوق چنين چيزى استفاده نمىشود .\r\n","page_name":" 4720 ","page_number":126},
  {"content":"\r\n\r\nطريحى در مجمع البحرين ذيل مادهء « حبر » علاوه بر دو نسخهء ياد شده نسخهء سومى را نيز ذكر مىكند كه 3 - المخبور ( با خاء معجمه ) است\r\n\r\n1 ) كلام مرحوم آقاى خويى\r\nمرحوم مير داماد مىفرمايد : « مجبور » تصحيف است و ارجح « مخبور » با خاء معجمه است و در وسائل نيز همينطور با خاء معجمه آمده است و مرحوم آقاى خويى نيز نسخهء « المخبور » با خاء معجمه را اصحّ از بقيهء نسخ مىدانند و چنين مىفرمايند « و من هنا يظهر انّ نسخة « المخبور » بالخاء المعجمة اصحّ من بقية النسخ ، لانه مأخوذ من « خبر الارض اذا كثر زرعها » و اما المجبور بالجيم بمعنى الملزمة بالرضاع فهى قليلة الاستعمال لانه يقل استعمال لفظ « الجبر » ثلاثياً بهذا المعنى ، و انما تستعمل من باب الإفعال ، و يقال : أجبره على ذلك اى الزمه به . « 1 » مرحوم مير داماد نيز در ردّ نسخهء « مجبور » با جيم مىگويد اين تعبير خيلى عذب و گوارا نيست . با اين تفسير مرحوم آقاى خويى مىفرمايند وجه تعبير از مرضعه به مخبورة اين است كه كأن در ردّ عامه كه آنها قائل به كفايت يك رضعه و حتى كمتر از آن هستند ، امام عليه السلام مىفرمايند بايد مرضعه بگونه‌اى باشد كه از او زياد بهره‌بردارى شيرى شده باشد و يك مرتبه ، دو مرتبه و مانند آن كافى نيست .\r\n\r\n2 ) نقد استاد مد ظله\r\nما به كتب مفصلى كه در زمينهء لغت نوشته شده مثل لسان العرب و تاج العروس و مانند اينها كه مراجعه كرديم در هيچ‌كدام خبر الأرض أي كثر زرعها بدين صورت وجود ندارد . آنچه در كتب آمده است « خَبِرَت الارضُ خَبراً أي كثر خَبارُها » و « خبار » نيز يكى از معانى آن كه در اينجا مناسب است معانى « سوراخ موش » است « 2 » و واضح\r\n\r\n\r\n","description":"","footnote":"\r\n( 1 ) - احكام الرضاع فى فقه الشيعة / 107\r\n( 2 ) - تاج العروس 11 / 127\r\n","page_name":" 4721 ","page_number":127},
  {"content":"\r\n\r\nاست كه بدين معنا تناسبى با مرضعه ندارد . مضافاً به اينكه « خبرت الارض » لازم است و در روايت محل بحث مخبور از فعل متعددى استعمال شده است و اگر بخواهد از « خَبِر » باشد بايد با باء متعدى شده باشد و بگوييم حرف جرّ او حذف شده است به نظر مىرسد اگر قرار باشد به نسخهء « المخبور » ( با خاء معجم ) اخذ كنيم اين كلمه از « أخبَرْتُ اللَّقْحَة : وجدتها مخبورةً اى غَزيرَةً » « 1 » مىباشد و « اللقحه » هم به معناى زن مرضعه است و هم به معناى ناقهء شيردار و معناى آن اين است كه زن را واجد شير بسيار ديدم از باب اينكه مرتب به بچه شير مىدهد و شير او تمام نمىشود مثل « أحمَدْتُه أي وجدته محموداً »\r\nاما آنكه مرحوم آقاى خويى فرمودند « جبر » به معناى الزام از باب ثلاثى مجرد بسيار قليل الاستعمال است . اين هم اين گونه كه ايشان مىفرمايند نيست . روايت معروف « لا جبر و لا تفويض بل امر بين الأمرين » معناى « جبر » همان الزام است و ثلاثى مجرد به كار رفته است .\r\n\r\n3 ) ترجيح نسخهء « المجبورة » ( با جيم )\r\nهمانطورى كه گفتيم روايت فضيل بن يسار در تهذيب و استبصار « المجبورة » با جيم ضبط شده است و از بيانى هم كه شيخ طوسى در استبصار در مقام ردّ اين روايت دارد استفاده مىشود كه اين كلمه با جيم است . شيخ در ردّ اين روايت مىفرمايد : « فهذا الخبر ايضا لا ينافى ما قدمناه لانه متروك الظاهر بالاجماع لانه قد يحرّم من الرضاع مَن لا تكون مجبوراً و لا خادماً و لا ظئراً ، بأن يكون امرأة متبرّعة برضاع صبى أو تكون سألت ذلك او به غير ذلك من الاسباب » « 2 » در اين كلام مرحوم شيخ طوسى متبرعة را در\r\n\r\n\r\n","description":"","footnote":"\r\n( 1 ) - تاج العروس 11 / 133\r\n( 2 ) - الاستبصار 3 / 196\r\n","page_name":" 4722 ","page_number":128},
  {"content":"\r\n\r\nمقابل « مجبورة » ذكر مىكند و اين مؤيد اين است كه نسخهء همان مجبوره با جيم مىباشد ، زيرا طبق معنايى كه صاحب حدائق به نقل از پدر شيخ بهايى براى كلمه « المجبورة » با جيم ذكر مىكند معناى آن اين است كه يك مرتبه زن تصادفاً يك بار يا دو بار به بچه شير مىدهد ولى يك وقت است كه زن چون مىخواهد بچهء خود را بزرگ كند و مربّى او باشد كأنّ يك نحوه اجبار و الزامى از جهت عاطفى دارد كه متكفل شير دادن او به طور مرتّب مىشود همانطورى كه گاهى كنيزى را ( خادم مثل حائض بدون تاء در مؤنث استعمال مىشود ) الزام به شير دادن مىكنند و يا گاهى شخصى را به عنوان دايه ( ظئر ) استيجار كرده و قهراً او ملزم است كه بچه را به مقدار معينى كه قرار شده است شير بدهد . در مورد كلمه « المجبورة » نيز ايشان مىخواهد بفرمايد كه معناى آن عبارت از اين است كه شير دادن بچه تصادفى و از روى اتفاق نباشد . و به نظر مىرسد اين معنا ، معناى مناسبى هم هست و آن ناگوارايى را كه مرحوم مير داماد ادعا مىكند ما احساس نمىكنيم .\r\nاز طرفى هم پدر شيخ بهايى و هم طريحى در مجمع البحرين ذيل مادهء « جبر » هر دو نفر از مرحوم شهيد ثانى در شرح شرايع كه همان مسالك او است نقل مىكنند كه مرحوم شهيد مىفرمايد « مقنع » صدوق به خط خود مرحوم صدوق پيش من هست و در آن المجبور با جيم و باء ، ضبط شده است « 1 »\r\nالبته بنده كه به مسالك مراجعه كردم چنين چيزى در متن مسالك وجود ندارد و لكن در بعضى از نسخ استبصار كه من آنها را مقابله مىكردم ديدم نوشته شده است كه شهيد ثانى در حاشيه مسالك اين مطلب را فرموده است . اين حاشيه در مسالك مطبوع نيامده است و همچنين در كتاب « مقنع » مطبوع نيز وجود ندارد ولى ممكن است « مقنع » تحريرهاى متعددى داشته باشد و اين امرى معمول در كتب است كه گاهى يك كتاب تحريرات متعددى دارد و نسخ آن كم و زياد شده است مثلًا كتاب وسائل الشيعة چندين تحرير دارد كه ايشان هر بار به احاديث جديدى دست يافته و\r\n\r\n\r\n","description":"","footnote":"\r\n( 1 ) - استاد مد ظله : بنده نيز در مسالك در باب كفارات همين تعبير را از مرحوم شهيد ديدم كه مىفرمايد « مقنع » شيخ صدوق به خط شريفش پيش من وجود دارد\r\n","page_name":" 4723 ","page_number":129},
  {"content":"\r\n\r\nآنها را در متن وسائل افزوده است . لذا احتمال اينكه در بعضى از نسخ « مقنع » اين مطلب باشد و شهيد ثانى از آنها اين مطلب را ديده باشد وجود دارد .\r\n\r\n4 ) ذكر احتمالات ديگر در نسخهء كلمه « المجبورة »\r\nپدر شيخ بهايى « عليهما الرحمة » « 1 » احتمالات ديگرى را نيز دربارهء اين كلمه ذكر مىكند . يكى اينكه ايشان احتمال مىدهد جاى حرف باء ، تاء دو نقطه باشد يعنى « مُجتَوِره » از اجتور به معناى اصطحب ، يعنى مجاور و مصاحب بودن در ما نحن فيه يعنى زنى كه مصاحب شير دادن است و تصادفى و اتفاقى شير نمىدهد . احتمال ديگرى كه ايشان ذكر مىكند اين است كه كلمه با خاء و ثاء مثلثه باشد « المخثورة » در لغت آمده « خَثِرَ الرّجل : اقام فى الحىّ و لم يخرُج مع القوم الى الميرَة ، لحياءٍ او ثقلٍ فى النفس » يعين قافله و جماعتى مىخواهند خريد كنند و براى قبيلهء خود ببرند عده‌اى تثاقل مىكنند و كأن تنبلى نشان مىدهند و حركت نمىكنند اصل « خَثِر » و « خاثر » به معناى ثقيل شدن است ، يك چيزى را ( مثل شير ) كه مىجوشانند ثقيل و بدون تحرّك مىشود « 2 » البته واضح است كه « المخثورة » اگر از « خثر » باشد بايد حرف جرى كه او را متعدى كرده است حذف شده باشد زيرا « خثر » لازم است . يعنى « مخثورٌ بها » بوده است يعنى افرادى اين زن را تثبيت نموده‌اند كه بماند و شير بدهد مثلًا دايه و مستأجر ، يا اينكه خودش بر اثر وجود عواطف و مانند آن بچه را مرتباً شير مىدهد .\r\nاين دو احتمالى را كه ايشان ذكر مىكند مىتوان در روايات ، مؤيدى براى آنها پيدا كرد زيرا يكى در ذيل همين روايت فضيل بن يسار آمده بود « او ما كان مثل ذلك موقفا عليه » و هم در روايت موسى بن بكر جمله‌اى به اين صورت آمده است « موسى\r\n\r\n\r\n","description":"","footnote":"\r\n( 1 ) - استاد : در حدائق اين مطالب را از « فوائد » ى منسوب به پدر شيخ بهايى نقل مىكند\r\n( 2 ) - التهذيب 7 / 324 و الاستبصار 3 / 196 و جامع احاديث الشيعة باب 5 ح 19\r\n","page_name":" 4724 ","page_number":130},
  {"content":"\r\n\r\nبن بكر عن أبي الحسن عليه السلام قال : قلت له : إن بعض مواليك تزوّج الى قوم فزعم النساء انّ بينهما رضاعا . قال : اما الرضعة و الرضعتان و الثلاث فليس بشيء الّا أن تكون ظئراً مستأجرةً مقيمةً عليه » در ذيل اين روايت نيز « مقيمةً عليه » آمده كه تأييدى براى معناى « مصحَبه » و « ثقيلة » است .\r\nدر حدائق احتمال ديگرى را نيز از پدر شيخ بهايى نقل مىكند كه كلمه « المحبوره » با باء و حاء بدون نقطه باشد . مجلسى اول در روضة المتقين نيز همين احتمال را مىدهد و چنين معنا مىكند : « أى حسناً كاملًا » .\r\nاين معنا بسيار بعيد است زيرا اگر « المحبوره » به رضاع نسبت داده شده بود معناى حسناً كاملًا صحيح بود ولى در روايت به خود مرضعه نسبت داده شده است .\r\n\r\nج ) جمع‌بندى نهايى در مورد متن روايت فضيل بن يسار\r\nآنچه به نظر ما مىرسد اصحّ اقوال همانطورى كه نسخ نيز آن را تأييد مىكند همان « المجبورة » با جيم و باء باشد و اگر از اين قول بگذريم نسخهء « المخبورة » با خاء و باء ، ( طبق آن معنايى كه ما ذكر كرديم نه معناى آقاى خويى ) صحيح است و پس از آن نوبت به دو احتمالى كه پدر شيخ بهايى ذكر كرده بود مىرسد .\r\nتا به حال راجع به سند و متن روايت بحث كرديم در جلسهء آينده در مورد مفاد روايت و اينكه آيا مضمون آن خلاف اجماع است يا نه ؟ بحث خواهيم نمود .\r\n« * و السلام * »\r\n\r\n","description":"","footnote":"","page_name":" 4725 ","page_number":131},
  {"content":"\r\n\r\n\r\n3 / 12 / 1381 شنبه درس شمارهء ( 513 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nمستند قائلين به كفايت ده رضعه سه روايت است كه در اين درس راجع به يكى از آنها كه صحيحهء فضيل بن يسار است بحث مىشود .\r\nمحمد بن سنان كه در سند است ثقه است . و اشكال سندى به روايت وارد نيست كما اينكه اشكال متنى شيخ انصارى كه مطرح كرده « 1 » نيز وارد نيست و اشكال شيخ اين است كه انحصار نشر حرمت در ارتضاع از رضعه‌اى كه ملزَم به ارضاع است خلاف اجماع است . كما اينكه اشكال دوم « 2 » شيخ نيز كه مىفرمايند اين نقل شيخ معارض با نقل صدوق است كه با هم زيادةً و نقيضةً اختلاف دارند ، وارد نيست و نيز اشكال شهيد ثانى را متعرض مىشوند كه قيد به خواب رفتن بچه بعد از رضعات در رضاع محرِّم ، معتبر نيست . و كلامى از مجلسى اول و نيز مير داماد رحمه الله نقل و نقد مىشود .\r\n* * * \r\nمستند قائلين به كفايت ده رضعه :\r\nايشان به سه روايت تمسك كرده‌اند الف ) روايت فضيل بن يسار ب ) روايت مسعده ج ) روايت عمر بن يزيد . در سند روايت فضيل ، محمد بن سنان است كه مشهور او را ضعيف مىدانند ، ولى به نظر ما او ثقه است و از غُلات نيست بلكه غُلات خود را به او نسبت دادند و جعليّاتى را به نام او در كتابهايشان آورده‌اند . البته\r\n\r\n\r\n","description":"","footnote":"\r\n1 و 2 - احكام الرضاع للسيد الخوئى / 106 و 105\r\n","page_name":" 4726 ","page_number":132},
  {"content":"\r\n\r\nروش او طورى بوده كه منشأ اتهام شده است . اشكال ديگر به اين روايت ، اشكال متنى است . ابتداءً بايد گفت كه گاهى متن چنان بىاعتبار است كه با وجود سند قوى هم نمىتوان به دان اخذ كرد و بعضى براى اين قسم مثال به صحيحهء حماد بن عيسى زده‌اند « 1 » كه اين مثال درست نيست و گاهى سند ضعيف است ولى متن چنان قوى است كه شاهد صدق انتساب او به امام عليه السلام مىباشد ولى اين مطلب فى الجمله درست است و نبايد دست آويزى براى انسانهاى جاهل و ناوارد به علم حديث شود تا مرتّب در احاديث صحيحه و معتبره ، خدشه وارد كنند كه متن او ضعيف است بلكه بايد با حزم برخورد كرد ، زيرا خود امامان عليهم السلام فرموده‌اند هرگاه روايتى را نفهميديد ، علم آن را به خود ما رد كنيد و آن را انكار نكنيد . و در اين بحث ادّعا شده كه از جملهء اين روايات ، روايت فضيل بن يسار است كه بعضىها قائلند خلاف اجماع و مسلّمات است ، مضاف به اينكه همين متن به نحو ديگرى هم توسط صدوق رحمه الله نقل شده كه در آنجا اسمى از ده رضعه برده نشده است و صدوق هم اقدم و اضبط و اثبت از شيخ رحمه الله است ، چرا كه صدوق جزء حفظهء قميين بوده و در مورد او و برادرش حسين تعبير شده كه « يحفظان ما لا يحفظه غيرهما » و به دعاى حضرت ولى عصر ( عج ) متولد شده است و در تعارض بين دو نقلى كه يكى نقيصه دارد و ديگرى زياده ، اگر چه اصل اول لزوم اخذ به زياده ( روايت شيخ زياده دارد ) است ولى در خصوص اين مورد ، نبايد آن را بر نقل صدوق كه با نقيصه است مقدّم كرد زيرا او هم اقدم از شيخ است و هم اضبط .\r\nو اما اصل روايت فضيل از تهذيب و استبصار : « محمد بن على بن محبوب عن محمد بن الحسين عن محمد بن سنان عن حريز عن الفضيل بن يسار عن ابى جعفر عليه السلام قال : لا يحرم من الرضاع الّا المجبورة او خادم او ظئر ثمّ يرضع عشر رضعات يروى الصبىّ و ينام « 2 » . »\r\n\r\n\r\n","description":"","footnote":"\r\n( 1 ) - در مقدمه كتاب معرفة الحديث اين مثال مطرح شده است .\r\n( 2 ) - وسائل كتاب النكاح ابواب ما يحرم من الرضاع باب 2 ح 11 ج 20 / ص 377\r\n","page_name":" 4727 ","page_number":133},
  {"content":"\r\n\r\nاشكال متنى كه دارد اين است كه مرضعه را منحصر كرده به كسى كه مُلزَم است شير بدهد يا مجبوره است و يا كنيز است و يا دايه‌اى است كه اجير شده است پس شير دادنِ كاملِ زنى كه آزادانه و با تبرّع شير بدهد ، نشر حرمت نمىكند و اين خلاف اجماع است . و ثانياً همچنان كه براى بار اول شهيد ثانى اشكال كرده‌اند و بعد از ايشان هم به تبع او اشكال كرده‌اند در اين روايت قيد كرده كه بچه آنچنان سير شود كه بخوابد ، و اين خواب رفتن بچه را كسى فتوا نداده ، پس روايت خلاف تسلّم فقهى است .\r\nاشكال ديگر روايت اين است كه مرحوم صدوق رحمه الله همين مضمون را - بدون تقييد به ده رضعه - نقل كرده : « الصدوق باسناده عن حريز عن الفضيل بن يسار عن أبي عبد الله عليه السلام قال : لا يحرم من الرضاع الّا ما كان مجبوراً قلت و ما المجبور ؟ قال : امّ مربّية ( او امّ تُربّى ) او ظئر تستأجر او خادم تشترى « 1 » . » و در همينجا مرحوم شيخ كه اين را نقل مىكند جمله‌اى هم اضافه دارد « . . . او ما كان مثل ذلك موقوفاً عليه « 2 » . » پس نقل شيخ تخالف دارد بالزيادة از نقل مرحوم صدوق\r\n\r\nكلام مجلسى اول :\r\nايشان در جلد 8 روضة المتقين ( كه در شرح من لا يحضره الفقيه صدوق است ) كلامى دارند در شرح همين حديث كه من اينطور فهميدم ايشان مىفرمايد : عبارت « او ما كان مثل ذلك موقوفاً عليه » در روايتى كه شيخ نقل مىكنند ، از عبارات خود شيخ است و جزء روايت نيست چون ابتداى عبارت شيخ اين است كه « و امّا ما رواه فلان الخ » و مرادش اين است كه جواب اين روايت و هر روايت ديگرى كه مثل اين روايت ، موقوفه باشد ، چنين است . و روايت موقوفه روايتى را گويند كه به يكى از اصحاب ائمه عليه السلام مىرسد و به خود امام نمىرسد و اين روايت هم همچنانكه در نسخ قديمى و معتبر تهذيب موجود است ، اسمى از امام عليه السلام برده نشده ، اگر چه\r\n\r\n\r\n","description":"","footnote":"\r\n1 و 2 - وسائل النكاح ، ابواب ما يحرم بالرضاع باب 2 / ح 7 ج 20 / ص 376\r\n","page_name":" 4728 ","page_number":134},
  {"content":"\r\n\r\nصدوق اسم امام عليه السلام را برده . و وسائل هم اسم امام عليه السلام را نمىبرد ولى در پاورقى مىگويد كه نسخه اصلى تهذيب عن ابى عبد الله عليه السلام دارد « 1 » و البته در واقع در نسخ تعبير « عن ابى عبد الله » نيست كما اينكه در وافى و وسائل و حدائق و روضة المتقين و ترتيب التهذيب مرحوم بحرانى نيست « 2 » ولى اين فرمايش مجلسى رحمه الله درست نيست . زيرا در نقل مرحوم صدوق در معانى الاخبار « 3 » هم اين اضافه آمده است ، اگر چه در نقل فقيه نمىباشد پس مطمئناً اضافه شده شيخ نمىباشد .\r\nدر سندى كه شيخ نقل مىكند تا فضيل بن يسار عن عبد الرحمن بن ابى عبد الله است و اين « عن ابى عبد الله » كه جامع الاحاديث دارد اضافى است . و اشكال اين سند اين است كه تا آنجا كه ما فحص كرديم و حدود چند صد كتاب را مراجعه نموديم و هر چه كتاب خطى و چاپى حديثى داشتيم و نيز نوادر كتب ، را نگاه كرديم هيچ جا فضيل از عبد الرحمن ، روايتى نقل نكرده و فى الجمله از حيث طبقه هم بر عبد الرحمن بن ابى عبد الله ، تقدّم دارد . در نقل مرحوم صدوق ، فضيل بلا واسطه از امام صادق عليه السلام نقل مىكند و ديگر عبد الرحمن واسطه نيست و البته علت اين اشتباهات ، چيزهايى از قبيل اين است كه در حاشيه نوشته مىشود و بعد نسّاخ كه مىآيند ، گُم مىكنند و جاى حاشيه را متوجه نمىشوند ، و البته اين مطالب براى آگاهان به امر تصحيف و مقابلهء كتب ، واضح است . و ظاهراً اين عبد الرحمن از جاى ديگرى كه ناسخ مثلًا او را در حاشيه نوشته ، ناسخ متوجه جاى اصلى آن نشده و آن را در اين روايت درج نموده و دليلش هم روشن است . زيرا با آن همه تتبع كه انجام داديم ، حتى يك مورد هم نقل فضيل از عبد الرحمن نيافتيم مضاف به اينكه صدوق رحمه الله همين روايت را در فقيه و معانى الاخبار بدون عبد الرحمن ، ذكر كرده .\r\n\r\n\r\n","description":"","footnote":"\r\n( 1 ) - اين جاى تأسف است كه مصححين در نسخ اصلى تصرف مىكرده‌اند و نسخه‌ها را بر هم تطبيق مىكرده‌اند و اشاره به تصحيح خود و تغيير نسخه اصلى نمىكردند .\r\n( 2 ) - وافى از مرحوم ملا محسن فيض و حدائق از سيد يوسف بحرانى و روضة المتقين از ملا محمد تقى مجلسى ( مجلسى اول ) و ترتيب التهذيب هم از ملا هاشم بحرانى است . مقرّر\r\n( 3 ) - وسائل ج 20 / 376\r\n","page_name":" 4729 ","page_number":135},
  {"content":"\r\n\r\n\r\nجواب آقاى خويى از اشكال متنى :\r\nايشان مىفرمايند ؛ اين روايت نه خلاف اجماع است و نه اختلاف نقل دارد . اما مورد اول : ظاهراً واژهء مجبوراً در اين روايت ، مخبوراً است كما اينكه در اختلاف نسخه وارد شده ، به معناى مستمرّاً و كثيراً و اين روايت مىخواهد يك رضعه و دو رضعه و پنج رضعه و امثال اينها را كه اقوال مختلف اهل سنت است ، ردّ كند و بگويد كه شيرى ناشر حرمت است كه كثير و مستمر باشد مثلًا ده رضعه يا بيشتر باشد پس اين روايت نظر به ردّ فتواى عامّه دارد .\r\nو اما در مورد ايراد دوم كه گفته مىشود اختلاف نقل موجود است بين نقل صدوق و شيخ ، بايد گفت كه خير ، اختلاف نقل نيست بلكه اصلًا واقعه دوتاست و اين دو روايت كاملًا با هم متفاوتند ، چون اختلاف متن دليل بر تعدد است و هر دو صحيح هستند ، پس نوبت به ترجيح نقل صدوق به مناط اقدميّت و اضبطيّت نمىرسد زيرا با هم تنافى ندارند بلكه هم نقل شيخ كه نشر حرمت با ده رضعه را نقل مىكنند صحيح است و هم نقل صدوق رحمه الله كه اين ده رضعه را نقل نمىكنند و به عبارة اخرى ، مسأله تقديم و ترجيح أحد النقلين در جايى است كه هر دو نقل يك واقعه باشد مثلًا زيد با اضافه نقل كرده و عمرو با نقيصه ، ولى اگر زيد واقعه‌اى را از بكر نقل كند و عمرو واقعهء ديگرى را از خالد نقل كند ، آيا اينها با هم تنافى دارد ؟ ! ثانياً : رُوات در اين دو روايت با هم مختلف هستند ( فقط از حريز به بعد متحد مىشود ) و ثالثاً : شيخ از أبي جعفر الباقر عليه السلام نقل مىكند و صدوق از أبي عبد الله الصادق عليه السلام . هذا تمام كلام السيد الخويى رحمه الله « 1 »\r\n\r\nكلامى از مير داماد رحمه الله :\r\nمرحوم مير داماد رحمه الله از ضعف سند ، روايت فضيل ، چنين جواب داده كه محمد بن سنان اگر چه ضعيف است ولى صدوق « 2 » دو طريق ديگر به كتب حريز دارد كه\r\n\r\n\r\n","description":"","footnote":"\r\n( 1 ) - احكام الرضاع للايروانى و الخلخالى تقريراً للسيد الخويى رحمه الله / 105 ، 106 و 107\r\n( 2 ) - استاد در اينجا صدوق فرموده كه مطمئناً سهو است و شيخ درست است .\r\n","page_name":" 4730 ","page_number":136},
  {"content":"\r\n\r\nمعتبرند و در آنها محمد بن سنان نيست و مىتوان آن سندها را جايگزين اين سند ضعيف كرد « 1 » . و اين خيلى جاى تعجب است كه چگونه ايشان با تسلّطى كه در حديث داشته ، چنين اشتباهى مرتكب شده است ، زيرا از كجا معلوم است كه شيخ اين روايت را از خود كتاب حريز نقل مىكند تا آنكه بتوان سندى ديگر را جايگزين آن كرد .\r\nتوضيح اينكه ، گاهى روايت از كتابى نقل مىشود كه مثلًا مشتهر است و متواتر و سندهاى مختلفى به آن موجود است ، حال اگر سندى ذكر شد كه ضعيف بود ، مىتوان سند ديگرى كه قوى است جايگزين آن كرد . چون مفروض اين است كه ما احراز كرده‌ايم كه روايت از همان كتاب معتبر نقل شده است ، مثلًا اگر روايت در كتابى است كه به تواتر نقل شده مثل كتب اربعه براى ما ، ولى شخص براى تيمّن و تبرّك با سندى كه به كلينى مثلًا دارد اين روايت را نقل مىكند كه ضعف سند در اينجا خدشهء به اعتبار روايت نمىزند ، زيرا به هر حال سندهاى محكم نيز موجود است بلكه اصلًا نياز به سند تا كلينى ندارد . ولى اگر احراز نكرده باشيم كه شخص روايت را از آن كتاب معتبر نقل كرده است ، نمىتوانيم سند را تصحيح كنيم و ما نحن فيه از اين قبيل است و ثابت نيست كه شيخ روايت را از كتاب حريز اخذ كرده باشد چون وسايط بعدى ( محمد بن على بن محبوب ، محمد بن الحسين ابن ابى الخطاب و خود محمد بن سنان ) همه صاحب كتاب بوده‌اند و احتمال اخذ روايت از هر يك از اين كتابها وجود دارد و طبق هر يك از اين سه احتمال محمد بن سنان در سند وجود خواهد داشت .\r\nالبته اين مطلب هم كه مير داماد گفته ، صدوق دو طريق معتبر به حريز دارد ، فاقد دقت است ، چون صدوق چهار طريق معتبر به حريز ذكر كرده است . ادامه بحث در جلسه آينده ان شاء اللّه . . .\r\n« * و السلام * »\r\n\r\n\r\n","description":"","footnote":"\r\n( 1 ) - احكام الرضاع للايروانى و الخلخالى تقريراً للسيد الخويى رحمه الله / 104\r\n","page_name":" 4731 ","page_number":137},
  {"content":"\r\n\r\n\r\n4 / 12 / 1381 يكشنبه درس شمارهء ( 514 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين درس به چند بحث پرداخته مىشود : على فرض اينكه وحدت واقعه باشد و دو نقل از يك واقع موجود باشد يكى با زياده‌اى كه در ديگرى نيست :\r\nالف ) در دوران بين اصالة عدم زيادة و عدم نقيصه ، هميشه اصالة عدم زيادة مقدّم نيست تا اينكه اخذ به آن زيادى شود بلكه در بسيارى جاها ، ما آن طرف زيادى را نپذيرفتيم .\r\nب ) اگر يكى از اين دو نقل از صدوق و ديگرى از شيخ باشد ، چنين نيست كه نقل صدوق هميشه مقدم باشد به ادّعاى اينكه صدوق اقدم و اضبط است .\r\nج ) بحث سوم ، كبراى بحث دوم است يعنى على فرض تقدّم نقل صدوق و ترجيح آن ، آيا اين موجب تعيين اخذ به نقل صدوق مىشود ؟ و جواب اين است كه خير .\r\n* * * \r\n[ آيا واقعاً در دوران بين زيادة و نقيصه ، اصالة عدم زياده جارى است 
  ]\r\nدر درس قبل ، يكى از اشكالاتى كه به صحيحهء فضيل بن يسار مطرح شد ، اختلاف نقل بود ، كه شيخ با زياده‌اى نقل كرده بود كه مرحوم صدوق آن زياده را نقل نكرده بود . و آقاى خويى رحمه الله جواب داد كه اصلًا دو واقعه است و از دو امام عليه السلام نقل شده پس اصلًا نوبت به اصالة عدم زياده نمىرسد و در اين درس اين را بحث مىكنيم ولى به هر حال ، على فرض اينكه يك واقعه باشد و اين دو روايت ، دو نقل از يك واقعه باشد ، آيا مىتوان گفت كه چون مرحوم صدوق اضبط و اثبت از شيخ\r\n\r\n","description":"","footnote":"","page_name":" 4732 ","page_number":138},
  {"content":"\r\n\r\nاست پس در اينجا اصالة عدم زياده جارى نمىشود اگر چه در ديگر جاها ، جارى شود . پس ما چند بحث را بايد تنقيح كنيم\r\nالف ) آيا واقعاً در دوران بين زيادة و نقيصه ، اصالة عدم زياده جارى است چرا كه احتمال سهو و سقط و نقيصه بسيار سهل‌تر و بيشتر از احتمال سهو در زياده است ، پس در تعارض اصالة عدم نقيصهء در نقل با اصالة عدم زيادة ، دومى مقدم است و نتيجه اينكه به نقلى كه داراى زياده است اخذ مىشود ؟\r\nب ) بحث دوم اينكه آيا واقعاً نقل صدوق مقدم بر نقل شيخ است ؟\r\nج ) بحث سوم كبراى بحث دوم است كه على فرض تقدّم نقل صدوق و ترجيح آن ، آيا اين موجب تعيين اخذ به نقل صدوق مىشود ؟\r\nاما بحث اول : به نظر ما اين قاعدهء اخذ به نقل داراى زياده به نحو كلّى درست نيست بلكه در بسيارى جاها ما نقل با نقيصه را مىپذيريم و اصالة عدم زياده ، يك اصل كلى و همه جايى نيست زيرا گاهى منشأ نقيصه تقطيع حديث است مثل حديث مشهور أربعمائة كه هر قسمتش را جداگانه نقل مىكنند به خاطر تناسب با موضوعِ مورد بحث . - و البته در بعضى جاها هم همگى حديث را يك جا نقل مىكنند مثل خصال صدوق كه تمام حديث را ذيل عنوان أربعمائة نقل مىكنند و البته چنين تقطيع‌هايى كه گفتيم رايج است ، در جاهايى است كه مضرّ به فهم حديث نيست ولى تقطيعى كه مضرّ به معناى حديث است اينها ، عمدى نيست بلكه سهواً رُخ مىدهد و در همين جا ، اگر دو نقل باشد كه يكى زياده دارد و ديگرى ندارد ، نمىتوان به طور كلى گفت كه احتمال وقوع نقيصه بيشتر از احتمال وقوع زيادة است ، پس اصالة عدم زياده محكَّم است ، چرا كه آشنايان به تصحيفاتِ كتب و فنّ مقابله مىدانند كه در كتب ما كه سابقاً خطى بوده‌اند و صنعت چاپ نبوده ، بسيارى از موارد ، مطالب مندرج در حاشيه را - حالا يا توضيحى بوده و يا قطعه‌اى كه مربوط به جايى بوده و سهو شده - ناسخ بعدى در متن مىآورده و گمان مىكرده كه مربوط\r\n\r\n","description":"","footnote":"","page_name":" 4733 ","page_number":139},
  {"content":"\r\n\r\nبه فلان حديث و يا كلام است در حالى كه مربوط به جاى ديگرى بوده و اين چنين زياده‌هايى در نقلها بسيار است . و چه بسا اين زيادتها ناشى از انس و سبق ذهنى خاصى است مثلًا در رجال شيخ در بيان يكى از روات مىفرمايد مات فى زمان أبي جعفر عليه السلام بعد بعضىها - مثل صاحب معجم الرجال ( مرحوم قُهپائى ) - توجه كردند كه او در زمان امام صادق عليه السلام فوت كرده ، لهذا نوشته‌اند كه صحيح آن بايد زمن ابى عبد الله باشد ، و ما وقتى مقابله مىكرديم و مآخذ كلام شيخ رحمه الله را مىديديم ، معلوم شد كه ابى جعفرى كه شيخ از آن مأخذ نقل كرده ، مراد أبو جعفر منصور خليفهء عباسى است ولى بعضى از آقايان متوجه نشده و به خاطر سبق ذهنىاى كه داشته‌اند و ذهنشان منصرف به أبو جعفر امام باقر عليه السلام شده لهذا « عليه السلام » هم تأدّباً به آن اضافه كرده‌اند . اگر چه كار آنان خلاف امانت‌دارى در نقل بوده زيرا اگر چه امام باقر عليه السلام فهميده است ولى بايد بدون عليه السلام نقل مىكرد .\r\nمثال ديگر : وقتى كه نسخهء استبصار شيخ رحمه الله را كه مرحوم ابن المشهدى از اعلام قرن ششم مقابله كرده‌اند و عكس آن نسخه در نزد من بود مقابله مىكردم متوجه شدم كه ابن المشهدى روى تمام « عليه السلام » هايى كه در مقابل اسماء ائمه عليهم السلام نوشته بود به جز موارد معدودى خط كشيده است چرا كه متوجه شده كه در نسخه شيخ ، اينها هيچ‌كدام ، « عليه السلام » نداشته و البته اين كارِ متينى است و اگر كسى استبصار را چاپ مىكند بايد همانطور بدون « عليه السلام » ها چاپ كند چرا كه همين نكته‌هاى ظريف مطالب مهمى را به آيندگان منتقل مىكند ، چگونگى وضع شيعيان در آن زمان ، و ميزان تقيّهء آن دوران ، و تحقيقات ديگر علمى را مىفهماند و در همين روايت فضيل گفتيم كه عبد الرحمن بن ابى عبد الله در سند ، اضافى است ولى باز اگر بخواهيم چاپ كنيم بايد با همين « عبد الرحمن » چاپ شود ولى در حاشيه تذكر به اضافى بودن آن داده شود . وقتى با اضافه كردن يك « عليه السلام » از منصور عباسى ، امام باقر عليه السلام فهميده شود و موجب غلط گردد ، حساب ساير\r\n\r\n","description":"","footnote":"","page_name":" 4734 ","page_number":140},
  {"content":"\r\n\r\nاضافات و تصرّفات معلوم مىشود كما اينكه يكى از بركات امانت در نقل همين است كه ببينيم آيا شيخ به چه مقدار دقت داشته و چقدر مرتكب خطا گشته و آيا اينكه صدوق رحمه الله از ايشان اضبط و اثبت است صحيح است يا خير ؟ و همين اثبتيّت چه بسا موجب ترجيح نقل صدوق شود . اما اينكه اشتباهات شيخ را مثلًا تصحيح كنيم به استناد  « ما عَلَى الْمُحْسِنِينَ مِنْ سَبِيلٍ »  و تذكر هم ندهيم در حاشيه كه اين تصرف را انجام داده‌ايم اين باعث مىشود كه اين فوايد از بين برود .\r\nبا تمام اين مثالها و اگر بخواهيم بازهم مثال ذكر كنيم مثنوى هفتاد من كاغذ شود ولى از همين مقدار معلوم شد كه وقوع زيادهء سهوى در روايت ما - چه به خاطر دخول حاشيه در متن و يا به علل ديگر - بسيار است و نمىتوان گفت كمتر از وقوع نقيصه در روايات است « 1 » . كما اينكه در مبحوث عنه كه روايت فضيل به نقل شيخ و صدوق است نمىتوان گفت كه كفايت ده رضعه كه در نقل شيخ است كلام معصوم عليه السلام است چرا كه اصالة عدم زياده جارى است بلكه واقعاً به همان مقدار احتمال مساوى در زياده مىدهيم و لذا اين مقدار از روايتِ شيخ ، ثابت نمىشود ( البته اين على فرض اين است كه اينها را دو نقل از يك روايت بدانيم « 2 » و اضبطيّت صدوق از شيخ را هم نپذيريم و يا قائل شويم كه اين مقدار اضبطيّت موجوب تعيين اخذ نقل صدوق نمىشود ) .\r\nاحتمال ديگرى كه مرحوم مجلسى رحمه الله بنا بر وحدت روايت استظهار كرده اين است كه صدوق و شيخ هر دو اين روايت را از كتاب محمد بن على بن محبوب نقل مىكنند . ايشان مىگويد : چه بسا مرحوم صدوق ، عمداً اين مقدار از روايت را\r\n\r\n\r\n","description":"","footnote":"\r\n( 1 ) - باز از ديگر اضافات اينكه در احوال قتم بن عباس در رجال شيخ آمده كه ايشان برادر عبد الله بن عباس است و در سمرقند مدفون مىباشد در حالى كه مىدانيم اين از اضافات نُسّاخ است چرا كه شيخ چنين مطالبى را در احوال روات نقل نمىكنند همانطور كه در نسخ اصلى رجال شيخ اين زيادى موجود نيست . استاد\r\n( 2 ) - ما 9 نفر را يافتيم كه اين دو نقل را از يك روايت دانسته‌اند مسالك ، نهاية المرام صاحب مدارك ، روضة المتقين مجلسى اول ، وسائل شيخ حرّ عاملى ، رياض المسائل ، مستند نراقى ، جواهر ، انوار الفقاهه ، نكاح شيخ رحمه الله . استاد .\r\n","page_name":" 4735 ","page_number":141},
  {"content":"\r\n\r\nاسقاط كرده است چرا كه مبناى صدوق وعدهء ديگرى از محدّثين اين بوده كه رواياتى را نقل كنند كه بدان فتوى مىدهند - و به تعبير مرحوم آقاى بروجردى رحمه الله فتوا و روايت در كلام محدّثين يكى بوده و فتوايشان متن روايت است كما اينكه روايتى را نقل مىكرده‌اند كه بدان فتوى مىداده‌اند [ نقل به معنى شده از مرحوم بروجردى 
  ] و صدوق چون‌كه قائل به كفايت ده رضعه نبوده لهذا اين فقرهء روايات را هم نقل نكرده و البته به نظر ايشان اين مقدار از كلام امام عليه السلام نبوده بلكه زيادى نُسّاخ بوده مثلًا و يا حاشيه‌اى بوده كه داخل متن شده . ( يك نمونه براى اين روش محدّثين اين است كه ابن الوليد كه روايات استادش صفّار را نقل مىكند ولى بصائر الدرجات را نقل نمىكند ، زيرا بعضى از رواياتش را با توجه به اصول فكرى خود اشكال داشته و نمىخواسته به آنها فتوا دهد . )\r\nولى اين فرمايش مرحوم مجلسى درست نيست زيرا كه نكته استدلال ايشان اين بود كه دو نقل از يك واقعه است ، بدليل اينكه صدوق و شيخ هر دو از كتاب ابن محبوب اخذ كرده‌اند ولى صدوق به خاطر تنافى اين زيادى با فتوايش آن را نقل نكرده ، در حالى كه اصلًا سند صدوق در فقيه به كتاب ابن محبوب نمىرسد بلكه از راه احمد بن هلال به محمد بن سنان مىرسد ، پس كاملًا دو طريق است و هيچ وجهى ندارد صدوق از طريق معتبرى كه كتاب ابن محبوب دارد عدول كند و اين طريق را اخذ كند كه در او احمد بن هلال است . خلاصه اينكه با وجود اين دو احتمال - مخصوصاً احتمال اول كه ما داديم - نمىتوان زياده را در نقل شيخ اثبات كرد .\r\n\r\nقول آقاى خويى مبنى بر تعدّد واقعه :\r\nايشان مىفرمايد كلًا دو واقعه است زيرا از دو امام نقل مىشود صدوق از ابى عبد الله عليه السلام و شيخ از أبي جعفر عليه السلام مضاف به اختلاف رواتِ حديث تا حريز كما اينكه متن‌ها هم ، با هم اختلاف دارند در نقل صدوق ضابطِ رضاع محرّم مجبور بودن\r\n\r\n","description":"","footnote":"","page_name":" 4736 ","page_number":142},
  {"content":"\r\n\r\n( يا مخبور بودن ) است كه دو قسم دارد دايه و كنيز و اين هم به صورت سؤال و جواب است ولى در نقل شيخ مجبور قسيم آن دوتاى ديگر است و سؤال و جوابى هم نيست كما اينكه در نقل شيخ كه محمد بن سنان در سند است يروى و ينام دارد ، درحالىكه در نقل صدوق و نقل ديگر شيخ ، اين مطلب نيست . و تمام اين اختلافِ متن‌ها و نيز اختلاف سندها موجب مىشود كه اين دو روايت را حكايت از دو واقعه بدانيم .\r\n\r\nنقد استاد بر كلام مرحوم آقاى خويى :\r\nالبته اگر اطمينان حاصل شود كه نقل از دو واقعه است كه مىپذيريم ولى تمام مطلب اين است كه با توجه به اينكه در اين دو روايت ، كلمهء مجبور يا مخبور به كار رفته كه در سرتاسر فقه و كتب حديث شايد جاى ديگرى استعمال اين واژه را نبينيد ، تازه آن هم مربوط به رضاع باشد و راجع به ظئر تستأجر يا خادم و كنيز يا اين خصوصيات به كار رفته باشد و مربوط به مقدار نشر حرمت در باب رضاع نيز باشد ، خوب خيلى بعيد به نظر مىرسد كه از باب تعدّد واقعه باشد كه يك امام عليه السلام و يا دو امام عليه السلام دو بار اين مطالب را با تعابيرى نزديك به هم فرموده باشند منتها يكى با زياده و ديگرى با نقيصه ، اين بسيار بعيد است . مضاف به اينكه اصلًا تصحيف يا اشتباه كردن ابى عبد الله به جاى أبو جعفر در اختلاف نقل صدوق با ديگران فراوان است كما يتّضح بالمراجعة . پس اينكه آن 9 بزرگوار فرمودند و به طور بَتّى و حتمى گفتند كه اين وحدت واقعه است ، بعيد نيست البته ما به صورت احتمال مىگوييم و نه قطع و بتّ . يعنى قطع و اطمينان به تعدّد نمىتوانيم پيدا كنيم . و اينكه كسى بخواهد با اصل عدم خطا استفادهء تعدّد واقعه كند ، كاملًا اشتباه است و اين مربوط به اشخاصى است كه روحيهء مدرسه‌اى دارند و كلًا تمسك بىرويّه به اين اصل با رجوع به روايات و كيفيت مقابلهء كتب و نسخه‌هاى متفاوت كاملًا بىوجه مىشود و اصلًا امتيازِ مانند آقاى بروجردى بر ديگران در همين دقّتهاى در نقلها و كيفيت\r\n\r\n","description":"","footnote":"","page_name":" 4737 ","page_number":143},
  {"content":"\r\n\r\nمقابله و غيره بود « 1 » و كمتر به اين چنين اصولى تمسّك مىكردند چرا كه در عرف هم اگر چند نفر يك واقعه را نقل كنند گاهى پدر را به جاى پسر ، و برادر را به جاى برادر قرار مىدهند و تعبير مىكنند ، و اين كاملًا متعارف است و خدشه‌اى به اطمينان انسان به وحدت واقعه نمىزند . و اما راجع به اينكه صدوق اثبت از شيخ است كما اينكه در مورد صدوق و برادرش گفته‌اند يحفظان ما لا يحفظ غيرهما و . . .\r\nاين درست نيست زيرا حفظ فوق العادهء صدوق ملازمه‌اى با اضبطيّت او از شيخ رحمه الله ندارد چه بسا كه صدوق در اين موارد اختلاف با اعتماد به حافظهء قوىّ خود نقل كرده و دچار اشتباه شده در حالى كه شيخ با مراجعه و رؤيت ، نقل كرده و لهذا اشتباه برايش كمتر پيش آمده ، به هر حال احتمالش موجود است .\r\nو اصلًا افراد خوش حافظه شديداً در معرض خطا هستند مثل مرحوم سيد حسن صدر صاحب تأسيس الشيعة كه با تمام قوّت حافظه‌اى كه داشته اشتباهات بسيار فاحشى در تأسيس الشيعة مرتكب شده و اين به خاطر آن است كه به حافظه اعتماد مىكرده ، كما اينكه تقىزاده در احوال محمد خان قزوينى نوشته ؛ او مىگفت من در اروپا كتابى نوشتم و فكر كردم ، آخرين مرحلهء تحقيق به عمل آمده و بعداً كه به ايران فرستاده شد محققين ايران ، آن را نقد كردند ، و اين به سبب اعتماد قزوينى به حافظهء قوى خود بوده و بعد از آن گفته كه تصميم گرفتم كه ديگر چيزى را از حافظه ننويسم حتى قل هو الله احد .\r\nخلاصه ، صدوق با تمام ضبط و حافظه‌اش ، نمىتوان او را در نقل بر شيخ مقدم داشت . و اين تازه با چشم‌پوشى از آن مطلب ديگرى است كه گفتيم صدوق در مواردى كه با نظرش موافق نبوده از روايات اسقاط مىكرده است و الّا تقديم صدوق بر شيخ مشكل‌تر مىشود . « * و السلام * »\r\n\r\n\r\n","description":"","footnote":"\r\n( 1 ) - يادم است كه بعضى آقايان كه به دستور آقاى بروجردى ، تصحيح وسائل را - براى تدوين جامع الاحاديث - به عهده گرفته بودند در پايان جلسه‌اى ، گفتند نتيجهء اين جلسه ، زائل شدن خوش‌بينى ما به نُسخ و اين قبيل چيزها بود . استاد .\r\n","page_name":" 4738 ","page_number":144},
  {"content":"\r\n\r\n\r\n5 / 12 / 1381 دوشنبه درس شمارهء ( 515 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nاستاد هم در صغراى اضبطيّت صدوق از شيخ اشكال مىكنند و هم در كبراى لزوم تقديم خبر اضبط . به خلاف مرحوم آقاى خويى كه اضبطيّت صدوق را قبول كرده‌اند و كبرا را نيز پذيرفته‌اند و فقط اشكالشان اين است كه ما نحن فيه مصداق رجوع به اضبطيّت نيست ؛ زيرا آن در جايى است كه دو خبر و دو طريق نباشد در حالى كه در اينجا چنين است و اما در بحث كبروى ترجيح روايت اضبط و اثبت بر غير آن در مقام تعارض استاد به مقبوله عمر بن حنظله تمسك مىكنند ، خلافاً للسيد الخويى و على تقدير عدم قبول مقبوله ، استاد استدلالى ذكر مىنمايند براى اثبات كبراى مذكور از طريق تعدّى از مرجحات منصوصه كه سپس دو اشكال به آن مىنمايند . و در نهايت نسبت بين روايت فضيل و زياد بن سوقه را تباين مىنمايند كه قابل جمع عرفى نيست و كلام نراقى را كه نسبت را عموم و خصوص مطلق دانسته‌اند ، نقد مىكنند .\r\n* * * در بحث ديروز معلوم شد كه در مسأله اختلاف نقل مثل صدوق و شيخ ، اضبطيّت صدوق از شيخ ، چندان معلوم نيست و ترجيح دادن نقل صدوق با اين اضبطيّت - على فرض قبول آن - نيز روى بعضى مبانى كه بيان خواهد شد صحيح نمىباشد ، اگر چه شيخ انصارى ( رحمه الله ) و مرحوم آقاى خويى كبراى مسأله - تعيّن اخذ به نقل اضبط - را قبول ندارند و آقاى خويى ، حتى صغراى بحث را هم قبول دارد\r\n\r\n","description":"","footnote":"","page_name":" 4739 ","page_number":145},
  {"content":"\r\n\r\nولى ما نحن فيه را صغراى بحث نمىداند ، زيرا در اينجا ، قائل به تعدّد نقل خبرى مىشود كما اينكه طريق نيز متعدّد است و مسأله رجوع به اضبطيّت و مانند آن ، وقتى صحيح است كه وحدت خبر و طريق باشد .\r\n\r\nنقد كلام مرحوم آقاى خويى توسط استاد مد ظّله :\r\nولى به نظر ما اين مطلب اخير آقاى خويى صحيح نيست ؛ زيرا وحدت طريق ، معيار صغراى مسأله نيست ، زيرا اگر راجع به يك موضوعى ، دو تا نقل باشد كه يكى نسبت به ديگرى ، زيادى دارد ، و مىدانيم كه نقيصه روايت ديگر از باب تقطيع خبر ، نيست در اينجا اگر رُوات اين دو خبر با هم متفاوت باشند و ناقل يكى اضبط از ديگرى باشد مثل صدوق يا كلينى نسبت به شيخ ( رحمه الله ) ، با توجه به اينكه خود روايات هيچ گونه ترجيحى بر هم ندارند . ( چون ما در محمد بن سنان اشكال نمىكنيم ) در اينجا روايت آن ناقل اضبط ، نسبت به روايت ناقل ديگر ، اقرب الى الواقع مىشود و اگر ما اشكال كبروى نداشته باشيم در تقديم اقرب الى الواقع ، بايد نقل صدوق يا كلينى را بر نقل شيخ ترجيح دهيم . با اينكه آقاى خويى فرمودند :\r\nقاعده اثبتيت در اينجا جارى نمىشود ، زيرا طريق‌ها مختلف است . بله ما به لحاظ صغروى اثبتيت صدوق را قبول نداريم ولى نه به خاطر اشكال آقاى خويى ، بلكه ، چون كه صدوق تكيه و اعتماد به حافظه مىكند ، و اين نقطه ضعف نقل صدوق است ؛ فلهذا هيچ كدام از شيخ و صدوق ( رحمه الله ) نسبت به ديگرى ، ترجيحى در ضبط و ثبت روايت ندارند .\r\n\r\nبحث كبروى ترجيح روايت اضبط :\r\nحال على فرض اينكه صدوق را اضبط از شيخ بدانيم آيا اين اضبط و اثبت بودن به لحاظ كبروى موجب ترجيح نقل صدوق و تعيّن اخذ نقل او بر شيخ ، مىشود يا خير ؟ اگر روايت عمر بن حنظله را بپذيريم ، كما اينكه مىپذيريم وفاقاً للشيخ\r\n\r\n","description":"","footnote":"","page_name":" 4740 ","page_number":146},
  {"content":"\r\n\r\nالانصارى ( رحمه الله ) آنجا يكى از مرجحات را ( كون الراوى ) اصدق و اعدل ، مىداند ، چرا كه خطايش كمتر و به واقع نزديك‌تر است ، پس نقل صدوق مقدم مىشود . ولى اگر اين روايت را نپذيريم كما اينكه آقاى خويى سند مقبوله را قبول ندارند ، آيا مىتوان قائل به تقديم نقل اضبط بر غير اضبط شد ؟ در اينجا باز بين مرحوم شيخ و آقاى خويى اختلاف است ، زيرا شيخ تعدّى از مرجحات منصوصه را قبول دارند و لهذا هر گونه چيزى كه اقربيّت الى الواقع ايجاد كند ، مرجّح روايت است مثل اينكه روايتى با لفظ امام ( عليه السلام ) نقل مىكند . و ديگرى نقل به معنى مىكند - و معلوم است كه نقل به لفظ ، اقرب الى الواقع است از نقل به معنى - و يا روايتى با وسائط كمتر نقل شده و ديگرى با وسائط بيشتر كه احتمال خطا در روايت اول كمتر است . ولى مرحوم آقاى خويى اين تعدّى از مرجحات منصوصه را قبول ندارند ، پس على المبنى در اينجا بايد بفرماييد كه اگر نقل صدوق نسبت به شيخ در فرض خبر واحد و طريق واحد هم بود ، باز ما خبر صدوق را مقدم نمىداشتيم بلكه تعارضا و تساقطا ، در حالى كه در اينجا - بحث رضاع - ايشان قائل به تقديم بنابراين فرض شده‌اند و اين خلاف مبناى خودشان است در اصول .\r\n\r\nدليل سابق استاد بر تعدّى از مرجحات منصوصه :\r\nما سابقاً براى اين تعدّى استدلالى ذكر مىكرديم كه بعداً دو اشكال به آن وارد نموديم ولى حال اصل استدلال :\r\nهرگاه عامّى داشته باشيم و دو فرد دارد كه مىدانيم حكم عامّ براى هر دو نيست و از طرف ديگر هم مىدانيم كه يكى از اينها بالخصوص اگر از تحت عامّ خارج شود ، ديگرى هم خارج مىشود دون العكس . مثلًا اكرم العلماء داريم و زيد و عمرو هم دو عالمند ولى يكى از اين دو ، وجوب اكرام ندارد ، ولى آن شخص اگر زيد باشد ، عمرو هم از تحت عامّ خارج است به خلاف آنكه آن شخص عمرو باشد كه در آن صورت زيد خارج نيست ، پس على اىّ حال ، علم تفصيلى داريم كه عمرو از تحت عامّ\r\n\r\n","description":"","footnote":"","page_name":" 4741 ","page_number":147},
  {"content":"\r\n\r\nخارج است و عامّ نسبت به او تخصيص خورده ولى نسبت به زيد شك داريم و در اينجا مىتوانيم به اصالة العموم اخذ كنيم و حكم به لزوم اكرام زيد بنماييم ( و در واقع علم اجمالى ما به خروج يا زيد و يا عمرو از تحت عامّ ، تبديلى به علم تفصيلى به خروج عمرو و شك در خروج زيد ، شد كه در مورد شك به عموم عامّ اخذ مىكنيم ) . و در ما نحن فيه نيز هرگاه دو خبر داشته باشيم كه يكى بر ديگرى مزيّتى دارد كه به لحاظ تعارض نمىدانيم كه ادلّه حجيّت خبر شامل هر دو نمىشود ، در اينجا علم اجمالى به عدم حجيّت يكى از اينها ، تبديل به علم تفصيلى به عدم شمول « صدّق العادل » نسبت به خبر مرجوح مىگردد و نسبت به خبر راجح شك داريم كه آيا « صدّق العادل » شاملش مىشود يا خير ؟ به اصالة العموم حكم مىكنيم كه صدّق العادل شامل خبر راجح ذى المزيّه مىشود و به عبارة اخرى ، چهار احتمال در اينجا بدواً وجود دارد . الف ) صدق العادل شامل هر دو خبر شود\r\nب ) فقط شامل خبر مرجوح شود ج ) شامل هيچ كدام نشود د ) فقط شامل خبر راجح شود . دو احتمال اول كه قطعاً منتفى است و از دو احتمال اخير نيز ، احتمال دوم درست است ، تمسكاً باصالة العموم ، با توجه به انحلال علم اجمالى . پس در نتيجه هرگاه دو خبر با هم متعارض باشند و داراى مرجحات منصوصه هم نباشند ولى يكى بر ديگرى مزيّتى داشته باشد . به اين بيان ، همان خبر راجح لزوم اخذ پيدا مىكند .\r\n\r\nايراد استاد مد ظّله به بيان خود :\r\nولى در زمان‌هاى بعد اين بيان به نظر ما مخدوش آمد ، زيرا اين بيان اگر چه مقتضاى صناعت است ولى خلاف وجدان و فطريّات است ، زيرا اطلاق ادلّه حجيت خبر واحد ، شامل حالت تعارض دو خبر نمىشود كه بخواهيم با علم به خروج يكى از آنها از تحت اين عامّ ، در مورد ديگر كه مشكوك است به آن عامّ اخذ كنيم بلكه از اين موارد منصرف است و شاهد اين مطلب ، سؤالاتى است كه از\r\n\r\n","description":"","footnote":"","page_name":" 4742 ","page_number":148},
  {"content":"\r\n\r\nائمه ( عليه السلام ) راجع به خبران متعارضان ، مىكردند با اينكه خيلى از اين موارد جاهايى است كه يك خبر رجحان و مزيتى بر ديگرى دارد ، پس معلوم مىشود كه اطلاقات « صدّق العادل » ، كافى براى فهميدن تقديم خبر راجح نيست و الّا اين سؤالات غير متعارف مىگردد ، در حالى كه چنين نيست .\r\n\r\nايراد دوّم :\r\nايراد دوم به بيانى كه ذكر شد اين است كه در مقام ثبوت اگر چه يكى از دو خبر بر ديگرى رجحان و مزيّت داشته باشد ، ولى در مقام اثبات كه مقامى است كه ما مىتوانيم به آن دست يابيم - به خلاف مقام ثبوت كه از ما مخفى است - در بسيارى اوقات ، هيچ كدام بر ديگرى مزيت و رجحانى ندارند ، زيرا اگر چه صدوق مثلًا حافظه قوىترى نسبت به شيخ دارد ، ولى احتمال سقط عمدى در مورد شيخ خيلى كم است به خلاف صدوق ، به هر حال بعد الكسر و الانكسار ، رجحانى براى خبر صدوق بر خبر شيخ در مقام اثبات باقى نمىماند و يا خبرى كه وسائطش كمتر از خبر ديگر است و البته اين غير از مقام واقع و ثبوت است كه ما بدان دسترسى نداريم و فقط خداوند تعالى به آن عالم است . پس ترجيح دادن خبرى را كه داراى مزيتى فى الجمله است درست نيست زيرا اگر چه به نظر ما اين قلّت وسائط ترجيحى باشد ولى شايد در عالم ثبوت و واقع ، آن ديگرى كه كثرت وسائط دارد - به خاطر جهاتى كه بر ما مخفى است - ترجيح داشته باشد ، به خلاف جايى كه ترجيح اثباتى كشف از ترجيح ثبوتى هم بكند ، مثل اينكه فرض كنيد كه زيد دو نقل به لفظ و ديگرى نقل به معنا و اين دو با هم معارض شدند ، بعيد نيست در اينجا - به خصوص - نقل به لفظ را مقدم داريم . به هر حال اين كبرايى كه بتوان هر گونه مزيت و مرجّحى را در باب تعارض دليل تقديم روايت راجح قرار دارد ، صحيح نيست و فرمايش آقاى خويى در اينجا كه نقل صدوق را على فرض اينكه در خبر و طريق با خبر شيخ يكى باشند مقدم قرار مىدهد ، صحيح نيست اولًا و خلاف مبناى اصولى خود\r\n\r\n","description":"","footnote":"","page_name":" 4743 ","page_number":149},
  {"content":"\r\n\r\nايشان است ثانياً .\r\n\r\nآيا بين روايت فضيل بن يسار و روايت زياد بن سوقه تعارض است ؟\r\nما در اصل ، ثبوت اين زياده كه روايت فضيل در نقل شيخ بر آن مشتمل بود ، ترديد داشتيم و احتمال مىداديم حاشيه داخل متن شده باشد . اما بر فرض ثبوت زيادة ( يعنى تصريح به ده رضعه ) بحث در تعارض اين روايت با روايت زياد بن سوقه واقع مىشود .\r\nهمه آقايان اين دو روايت را متعارض دانسته‌اند اما مرحوم نراقى مىفرمايند اين دو معارض نيستند ، بلكه صحيحه فضيل اخص مطلق است زيرا اگر چه موضوع صحيحه ده رضعه متوالى است و موضوع زياد بن سوقه ، پانزده رضعه ولى در صحيحه فضيل يك قيد اضافى دارد و آن اين است كه بچه آن قدر شير بخورد كه « يروى و ينام » يعنى سير بخورد ولى در روايت زياد ، قيد سير خوردن نيامده و مطلق است پس آن را با صحيحه فضيل تخصيص مىزنيم و در نتيجه مختار ايشان با آقاى خويى كه كفايت ده رضعه كامل است ، يكى مىشود .\r\n\r\nنقد فرمايش نراقى :\r\nخود مرحوم نراقى در بحث اينكه رضعات بايد كامل باشد ، مىفرمايند مقتضاى انصراف عرفى شير دادن ، شير دادن كامل است كه بچه خود عقب بنشيند و ديگر نخورد و اين غير از مقدار كمى شير دادن است ، حال با توجه به همين استظهارى كه مرحوم نراقى خود فرموده‌اند لازمه جمع دو روايتى كه ايشان ذكر كردند ، اين است كه فرد ظاهر و متعارف روايت زياد بن سوقه را از تحت آن خارج كنيم و آن را منحصر در فرد غير متعارف آن نماييم ، مثل اينكه اكرم العلماء را تخصيص بزنيد و فرد متعارف آن كه عالم متقى است را خارج كنيد و آن را منحصر كنيد به عالم فاسق كه به هيچ وجه اين جمع عرفى نيست . اشكال دوم به مرحوم نراقى اين است كه اصلًا\r\n\r\n","description":"","footnote":"","page_name":" 4744 ","page_number":150},
  {"content":"\r\n\r\nنسبت اين دو روايت عموم و خصوص نيست بلكه تباين است زيرا اگر چنين بود كه يكى مىگفت پانزده رضعه مطلق كافى است و ديگرى مىگفت ده رضعه متوالى هم كافى است . ما تخصيص مىزديم خبر اول را و مىگفتيم پانزده رضعه مطلق كافى است ، ولى ده رضعه در صورت توالى كافى است . ولى ظاهر روايت ده رضعه ، انحصار نشر حرمت در متوالى بودن رضعات است كه اگر متوالى نباشد ، اصلًا نشر حرمت نمىكند حتى اگر 15 رضعه يا 20 رضعه يا بيشتر هم شود ، پس نسبت اصلًا تباين است .\r\n\r\nبازگشت به حديث فضيل :\r\nقبلًا يادم رفت و حالا مطرح مىكنم ، از جمله اشكالات به صحيحه فضيل كه شيخ مطرح كرده‌اند اين بود كه\r\nاولًا : مفادش خلاف اجماع است زيرا منحصر مىكند نشر حرمت را به رضاع زنى كه مجبوره است يا كنيز است يا اجير شده ، پس اگر زنى تبرّعاً شير دهد ، كافى نيست\r\nو ثانياً : قيد « يروى و ينام » نيز طبق اين روايت معتبر است در حالى كه خلاف اجماع مىباشد كما اينكه شهيد ثانى و ديگران گفته‌اند .\r\nآقاى خويى از اشكال اول جواب داده‌اند كه روايت نظرى به نفى رضاع زن متبرعه ندارد بلكه مىخواهد - به خلاف قول عامّه كه مطلق رضاع را كافى مىدانند - بفرمايند كه استمرار شير دادن به نحو عرفى لازم است لهذا دايه و مستأجره را بيان مىنمايد ، زيرا اينها استمرار در ارضاع دارند و لهذا ايشان ترجيح مىدهند كه تعبير روايت مجبوره نباشد بلكه مخبوره باشد كه دال بر كثرت است . و اما اشكال قيد « يروى و ينام » را انوار الفقاهه و ديگران چنين جواب داده‌اند كه كنايه از شير خوردن سير است ، زيرا غالباً بچه كه شير را سير مىخورد به دنبالش مىخوابد ، پس خواب موضوعيتى ندارد . و اما جواب آقاى خويى ، ظاهراً درست نيست ؛ زيرا بنابر قول ايشان خود اين روايت فى حد نفسها دلالت دارد بر اينكه اين اصناف ثلاثه از زنان\r\n\r\n","description":"","footnote":"","page_name":" 4745 ","page_number":151},
  {"content":"\r\n\r\nموضوعيتى ندارد ، در حالى كه ظاهر روايت مىخواهد نشر حرمت را منحصر در اين طوائف ثلاثه نمايد كما افاده الشيخ الطوسى ( رحمه الله ) ايضاً : بله با توجه به اينكه اين حكم خلاف اجماع است پس از اين ظاهر صرف نظر مىنماييم . پس مقتضاى جمع الادلّة يا اجماع ، نفى اين ظاهر است به جاى طرح اصل خبر و اين حرف درست است نه حرف آقاى خويى كه اصلًا از اول ظاهر روايت را قبول نمىكند و بلكه معنايى ديگر را استظهار مىنمايد . بنابراين اگر قرائن ديگر نبود ما مىگفتيم بايد قدر بسيار زيادى به او شير بدهد تا مادر رضاعى بشود و ده رضعه و پانزده رضعه كفايت نمىكند ؛ زيرا ظاهر روايت همين است و متناسب به ارضاع اجبارى ، كثرت ارضاع است .\r\n« * و السلام * »\r\n\r\n","description":"","footnote":"","page_name":" 4746 ","page_number":152},
  {"content":"\r\n\r\n\r\n6 / 12 / 1381 سه‌شنبه درس شمارهء ( 516 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه چگونگى جمع بين روايات رضاع محرّم طرح و نظرات فقهاء از جمله مرحوم نراقى ، مرحوم شيخ و محقّق خويى ذكر و مناقشات حول كلام مشار اليهم را بازگو خواهيم نمود .\r\n* * * \r\nفرمايش مرحوم نراقى در مستند\r\nگذشت كه مرحوم نراقى در مستند فرمود كه روايت فضيل بن يسار أخص مطلق از روايت زياد بن سوقة است . بنابراين ، روايت فضيل مخصّص روايت زياد بن سوقه خواهد بود ، وجه أخصّ مطلق بودن روايت فضيل اين است كه در اين روايت قيدى است كه در روايت زياد بن سوقه نيست و آن ، قيد « يروى الصبىَّ و ينام » است يعنى آن ده رضعه سير كننده باشد به طورى كه بعد از آن ، طفل به خواب برود ، اين قيد در روايت زياد بن سوقه نيست .\r\nمطلب ديگرى در كلام مرحوم نراقى هست كه با ملاحظهء آن مطلب ، أخصّ مطلق بودن روايت فضيل معلوم مىشود و آن اينكه ايشان مىفرمايد : ديگران در روايت فضيل بن يسار ايراد كرده بودند كه متن آن قابل عمل نيست زيرا رضاع محرّم را حصر در مجبور مىكند و سپس مجبور را به سه طائفه تفسير مىكند با آنكه اين حصر خلاف اجماع است و زن شيرده مىتواند غير از اين طوائف باشد ، ايشان جواب مىدهد : اين حصر كنايه از اين است كه رضعات فى الجمله كثير و متوالى باشد زيرا دايه‌اى كه استخدام و استيجار مىشود همچنين كنيزى كه خريدارى شده\r\n\r\n","description":"","footnote":"","page_name":" 4747 ","page_number":153},
  {"content":"\r\n\r\nاست به حسب معمول ده يا پانزده مرتبهء متوالى به طفل شير مىدهد او نيز به طور معمول ده يا پانزده مرتبهء متوالى به طفل شير مىدهد ، پس حصر وارد در روايت ، كنايه از اين است كه آن عدد معتبر بايد متوالى و پشت سر هم باشد نه متفرّق .\r\nبنابراين ، از روايت فضيل سه قيد استفاده مىشود يكى اينكه رضعات كثرت داشته باشد ( كمتر از ده رضعه نباشد ) دوم اينكه رضعات ، متوالى باشند سوم اينكه رضعات سير كننده باشد و طفل سير بشود . حال اگر اين قيود را در موثقهء زياد بن سوقه ملاحظه كنيم مىبينيم كه موثقهء زياد بن سوقه قيد كثرت را اشاره كرده است زيرا 15 رضعه را معتبر دانسته است قيد توالى را نيز به قرينهء صدر روايت معتبر دانسته است لكن قيد سير كننده بودن در موثقهء زياد بن سوقه نيست از اين رو موثقهء زياد بن سوقه اعم و روايت فضيل أخص خواهد شد و نوبت به تخصيص مىرسد . « 1 »\r\n\r\nنقد و بررسى كلام مرحوم نراقى\r\nگذشت كه اين وجه جمع تمام نيست ، زيرا عدد معتبر چه ده رضعه باشد و چه پانزده رضعه باشد مجرّد اينكه در هر رضعه يك لحظه سينه را بگيرد و مثلًا يك قطره بنوشد و سپس سينه را رها كند مسلّماً كفايت نمىكند همانطور كه مسلّم است كه توالى معتبر است زيرا منصرف از اين تعبير كه بگويند ده يا پانزده رضعه بايد بنوشد اين است كه به طور متعارف شير بخورد يعنى رضعهء كامله باشد ، پس مطلق رضاع در هر رضعه كفايت نمىكند و رضعه بايد كامل باشد . لذا نمىتوان موثقهء زياد را حمل بر مطلق رضاع كرد و سپس به كمك روايت فضيل آن را تخصيص زد ، زيرا لازمهء اين تخصيص اين است كه موثقهء زياد بن سوقه را حمل بر صورت رضعهء غير كامله كنيم يعنى لازم مىآيد كه با اين قيد و تخصيص ، فرض متعارف را از عموم موثقهء زياد بن سوقه خارج كنيم و بگوييم موثقهء زياد بن سوقه ناظر به فرض غير\r\n\r\n\r\n","description":"","footnote":"\r\n( 1 ) - مستند الشيعة\r\n","page_name":" 4748 ","page_number":154},
  {"content":"\r\n\r\nمتعارف است . هذا اولًا\r\nو ثانياً : ملاحظهء نسبت اعم و اخص بين دو روايت در صورتى صحيح است كه روايت أخص تنها جنبهء اثباتى قضيه را متعرض باشد و بگويد : 10 رضعهء سير كننده نشر حرمت مىكند و روايت ديگر بگويد : 15 رضعه نشر حرمت مىكند در اين صورت جمع بين اين دو دليل مثلًا به اين است كه يا ده رضعه سير كننده باشد و يا پانزده رضعه‌اى كه سيركننده نباشد . در حالى كه مفاد روايت فضيل فقط عقد اثباتى نيست بلكه عقد اثباتى و سلبى هر دو را ناظر است « 1 » و مىگويد : معتبر است كه ده رضعهء كامل باشد و اگر رضعه كامل نشد ، موجب نشر حرمت نيست و لو پانزده رضعه باشد پس پانزده رضعه به حسب روايت فضيل نه تمام الموضوع است نه جزء الموضوع و أصلًا پانزده رضعه هيچ نقشى ندارد . بنابراين ، جمع مرحوم نراقى تخصيص عام نيست ، زيرا در موارد تخصيص ، عنوان عام جزء الموضوع مىشود مثلًا اگر عام اكرم العلماء باشد و خاص لا تكرم الفساق من العلماء باشد و خاص را مخصِّص عام قرار داديم ، نتيجه اين مىشود كه عالم تمام الموضوع نيست بلكه جزء الموضوع است و جزء ديگر عادل بودن يا فاسق نبودن است . اما اگر علم را اصلًا از موضوعيت بيندازيم و هيچ نقشى براى آن قائل نباشيم ، اين تخصيص عام و جمع عرفى بين عام و خاص نخواهد بود در مقام ، روايت فضيل گويد : 10 رضعهء كامله معتبر است و اگر ده رضعهء كامل نباشد 15 رضعه و مانند آن كفايت نمىكند و 15 رضعه هيچ نقشى ندارد ، پس بين اين دو روايت معاملهء عام و خاص نمىتوان كرد .\r\n\r\nكلام شيخ انصارى رحمه الله و اعتراض محقق خويى رحمه الله بر ايشان\r\nمرحوم شيخ در مقام ، بحثى دارد كه مرحوم آقاى خويى در دو قسمت بر كلام شيخ اعتراض دارند و نسبت به يك قسمت كلام شيخ استغراب مىكنند و نسبت به قسمت ديگر بدون استغراب اعتراض دارند در حالى كه اگر مراد شيخ مطلبى باشد\r\n\r\n\r\n","description":"","footnote":"\r\n( 1 ) - توضيح : ظاهراً نظر استاد دام ظله به اين است كه روايت فضيل در مقام تحديد است از اين رو عقد اثباتى و سلبى هر دو را ناظر است زيرا مشتمل بر عدد است و از عدد تحديد استفاده مىشود .\r\n","page_name":" 4749 ","page_number":155},
  {"content":"\r\n\r\nكه ايشان نقل كرده‌اند آنجا بايد بيشتر استغراب كنند .\r\nمرحوم آقاى خويى مىفرمايد :\r\nشيخ انصارى بين موثقهء عمر بن يزيد و موثقهء هارون بن مسلم كه به مفهوم شرط دلالت به نشر حرمت عشر متوالى دارد و بين صحيحهء على بن رئاب و موثقهء عبيد بن زرارة و موثقهء ابن بكير كه دلالت بر عدم نشر حرمت به عشر مطلقا دارد معارضه انداخته است .\r\nمرحوم آقاى خويى به شيخ اشكال مىكنند به اينكه طائفهء اول مقيّد به صورت توالى هستند و طائفهء دوم از حيث توالى و عدم آن مطلق مىباشند و بين اين دو طائفه تعارضى نيست زيرا مفهوم طائفهء اول أخص مطلق از طائفهء دوم است و بناى فقهاء بر اين است كه اگر بين مفهوم و عامّى تعارض شد أخذ به مفهوم كه أخص است نموده و به وسيلهء آن عام را تخصيص مىزنند چنانچه به مفهوم « اذا بلغ الماء قدر كرّ لم ينجّسه شىء » [ مفهوم اين روايت اين است كه ماء قليل منفعل مىشود 
  ] اطلاق رواياتى كه گويد ماء به طور كلى معتصم است و اطلاقش شامل ماء قليل مىشود ، را تخصيص مىزنند و در اين موارد أخذ به عام و رفع يد از مفهوم نمىكنند يا معاملهء متعارضين از باب تعارض مفهوم و عموم نمىكنند بلكه مفهوم نيز مثل منطوق نصّى كه عام فوق را تخصيص مىزند ، مخصِّص عامّ قرار مىدهند . پس اينكه شيخ بين اين دو طائفه معارضه انداخته است تمام نيست .\r\nسپس مرحوم آقاى خويى نقضى بر شيخ از خود مقام وارد مىكنند زيرا نقض « الماء اذا بلغ قدر كرّ الحديث » مثال مقام نيست ، اما مثال مقام ، فرمايشى است كه شيخ در آخر كلامش فرموده به اينكه اطلاق روايت عمر بن يزيد كه گويد : خمس عشرة رضعة لا تحرم را به كمك موثقهء زياد بن سوقه كه گويد 15 رضعهء متوالى موجب نشر حرمت است ، تخصيص مىزند و اطلاق روايت عمر بن يزيد را حمل بر صورت عدم توالى مىكند . پس نبايد در مقام معاملهء متعارضين با اين دو طائفه كرد اين يك قسمت از فرمايش مرحوم آقاى خويى است . « 1 »\r\n\r\n\r\n","description":"","footnote":"\r\n( 1 ) - احكام الرضاع / 109 و 108 تقرير أبحاث المحقق الخويى\r\n","page_name":" 4750 ","page_number":156},
  {"content":"\r\n\r\n\r\nنقد كلام محقق خويى رحمه الله\r\nاين فرمايش خيلى عجيب است اگر شيخ انصارى چنين مطلبى فرموده باشد با شأن شيخ سازگار نيست اين مطلب كه بين عام و خاص معاملهء تخصيص مىشود را يك طلبهء معمولى هم مىداند چه برسد به شيخ . بله در اينكه آيا مىتوان عام را با مفهوم تخصيص زد يا نه ؟ مناقشاتى هست .\r\nلكن عجيب اين است كه ايشان اين نسبت را به شيخ مىدهند و از آن استغراب نيز نمىكنند . به فرض شيخ اين مطلب را فرموده باشد ، اين كلام سخن غريبى است لكن ما مراجعه به كلام شيخ كرديم ، شيخ چنين مطلبى نفرموده است . شيخ مىفرمايد : ما به كمك مفهوم مىتوانيم عمومات را تخصيص بزنيم لكن اين در جايى است كه مفهوم يعنى دليل خاص ، معارض نداشته باشد و در مقام ، اين دليل خاص معارض دارد ، زيرا مفهوم اين روايات دلالت مىكند كه در فرض توالى عشر رضعات موجب نشر حرمت است اما موثقهء زياد بن سوقه گويد : در فرض توالى عشر رضعات موجب نشر حرمت نيست . اگر مفهوم معارض نداشت يا ترجيح بر معارض داشت ما به وسيلهء مفهوم ، عام را تخصيص مىزديم ولى چون در مقام معارضه هست و مفهوم بر معارض خود ترجيح ندارد پس مفهوم صلاحيت تخصيص عام را ندارد . « 1 »\r\nدر حالى كه مرحوم آقاى خويى اين مطلب را مسلّم گرفته‌اند كه شيخ از مسئلهء حمل عام بر خاصّ غفلت كرده و دو دليل را معارض دانسته است . پس اين اشكال به شيخ وارد نيست و شيخ نيز مطلب مرحوم آقاى خويى را قبول دارد . لكن سخن شيخ مطلب ديگرى است . هذا اولًا\r\n\r\n\r\n","description":"","footnote":"\r\n( 1 ) - كتاب النكاح / 310 للشيخ الانصارى - طبع المؤتمر العالمى\r\n","page_name":" 4751 ","page_number":157},
  {"content":"\r\n\r\nو ثانياً : نقضى كه مرحوم آقاى خويى بر شيخ وارد كرده كه شيخ روايت 15 رضعه را جمعاً حمل بر صورت عدم توالى كرده است ، اين نقض نيز وارد نيست زيرا اگر شيخ در تقديم مفهوم بر عام مناقشه داشته باشد كه متأخرين معمولًا اشكال نمىكنند ولى سابقين مناقشه مىكرده‌اند زيرا سابقين يا منكر مفهوم بوده‌اند و يا آنكه مىگفته‌اند : دو ظهور است يك ظهور مفهومى و يك ظهور اطلاقى كه اين دو ظهور با هم تعارض مىكند و دليلى ندارد كه ظهور مفهومى بر ظهور اطلاقى مقدم باشد ، به هر حال فرضاً اگر شيخ عقيده‌اش اين باشد كه مفهوم نمىتواند مخصص عام يا مطلق باشد - هر چند شيخ چنين عقيده‌اى ندارد - ، نقض مرحوم آقاى خويى وارد نيست زيرا روايت عمر بن يزيد كه 15 رضعه را محرّم نمىداند تعارضش با موثقهء زياد بن سوقه تعارض منطوقين است كه منطوق أخص با منطوق اعم تنافى دارد و حال آنكه محل بحث تعارض مفهوم اخص با منطوق اعم است . پس از اين ناحيه نيز به شيخ اشكال وارد نيست .\r\nو ثالثاً : اگر فرضاً از اشكال قبل صرفنظر كنيم شيخ كه قائل به تخصيص در روايت نافى حرمت در 15 رضعه مىشود به اجماع « 1 » تمسك مىكند و مدّعى تخصيص او مىشود مىفرمايد : اجماع مخصّص آن است يعنى فرضاً روايت زياد بن سوقه را ما نداشتيم يا به خاطر وجود عمار ساباطى در سند آن قائل به عدم اعتبار آن شديم مع ذلك به وسيلهء اجماع روايت عمر بن يزيد را تخصيص مىزنيم . پس بازهم التزام شيخ به تخصيص در روايت عمر بن يزيد نقض بر شيخ نيست زيرا شيخ در اين روايت با اجماع روايت را تخصيص مىزند . پس نقض بر شيخ وارد نيست .\r\n\r\nنقد قسمت دوم كلام شيخ\r\nشيخ فرموده : ما به مفهوم در صورتى مىتوانيم أخذ كنيم و آن را مخصِّص منطوق قرار دهيم كه معارض نداشته باشد يا اگر معارض داشته باشد مفهوم بر آن معارض ترجيح داشته باشد تا ما مفهوم را مقدم بداريم و در مقام ، مفهوم ، معارض\r\n\r\n\r\n","description":"","footnote":"\r\n( 1 ) - نگارنده گويد : مرحوم آقاى خويى اين اجماع را مدركى مىداند و منشأ اين اجماع را همان روايت زياد بن سوقه مىداند . بنابراين اگر سند روايت نيز اشكال داشته باشد سند اين روايت تلقى به قبول شده است .\r\n","page_name":" 4752 ","page_number":158},
  {"content":"\r\n\r\nدارد و معارضش موثقهء زياد بن سوقه است و ترجيح هم ندارد تا أخذ به صاحب ترجيح كنيم بلكه بعد از معارضه و سقوط بايد سراغ عامّ فوق برويم .\r\nممكن است كسى بگويد : مفهوم روايات دالّ بر نشر حرمت با لعشر المتوالى با منطوق روايت زياد بن سوقه الدالة على عدم نشر الحرمة بالعشر المتوالى تعارض و تساقط مىكنند زيرا مفهوم هم ، حكم منطوق را دارد پس تعارض اين دو ، مثل تعارض دو منطوق است . و بعد از تعارض و تساقط ، ما به عموماتى كه دالّ بر نشر حرمت به مطلق رضاع هستند تمسك مىكنيم و مقتضاى اين عموم اين است كه عشر و كمتر از عشر موجب نشر حرمت است مطلقاً ، يعنى چه متوالى باشند و چه متوالى نباشند غاية الأمر نشر حرمت به كمتر از عشر را با اجماع و ادله خارج مىكنيم و دليلى بر خروج عشر نداريم از اين رو به آن أخذ مىكنيم .\r\nمرحوم شيخ مىفرمايد : اين تقريب تمام نيست زيرا اين عموم « 1 » يا اطلاق يقيناً تخصيص خورده است . و مخصِّص آن مثل صحيحهء على بن رئاب است كه دلالت مىكند عشر و كمتر از آن نشر حرمت نمىكند مطلقاً [ چه توالى باشد و چه نباشد 
  ] بنابراين ، با سقوط متعارضين مستقيماً نمىتوان سراغ عام كتابى و مانند آن كه دلالت بر نشر حرمت به مطلق رضاع مىكند رفت بلكه بايد عام را با مخصِّص در نظر گرفته و سراغ عامّ مخصَّص رفت و عامّ مخصّص دلالت مىكند كه عشر و لو متوالى باشد موجب نشر حرمت نيست . و چون دليلى بر نشر به أزيد از عشر و اقل از 15 رضعه نداريم بايد به مفاد موثقهء زياد بن سوقه كه نشر حرمت را به 15 رضعه متوالى مىداند ، عمل كنيم . بله اگر كسى بگويد خبر واحد صلاحيت تخصيص عموم كتابى را ندارد مىتواند مثل صحيحهء ابن رئاب را مخصّص كتاب قرار ندهد لكن ما خبر واحد معتبر را مخصّص كتاب قرار مىدهيم پس به مفاد اين مخصص عمل مىكنيم .\r\nاين كلام شيخ است . « 2 »\r\n\r\n\r\n","description":"","footnote":"\r\n( 1 ) - توضيح : چه اين عام يا مطلق ، كتاب باشد مثل آيه  أُمَّهاتُكُمُ اللَّاتِي أَرْضَعْنَكُمْ وَ أَخَواتُكُمْ مِنَ الرَّضاعَةِ  نساء / 23 و چه سنت باشد چنانچه وجه أخير را مرحوم آقاى خويى قائل است زيرا ايشان آيهء شريفهء مشار اليه را در مقام بيان از جهت خصوصيات رضاع نمىداند از اين رو به عامّ غير كتابى تمسك مىكند ( استاد دام ظله )\r\n( 2 ) - كتاب النكاح للشيخ الانصارى / 311 طبع المؤتمر العالمى\r\n","page_name":" 4753 ","page_number":159},
  {"content":"\r\n\r\n\r\nمناقشهء مرحوم آقاى خويى در كلام شيخ انصارى\r\nمرحوم آقاى خويى در مورد اين فرمايش شيخ چنين بيان مىكنند : هذا من غرائب كلامه اين سخن شيخ عجيب است زيرا آن مفهومى كه دلالت بر نشر بالعشر المتوالى مىكند دو طائفه با آن معارضه مىكند يكى موثقهء زياد بن سوقه كه تعارض تباينى با آن دارد و دلالت بر عدم نشر بالعشر المتوالى مىكند و ديگرى رواياتى كه گويد عشر و لو متوالى باشد موجب نشر حرمت نمىشود ، اين دو طائفه در عرض هم با آن مفهوم معارضه مىكند و بعد از معارضه ، عامّ كتابى يا سنت « 1 » هر كدام در مقام بيان باشد موجب ترجيح روايات دال بر نشر بالعشر مىشود . اين ملخص كلام مرحوم آقاى خويى است . « 2 »\r\n\r\nنقد كلام محقق خويى قدس سرّه\r\nبه نظر مىرسد فرمايش مرحوم آقاى خويى از غرائب كلام است « 3 » مطلبى كه ايشان فرموده به خلاف مسلّماتى است كه خود ايشان هم قبول دارد زيرا عام و خاص متعارضان به حساب نمىآيند و داخل يأتى عنكم الخبران المتعارضان نيستند چنانچه خود مرحوم آقاى خويى در بحث با شيخ در كلام سابقشان به آن تصريح نموده‌اند . « 4 » بنابراين ، روايات عام كه گويد عشر و لو متوالى باشد موجب نشر حرمت نيست طرف معارضه نيست و طرف معارضه با مفهوم موثقهء عمر بن يزيد و موثقهء هارون بن مسلم ، تنها موثقهء زياد بن سوقه است . « 5 » پس طرف معارضه\r\n\r\n\r\n","description":"","footnote":"\r\n( 1 ) - مرحوم آقاى خويى آيهء شريفه را در مقام بيان از جهت خصوصيات رضاع نمىدانند اما سنت را در مقام بيان مىدانند به احكام الرضاع / 88 ، 103 ، 111 تقرير أبحاث محقق خويى رجوع شود .\r\n( 2 ) - احكام الرضاع / 113 و 114 تقرير أبحاث المحقق الخويى\r\n( 3 ) - گاهى يكى از آفات استعدادها يا حافظه‌هاى استثنائى و فوق العاده اين است كه به كلمات ديگران با بىاعتنايى برخورد مىكنند و حاضر نمىشوند وقتشان را صرف كنند از اين رو اشتباهات فاحش پيش مىآيد .\r\n( 4 ) - احكام الرضاع / 109 تقرير أبحاث المحقق الخويى قدس سرّه\r\n( 5 ) - س : ذيل روايت زياد بن سوقه اختصاص به فرض توالى ندارد .\r\nج : صدر اين روايت شاهد است كه مراد فرض توالى است پس به قرينهء صدر ، ذيل هم ناظر به فرض توالى است .\r\n","page_name":" 4754 ","page_number":160},
  {"content":"\r\n\r\nدو خاص است و پس از تعارض و تساقط سراغ عام فوق مىرويم و سراغ عام بالاتر از عامّ فوق نمىرويم مثلًا اگر اكرم العلماء وارد شد و خاصّى نسبت به آن مانند لا تكرم الفساق من العلماء وارد شد كه به طور طبيعى مخصّص آن عام است و سپس نسبت به اين خاص دو دليل أخص كه معارض بودند وارد شد مثل اكرم زيداً الفاسق و لا تكرم زيداً الفاسق با تعارض و تساقط اين دو دليل أخصّ ما سراغ عام فوق اين دو كه همان لا تكرم الفساق من العلماء باشد مىرويم و نسبت به زيد فاسق آن را مرجع قرار مىدهيم و سراغ عامّ بالاتر از آن كه اكرم العلماء باشد نمىرويم زيرا تعارض نصين مثل فقدان نصّ است و با فقدان نصّ سراغ عام فوق مىرويم نه اينكه سراغ عام بالاتر از عامّ فوق برويم و هيچ يك از فقهاء اين گونه عمل نمىكنند كه اكرم زيداً الفاسق و لا تكرم زيداً الفاسق و لا تكرم الفسّاق من العلماء را در عرض هم طرف معارضه قرار دهد و بعد از تعارض و تساقط همه به اكرم العلماء رجوع كند و حكم به وجوب اكرام زيد فاسق كند بلكه مرجع در زيد فاسق همان لا تكرم الفساق من العلماء مىباشد كه دلالت بر حرمت اكرام زيد فاسق دارد و عامّ فوق نسبت به اكرم زيداً الفاسق و لا تكرم زيداً الفاسق است . بنابراين در مقام ، فرمايش شيخ اين است كه ما چهار دليل داريم يك دليل عامّ داريم كه مطلق رضاع محرِّم است و آن عامّ كتابى است و يك دليل داريم كه رضاع به عشر و كمتر از عشر محرِّم نيست زيرا اگر رضاع عشر محرّم نباشد به طريق اولى كمترش محرِّم نيست و اين دليل دوم مخصص آن عامّ است و سپس دو دليل أخص و متعارض داريم كه يكى دلالت مىكند كه رضاع عشر متوالى نشر حرمت مىكند و ديگر مىگويد نشر حرمت نمىكند و اين دو از آن خاص كه مخصّص كتاب است أخصّ است اين دو اخص تعارض و تساقط مىكنند به آن دليل كه گويد عشر و لو متوالى باشد محرّم است رجوع مىكنيم كه عامّ فوق نسبت به اين دو اخص است هر چند خودش نسبت به آن عامّ كتابى خاص است . پس ايراد مرحوم آقاى خويى به شيخ وارد نيست .\r\n\r\n","description":"","footnote":"","page_name":" 4755 ","page_number":161},
  {"content":"\r\n\r\n\r\nمرجع در متعارضين تساقط است يا تخيير ؟\r\nلكن يك سؤال باقى مىماند كه چرا شيخ در تعارض دو دليل أخص چرا مرجع را تساقط قرار داده است و سراغ تخيير نرفته است ؟ توضيح اينكه در تعارض دليلين متعارضين در فرض عدم ترجيح مقتضاى قاعدهء اوليه تساقط است اما در خصوص خبرين متعارضين متكافئين روايات دالّ بر تخيير داريم كه مرحوم شيخ خود ادلهء تخيير را در خصوص تعارض روايات قبول دارد و از نظر كبروى قائل است كه در خبرين متعارضين متكافئين بايد قاعدهء ثانويّهء مستفاد از روايات كه همان تخيير است رجوع كرد ، لكن در مقام ، شيخ سراغ اين قاعدهء ثانويه نرفته است . با آنكه طبق مبنايش چون فرض ، صورت تكافؤ است بايد تخيير قائل شد و ممكن است كسى دليل نفى كه مطابق با عام فوق است را اختيار كند و بگويد نشر حرمت نمىكند و ممكن است دليل اثبات را كه مخصِّص آن عام فوق است را اختيار كند و بگويد نشر حرمت مىكند . بنابراين ، سؤال اين است كه شيخ در تعارض خبرين متكافئين مفصل بحث كرده و بنابر سببيّت ، مقتضاى قاعده را تخيير دانسته و بنا بر طريقيت مقتضاى قاعدهء اوليه را تساقط و مقتضاى قاعدهء ثانويه مستفاد از روايات را تخيير دانسته است ( البته مرحوم آقاى خويى روايات تخيير را تمام نمىداند و در سند يا دلالت آنها خدشه كرده است . ) پس چرا شيخ در مقام ، طبق آن قاعده عمل كرده است ؟ اين بحث را در جلسهء بعد ان شاء اللّه تعالى دنبال مىكنيم .\r\n« * و السلام * »\r\n\r\n","description":"","footnote":"","page_name":" 4756 ","page_number":162},
  {"content":"\r\n\r\n\r\n7 / 12 / 1381 چهارشنبه درس شمارهء ( 517 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس :\r\nدر اين جلسه مختار شيخ در جمع بين روايات مختلف دال بر مقدار رضعه معتبر در نشر حرمت را مطرح مىكنيم و آن را مورد نقد قرار مىدهيم ، سپس مطالبى از شهيد ثانى نقل كرده و نكته‌اى درباره آن متذكر مىشويم . آنگاه به رفع تعارض در روايات مسأله پرداخته و خود ، اعتبار پانزده رضعه را اختيار خواهيم كرد .\r\n* * * \r\nبيان مختار شيخ انصارى :\r\nمرحوم شيخ انصارى چنانچه در جلسه پيش گذشت پس از بيان تعارض بين دو دسته رواياتى كه مقتضاى يك دسته ، نشر حرمت به وسيله 10 رضعه متوالى است ( روايت فضيل و مفهوم موثقه عمرو بن يزيد و روايت هارون بن مسلم ) دو دسته ديگر بر عدم نشر حرمت دلالت مىكند . ( روايت زياد بن سوقه مىفرمايد : بعد از تعارض و تساقط رجوع به عام فوق مىشود كه عبارت است از رواياتى كه دلالت مىكند بر عدم نشر حرمت به وسيله ده رضعه و كمتر از آن « 1 » .\r\n\r\nنقد مختار مرحوم شيخ ( رحمه الله )\r\nطبق قواعد ، اگر هر دو دسته روايات تساقط كنند بايد مثل مرحوم شيخ عمل كرد و به همين عام فوق رجوع نمود نه عام بالاتر كه اصل حرمت به وسيله رضاع را بيان مىكند چون اصولًا وجود چنين عامى را كه اصل حرمت را به وسيله رضاع به\r\n\r\n\r\n","description":"","footnote":"\r\n( 1 ) - كتاب النكاح ، شيخ انصارى ، ص 311 .\r\n","page_name":" 4757 ","page_number":163},
  {"content":"\r\n\r\nصورت مطلق و بدون شرايط بيان كند ، ما منكر شديم .\r\nولى نكته‌اى كه قابل ذكر است اين است كه مختار شيخ ( رحمه الله ) در تعارض بين روايات در صورت تكافؤ و فقد مرجحات ، تخيير است ، پس چرا در اينجا به تخيير قايل نشده و به تساقط و رجوع به عام فوق قايل شده است ؟\r\nالبته مىتوان اختيار شيخ ( رحمه الله ) را بنابر يك مبنا قابل تصحيح دانست به اين تقريب كه موافقت كتاب را به گونه‌اى خاص تفسير كرده ، بگوييم منظور از موافقت كتاب ، موافقت با قواعد ثابت شده از جانب خداوند است ( ما كتب الله على العباد ) و لو اين قواعد به وسيله سنت ثابت شده باشد ( چنانچه مختار مرحوم خوئى نيز چنين است ) و چون نفى ناشريت حرمت به وسيله عشر رضعه و مادون آن از امور ثابت شده به وسيله سنت است ، لذا بعد از تعارض بين دو دسته روايات سابق ، آن دسته كه عدم نشر حرمت را بيان مىكرد به خاطر ترجيح به موافقت با كتاب مقدم مىشود . لكن اين نيز از باب ترجيح است نه رجوع به عام فوق پس از تساقط .\r\n\r\nتذكر يك نكته در كلام شهيد ثانى\r\nمرحوم شهيد ثانى در شرح لمعه فرموده است : دليل بر نشر حرمت به وسيله 15 رضعه روايت زياد ابن سوقه و اخبار ديگر است . سپس فرموده : اين ادله يا ضعيف السند است و يا قريب من الضعف « 1 » ؛ ايشان دليل ضعيف بودن را توضيح نداده كه كدام است ، ولى در حاشيه‌اى كه از ايشان است قريب من الضعيف را 2 موثقه قرار مىدهد .\r\nو چون روايات دال بر نشر حرمت به وسيله 15 رضعه تنها روايت زياد ابن سوقه و مرسله مقنع است ، احتمالًا منظور ايشان از آن دو موثقه روايت عبد الله بن بكير و روايت عبيد بن زراره مىباشد كه دلالت بر عدم نشر حرمت به وسيله ده رضعه مىكند .\r\n\r\n\r\n","description":"","footnote":"\r\n( 1 ) - شرح لمعه رحلى ، خط عبد الرحيم ، ج 2 ، ص 69 .\r\n","page_name":" 4758 ","page_number":164},
  {"content":"\r\n\r\n1 - « على ابن الحسن بن فضال عن يعقوب بن يزيد عن ابن ابى عمير عن عبيد بن زراره عن ابى عبد الله ( عليه السلام ) قال : سمعته يقول : عشر رضعات لا يحرّمن شيئاً « 1 » »\r\n2 - « على ابن الحسن بن فضال عن اخويه عن أبيهما عن عبد الله بن بكير عن ابى عبد الله ( عليه السلام ) قال : سمعته يقول : عشر رضعات لا تحرّم « 2 » » .\r\nوجه دلالت اين دو موثقه همچنان كه وى در مسالك فرموده ، بدين شكل است كه اين 2 روايت بالمطابقه نشر حرمت به وسيله 10 رضعه را باطل مىكند و چون اجماع بر اين است كه اگر ده رضعه نشر حرمت نكرد بين 10 تا 15 و بالاتر از 15 رضعه ملاكى وجود ندارد ، پس اين دو روايت بالملازمه دلالت بر نشر حرمت به وسيله 15 رضعه مىكند . و علت اينكه ايشان تعبير به قريب من الضعف براى دو موثقه مذكور نموده اين است كه امثال شهيد ثانى ( رحمه الله ) موثقات را كافى نمىدانند .\r\n\r\nاشكال بر مرحوم شهيد ثانى :\r\nمىگوييم اگر اين 2 موثقه را از ادله دال بر نشر حرمت به وسيله 15 رضعه گرفتيم و به خاطر موثقه بودن آنها را ضعيف داشتيم ، صحيحه على ابن رئاب « 3 » كه داراى همين مضمون است كه ديگر موثقه نيست كه بتوان آن را قريب من الضعف دانست « 4 » .\r\n\r\nبررسى روايات و جمع بين آنها :\r\nآيا بين رواياتى كه دال بر نشر حرمت به وسيله 10 رضعه بود و روايت زياد ابن\r\n\r\n\r\n","description":"","footnote":"\r\n( 1 ) - وسائل الشيعة ، باب 2 از ابواب ما يحرم بالرضاع ، ج 3 و 4 .\r\n( 2 ) - وسائل الشيعة ، باب 2 از ابواب ما يحرم بالرضاع ، ج 3 و 4 .\r\n( 3 ) - وسائل الشيعة ، باب 2 از ابواب ما يحرم بالرضاع ، ج 2 .\r\n( 4 ) - البته شهيد ثانى ( رحمه الله ) عبارت ضعيف و قريب من الضعيف را در توجيه كلام شهيد اول كه نشر حرمت به وسيله عشر را قايل است بيان مىكند و الّا خود ايشان بعد از آن مىفرمايد « و فيه نظر » و ادله دال بر نشر به وسيله عشر را غير تام مىداند و در آخر مراجعه به صحيحه على ابن رئاب نموده و با بيانى قايل به نشر به وسيله 15 رضعه مىشود - مقرّر .\r\n","page_name":" 4759 ","page_number":165},
  {"content":"\r\n\r\nسوقه تعارض وجود ندارد و در صورت وجود تعارض آيا در بين مرجحى وجود دارد يا نه ؟\r\nمىگوييم : مىتوان نفى تعارض بين اين روايات كرد :\r\nاما روايت فضيل بن يسار « 1 » را اگر قبول كرديم كه عشر رضعات در ذيل آن آمده است ، قطعاً تعارض دارد و بايد به سراغ بحث مرجحات رفت ولى قبلًا گذشت كه دليل بر حجيت نقل مرحوم شيخ كه داراى ذيل ( ثم يرضع عشر رضعات يروى الصبى و ينام ) بود ، نداريم و اما نسبت به چند روايت ديگر كه بالمفهوم دال بر نشر حرمت به وسيله 10 رضعه بود ، مىگوييم . روايت مىگويد در صورت تفرق بين رضعات نشر حرمت نمىكند . و ظاهر تفرق اعم است از ارضاع زن ديگرى در بين و از دادن غذايى غير شير مثل قند آب ( چنانچه معمول و متعارف است ) و در بحث كميّت زمانى ( 1 شبانه روز ) آمده است كه تفرق به هر دو شكل ، مانع از نشر حرمت است .\r\nحال در اين دسته از روايات بايد خلاف ظاهرى را جهت رفع تعارض مرتكب شد يا بگوييم منظور از ده رضعه 1 شبانه روز است ( هم چنان كه از اهل فن سؤال شده و متعارف نيز مىباشد ) ، پس از تفرق به نحو اعم حاصل شد ، ديگر در نشر حرمت كفايت نمىكند و يا بگوييم منظور از تفرق ، تفرق خاص است كه رضاع زن ديگرى باشد .\r\nو بعد از تصرف ديگر ، اين روايات تصرف شده صلاحيت معارضه با روايت مصرّح را به خاطر تعدد موضوع دو دسته روايات ندارد . همچنين اگر به مفهوم هم قايل شويم مىگوييم گاهى مفهوم فى الجمله است ؛ مثلًا ان جاء زيد فاكرمه دلالت دارد كه اكرام زيد به نحو مطلق واجب نيست ، ولى انحصار هم از آن فهميده مىشود يا نه ؟ خيلىها مثل مرحوم بروجردى و سيد مرتضى ( رحمه الله ) هم كه به مفهوم قايل شده‌اند ، مفهوم فى الجمله را مىگويند نه علت منحصره را . يعنى اينكه شرط يا\r\n\r\n\r\n","description":"","footnote":"\r\n( 1 ) - وسايل الشيعة ، كتاب النكاح ، باب 2 از ابواب ما يحرم بالرضاع ، ج 11 .\r\n","page_name":" 4760 ","page_number":166},
  {"content":"\r\n\r\nوصف هيچ دخلى در حكم نداشته باشد را نمىتوان ثابت كرد ، نه اينكه دلالت بر انتفاء عند الانتفاء بكند ( و اين مطلب اختصاصى به مفهوم شرط ندارد و در مفهوم وصف و . . . هم مىتوان گفت ) .\r\nحال در اين روايات هم مىتوان به مفهوم فى الجمله قايل شد ، بدين صورت كه توالى ده رضعه‌اى كه در ضمن 1 شبانه روز حاصل مىشود منظور بوده است ؛ ولى اگر فقط ده رضعه متوالى بود و طى 1 شبانه روز كامل نبود باز نشر حرمت نمىكند .\r\nپس منافاتى با روايت 15 رضعه ندارد .\r\n\r\nتساقط يا ترجيح ؟\r\nاگر نتوانستيم بين اين روايات جمع برقرار نمائيم و به تخيير هم قايل نشديم ( در مراجعه به ادله تخيير روشن مىشود كه قول به تخيير محكم نيست ) . بايد به تساقط قايل شويم و رجوع نماييم به ادله‌اى كه صريحاً مىگفت با 10 رضعه نشر حرمت ثابت نيست ؛ زيرا نوبت به ترجيح نمىرسد چون ترجيح به موافقت كتاب در بين نيست زيرا آيه شريفه رضاع در مقام بيان نيست و اما ترجيح سندى هم در بين نيست ، زيرا هر دو دسته موثقه هستند و اما ترجيح به مخالفت با عامه هم وجود ندارد به خاطر مخالفت هر دو دسته با عامه همچنانكه در مستند مرحوم نراقى آمده است .\r\nمرحوم خوئى در صحيحه ابن زراره بيانى دارد « 1 » كه اينكه حضرت جواب سؤال را نداده‌اند ، گاهى به علت آن است كه حضرت مطلب را ( حرمت به وسيله 10 رضعه ) قبول نداشته‌اند و گاهى به خاطر آن است كه مطلب را قبول داشته‌اند ولى در بيان آن محذور داشته‌اند و در اين روايت هم احتمال دوم مىرود ، پس نمىتوان گفت حضرت ، حرمت نشر به وسيله 10 رضعه را قبول نداشته‌اند .\r\nنتيجه مىگيريم كه مقتضاى جمع بين ادله و همچنين قواعد نشر حرمت به\r\n\r\n\r\n","description":"","footnote":"\r\n( 1 ) - احكام الرضاع ، ص 118 .\r\n","page_name":" 4761 ","page_number":167},
  {"content":"\r\n\r\nوسيله 15 رضعه است كه اشهر بين اصحاب حتى بين المتقدمين نيز مىباشد .\r\nمرحوم خوئى مىگويد : مشهور قدما و محققين از فقهاى متأخر به ده رضعه قايل شده‌اند « 1 » .\r\nولى در مراجعه مشخص مىشود كه ميان قدما ، مرحوم شيخ طوسى كه بر قبلىهاى خود و تا حدودى بر فقهاء بعدى خود مقدم است در 6 كتاب ، 15 رضعه را انتخاب نموده است . همچنين محقق حلى كه بزرگ فقهاى درجه اول است در دو كتاب خود به 15 رضعه قايل شده است . محقق كركى نيز كه در رأس فقهاء درجه دوم است به 15 رضعه قايل شده است .\r\nبلى مخالف در ميان فقهاء درجه اول ، تنها شهيد اول است كه قايل به ده رضعه شده است . در هر حال قول اشهر همان 15 رضعه است .\r\n\r\nموافقت با احتياط\r\nبعضى احتياط را قول به ده رضعه دانسته‌اند و به همين خاطر اين قول را ترجيح داده‌اند :\r\nمىگوييم : شهيد ثانى و ديگران در ردّ اين كلام گفته‌اند در هر كدام از دو قول از جوانب مختلف احتياط وجود دارد . مثلًا در ازدواج با خواهر رضاعى كه با او ده رضعه شير خورده است ، احتياط عدم ازدواج است ( نشر حرمت ) ؛ ولى در بحث جواز نظر به چنين خواهرى ، احتياط عدم جواز و رعايت قول 15 رضعه است .\r\n( عدم نشر حرمت )\r\nهمچنين اگر عقدى صورت گرفت بعد از آن احتياط در عدم تمتعات و بطلان عقد است ( نشر حرمت ) ؛ ولى اعطاى مهريه مطابق با احتياط است . ( عدم نشر حرمت )\r\n\r\n\r\n","description":"","footnote":"\r\n( 1 ) - احكام الرضاع ، ص 120 .\r\n","page_name":" 4762 ","page_number":168},
  {"content":"\r\n\r\n\r\nتعارض با 2 روايت ديگر\r\nدو روايت ديگر وارد شده كه ممكن است گمان شود با 15 رضعه تعارض دارد .\r\nروايت اول : روايتى است كه شيخ در تهذيب و استبصار از كتاب علاء بن رزين نقل مىكند :\r\n« باسناده عن العلاء بن رزين عن ابى عبد الله ( عليه السلام ) قال : سألته عن الرضاع ؟ فقال : لا يحرم من الرضاع الا ما ارتضع من ثدى واحد سنة « 1 » » .\r\nكه دلالت بر نشر حرمت در رضاعى مىكند كه يك سال طول بكشد .\r\nروايت دوم ، روايت عبيد بن زراره\r\n« عن عبيد بن زراره عن ابى عبد الله ( عليه السلام ) قال : سألته عن الرضاع ؟ فقال : لا يحرم من الرضاع الّا ما ارتضع من ثدى واحد حولين كاملين « 2 » .\r\n\r\nرفع تعارض و توجيه اين دو روايت « 3 »\r\nروايت دوم را مرحوم شيخ طوسى حمل نموده بر اينكه حولين ، ظرف مرتضع باشد ، پس معناى آن اين مىشود كه رضاع محرم ، رضاعى است كه تا 2 سالگى طفل باشد نه آنكه معناى آن اين باشد كه بايد 2 سال شير بخورد تا رضاع محرم حاصل شود .\r\n( ثدى واحد منظور كنايه از امرأة واحدة بودن است و الّا به معنى حقيقى خودش را كسى قايل نشده و خلاف اجماع است ) .\r\nو اما روايت اول : به خاطر اينكه تمام رواياتى كه نشر حرمت را در اثر ( انبات لحم و اشتداد عظم ) ثابت مىدانست ، با اين روايت معارض و مخالف است ، متروك مىشود .\r\n\r\n\r\n","description":"","footnote":"\r\n( 1 ) - وسايل الشيعة ، كتاب النكاح ، باب 2 از ابواب ما يحرم بالرضاع ، ج 13 .\r\n( 2 ) - وسايل الشيعة ، كتاب النكاح ، باب 5 از ابواب ما يحرم بالرضاع ، ج 8 .\r\n( 3 ) - استاد مد ظله در جلسات بعدى با شرح بيشترى به توجيه اين دو روايت مىپردازند .\r\n","page_name":" 4763 ","page_number":169},
  {"content":"\r\n\r\nو براى اينكه به كلّى ترك نشود توجيهاتى بيان شده است از جمله در كشف اللثام آمده است كه سنّة به ضم سين است كه منظور اين مىشود كه حرمت رضاع از امرأة واحد بنابر سنت است نه آنكه در كتاب آمده باشد « 1 » ، پس اين دو روايت نيز با معيار 15 رضعه تنافى ندارد .\r\nنتيجه مىگيريم كه قول به نشر حرمت به وسيله 15 رضعه - كما هو المشهور - قول صحيح است .\r\n« * و السلام * »\r\n\r\n\r\n","description":"","footnote":"\r\n( 1 ) - كشف اللثام ، چاپ جامعه مدرسين ، ج 7 ، ص 137 .\r\n","page_name":" 4764 ","page_number":170},
  {"content":"\r\n\r\n\r\n16 / 1 / 1382 شنبه درس شمارهء ( 518 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به بررسى اقوال فقهاء در مورد كفايت ارتضاع يك شبانه روز براى نشر حرمت مىپردازيم و با توجه به وجود افرادى كه اين معيار را نپذيرفته‌اند و يا در آن ترديد داشته و يا اصلًا نامى از آن نبرده‌اند ، نتيجه مىگيريم كه اتفاق فقهايى كه اين مقدار را كافى مىدانند در حدى نيست كه اجماع بر اين قول را تمام كند .\r\n* * * پيش از اين دانستيم كه كميت معتبر براى نشر حرمت به وسيله رضاع به سه چيز است : اثر ، عدد و زمان . در گذشته درباره اثر و عدد به تفصيل بحث كرديم ، اينك به بررسى كميت زمانى مىپردازيم .\r\nدر شرايع ارتضاع يك شبانه روز را موجب نشر حرمت دانسته است ، صاحب جواهر دليل آن را علاوه بر وجود نص ، با نقل عباراتى از فقهاء تقريبا مدعى انعقاد اجماع نيز شده است . مىگويد : « لا شك فى ثبوت التحريم لو رضع يوما و ليلة للموثق المزبور المعتضد بمرسل المقنع المذكور و فتوى الطائفة قديما و حديثا بل قد يظهر من محكى التبيان و مجمع البيان و الغنية و الايضاح و غيرها عدم الخلاف فيه ، و فى الخلاف اجماع الفرقة عليه و فى محكى التذكرة نسبته الى علماء الامامية و فى كشف اللثام الاتفاق عليه « 1 » »\r\n\r\n1 - مناقشة استاد - مد ظله - بر نسبت اتفاق علما به كشف اللثام توسط صاحب جواهر .\r\n\r\n\r\n","description":"","footnote":"\r\n( 1 ) - جواهر الكلام ، ج 29 ، ص 286 .\r\n","page_name":" 4765 ","page_number":171},
  {"content":"\r\n\r\nمراد صاحب كشف اللثام از آن چيزى كه اماميه بر آن اتفاق دارند كفايت ارتضاع يك شبانه روز براى نشر حرمت كه مورد بحث است نمىباشد ، بلكه ايشان پس از اينكه موثقه زياد بن سوقه كه مدرك كفايت يك شبانه روز است را نقل مىكند مىگويد در سند آن عمار بن موسى الساباطى كه فطحى مذهب است قرار گرفته و همه اتفاق دارند كه روايات موثقه حجت بوده و بايد مورد عمل قرار گيرد . بديهى است اتفاق همه بر حجيت موثقات لزوما به معناى فتواى همه به خصوص اين روايت نيست . چون ممكن است روايتى را حتى اگر صحيحه باشد فى نفسه حجت بدانيم لكن آن را به جهت وجود معارضاتى كه قوىتر از آن است طرح كرده به معارض آن عمل كنيم ، پس صاحب كشف اللثام را نبايد - آن طور كه در جواهر گفته - از كسانى شمرد كه مدعى اتفاق اماميه بر كفايت يك شبانه روز مىباشند .\r\n\r\n2 - بررسى اقوال فقهاء\r\nسابقا گفتيم ابن جنيد مىگويد رضعه واحده - كه اقل از يك شبانه روز است - نيز كافى است ولى ما اكنون عقد اثباتى قضيه يعنى كفايت يك شبانه روز را از نظر فتاواى فقهاء مورد تحقيق قرار مىدهيم نه عقد سلبى آن ، يعنى عدم كفايت كمتر از يك شبانه روز كه ابن جنيد بر خلاف آن گفته و بحث آن قبلا گذشت .\r\nبا مراجعه به اقوال فقهاء از قرن چهارم به بعد در مىيابيم كه در تمام قرون فتواى معتنابه آنان كفايت يك شبانه روز است ، از فقهاى قرن چهارم شيخ صدوق متوفاى 381 در مقنع روايت زياد بن سوقه دال بر كفايت يك شبانه روز را مرسلا نقل مىكند كه ظاهرش دلالت بر مختار او مىكند ، در قرن پنجم أبو الصلاح حلبى متوفاى 447 و شيخ طوسى متوفاى 460 در شش كتاب خود : تهذيب ، استبصار ، نهايه ، مبسوط ، خلاف و تبيان ، و ابن براج متوفاى 481 به آن فتوى داده‌اند ، در قرن ششم ابو الفتوح رازى كه متوفاى پانصد و اندى است ، و طبرسى صاحب مجمع البيان متوفاى 548\r\n\r\n","description":"","footnote":"","page_name":" 4766 ","page_number":172},
  {"content":"\r\n\r\nو ابن حمزه صاحب وسيله كه سنه 562 در حال حيات بوده و قطب راوندى متوفاى 573 و ابن زهره متوفاى 585 و ابن ادريس متوفاى 598 كه همه از معاريف اين قرن به شمار مىروند به كفايت يك شبانه روز فتوى داده‌اند . در قرن هفتم هم محقق حلى متوفاى 672 در شرايع و نافع و عموزاده او يحيى بن سعيد متوفاى 689 به آن فتوى داده‌اند . در قرن هشتم علامه حلى متوفاى 726 غير از كتاب مختلف كه اين مسأله را در آن مطرح نكرده در ساير كتابهايش ، قواعد ، تحرير ، تذكره ، تبصره ، ارشاد ، تلخيص و پس از او شهيد اول كه در رأس فقهاى درجه اول اماميه است در لمعه و غاية المراد همين فتوى را داده‌اند . در قرن نهم فاضل مقداد متوفاى 826 در كنز العرفان اين فتوى را اختيار كرده است ، در قرن دهم محقق ثانى متوفاى 940 كه در رأس فقهاى درجه دوم اماميه است به آن فتوى داده و شهيد ثانى كه او نيز از فقهاى مهم درجه دوم است در مسالك به آن تمايل پيدا كرده است ، در قرن يازدهم فيض متوفاى 1091 در مفاتيح و در ظاهر وافى همچنين مجلسى اول در روضة المتقين فتوى داده‌اند ، در قرون بعدى نيز فتواى معروف و مستقر فقها همه بر كفايت يك شبانه روز است .\r\nعلاوه بر فتواى افرادى كه نام برديم برخى دعواى اجماع هم كرده‌اند . شيخ در خلاف مىگويد هر چند نسبت به كفايت كمتر از يك شبانه روز ميان عامه و خاصه اختلاف است ، لكن نسبت به يك شبانه روز بين تمام مسلمين اجماع مستقر است كه موجب نشر حرمت مىشود . همچنين فاضل مقداد در كنز العرفان مدعى اجماع شده ، علامه در تذكره مىگويد فتواى اماميه اين چنين است ، برخى ديگر عباراتى دارند كه يك نحوه ظهور در وجود اتفاق و عدم الخلاف دارد مثلا فخر المحققين در ايضاح پس از اينكه سه طريق اثر ، زمان و عدد را در تفسير كميت ذكر مىكند در مورد عدد مىگويد « فيه الخلاف » معلوم مىشود كه ايشان در مورد اثر و زمان معتقد به عدم وجود مخالف مىباشد و همين طور ابن زهره در غنيه در مورد عدد مىگويد\r\n\r\n","description":"","footnote":"","page_name":" 4767 ","page_number":173},
  {"content":"\r\n\r\nاختلافى است ولى در مورد زمان بدون ذكر اختلاف فقط آن را به يك شبانه روز تفسير مىكند .\r\nبلى صاحب جواهر از عبارت تبيان كه « عندنا » گفته و از عبارت مجمع البيان كه « قال اصحابنا » گفته نيز استظهار عدم الخلاف بين الاماميه كرده است ، ولى به نظر مىرسد ظهور آن چندان روشن نيست ، زيرا نظر آنها چنانچه از كلامشان بر مىآيد معطوف به عقد سلبى قضيه يعنى عدم كفايت كمتر از تقادير مذكوره از نظر اماميه در مقابل عامه كه كمتر هم گفته‌اند مىباشد و ظهور آن نسبت به عقد اثباتى و بيان كفايت اين تقادير نزد تمامى فقهاى اماميه چندان واضح نيست ، در هر حال فتاواى فقها از صدر اول تاكنون اين گونه بود كه نقل كرديم .\r\n\r\n3 - مناقشه استاد - مد ظله - در تماميت اجماع\r\nبا توجه به فتاوايى كه از فقهاء در تمام قرون نقل كرديم و دعواهاى اجماع و عدم خلاف ، ممكن است استفاده گردد كه تماميت اجماع در اين مسأله بلااشكال است چنانچه از ظاهر جواهر هم همين طور استفاده مىشود ، ولى به نظر ما اين تماميت جاى بحث و كلام دارد چون اقوال مخالفى هم وجود دارد كه بدون بحث درباره آنها نمىتوان اجماع را تمام دانست .\r\nيكى از آنها قول صاحب فقه رضوى است كه ظاهراً شلمغانى مىباشد ، و او معيار را سه شبانه روز مىداند . كتاب فقه رضوى چنانچه از عبارات خود كتاب بر مىآيد و ما به برخى از موارد آن سابقا در همين مبحث اشاره كرده‌ايم مسلماً از امام ( عليه السلام ) نيست و بايد از تأليفات يكى از علماى اماميه باشد . به نظر مىرسد اين كتاب همان گونه كه مرحوم آقاى سيد حسن صدر هم در رساله‌اى در خصوص آن فرموده ، همان كتاب التكليف محمد بن على شلمغانى متوفاى 322 باشد كه آن را در زمان استقامتش پيش از اينكه امر سفارت امام عصر - ارواحنا فداه - به حسين بن روح منتقل شود و او در اثر عدم تحمل آن منحرف گردد نوشته و خود كتاب فى\r\n\r\n","description":"","footnote":"","page_name":" 4768 ","page_number":174},
  {"content":"\r\n\r\nنفسه مورد تأييد نواب حضرت قرار داشته است . زيرا شهيد اول در ذكرى ، آن طور كه ما به طور اتفاقى برخورد كرديم و ممكن است موارد بيشترى هم پيدا شود ، دو فتواى استثنايى و غير متعارف از شلمغانى نقل مىكند كه ديگران به آن ملتزم نيستند و اين دو فتوى هر دو در كتاب فقه رضوى هم يافت مىشود ، مىگويد معيار كر بودن آب اين است كه اگر سنگى به وسط آب انداخته شود موجش به طرفين آن نرسد و اگر برسد آن آب ، قليل است و يا مىگويد دباغى كردن پوست ميته هر چند موجب جواز نماز خواندن با آن نمىگردد ولى موجب پاك شدن آن مىشود . لذا استظهار مىشود كه كتابى كه در زمان مجلسى در دست علما قرار گرفته و موسوم به فقه رضوى شده همان كتاب التكليف شلمغانى باشد كه صرف نظر از انحراف خود او ، كتابش مورد تأييد نواب امام ( عليه السلام ) قرار داشت . در هر حال صاحب اين كتاب چه شلمغانى در زمان استقامتش باشد و يا عالم ديگرى از فقهاى اماميه ، معيار نشر حرمت را سه شبانه روز دانسته است .\r\nصدوق در هدايه پانزده شبانه روز را معيار شمرده مىگويد : « قال النبى ( صلى الله عليه و آله ) يحرم من الرضاع ما يحرم من النسب و لا يحرم من الرضاع الا رضاع خمسة عشر يوما و لياليهن و ليس بينهن رضاع « 1 » » .\r\nايشان جمله « يحرم من الرضاع ما يحرم من النسب » را به عنوان روايت آورده ، اما جمله بعدى چندان واضح نيست كه آيا به عنوان روايت آورده يا نظر خودش بوده است ، چنانچه در برخى كتب ديگر صدوق و غير او گاهى اين اضافات از خود مؤلف به چشم مىخورد ، ولى در هر حال ، جمله اخير يا فتواى او است كه مشعر به وجود روايت به همان مفاد است يا روايتى است كه مشعر است فتواى او هم طبق مضمون آن باشد ، زيرا قدما نوعا مطابق عبارات روايات كتب فتوايى خود را مىنوشته‌اند .\r\n\r\n\r\n","description":"","footnote":"\r\n( 1 ) - مستدرك الوسائل ، ابواب ما يحرم بالرضاع ، باب 2 ، ج 1 .\r\n","page_name":" 4769 ","page_number":175},
  {"content":"\r\n\r\nان قلت : به قرينه اينكه ايشان عدد را به عنوان معيار ديگر اصلا ذكر نكرده ، ممكن است وى با اين عبارت در مقام بيان كميت عددى بوده ، منتهى تصحيفى در كلامش صورت گرفته است و صحيح آن چنين است : « و لا يحرم من الرضاع الارضاع خمس عشرة رضعة و ليس بينها رضاع » .\r\nقلت : مىتوان مطمئن شد كه تصحيفى صورت نگرفته زيرا عدم ذكر عدد در كلام ايشان ممكن است به اين جهت باشد كه وى مانند برخى ديگر كه در دليل آن اشكال كرده‌اند او نيز دليل عدد را مخدوش مىدانسته كه نامى از آن نبرده است ، علاوه بر اينكه صدوق همين عبارت را در مقنع هم آورده و بعيد است در هر دو كتاب تصحيف صورت گرفته باشد لذا ما مطمئن مىشويم كه نه تنها عبارت هدايه به همين نحو بوده كه به دست ما رسيده بلكه او و استادش محمد بن حسن بن وليد نيز به آن فتوى داده و آن را مفاد روايت هم مىدانسته‌اند . البته در اين مقنع مطبوع كه فعلا در دست است عبارت پانزده مرتبه آمده است : « لا يحرم من الرضاع الا ما انبت اللحم و شد العظم قال و سئل الصادق ( عليه السلام ) هل لذلك حد فقال : لا يحرم من الرضاع الارضاع يوم و ليلة او خمس عشرة رضعة متواليات لا يفصل بينهن « 1 » » ولى شش تن از فقها از مقنع صدوق « 2 » عبارتى نقل مىكنند كه غير از اينكه آن عبارت مطابق فتواى او در هدايه است مشتمل بر زياداتى نيز مىباشد كه قابليت حمل بر تصحيف نداشته و معلوم مىشود آن زيادات كه مفاد روايت هم بوده اصلا به دست ما نرسيده است . اين شش فقيه عبارتند از : علامه در مختلف و همشيره زاده او در كنز الفوائد و فاضل مقداد در تنقيح و ابن فهد در مهذب البارع و صاحب مدارك در نهاية المرام و بحرانى در حدائق ، عباراتى كه آنان نقل مىكنند چنين است : « روى انه لا يحرم من الرضاع الا رضاع خمسة عشر يوما و لياليهن ليس بَينهنَّ رضاع ، قال : و به كان يفتى شيخنا محمد بن\r\n\r\n\r\n","description":"","footnote":"\r\n( 1 ) - وسائل ابواب ما يحرم بالرضاع ، باب 2 ، ج 14 .\r\n( 2 ) - غير از فاضل مقداد كه اين عبارت را فقط به صدوق نسبت داده ، ديگران آن را به كتابش مقنع نسبت مىدهند .\r\n","page_name":" 4770 ","page_number":176},
  {"content":"\r\n\r\nالحسن قال : و روى انه لا يحرم من الرضاع الا ما كان حولين كاملين قال : و روى انه لا يحرم من الرضاع الا ما ارتضع من ثدى واحد سنة « 1 » » .\r\nپس صدوق كه در نيمه دوم قرن چهارم بوده ، پانزده شبانه روز را نقل كرده و آن را مطابق فتواى استادش ابن وليد دانسته كه مىتوان گفت مختار خود وى هم بوده است ، همچنانكه برخى از اين شش فقيه مىگويند خود صدوق اين معيار را محتمل دانسته است ، مجلسى هم در روضة المتقين استظهار مىكند كه صدوق كه روايت سنه و حولين را آورده ظاهراً فتواى خود او هم بر اين است ، يعنى اقلًا بايد يك سال شير خورده باشد .\r\nغير از شلمغانى و صدوق و ابن وليد ، صاحب مدارك هم در اينكه معيار يك سال است يا دو سال ترديد كرده و مىگويد : « و المسألة قوية الاشكال » سبزوارى هم در كفايه ضمن اينكه مسأله را قوى الاشكال دانسته به معيار دو سال تمايل دارد .\r\nمجلسى دوم هم فقط فتواى مشهور را نقل كرده و خودش اظهار نظر نمىكند كه حكايت از ترديد او دارد .\r\nغير از اين افراد عده‌اى هم مانند مفيد در مقنعه و سلا در مراسم و مهذب الدين نيلى در نزهة الناظر در مقام بيان معيار نشر حرمت ، معيار يك شبانه روز را اصلا ذكر نكرده‌اند . عبارت مقنعه چنين است : « و الذى يحرم النكاح من الرضاع عشرة رضعات متواليات لا يفصل بينهن برضاع امراة اخرى » و پس از آن به ذكر شرائط آن پرداخته از معيار زمانى نامى نمىبرد . سلا هم در مراسم مىگويد : « و المحرم من الرضاع عشر رضعات متواليات لا يفصل بينهن برضاع اخرى » . عبارت مهذب الدين هم در نزهة الناظر چنين است : « و الرضاع المحرم خمس عشرة رضعة متواليات لم يفصل بينهن برضاع امراة اخرى » . ظاهر كلام اين افراد كه نامى از معيار يك شبانه روز نمىبرند اين است كه آن را قبول ندارند .\r\n\r\n\r\n","description":"","footnote":"\r\n( 1 ) - وسائل ابواب ما يحرم بالرضاع ، باب 2 ، ج 17 و 16 و 15 .\r\n","page_name":" 4771 ","page_number":177},
  {"content":"\r\n\r\nخلاصه اينكه ، با توجه به اينكه شلمغانى متوفاى 322 در زمان استقامتش ( يا هر عالم ديگر كه مؤلف فقه رضوى باشد ) و ابن وليد متوفاى 343 و صدوق متوفاى 381 ميزان يك شبانه روز را قبول ندارند و صاحب مدارك و سبزوارى و ظاهر مجلسى ثانى ترديد دارند و افرادى مانند مفيد و سلا و مهذب الدين نيلى هنگام نام بردن ميزان حرمت ، اصلا نامى از اين معيار نبرده‌اند ، نمىتوان اين مسأله را آن طور كه صاحب جواهر غير خلافى فرض كرده و مورد بحث قرار نداده متفق عليه و يا مجمع عليه دانست . ادامه بحث ان شاء الله در جلسه آينده .\r\n« * و السلام * »\r\n\r\n","description":"","footnote":"","page_name":" 4772 ","page_number":178},
  {"content":"\r\n\r\n\r\n17 / 1 / 1382 شنبه درس شمارهء ( 519 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس :\r\nدر اين جلسه ، معيار يك شبانه روز در تحريم رضاع را بررسى نموده و وجوه رفع تعارض بين روايات وارده را مطرح مىكنيم .\r\n* * * \r\n1 ) مرورى بر روايات دالّ بر اعتبار يك شبانه روز :\r\nگفته شد كه مشهور اماميه يكى از ملاكات تحريم رضاع را يك شبانه روز شير خوردن مىدانند و مدرك اين مطلب روايت مسند زياد بن سوقه عن ابى جعفر ( عليه السلام ) است كه عمار ساباطى در طريق آن واقع شده و همچنين مرسل صدوق عن الصادق عليه السلام است كه مختصر تفاوتى با هم دارند و طبق قواعدى كه آقايان فقها دارند اينها بايد دو روايت حساب شود .\r\nروايت زياد بن سوقه « قال : قلت لأبي جعفر عليه السلام هل للرضاع حدّ يؤخذ به ؟ فقال : لا يحرم الرضاع اقلّ من رضاع يوم و ليلة او خمس عشرة رضعة متواليات » « 1 »\r\nعمّار ساباطى كه در طريق اين روايت است فطحى است اما فقها او را موثق دانسته و به روايات او عمل كرده‌اند پس سند روايت معتبر است مخصوصاً كه شهرت قوى هم بر عمل به آن است .\r\nصدوق رحمه الله هم در مقنع مىگويد : « سئل الصادق عليه السلام هل لذلك حدٌّ ؟ فقال : لا يحرم من الرضاع الّا رضاع يوم و ليلة او خمس عشرة رضعة متواليات لا يفصل بينهنّ » « 2 »\r\n\r\n\r\n","description":"","footnote":"\r\n( 1 ) - جامع الاحاديث ، باب 5 از ابواب ما يحرم بالنسب و الرضاع ، ح 7 .\r\n( 2 ) - همان جا ، ح 26 .\r\n","page_name":" 4773 ","page_number":179},
  {"content":"\r\n\r\n\r\n2 ) بررسى روايات معارض\r\nدر مقابل اين دو روايت ، روايات متعددى داريم كه به حسب ظاهر تخالفى با اين دو روايت دارند . در تعدادى از روايات كه مشتمل بر صحاح هم هستند ، ملاك نشر حرمت را انبات لحم و اشتداد عظم ذكر كرده و نشر حرمت با ده رضعه را نفى كرده‌اند . از اينها استفاده مىشود كه ده رضعه و لو از نظر زمان يك شبانه روز شده باشد كفايت نمىكند ، مخصوصاً با تعليلى كه در يكى از اين روايات آمده كه ده رضعه انبات لحم نمىكند . و واضح است كه انبات لحم دائر مدار يك شبانه روز شير خوردن نيست ، لذا مفاد اين روايات اين خواهد شد كه رضاع يوم و ليلة عنوان مستقلى نيست و ملاك فقط انبات لحم و اشتداد عظم است . براى رفع اين تعارض دو وجه جمع ذكر شده است :\r\nوجه اول اين است كه روايات انبات لحم متعرض حكم ثبوتى هستند و روايت زياد بن سوقه متعرض حكم اثباتى است . بنابراين ، موضوع حكم واقعى همان انبات لحم و اشتداد عظم است ، ( البته يك مرتبه‌اى از مراتب آن ) كه به حسب متعارف با اين دو امارهء ظاهرى كه در روايت زياد بن سوقه ذكر شده ، حاصل مىشود ، پس اين دو اماره در مقام شك مفيد هستند يعنى مرتبهء دقّى انبات لحم كه اگر مانعى نباشد از همان آغاز شير دادن شروع مىشود كه مسلماً معتبر نيست و يك مرتبه‌اى هم كه انبات لحم كاملًا محسوس است آن هم حكمش روشن است و نياز به اماره ندارد اما در بين اين دو مرتبه ، مراتبى هست كه انسان شك مىكند در اينجا شارع پانزده رضعه را اماره قرار داده بر انبات لحم و همچنين رضاع يوم و ليله را اماره بر آن قرار داده است . البته مىتوانيم مثل بعضى اينطور تعبير كنيم كه رضاع يوم و ليله امارهء بر اماره است يعنى در مواردى كه حساب عدد از دست افراد خارج مىشود و نمىدانند كه آيا پانزده بار شير داده‌اند يا نه ، شارع يوم و ليله را اماره بر پانزده رضعه\r\n\r\n","description":"","footnote":"","page_name":" 4774 ","page_number":180},
  {"content":"\r\n\r\nقرار داده است بنابراين منافاتى ندارد كه شارع نشر حرمت با ده رضعه را نفى كرده باشد و از طرفى رضاع يوم و ليله را عند الشك اماره قرار داده باشد .\r\nوجه دوم كه ما هم قبلًا همين را گفتيم و مقتضاى ظاهر روايتهاى متعدد مىباشد اين است كه موضوع حكم واقعى همان رضاع پانزده رضعه يا يك شبانه روز است و اما مسأله انبات لحم و اشتداد عظم به عنوان حكمت حكم مطرح شده نه علّت حكم يعنى شارع ملاحظه كرده كه آن حدّى كه باعث نشر حرمت مىشود معمولًا در پانزده رضعه هست و يك شبانه روز هم معمولًا مشتمل بر پانزده رضعه مىشود لذا موضوع حكم واقعى را همين دو قرار داده و انبات لحم را حكمت آن دانسته كه به طور متعارف با اين دو حاصل مىشود ولى با اين بيان ، ديگر حكم دائر مدار انبات لحم نخواهد بود . البته مواردى هم كه مراتب بالاى انبات لحم حاصل شده مثلًا چند ماه شير داده كه ديگر هيچ شكى براى عرف باقى نمىماند ، لذا گفتيم و لو ادلّه در مقام بيان حكمت است . اما حكم مسأله يعنى محرّم بودن رضاع حتى اگر برخى شرايط مثل توالى رضعات مراعات نشده باشد استفاده مىشود .\r\nيكى ديگر از رواياتى كه با روايت زياد بن سوقه يك نحوه تنافى دارد صحيحهء محمد بن مسلم عن ابى جعفر أو ابى عبد الله عليه السلام است « قال : اذا رضع الغلام من نساءٍ شتّى فكان ذلك عدّة او نبت لحمه و دمه عليه حرم عليه بناتهنّ كلّهن » « 1 »\r\nاين روايت مىخواهد بگويد اگر مردى زنهاى متعدد دارد و طفلى از اين زنها شير بخورد و آن زنها به دخترهايى شير بدهند اگر رضاع به مقدار معتبر بوده باشد بين آن طفل و همهء آن دخترها نشر حرمت مىشود هر چند اشتراك در مادر رضاعى نداشته باشند بلكه همين كه صاحب لبن يعنى مرد يك نفر باشد براى نشر حرمت كافى است . آنچه به اين بحث مربوط مىشود اين است كه اين روايت در مقام بيان معيار رضاع فقط به اثر و عدد اشاره كرده و هيچ اسمى از زمان نبرده است ، لذا يك نحوه تنافى بين آن و روايت زياد بن سوقه پيدا مىشود .\r\n\r\n\r\n","description":"","footnote":"\r\n( 1 ) - منبع سابق ، ح 3 .\r\n","page_name":" 4775 ","page_number":181},
  {"content":"\r\n\r\nدر جواب اين اشكال مىتوانيم اينطور بگوييم كه ملاك اصلى و اولى حرمت ، همان اثر است اما چون معمولًا اين اثر در پانزده رضعه حاصل مىشود لذا از باب حكمت ، عدد هم به عنوان ملاك ثانوى به اثر ملحق شده است . در مرتبه بعد نيز چون متعارف اين است كه پانزده رضعه بر يك شبانه روز منطبق مىشود ، لذا از باب حكمت ، زمان هم به عنوان ملاك ثالث ملحق به آن دو شده است و در نتيجه هر يك از اين سه معيار كفايت مىكند . با توجه به اين جمع عرفى ديگر اشكالى در اين مطلب نخواهد بود كه بعضى از روايات متعرّض برخى از معيارها و بعضى ديگر از روايات ، متعرض برخى ديگر از معيارها شده‌اند .\r\nروايت موسى بن بكر عن ابى الحسن عليه السلام « قال : قلت له : انّ بعض مواليك تزوّج الى قومٍ فزعم النساء انّ بينهما رضاعاً قال : امّا الرضعة و الرضعتان و الثلاث فليس بشىءٍ الّا ان تكون ضئراً مستأجرةً مقيمةً عليه » « 1 »\r\nاين روايت از نظر سند موثقه است به لحاظ اينكه على بن الحسين ثقهء فطحى است اما از ناحيهء موسى بن بكر اشكالى نيست چون هر چند او را از واقفيه دانسته‌اند ، اما صفوان قبل از واقف از اينها اخذ حديث مىكرده است .\r\nدر مورد كلمهء « زعم » تذكرى لازم است . اين كلمه بر خلاف آنچه تصور شده ، هميشه به معنى خيال باطل نيست ، بلكه يكى از معانى رايج آن كه در كتب لغت ذكر شده و در قرآن هم آمده « گفتن » است . در كلمات علماء هم نقل قول كه مىكنند گاهى مثلًا تعبير مىكنند « زعمت الحنفيه » يعنى « قالت الحنفيه » يا در اسناد اين تعبير وجود دارد كه « زعم لنا ابو حمزة الثمالى » يعنى « قال لنا » . آن طور كه نسبت مىدهند گويا اين نكته مورد غفلت بعضى از قدما واقع شده و به همين دليل از نظر اعتقادى به زرارة قدحى وارد كرده است چون زرارة در روايتى از امام باقر عليه السلام نقل مىكند كه « اخرج كتاباً زعم انّه املاء رسول اللّه و خطّ علىّ عليهما السلام » و از اين تعبير زرارة استفاده كرده\r\n\r\n\r\n","description":"","footnote":"\r\n( 1 ) - منبع سابق ، ح 18 .\r\n","page_name":" 4776 ","page_number":182},
  {"content":"\r\n\r\nاست كه اعتقادات زرارة و از جمله اعتقاد به عصمت هنوز در او محكم نشده بوده ، در حالى كه « زعم » در اينجا به معنى « قال » است و لذا قدحى به زرارة وارد نمىشود .\r\nبرمىگرديم به بحث ما نحن فيه . حضرت مىفرمايد : اينكه زنها گفته‌اند اين زن و مرد به واسطهء رضاع بر يكديگر حرام شده‌اند اين حرف على اطلاقه درست نيست بلكه بايد عدد رضعات را ملاحظه كنند ، اگر يك رضعه و دو رضعه و سه رضعه شير داده فايده ندارد ، اما اگر دايه‌اى اجير كرده بودند كه مقدار معتنابهى شير داده ، باعث حرمت مىشود . اشكالى كه ممكن است مطرح شود اين است كه اگر زنى يك شبانه روز به بچه شير دهد تعبير « مقيمةً عليه » عرفاً بر او صدق نمىكند ، همانطور كه اجير كردن دايه هم به طور متعارف براى يك شبانه روز نيست و براى مدت بيشترى اجير مىكنند و نظير اين روايت ، روايات ديگرى نيز وارد شده است مانند موثقه عبد الرحمن بن ابى عبد الله كه قبلًا خوانده شد : « قال لا يحرم من الرضاع الّا ما كان مجبوراً قال : قلت : و ما المجبور ؟ قال : امّ مربّية ( امّ تربّى ) او ضئرٌ تستأجر و امة تشترى او ما كان مثل ذلك موقوفاً عليه » « 1 » اين روايت هم موقوف بودن يا مقيمة عليه بودن را معيار قرار داده است . اين روايت را صدوق در فقيه به سند خودش از حريز نقل كرده كه طريق وى به حريز صحيح است . در معانى الاخبار هم همين روايت را با اين سند نقل كرده : « ابى رحمه اللّه قال : حدّثنا احمد بن ادريس عن محمد بن احمد عن احمد بن هلال عن ابن سنان عن حريز عن فضيل بن يسار عن ابى عبد الله عليه السلام »\r\nدر مورد احمد بن هلال گفتيم هر چند انحرافى پيدا كرده اما در نقل روايت او را ثقه مىدانيم . نجاشى در مورد او صالح الرّوايه تعبير كرده است . ابن سنان هم محمد بن سنان است كه ما او را معتبر مىدانيم .\r\nروايت ديگر ، روايت فضيل بن يسار به نقل تهذيب و استبصار عن ابى جعفر عليه السلام است « قال : لا يحرم من الرضاع الّا المجبورة او خادم او ضئر قد رضع عشر رضعات يروى الصبى و ينام » « 2 » اين روايت را هم بحث كرديم و گفتيم معلوم نيست قسمت اخير آن\r\n\r\n\r\n","description":"","footnote":"\r\n( 1 ) - منبع سابق ، ح 20 .\r\n( 2 ) - همانجا ، ح 21 .\r\n","page_name":" 4777 ","page_number":183},
  {"content":"\r\n\r\n( يروى الصبى و ينام ) جزء روايت باشد و محتمل است كه اضافه شده باشد .\r\nخلاصه تعابيرى كه در اين روايات به كار رفته ، با رضاع يوم و ليله يك نحوه تنافى دارد . اكنون ببينيم جمع بين اين ادلّه چه مىشود . وجهى كه براى جمع به نظر مىرسد اين است كه زنهايى كه شير مىدهند به طور متعارف داخل در يكى از اين دو دسته‌اند : يا مثل مادر و دايه و كنيزند كه به طور معمول مدتهاى زيادى شير مىدهند و يا اينكه به طور اتفاقى در يك مجلسى مثلًا يك رضعه يا دو رضعه شير مىدهند . با توجه به اينكه بسيارى از اهل سنّت يك رضعه و دو رضعه را هم موجب نشر حرمت مىدانند ، اين روايات در ردّ آنها مىگويند كه نه ، اين مقدار كافى نيست ، بلكه شير دادن توسط مادر و دايه و مانند اينها موجب نشر حرمت است البته نه به اين لحاظ كه اينها مدت زيادى مثلًا يك سال شير مىدهند تا نتيجه بگيريم كه يك سال معتبر است ، بلكه به اين لحاظ كه اين افراد حدّ اقلّ رضاع ( مثلًا پانزده رضعه يا يك شبانه روز ) را كه در روايات ديگر تعيين شده واجد هستند و اما غير اين افراد معمولًا واجد حد اقل رضاع نيستند و جزء همان دسته اول قرار مىگيرند كه بيش از يك يا دو يا سه رضعه شير نمىدهند ، چون يك شبانه روز به طور مرتب شير دادن توسط غير مادر و دايه و مانند آن يك امر متعارفى نيست .\r\nروايت فقه رضوى « و الحدّ الذي يحرم به الرضاع ممّا عليه عمل العصابة - دون كلّ ما روى فانّه مختلف - ما انبت اللحم و قوىّ العظم و هو رضاع ثلاثة ايام متواليات او عشر رضعات متواليات ( محرزات مرويّات بلبن الفحل ) و قد روى مصّة و مصّتين و ثلاث » « 1 »\r\nقيد « محرزات » ( يعنى مقطوع بودن و مشكوك نبودن ) در بعضى از نسخ وجود ندارد . در اين روايت ، رضاع سه روز متوالى را يكى از ملاكهاى نشر حرمت قرار داده ،\r\n\r\n\r\n","description":"","footnote":"\r\n( 1 ) - همان منبع ، ح 24 .\r\n","page_name":" 4778 ","page_number":184},
  {"content":"\r\n\r\nاما اين روايت\r\nاولًا : مرسل و غير قابل اعتماد است ،\r\nثانياً : به احتمال قوى اصل اين كتاب متعلق به شلمغانى است نه اينكه عين روايات امام رضا عليه السلام باشد و در اينجا نيز مؤلف احتمالًا از باب جمع بين روايات چنين فتوايى داده هر چند وجهش براى ما معلوم نيست .\r\nثالثاً : همانطور كه صاحب جواهر فرموده اصلًا حرف خيلى بعيدى است كه « ثلاثة ايام متواليات » و « عشر رضعات متواليات » بر يكديگر عطف شوند چون خارجاً فاصلهء زيادى بين اين دو وجود دارد و اين خود شاهدى بر عدم صحت اين روايت يا فتوى است .\r\nروايت عمر بن يزيد « قال : سمعت أبا عبد اللّه عليه السلام يقول : خمسة عشر رضعة لا تحرّم » « 1 »\r\nدر سند اين روايت ، صفوان بن يحيى عن حمّاد بن عثمان او غيره آمده است كه به لحاظ اين ترديد ، ممكن است كسى اشكال سندى كند ولى به نظر ما چون راوى قبلى صفوان است و مرسلات او و بزنطى و ابن ابى عمير را معتبر مىدانيم اشكالى در سند نيست . مشهور هم كه روايات همهء اصحاب اجماع را معتبر مىدانند و اختصاص به اين سه نفر نمىدهند . لذا حتى اگر « غيره » ثقه هم نباشد روايت معتبرة خواهد بود . البته به لحاظ اينكه على بن حسن بن فضال در سند هست روايت را موثقه مىدانيم .\r\nاما در مورد معناى روايت همانطور كه شيخ طوسى رحمه الله احتمال داده مىتوانيم جمعاً بين الادلّه بگوييم اين روايت در مقام نفى تمام الموضوع بودن و تمام العلّه بودن پانزده رضعه است ، يعنى مىخواهد بگويد تصور نشد كه پانزده رضعه مثل انبات لحم است ، بلكه انبات لحم چون تمام الموضوع است هيچ شرطى ندارد ، اما پانزده رضعه جزء الموضوع است و شرايطى مثل توالى و عدم فصل يا رضاع شخصى ديگر در آن معتبر است ، لذا بدون لحاظ اين شرايط ، موجب نشر حرمت نمىشود . « * و السلام * »\r\n\r\n\r\n","description":"","footnote":"\r\n( 1 ) - همانجا ، ح 25 .\r\n","page_name":" 4779 ","page_number":185},
  {"content":"\r\n\r\n\r\n19 / 1 / 1382 سه شنبه درس شمارهء ( 520 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nبحث در نشر حرمت با رضاع يك شبانه روز بود ، دليل آن روايت زياد بن سوقه بود ، كه توضيح آن گذشت ، در ادامهء بحث ، معارضات اين روايت به ميان آمد .\r\nدر اين جلسه رواياتى كه معيار نشر حرمت را « سنه » يا « حولين كاملين » قرار داده نقل مىكنيم و سپس به بحث اعتبار سندى اين روايات پرداخته ، خلاف اجماع بودن آنها را بررسى مىكنيم و در ادامه جمع عرفى بين اين روايات و روايت زياد بن سوقه را بررسى كرده ، رضاع يك شبانه روز را موجب نشر حرمت مىدانيم . إن شاء الله .\r\n* * * \r\n[ دليل نشر حرمت در رضاع يك شبانه روز موثقهء زياد بن سوقه است 
  ]\r\nگفته شد كه رضاع در صورتى موجب نشر حرمت مىشود كه يا موجب انبات لحم و اشتداد عظم شود يا پانزده رضعه باشد يا به مقدار يك شبانه روز ، دليل نشر حرمت در رضاع يك شبانه روز موثقهء زياد بن سوقه عن أبي جعفر عليه السلام بود . « قلت لأبي جعفر عليه السلام : هل للرضاع حدّ يؤخذ به ؟ فقال : لا يحرم الرضاع اقل من رضاع يوم و ليلة . . . » اين روايت در دو مرحله مورد بحث قرار مىگيرد .\r\nالف ) اعتبار روايت فى نفسه\r\nب ) بررسى معارضات\r\n\r\nمرحله اول : اعتبار روايت زياد بن سوقه\r\nاز نظر سند روايت موثقه است و دلالت آن بر نشر حرمت با رضاع يوم و ليلة نيز روشن است . ليكن مرحوم نراقى در مستند در دلالت روايت خدشه كرده است كه ان شاء الله تعالى در جلسه آينده مورد بحث قرار مىگيرد .\r\n\r\n","description":"","footnote":"","page_name":" 4780 ","page_number":186},
  {"content":"\r\n\r\n\r\nمرحله دوم : بررسى معارضات روايت زياد بن سوقه\r\nبعضى از رواياتى كه به حسب ظاهر با روايت زياد بن سوقه معارض بود در جلسه قبل خوانده ، وجه جمع آن را ذكر كرديم ، اكنون متعرض برخى روايات ديگر كه به حسب ظاهر معارض با روايت زياد بن سوقه است مىشويم .\r\n\r\nروايت اول : صحيحه علاء بن رزين\r\nتهذيب : العلاء بن رزين عن ابى عبد الله ( عليه السلام ) قال سألته عن الرضاع فقال لا يحرّم من الرضاع الا ما ارتضع من ثدىٍ واحدٍ سنة « 1 » .\r\n\r\nسند روايت :\r\nاين روايت را شيخ در تهذيبين از كتاب علاء نقل كرده و سند ايشان به كتاب علاء صحيح است ، علاوه بر اينكه صدوق نيز در فقيه اين روايت را نقل كرده است .\r\n\r\nنكته حديثى :\r\nتفسير عبارت « ثدى واحد »\r\nاين عبارت ممكن است به شكل وصفى خوانده شود « ثدىٍ واحدٍ » در اين صورت ثدى كنايه از زن شيرده است ، چون سينه زن مشخصه اوست ، از اين رو ، از او تعبير « ثدى » شده است و معناى حديث اين است كه از يك زن شير بخورد .\r\nهمچنين ممكن است به شكل اضافه خوانده شود « ثدىِ واحدٍ » يعنى سينه يك شخص و مذكر بودن واحد به جهت آن است كه وصف براى « انسان » و مانند آن است « 2 » ، در اين صورت روايت به وضوح اعتبار وحدت مرضعه را مىرساند كه اگر تعداد رضعات لازم را از دو زن شير بخورد نشر حرمت نمىكند ، هر چند همه اينها همسر يك مرد باشند .\r\n\r\nجمع بين صحيحه علاء و موثقه زياد بن سوقه\r\nدر مقام جمع ، صحيحه علاء را به چندين شكل مىتوان توجيه نمود :\r\nتوجيه اول : علامه مجلسى رحمه الله در ملاذ الاخيار فى فهم تهذيب الاخبار « 3 »\r\n\r\n\r\n","description":"","footnote":"\r\n( 1 ) - وسايل الشيعة ، 20 / 378 ، باب 2 از ابواب ما يحرم بالرضاع ، ج 13 .\r\n( 2 ) - توضيح كامل‌تر اين عبارت در جزوه 525 خواهد آمد .\r\n( 3 ) - ملاذ الاخيار 12 / 156\r\n","page_name":" 4781 ","page_number":187},
  {"content":"\r\n\r\nمىگويند : ممكن است اين روايت « ما ارتضع من ثدى واحد سِنَّهُ » ( به تشديد نون و هاء ضمير ) خوانده شود و ضمير به « ارتضاع » بر مىگردد كه در « ارتضع » نهفته است ، يعنى رضاع موجب حرمت نمىشود مگر كسى كه از يك زن در سن رضاع ( يعنى حولين ) شير بخورد ، ولى رضاع بعد از دو سال موجب حرمت نمىشود و چون در كتاب‌هاى قديم به خصوص در نقطه‌گذارى و اعراب بسيار تسامح مىشده است ، اين تصحيف رخ داده است .\r\nاشكال توجيه : به نظر مىرسد كه اگر اين روايت در نسخه‌اى به شكل « سنَّه » ضبط شده باشد چنين معنايى از روايت بعيد نيست ، ليكن با توجه به نداشتن نسخه اين قرائت بسيار مستبعد است ، چون روش محدثين قرائت حديث نزد مشايخ و ضبط كردن مشخصات قرائت بوده است و با تأكيدى كه ايشان در حفظ روايات به خصوص در ضبط حروف داشته‌اند بسيار خلاف ظاهر است كه چنين تصحيفى در روايت رخ داده باشد .\r\nتوجيه دوم : فاضل هندى در كشف اللثام اين كلمه را « سُنَّةً » ( به ضم سين و تشديد نون و هاء منقوطة ) خوانده است و بر اساس اين قرائت روايت به دو گونه قابل تفسير است : الف : ارتضاعى كه مطابق سنت باشد يعنى شرايط ثابت شده در سنت مثل اعتبار حولين را دارا باشد . ب : از طريق سنت ثابت شده است كه « لا يحرم من الرضاع الا ما ارتضع من ثدىٍ واحدٍ » پس سنةً در مقابل كتاباً است .\r\nاين توجيه چندان بعيد نيست چون تفاوت سَنَة و سُنَّة تنها در اعراب و تشديد است كه در متعارف نسخ خطى ضبط نمىشود .\r\nاگر اين توجيه را نيز نپذيريم نوبت به بررسى مرجحات مىرسد كه ان شاء الله تعالى بعد از بررسى احاديث بعدى به آن مىپردازيم .\r\n\r\nروايت دوم : صحيحه زرارة\r\n\r\n","description":"","footnote":"","page_name":" 4782 ","page_number":188},
  {"content":"\r\n\r\nتهذيب : الحسن بن سماعة عن الحسن بن حذيفة بن منصور عن عبيد بن زرارة عن زرارة عن ابى عبد الله ( عليه السلام ) قال : سألته عن الرضاع ؟ فقال : « لا يحرم من الرضاع الّا ما ارتضعا من ثدىٍ واحدٍ حولين كاملين « 1 » »\r\nاين روايت در استبصار و فقيه نيز آمده است ولى در استبصار « عبيد بن زرارة » مستقيماً از حضرت نقل مىكند .\r\n\r\nبحث سندى :\r\nاز كلام صاحب جواهر استفاده مىشود كه روايات مشتمل بر حولين از نظر سندى تمام نيست ، پس ذاتاً صلاحيت استناد ندارد تا با موثقه زياد بن سوقه تعارض كند « 2 » . البته ايشان وجه ضعف آن را بيان نكرده‌اند و مرحوم مجلسى اول نيز از اين روايت به « قوى » تعبير كرده است « 3 » .\r\nدر مقابل ايشان سبزوارى در كفاية و صاحب رياض از روايت به صحيحه ياد كرده‌اند .\r\nسندى كه در تهذيب و استبصار آمده است سندى ضعيف است . مرحوم علامه درباره حسن بن حذيفة از ابن غضائرى نقل مىكند « ضعيف جداً » و كسى نيز او را تشويق نكرده است ، لكن اين روايت را صدوق در فقيه با سند خودش از عبيد بن زرارة نقل مىكند و اشخاصى كه در سند صدوق به عبيد بن زرارة واقع شده‌اند ، همه مورد اعتمادند ، تنها « حكم بن مسكين » مورد بحث است ، توثيق صريحى درباره ايشان نيامده است ، ليكن به نظر ما او نيز ثقه است چون قدح و جرحى درباره او وارد نشده است و چندين نفر از اعاظم محدثين به كثرت از ايشان روايت دارند ، - حسن بن محبوب « 4 » و على بن الحكم و على بن اسباط و ابن ابى عمير و بزنطى و محمد بن حسين بن ابى الخطاب از او روايت دارند ، مخصوصاً ابن ابى عمير توسط\r\n\r\n\r\n","description":"","footnote":"\r\n( 1 ) - وسايل 20 / 386 ، باب 5 از ابواب ما يحرم بالرضاع ، حديث 8 .\r\n( 2 ) - جواهر الكلام 29 / 287\r\n( 3 ) - روايت قوى روايتى است كه راوى آن يا امامىاى باشد كه هيچ گونه مدح و ذمى در مورد او وارد نشده يا غير امامى ممدوح باشد ، در نتيجه اعتبار آن از روايت حسن نيز پايين‌تر است .\r\n( 4 ) - حسن بن محبوب به عنوان « الحكم الاعمى » از او روايت مىكند .\r\n","page_name":" 4783 ","page_number":189},
  {"content":"\r\n\r\nحسن بن محبوب اصل او را روايت مىكند ( رجال شيخ ) همچنين محمد بن الحسين بن ابى الخطاب هم كتاب او را روايت مىكند ( رجال مجلسى ) و خود ابن ابى عمير روايات متعدد از او دارد و او و بزنطى از كسانى است كه « لا يرون و لا يرسلون إلّا عن ثقة » ، نتيجه آن كه ، روايت عبيد بن زرارة به حسب طريق فقيه صحيحه است .\r\nاين روايت ، دو سال كامل را شرط نشر حرمت دانسته است كه در ادامه جلسه به بررسى آن مىپردازيم .\r\n\r\nروايت سوم : روايت مجلسى\r\nفقيه : روى عبد الله بن زرارة : ( وسايل عبيد بن زرارة ) عن المجلسى عن ابى عبد الله ( عليه السلام ) قال : « لا يحرّم من الرضاع الا ما كان حولين كاملين « 1 » »\r\nصاحب جواهر اين روايت را ضعيف دانسته ليكن وجه ضعف آن را بيان نكرده است . در مقابل ايشان صاحب مدارك و صاحب كفاية و كاشف اللثام و صاحب حدائق و صاحب رياض و شيخ حسن كاشف الغطاء در انوار الفقاهه از اين روايت به صحيحه تعبير كرده‌اند .\r\n\r\nبررسى سند روايت :\r\nعبد الله بن زرارة ثقه است و حلبىها هم چند نفرند كه همگى ثقه هستند ولى صدوق در مشيخه طريقش را به عبد الله بن زرارة ذكر نكرده است تا اعتبار آن را بررسى كنيم . پس از كجا اين بزرگان حكم به صحت روايت كرده‌اند ؟\r\n\r\nاز دو راه ممكن است حكم به صحت طريق كرد :\r\n\r\nراه اول تصحيح سند :\r\nبگوييم هر چند نسخه ما از فقيه عبد الله بن زرارة است و فيض در وافى و مجلسى اول در متن روضة المتقين نيز عبد الله بن زرارة نقل كرده است ، ليكن در وسايل و نهاية المرام « عبيد بن زرارة » آمده است مرجح اين نقل اين است كه : اصولًا در فقه بسيار به ندرت از عبد الله بن زرارة روايت نقل شده است . اما عبيد بن زرارة كثير الرواية است ، لذا احتمال اين كه راوى عبيد بن زراره باشد بعيد\r\n\r\n\r\n","description":"","footnote":"\r\n( 1 ) - وسايل 20 / 387 ، باب 5 از ابواب ما يحرم بالرضاع ، ح 10 .\r\n","page_name":" 4784 ","page_number":190},
  {"content":"\r\n\r\nنيست . و طريق صدوق به عبيد بن زرارة صحيح است و تنها حكم بن مسكين در سند آن محل بحث است كه او را نيز ثقه دانستيم . و اين فقهايى كه روايت را صحيحه دانسته‌اند نسخه خودشان عبيد بن زرارة بوده است يا با توجه به اختلاف نسخه ، نسخه صحيح را « عبيد بن زرارة » دانسته‌اند .\r\n\r\nراه دوم تصحيح سند :\r\nاگر گفتيم ثابت نيست كه راوى عبيد بن زرارة باشد و شايد عبد الله بن زرارة در سند باشد ، براى تصحيح روايت ممكن است بگوييم كه صدوق در مقدمه فقيه شهادت مىدهد كه « لم اقصد فيه قصد المصنّفين فى ايراد جميع ما رووه ، بل قصدت الى ايراد ما أفتى به و أحكم بصحة و أعتقد فيه انه حجة بينى و بين ربّى ، تقدّس ذكره و تعالت قدرته و جميع ما فيها مستخرج من كتب مشهورة عليها المعوّل واليها المرجع مثل . . . و بالغت فى ذلك جهدى مستعيناً بالله . . . » . ايشان مىگويد : من اين روايات را از كتبى نقل كردم كه « عليها المعوّل » و اين كه صدوق فرموده كه « روى عبد الله بن زرارة » و سندى براى آن ذكر نكرده معلوم مىشود كه اين حديث را از كتاب عبد الله بن زرارة برداشته است ، و هر چند خود صدوق در مشيخه طريقى براى كتاب عبد الله بن زرارة نقل نمىكنند ولى طريقى كه نجاشى براى اين كتاب نقل كرده است طريق معتبرى است ، نجاشى مىگويد : « له كتاب ، اخبرنا الحسين بن عبيد الله عن أحمد بن جعفر قال حدثنا أحمد بن ادريس قال حدثنا محمد بن عبد الجبار عن محمد بن اسماعيل بن بزيع عن على بن نعمان عنه به » اين طريق معتبر است . به اين بيان نيز مىتوانيم اين سند را تصحيح كنيم .\r\n\r\nراه سوم تصحيح سند :\r\nاما اگر اين بيان را قبول نكنيم - همچنان كه ما نيز قبول نداريم - و بگوييم هر چند كتبى كه صدوق از آنها اخذ كرده كتب مورد اعتمادى است ليكن در مورد اين روايت معلوم نيست كه اين روايت را از كتاب « عبد الله بن زرارة » گرفته باشد و چنين نيست كه تمام كسانى كه در اول سند قرار گرفته‌اند و صدوق عصر آنها را درك نكرده مستقيماً از كتب آنها نقل كرده باشد ، بلكه در برخى موارد روايت را از كتاب‌هاى ديگرى مانند نوادر الحكمة اخذ كرده است ولى\r\n\r\n","description":"","footnote":"","page_name":" 4785 ","page_number":191},
  {"content":"\r\n\r\nاختصار در سند كرده است و اول سند را ذكر نكرده و اصطلاحاً شايد سند معلّق باشد ، خلاصه ، اگر اين فقهاء راه دوم را هم تمام ندانند شايد وجه تصحيح ايشان ، راه ديگرى باشد و آن اين كه صدوق با توجه به اين كه مشرب حديثى ايشان مواسعه‌اى نيست كه با تسامح حديثى را صحيح بدانند و حتى به طور بتّى و قطعى مىگويند : « روى عبد الله بن زرارة » و روايت كردن را جزماً به او نسبت مىدهند اگر سند خود به عبد الله بن زرارة از نظرشان معتبر نباشد چنين نسبتى نمىدهند ، پس ظاهر اين اسناد قطعى اين است كه صدوق سند خود را به عبد الله صحيح مىدانسته است « 1 » .\r\nخلاصه آن كه ، در مقابل روايت زياد بن سوقه علاوه بر صحيحه علاء بن رزين ( من ثدى واحد سنة ) صحيحه زرارة و روايت حلبى ( : من ثدى واحد حولين كاملين ) نيز وجود دارد .\r\n\r\nاشكال خلاف اجماع بودن روايات معارض\r\nمرحوم شيخ حسن كاشف الغطاء در انوار الفقاهه مىگويند : روايات حولين كاملين خلاف اجماع منقول و محصّل است و مرحوم صاحب حدايق مىگويند : « لم يذهب اليهما ذاهب » . پس اين روايت چون خلاف اجماع است ذاتاً حجت نيست .\r\nصاحب حدائق اين اشكال را در ضمن اشكالاتى كه به صاحب مدارك و صاحب كفايه مىكند مطرح مىكنند ، صاحب مدارك و مرحوم سبزوارى در كفايه در استدلال به روايت زياد بن سوقه مناقشه كرده‌اند كه با بودن روايات معتبر ( صحيحه علاء بن رزين و روايت زراره و عبد الله بن زراره و حلبى ) كه ملاك را سنه و سنتين قرار داده ما نمىتوانيم به موثقه زياد بن سوقه عمل كرده ، شبانه روز را ملاك قرار بدهيم . صاحب حدائق بر ايشان ايرادات متعدّد كرده است .\r\nايراد اول : مفاد روايات سنه و سنتين خلاف اجماع است و تمسّك به چنين\r\n\r\n\r\n","description":"","footnote":"\r\n( 1 ) - روايت حلبى در مقنع صدوق نيز مرسلًا نقل شده است . وسايل 20 / 379 باب 2 از ابواب ما يحرم الرضاع ، ح 16 .\r\n","page_name":" 4786 ","page_number":192},
  {"content":"\r\n\r\nرواياتى علاوه بر اين كه خلاف روش فقهى فقهاء است با روش خود صاحب مدارك نيز متناقض است . صاحب حدائق در توضيح تناقض مىگويند : خود شما فتوا به طهارت حديد مىدهيد و همچنين فتوا مىدهيد كه زن اگر محتلم شد غسل بر او واجب است با اين كه روايت معتبر دال بر نجاست حديد و روايت معتبر دال بر اين كه زن محتلم نمىشود وجود دارد و شما اين روايات را به خاطر اين كه خلاف اجماع است كنار مىگذاريد .\r\nايراد دوم : اگر اين روايات ذاتاً هم قابل اعتماد باشد خلاف مشهور است و در تعارض بين مشهور و غير مشهور ما بايد به روايت زياد بن سوقه كه مطابق شهرت فتوايى است عمل كنيم و دليل مرجحيت شهرت علاوه بر روايات تعارض بناء عقلاء است . ايشان از محقق حلّى نقل مىكند : كه آراء و فتاواى ارباب مذاهب را از اشتهار بين پيروان آنها مىتوان فهميد ، از اشتهار بين حنفيه فهميده مىشود كه فتواى ابو حنيفه چيست و اين مطلب محقق را مىپذيرند ، ان قلت : اين روايات خلاف اجماع نيست چون صدوق در فقيه مطابق آن فتوا داده است . قلت : معلوم نيست كه صدوق مطابق اين فتوا داده باشد و وارد كردن در فقيه نشانه فتواى صدوق نيست و ايشان هر چند در مقدمه فقيه گفته‌اند كه در اين كتاب رواياتى را وارد مىكنم كه مطابق آن فتوى مىدهم ليكن با تفحص در فقيه به دست مىآيد كه موارد زيادى است كه به اين وعده عمل نكرده‌اند بلكه عده‌اى گفته‌اند صدوق در نگارش كتاب از آن وعده عدول كرده و عملًا روايت را نقل مىكند هر چند به مفاد آن فتوا ندهد .\r\nصاحب حدائق سپس مىفرمايد : بلكه در خصوص مسأله ما شاهد داريم كه ايشان نمىخواهند مطابق اين روايات فتوا بدهند ، چون هم روايت سنة را نقل كرده‌اند و هم روايات سنتين را ، و به مفاد دو روايت متناقض كه نمىتوان فتوا داد .\r\n\r\nبررسى كلام صاحب حدائق ( آيا روايات سنه و سنتين خلاف اجماع است ؟ )\r\nدر فرمايش ايشان مناقشات متعدد هست .\r\n\r\n","description":"","footnote":"","page_name":" 4787 ","page_number":193},
  {"content":"\r\n\r\nمناقشه اول : اين مطلب اخير كه مىگويند صدوق از وعده خود در مقدمه كتاب ، عدول كرده ، تمام نيست ، زيرا صدوق از نظر حافظه داراى حافظه استثنايى است ، در ترجمه صدوق آمده كه ايشان و برادرش حسين حفظهء قميين بوده‌اند و يحفظان ما لا يحفظان غيرهما ، صدوق اين مقدمه را بعد از تأليف كتاب نوشته است ، حال چگونه مىتوان گفت صدوق با آن حافظه استثنايى در تأليف كتاب فقط قصد جمع‌آورى احاديث را داشته ، ليكن هنگام نوشتن مقدمه روشى را كه در طول تأليف كتاب داشته فراموش كرده است . عادتاً چنين مطلبى از افراد عادى بعيد و از صدوق بسيار بعيد است .\r\nمناقشه دوم : صاحب حدائق رحمه الله گفتند : « نقل دو روايت متعارض ( سنه و سنتين ) شاهد آن است كه صدوق در مقام افتاء نبوده است » .\r\nاين مطلب نيز به دو بيان ناتمام است .\r\nبيان اول : صدوق در فقيه بر خلاف مصنّفينى مثل مؤلف نوادر الحكمة كه غرضشان تنها نقل روايت است ، تنها رواياتى را كه قابل استناد است نقل مىكند و مواردى كه روايات متعارض را نقل مىنمايد با اين مطلب منافات ندارد ، چون بر اساس روايات تخيير در متعارضين ، هر كدام از متعارضين حجت فيما بينه و بين الله است « بايّهما اخذت من باب التسليم وسعك » به هر كدام اخذ كنيد حجت شرعى است ، صدوق نيز مانند كلينى كه در ديباچه كافى گفته است ، دو روايت متعارض فاقد مزيت ، هر كدام را مىتوان اخذ كرد ، در فقيه آنچه فيما بينه و بين الله حجت است نقل مىكند پس اگر يك روايت نقل كرد آن را حجت شرعى مىداند و اگر دو روايت متعارض را در فقيه ذكر مىكند هر دو را حجت شرعى مىداند .\r\nنتيجه آن كه : نقل دو روايت متعارض شاهد اين نيست كه صدوق به اين روايات فتوى نمىدهد . بلكه بر اساس گفته صدوق در مقدمه فقيه روايات فقيه فتواى ايشان است و دليلى هم بر خلاف آن نداريم ، پس صدوق بر طبق روايات سنه و سنتين فتوى داده و اين روايات خلاف اجماع نيست .\r\n\r\n","description":"","footnote":"","page_name":" 4788 ","page_number":194},
  {"content":"\r\n\r\nبيان دوم : وجه ذكر روايات مختلف در فقيه ممكن است اين باشد كه ايشان بين روايات جمع عرفى قائلند و چنين نيست كه در تأليف فقيه روشى غير از آنچه در مقدمه گفته‌اند در پيش گرفته باشند ، ممكن است جمعاً بين الروايتين « حولين كاملين » را ظرف مرتضع بداند نه ظرف رضاع و به اين شكل رفع تعارض كرده باشد و ممكن است تفصيل داده و در صورتى كه در مدت يك سال تنها از يك مرضعه شير خورده رضاع يك سال را كافى دانسته و چنانچه مرضعه‌اى بچه را به طور متفرق شير مىدهد دو سال را لازم دانسته باشد و شايد جمعاً چنين تفصيلى را قائل باشد .\r\nبيان سوم : شايد صدوق صحيحه علاء بن رزين را « سُنَّةً » يا « سِنَّهُ » خوانده است . و طبق روايت زراره و حلبى دو سال را لازم دانسته است .\r\nنتيجه آن كه : خلاف اجماع بودن روايت سنه و سنتين ثابت نيست .\r\n\r\nاشكال كبروى در خلاف اجماع بودن روايات معارض\r\nاگر صدوق هم به روايت سنه و سنتين فتوا نداده باشد ، ردّ كردن اين روايات بر اساس حجيت اجماع مركب است . چون در زمان رضعات چندين نظر وجود دارد ، مشهور قوى فقهاء به نشر حرمت در رضاع يك شبانه روز فتوى مىدهند . ليكن ابن جنيد يك رضعه را هم كافى مىداند و شلمغانى مىگويد : در رضاع ، سه شبانه شرط است . ابن الوليد مىگويد : رضاع بايد 15 شبانه روز باشد ، پس مجموعه علماء سنه و سنتين را ردّ مىكنند ، و اين ردّ كردن در صورتى حجت است كه به نحو اجماع بسيط دليلى بر نفى سنه و سنتين داشته باشند و وصل اليهم من الشرع ما لم يصل الينا و ما مىدانيم دليل مستقلى بر نفى سنه و سنتين ندارند بلكه همان ادلّه قول خودشان را دليل نفى سنه و سنتين مىدانند . در چنين مواردى كه اجماع مركب به اجماع بسيط بر نمىگردد اين اجماع حجت نيست .\r\nحالا كه روايات « حولين كاملين » ذاتاً حجت بوده ، دليلى بر نفى حجيت آن نداريم ، ببينيم آيا بين اين روايات و روايت زياد بن سوقه جمع عرفى هست ؟\r\n\r\n","description":"","footnote":"","page_name":" 4789 ","page_number":195},
  {"content":"\r\n\r\n\r\nجمع بين روايت زياد بن سوقه و روايات « حولين كاملين »\r\nمرحوم شيخ طوسى و به تبع ايشان برخى ديگر از فقهاء ، جمعاً بين الادله حولين را ظرف براى رضاع دانسته و بدين وسيله رفع تعارض كرده‌اند ، شيخ در تهذيب بعد از نقل روايت حولين و كاملين مىفرمايد : « فهذا الخبر نحمله على أنّ قوله حولين كاملين يكون ظرفاً للرضاع فكأنه ( عليه السلام ) قال : لا يحرم من الرضاع الا ما ارتضعا من ثدى واحد فى حولين كاملين « 1 » » ، يعنى رضاع بايد در حولين باشد و رضاع بعد فطام ( يعنى سنّ دو سالگى ) كفايت نمىكند ، اما اين كه در اين مدت چقدر شير بخورد ؟ روايات ديگر انبات يا عدد رضعات يا يوم و ليله را معيار قرار داده است .\r\nالبته به نظر مىرسد تعبير ايشان كه « حولين كاملين يكون ظرفاً للرضاع » مسامحه‌آميز باشد چون اگر ظرف رضاع باشد روايت مىفرمايد : رضاع بايد در دو سال باشد ، معناى آن عدم كفايت رضاع يوم و ليله است و تعبير صحيح اين است كه بگوييم حولين كاملين ظرفى است كه وصف مرتضع است ، يعنى « لا يحرم من الرضاع الّا ما ارتضع و هو فى حولين كاملين » و رضاع بعد از دو سالگى نشر حرمت نمىكند .\r\n\r\nنقد توجيه شيخ طوسى رحمه الله و پاسخ آن\r\nصاحب مدارك در نهاية المرام به اين توجيه اشكال مىكنند كه اين توجيه با وصف « كاملين » نمىسازد و كامل بودن قرينه است كه « حولين » قيد « ارتضاع » است كه مدت آن گاهى دو سال است و گاهى كمتر و روايت مىفرمايد بايد دو سال كامل باشد .\r\nكاشف اللثام و به تبع ايشان صاحب جواهر فرموده‌اند كه « لا بدّ من حملها على وقوع الرضاع فى الحولين ( يعنى فى حولين المرتضع ) و لا ينافيه قيد الكاملين » و صاحب جواهر هم فرموده‌اند : « و لا يأباه وصف الكاملين « 2 » » ، چون حولين كاملين در مقابل دو سال عرفى است و روايت مىفرمايد از شرايط رضاع اين است كه مرتضع هنوز دو سالش\r\n\r\n\r\n","description":"","footnote":"\r\n( 1 ) - تهذيب 7 / 317\r\n( 2 ) - جواهر 29 / 287\r\n","page_name":" 4790 ","page_number":196},
  {"content":"\r\n\r\nكامل نشده باشد و منظور از حولين دو سال دقّى است نه دو سال با تسامحات عرفى ، حتى اگر مقدار لازم رضاع يك ساعت بعد از دو سالگى هم تمام شود ، كافى نيست .\r\nنتيجه آن كه : روايات سنة و سنتين سنداً معتبر بوده و به جهت خلاف اجماع بودن از حجيت نمىافتند ، ليكن جمعاً بين اين روايات و روايت زياد بن سوقه مىگوييم اين روايات در مقام بيان سنّ مرتضع هستند و با روايت زياد بن سوقه منافات ندارند و لذا طبق روايت زياد بن سوقه مىگوييم « رضاع يوم و ليله موجب نشر حرمت مىشود » .\r\n« * و السلام * »\r\n\r\n","description":"","footnote":"","page_name":" 4791 ","page_number":197},
  {"content":"\r\n\r\n\r\n20 / 1 / 1382 چهارشنبه درس شمارهء ( 521 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه عرض خواهيم كرد كه تمام اشكالات صاحب حدائق بر صاحب مدارك وارد نبوده و همه آنها قابل دفاع مىباشند . سپس اشاره به اشكال مرحوم نراقى به دلالت موثقه زياد بن سوقه داشته و نظر نهايى استاد مد ظله بيان خواهد گرديد و در خاتمه نيز به بحث تلفيق زمان در امر رضاع خواهيم پرداخت .\r\n* * * \r\nالف ) رفع اشكالات صاحب حدائق ( رحمه الله ) از كلام صاحب مدارك ( رحمه الله )\r\nدر جلسه قبل اشكالات متعددى را كه صاحب حدائق ( رحمه الله ) به مرحوم صاحب مدارك وارد كرده بود را ذكر كرديم ، به نظر ما هيچ كدام از اشكالات مرحوم صاحب حدائق تمام نيست و مىتوان از صاحب مدارك ( رحمه الله ) در برابر اين اشكالات دفاع نمود . اينك به تفصيل جواب هر اشكال را مطرح خواهيم كرد :\r\n1 - در مورد اين اشكال كه اخذ به روايت مرحوم صدوق كه رضاع يك سال يا دو سال را معتبر دانسته است بر خلاف اجماع است و فقهاء و از جمله خود صاحب مدارك روايتى را كه بر خلاف اجماع باشد كنار مىگذارند چنانچه روايتى كه دلالت بر نجاست حديد ( آهن ) و عدم وجوب غسل جنابت بر زن مىكند را به خاطر تحقق اجماع بر خلاف آنها طرح كرده‌اند ولى در محل بحث روايات صدوق را كه بر خلاف اجماع است اخذ مىكنيد و اين تناقض است .\r\nجواب اين است كه بر فرض تحقق اجماع و اينكه قبول كنيم كه نقل صدوق خود\r\n\r\n","description":"","footnote":"","page_name":" 4792 ","page_number":198},
  {"content":"\r\n\r\nدليل بر فتواى او به مضمون دو روايت نمىباشد ( در جلسه قبل به تفصيل در اين باره سخن گفتيم ) عدم اعتبار اجماع در نزد صاحب مدارك شايد به خاطر اين مطلب باشد كه همان طورى كه جد صاحب مدارك يعنى مرحوم شهيد ثانى در مسالك فرموده است و ما نيز سابقاً نظير آن را از مرحوم شريعت اصفهانى نقل كرديم ، اجماع مركب در جايى حجت است كه برگشت آن به اجماع بسيط باشد به اين معنا كه طرفين ، ثالث را به طور مطابقى و مستقل نفى نمايند نه اينكه هر يك ثالث را به همان مناطى كه به واسطه آن نفى ثانى مىكند ، نفى كرده باشد و به عبارت ديگر نفى ثالث نبايد از اين باب باشد كه چون هر كس قول خودش را قبول دارد بنابراين طبيعى است كه هر قول ديگر ، چه قول طرف مقابل خود را ( قول ثانى ) و چه ساير اقوال ديگر را ردّ كرده و نمىپذيرد . بلكه نفى قول ثالث بايد به اين صورت باشد كه اگر فرضاً وى قبول كند كه قول و مختار خودش باطل است قهراً مىپذيرد كه قول طرف مقابل يعنى قول ثانى حجت است و قول ثالث وجود ندارد ( تفصيل اين بحث به طور مكرر در مباحث سابق ذكر شده است ) در محل كلام نيز شايد نظر صاحب مدارك به اين جهت باشد كه در چنين مسأله‌اى كه اقوال مختلفى وجود دارد ، يكى به مجرد رضاع قائل به نشر حرمت مىشود ، ديگرى يك شبانه روز را شرط مىكند ، ديگرى سه شبانه روز را معتبر مىداند و عده‌اى قائل به پانزده شبانه روز هستند .\r\nاجماع مركبى كه برگشت آن به اجماع بسيط باشد به اين معنا كه همه متفق باشند كه قول ديگر مثل قول به يك سال يا دو سال مستقلًا منفى است وجود ندارد . به خلاف مسأله نجاست حديد و عدم وجوب غسل جنابت بر زن كه در آن موارد ، اجماع بسيط وجود دارد . خلاصه اينكه ما مىخواهيم اين مطلب را بگوييم كه عمل صاحب مدارك در مورد روايت مخالف اجماع ، آنگونه كه صاحب حدائق مىگويد متناقض نيست . البته به نظر ما مىتوان ادعا كرد كه در محل كلام نيز اجماع مركب به نحوى به اجماع بسيط رجوع مىكند و در نتيجه حجت مىباشد كه در ادامه همين\r\n\r\n","description":"","footnote":"","page_name":" 4793 ","page_number":199},
  {"content":"\r\n\r\nبحث در اين باره سخن خواهيم گفت ولى فعلًا حرف ما اين است كه عمل صاحب مدارك در برخورد با اجماعات متناقض نيست .\r\n2 - اشكال دوم صاحب حدائق اين بود كه مىفرمود : سيره عقلا بر اين است كه فتواى هر صاحب مذهبى را بر اساس هر آنچه مشهور بين پيروان آن مذهب است ، دانسته و بر طبق همان مشهور عمل مىكنند ، مثلًا فتواى ابو حنيفه را از شهرتى كه بين حنفيين وجود دارد مىفهميم و در محل كلام نيز از اينكه مشهور بين اصحاب اماميه قول يك شبانه روز مىباشد مىفهميم كه ائمه اطهار ( عليهم السلام ) نيز همان را فرموده‌اند و لذا خبرى را كه در مقابل اين شهرت باشد را بايد طرح كنيم . علاوه بر اين سيره عقلائيه روايات علاجيه كه در آنها « خذ بما اشتهر بين اصحابك و دع الشاذ النادر » آمده است نيز دلالت بر وجوب اخذ به مشهور مىكند . لذا نمىتوان به دو خبر صدوق ( رحمه الله ) عمل كرد .\r\nاين اشكال نيز از چند جهت قابل دفع است :\r\nاولًا : آن سيره عقلائيه كه ايشان ادعا فرمودند كه عقلاء آراء اشخاص را به وسيله اشتهار بين اصحاب آنها اخذ مىكنند ، در جائى است كه مخالفى در مسأله وجود نداشته باشد در همان مثال ايشان اگر كسى در مقابل مشهور كه ادعاى فتواى ابو حنيفه را مىكنند ، چنين اظهار داشت كه فتواى ابو حنيفه غير از اين است ، اين طور نيست كه در اين صورت نيز عقلاء بدون توجه به اين نظر مخالف ، تنها به آنچه مشهور مىگويند عمل مىكنند و نظريه مخالف را ردّ نمايند بلكه در اين گونه موارد عقلاء در صدد تحقيق برآمده و به مجرد حرف مشهور ترتيب اثر نمىدهند . و به عبارت ديگر اين طور نيست كه در اين موارد قول مشهور به عنوان ظن خاص كه دليل مخصوصى بر اعتبار آن وجود دارد حجت باشد . بلكه آنها براى صحت حرف مشهور تحقيق مىنمايند مگر اينكه مقدمات انسداد مطرح شود و از باب ظن مطلق و انسداد عمل كنند . پس قياس محل كلام ما با آن سيره عقلائيه مع الفارق است .\r\n\r\n","description":"","footnote":"","page_name":" 4794 ","page_number":200},
  {"content":"\r\n\r\nثانياً : در مورد مقبوله عمر بن حنظله و امر به اخذ مشهور بين اصحاب نيز اينكه صاحب مدارك به مشهور عمل نكرده و روايات را متعارض دانسته است ، چند وجه مىتواند داشته باشد . يكى اينكه همان‌طورى كه مىدانيم مبناى صاحب مدارك در اخذ به احاديث مبناى خاصى است و به هر چيزى عمل نمىكند ( بلكه بايد روايت صحيح اعلائى باشد ) و در مورد روايت عمر بن حنظله توثيق صريحى در كلمات نيامده است و صرفاً عمل مشهور بر طبق آن است و لذا شايد صاحب مدارك به آن عمل نمىكند .\r\nديگر اينكه ، بر فرض قبول كنيم كه صاحب مدارك روايت عمر بن حنظله را معتبر دانسته و به آن عمل مىكند . در روايت عمر بن حنظله مرجحات به ترتيب ذكر شده‌اند ، ابتدا امام ( عليه السلام ) مرجحات راوى مثل اوثقيت ، اصدقيت ، افقهيت راوى را ذكر نموده‌اند آنگاه شهرت و پس از آن موافقت كتاب و بعد مخالفت عامه و در نهايت هر كدام كه ميل به آن بيشتر است را جزء مرجحات قرار داده‌اند . در ما نحن فيه نيز روايتى كه يك شبانه روز را معيار قرار داده است روايت زياد بن سوقه است كه به خاطر وجود عمار ساباطى فطحى در طريق آن موثقه است ولى در مقابل روايت علاء بن رزين كه معيار را يك سال ذكر نموده است صحيح مىباشد يعنى روات آن ثقه عدل مىباشند ، لذا از اين جهت شايد صاحب مدارك آن را مقدم دانسته است .\r\nحاصل اينكه ، با توجه به مجموع دفاعياتى كه از مرحوم صاحب مدارك كرديم ، قول صاحب حدائق به اين كه ايشان مرتكب تناقض يا غفلت از مبانى خود شده است ، تمام نمىباشد .\r\n\r\nب ) اشكال مرحوم نراقى به دلالت موثقه زياد بن سوقه\r\nمرحوم نراقى صاحب « مستند الشيعة » اشكال از جهت دلالت بر موثقه زياد بن سوقه نموده است كه حاصل آن اشكال اين است كه ايشان مىفرمايند در روايت تعبيرى كه آمده است تعبير « اقل من رضاع يوم و ليلة او خمس عشرة رضعة » است ، آنچه\r\n\r\n","description":"","footnote":"","page_name":" 4795 ","page_number":201},
  {"content":"\r\n\r\nكه مستفاد از منطوق روايت است اين است كه كمتر از يك شبانه روز يا پانزده رضعه موجب نشر حرمت نمىشود و ليكن دلالت حديث بر عقد ايجابى قضيه يعنى اينكه يك شبانه روز يا پانزده رضعه موجب نشر حرمت مىشود مبتنى بر مفهوم وصف است زيرا اگر چه تعبير « يوم و ليلة او خمس عشره رضعه » عدد است و عدد داراى مفهوم مىباشد ولى آنچه در موثقه زياد آمده عبارت « اقل من . . . » مىباشد و اين وصف است و استفاده عقد ايجابى مبتنى بر مفهوم داشتن وصف است در حالى كه اعتبار مفهوم وصف نزد محققين محل مناقشه است . لذا از اين ناحيه نمىتوان به حديث فوق استدلال نمود .\r\n\r\n1 ) پاسخ استاد مد ظله از اشكال مرحوم نراقى\r\nبه نظر مىرسد استفاده مفهوم از موثقه زياد بسيار عرفى است و اشكال صاحب مستند هم وارد نيست . براى توضيح مطلب ابتدا مقدمه‌اى را ذكر مىكنيم : استفاده مفهوم از وصف به طور عمومى و همه جائى نيست يعنى به مقتضاى موارد مختلفى كه وصف در آنها واقع شده است مفهوم داشتن يا نداشتن وصف نيز متعدد است . به عنوان مثال اگر كسى گفت : « از غير عادل نمىتوان تقليد كرد » از اين جمله نمىتوان مفهوم گرفت و به طور مطلق حكم به جواز تقليد عادل نمود ، زيرا گوينده اين سخن در مقام ذكر تمام شرائط معتبر در باب تقليد نيست ، يعنى وى نمىخواهد بگويد تنها چيزى كه مانع از جواز تقليد است فسق و عدم عدالت است ولى اگر در انسانى عدالت وجود داشت هيچ شرط ديگرى مثل اجتهاد ، ذكوريت ، طهارت مولد و . . .\r\nمعتبر نيست . اما اگر در جائى احراز كرديم كه متكلم در مقام بيان و ذكر تمامى شروط معتبر مىباشد مثل اينكه چندين وصف را ذكر نمائيد . مثلًا بگويد : « از غير عادل و مجتهد و مرد و حرّ و طاهر المولد و . . . نمىتوان تقليد كرد » عرفا استفاده مىشود كه چون او در مقام بيان است و چندين شرط ( وصف ) را ذكر كرده است پس اگر در شخصى تنها همه اين امور وجود داشت ، داشتن شرط ديگرى معتبر نيست يعنى اگر\r\n\r\n","description":"","footnote":"","page_name":" 4796 ","page_number":202},
  {"content":"\r\n\r\nكسى عادل و مجتهد و مرد و حر و طاهر المولد و . . . ، بود تقليد از او جايز است .\r\nبا اين مقدمه حرف ما اين است كه آنچه در روايت زياد بن سوقه به نظر مىرسد اين است كه امام ( عليه السلام ) در مقام ذكر شرايط معتبر در باب نشر حرمت به واسطه رضاع ، مىباشند چرا كه در روايت چندين شرط ( وصف ) مختلف ذكر نموده‌اند متن روايت اين است « هل للرضاع حدٌّ يؤخذ به ؟ فقال : « لا يحرم الرضاع اقل من رضاع يوم و ليلة ، او خمس عشرة رضعة متواليات من امرأة واحدة ، من لبن فحل واحد ، لم يفصل بينها رضعة امرأة غيرها الحديث « 1 » » .\r\nبا توجه به اين تفصيلى كه امام ( عليه السلام ) در جواب سؤال فرموده‌اند معلوم مىشود كه حضرت در مقام بيان تمامى شرايط معتبر بوده‌اند ، لذا مىتوان از باب مفهوم وصف نتيجه گرفت كه رضاع يوم و ليلة او خمس عشره رضعه موجب نشر حرمت مىشود .\r\nو اساساً اينكه هيچ كدام يك از ما ، تا قبل از توجه به اين اشكال مرحوم نراقى چنين شبهه‌اى مبنى بر عدم مفهوم برايمان مطرح نمىشد خود دليل بر اين است كه استفاده مفهوم از روايت زياد ، بسيار عرفى است .\r\n\r\nج ) نتيجه‌گيرى نهايى در اصل بحث ( اعتبار زمان يك شبانه روز در نشر حرمت )\r\nوجود اجماع بسيط : همان طورى كه در ابتداى جلسه متذكر شديم شايد بتوان در محل كلام ادعاى اجماع بسيط كرد به اين معنا كه تمامى قائلين به اقوال متعدد در مسأله مثل قول به يك شبانه روز ، سه شبانه روز ، پانزده رضعه اتفاق نظر دارند كه غير از اين اقوال قول ديگرى را نمىتوان احداث كرد ، نمىتوان تمامى اين روايت متعدد كه دلالت بر اين اقوال مىكند هيچ كدام اعتبار ندارد و بايد كنار گذاشته شود و تنها روايت يك سال يا دو سال معتبر است اين حرف بسيار مستبعدى به نظر\r\n\r\n\r\n","description":"","footnote":"\r\n( 1 ) - الوسائل 20 / 374 ، ابواب ما يحرم بالرضاع ، ب 2 ، ج 1 .\r\n","page_name":" 4797 ","page_number":203},
  {"content":"\r\n\r\nمىرسد ، و به عبارت ديگر در محل كلام اجماع مركبى كه وجود دارد از همان قسمى است كه برگشت آن به اجماع بسيط است يعنى هر كدام از مجمعين قول يك سال يا دو سال را به تبع قول خود نفى نمىكند بلكه اين قول را به طور مستقل و مطابقة نفى مىنمايد . مىماند فتواى ابن جنيد كه وى مطلق رضاع را موجب نشر حرمت مىداند كه آن هم با توجه به اينكه ابن جنيد از اخبار اماميه كمتر اطلاع داشته است قابل توجيه است . اما شيخ صدوق ( رحمه الله ) و اينكه ايشان از ميان روايات تنها روايات يك سال يا دو سال را ذكر نموده است ، اين هم بسيار مستبعد است كه ايشان تمامى روايات ديگر را كنار گذاشته باشد و تنها اين دو روايت را معتبر بداند بلكه شايد صدوق ( عليه الرحمه ) نيز توجيهى كه براى اين دو روايت داشته است همانى است كه قبلًا درباره « حولين » و « سنة » بيان نموديم . خلاصه اينكه نمىتوان به طور قطع مدعى شد كه صدوق ( رحمه الله ) مخالف در مسأله مىباشد .\r\nو به بيان ديگر ، از وجود كثرت روايات صحاح و غير صحاح كه در مسأله وجود دارد فقيه مطمئن مىشود كه حد اقل بعضى از آنها از امام ( عليه السلام ) صادر شده است و نمىتوان همه آنها را ردّ كرد ، لذا بر فرض كه روايتى نيز بر خلاف آنها باشد و نتوان آن را توجيه كرد بايد آن طرح شود زيرا وقتى امام ( عليه السلام ) در مقبوله عمر بن حنظله حكم به اخذ به اصح و اوثق و اصدق و به خاطر نزديك‌تر بودن اينها به واقع مىنمايند با اينكه قطعى نسبت به آن وجود ندارد در جايى كه انسان قطع دارد كه روايتى از امام ( عليه السلام ) صادر شده است به طور اولى بايد اخذ به آن نمود .\r\nحاصل اينكه ، همان طورى كه گفته شد شهرت بسيار قوى در مسأله وجود دارد علاوه بر اينكه شيخ طوسى در خلاف ، دعواى اجماع مسلمين مىكند و همچنين فاضل مقداد در كنز العرفان و محقق اردبيلى در زبدة البيان با اينكه نوعاً در اجماع‌ها مناقشه مىكند ، در اين مسأله قائل به اجماع شده است و علامه نيز آن را به علماى اماميه نسبت مىدهد . لذا به نظر مىرسد كه از نظر شرط زمان همان يك شبانه روز\r\n\r\n","description":"","footnote":"","page_name":" 4798 ","page_number":204},
  {"content":"\r\n\r\nمعتبر باشد و در باب عدد نيز ما قائل به پانزده مرتبه شديم .\r\nدر پايان اين بحث اشاره به نكته‌اى كوتاه ، مفيد است و آن اينكه بعضى مثل مرحوم نراقى بنابراين كه روايات دال بر اعتبار يك سال يا دو سال را معارض با روايات ديگر قرار بدهيم با تمسك به عموم كتاب و عموم ادله نشر حرمت به واسطه رضاع اخبار داله بر نشر حرمت به واسطه يوم و ليلة و . . . را بر اخبار داله بر يك سال يا دو سال ترجيح داده‌اند .\r\nبه نظر ما مرجح قرار دادن عموم كتاب تمام نيست ، زيرا ؛\r\nاولًا : از نظر عرفى اگر بگويند زنى كه به واسطه رضاع مادر انسان شده است بر وى حرام است . اين معنايش اين نيست كه مطلق رضاع كفايت مىكند بلكه اين معنايش آن است كه فرضى كه با تحقق شرايط معتبر در باب رضاع مادر شده است .\r\nمثلًا اگر بگويند فلان شخص بر اثر خوردن دارو فوت كرده است معنايش اين نيست كه مطلق دارو موجب فوت مىشود بلكه اشاره به داروى خاصى دارد لذا نمىتوان گفت عام كتابى در مقام بيان بوده است .\r\nو ثانياً : اگر بر فرض ، ابتداءً به نظر بيايد كه در مقام بيان است ولى با وجود كثرت رواياتى كه در سنت حدود و شرايطى براى رضاع محرم ذكر كرده است مىفهميم كه عام كتاب در مقام بيان نشر حرمت به واسطه مطلق رضاع نبوده است .\r\n\r\nد ) آيا تلفيق زمان كفايت مىكند ؟\r\nدر بحث زمان يكى از مباحثى كه باقى مانده است و در آخر اين فصل از بحث سزاوار است كه به آن بپردازيم اين مسأله است كه آيا مراد از يوم و ليله ( يك شبانه روز ) مقدار آن كه عبارت از 24 ساعت است مىباشد ، كه در نتيجه تلفيق زمانى جايز باشد مثل اينكه مبدأ رضاع از ساعت 10 صبح امروز باشد و منتهاى آن 10 صبح فردا باشد كه در حقيقت چند ساعتى از صبح فردا ( از طلوع آفتاب تا ساعت 10 صبح ) نيز جزء يك شبانه روز قرار گرفته باشد ، يا اينكه مراد از يوم و ليله معناى\r\n\r\n","description":"","footnote":"","page_name":" 4799 ","page_number":205},
  {"content":"\r\n\r\nحقيقى آن است كه در نتيجه تلفيق بدون اثر باشد و حتماً مىبايست مبدأ از اول روز قرار داده شود ؟\r\nاول كسى را كه ما برخورد كرديم كه اين بحث را مطرح نموده است ، شهيد ثانى ( رحمه الله ) در شرح لمعه است و بعد از او فقهاى ديگرى نيز به تبعيت از ايشان اين مسأله را طرح نموده‌اند ، مثل صاحب مدارك ، صاحب كفاية ، صاحب رياض ، صاحب مستند ، صاحب جواهر و مرحوم شيخ حسن كاشف الغطاء در انوار الفقاهة .\r\nمنشأ سؤال نيز در اين بحث از اين ناحيه است كه كلمه « يوم » و همچنين كلمه « ليله » وضع شده‌اند براى يك روز و يك شب كامل به طورى كه دو نصفه روز يكى از امروز و ديگرى از فردا را يك روز نمىگويند و همچنين به دو نصفه از شب ، يك شب اطلاق نمىشود .\r\nصاحب انوار الفقاهه به طور بتّى حكم به كفايت تلفيق نموده است و صاحب جواهر نيز تمايل به آن پيدا كرده است ولى ساير اشخاص ديگر يا مسأله را با ترديد گذرانده و تعبير به « فيه و جهان » كرده‌اند و يا اينكه حكم بعدى كفايت كرده‌اند .\r\nحق در مسأله اين است كه ما اگر بخواهيم جمود به لفظ داشته باشيم يوم و ليله به معناى بيست و چهار ساعت نيست و در نتيجه تلفيق كفايت نمىكند ( خلافاً لصاحب انوار الفقاهة كه ايشان مىخواهند بفرمايند كه معناى 24 ساعت معناى حقيقى يوم و ليله است ، به اين بيان كه نوعاً و شايد اكثريت قريب باتفاق موارد اين طور نيست كه مبدأ رضاع از ابتداى روز شروع شود و انتهاى آن نيز تا فردا رأس شروع روز قرار بگيرد ، بلكه در غالب موارد اگر نگوييم در همه موارد تلفيق صورت مىگيرد ) .\r\nو ليكن انصاف اين است كه تناسبات حكم و موضوع در فهم معناى الفاظ دخيل است . نظير اين مسأله در باب صلاة مسافر نيز مطرح شده كه در آنجا هم گفته‌اند كسى اگر قصد اقامه عشرة ايام داشته باشد نماز او تمام است ، در آنجا نيز بحث\r\n\r\n","description":"","footnote":"","page_name":" 4800 ","page_number":206},
  {"content":"\r\n\r\nتلفيق مطرح است و مرحوم آقاى بروجردى در حاشيه راجع به تلفيق تأمل دارند ولى به نظر ما در هر دو مورد تلفيق زمانى كفايت مىكند ، در ما نحن فيه به تناسب حكم و موضوع انسان مىفهمد كه يقين اين مقدار از مال براى اين است كه در رشد جسمانى طفل اثر مىگذارد خصوصاً اينكه همان طورى كه سابقاً به طور مبسوط پيرامون آن بحث كرديم شرط عمده و لو حكمتاً در باب رضاع همان انبات لحم و اشتداد عظم است و دو علامت ديگر به عنوان طريق براى احراز او ذكر شده‌اند .\r\nپس به نظر مىرسد كه مراد از « يوم و ليلة » همان مقدار آن است كه 24 ساعت مىباشد و در نتيجه تلفيق زمانى كفايت كرده و موجب نشر حرمت مىشود و هكذا در مسأله اقامه عشرة ايام نيز مستفاد از تناسب حكم و موضوع اين است كه شخصى كه به نحوى صدق در وطن بودن بر او بشود و از نوعى آرامش برقرار باشد در نظر شارع نمازش تمام است ، لذا اگر اقامه عشرة ايام به صورت تلفيقى نيز محقق شود ، كفايت مىكند .\r\n« * و السلام * »\r\n\r\n","description":"","footnote":"","page_name":" 4801 ","page_number":207},
  {"content":"\r\n\r\n\r\n23 / 1 / 1382 شنبه درس شمارهء ( 522 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nاستاد ابتدا در ادامه جلسه قبل به نقل قولى از مرحوم نراقى در عدم جواز استناد به موثقه زياد بن سوقه براى كفايت نشر حرمت به وسيله يك شبانه روز پرداخته و آن را رد مىنمايند و نتيجه‌گيرى مىكنند كه به اين روايت از آنجا كه در مقام بيان حدّ رضاع محرّم است مىتوان استناد نموده و نشر حرمت به وسيله رضاع يك شبانه روز را قايل شد .\r\nسپس به قيود و شرايط سه‌گانه رضعات ( كمال الرضعه - توالى - ارتضاع من الثدى ) پرداخته و شرطيت آنها را در ملاكهاى سه‌گانه ذكر مىنمايند و بعد به تفسير شرط اول ( كمال الرضعه ) پرداخته و اقوال گوناگون در اين رابطه را بررسى مىنمايند .\r\n* * * \r\nكلام مرحوم نراقى و نقد استاد مد ظله :\r\nمرحوم نراقى فرموده است : به روايت زياد بن سوقه نمىتوان براى كفايت يك شبانه روز در نشر حرمت استناد كرد زيرا چنين دلالتى در روايت به وسيله مفهوم وصف است و مفهوم وصف حجت نمىباشد . « 1 »\r\nمىگوييم : چنانچه سابقاً گذشت در اين گونه سؤال و جوابها قرينه مقامى هست كه حضرت نسبت به شرايط در مقام بيان بوده‌اند و مىخواسته‌اند حد رضاع را در دو طرف اثبات و نفى آن بيان كنند نه آنكه فقط در صدد بيان اصل شرطيت\r\n\r\n\r\n","description":"","footnote":"\r\n( 1 ) - مستند الشيعة ، چاپ كتابخانه آية الله نجفى ن ج 2 ، ص 500\r\n","page_name":" 4802 ","page_number":208},
  {"content":"\r\n\r\nفى الجمله باشند به خصوص كه سائل سؤال نموده است كه : « هل له حدّ يؤخذ به » و طبيعتاً جواب هم بايد با سؤال مطابقت داشته و حدّ و ضابطهء آن را بيان كرده باشند .\r\nپس نتيجه مىگيريم كه مفهوم در امثال چنين كلامى بىترديد حجت است .\r\nان قلت : چون در اين روايت تمامى شرايط معتبر ( مثل شرط من الثدى بودن و عدم توليد شير از حرام ) ذكر نشده است معلوم مىشود كه متكلم در مقام بيان حدود و شرايط نبوده است .\r\nقلت : شرايط دوگونه هستند ، دسته‌اى احتياج به بيان دارند و به گونه‌اى هستند كه اگر حضرت آنها را نفرموده بودند دليلى بر دخل آنها وجود نداشت ولى دسته‌اى ديگر از شرايط يا به خاطر وضوح آنها احتياج به بيان نيست و يا از ابتدا از تحت سؤال خارج هستند از جمله شرط من الثدى بودن چنين است زيرا ارتضاع وقتى صدق مىكند كه من الثدى باشد لذا اگر شير گاو را دوشيدند و خورده شد ارتضع من البقرة صدق نمىكند ، همچنين شرط عدم توليد شير از حرام نيز از ابتدا از تحت سؤال خارج است زيرا سؤال از رضاعى است كه به نحو متعارف و معمولى باشد و رضاع به وسيله شيرى كه از حرام توليد شده باشد از آنجا كه غير متعارف است يك نحوه انصرافى دارد و از ابتداء تحت سؤال نبوده است .\r\nعلاوه بر اين ، مرحوم نراقى كه به حجيت مفهوم در اين روايت قايل نيست بايد بيان كنند كه اخذ قيد يك شبانه روز در اين روايت براى چيست ؟\r\nاگر اين قيد هيچ دخلى در نشر حرمت حتى به نحو جزء العله نداشته باشد ذكر آن لغو است و اگر ذكر آن به اين خاطر است كه اگر در اين مدت به تعداد 15 رضعه شد حكم را مىآورد ( رضاع يك شبانه روز كه 15 رضعه شود محرّم است ) قيد 15 رضعه بعداً به عنوان معيار جداگانه ذكر شده و قهراً ثمره‌اى براى قيد شبانه روز نخواهد بود و اگر مراد يك شبانه روز همراه با حصول اثر ( انبات لحم و اشتداد عظم ) باشد ، در مصداقهاى قطعى و عرفى حصول اثر مثل يك سال شير دادن ، قيد\r\n\r\n","description":"","footnote":"","page_name":" 4803 ","page_number":209},
  {"content":"\r\n\r\nيك شبانه روز بىمعنا است و نيازى به بيان شرع هم ندارد و در آن مقدارى كه مخفى بوده و مصداق قطعى و عرفى حصول اثر نباشد راهى جز از طريق وحى و توسط كسى كه داراى علم غيب باشد نمىتواند آن را معين كند و اين با بيان حدّ براى راوى ، سازگار نيست . پس نتيجه مىگيريم كه اخذ يك شبانه روز در روايت لغو نبوده و براى بيان حدّ و مقدار است .\r\n\r\nقيود سه‌گانه رضعات\r\n\r\nمتن شرايع :\r\n« و يعتبر فى الرضعات المذكورة قيود ثلاثة ان تكون الرضعة كاملة و ان تكون الرضعات متوالية و ان يرتضع من الثدى »\r\nدر رضعات سه قيد معتبر است :\r\n1 - كامل بودن رضعه 2 - متوالى بودن رضعات 3 - ارتضاع من الثدى\r\nآيا تمامى اين سه قيد در هر سه ملاكى كه براى نشر حرمت معتبر شده بايد مراعات شود ؟\r\nدر ملاك اثر ( انبات لحم و اشتداد عظم ) مسلّم است كه كمال الرضعه و متوالى بودن شرط نيست لذا شير دادن با رضعات ناقص و يا رضاع از زن ديگر و يا دادن غذايى غير از شير در اثناء در صورت حصول اثر مضرّ به نشر حرمت نمىباشد . بلى در اين ملاك ارتضاع من الثدى معتبر است و نيز در ملاك عدد ( 15 رضعه ) كمال الرضعه و توالى و ارتضاع من الثدى هر سه معتبر است اما در ملاك زمان ( يك شبانه روز ) ارتضاع من الثدى و توالى نيز مسلماً شرط است ولى شرط بودن كمال الرضعه محل بحث است .\r\nعده‌اى مثل صاحب كشف اللثام آن را معتبر دانسته‌اند « 1 » و بعضى ديگر\r\n\r\n\r\n","description":"","footnote":"\r\n( 1 ) - كشف اللثام ، چاپ جامعه مدرسين ، ج 7 ، ص 138 ، قال فيه : فلو ارتضع رضعة ناقصه لم تحسب من العدد و لا من رضعات اليوم و الليلة\r\n","page_name":" 4804 ","page_number":210},
  {"content":"\r\n\r\nبالصراحه يا بالظهور معتبر نداسته‌اند مثل مسالك « 1 » و نهاية المرام « 2 » و جامع المقاصد « 3 »\r\n\r\nتفسير كمال الرضعه\r\nصاحب شرايع فرموده‌اند : « و يرجع فى تقدير الرضعه الى العرف و قيل ان يروى الصبى و يصدر من قبل نفسه »\r\nآيا اين عبارت ، دو نظر در تعريف و بيان مقدار كمال الرضعه است ؟ به اين صورت كه سير شدن طفل يك نظر و رجوع به عرف ( خواه سير شود و خودش دست از مكيدن بردارد يا نه ؟ ) نظر ديگرى در قبال آن نظر است و يا اينكه اينها دو تعبير و الفاظ مختلف از يك معنا هستند و حد اكثر يكى تفسير ديگرى است ؟\r\nبه نظر مىرسد كه عبارت شرايع و قواعد مسلماً احتمال دوم را نمىرساند زيرا در ابتدا مىفرمايد مرجع عرف است ، سپس مىگويد « قيل ان يروى الصبى » البته در اين تعبير دو احتمال وجود دارد : 1 - نظر محقق رجوع به عرف است و عده‌اى ديگر بر خلاف نظريهء وى سير شدن را مطرح نموده‌اند 2 - مرحوم محقق ، ميزان را عرف مىداند ولى آيا سير شدن همان نظر عرف است يا نه ؟ براى ايشان مشخص نيست .\r\nالبته احتمال اول اقوى است و بهتر از عبارت ، برداشت مىشود .\r\nاز عبارتهاى محقق كركى « 4 » و صاحب مسالك « 5 » و نهاية المرام « 6 » استفاده مىشود كه اين دو ملاك واحد هستند .\r\n\r\n\r\n","description":"","footnote":"\r\n( 1 ) - مسالك الافهام ، چاپ رحلى ، ج 1 ، ص 373 ، قال فيه : هذه القيود الثلاثة انما تعتبر فى الرضعات بالنسبة الى العدد\r\n( 2 ) - نهاية المرام ، چاپ جامعه مدرسين ، ج 1 ، ص 110\r\n( 3 ) - جامع المقاصد ، ج 12 ، ص 218 . قال فيه : فاعلم انه يعتبر فى الرضعات ليتحقق العدد قيود ثلاثة\r\n( 4 ) - جامع المقاصد ن چاپ آل البيت ، ج 12 ، ص 220 ، قال فيه : و هما فى المعنى واحد .\r\n( 5 ) - مسالك الافهام ، رحلى ، ج 1 ، ص 373 ، قال فيه : و هما فى الحقيقه قول واحد . . . و انما الاختلاف فى العبارة .\r\n( 6 ) - نهاية المرام ن چاپ جامعه مدرسين ، ج 1 ، ص 110 ، قال فيه : و التفسيران متقاربان .\r\n","page_name":" 4805 ","page_number":211},
  {"content":"\r\n\r\nاصل مطلب از مبسوط است ، مرحوم شيخ در مبسوط مىفرمايد : « فالمرجع فى ذلك الى العرف ، فما كان فى العرف رضعة فهو رضعة و ما ليس فى العرف برضعة فليس برضعة لانّ ما حدّ له فى الشرع و لا فى اللغة ، يرجع فيه الى العرف كالنقل و التفرق و النقد . غير انّ اصحابنا خاصةً قدروا الرضع بما يروى الصبى منه و يمسك منه « 1 »\r\nدر كشف اللثام مىگويد « 2 » : شيخ رحمه الله در مبسوط نظريه نمىدهد و دو قول نقل مىكند ولى در خلاف مىگويد سير شدن معيار است مىگوييم مرحوم شيخ در مبسوط در چند سطر بعد مىفرمايد : « فعلى ما قدّمناه من ان المعتبر ان يروى » كه بيانگر آن است كه ايشان مختارشان همان قول اصحاب است ، پس چرا در ابتدا بدان گونه تعبير نموده بود ؟ يك احتمال آن است كه هر دو را ايشان قبول نموده باشد بدين صورت كه شيخ قول اصحاب را تفسير نظر عرف تلقى كرده و آن را پذيرفته است ولى يك احتمال ديگر هم هست كه با توجه به اينكه متن مبسوط تقريباً از كتب عامه است و لذا مىبينيم در جاهاى مختلف ايشان ابتدا يك قولى را بيان مىكنند ولى بعداً فتواى تناقض با آن مىدهد . « 3 » اينجا هم منشأش همين باشد كه قول اول ( رجوع به عرف ) نظريه عامه است ( از آنجا كه آنها در رواياتشان دليلى بر تعيين معيار در رضعه نداشته‌اند ، رجوع به عرف نموده‌اند ) ولى نظريه دوم ( سير شدن طفل ) نظريه خاصه و خود شيخ رحمه الله باشد كه از ادله و رواياتشان استفاده نموده باشند « 4 » .\r\n\r\n\r\n","description":"","footnote":"\r\n( 1 ) - مبسوط ، ج 5 ، ص 294\r\n( 2 ) - كشف اللثام ، ج 7 ، ص 138 ، قال فيه : و القولان مذكوران فى المبسوط و نسب الثانى الى اصحابنا و فى الخلاف قطع به و نسب الاول الى الشافعى\r\n( 3 ) - آنچه كه فعلًا در كتب فقهى متداول است اين است كه اگر نظريهء يك فقيه بر خلاف مشهور بود پس از اينكه قول مشهور را با قيد « على المشهور » ذكر نمود مختار خود را بيان مىكند ولى در ميان قدما روش خاصى متداول بوده گاهى نظر مشهور را بدون قيد « على المشهور » ذكر مىنموده‌اند كه ظاهر آن موافقت با مختار خود مؤلف بود ولى پس از بيان نظريهء خود معلوم مىنموده كه مختار او همان نظر دوم كه مخالف نظر مشهور و متداول است مىباشد و اين روش در شرايع و سرائر و مبسوط و ديگر كتب قدما بسيار به چشم مىخورد و نبايد آن را از تناقض گويى مؤلف شمرد .\r\n( 4 ) - از آنجا كه عامه مىگفته‌اند ما تفريعات زيادى داريم ، مرحوم شيخ مىخواسته‌اند بگويد خاصه هم تفريعات زيادى دارند ولى ما از كتاب بو سنت اخذ مىكنيم و نيازى به قياس و . . . نداريم .\r\n","page_name":" 4806 ","page_number":212},
  {"content":"\r\n\r\nپس مرحوم شيخ رحمه الله بر خلاف محقق رحمه الله و علامه رحمه الله ، رجوع به عرف را قبول ننموده است .\r\n\r\nمعيار در كامل يا ناقص بودن رضعه\r\nفلو التقم الثدى ثم لفظه و عاود كه به دو گونه است فان كان اعرض اولًا فهى رضعة چون كه ديگر احتياج نداشته و سير شده بود و ان كان لا نيّة الاعراض كالنفس براى تنفس كردن يا سرفه نمودن او الالتفات الى ملاعب به شخصى كه بازيگرى مىكند يا به ادوات بازى « 1 » توجه نموده او الانتقال من ثدى الى آخر كان الكل رضعة واحدة مثل شخصى كه در وسط غذا خوردن ، آب مىخورد يا درب خانه را باز مىكند و . . . كه همه عرفاً يك مرتبه شمرده مىشود . ولى اگر طفل را قبل از كامل شدن رضعه ، جدا كردند اين رضعه ناقص است و حتى اگر چند رضعه ناقص هم به طفل شير داده شود هيچ‌كدام رضعه جداگانه محسوب نمىشود و حتى با انضمام به يكديگر هم يك رضعه كامل پديد نمىآورد . « 2 »\r\nچند بحث باقى مىماند يكى دليل اصل شرطيت كمال الرضعه و همچنين تفسير كمال الرضعه كه ببينيم از روايات چه استفاده‌اى مىشود و بحث ديگرى كه آيا اين شرط كمال الرضعه فقط در ملاك عدد معتبر است و يا اينكه هم در ملاك عدد و هم در ملاك زمان معتبر است ؟\r\n« * و السلام * »\r\n\r\n\r\n","description":"","footnote":"\r\n( 1 ) - بضم الميم ( ملاعب ) او فتحها\r\n( 2 ) - استاد فرموده‌اند : در اين كلام صاحب كشف اللثام ترديد دارد ولى با مراجعه به كشف اللثام ج 7 ، ص 139 ، چنين ترديدى مشاهده نشد بلكه ايشان هم رضعات ناقص و انضمام آنها به هم را سبب پديد آمدن رضعه كامله نمىداند در صورتى كه طول فصل وجود داشته باشد ولى اگر طول فصل نبود آن را در عداد رضعات كامله به صورت انضمامى مىداند . قال فيه : و لو منع من الارتضاع قبل استكماله لم تحتسب لا بالتلفيق الّا فى الصورة التى ذكرناها .\r\n","page_name":" 4807 ","page_number":213},
  {"content":"\r\n\r\n\r\n24 / 1 / 1382 يكشنبه درس شمارهء ( 523 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه براى بررسى مسأله اعتبار كمال در رضعه محرّم ، فتواى فقها و معناى رضعه كامل و اينكه آيا اين شرط اختصاص به تقدير عددى رضعات دارد يا در تقدير به شبانه روز هم معتبر است ، مطرح و در نهايت با بررسى روايات مسأله ، بحث را به پايان مىبريم .\r\n* * * مرحوم محقق مىنويسد : « و يعتبر فى الرضعات المذكورة قيود ثلاثه : أن تكون الرضعة كاملة . . . »\r\n\r\nكامل بودن رضعات از جمله امورى است كه در نشر حرمت معتبر است .\r\n\r\nالف ) بررسى كلمات فقهاء :\r\nدر كتب فقها قبل از ابن حمزه و ابن زهره ( قبل از قرن ششم ) فقط در چهار كتاب اين قيد آورده شد كه « در انتشار حرمت معتبر است » شير داده شده كامل باشد . شيخ طوسى در خلاف و مبسوط ، أبو الصلاح حلبى در كافى ، صاحب فقه رضوى در كتاب فقه منسوب به حضرت رضا عليه السلام .\r\nمرحوم شيخ در خلاف ، سير شدن بچه را معتبر دانسته و بر آن دعواى اجماع كرده است ولى در مبسوط ، ابتدا صدق عرفى رضعه را ميزان دانسته ، و بعد ، سير شدن را ذكر نموده و به اصحاب نيز نسبت داده است كه قريب به اجماع از آن استفاده مىشود .\r\nدر كلام ايشان در مبسوط - كه ابتدا كامل بودن رضعه را به صدق عرفى و بعد\r\n\r\n","description":"","footnote":"","page_name":" 4808 ","page_number":214},
  {"content":"\r\n\r\nسير شدن طفل بيان كرده - سه احتمال وجود دارد :\r\nاول : سير شدن را با صدق عرفى رضعه يكى بدانند يعنى اصحاب ، صدق عرفى را معيار دانسته ، نظر عرف را به سير شدن تفسير نموده‌اند .\r\nدوم : صدق عرفى رضعه را قول عامه دانسته كه ابتدا ذكر كرده - چون قول مشتهر عامه در آن زمان صدق عرفى بوده - و بعد مختار خود و قول اماميه را كه سير شدن است ذكر نموده است .\r\nسوم : كه مىگويند : « معيار صدق عرفى رضعه است هر چند كامل نباشد » شيخ مىگويد : « فهم عرف از رضعه ، رضعه كامل است يعنى رضعه‌اى كه موجب سير شدن بچه شود » .\r\nاما در همين دوره در كتب ديگر فقها مثل هدايه و مقنع صدوق ، مقنعه مفيد ، نهاية شيخ و مهذّب ابن برّاج و مراسم سلّار ، صحبتى از كامل بودن رضعه نيست .\r\nولى علماى بعد ، نوعاً مسأله را متذكر شده و عده‌اى دعواى اجماع يا نفى خلاف و امثال آن كرده‌اند و تنها عدّه بسيار كمى - مثل قطب راوندى در فقه القرآن - متذكر اين مسأله نشده‌اند .\r\n\r\nب ) بررسى دليل اعتبار كمال در تعداد رضعه محرّم :\r\n\r\nدليل اول : تبادر عرفى\r\nاگر بگويند بايد طفل ده دفعه شير بخورد متبادر عرفى در اين موارد به تناسبات حكم و موضوع اين است كه بايد رضعات كامل باشد و اگر بعضى از آنها ناقص بود حساب نمىشود . همانطور كه اگر بگويند بايد به ده نفر اطعام نمود ، اطعام كامل متبادر مىشود ، و اينكه مراد از رضعه ، رضعه كامل و سير شدن است قابل انكار نيست و بسيار مستبعد است كه شارع مسمّاى رضعه و مطلق شير دادن را ميزان قرار داده باشد .\r\nبه خصوص كه از روايات استفاده مىشود كه اصل در رضاى محرّم انبات لحم و اشتداد عظم است و چون نوعاً در بعضى از مراتب عدد ، اين اثر محقّق مىشود\r\n\r\n","description":"","footnote":"","page_name":" 4809 ","page_number":215},
  {"content":"\r\n\r\nشارع آن را معتبر دانسته ، در اين صورت كاملًا روشن است كه نمىتوان اقلّ رضاع و مسمّاى آن را به حساب آورد .\r\nنتيجه آن كه ، در تقدير عددى بايد رضعه كامل باشد تا نشر حرمت كند .\r\n\r\nج ) معناى رضعه كامل :\r\nمرحوم محقق مىنويسد : « و يرجع فى تقدير الرضعه الى العرف و قيل أن يروى الصبىّ » ظاهر عبارت ايشان اين است كه رضعه عرفى را با سير شدن طفل دو چيز دانسته‌اند .\r\nعلامه نيز در قواعد و تحرير بين اين دو فرق گذاشته ، از عبارت صيمرى در غاية المرام نيز استفاده مىشود كه اين دو را در مقابل هم قرار داده‌اند . از اين سه بزرگوار كه بگذريم بقيّه فقها هر دو را متّحد ، و مفهوم آن دو را مساوى ، و قول واحد مىدانند و سير شدن را بيان و تفسير رضعه كامل عرفى بيان كرده‌اند . و همينطور هم مىباشد و اختلافى در مسأله نيست .\r\n\r\nد ) آيا شرطِ « كمال الرضعه » اختصاص به تقدير عددى رضاع دارد يا اعم از عددى و زمانى است ؟\r\nدر تقدير عددى ، وقتى مىگويند ده رضعه يا پانزده رضعه ، ظهور عرفى آن در رضعات كامل قابل انكار نيست و اختلافى هم نمىباشد ، همانطور كه راجع به انبات لحم و اشتداد عظم كسى اين شرط را معتبر ندانسته است .\r\nاما در تقدير زمانى ؛ وقتى مىگويند بايد يك شبانه روز شير بخورد نمىتوان چنين ظهورى ادّعا كرد كه بايد رضعات كامل باشد ، بلكه بسيار متعارف است كه بچّه مقدارى شير مىخورد و در بين آن خوابش مىبرد و بعد از بيدار شدن دو مرتبه شير مىخورد و آن را كامل مىكند . همچنين اگر بچه مقدارى شير خورده سراغ بازى رفته بعد از مدتى دوباره برگردد اين هم متعارف است لذا نمىتوان اين موارد را از ارضاع محرم خارج دانست و كامل بودن رضعات را در رضاع شبانه روز لازم دانست .\r\n\r\n","description":"","footnote":"","page_name":" 4810 ","page_number":216},
  {"content":"\r\n\r\nما به كلمات فقها مراجعه كرديم بيشتر آنها صراحت دارد يا ظاهر قريب به صراحت يا أقلًا ظاهر كلامشان اين است كه رضعه كامل براى عدد است نه زمان . و در مورد زمان تبادرى هم در كار نيست . و اگر بچه يك شبانه روز به نحو متعارف شير بخورد هر چند در بعضى موارد ناقص ، كه بعد با فاصله كامل كند ولى گرسنه نماند اين متعارف است و كفايت مىكند ، گرچه به جاى ده رضعه بيست رضعه خورده ، ولى عرفاً اينها مانع نمىباشد .\r\nكسانى كه كمال رضعه را در زمان هم معتبر مىدانند تنها صاحب كشف اللثام ، رياض و مستند هستند و ما غير از اينها كسى را نديديم كه كمال رضعه را در هر دو معتبر بداند .\r\n\r\nه ) دليل دوم : روايات مسأله :\r\n\r\n1 ) روايت فقه رضوى :\r\n« و الحدّ الذي يحرم به الرضاع - ممّا عليه عمل العصابة دون كلّ ما روى فانّه مختلف - ما أنبت اللحم و قوى العظم و هو رضاع ثلاثة ايّام متواليات او عشر رضعات متواليات محرزات مرويات بلبن الفحل و قد روى مصّة و مصّتين و ثلات . « 1 »\r\nدر روايت تعبير به مرويات شده يعنى بايد سير بخورد ، و از جهت اعتبار ظاهر اين است كه حديث از موارد ما عليه عمل العصابة است .\r\nو لكن اولًا : ابهام دارد و خيلى روشن نيست كه آيا مرويات فقط قيد براى عشر رضعات است يا ثلاثة ايام را هم مىگيرد كه نتيجةً راجع به عدد و زمان هر دو باشد .\r\nپس چنانچه از جهت سندى اشكال نداشته باشد فقط براى تقدير عددى مىتوانيم استدلال كنيم . و ثانياً : روايت از نظر سند معتبر نيست .\r\n\r\n2 ) روايت فضيل بن يسار :\r\n« عن ابى جعفر عليه السلام قال : لا يحرم من الرضاع الّا المجبورة او خادم أو ظئر قد رضع عشر\r\n\r\n\r\n","description":"","footnote":"\r\n( 1 ) - جامع الاحاديث ج 25 ، ص 522 ح 24\r\n","page_name":" 4811 ","page_number":217},
  {"content":"\r\n\r\nرضعات يروى الصبى و ينام » « 1 » .\r\nهمانطور كه قبلًا عرض شد ما اين روايت را معتبر مىدانيم و لكن حديث ، نقل‌هاى ديگرى دارد كه عبارت « عشر رضعات » و « يروى الصبى و ينام » در آنها نيست و احتمال دارد اين زيادى توضيح يا تفسيرى از روات باشد كه از روايت‌هاى ديگر در نظرشان بوده و در حاشيه اضافه كرده‌اند و بعدها داخل متن شده است . كه در اصطلاح درايه به آن خبر مزيد تعبير مىكنند كه فتواى فقيه يا توضيح راوى در روايت با خود روايت مخلوط شده باشد . بله اصل عدم زياده و اعتنا نكردن به اين احتمالات هست و لكن وقتى مىبينيم روات ديگرى همين مطلب را از فضيل نقل كرده‌اند و اين زيادى را ندارد ، مطمئن نمىشويم كه در اصل روايت هم بوده ، لذا روايت قابل تمسّك نمىباشد .\r\nبله اگر كسى از اين ناحيه اشكال نكند و مختارش عشر رضعات باشد - مثل مرحوم آقاى خويى - مىتواند در مورد عدد به اين حديث تمسّك نمايد ، خصوصاً كه اجمالى هم كه در روايت قبل بود در اينجا نيست زيرا « يروى الصبى و ينام » دنبالهء عدد آمده و قيد مربوط به عدد مىباشد . لكن ايشان سند روايت را تمام نمىدانند .\r\n\r\n3 و 4 ) روايت ابن ابى يعفور و مرسله ابن ابى عمير :\r\nعن ابن ابى يعفور قال : سألته عمّا يحرم من الرضاع ؟ قال : اذا رضع حتّى يمتلى بطنه فإنّ ذلك ينبت اللحم و الدم و ذاك الذي يحرّم\r\nو عن محمد بن ابى عمير عن بعض اصحابنا عن ابى عبد الله عليه السلام قال : الرضاع الذي ينبت اللحم و الدم هو الذي يرضع حتى يتملّى و يتضلّع و ينتهى نفسه . « 2 »\r\n\r\n\r\n","description":"","footnote":"\r\n( 1 ) - جامع الاحاديث ، ج 25 ، ص 522 ، ح 21 .\r\n( 2 ) - جامع الاحاديث ، ج 25 ، ص 526 ، ب 7\r\n","page_name":" 4812 ","page_number":218},
  {"content":"\r\n\r\nمرحوم آقاى خويى اشكال سندى در اين دو روايت دارند ولى ما سند را تمام دانستيم .\r\nروايت اول تصريح نموده كه رضاى محرم ، آن است كه شكم كودك پر شود و روايت دوم مىگويد : آن رضاعى كه سبب انبات لحم و اشتداد عظم است اين گونه مىباشد ، يعنى شكم كودك بايد پر شود . ظاهر روايت دوم ، صحبت از حكم فقهى ( نشر حرمت ) نيست ، و لكن با ضميمه روايات ديگر استفاده مىشود كه آنچه نشر حرمت مىكند چنين رضاعى است نه رضاع ناقص . و گرنه اگر بگوييم حضرت مىخواهند اطلاع دهند كه شير سبب چاقى و رشد استخوان مىشود و نظر به ملاك نشر حرمت ندارند مطلبى است كه مربوط به وظيفه امام نمىباشد .\r\n\r\nبررسى دلالت روايت اول :\r\nظاهر ابتدايى روايت اين است كه اگر كمال رضعه نباشد علم به حصول انبات حاصل نمىشود ، ولى همانطور كه صاحب جواهر و ديگران گفته‌اند اين خلاف وجدان است ؛ چون اگر كسى طفلى را مثلًا دو سال شير داد و شيرها ناقص بود نمىتوان گفت : تمام اين مدت هيچ اثرى نگذاشته و مصداق قطعى براى انبات لحم و اشتداد عظم حاصل نشده ، زيرا عرف زير بار نمىرود و وجداناً مطلب درستى نيست . و اگر چيزى از روايت بر خلاف واقع بود نبايد آن را طرح كرد بلكه بايد با توجه به اين قرينه روايت را معنا نمود و در اينجا مىدانيم كه سير شدن براى مطلق انبات لحم و اشتداد عظم لازم نيست پس اگر معتبر باشد براى رشدى است كه از پانزده رضعه يا يك شبانه روز حاصل مىشود يعنى براى اين كه 15 رضعه يا رضاع يوم و ليله موجب انبات لحم و اشتداد عظم شده در نتيجه نشر حرمت كند ، بايد كودك به مقدار سيرى ، شير بخورد . به عبارت ديگر معيار اصلى نشر حرمت انبات لحم و اشتداد عظم است و رضاع يوم و ليله و 15 رضعه از آن جهت موجب نشر حرمت مىشود كه باعث رشد كودك مىگردد و اين روايت سير شدن را شرط رشد كودك دانسته ، در حالى كه به طور قطع مىدانيم رضاع طولانى موجب رشد كودك مىشود هر چند كودك شير كامل نخورد لذا اين روايت را چنين معنى مىكنيم كه 15 رضعه يا يك شبانه روز در صورتى موجب رشد شده نشر حرمت مىكند كه\r\n\r\n","description":"","footnote":"","page_name":" 4813 ","page_number":219},
  {"content":"\r\n\r\nرضعات كامل باشد .\r\nاگر روايت را اين طور معنا كرديم دلالت بر كمال رضعه هم نسبت به عدد و هم نسبت به زمان محفوظ مانده و براى استناد مختار كاشف اللثام و صاحب رياض و مستند كفايت مىكند .\r\n\r\nو ) اشكال مرحوم نراقى به استدلال به اين دو روايت و جواب استاد مد ظلّه\r\nايشان مىفرمايد : وقتى نسبت به انبات لحم - كه اصل و صريح روايت است - نتوانيم چنين قيدى بزنيم ، چگونه مىتوانيم اين قيد را در غير آن معتبر بدانيم ؟\r\nو لكن اشكال وارد نيست و منافات ندارد ، زيرا همانطور كه قبلًا توضيح داديم ملاك اصلى نشر حرمت انبات لحم و اشتداد عظم است و عدد و زمان هم به حساب انبات لحم و مرتبه‌اى از آن است كه سبب تحريم مىگردد و شارع حكم فرموده در تمام اين مراتب بايد رضعه كامل باشد . فقط آن موردى كه خلاف حسّ بود خارج كرديم ، در بقيّه موارد قابل تمسك مىباشد .\r\n\r\nز ) بيان صاحب مستند در اعتبار رضاع كامل در تقدير زمانى :\r\nايشان دلالت موثقه زياد بن سوقه بر كفايت رضاع يك شبانه روز را تمام نمىدانند و مىگويند البته اگر تمام بود منصرف به رضعات كامل نبود - بر خلاف 15 رضعه - سپس مىفرمايند براى ما دليل تامّى بر كفايت يك شبانه روز غير از اجماع - انْ ثَبَتَ - قائم نشده و قدر متيقّن مورد اجماع هم صورتى است كه رضعات كامل باشد يعنى اگر رضعات كامل نباشد شك در نشر حرمت مىكنيم و استصحاب عدم نشر حرمت جارى مىكنيم .\r\nان قلت : اصل عدم نشر حرمت در جايى است كه مطلقات نشر حرمت نداشته باشيم در حالى كه در ادلّه ، مطلقات نشر حرمت با رضاع داريم .\r\nقلت : اين مطلقات تقييد شده‌اند چون از روايات معتبره استفاده مىشود كه مطلق رضاع محرم نيست بلكه تصريح كرده‌اند كه « لا يحرم من الرضاع الا ما أنبت اللحم\r\n\r\n","description":"","footnote":"","page_name":" 4814 ","page_number":220},
  {"content":"\r\n\r\nو شدّ العظم » پس كسى كه يك شبانه روز شير مىدهد ليكن برخى از رضعات آن ناقص است چنانچه شك داشته باشد كه آن مقدار رشدى كه از نظر شارع مقدس موجب حرمت مىگردد حاصل شده يا خير ؟ نمىتوانيم به عموم رضاع تمسك كنيم بلكه عموم « لا يحرم » كه اخص از عام فوق است اقتضاء عدم تحريم مىكند ، بنابراين علاوه بر استصحاب ، مقتضاى روايات نيز عدم نشر حرمت است . بلى اگر دلالت موثقه زياد را تمام بدانيم با اين روايات تعارض مىكنند و چنانچه ترجيحى نباشد مقتضاى اصل رجوع عمومات فوقانى تحريم است « 1 » .\r\n\r\nمناقشه استاد مد ظله :\r\nاولًا : ما عرض كرديم كه دلالت روايت زياد بن سوقه بر اعتبار زمان تمام است و دليل آن منحصر به اجماع نيست تا در ثبوت آن مناقشه كنيم و اگر قبول كرديم قدر متيقن بگيريم .\r\nثانياً : رواياتى كه ملاك نشر حرمت را تأثير رضاع در رشد كودك مىداند با روايات عدد و زمان متعارض نيست چون مستفاد از ادله اين است كه ملاك اصلى اثرگذارى رضاع است و چون انبات لحم و اشتداد عظم مراتب فراوانى دارد شارع مقدس مقدار رشدى را كه معمولًا با 15 رضعه يا رضاع يك شبانه روز حاصل مىشود به عنوان ضابطهء رشد محرّم پذيرفته است و اين تأثيرگذارى حكمت كفايت عدد و زمان است لذا اگر با 15 رضعه يا يك شبانه روز رشدى كه عرفاً انبات لحم و اشتداد لحم صدق كند ، نيز حاصل نشود . اين رضاع نشر حرمت مىكند بنابراين در صورت تحقق عدد يا زمان نشر حرمت مىشود هر چند اثرى حاصل نگردد . خلاصه آن كه ، بين رواياتى كه معيار منحصر نشر حرمت را اثر دانسته و رواياتى كه در عدد و زمان اثبات نشر حرمت كرده ، تعارضى نيست تا نوبت به رجوع به عمومات فوق برسد . ادامه بحث در جلسه آينده ، ان شاء الله . « * و السلام * »\r\n\r\n\r\n\r\n","description":"","footnote":"\r\n( 1 ) - مستند الشيعة ، آل البيت ، ج 16 ، ص 243 و 253\r\n","page_name":" 4815 ","page_number":221}
  ]