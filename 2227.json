[
  {"content":"\r\nاصول كافى\r\nتأليف :\r\nثقة الإسلام أبى جعفر محمد بن يعقوب بن اسحاق الكلينى الرازى رحمه الله\r\nالمتوفى سنة 328 / 329 ه‍\r\nبا ترجمه و شرح\r\nبقلم دانشمند محترم آقاى حاج سيد جواد مصطفوى\r\nبسرمايه : جناب آقاى حاج سيد محمود كتابچى\r\nانتشارات علميّه اسلاميه\r\nبازار شيرازى - جنب نوروزخان\r\nالجزء الثالث\r\nحقوق طبع محفوظ\r\n","description":"","footnote":"","page_name":" 1 ","page_number":1},
  {"content":"\r\nبِسْمِ الله الرَّحْمنِ الرَّحِيمِ\r\n\r\nكتاب ايمان و كفر از كتاب كافى\r\nتصنيف شيخ ابى جعفر محمد بن يعقوب كلينى ( ره )\r\n\r\nباب طينة مؤمن و كافر\r\n1 - على بن الحسين عليهما السلام فرمود : خداى عز و جل دلها و پيكرهاى پيغمبران را از طينت ( گل و سرشت ) عليين آفريد ، [ اندازه گيرى كرد 
  ] و دلهاى مؤمنين را هم از آن طينت آفريد و پيكرهاى مؤمنين را از پائينتر از آن قرار داد [ آفريد 
  ] و كافران را از طينت سجين آفريد ، هم دلها و هم پيكرهايشان را ، آنگاه اين دو طينت را ( هنگام خلقت آدم ) ممزوج ساخت ، به همين جهت از مؤمن كافر متولد شود و كافر مؤمن زايد ( زيرا فرزندان آدم استعداد اين دو مرتبه را پيدا كردند ) و نيز به همين سبب بمؤمن گناه و بدى رسد و بكافر ثواب و نيكى ( زيرا طينت هر يك از آنها بطينت ديگرى ممزوج است ) ، پس دلهاى مؤمنان بدان چه از آن آفريده شده گرايند و دلهاى كافران بدان چه از آن آفريده شده تمايل كنند .\r\n","description":"","footnote":"","page_name":" 2 ","page_number":2},
  {"content":"\r\n\r\nشرح - عليين :\r\nعاليترين و شريفترين مراتب قرب بپروردگار است چنانچه از كلمات مفسرين در تفسير آيه شريفه * ( كَلَّا إِنَّ كِتابَ الأَبْرارِ لَفِي عِلِّيِّينَ ) * استفاده مىشود . و سجين در مقابل عليين ، پستترين مراتب و دورترين درجات از خداوند متعال است .\r\nو اما راجع ببحث كلى اخبار طينت و شبهه جبر ، در آخر اين باب توضيحى بيان ميكنيم . آنچه بطور اختصار در اينجا ميتوان گفت اينست كه : چون خداى تعالى پيش از آفرينش مخلوق ميدانست كه كدام يك آنها به راه ايمان و كداميك به راه كفر ميروند ، ارواحى را كه ميدانست مؤمن ميشوند به آنها كيفيت عليين بخشيد و دسته ديگر را كيفيت سجين داد و بابدانشان ملحق ساخت ، تا رعايت مناسبت و سنخيت را نموده باشد ، و اين عمل خداى تعالى هيچ گونه دخالت و تأثيرى در انتخاب ايمان و كفر آنها ندارد ، و همچنين آميختگى و امتزاجى كه ميان دو طينت مقرر داشت ، هيچ گونه ارتباط و سببيتى در انتخاب گناه و ثواب ندارد ، ولى ظهور كلمه من هذا و من هاهنا مخالف اين تفسير است . مرحوم مجلسى گويد : اين دو كلمه بر عليت مجازيه حمل مىشود .\r\n\r\nمترجم گويد :\r\nاگر چه براى حل اخبار طينت توجيهى بهتر از اين به نظر نميرسد ، ولى اين حمل نيز دور از تكلف و تعسف نيست و با ظهور لفظ منافات و مخالفت دارد . و الله يعلم حقايق تلك الاسرار .\r\n2 - امام صادق عليه السلام فرمود : همانا خداى عز و جل مؤمن را از طينت بهشتى آفريد و كافر را از طينت دوزخى .\r\nو فرمود : چون خداى عز و جل نسبت به بنده ئى خيرى خواهد ، روح و پيكرش را پاك سازد ( هدايت و الطافش را شامل حال او نمايد ) ، از اين رو هر خيرى شنود ، آن را بشناسد و بفهمد و هر بد و زشتى شنود ، آن را زشت بيند .\r\nو شنيدم كه ميفرمود : طينتها بر سه گونه‌اند :\r\n( 1 ) طينت پيغمبران ، و مؤمن هم از اين طينت است ، جز اينكه پيغمبران از خالص و برگزيده آن طينتند و ايشان اصل باشند و فضيلتشان بجاى خود محفوظ است ، و مؤمنين فرع باشند و از گل ثابت و چسبيده ( گويا اشاره دارد كه طينت مؤمن بطينت پيغمبران چسبيده است ، اگر چه از فضاله آن طينت است ) از اين رو خداى عز و جل ميان پيغمبران و پيروانشان جدائى نيندازد .\r\n","description":"","footnote":"","page_name":" 3 ","page_number":3},
  {"content":"\r\n( 2 ) طينت ناصبى كه از گل سياه بدبو است .\r\n( 3 ) طينت مستضعفين كه از خاك است ( يعنى قابليت پذيرش اشكال مختلف را دارد و گل نيست تا مانند مؤمن و كافر به طرفى چسبندگى داشته باشد . مؤمن از ايمانش دگرگون نشود و ناصبى از دشمنى خود و امر مستضعفين مربوط بخواست خداست ( كه بجانب ايمان يا كفر گرايند ) .\r\n3 - صالح بن سهل گويد : به امام صادق عليه السّلام عرضكردم : قربانت گردم . خداى عز و جل طينت مؤمن را از چه آفريد ؟ فرمود : از طينت پيغمبران ، پس هيچ گاه پليد و آلوده نگردد .\r\n4 - ( اين روايت بدون كم و زياد به شماره 1008 در جلد دوم ص 234 با ترجمه و توضيح گذشت ، لذا در اينجا تكرارش نميكنيم . تنها در سلسله سند فرق مختصرى دارد ) .\r\n5 - عبد الله بن كيسان گويد : به امام جعفر صادق عليه السّلام عرضكردم : قربانت گردم ، من عبد الله بن كيسان چاكر شما هستم . فرمود : نژادت را ميشناسم ، اما ترا نميشناسم .\r\nگويد : عرضكردم من در كوهستان متولد شده و در سرزمين فارس ( شيراز ) بزرگ شده‌ام ، و در امر تجارت و كارهاى ديگر با مردم آميزش دارم ، گاهى با مردى معاشرت ميكنم و از او خوشرفتارى\r\n","description":"","footnote":"","page_name":" 4 ","page_number":4},
  {"content":"\r\nو حسن خلق و امانت دارى ميبينم ، سپس از مذهبش جستجو ميكنم ، معلوم مىشود با شما دشمن است . و با مرد ديگرى معاشرت ميكنم و از او بد خلقى و كمى امانت و ناپاكى ميبينم ، سپس جستجو ميكنم ، معلوم مىشود ولايت شما را دارد ، اين چگونه است ؟ .\r\nفرمود : ابن كيسان ! مگر نميدانى كه خداى عز و جل گلى از بهشت گرفت و گلى از دوزخ ، سپس آن دو را بهم آميخت ، آنگاه اين را از آن ، و آن را از اين جدا ساخت ( يعنى پس از آنكه اين دو گل به يكديگر تماس پيدا كردند ، آنها را از هم جدا ساخت و مؤمنان را از گل بهشت و كفار را از گل دوزخ آفريد ) پس آنچه از امانت دارى و حسن خلق و خوشرفتارى در دشمنان ما بينى از جهت تماس آنهاست با طينت بهشتى ( پيش از جدا كردن آنها از يك ديگر ) و ايشان عاقبت باصل خلقت خود برگردند ( و يكسره دوزخى شوند ) و آنچه از بىامانتى و بدخلقى و آلودگى در دوستان ما ميبينى ، در اثر تماس آنهاست با طينت دوزخى و بالاخره باصل خلقت خود برگردند ( و يكسره بهشتى شوند ) .\r\n6 - صالح بن سهل گويد : به امام صادق عليه السّلام عرض كردم : مؤمنين از طينت پيغمبرانند ؟ فرمود : آرى .\r\n7 - امام صادق عليه السّلام فرمود : همانا خداى عز و جل چون خواست آدم عليه السّلام را بيافريند ، در ساعت اول روز جمعه جبرئيل را فرستاد تا با دست راستش كه از آسمان هفتم به آسمان دنيا ميرسيد مشت كرد ، و از هر آسمان خاكى برداشت ، و مشت ديگرى از زمين هفتم بالا تا زمين هفتم دور برگرفت .\r\n","description":"","footnote":"","page_name":" 5 ","page_number":5},
  {"content":"\r\nسپس خداى عز و جل كلمه خود ( جبرئيل ) را دستور داد تا مشت اول را بدست راست و مشت دوم را بدست چپ خود نگهداشت ، سپس آن گل را به دو قسمت شكافت و آنچه از زمين بود ، بنوعى درپاشيد و آنچه را هم كه از آسمانها بود بنوعى در پاشيد . آنگاه خداى تعالى نسبت به آنچه در دست راستش بود فرمود :\r\nرسولان و پيغمبران و اوصياء و صديقان و مؤمنان و سعادتمندان و هر كه ارجمنديش را خواستم ، از تو است .\r\nپس آنچه در باره آنها فرمود ، چنان كه فرمود ثابت و لازم شد .\r\nو نسبت به آنچه در دست چپش بود ، فرمود : ستمگران و مشركين و كفار و طغيانگران و هر كه خوارى و شقاوتش را خواستم از تو است ، پس آنچه در باره آنها فرمود ، چنان كه فرمود . ثابت و لازم شد . سپس تمامت آن دو طينت به يكديگر آميخته شد . اينست آنچه خداى عز و جل فرمايد : « همانا خدا شكافنده دانه و هسته است - 95 - سوره 6 - » مقصود از دانه طينت مؤمنين است كه خدا محبت خود را بر آنها القا فرموده و مقصود از هسته طينت كافرانست كه از هر خيرى دور گشتند . و از اين جهت هسته « نوى » ناميده شد ، كه از هر خيرى بر كنار گشت و دور شد « 1 » .\r\n\r\nو نيز خداى عز و جل فرمايد : « خدا زنده را از مرده بيرون آورد و بيرون آورنده مرده از زنده است . مقصود از زنده همان مؤمن است كه طينت او از طينت كافر بيرون آيد و مقصود از مرده اى كه از زنده بيرون شود ، كافريست كه از طينت مؤمن بيرون شود ، پس زنده مؤمن است و مرده كافر .\r\nاينست كه خداى عز و جل فرمايد : « آيا كسى كه مرده است و سپس ما او را زنده كنيم - 122 - سوره 6 » پس مقصود از مردن مؤمن ، آميختگى طينت او با طينت كافر است و زندگى او زمانى است كه خداى عز و جل بوسيله كلمه خود ( جبرئيل ) آنها را از يك ديگر جدا ساخت . خداى عز و جل اين گونه مؤمن را\r\n","description":"","footnote":"\r\n« 1 » حب بمعنى دانه و نوى بمعنى هسته است ، ولى از لحاظ اصل ، ريشه لغت كلمه حب با محبت و كلمه نوى با « نأى » بمعنى دورى و بركنارى سنخيت دارند و از يك ريشه‌اند .\r\n","page_name":" 6 ","page_number":6},
  {"content":"\r\nدر زمان ولادتش پس از آنكه در تاريكى بود ، خارج مىكند و بسوى نور ميبرد ( 1 ) و كافر را پس از آنكه در نور باشد خارج مىكند و بسوى تاريكى ميبرد ، اينست معنى گفتار خداى عز و جل « تا آنكه را زنده است بيم دهد و گفتار ( وعده و فرمان خدا ) بر كافران ثابت گردد » .\r\n\r\nشرح - ظاهر اين اخبار و همچنين رواياتى كه در دو باب بعد ذكر مىشود . اينست كه : علت اختلاف افراد بشر از لحاظ ايمان و كفر و سعادت و شقاوت ، همان اختلاف سرشت و طينت اوليه آنهاست كه از اختيار آنها خارج بوده و به حكم جبر خداى متعال در اصل خلقت ، دسته ئى بهشتى و دسته ئى ديگر دوزخى آفريده شدند ، بنا بر اين امر و نهى و كيفر و پاداش بندگان بر خلاف عدالت و حكمت است ، از اين رو دانشمندان اسلامى در حل و توجيه اين اخبار ، طرق و مسالك مختلفى دارند كه مرحوم مجلسى پنج طريقه را بيان مىكند :\r\n( 1 ) مسلك اخباريين است كه ميگويند : ما به اين اخبار ايمان اجمالى داريم « 1 » و اعتراف ميكنيم كه حقيقت معناى آنها را نميفهميم و نمىدانيم اين اخبار بچه منظور صادر شده است ، پس علم آنها را به خود ائمه عليهم السلام ارجاع ميدهيم .\r\n( 2 ) اين اخبار حمل بر تقيه مىشود ، زيرا موافق با روايات عامه و مذهب اشاعره از آنهاست .\r\n( 3 ) روايات مذكور كنايه از اينست كه : خداى تعالى در ابتداى خلقت ، عالم بود كه كداميك از بندگانش پس از آمدن در دار تكليف به راه ايمان و سعادت رود ، و كدامين آنها طريق كفر و شقاوت پيمايد ، و چون خداى تعالى اين علم را دارد ، گويا آنها را آن گونه آفريده است .\r\n( 4 ) اين اخبار كنايه از اختلاف استعداد و قابليت افراد بشر است ، زيرا انكار پذير نيست كه استعداد محمد بن عبد الله صلى الله عليه و آله با استعداد ابو جهل ملعون اختلاف و تفاوت بسيار داشت ، او در بالاترين درجات استعداد و قابليت و اين در پست ترين مراتب تعقل و ادراك بود و هر يك به مقدار قابليت و استعداد خود مكلف بودند ، خداى تعالى پيغمبر اكرم را چنان تكليف شديد و دقيقى فرمود كه نسبت به هيچ يك از افراد بشر آن سختگيرى و موشكافى را نكرد ، و ابو جهل را هم به مقدار استعداد و ظرفيت خويش مكلف ساخته و مجبور بر شر و فساد ننموده است .\r\n( 5 ) چون خداى تعالى ابتدا آنها را در عالم ذر آفريد و مكلف ساخت ، چنان كه در باب آينده ذكر مىشود ، و در آنجا دسته ئى اطاعت كرده و فرمان بردند و گروهى عصيان ورزيده و نافرمانى كردند ، اختلاف طينت و سرشت آنها پس از آن و از ناحيه اطاعت و عصيان خود آنها بود در مرتبه اول ، پس جبر\r\n\r\n","description":"","footnote":"\r\n« 1 » ايمان اجمالى را ما در مقدمه جلد اول توضيح داديم .\r\n","page_name":" 7 ","page_number":7},
  {"content":"\r\nو ستمى لازم نيايد - انتهى - .\r\nمترجم گويد :\r\nبا توجه بتوضيحات و شروحى كه ذيل احاديث 387 ، 392 ، 403 و 1441 بيان گرديد ، ميگوئيم : اگر مقصود جبريه و كسانى كه به اين اخبار تمسك كرده‌اند اين باشد كه انسان در افعال و اقوالش هيچ گونه اختيارى از خود ندارد و مانند اره و تيشه دست نجار است . چنانچه برخى از اشاعره به اين معنى تصريح نموده‌اند ، وجدان سليم هر عاقلى آن را تخطئه مىكند .\r\nمولا جلال الدين محمد بلخى در اين باره بيانات مختلفى دارد كه چون مقرون باستدلال است برخى از آن را با حذف و ايصال ذكر ميكنيم :\r\n\r\nاختيارى هست ما را در جهان\r\nحس را منكر نتانى شد عيان\r\nاختيار خود ببين جبرى مشو\r\nره رها كردى بره آ كج مرو\r\nگفت يزدان ما على الاعمى حرج\r\nكى نهد بر ما حرج رب الفرج\r\nاين كه فردا اين كنم يا آن كنم\r\nاين دليل اختيار است اى صنم\r\nاى پشيمانى كه خوردى از بدى\r\nز اختيار خويش گشتى مهتدى\r\nجمله قرآن امر و نهى است و وعيد\r\nامر كردن سنگ مرمر را كه ديد\r\nهيچ دانا هيچ عاقل اين كند\r\nبا كلوخ و سنگ خشم و كين كند\r\nگر شتربان اشترى را مىزند\r\nآن شتر قصد زننده مىكند\r\nخشم اشتر نيست با آن چوب او\r\nپس ز مختارى شتر بر دست بو\r\nعقل حيوانى چو دانست اختيار\r\nاين مگو اى عقل انسان شرم دار\r\nچون كه گفتى كفر من خواه ويست\r\nخواه خود را نيز هم ميدان كه هست\r\nزانكه بيخواه تو خود كفر تو نيست\r\nكفر بىخواهش تناقض گفتنيست\r\nاختيارش اختيارت هست كرد\r\nاختيارش چون سوارى زير گرد\r\nجهد كن كز جام حق يا بى نوى\r\nبىخود و بىاختيار آنگه شوى\r\n\r\nانصافا اين عارف باهوش چنين مبحث غامضى را در متجاوز از دويست بيت با استدلالى محكم و امثله ئى روشن تا آنجا كه در قالب نظم ميسور بوده اثبات كرده است ، طالبين بدفتر پنجم مثنوى مراجعه كنند .\r\nو اگر مقصود متشكل اين باشد كه : چرا خداى تعالى استعدادات مختلف و ادراكات و قابليتهاى متفاوت آفريد ، چنان كه در جواب چهارم ، از قول مرحوم مجلسى نقل شد ، ميگوئيم : اولا اين سؤال مثل اينست كه گفته شود : چرا خدا يك موجود را گل آفريد و ديگرى را خار ، يكى را زن و ديگرى را مرد ، يكى را اسب و ديگرى را سگ ، يكى را زشت و ديگرى را زيبا . جهان خلقت بر خداى متعال چندان تنگ نيست كه دو موجود را يكسان و عين هم آفريند ، در ميان ميلياردها افراد بشر ، دو تن كه\r\n","description":"","footnote":"","page_name":" 8 ","page_number":8},
  {"content":"\r\nاز لحاظ آهنگ صدا و خطوط سر انگشت مساوى باشند ، پيدا نشود . ثانيا زمانى جبر لازم آيد كه تكليف و بازخواست استعدادات مختلف ، مساوى و برابر باشد ، در صورتى كه اخبار بسيارى در كتاب عقل و جهل همين اصول كافى بيان شد كه : « خدا هر كس را به اندازه عقلش مجازات و بازخواست مىكند » * ( لا يُكَلِّفُ الله نَفْساً إِلَّا وُسْعَها ) * ، ثالثا از جاهل و غافل و هر معذورى كيفر و مجازات را برداشته و چنانچه عقل سليم حكم مىكند ، عقاب آنها را قبيح شمرده است . * ( وَما كُنَّا مُعَذِّبِينَ حَتَّى نَبْعَثَ رَسُولًا ) * و الناس في سعة ما لا يعلمون و لو ان العباد اذا جهلوا وقفوا و لم يجحدوا ، لم يكفروا . و اما در باره ظهور اين اخبار بايد گفت : اگر از لحاظ سند مقبول افتند و راه تقيه در آنها بسته شود ، بهترين توجيهش همانست كه در ذيل حديث اول باب بيان كرديم .\r\n\r\nباب ديگريست از اين باب باضافه برقرارى تكليف در اول امر\r\n1 - امام باقر عليه السّلام فرمود : اگر مردم بدانند ، آغاز آفرينش چگونه بوده ، دو تن با يك ديگر ( در امر دين ) اختلاف نكنند . همانا خداى عز و جل پيش از آنكه مخلوق را بيافريند ، فرمود : آبى گوارا پديد آى ، تا از تو بهشت و اهل طاعت خود را بيافرينم ، و آبى شور و تلخ پديد آى تا از تو دوزخ و اهل معصيتم را بيافرينم ، سپس به آن دو دستور فرمود تا آميخته شدند ، از اين جهت است كه مؤمن كافر زايد و كافر مؤمن .\r\nآنگاه گلى را از صفحه زمين برگرفت و آن را بشدت مالش داد ، بناگاه مانند مور بجنبش در آمدند سپس باصحاب يمين فرمود : بسلامت بسوى بهشت و باصحاب شمال فرمود : بسوى دوزخ و باكى هم ندارم . آنگاه امر فرمود تا آتشى افروخته گشت و باصحاب شمال فرمود : در آن داخل شويد ، از آن ترسيدند و پرهيز كردند ، سپس باصحاب يمين فرمود : داخل شويد : آنها داخل شدند ، پس فرمود : سرد\r\n","description":"","footnote":"","page_name":" 9 ","page_number":9},
  {"content":"\r\nو سلامت باش آتش سرد و سلامت شد . اصحاب شمال گفتند : پروردگارا از لغزش ما درگذر و از نو بگير ، فرمود : از نو گرفتم ، داخل شويد ، ايشان برفتند و باز ترسيدند ، در آنجا فرمانبردارى و نافرمانى پا برجا گشت ، پس نه اين دسته توانند از آنها باشند و نه آنها توانند از اينها باشند .\r\nشرح - گويا مراد از آب و خاك ماده ايست كه استعداد قبول اشكال مختلف دارد و نيز اين دو ماده در سرشت و خلقت انسان تركيب شده و مقصود از صفحه زمين ، مركز روئيدن غذاى انسانست كه نطفه از آن حاصل شود ، و مقصود از مالش گل امتزاج و اختلاط مواد اوليه تركيب انسانست ، به نحوى كه مزاج انسانى پيدا شود و مستعد حيات گردد ، و آميختن آب شور و شيرين به يكديگر ، كناية از امتزاج خير و شر و عقل و شهوت در سرشت انسانست . از اين رو با كمال ارتباط و علاقه اى كه پدر با پسر دارد ، گاهى پدر تابع عقل و هدايتها شود و پسر پيرو شهوات و وساوس گردد و يا بر عكس . اما راجع بعالم ذر ، در احاديث آينده توضيح بيشترى بيان مىشود .\r\n\r\n2 - زراره گويد : مردى از امام باقر عليه السّلام در باره اين آيه پرسيد : « و چون پروردگارت از فرزندان آدم ، از پشتهايشان ، نژادشان را برگرفت و آنها را بر خودشان گواه ساخت كه مگر من پروردگار شما نيستم ؟ گفتند : چرا - تا آخر آيه 172 سوره 7 - » حضرت در حالى كه پدرش ميشنيد پاسخ داد .\r\nپدرم به من حديث فرمود كه : خداى عز و جل يك مشت از خاك زمينى كه آدم عليه السّلام را از آن آفريد برگرفت و آب گواراى فرات « 1 » بر آن بريخت ، و آن را چهل صباح به حال خود گذاشت ، سپس بر آن آب شور و تلخ ريخت و چهل صباح ديگر واگذاشت . چون آن گل خمير شد ، آن را برگرفت و بشدت ماليد ، آنگاه آدميان مانند مور از راست و چپش بجنبش در آمدند ، بهمگى دستور فرمود به آتش درآيند ، اصحاب يمين\r\n\r\n","description":"","footnote":"\r\n« 1 » فرات : بسيار گوارا .\r\n","page_name":" 10 ","page_number":10},
  {"content":"\r\nداخل شدند و آتش بر آنها سرد و سلامت گشت و اصحاب شمال از داخل شدن سرپيچى كردند .\r\nشرح - در باره عالم ذر و اقرار گرفتن از مردم ، بعضى از دانشمندان بظهور روايتى كه از - عمر رسيده جمود كرده و گفته‌اند : چون خداى تعالى آدم را آفريد ، نسل او را مانند مورچگان از پشتش در آورد و آنها را زنده ساخت و عقل و شعور داد و سپس از آنها پرسيد . و برخى گفته‌اند : خداى تعالى در خلقت انسان دلائلى براى ربوبيت خود قرار داده و عقول ايشان را چنان رهبرى فرموده كه اگر بطبع و فطرت خود بينديشند ، بربوبيتش اقرار كنند . و دسته ئى گفته‌اند : اين اقرار و اعتراف بلسان قابليت و استعداد جواهر و ذوات آنهاست مانند آيه شريفه : * ( فَقالَ لَها وَلِلأَرْضِ ائْتِيا طَوْعاً أَوْ كَرْهاً ، قالَتا أَتَيْنا طائِعِينَ ) * و برخى احتمال داده‌اند .\r\nكه اين اقرار بلسان ملكوتى بوده ، مانند * ( يُسَبِّحُ لِلَّه ما فِي السَّماواتِ وَما فِي الأَرْضِ ) * .\r\n3 - امام صادق عليه السّلام فرمود : چون خداى عز و جل اراده فرمود آدم را بيافريند ، آب را بسوى خاك ارسال داشت ، سپس مشتى برگرفت و آن را بماليد ، آنگاه آن را با دست قدرت خود ، دو نيمه ساخت ، و بشر را بيافريد ، ناگاه بجنبش در آمدند ، سپس براى آنها آتشى برافراخت و باهل شمال دستور داد ، داخلش شوند ، آنها بسويش رفتند و ترسيدند . و داخل نشدند آنگاه باهل يمين دستور داد ، داخلش شوند ، آنها برفتند و داخل شدند ، خداى عز و جل به آتش امر فرمود تا بر آنها سرد و سلامت گشت . چون اهل شمال چنان ديدند ، گفتند : پروردگارا از ما در گذر و تجديد كن ، خدا تجديد كرد و به آنها فرمود : به آتش در آئيد . آنها رفتند و كنارش ايستادند و داخل نگشتند ، خدا ايشان را بطينت اول برگردانيد و از آن طينت آدم عليه السّلام را آفريد .\r\nامام صادق عليه السّلام فرمود از اين رو اينها نتوانند از آنها شوند و آنها نتوانند از اينها گردند . از اين جهت ( اهل بيت عليهم السلام ) عقيده دارند كه رسول خدا صلى الله عليه و آله نخستين كس بود كه داخل آن آتش شد ، و از اين بابست قول خداى جل و عز : « بگو اگر براى خداى رحمان فرزندى بود ، من نخستين پرستنده بودم - 81 سوره 43 - ) .\r\n","description":"","footnote":"","page_name":" 11 ","page_number":11},
  {"content":"\r\nتوضيح - چون پيغمبر اكرم صلى الله عليه و آله نخستين كس بود كه در ميان تمام افراد بشر فرمان خدا برد و به آتش در آمد ، پس اگر خدا را فرزندى ميبود . آن حضرت نخستين پرستنده و تعظيمكننده آن فرزند ميبود و ديگران در پرستش فرزند خدا بر آن حضرت پيش نميافتادند ، و چون آن حضرت كسى را بعنوان فرزند خدا نميپرستند ، معلوم مىشود او را فرزندى نيست .\r\n\r\nباب ديگريست از همين باب\r\n1 - امام باقر عليه السّلام فرمود ، همانا خداى تبارك و تعالى چون خواست مخلوق را بيافريند ، نخست آبى گوارا و آبى شور و تلخ آفريد ، و آن دو آب بهم آميختند ، سپس خاكى از صفحه زمين برگرفت و آن را بشدت مالش داد ، آنگاه باصحاب يمين كه مانند مورچه ميجنبيدند ، فرمود : با سلامت بسوى بهشت و بأصحاب شمال فرمود بسوى دوزخ و باكى هم ندارم ، سپس فرمود : « مگر من پروردگار شما نيستم ؟ گفتند : چرا گواهى دهيم ، تا در روز قيامت نگويند : ما از اين بىخبر بوديم » .\r\nسپس از پيغمبران پيمان گرفت و فرمود : مگر من پروردگار شما نيستم ؟ و اين محمد رسول من نيست و اين على امير مؤمنان نميباشد ؟ گفتند : چرا پس نبوت آنها پا بر جا شد ، و از پيغمبران اولو العزم پيمان گرفت كه من پروردگار شمايم و محمد رسولم و على امير مؤمنان و اوصياء بعد از او ، واليان امر من و خزانه داران علم من و اينكه مهدى كسى است كه بوسيله او دينم را نصرت دهم و دولتم را آشكار كنم و از دشمنانم انتقام گيرم و بوسيله او خواهى نخواهى عبادت شوم . گفتند : پروردگارا ! اقرار كرديم و گواهى داديم ، ولى آدم نه انكار كرد و نه اقرار نمود ، پس مقام اولو العزمى براى آن پنج تن از جهت مهدى ثابت شد و براى آدم عزمى براى اقرار به آن يافت نشد ( از اين رو از پيغمبران اولو العزم خارج گشت ) اينست گفتار خداى عز و جل : « و هر آينه از پيش با آدم عهدى كرديم ، او فراموش كرد و برايش تصميمى نيافتيم - 116 سوره\r\n","description":"","footnote":"","page_name":" 12 ","page_number":12},
  {"content":"\r\n20 - فرمود : مقصود از « نسى » در اينجا « ترك » است ( زيرا فراموشى بر پيغمبران روا نيست ) .\r\nسپس بآتشى دستور فرمود تا بر افروخت و باصحاب شمال فرمود : به آن درآئيد ، ايشان ترسيدند و باصحاب يمين فرمود : در آئيد ، آنها وارد شدند ، آتش بر آنها سرد و سلامت شد ، آنگاه اصحاب شمال گفتند : پروردگارا ! از ما درگذر و تجديد كن ، فرمود : تجديد كردم ، برويد و داخل شويد ، باز ترسيدند .\r\nدر آنجا اطاعت و ولايت و معصيت ثابت گشت .\r\n2 - حبيب سجستانى گويد : شنيدم امام باقر عليه السّلام فرمود : همانا خداى عز و جل چون ذريه آدم عليه السّلام را از پشتش خارج ساخت ، تا از آنها براى ربوبيت خود و نبوت هر پيغمبرى پيمان گيرد ، نخستين كسى كه در باره پيغمبرى او از انبياء پيمان گرفت ، محمد بن عبد الله صلى الله عليه و آله بود ، سپس خداى عز و جل بآدم عليه السلام فرمود : بنگر تا چه مىبينى ؟ آدم عليه السلام بذريه خود كه چون موران بودند نگريست ، ديد آسمان را پركرده‌اند .\r\nعرضكرد : پروردگارا ! چه ذريه زيادى دارم ؟ ! اينها را براى چه خلق فرمودى ؟ و از پيمان گرفتنشان چه منظور دارى ؟ خداى عز و جل فرمود : تا مرا عبادت كنند و چيزى را شريك من نسازند و بپيغمبرانم ايمان آوردند و از آنها پيروى كنند .\r\nآدم عليه السّلام عرضكرد : پروردگارا ! چرا بعضى از اينها را بزرگتر از بعضى ديگر مىبينم ؟ و چرا برخى نور زيادى دارند و برخى نور كم ، و برخى بىنورند ؟ .\r\n","description":"","footnote":"","page_name":" 13 ","page_number":13},
  {"content":"\r\n\r\nخداى عز و جل فرمود : ايشان را اين گونه آفريدم تا در تمام حالات امتحانشان كنم .\r\nآدم عليه السّلام عرضكرد : پروردگارا ! به من اجازه ميدهى سخن گويم ؟\r\nخداى عز و جل فرمود : سخن گوى كه روح تو از روح من است ( يعنى از روحى است كه من آفريده‌ام و به خود نسبت داده‌ام ) و طبيعتت بر خلاف هستى من است ( يعنى خلقت جسمانى و بد نيت با عوارض و طبايعش بر خلاف عالم مجرداتست ) .\r\nآدم عرضكرد : اى كاش همه آنها را يكسان و يك اندازه مىآفريدى كه داراى يك طبيعت و يك خلقت ميبودند ، و رنگها و عمرهايشان يك نواخت ميبود ، و از لحاظ ارزاق برابر ميبودند ، تا برخى بر برخى ديگر ستم نميكردند و هيچ گونه حسد و كينه و اختلاف در ميانشان پيدا نميشد .\r\nخداى عز و جل فرمود : اى آدم بوسيله روح من سخن گفتى و بسستى طبيعتت خود را به زحمت انداختى نسبت به چيزى كه در آن علم ندارى ( يعنى اصل نيروى نطق و بيانت بوسيله روحيست كه من به تو دادم و آن خير است و صلاح ، ولى مضمون سخنت كه عقيده بتساوى ذريه و نسلت مىباشد ، مقتضاى اوهام و خيالاتىست كه از قواى جسمانيت سرچشمه ميگيرد ، از اين رو بر خلاف حكمت و صلاحست ) من خالق دانا هستم ، از روى دانائيم خلقت آنها را مخالف يك ديگر ساختم ، و فرمانم در ميان آنها بسبب مشيتم جارى شود ، و بسوى تدبير و تقدير من ميگرايند ، خلقت من دگرگونى نپذيرد ، همانا من جن و انس را آفريدم تا عبادتم كنند و بهشت را آفريدم براى كسى كه اطاعت و عبادتم كند ، و از پيغمبرانم پيروى نمايد و باك ندارم ، و دوزخ را آفريدم براى كسى كه به من كافر شود و نافرمانيم كند و از پيغمبرانم متابعت نكند و باك ندارم ، و ترا و ذريه ات\r\n","description":"","footnote":"","page_name":" 14 ","page_number":14},
  {"content":"\r\nرا آفريدم . بدون اينكه احتياجى بشما داشته باشم ، ( 1 ) بلكه ترا و آنها را آفريدم تا آزمايشتان كنم كه كدامين شما در زندگى و پيش از مردنتان نيكو كردارتر هستيد .\r\nاز اين جهت دنيا و آخرت و زندگى و مرگ و اطاعت و معصيت و بهشت و دوزخ را آفريدم و در تقدير و تدبير خود اين گونه اراده كردم ، بعلم نافذى كه نسبت به آنها دارم ميان صورتها و پيكرها و رنگها و عمرها و روزيها و اطاعت و معصيتشان تفاوت و اختلاف انداختم ، آنها را بشقى و سعيد ، بينا و كور ، كوتاه و بلند ، با جمال و پست ، دانا و نادان ، توانگر و مستمند ، فرمانبر و نافرمان ، سالم و بيمار ، زمينگير و بىآفت تقسيم نمودم تا ( هر كس را به قدر استعدادش تكليف كنم و به قدر اطاعتش پاداش دهم و دسته ئى مشاغل سخت و مشكل را عهده دار شوند و نوع انسان باقى ماند و تا ) سالم بنا تندرست بنگرد و مرا بسبب عافيتش شكر گزارد و ناتندرست بسالم بنگرد و دعا كند و از من بخواهد تا او را عافيت بخشم ، و بر بلاء من صبر كند تا از عطاء جزيل خود به او ثواب دهم ، و توانگر به فقير بنگرد و سپاس و شكر من بجا آورد ، و فقير بتوانگر بنگرد و دعا كند و از من بخواهد ، و مؤمن بكافر بنگرد و براى آنكه هدايتش كرده‌ام سپاسگزارى من كند .\r\nاز اين جهت آنها را آفريدم تا در خوشى و ناخوشى و عافيت و گرفتارى و عطاء و منعم آنها را آزمايش كنم ، منم خداوند مالك توانا . من حق دارم همه آنچه را مقدر كرده‌ام ، طبق تدبيرم مجرى سازم ، و حق دارم آنچه را خواهم به نحوى كه خواهم ، تغيير دهم و بعضى از آنچه را مؤخر داشته‌ام مقدم دارم و برخى را كه مقدم داشته مؤخر كنم ، منم خدائى كه هر چه اراده كنم انجام دهم و از آنچه كنم بازخواست نشوم ، و من مخلوقم را از آنچه كنند بازخواست نمايم ( زيرا خداى سبحانه و تعالى از لحاظ ذات و صفات كامل و نسبت بهر چه خواهد و كند عادل و عالمست و مصالح نهانى و دقيقى را كه عقول مخلوقش به آن نرسد ، ميداند و ملاحظه مىكند ، از اين رو بازخواست و حساب كشيدن از او معنى ندارد ، ولى مخلوق هر كه باشد ، در كردار و رفتارش خوب و بد و زشت و زيبا يافت مىشود پس بايد مورد بازخواست و حساب كشى قرار گيرد ) .\r\n","description":"","footnote":"","page_name":" 15 ","page_number":15},
  {"content":"\r\n3 - امام باقر عليه السّلام فرمود : همانا خداى عز و جل مخلوق را آفريد و هر كه را دوست داشت ، از آنچه دوست داشت آفريد ، و آنچه را دوست داشت اين بود كه : از طينت بهشتى آفريد و هر كه را دشمن داشت از آنچه نزدش مبغوض بود آفريد ، و آنچه نزدش مبغوض بود ، اين بود كه خلقتش را از طينت دوزخى ساخت ، سپس آنها را در ظلال برانگيخت .\r\nراوى گويد : عرضكرد ظلال چيست ؟ فرمود : مگر سايه خود را در پرتو خورشيد نمىبينى كه چيزى هست و چيزى نيست ( نظر باينكه سياهى روى زمين است چيزى هست ، و نظر باينكه ماده و ذاتيت ندارد چيزى نيست و مقصود عالم أرواح يا عالم مثالست ) سپس از ميان آنها پيغمبران را برانگيخت و ايشان را باقرار بخداى عز و جل دعوت كرد . اينست معنى قول خداى عز و جل : « اگر از آنها بپرسى چه كسى خلقشان كرده خواهند گفت خدا ، 87 سوره 43 » سپس آنها را باقرار بپيغمبران دعوت كرد ، بعضى اقرار كردند و برخى انكار ورزيدند . آنگاه بولايت ما دعوتشان فرمود ، به خدا هر كه را كه خدا دوست داشت به آن اقرار كرد و هر كه را دشمن داشت انكار ورزيد . و همين است معنى قول خداى تعالى : « آنها به آنچه قبلا تكذيب كرده بودند ، ايمان نخواهند آورد ، 101 سوره 7 - » سپس امام باقر عليه السّلام فرمود : تكذيب در آنجا واقع شد ( يعنى كسانى كه اكنون تكذيب ولايت ميكنند ، ابتدا در عالم أرواح و مثال تكذيب كرده‌اند ) .\r\n\r\nرسول خدا نخستين كسى بود كه پاسخ داد و بربوبيت خداى عز و جل اقرار نمود\r\n1 - امام صادق عليه السّلام فرمود : بعضى از مردم قريش برسول خدا صلى الله عليه و آله عرضكردند : بچه\r\n","description":"","footnote":"","page_name":" 16 ","page_number":16},
  {"content":"\r\nسبب ( رتبه و مقامت ) از پيغمبران ديگر پيش افتاد در صورتى كه در آخر و پايان آنها مبعوث گشتى ؟ فرمود :\r\nمن نخستين كسى بودم كه بپروردگارم ايمان آوردم و نخستين كسى بودم كه پاسخ گفتم ، زمانى كه خدا از پيغمبران پيمان گرفت و آنها را بر خودشان گواه ساخت كه مگر من پروردگار شما نيستم ؟ در آنجا من نخستين پيغمبرى بودم كه گفتم : چرا ، پس من در اقرار بخداى عز و جل بر آنها پيشى گرفتم ( از اين رو در مقام و رتبه از آنها پيش افتادم ) .\r\n2 - عبد الله بن سنان گويد : به امام صادق عليه السّلام عرضكردم : من بعضى از اصحاب خود ( شيعيان ) را مىبينم كه بيخردى و تندى و سبكى عارضش شود . از اين جهت بشدت اندوهگين ميشوم و مخالفت خود ( غير شيعه ) را نيكو روش مىبينم . فرمود : نيكو روش نگو ، زيرا مقصود از روش طريقه ( كيش و مذهب ) است ، بلكه بگو نيكو سيما ، زيرا خداى عز و جل ميفرمايد : « سيماى آنها در رخسارشان از اثر سجده است - 29 سوره 48 - » عرضكردم : او را نيكو سيماء و داراى وقار ميبينم و از آن جهت اندوهگين ميشوم .\r\nفرمود : از سبكى كه در اصحابت و سيماء نيكى كه در مخالفينت ميبينى اندوهگين مباش ، زيرا خداى تبارك و تعالى چون خواست آدم را بيافريند ، آن دو طينت را آفريد ، سپس آنها را دو نيمه كرد و باصحاب يمين فرمود : باذن من آفريده شويد ، آنها مخلوقى گشتند مانند مورچگان كه ميشتافتند و باهل شمال فرمودند : باذن من آفريده شويد ، آنها مخلوقى گشتند مانند مورچگان كه به راه خود ميرفتند ( آهسته و كند ميرفتند ) سپس براى آنها آتشى برافراشت و فرمود : باذن من به آن در آئيد ، نخستين كسى كه به آتش درآمد ، محمد صلى الله عليه و آله بود ، سپس پيغمبران اولو العزم ديگر و اوصياء و پيروانشان از پى او در آمدند .\r\n","description":"","footnote":"","page_name":" 17 ","page_number":17},
  {"content":"\r\nآنگاه باصحاب شمال فرمود : باذن من به آن در آئيد ، گفتند : پروردگارا ! ما را آفريدى تا بسوزانى ؟ ! و نافرمانى كردند ، سپس باصحاب يمين فرمود : باذن من از آتش خارج شويد ، بىآنكه آتش به آنها جراحتى رساند و در آنها تأثيرى گذارد ( خارج شدند ) .\r\nچون أصحاب شمال آنها را ديدند ، گفتند : پروردگارا ! اصحاب خود را سالم ميبينيم ، از ما در گذر و امر فرما داخل شويم ، فرمود : از شما در گذشتم ، داخل شويد ، چون نزديك رفتند و افروختگى آتش به آنها رسيد ، برگشتند و گفتند : پروردگارا ! ما بر سوختن صبر نداريم و نافرمانى كردند ، تا سه بار ايشان را امر بدخول فرمود ، و در هر سه بار نافرمانى كردند و برگشتند و آنها ( يعنى اصحاب يمين ) را سه بار امر فرمود ، هر سه بار فرمان بردند و بسلامت از آتش درآمدند .\r\nسپس به همه آنها فرمود : باذن من گل شويد و آدم را از آن گل آفريد ، پس آنها كه از اين دسته باشند ، از آن دسته نگردند و آنها كه از آن دسته باشند ، از اينها نشوند ( يعنى عاقبت اصحاب يمين سعادتمند و بهشتى گردند و اصحاب شمال يا شقاوت و دوزخى شوند ) و هر سبكى و بدخلقى كه در اصحابت ( شيعيان ) ميبينى از برخورد آنهاست با اصحاب شمال و هر سيماى نيك و وقارى كه در مخالفينت مىبينى ، از برخورد آنهاست با اصحاب يمين ( گويا مقصود از اين برخورد همان چسبندگى و آميختگى اجزاء گل اوليه آنهاست با يك ديگر ) .\r\nتوضيح - بيشتر توجيهاتى كه از قول مرحوم مجلسى در روايت 1447 ذكر شد ، در اين روايت جريان دارد .\r\n3 - امام صادق عليه السّلام فرمود : از رسول خدا صلى الله عليه و آله پرسيدند بچه علت از همه فرزندان آدم پيش افتادى ؟ فرمود : زيرا من نخستين اقراركننده بپروردگارم بودم ، خدا از پيغمبران پيمان\r\n","description":"","footnote":"","page_name":" 18 ","page_number":18},
  {"content":"\r\nگرفت و آنها را بر خودشان گواه ساخت كه مگر من پروردگار شما نيستم ؟ گفتند : چرا ، در آنجا من نخستين پاسخ دهنده بودم ( چنانچه در روايت اول اين باب بيان گرديد ) .\r\n\r\nچگونه پاسخ دادند با آنكه ذره بودند\r\n1 - ابو بصير به امام صادق عليه السّلام عرضكرد : چگونه پاسخ دادند با آنكه ذره بودند ؟ فرمود : خدا در آنها نيروئى قرار داد كه چون از آنها بپرسند بتوانند پاسخ گويند ، يعنى در عالم ميثاق .\r\n\r\nشرح - برخى از دانشمندان شيعه اخبار عالم ذر را طبق اين روايت تفسير و معنى كرده و گفته‌اند :\r\nخداى تعالى تمام افراد بشر را پيش از خلقت آدم به صورت ذره و مورچه آفريد و به آنها شعور و ادراكى در خور آن عالم و مناسب شأن آنها عطا فرمود ، تا بتوانند آفريننده خود را بشناسند و اگر از آنها سؤال شود ، پاسخ گويند ، توضيح اين عقيده را با 12 اشكالى كه معتزله بر آن كرده‌اند و پاسخهائى كه از آنها داده شده است ، مرحوم مجلسى در ج 2 ص 12 و 13 مرآت العقول ذكر مىكند و نيز تحقيقات لطيف و دقيقى از شيخ مفيد و سيد مرتضى قدس سرهما بيان مىكند كه مناسب اين مختصر نيست .\r\nدسته اى ديگر از دانشمندان كه محدثين و اهل ورع باشند ميگويند : ما به ظاهر اين روايات ايمان آوريم و از هر گونه توجيه و تأويلى نسبت به آنها خوددارى كنيم ، برخى ديگر اين روايات را حمل بر استعاره و تمثيل نموده‌اند مانند و اذا المنية أنشبت أظفارها و مانند ما لى أراك تقدم رجلا و تؤخر اخرى .\r\n\r\nفطرت مخلوق يگانه پرستى است\r\n1 - هشام بن سالم گويد : از امام صادق عليه السّلام آيه شريفه « فطرت خدائى است كه مردم را بر\r\n","description":"","footnote":"","page_name":" 19 ","page_number":19},
  {"content":"\r\n\r\nآن آفريده - 30 سوره 30 - « را پرسيدم ، فرمود : آن توحيد ( يگانه پرستى ) است .\r\n2 - عبد الله بن سنان گويد : از امام صادق عليه السّلام راجع بقول خداى عز و جل : « فطرت خدائى است كه مردم را بر آن آفريده » پرسيدم ، اين فطرت چيست ؟ فرمود : فطرت اسلام است كه خدا مردم را هنگامى كه از آنها پيمان گرفت بر يگانه پرستى آفريد . خدا فرمايد : « مگر من پروردگار شما نيستم ؟ » و در آن مؤمن و كافر هر دو بودند .\r\n3 - زراره گويد از امام صادق عليه السّلام راجع بقول خداى عز و جل : « فطرت خدائى است كه مردم را بر آن آفريده » پرسيدم ، فرمود : همه را بر يگانه پرستى آفريد .\r\n4 - زراره گويد ، از امام باقر عليه السّلام اين قول خداى عز و جل را پرسيدم : « مخلصان خدا باشيد و به او مشرك نشويد - 31 سوره 22 - » فرمود : فطرت حنيفيه ( مستقيم و بىانحراف ) است كه خدا مردم را بر آن آفريده « آفرينش خدا را تغييرى نيست » فرمود : خدا مردم را بر معرفت خود آفريده .\r\nزراره گويد و نيز از آن حضرت اين قول خداى عز و جل را پرسيدم : « و چون پروردگارت از فرزندان آدم از پشتهايشان نسلشان را برگرفت و بر خودشان گواه ساخت كه مگر من پروردگار شما نيستم ؟ گفتند : چرا - 172 سوره 7 - » فرمود : از پشت آدم نژادش را تا روز قيامت در آورد ، و مانند مورچگان خارج شدند ، سپس خود را به آنها معرفى كرد و وانمود ، و اگر چنين نميكرد ، هيچ كس ( در\r\n","description":"","footnote":"","page_name":" 20 ","page_number":20},
  {"content":"\r\nدنيا ) پروردگارش را نميشناخت ، و فرمود رسول خدا صلى الله عليه و آله فرمايد : هر نوزادى بر همين فطرت متولد مىشود ، يعنى خداى عز و جل را خالق خود ميداند ، همچنين است قول خداى تعالى : « اگر از آنها بپرسى ، آسمانها و زمين را كه آفريده ؟ خواهند گفت : خدا » .\r\n5 - امام صادق عليه السّلام راجع بقول خداى عز و جل ؛ « فطرت خدائى است كه مردم را بر آن آفريده است » فرمود : آنها را بر يگانه پرستى آفريده .\r\nشرح - فطرت بمعنى سرشت و آفرينش انسان است با صفتى مخصوص ، و مقصود از اين روايات اينست كه : خداى تعالى انسان را با صفت خداپرستى آفريده و اين معرفت را در ذات و نهاد او بوديعت گذاشته است ، به نحوى كه اگر انسان خود را از تلقينات و وساوس خانواده و محيط بر كنار دارد ، و از ديده سرشت و فطرت بىآلايش خود بنگرد ، بصانع و خالق خويش اعتراف مىكند ، و اگر اين صفت را خداى تعالى در فطرت انسان نميگذاشت ، هيچ كس خداشناس نمىگشت ، اكنون كه مىبينيم هر يك از افراد بشر به تكاپو افتاده و معبود و صانعى براى خود انتخاب ميكنند ، دليل بر فطرى بودن آنست در نهاد اوليه آنها ، منتهى برخى از افراد ، در تطبيق مصداق دچار اشتباه گشته‌اند . و نيز گاهى آلودگيهاى متراكم محيط روى فطرت پاك انسان را ميپوشاند و او را دچار ترديد يا انكار صانع مىكند ، ولى همين افراد گاهى كه گرفتار بيچارگى ميشوند و در جهان طبيعت ملجأ و پناهى براى خود نمىبينند ، فطرت پاك و منورشان تجلى مىكند و از ميان كشتى كه نزديك بفرق شدن است ، فرياد خدايا و پروردگارا از آنها بلند مىشود .\r\n\r\nبودن مؤمن در صلب كافر\r\n1 - امام صادق عليه السّلام فرمود ، نطفه مؤمن در صلب مشرك قرار ميگيرد ، ولى هيچ گونه بدى و آلودگى به او نميرسد ، تا زمانى كه در زهدان زن مشركه قرار گيرد . در آنجا هم هيچ گونه بدى به او نرسد تا او را بزايد\r\n","description":"","footnote":"","page_name":" 21 ","page_number":21},
  {"content":"\r\nچون او را زائيد ، باز هم هيچ گونه بدى به او نرسيد ، تا آنكه قلم تكليف بر او جارى شود .\r\nتوضيح - گاهى نطفه مؤمن در پشت پدرى كه كافر است و رحم مادرى كه كافر است قرار ميگريد و در دامن آنها تربيت مىشود ، ولى از كفر و شرك پدر و مادر هيچ گونه آلودگى و پليدى به آن فرزند مؤمن نميرسد تا زمانى كه خودش به حد بلوغ و رشد رسد و مكلف شود و طبق اعمال و رفتار خويش پاداش يا كيفر بيند . و در دوران قبل از بلوغ اگر چه از نظر تبعيت حكم بكفر و نجاست او مىشود ، ولى آن حكم ظاهرى است و بايمان واقعى او زيانى نرساند ، و از اينجا حكم ولد الزنا روشن مىشود ، زيرا زمانى كه كفر و شرك پدر و مادر بايمان فرزند زيان نرساند ، گناه و فسق آنها بطريق اولى به او زيانى نخواهد رسانيد .\r\n2 - على بن يقطين گويد : بموسى بن جعفر عليه السّلام عرضكردم : من از نفرينى كه امام صادق عليه السّلام بيقطين و فرزندانش كرده نگران و ترسانم ، فرمود : اى ابو الحسن ! آن گونه كه تو فكر ميكنى نيست ، همانا مؤمن در صلب كافر مانند سنگريزه در ميان خشت است ، باران مىآيد و خشت را ميشويد و بسنگريزه هيچ گونه آسيبى نميرساند .\r\nتوضيح - از اين روايت و نيز روايت 937 بدست مىآيد كه يقطين نزد امام ششم عليه السّلام پسنديده نبوده و حضرت نسبت به او و فرزندانش نفرين فرموده است ، ولى پسرش على بجلالت قدر و عظمت منزلت معروفست ، چنانچه از اين خبرهم استفاده مىشود .\r\n\r\nهنگامى كه خداى عز و جل بخواهد مؤمن آفريند\r\n1 - امام صادق عليه السّلام فرمود : در بهشت درختى است كه مزن نام دارد ، چون خدا خواهد مؤمنى بيافريند ، قطره ئى از آن بچكاند ، آن قطره بهر سبزى و ميوه ئى كه رسد و مؤمن يا كافرى از آن بخورد ، خداى عز و جل از صلب او مؤمنى خارج كند .\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nدر اينكه صبغه همان اسلام است\r\n1 - امام صادق عليه السّلام در باره قول خداى عز و جل : « رنگ آميزى خداست ، كيست كه رنگ آميزيش از خدا بهتر باشد ؟ - 138 سوره 2 - » فرمود : مقصود اسلام است و در باره قول خداى عز و جل « بدست آويزى محكم چنگ زده است - 256 سوره 2 - » فرمود : آن دست آويز ايمان بخداى يگانه بىشريك است .\r\n2 - امام صادق عليه السّلام راجع بقول خداى عز و جل : « رنگ آميزى خدا است ، كيست كه رنگ آميزيش از خدا بهتر باشد ؟ » فرمود : آن رنگ آميزى اسلام است .\r\n3 - محمد بن مسلم از يكى از دو امام پنجم يا ششم عليهما السّلام نقل مىكند كه آن حضرت در باره قول خداى عز و جل : « رنگ آميزى خداست ، كيست كه رنگ آميزيش از خدا بهتر باشد ؟ » فرمود : آن رنگ آميزى اسلام است و راجع بقول خداى عز و جل : « هر كه بطغيانگر كافر شود ، و به خدا ايمان آورد ، بدست آويزى محكم چنگ زده است 256 - سوره 2 - » فرمود : آن دست آويز ايمان است .\r\nشرح - فطرت توحيد و خداشناسى را كه در اول خلقت خداى تعالى به انسان عطا فرموده نامش را رنگ آميزى گذاشته است ، زيرا چنان كه رنگ آميزى براى پارچه و لباس زيور و زينت است ، اسلام و خداشناسى هم زيور و زينت روح انسانست و يا آنكه كلمه صبغه ( رنگ آميزى ) از باب مشاكلت است ، زيرا انصارى فرزندان خود را در آن زرد رنگى كه آن را عموديه ميناميدند ، شستشو ميدادند و عقيده داشتند كه\r\n","description":"","footnote":"","page_name":" 23 ","page_number":23},
  {"content":"\r\nفرزندشان بدين وسيله رنگ نصرانيت ميگيرد و پاك مىشود ، خداى تعالى ميفرمايد : رنگ آميزى خدا اسلام است نه نصرانيت .\r\n\r\nدر اينكه سكينه ايمان است\r\n1 - ابو حمزه گويد : از امام باقر عليه السّلام راجع بقول خداى عز و جل : « سكينه را در دل مؤمنين نازل كرد - 4 سوره 48 - » پرسيدم ، فرمود : سكينه ايمانست و باز در باره قول خداى عز و جل : « با روحى از جانب خود ايشان را تأييد كرد » پرسيدم ، فرمود : آن روح ايمانست .\r\n2 - فضيل گويد : به امام صادق عليه السّلام عرضكردم : اينكه خدا فرمايد : « ايشانند كه خدا ايمان را در دلهايشان رقم زده ، 22 سوره 58 » آيا خود آنها نسبت به آنچه خدا در دلهايشان رقم زده دستى دارند ؟\r\nفرمود : نه .\r\nشرح - اين روايت با عنوان باب مناسبت ندارد و گويا از روايات باب سابق بوده و اشتباها در اينجا درج شده است . و نيز روايتى بدين مضمون درج 1 ص 229 به شماره 411 گذشت و در آنجا شرحى نسبت به آن بيان شد ، كه مختصرش اينست : احداث و ايجاد ايمان در دل مؤمن از عهده بنده خارج است و وظيفه او نيست بلكه اين كار فقط بدست خداست ، ولى وظيفه بنده اينست كه صفحه دل را از تعصب و اغراض باطل پاك كند و آن را آماده پذيرش قلم خدا سازد ، مثلا در صدر همين آيه صفتى براى مؤمنين ذكر نموده و سپس فرموده است * ( أُولئِكَ كَتَبَ ) * . . . و پيداست كه غير ايشان مشمول رقم زدن خدا نميشوند و صدر آيه اينست : * ( لا تَجِدُ قَوْماً يُؤْمِنُونَ بِالله وَالْيَوْمِ الآخِرِ يُوادُّونَ مَنْ حَادَّ الله وَرَسُولَه وَلَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشِيرَتَهُمْ ) * « گروهى را كه به خدا و روز جزا ايمان آورده‌اند ، نبينى كه با كسانى كه با خدا و پيغمبرش مخالفت ميكنند ، دوستى ورزند ، اگر چه پدران يا پسران يا برادران يا خويشانشان باشند » .\r\n3 - محمد بن مسلم گويد : امام باقر عليه السّلام فرمود : سكينه همان ايمانست .\r\n","description":"","footnote":"","page_name":" 24 ","page_number":24},
  {"content":"\r\n\r\n4 - امام صادق عليه السّلام در باره قول خداى عز و جل : « او است كه سكينه را در دلهاى مؤمنين نازل كرده 26 سوره 48 » فرمود : آن سكينه ايمانست .\r\n5 - جميل گويد : از امام صادق عليه السّلام در باره قول خداى عز و جل « اوست كه سكينه را در دلهاى مؤمنين نازل كرده » پرسيدم فرمود : آن سكينه ايمانست . و اينكه فرمايد : « و با روحى از خود تأييدشان كرد » آن روح ايمانست و راجع بقول خداى تعالى « و كلمه تقوى را گردنگيرشان ساخت ، 26 سوره 48 » پرسيدم ، فرمود : آن كلمه ايمانست .\r\n\r\nباب اخلاص\r\n1 - امام صادق عليه السلام راجع بقول خداى عز و جل : * ( حَنِيفاً مُسْلِماً ) * فرمود : يعنى « خالصا مخلصا » كه چيزى از پرستش بتها در آن نباشد .\r\nتوضيح - حنيف بمعنى طريقه مستقيم و معتدلى است كه از افراط و تفريط خالى باشد و مسلم بمعنى منقاد و مطيع در برابر اوامر و نواهى خداى تعالاست .\r\n2 - رسول خدا صلى الله عليه و آله فرمود : همانا خداست و شيطان ، حق است و باطل ، هدايت است و گمراهى ، راه راست است و نوميدى ، دنياست و آخرت ، حسناتست و سيئات ، پس هر چه حسناتست از خداست .\r\n","description":"","footnote":"","page_name":" 25 ","page_number":25},
  {"content":"\r\nو هر چه سيئاتست از شيطان - لعنه الله - .\r\n3 - حضرت رضا عليه السّلام فرمايد : امير المؤمنين عليه السّلام ميفرمود : خوشا حال كسى كه عبادت و دعايش را براى خدا خالص كند و دلش را به آنچه چشمش ميبيند مشغول ندارد و بدان چه گوشش ميشنود ، ياد خدا را فراموش نكند ، و براى آنچه به ديگرى داده شده اندوهگين نشود .\r\n4 - سفيان بن عيينه گويد : امام صادق عليه السّلام راجع بقول خداى عز و جل : « تا بيازمايد شما را كه كداميك نيكو كردارتريد ، 2 - سوره 67 - » فرمود : مقصود پركردارتر نيست ، بلكه مقصود درست كردارتر است ، و درستى همانا ترس از خدا و نيت صادق و كار نيك است .\r\nسپس فرمود : پايدارى بر عمل تا خالص ماند ، سختتر از خود عمل است و عمل خالص آنست كه : نخواهى هيچ كس جز خداى عز و جل ترا بر آن بستايد ، همانا نيت همان عمل است ، سپس اين قول خداى عز و جل را تلاوت فرمود : « بگو همگى طبق روش خود عمل ميكنند ، - 84 سوره 17 - » يعنى طبق نيت خود .\r\n\r\n5 - و باز سفيان گويد : از آن حضرت پرسيدم قول خداى عز و جل را : « جز كسى كه با دل سالم نزد خدا آيد ، 89 سوره 26 » فرمود : دل سالم كسى دارد كه پروردگارش را ملاقات كند ، در حالى كه جز خدا احدى در دلش نباشد ، و هر دلى كه در آن شركى يا شكى باشد ، ساقط است و ( انبياء و اولياء خدا ) زهد دنيا را اختيار كردند تا دلشان براى آخرت فارغ باشد .\r\n","description":"","footnote":"","page_name":" 26 ","page_number":26},
  {"content":"\r\n6 - امام باقر عليه السّلام فرمود : هيچ بنده ئى چهل روز ايمانش را بخداى عز و جل خالص نگرداند - يا فرمود : هيچ بنده ئى ذكر خدا را در چهل روز نيكو انجام ندهد - جز آنكه خداى عز و جل او را نسبت به دنيا زاهد سازد و درد و داروى دنيا را به او بنمايد ، پس حكمت را در دلش ثابت كند و زبانش را به آن گويا سازد سپس تلاوت فرمود : « كسانى كه گوساله پرستيدند ، به زودى خشم پروردگارشان با ذلت در زندگى دنيا به آنها برسد ، افترابندان را اين گونه جزا ميدهيم 152 سوره 7 » از اين رو هيچ بدعتگزارى را نبينى ، جز اينكه ذليل است ، و هيچ افترا زننده به خدا و پيغمبر و اهل بيتش صلوات الله عليهم را نبينى جز اينكه ذليل است .\r\n\r\nباب شرايع\r\n1 - امام صادق عليه السّلام فرمود : همانا خداى تبارك و تعالى شريعتهاى نوح و ابراهيم و موسى و عيسى عليهم السلام را بمحمد صلى الله عليه و آله عطا فرمود ، و آن شرايع يكتاپرستى است و اخلاص و ترك بتپرستى و فطرت حنيفيه آسان ( كه همان طريقه و روش اسلامست ) و اينكه گوشه گيرى و صحرا گردى ( كناره گيرى از جماعت مسلمين ) نيست ، چيزهاى پاكيزه را در اين شرايع حلال كرد و پليديها را حرام نمود و تكليف سنگين و زنجيرهائى كه به گردن آنها بود برداشت آنگاه در آن شرايع مقرر فرمود ، نماز و زكات روزه و حج و امر بمعروف و نهى از منكر و حلال و حرام و ميراثها و حدود و فرائض و جهاد در راه خدا\r\n","description":"","footnote":"","page_name":" 27 ","page_number":27},
  {"content":"\r\nرا ، باضافه وضو [ و وضو را براى محمد صلى الله اضافه فرمود 
  ] و آن حضرت را فضيلت بخشيد بسبب سوره فاتحة الكتاب و آيات آخر سوره بقره و سوره هاى پر فصل ( از سوره ق يا محمد يا فتح تا آخر قرآن ) و غنيمت و فىء را براى او حلال فرمود و او را با رعب ( و ترسى كه در دل دشمنانش ميافكند ) نصرت بخشيد ، و زمين را برايش سجده گاه و پاككننده ( در تيمم ) قرار داد ، و او را بسوى همگان از سفيد و سياه و جن و انس ارسال فرمود ، و گرفتن جزيه و اسير كردن مشركين و فديه گرفتن را به او عطا فرمود ، سپس تكليفى به او متوجه شد كه به هيچ يك از پيغمبران آن تكليف متوجه نشده بود ، و از آسمان شمشيرى بىغلاف بر او نازل شد و به او گفته شد « در راه خدا جنگ كن ( و اگر ترا تنها گذاشتند ) تنها خودت تكليف دارى ( كه با دشمنان دين بجنگى ) .\r\n2 - سماعة بن مهران گويد : قول خداى عز و جل را : « چنان كه پيغمبران اولو العزم صبر كردند تو هم صبر كن - 35 سوره 46 - » به امام صادق عليه السلام عرضكردم . فرمود : پيغمبران اولو العزم : نوح و ابراهيم و موسى و عيسى و محمد صلى الله عليه و آله و عليهم ميباشند .\r\nعرضكردم : اينها چگونه اولو العزم گشتند ؟ فرمود : زيرا جناب نوح با كتاب و شريعتى مبعوث شد و هر پيغمبرى كه پس از نوح آمد ، كتاب و شريعت و طريقه او را اخذ كرد ، تا زمانى كه جناب ابراهيم عليه السلام آمد با صحف و فرمان ترك كتاب نوح . نه از راه كافر شدن به آن ( بلكه اوضاع زمانش مقتضى ترويج كتاب نوح نبود ، و آن هم بدستور خداى تعالى بود ) سپس هر پيغمبرى كه بعد از ابراهيم عليه السلام آمد بشريعت و طريقه و صحف او رفتار كرد ، تا زمانى كه جناب موسى آمد و تورات و شريعت و طريقه خود را با فرمان ترك\r\n","description":"","footnote":"","page_name":" 28 ","page_number":28},
  {"content":"\r\nصحف آورد ، و هر پيغمبرى كه بعد از موسى عليه السّلام آمد ، بتورات و شريعت و طريقه او متمسك شد ، تا زمانى كه جناب مسيح عليه السّلام با انجيل و فرمان ترك شريعت و طريقه موسى آمد ، سپس هر پيغمبرى كه بعد از مسيح آمد شريعت و طريقه او را گرفت ، تا زمانى كه محمد صلى الله عليه و آله آمد و قرآن و شريعت و طريقه خود را آورد ، پس حلال او حلالست تا روز قيامت ، و حرام او حرامست تا روز قيامت . و پيغمبران اولو العزم اينها هستند .\r\n\r\nپايه هاى اسلام\r\n1 - امام باقر عليه السّلام فرمود : اسلام روى پنج پايه نهاده شده : نماز و زكات و روزه و حج و ولايت و چنان كه براى ولايت ( در روز غدير خم يا در عالم ميثاق ) فرياد زده شد ، براى هيچ چيزى ديگر فرياد زده نشد .\r\n2 - عجلان گويد : به امام صادق عليه السّلام عرضكردم : مرا بر حدود ايمان آگاه فرما ، فرمود :\r\nگواهى دادن باينكه شايسته پرستشى جز خدا نيست و اينكه محمد رسول خداست و اقرار نمودن به آنچه او از جانب خدا آورده و نمازهاى پنجگانه و پرداخت زكات و روزه ماه رمضان و حج كعبه و دوستى ولى ما و دشمنى با دشمن ما و همراه بودن با راستگويان ( چنانچه خداى تعالى فرمايد : « با راستگويان همراه باشيد 119 - سوره 9 » ) .\r\n3 - امام باقر عليه السّلام فرمود : اسلام روى پنج پايه نهاده شده : نماز و زكات و روزه و\r\n","description":"","footnote":"","page_name":" 29 ","page_number":29},
  {"content":"\r\n\r\nحج و ولايت . و به چيزى مانند ولايت فرياد زده نشد ، مردم آن چهار را گرفتند و - اين - يعنى ولايت - را رها كردند .\r\n4 - امام صادق عليه السّلام فرمود : پايه هاى اجاق اسلام سه چيز است : نماز و زكات و ولايت ، هيچ يك از آنها جز بهمراه دو تاى ديگر درست نباشد ( پيداست كه نماز و زكات بدون ولايت مقبول نباشد ) .\r\n5 - امام باقر عليه السّلام فرمود : بناى اسلام روى پنج چيز است ؟ نماز و زكات و حج و روزه و ولايت .\r\nزراره گويد به حضرت عرضكردم : كداميك از اينها برتر است ؟ فرمود : ولايت برتر است . زيرا ولايت كليد آنهاست و شخص والى دليل و راهنماى آنهاست ( ائمه عليهم السّلام راهنماى نماز و زكات و حج و روزه ميباشند و اين اعمال بدون راهنمائى آنها درست نيست ) .\r\nعرضكردم : سپس كداميك برترى دارد ؟ فرمود : نماز ، رسول خدا صلى الله عليه و آله فرموده : نماز ستون دين شماست .\r\nعرضكردم : پس از آن كداميك برترى دارد ؟ فرمود : زكات ، زيرا خدا زكات را همدوش نماز قرار داده و نماز را پيش از زكات ذكر نموده و رسول خدا صلى الله عليه و آله فرمود : زكات گناه را ميبرد .\r\nعرضكردم : پس از آن كداميك برترى دارد ؟ فرمود : حج ، خداى عز و جل فرمايد : « براى خداست بر مردم زيارت خانه كعبه آنها كه بدان راه توانند يافت و هر كه كفر ورزد ، خدا از جهانيان بىنياز است .\r\n","description":"","footnote":"","page_name":" 30 ","page_number":30},
  {"content":"\r\n97 سوره 3 « ( 1 ) و رسول خدا صلى الله عليه و آله فرمود : يك حج پذيرفته از بيست نماز نافله بهتر است و هر كه گرد اين خانه طوافى كند كه هفت شوطش را بشمارد ( تا كم و زياد نشود ) و دو ركعت نمازش را نيكو گزارد خدا او را بيامرزد ، و راجع بروز عرفه و مزدلفه چه مطالبى فرموده است ( كه همه ميدانند ، مانند ثوابهاى بسيارى كه براى عبادت در اين دو روز بيان فرموده و نيز فضيلت وقوف به عرفات و مشعر را ) .\r\nعرضكردم : پس از اين كدامست ؟ فرمود : روزه .\r\nعرضكردم : چرا روزه آخر همه اينها قرار گرفت ؟ فرمود : رسول خدا صلى الله عليه و آله فرموده است : روزه سپر آتش دوزخ است ، سپس فرمود : برترين چيزها آنست كه چون از دستت رفت ، توبه كردن از آن پذيرفته نيست ، جز آنكه برگردى و عين آن عمل را بجا آورى ، و نماز و زكات و حج و ولايت ، جز انجام دادن خود آنها ، چيز ديگرى جاى آنها را نميگيرد ، ولى روزه ( ماه رمضان ) اگر از تو فوت شود يا تقصيرى در آن روا دارى يا مسافرت كنى ، در ايام غير رمضان بجا مىآورى و آن گناه را با صدقه دادن و قضا كردن جبران ميكنى . ولى هيچ يك از آن چهار ، چيز ديگرى جايگزينش نشود .\r\nسپس فرمود : بالاترين مرتبه امر دين و كليدش و در همه چيز و مايه خرسندى خداى رحمان ، اطاعت امام است ، بعد از شناسائى او ، همانا خداى عز و جل ميفرمايد : هر كه پيغمبر را فرمان برد خدا را فرمان برده است و هر كه پشت كند ، ما ترا بنگهبانى آنها نفرستاده‌ايم ، 80 سوره 4 « همانا اگر مردى شبها را بعبادت به پا خيزد و روزها را روزه دارد و تمام اموالش را صدقه دهد و در تمام دوران عمرش به حج رود ، و امر ولايت ولى خدا را نشناسد تا از او پيروى كند و تمام اعمالش با راهنمائى او باشد ، براى او از ثواب خداى جل و عز حقى نيست و او از اهل ايمان نباشد ، سپس فرمود : خدا نيكوكاران از ايشان ( اهل ولايت يا مستضعفين از\r\n","description":"","footnote":"","page_name":" 31 ","page_number":31},
  {"content":"\r\nاز مخالفين ) را بفضل رحمت خود داخل بهشت كند .\r\n6 - عيسى بن سرى گويد : به امام صادق عليه السّلام عرضكردم : اركان اسلام را به من خبر ده ، آن اركان كه براى هيچ كس كوتاهى در شناسائى آنها روا نيست و كسى كه در شناسائى آنها كوتاهى كند ، دين خود را تباه ساخته و خدا كردار او را نپذيرد و هر كه آن اركان را بشناسد و به آنها عمل كند : دينش شايسته گشته و كردارش پذيرفته شده و با روشى كه دارد ( كه اركان اسلام را ميداند و به آنها عمل مىكند ) ندانستن هيچ امر ديگر ، براى او تنگى و فشار نياورد ؟ فرمود گواهى دادن به يكتائى خدا و اينكه محمد صلى الله عليه و آله فرستاده خداست و اقرار به آنچه او از جانب خدا آورد و اينكه زكات اموال حق است و ولايتى « 1 » كه خداى عز و جل بدان امر فرموده است و آن ولايت آل محمد صلى الله عليه و آله است .\r\nعرضكردم : آيا نسبت بامر ولايت دليل مخصوصى براى كسى كه ادعاء آن فضيلت كند مىباشد كه به آن شناخته شود ؟ [ آيا نسبت بولايت بيان و برهان مخصوصى رسيده است كه متمسك به آن شناخته شود ؟ 
  ] فرمود آرى ، خداى عز و جل فرمايد : « كسانى كه ايمان آورده‌ايد ! اطاعت كنيد خدا را و اطاعت كنيد پيغمبر و واليان امر از خودتان را ، 59 سوره 4 » و رسول خدا صلى الله عليه و آله فرمود : هر كه بميرد و امام و پيشواى خود را نشناسد بمرگ دوران جاهليت مرده است . و امام و پيشواى مردم پيغمبر صلى الله عليه و آله بود و على عليه السّلام و ديگران گفتند : معاويه امام بوده است ، سپس حسن عليه السّلام بود و بعد از او حسين عليه السّلام\r\n\r\n","description":"","footnote":"\r\n« 1 » ولايت ( بكسر واو ) بمعنى امارت و اولويت تصرف است كه در آيه * ( وَأُولِي الأَمْرِ مِنْكُمْ\r\nبه آن امر شده است و ( بفتح واو ) بمعنى محبت و يارى و اطاعت و اعتقاد بامامت است . مرحوم مجلسى گويد : معنى دوم در اينجا مناسبتر است .\r\n","page_name":" 32 ","page_number":32},
  {"content":"\r\nو ديگران گفتند . ( 1 ) يزيد بن معاوية [ و حسين بن على 
  ] ولى برابر نباشند ، برابر نباشند ( پر واضح است كه معاويه در برابر على عليه السّلام و يزيد در برابر حسين عليه السّلام قابليت امامت ندارند ) سپس سكوت نمود و باز فرمود :\r\nبرايت زيادتر بگويم ؟ حكم اعور عرضكرد : آرى قربانت گردم ، فرمود : سپس على بن الحسين امام بود و بعد از او ابو جعفر محمد بن على ، و شيعيان پيش از ابو جعفر مناسك حج و حلال و حرام خود را نميدانستند ، چون ابو جعفر آمد ، در علم را گشود و مناسك حج و حلال و حرام مردم را بيان فرمود ، تا آنجا كه مردمى كه شيعه به آنها محتاج بودند ( در امر مناسك و حلال و حرام ) خود محتاج شيعه گشتند ، و امر امامت اين گونه مىباشد ، زمين بىامام باقى نماند و هر كه بميرد و امامش را نشناسد ، بمرگ جاهليت مرده است ، و زمانى كه از همه بيشتر احتياج دارى بروشى كه دارى ( عقيده تشيع ) زمانى است كه نفست باينجا برسد - با دست اشاره بگردنش فرمود - و دنيا از تو بريده شود ، خواهى گفت : عقيده خوبى داشتم ( يعنى هنگام جاندادن عظمت و فضيلت ولايت خويش را ميفهمى ) .\r\n7 - امام باقر عليه السّلام فرمود : اسلام روى پنج ستون بنا نهاده شده : ولايت و نماز و زكات و روزه ماه رمضان و حج .\r\n8 - امام باقر عليه السّلام فرمود : بناى اسلام روى پنج پايه است : نماز و زكات و روزه و حج و ولايت و\r\n","description":"","footnote":"","page_name":" 33 ","page_number":33},
  {"content":"\r\nچنانچه براى ولايت در روز غدير فرياد زده شد ، براى چيز ديگرى فرياد زده نشد .\r\n9 - عيسى بن سرى گويد : به امام صادق عليه السّلام عرضكردم : پايه هائى كه اسلام بر آن نهاده شده به من بفرما كه چون به آنها چنگ زنم ، كردارم پاك و بىعيب باشد و چيزهاى ديگرى را كه نميدانم زيانم نرساند ، فرمود : گواهى دادن بيگانگى خدا و اينكه محمد صلى الله عليه و آله رسول خداست و - اقرار نمودن به آنچه از جانب خدا آورده و اينكه حقى بعنوان زكات در اموالست و ولايتى كه خداى عز و جل به آن امر فرموده و آن ولايت آل محمد صلى الله عليه و آله است ، زيرا رسول خدا صلى الله عليه و آله فرمود : هر كه بميرد و امامش را نشناسد . بمرگ جاهليت مرده است .\r\nخداى عز و جل فرمايد « اطاعت كنيد خدا را و اطاعت كنيد پيغمبر و واليان امر از خودتان را » والى امر على عليه السّلام بود و پس از او حسن ، و پس از او حسين و پس از او على بن الحسين و پس از او محمد بن على ، سپس امر امامت همين گونه باشد [ بپسر امام سابق رسد 
  ] همانا زمين را شايسته نيست كه بدون امام باشد [ زمين بىامام اصلاح نشود 
  ] و هر كه بميرد و امامش را نشناسد بمرگ جاهليت مرده است و زمانى كه يكى از شما از همه بيشتر بمعرفت امام احتياج دارد ، زمانى است كه نفسش باينجا برسد - با دست اشاره به سينه اش فرمود - آنگاه خواهد گفت : عقيده خوبى داشتم .\r\n10 - ابى جارود گويد : به امام باقر عليه السّلام عرضكردم : يا ابن رسول الله ! آيا شما دوستى و دلباختگى و پيروى مرا نسبت به خود ميدانيد ؟ فرمود : آرى ، عرضكردم : من از شما پرسشى دارم كه ميخواهم به من\r\n","description":"","footnote":"","page_name":" 34 ","page_number":34},
  {"content":"\r\nپاسخ فرمائى ، زيرا چشمم نابيناست و كمتر راه ميروم و نميتوانم هميشه به زيارت شما آيم ، فرمود : حاجتت را بپرس ، عرضكردم : دينى كه شما و خاندانتان خدا را با آن عبادت ميكنيد ، به من بفرمائيد تا من هم خداى عز و جل را با آن ديندارى كنم . فرمود : اگر پيشگفتار را كوتاه آوردى ، ولى پرسشى بزرگ نمودى به خدا دين خود و دين پدرانم را كه خداى عز و جل را با آن ديندارى ميكنيم ، به تو ميگويم . آن دين شهادت بوحدانيت خدا و رسالت محمد صلى الله عليه و آله و اقرار به آنچه او از جانب خدا آورده و ولايت ولى ما ( خانواده ) و بيزارى از دشمن ما و گردن نهادن بفرمان ما و انتظار قائم ما و كوشش ( در امر واجب و حلال ) و پرهيزگارى ( از محرمات ) است .\r\n11 - على بن ابى حمزه گويد : شنيدم ابو بصير از امام صادق عليه السّلام پرسيد و عرضكرد : قربانت گردم ، به من خبر ده دينى را كه خداى عز و جل بر بندگان واجب ساخته و بندگان را نادانى آن روا نباشد و جز آن از ايشان پذيرفته نيست كدامست ؟ فرمود : دوباره بگو ، او دوباره گفت ، حضرت فرمود : گواهى دادن باينكه شايسته پرستشى جز خدا نيست و محمد صلى الله عليه و آله رسول خداست و گزاردن نماز و دادن زكات و حج خانه كعبه براى هر كه بدان راه تواند يافت و روزه ماه رمضان ، سپس اندكى سكوت نمود و باز فرمود : و ولايت - دو بار - آنگاه فرمود : اينست آنچه را خدا بر بندگان واجب ساخته و پروردگار در روز قيامت از بندگانش نخواهد پرسيد كه چرا از آنچه بر شما واجب ساختم زيادتر انجام نداديد ، ولى هر كه زياد كند ، خدا هم پاداش او را زياد كند . همانا رسول خدا صلى الله عليه و آله سنتهائى نيكو و آراسته وضع\r\n","description":"","footnote":"","page_name":" 35 ","page_number":35},
  {"content":"\r\nفرمود كه مردم را سزاوار است به آنها عمل كنند .\r\n12 - امام صادق عليه السّلام ميفرمود : خداى عز و جل پنج چيز را بر خلقش واجب ساخت كه نسبت به چهار آن رخصت فرمود و نسبت بيك چيزش رخصت نفرمود .\r\nشرح - گويا مراد اينست كه : نماز و زكات و روزه و حج در بعضى اوقات بواسطه عذر و فقدان شرائط ساقط مىشود ، چنانچه نماز از حائض و نفساء و فاقد الطهورين ( بنا بقولى ) ساقط است . و زكات از مالى كه به حد نصاب نرسيده يا يك سال بر آن نگذشته يا از تصرف مالك خارج بوده ساقط است و حج از غير مستطيع و روزه از مسافر و مريض و پير و دچار تشنگى ساقط است ، ولى ولايت در هيچ حال و از هيچ مكلفى ساقط نيست و ممكن است مقصود اين باشد كه : ترك آن چهار امر ، مسلمان ان را بسر حد كفر و خلود دوزخ نرساند ، بخلاف امر ولايت .\r\n13 - اسماعيل جعفى گويد : مردى خدمت امام باقر عليه السّلام رسيد و نوشته ئى همراه داشت ، حضرت فرمود : اين نوشته مخاصم است « 1 » كه پرستش مىكند از دينى كه عمل در آن پذيرفته مىشود ، عرضكرد خدايت رحمت كند ، همين را ميخواستم . امام باقر عليه السّلام فرمود : گواهى دادن باينكه شايسته پرستشى جز خداى يكتاى بىشريك نيست و اينكه محمد صلى الله عليه و آله بنده و فرستاده اوست ، و اقرار نمودن به آنچه از جانب خدا آمده و ولايت ما خانواده و بيزارى از دشمن ما و گردن نهادن بامر ما و پرهيزگارى و فروتنى و انتظار قائم ما ، زيرا براى او دولتى است كه هر زمان خدا بخواهد با آن دولت مىآيد .\r\n14 - عمرو بن حريث گويد : خدمت امام صادق عليه السّلام رسيدم و آن حضرت در منزل برادرش\r\n\r\n","description":"","footnote":"\r\n« 1 » مخاصم يا علم است و نام شخصى است و يا وصف است بمعنى مناظره كننده .\r\n","page_name":" 36 ","page_number":36},
  {"content":"\r\nعبد الله بن محمد بود . ( 1 ) عرضكردم : قربانت گردم ، چرا به اين منزل منتقل شدى ؟ فرمود : براى تفريح . « 1 » عرضكردم : قربانت گردم ، دينم را براى شما نقل نكنم ؟ فرمود : چرا .\r\nعرضكردم : من خدا را ديندارى ميكنم با شهادت دادن باينكه شايسته پرستشى جز خداى يگانه بىشريك نيست و اينكه محمد بنده و فرستاده اوست و روز قيامت آمدنى است ، شكى در آن نباشد ، و اينكه خدا در گور رفتگان را برانگيزاند . و گزاردن نماز و دادن زكات و روزه ماه رمضان و حج خانه كعبه و ولايت امير المؤمنين على عليه السّلام بعد از رسول خدا صلى الله عليه و آله و ولايت حسن و حسين و ولايت على بن الحسين و ولايت محمد بن على و شما پس از او ، صلوات الله عليهم اجمعين و اينكه شما امامان من هستيد . بر اين روش زندگى كنم و بر اين روش بميرم و خدا را با آن ديندارى كنم .\r\nفرمود : اى عمر ! اين به خدا دين من است و دين پدرانم كه خدا را در پنهان و آشكار ديندارى ميكنم پس از خدا پروا كن و زبانت را جز از سخن خير نگهدار و نگو من از جانب خود هدايت يافتم ، بلكه خدا ترا هدايت فرموده ، پس شكر نعمتهائى را كه خداى عز و جل به تو داده بگزار ، و از كسانى مباش كه چون رو آورد و حاضر باشد ، روبرو سرزنش شود ، و چون پشت كند و غايب شود ، غيبتش كنند ( بلكه تقيه را از دست مده و با همه مردم خوشرفتارى كن ) و مردم را بر دوش خود سوار مكن ( مردم را بر خود مسلط مكن و خود را مديون آنها مساز ، باينكه از آنها ضمانت كنى يا وعده ئى بدهى كه نتوانى وفا كنى يا سستى و مداهنه از خود نشان دهى ) زيرا اگر مردم را بر دوش خود سوار كنى ، استخوان شانه ات بشكستن نزديك شود\r\n\r\n","description":"","footnote":"\r\n« 1 » ابن قتيبه در « مصباح » گويد : دانشمندان گويند : استعمال كلمه تنزه در رفتن بسوى ييلاق و باغ و بوستان غلط است ، ولى به نظر من غلط نيست ، زيرا تنزه بمعنى دور شدن است و چون غالبا باغ و بوستان تابستانى از منزل مسكونى دور است ، به اين ملاحظه كلمه تنزه و مشتقاتش را در آن مورد به كار مىبرند .\r\n","page_name":" 37 ","page_number":37},
  {"content":"\r\n( زيرا بار ميمانى و درمانده ميشوى و شايد از هستى ساقط گردى ) .\r\n15 - سليمان بن خالد گويد : امام باقر عليه السّلام فرمود : نميخواهى كه اصل و فرع و بالاترين كنگره اسلام را به تو خبر دهم ؟ عرضكردم : چرا قربانت گردم ، فرمود : اما اصلش نماز است و فرعش زكات و بالاترين كنگره اش جهاد ، سپس فرمود : اگر دلت ميخواهد درهاى خير را به تو خبر دهم ؟ عرضكردم : آرى قربانت ، فرمود : روزه سپر آتش دوزخ است و صدقه گناه را ميزدايد و شبزنده دارى مرد بذكر خدا .\r\nسپس اين آيه را قرائت فرمود : « پهلوهايشان از بستر خواب دورى گزيند ، 16 - سوره 32 » ،\r\n\r\nاسلام حفظ جان و اداء امانت كند اما ثواب در برابر ايمان است\r\n1 - امام صادق عليه السّلام ميفرمود : بوسيله اسلام خون شخص محفوظ شود و امانت ادا شود و زناشوئى حلال گردد ، ولى ثواب در برابر ايمان است .\r\nشرح - چنانچه در روايات بعد توضيح داده مىشود ، اسلام بمعنى اقرار بشهادتين است بوسيله زبان ، و ايمان عقيده قلبى و رفتار عملى است طبق موازين و مقررات اين دين شريف . پس كافرى كه با مسلمين ميجنگد ، بمحض اينكه شهادتين به زبان جارى كند ، از لحاظ ظاهر يكى از افراد مسلمين محسوب مىشود و مسلمان را روا نيست به روى او شمشير بكشد ، و چون امانتى نزد مسلمانى سپارد ، لازمست به او رد كند يا اگر كسى نزد او امانتى سپارد ، لازمست به صاحبش رد كند ، زيرا راستگوئى و رد امانت از مشخصات بارز مسلمان است . و نيز ميتواند با زنى مسلمان ازدواج نمايد . اما ثواب و پاداشى كه خدا در آخرت ميدهد مربوط بايمان و عقيده قلبى و امتثال مقررات شرعى است .\r\n","description":"","footnote":"","page_name":" 38 ","page_number":38},
  {"content":"\r\n2 - امام باقر يا امام صادق عليهما السّلام فرمود : ايمان اقرار است و عمل . و اسلام اقرار بدون عمل است .\r\nتوضيح - پيداست كه مقصود از اقرار ، اعتراف زبانى و تلفظ بشهادتين است و كلمه بلا عمل بنحو لا به شرط است نه به شرط لا ، زيرا كسى كه عمل بمقررات اسلام كرد و مؤمن شد ، مسلمان هم مىباشد .\r\n3 - جميل بن دراج گويد : از امام صادق عليه السّلام اين قول خداى عز و جل را پرسيدم : « أعراب گفتند ما ايمان آورديم . بگو ايمان نياورديد ، بلكه بگوئيد اسلام آورديم ، تا هنوز ايمان در دلهايتان نفوذ نكرده است ، 14 - سوره 49 ، » فرمود : مگر نمى بينى كه ايمان غير از اسلام است .\r\n4 - سفيان بن سبط گويد : مردى از امام صادق عليه السّلام پرسيد : ميان اسلام و ايمان چه فرقست ؟\r\nحضرت جوابش نفرمود ، سپس سؤال كرد ، باز جوابش نفرمود ، آنگاه روزى در ميان راه به يكديگر برخوردند و كوچ كردن آن مرد نزديك شده بود ، امام صادق عليه السّلام به او فرمود : گويا كوچ كردنت نزديك شده است ، عرضكرد : آرى ، فرمود : در خانه مرا ديدار كن . آن مرد بديدارش رفت و از آن حضرت فرق ميان اسلام و ايمان را پرسيد .\r\nحضرت فرمود : اسلام همين صورت ظاهرى است كه مردم دارند ، يعنى شهادت دادن باينكه شايسته پرستشى جز خداى يگانه بىشريك نيست و اينكه محمد بنده و رسول اوست و گزاردن نماز و دادن زكات و حج خانه كعبه و روزه ماه رمضان . اينست اسلام .\r\nأما ايمان معرفت اين امر ( ولايت ) است با اين ( صورت ظاهرى كه بيان شد ) پس اگر كسى به آنها\r\n","description":"","footnote":"","page_name":" 39 ","page_number":39},
  {"content":"\r\n\r\nاقرار كند و به اين امر ( ولايت ) عارف نباشد ، مسلمان است و گمراه .\r\n5 - ابو بصير گويد : شنيدم امام باقر عليه السّلام ميفرمود : « أعراب گفتند ، ايمان آورديم ، بگو ايمان نياورديد ، بلكه بگوئيد اسلام آورديم » پس هر كه معتقد باشد ، آنها ايمان آوردند دروغ گفته و هر كس معتقد باشد ، آنها اسلام نياورده‌اند ، دروغ گفته است .\r\nشرح - بيضاوى گويد : اين آيه در باره جمعى از بنى اسد نازل شد كه در سال قحطى بمدينه خدمت پيغمبر صلى الله عليه و آله آمدند و اقرار بشهادتين كردند و گفتند : ما با زاد و راحله خود نزد شما آمده‌ايم ، نه مانند فلان طايفه كه با اسلحه بجنگ شما مىآيند . و مقصودشان از اين سخن گرفتن صدقه و منت نهادن بر پيغمبر صلى الله عليه و آله بود .\r\n6 - امام صادق عليه السّلام ميفرمود : بسبب اسلام جان محفوظ ماند ، و اداى امانت شود ، و زناشوئى حلال گردد ، ولى ثواب در برابر ايمانست ( بحديث اول اين باب رجوع شود ) .\r\n\r\nايمان با اسلام جمع شود ، ولى اسلام با ايمان جمع نشود\r\nتوضيح - پيداست كه طبق توضيحى كه ذيل روايت 1497 بيان كرديم ، نسبت بين اسلام و ايمان عموم و خصوص مطلق است ، زيرا اسلام اعم است و ايمان اخص ، پس هر مؤمنى مسلمان است ولى هر مسلمانى مؤمن نيست .\r\n1 - سماعه گويد : به امام صادق عليه السّلام عرضكردم : به من خبر ده آيا اسلام و ايمان دو چيز مختلفند ؟\r\nفرمود : ايمان شريك اسلام مىشود ، ولى اسلام شريك ايمان نيست ، عرضكردم : آن دو را برايم وصف كن\r\n","description":"","footnote":"","page_name":" 40 ","page_number":40},
  {"content":"\r\nفرمود : اسلام شهادت بيگانگى خدا و تصديق رسول خدا صلى الله عليه و آله است كه بسبب آن خونها از ريختن محفوظ ماند و زناشوئى و ميراث بر آن اجرا گردد و جماعت مردم طبق ظاهرش رفتار كنند .\r\nولى ايمان هدايت است و آنچه در دلها از صفت اسلام پا بر جا مىشود و عمل به آن هويدا ميگردد پس ايمان يكدرجه از اسلام بالاتر است . ايمان در ظاهر شريك اسلام است ، ولى اسلام در باطن شريك ايمان نيست ، اگر چه هر دو در گفتار و وصف گرد آيند ( يعنى اگر چه گفتن شهادتين و تصديق بتوحيد و رسالت از شرايط هر دو مىباشد ) .\r\n2 - فضيل بن يسار گويد : امام صادق عليه السّلام فرمود : ايمان شريك اسلام مىشود ، ولى اسلام شريك ايمان نيست .\r\n3 - و فرمود : ايمان شريك اسلام مىشود ، ولى اسلام شريك ايمان نميگردد ، ايمان آنست كه در دل ثابت شود و اسلام چيزيست كه زناشوئى و ميراث و حفظ خون بسبب آن شود ، ايمان شريك اسلام است ، ولى اسلام شريك ايمان نيست .\r\n4 - ابى الصباح كنانى گويد : به امام صادق عليه السّلام عرضكردم : از ايمان و اسلام كداميك برتر است ؟\r\nزيرا مردمى كه نزد ما هستند ، ميگويند : اسلام برتر از ايمانست .\r\nفرمود : ايمان برتر از اسلامست . عرضكردم : اين مطلب را به من خوب بفهمانيد .\r\n","description":"","footnote":"","page_name":" 41 ","page_number":41},
  {"content":"\r\n\r\nفرمود : چه ميگوئى در باره كسى كه عمدا در مسجد الحرام حدثى صادر كند ؟ ( مثل آنكه بول كند ) عرضكردم : او را بشدت ميزنند .\r\nفرمود : درست گفتى . چه ميگوئى در باره كسى كه در خانه كعبه عمدا حدثى صادر كند ؟ عرضكردم بايد كشته شود .\r\nفرمود : درست گفتى ، نمىبينى كه خانه كعبه فضيلتش از مسجد بيشتر است ، و كعبه با مسجد شريكست ، ولى مسجد با كعبه شريك نيست ؟ ( زيرا كيفر توهين بكعبه در مسجد نيست ) همچنين ايمان با اسلام شريكست ، ولى اسلام شريك ايمان نيست .\r\n5 - امام باقر عليه السّلام ميفرمود : ايمان آنست كه در دل مستقر شود . و بنده را بسوى خداى عز و جل كشاند ، و اطاعت خدا و گردن نهادن بفرمانش مصدق آن باشد ، ولى اسلام گفتار و كردار ظاهرى است كه تمام فرق و جماعات مردم آن را دارند ، و بوسيله آن جانها محفوظ ماند و ميراث پرداخت شود و زناشوئى روا گردد ، و بر نماز و زكات و روزه و حج اتفاق و اجتماع كنند ، و بدان سبب از كفر خارج گشته ، بايمان منصوب گردند ، و اسلام شريك ايمان نيست ، ولى ايمان با اسلام شريك گردد ، و در گفتار ( شهادتين ) و كردار ( عمل بمقررات دين ) هر دو گرد آيند ( يعنى چنين كسى هم مؤمن است و هم مسلمان ) چنان كه كعبه در مسجد الحرام است ، ولى مسجد الحرام در كعبه نيست ، همچنين ايمان شريك اسلامست ، ولى اسلام شريك ايمان نيست .\r\n","description":"","footnote":"","page_name":" 42 ","page_number":42},
  {"content":"\r\nو خداى عز و جل فرمايد : « اعراب گفتند : ايمان آورديم ، بگو ايمان نياورديد . بلكه بگوئيد اسلام آورديم ، در صورتى كه هنوز ايمان در دلهايتان نفوذ نكرده است . » و سخن خداى عز و جل راستترين سخن است .\r\nعرضكردم : آيا مؤمن را بر مسلمان نسبت بفضائل ( بخششها و مواهب دنيوى ) و احكام و حدود و چيزهاى ديگر فضيلتى هست ؟ فرمود : نه ، هر دو نسبت به اين امور يكسانند ، ليكن فضيلت مؤمن بر مسلم نسبت باعمال آنها و موجبات تقربى است كه بسوى خداى عز و جل دارند .\r\nعرضكردم : مگر خداى عز و جل نميفرمايد : « هر كس حسنه اى آورد ، ده برابر آن پاداش دارد ؟\r\n160 سوره 6 « در صورتى كه عقيده شما اين بود كه مسلمان با مؤمن نسبت به نماز و زكات و روزه و حج يك حكم دارد . فرمود : مگر خداى عز و جل نميفرمايد : » خداى براى او چندين برابر بيشتر كند « مؤمنينند كه خداى عز و جل حسناتشان را چند برابر كند ، هر حسنه ئى را هفتاد برابر ، اين است فضيلت مؤمن ( بر مسلم ) و نيز خدا به اندازه درستى ايمانش ، حسنات او را چند برابر زياد كند ، و نسبت بمؤمنين هر خيرى كه خواهد روا دارد .\r\nعرضكردم : بفرمائيد : اگر كسى وارد اسلام شود ، مگر نه اينست كه وارد ايمان هم شده است ؟\r\nفرمود : نه ، بلكه منسوب بايمان گشته و از كفر خارج شده است ، اكنون برايت مثلى ميزنم تا فضيلت ايمان را بر اسلام بفهمى :\r\nبه من بگو اگر مردى را در ميان مسجد الحرام ببينى ، شهادت ميدهى كه او را در كعبه ديده ئى ؟\r\n","description":"","footnote":"","page_name":" 43 ","page_number":43},
  {"content":"\r\nعرضكردم : اين شهادت برايم روا نيست ، فرمود : اگر مردى را در ميان كعبه ببينى ، گواهى دهى كه او داخل مسجد الحرام گشته است ؟ عرضكردم : آرى ، فرمود : چگونه چنين شد ؟ گفتم : زيرا او داخل كعبه نميشود ، جز اينكه داخل مسجد الحرام شود ، فرمود : درست فهميدى و نيكو گفتى : سپس فرمود ايمان و اسلام هم چنيناند . ( تا كسى شهادتين نگويد به اعتقاد قلبى و عمل بمقررات دينى نرسد ) .\r\n\r\nباب ديگريست از اين باب و اينكه اسلام پيش از ايمانست\r\n1 - عبد الرحيم قصير گويد : نامه ئى به امام صادق عليه السّلام نوشتم كه سؤال كرده بودم : ايمان چيست و توسط عبد الملك بن اعين فرستادم ، حضرت نوشت و توسط عبد الملك فرستاد كه : از ايمان پرسش كردى - خدايت رحمت كند - ايمان اقرار نمودن به زبان و تصميم قلبى و عمل نمودن با اعضاء و جوارح است ، ايمان اجزائى دارد بهم پيوسته و مانند خانه ايست ( كه سقف و در و ديوارش بهم پيوسته است ) همچنين اسلام مانند خانه ايست و كفر هم مانند خانه ايست .\r\nگاهى بنده مسلمان است ، پيش از آنكه مؤمن باشد ( مسلمان است و هنوز مؤمن نشده ) ولى مؤمن نشود ، جز آنكه مسلمان باشد ، پس اسلام پيش از ايمانست و شريك ايمان ، و چون بنده گناه كبيره يا صغيره ئى را كه خداى عز و جل از آن نهى فرموده مرتكب شود ، از ايمان خارج شود ، و اسم ايمان از او برداشته و اسم اسلام بر او گذاشته شود ، سپس اگر توبه و استغفار كند ، به خانه ايمان برگردد\r\n","description":"","footnote":"","page_name":" 44 ","page_number":44},
  {"content":"\r\nو جز انكار و استحلال او را بسوى كفر نبرد ، و استحلال اينست كه : به چيز حلال بگويد : اين حرامست و به چيز حرام بگويد : اين حلالست و به آن عقيده پيدا كند ، آنگاهست كه از اسلام و ايمان خارج گشته و در كفر وارد شود و مانند كسى است كه داخل حرم ( مسجد الحرام ) گشته و سپس داخل كعبه شود و در كعبه حدثى صادر كند ، و از كعبه و حرم اخراج گشته و گردنش زده و بدوزخ رفته باشد .\r\n2 - سماعة بن مهران گويد : از امام سؤال كردم : آيا ميان اسلام و ايمان فرقى است ؟ ! فرمود :\r\nمثلش را برايت بزنم ؟ عرضكردم : بيان فرمائيد .\r\nفرمود : مثل ايمان و اسلام مثل كعبة الحرام است با حرم مكه ، گاهى انسان در حرم است و در كعبه نيست ، ولى در كعبه نميباشد ، جز اينكه در حرم باشد ، همچنين گاهى انسان مسلمان است و مؤمن نيست ولى مؤمن نباشد ، جز آنكه مسلمان باشد .\r\nعرضكردم : چيزى هست كه انسان را از ايمان خارج كند ؟ فرمود : آرى ، عرضكردم : او را ( كه از ايمان خارج كرد ) بكجا ميبرد ؟ فرمود : بسوى اسلام يا كفر . و فرمود : اگر مردى وارد كعبه شود و ناگاه بولش بريزد ، از كعبه بيرون رود ، ولى از حرم بيرون نرود و جامه اش را بشويد و تطهير كند ، آنگاه دخولش در كعبه مانعى ندارد ، ولى اگر مردى داخل كعبه شود و از روى عناد و ستيزه در آنجا بول كند ، از كعبه و حرم اخراج شده ، گردنش زده شود .\r\nتوضيح - تطبيق اين مثال با مورد سؤال به اين طريق است كه چون گناهى از انسان سرزند ، ولى از نظر عناد و لجاج با دين نباشد . از ايمان خارج مىشود ولى مسلمان است . و چون توبه و استغفار نمود ، آن\r\n","description":"","footnote":"","page_name":" 45 ","page_number":45},
  {"content":"\r\nپليدى از دامنش شسته و دوباره بايمان داخل مىشود ، اما اگر از روى عناد و ستيزه با دين گناهى را مرتكب شود ، به كلى از اسلام و ايمان خارج شود ، و مرتد و واجب القتل گردد .\r\n\r\nباب\r\nتوضيح - مرحوم مجلسى گويد : چون اين باب مانند دو باب سابق مشتمل بر معناى اسلام و ايمانست ، جزء آن دو باب قرار گرفت و مصنف عنوان خاصى برايش قائل نشد ، و از نظر اينكه مشتمل بر توضيح و فوائد بسياريست آن را بابى جداگانه قرار داد .\r\n1 - امام باقر عليه السّلام فرمود : همانا مردمى در باره اين قرآن ندانسته سخن گفتند ، خداى تبارك و تعالى ميفرمايد : « اوست كه اين كتاب را بر تو نازل كرد ، برخى از آن آيه هائيست محكم كه آنها اصل و مايه اين كتابست و آيه هاى ديگريست متشابه ، آنها كه در دلشان شك و انحرافست ، براى فتنه جوئى و به قصد تأويل از متشابهاتش پيروى كنند ، در صورتى كه تأويل قرآن را جز خدا نداند - تا آخر آيه 7 سوره 3 - » و منسوخات از جمله متشابهاتست و محكمات از جمله ناسخات .\r\nخداى عز و جل جناب نوح را بسوى قومش مبعوث فرمود كه : « خدا را بپرستيد و تقوايش پيشه كنيد و اطاعت مرا نمائيد » او هم ايشان را بخداى يگانه دعوت فرمود : تا عبادتش كنند و چيزى را با او شريك نسازند ، سپس پيغمبران ديگر را بدين دعوت مبعوث فرمود ، تا بمحمد صلى الله عليه و آله رسيد ، او هم ايشان را دعوت فرمود كه : خدا را بپرستند و چيزى را شريكش نسازند و فرمود : « از امور دين آنچه را خدا بنوح سفارش كرده بود و آنچه را به تو وحى كرديم و آنچه را بابراهيم و موسى و عيسى سفارش كرديم ، براى شما مقرر كرد كه دين را به پا داريد و در آن تفرقه ميفكنيد . دعوت شما بر مشركين گرانست . خدا\r\n","description":"","footnote":"","page_name":" 46 ","page_number":46},
  {"content":"\r\nهر كه را خواهد بسوى خود برگزيند و هر كه به دو باز گردد ، بسوى خويش رهبرى كند ، 13 سوره 41 « . ( 1 ) پيغمبران را بسوى قومشان مبعوث فرمود : بگواهى دادن بيگانگى خدا و اقرار به آنچه از جانب خدا آمده پس هر كه از روى اخلاص ايمان آورد و بر آن روش بميرد ، خدا بدان جهت او را ببهشت داخل كند زيرا خدا نسبت به بندگان ستمگر نيست ، براى اينكه خدا بنده اى را عذاب نكند تا نسبت بقتل و گناهانى كه خدا دوزخ را براى مرتكبين آنها واجب ساخته سختگيرى كند .\r\nسپس چون هر پيغمبرى را مؤمنين قومش اجابت كردند ، براى هر يك از آنها شريعت و طريقه ئى مقرر كرد ، و شريعت و طريقت راه و روش است ، و خدا بمحمد صلى الله عليه و آله فرمود : « ما همچنان كه بنوح و پيغمبران پس از نوح وحى كرديم ، بتوهم وحى كرديم ، 163 سوره 4 » و هر پيغمبرى را بأخذ راه و روشى مأمور فرمود : و از جمله راه و روشى كه خداى عز و جل موسى عليه السّلام را به آن امر فرمود ، اين بود كه روز شنبه را براى آنها مقرر داشت ، كه هر كس روز شنبه را بزرگ شمرد ، و از ترس خدا جسارت بر اين روز را حلال نشمارد ، خدا داخل بهشتش كند ، و هر كه نسبت به حق اين روز توهين روا دارد و كارى را كه خدا در آن روز نهى فرموده ( صيد ماهى ) حلال شمرد ، خداى عز و جل بدوزخش درآورد ، و اين زمانى بود كه صيد ماهى را حلال دانستند و روز شنبه آنها را حبس كردند و خوردند . خدا هم بر آنها غضب فرمود\r\n","description":"","footnote":"","page_name":" 47 ","page_number":47},
  {"content":"\r\nبدون اينكه بخداى رحمان مشرك شوند يا نسبت به آنچه موسى عليه السّلام آورده شك نمايند .\r\nخداى عز و جل فرمايد : « كسانى را از شما كه در روز شنبه تعدى كردند ، بدانستيد ، كه به آنها گفتيم بوزينگان رانده شويد ، 65 سوره 2 » .\r\nسپس عيسى عليه السّلام را فرستاد براى شهادت بيكتائى خدا و اقرار به آنچه از جانب خدا آورده و براى آنها شريعت و طريقه قرار داد ، و موضوع روز شنبه را كه پيروان موسى مأمور باحترامش بودند و همه راه و روشهائى را كه موسى آورده بود ، بر هم خورد ، پس هر كه راه عيسى را پيروى نكرد ، خدا او را بدوزخ برد ، و مطلبى را كه همه پيغمبران آوردند اين بود كه چيزى را شريك خدا نگيرند ( يعنى اين مطلب در زمان هيچ پيغمبرى بر هم نخورد ) .\r\nسپس خدا محمد صلى الله عليه و آله را مبعوث فرمود : و او ده سال در مكه بود ، در آن ده سال هيچ كس با شهادت به يكتائى خدا و رسالت محمد صلى الله عليه و آله نمرد ، جز آنكه خدا او را بسبب اقرارش ببهشت داخل كرد و آن ايمان باور و تصديق بود و هيچ يك از پيروان محمد را كه مردند عذاب نفرمود ، جز آنكه بخداى رحمان مشرك شد ، و تصديق اين مطلب را خداى عز و جل در سوره بنى اسرائيل در مكه بر پيغمبر صلى الله عليه و آله نازل كرد : « پروردگارت مقرر داشت كه جز او را عبادت نكنيد و به پدر و مادر احسان كنيد - تا آنجا كه فرمايد - خدا به بندگانش آگاه و بيناست ، 22 - 30 سوره 17 » .\r\nدر اين آيات ادب است و پند و آموزش و نهى سبك ، و بر آنها وعده نداد و نسبت بارتكاب آنچه نهى فرموده و عيدى ( انذار و تهديدى ) نفرمود : و نيز از چيزهائى نهى نمود و بيم داد ، ولى نسبت به آنها سختگيرى نكرد و تهديد ننمود و فرمود : « فرزندان خود را از بيم تنگدستى مكشيد ، شما و آنها را ما روزى دهيم ، كشتن آنها\r\n","description":"","footnote":"","page_name":" 48 ","page_number":48},
  {"content":"\r\nگناهى بزرگ است - 21 - ( 1 ) نزديك زنا مرويد كه كارى زشت و روشى بد است - 22 - و جاندارى را كه خدا حرام كرده ، جز به حق مكشيد ، و هر كه مظلوم كشته شود ، براى ولى او تسلطى قرار داديم ، اما در كشتن زياد روى نكنيد كه او نصرت يافته است - 23 - بمال يتيم جز بروشى نيكو نزديك مشويد تا زمانى كه ببلوغ و رشد خود رسد ، و به پيمان وفا كنيد ، كه پيمان مورد بازخواست است - 24 - و چون پيمانه كنيد ، پيمانه را پر كنيد و با ترازوى درست بكشيد كه اين روش بهتر و سرانجامش نيكوتر است - 25 - از آنچه يقين ندارى پيروى مكن ، زيرا گوش و چشم و دل همه اينها مسئولند - 26 - روى زمين متكبرانه راه مرو ، كه هرگز زمين را نخواهى شكافت و هرگز ببلندى كوهها نخواهى رسيد - 27 - بدى همه اينها نزد پروردگارت ناپسند است - 28 - اينها برخى حكمت است كه پروردگارت به تو وحى كرد ، و همراه خدا معبود ديگرى قرار مده كه سرزنش شده و رانده گشته ، در دوزخ افتى - 29 - سوره 17 « .\r\nو در سوره * ( وَاللَّيْلِ إِذا يَغْشى ) * نازل فرمود : « از آتشى كه زبانه ميكشد بيمتان مىدهم » جز شقىترى كه تكذيب كند و روى گرداند داخل آن نشود - 16 سوره 92 « اين شخص مشركست .\r\nو در سوره * ( إِذَا السَّماءُ انْشَقَّتْ ) * نازل فرمود : « و اما آنكه نامه اش را پشت سرش دهند ، زود باشد كه به وا ويلا فرياد كشد و بدوزخ درآيد ، همانا او ميان خاندان خويش شادمان بود . او گمان كرد كه هرگز ( بسوى ما ) باز نگردد ، چرا - 14 سوره 84 » اين هم مشركست .\r\n","description":"","footnote":"","page_name":" 49 ","page_number":49},
  {"content":"\r\nو در سوره تبارك نازل فرمود : « هر گاه گروهى را در دوزخ افكنند . خزانه دارانش از آنها بپرسند مگر بيم رسانى سوى شما نيامده بود ؟ گويند چرا بيم رسان آمد ، ولى ما تكذيب كرديم و گفتيم : خدا چيزى نازل نكرده است 8 سوره 67 » اينها نيز مشركانند .\r\nو در سوره « واقعه » نازل فرمود : « و اما اگر از تكذيب كنان گمراه باشد ، ما حضرى از آب جوشانست با در آوردن در جهنم ، 94 سوره 57 » اينها هم مشركانند .\r\nو در سوره « الحاقه » نازل فرمود : « اما هر كه نامه اش را بدست چپش دهند ، گويد : اى كاش نامه‌ام را نداده بودند ، و نميدانستم حسابم چيست ؟ اى كاش كارم گذشته بود ، دارائيم بدردم نخورد - تا آنجا كه فرمايد : - او بخداى بزرگ ايمان نياورد » 32 سوره 69 « اين هم مشركست .\r\nو در سوره « طسم » نازل فرمود : « دوزخ براى گمراهان نمودار شود ، و به آنها گفته شود : آن چيزها كه غير خدا ميپرستيديد كجايند ؟ آيا شما را يارى كردند يا باورى جستند ؟ سپس گمراهان و گمراه كنندگان برو در جهنم انداخته شوند با همه سپاهيان ابليس ، 94 سوره 26 » سپاهيان ابليس ، نسل او هستند از شياطين . و باز فرمايد : « و جز مجرمين ما را گمراه نكردند » مقصود مشركين باشند كه اينها بايشان اقتدا كرده و در شرك تابع آنها شدند و اينها قوم محمد صلى الله عليه و آله بودند ، كسى از يهود و نصارى در اينها نيست ، و شاهد و مصدقش گفتار خداى عز و جل است :\r\n« پيش از آنها قوم نوح هم تكذيب كردند » « اصحاب أيكة تكذيب كردند » « قوم لوط تكذيب كردند » در ميان اينها نبود قوم يهودى كه گفتند : عزيز پسر خداست و نه نصارى كه گفتند : مسيح پسر خداست ، خدا يهود و نصارى را بدوزخ خواهد برد و هر گروهى را بسبب كردارشان بدوزخ ميبرد ( او\r\n","description":"","footnote":"","page_name":" 50 ","page_number":50},
  {"content":"\r\nبمردم ستم نميكند ، بلكه مردم به خود ستم ميكنند ) . ( 1 ) و اينكه گويند : « جز مجرمين ما را گمراه نكردند » زيرا ما را به راه خود دعوت كردند ، اين همان گفتار خداى عز و جل است « دسته آخر نسبت بنخستينيان گويند : پروردگارا اينها ما را گمراه كردند پس عذاب آتش آنها را دو چندان كن و چون در دوزخشان گرد آورد فرمايد : » هر گاه گروهى بدوزخ وارد شود ، همكار خود را لعنت كند تا همگى در آنجا گرد آيند « برخى از برخى بيزارى جويند و بعضى بعض ديگر را لعنت كنند ، بعضى ميخواهند باميد رستگارى و رهائى از گرفتارى بزرگى كه دارند بر ديگران با دليل و برهان غلبه كنند ، ولى آن هنگام نه موقع آزمايش و امتحان و پذيرفتن پوزش است و نه وقت نجات .\r\nاين آيات و امثالش در مكه نازل شد و خدا جز مشرك را بدوزخ نبرد ، سپس چون خدا بمحمد صلى الله عليه و آله اجازه فرمود ، كه از مكه بمدينه رود ، اسلام روى پنج پايه بنا شد :\r\n( 1 ) شهادت بيكتائى خدا و اينكه محمد بنده و رسول اوست .\r\n( 2 ) به پا داشتن نماز .\r\n( 3 ) دادن زكات .\r\n( 4 ) حج خانه كعبه .\r\n( 5 ) روزه ماه رمضان و حدود و تقسيم ارث را بر او نازل فرمود و گناهانى كه خدا بوسيله آنها و بدانها دوزخ را براى مرتكبين آنها لازم كند ، خبر داد ، و در باره كيفر قاتل نازل فرمود : « هر كه مؤمنى را عمدا بكشد ، جزايش دوزخ است كه جاودان در آن باشد و خدا بر او غضب آرد ، و لعنتش كند و عذابى بزرگ برايش مهيا دارد - 95 - سوره 4 - » و خدا مؤمن را لعنت نميكند ( پس قاتل مؤمن نيست ) .\r\n","description":"","footnote":"","page_name":" 51 ","page_number":51},
  {"content":"\r\n\r\nخداى عز و جل فرمايد : « خدا كافران را لعنت كند و دوزخ را برايشان آماده نمايد كه هميشه و جاودان در آن باشند و يار و مددكارى نيابند ، و چگونه ممكن است امر قاتل موكول بمشيت خدا باشد ( كه اگر خواهى عذابش كند و اگر خواهد او را بيامرزد ) در صورتى كه جزاى او را جهنم قرار داده و غضب و لعنت خود را به او رسانيده ، و او را از جمله ملعونان در كتاب خود بيان كرده است .\r\nو در باره كسى كه مال يتيم را بستم بخورد ، نازل فرمود : « كسانى كه اموال يتيمان را بستم ميخورند در اندرون خود آتش خوردند و بآتشى افروخته درون خواهند شد ، 10 - سوره 4 » زيرا خورنده مال يتيم روز قيامت مىآيد ، در حالى كه آتش در شكمش شعله ور است و زبانه آن از دهنش خارج شود ، به نحوى كه همه اهل محشر بدانند كه او خورنده مال يتيم است .\r\nو راجع به پيمانه نازل فرموده است : « ويل بر كمفروشان « 1 » سوره 83 » و خدا ويل را براى كسى قرار نداده ، جز آنكه كافرش ناميده . خداى عز و جل فرمايد : « ويل بر كافران از حضور يافتن در روزى بزرگ 38 سوره 19 » .\r\nو در باره عهد و پيمان نازل فرمود : « كسانى كه پيمان با خدا و سوگندهاى خويش را ببهائى اندك ميفروشند ، در آخرت خلاقى ( نصيبى ) ندارند و روز قيامت خدا با آنها سخن نميگويد و سويشان نمينگرد و پاكشان نميكند و عذابى دردناك دارند 77 سوره 3 » و خلاق همان نصيب است ، و كسى كه در آخرت\r\n\r\n","description":"","footnote":"\r\n« 1 » ويل : در آمدن بدى و شر ، و دردمند نمودن و مصيبت زده ساختن و نيز ويل ، واى و سختى است - منتهى الارب -\r\n","page_name":" 52 ","page_number":52},
  {"content":"\r\nنصيبى ندارد ، بچه وسيله داخل بهشت مىشود ؟ . ( 1 ) و در مدينه نازل فرمود : « مرد زناكار جز زن زناكار يا مشرك را بهمسرى نگيرد ، و زن زناكار را جز مرد زناكار يا مشرك بهمسرى نگيرد ، و اين همسرى بر مؤمنين حرامست ، 4 سوره 24 » پس خدا زن و مرد زناكار را مؤمن نناميده است ، و رسول خدا صلى الله عليه و آله فرموده : - و دانشمندان در اين گفته شك ندارند - زناكار هنگامى كه زنا مىكند مؤمن نيست ، و دزد هنگامى كه دزدى مىكند مؤمن نيست ، زيرا هنگامى كه آن كار را مىكند ، ايمان از او بر كنار شود ، مانند بركنارى پيراهن ( از تن انسان ) .\r\nو نيز در مدينه نازل فرمود : « كسانى كه زنان عفيفه را بزنا متهم كنند و چهار شاهد نياورند ، آنها را 80 تازيانه بزنيد و گواهى آنها را براى هرگز نپذيريد كه ايشان فاسقند ، مگر كسانى كه پس از آن توبه كنند و اصلاح شوند ، همانا خدا آمرزنده و مهربانست 6 سوره 26 » پس خدا او را تا زمانى كه بر افتراء ( و تهمت به آن زن عفيفه ) پايدار است از ناميدن مؤمن بر كنار دانسته .\r\nخداى عز و جل فرمايد : آيا مؤمن مانند فاسق است ؟ برابر نيستند ، 18 - سوره 41 « و خدا فاسق را منافق ناميده .\r\nخداى عز و جل فرمايد : « همانا منافقان همان فاسقانند ، 67 سوره 9 » و خداى عز و جل او را از دوستداران شيطان قرار داده و فرموده : « مگر شيطان كه از طايفه جن بود و نسبت بامر پروردگار خود ( در موضوع سجده بآدم ) فاسق شد 48 سوره 18 » و نيز ملعونش قرار داد و فرمود : « كسانى كه بزنان عفيفه و بىخبر نسبت زنا ميدهند ، در دنيا و آخرت لعنت شده و عذابى بزرگ دارند ، روزى كه زبان و دست و پايشان عليه آنها بكارهائى كه ميكرده‌اند گواهى دهند ، 24 سوره 24 » و أعضاء و جوارح عليه مؤمن گواهى\r\n","description":"","footnote":"","page_name":" 53 ","page_number":53},
  {"content":"\r\nندهند ، ( 1 ) بلكه عليه كسى كه فرمان عذاب بر او ثابت شده گواهى دهند .\r\nو اما مؤمن نامه اش را بدست راستش دهند ، خداى عز و جل فرمايد : « اما كسانى كه نامه آنها بدست راستشان داده شود ، نامه خويش قرائت كنند و به اندازه نخى ستم نبينند ، 74 سوره 17 » و سوره نور بعد از سوره نساء نازل شده است و تصديقش اينست كه : خداى عز و جل در سوره نساء بر پيغمبر نازل فرمود :\r\nآن زنان شما كه كار بد ميكنند ، چهار گواه از خودتان بر آنها بگيريد ، اگر گواهى دادند ، زنان را در خانه نگه داريد تا مرگشان برسد يا خدا براى آنها راهى قرار دهد ، 14 سوره 4 « و راه همانست كه خداى عز و جل فرموده : » سوره ايست كه نازلش كرده‌ايم و مقرر داشته‌ايم و در آن آيه هاى روشن نازل كرده‌ايم ، شايد شما اندرز گيريد ، بهر يك از زن و مرد زناكار 100 تازيانه بزنيد ، و اگر به خدا و روز ديگر ايمان داريد در امر دين خدا ، شما را نسبت به آنها مهربانى دست ندهد ، و بايد گروهى از مؤمنين هنگام مجازاتشان حاضر باشند ، 2 و 1 سوره 24 « .\r\nشرح - در زمان امام باقر عليه السّلام مردمى بودند كه در باره قرآن از پيش خود سخن ميگفتند و آن را تفسير برأى ميكردند ، گفتار آنها سبب شد كه حضرت اين روايت مفصل را بيان فرمود . حاصل روايت اينست كه : خداى تعالى به مقدارى كه بمردم رسانيده و فهمانيده ، از آنها بازخواست مىكند ، چون امر توحيد و دعوت به يگانگى خدا در برنامه تمام پيغمبران الهى بوده و همگى باتفاق كلمه به آن دعوت نموده‌اند ، مردمى كه آن دعوت را از هر پيغمبرى شنيده و نپذيرفته‌اند ، مشرك ناميده شوند و جزاى آنها جهنم است ، همچنين مردمى كه در زمان پيغمبر خاتم صلى الله عليه و آله در مكه بودند و پيش از هجرت در مكه مردند .\r\nآنها كه بشهادتين اقرار كردند و مردند ببهشت روند و كسانى كه انكار كردند مشركند و بدوزخ در آيند ، در مكه بر پيغمبر صلى الله عليه و آله غير از دعوت بتوحيد امرى از خداى تعالى نرسيد ، مگر دستوراتى مختصر ، به زبان لين و نرم بعنوان موعظه و اندرز و ادب بدون آنكه براى آنها كيفر سختى بيان شود ، و چون پيغمبر اكرم .\r\n","description":"","footnote":"","page_name":" 54 ","page_number":54},
  {"content":"\r\nصلى الله عليه و آله بمدينه تشريف آورد ، چهار ستون ديگر بر شهادتين بعنوان پايه و ركن اسلام اضافه شد و اسلام داراى پنج پايه گرديد : شهادتين و نماز و زكات و حج و روزه ، و نيز حدود و ارث و بيان گناهان و معاصى با شدت نازل گشت و كيفر و مجازات آنها بيان شد ، پس هر كس يكى از آن معاصى را مرتكب شود هنگام ارتكاب ، مؤمن نيست و در آن موقع پيراهن ايمان از تنش كنده شود ، امام باقر عليه السّلام تمام اين مطالب را با اتكاء بآيات شريفهء قرآن و استدلال بمحكمات بطور روشن بيان ميفرمايد ، و در باره ولايت اگر چه تصريح نفرموده ، ولى طريقه بيان و استدلالش ، روشندلان را بولايتش رهبرى مىكند و الحمد لله ،\r\n2 - امام باقر عليه السّلام فرمود : بامير المؤمنين عليه السّلام عرض شد : كسى كه به * ( لا إله الا الله و محمد رسول الله ) * شهادت دهد مؤمن است ؟ فرمود : پس واجبات خدا كجا ميرود ؟ .\r\nو على عليه السّلام ميفرمود : اگر ايمان كلام ميبود ( يعنى تنها گفتن شهادتين ميبود ) روزه و نماز و حلال و حرامى در آن نازل نميشد .\r\nراوى گويد : به امام باقر عليه السّلام عرضكردم : نزد ما گروهى هستند كه ميگويند : هر گاه كسى به لا إله الا الله و محمد رسول الله شهادت دهد مؤمن است ، فرمود : پس چرا براى اجراء حدود تازيانه ميخورند ( چنانچه اگر يكى از آنها زنا كند يا مشروب خورد ) و چرا دستشان بريده مىشود ( وقتى كه دزدى كنند ) و خداى عز و جل مخلوقى گراميتر از مؤمن نيافريده ، زيرا فرشتگان خدمتگزار مؤمنيناند و مؤمنين در جوار رحمت خدايند و بهشت براى مؤمنين است و حور العين براى مؤمنين است ، سپس فرمود : پس چرا كسى كه واجبات را انكار كند كافر است ؟\r\n3 - سلام جعفى گويد : از امام صادق عليه السّلام در باره ايمان پرسيدم ، فرمود : ايمان اينست كه : خدا\r\n","description":"","footnote":"","page_name":" 55 ","page_number":55},
  {"content":"\r\nاطاعت شود و نافرمانى نشود .\r\n\r\nدر اينكه ايمان به همه اعضاء بدن پخش است\r\n1 - ابو عمرو زبيرى گويد : به امام صادق عليه السّلام عرضكردم : اى عالم : به من خبر ده كداميك از اعمال نزد خدا فضيلتش بيشتر است ؟ فرمود : آنچه خدا عملى را جز به آن نپذيرد .\r\nگفتم : آن چيست ! فرمود ، ايمان بخدائى كه جز او شايان پرستشى نيست ، عالى ترين درجه و شريفترين مقام و بالاترين [ روشنترين 
  ] بهره است .\r\nعرضكردم : به من نميفرمائيد كه آيا ايمان گفتار و كردار است يا گفتار بدون كردار ؟ فرمود : ايمان تمامش كردار است و گفتار هم برخى از كردار است كه خدا واجب كرده و در كتابش بيان فرموده ، بوجوبى كه نورش روشن است و حجتش ثابت و قرآن به آن گواهى دهد و بسويش دعوت كند .\r\nتوضيح - گويا مراد سائل اينست كه : آيا ايمان تنها گفتن شهادتين است يا علاوه بر آن نماز و زكات و حج واجبات ديگر هم جزء ايمانست ؟ از پاسخ امام عليه السّلام بدست مىآيد كه گفتن شهادتين ، علامت مشخص اسلام است ، ولى ايمان تمامش كردار است ، طبق توضيحى كه بعدا بيان ميفرمايد ، و براى هر يك از اعضاء بدن وظيفه ئى ايمانى معين مىكند : حتى عقيده و رضا و تسليم را وظيفه دل بيان مىكند و عمل و كردار دل ميداند و چون يكى از اعضاء بدن زبانست و وظيفه او اقرار و تلفظ بشهادتين و هر سخن نيكى است و اين وظيفه قول و گفتار ناميده مىشود ، از اين رو فرمود : « و گفتار هم برخى از كردار است » .\r\nدنباله روايت :\r\n( 2 ) عرضكردم : قربانت گردم ، ايمان را برايم شرح ده تا بفهمم ، فرمود : ايمان حالات و درجات و طبقات و منازلى دارد ، كه برخى از آن تمامست و بنهايت كمال رسيده ( مانند ايمان اولياء خدا ) و برخى\r\n","description":"","footnote":"","page_name":" 56 ","page_number":56},
  {"content":"\r\n\r\nناقص است و نقصانش هم واضح است ( مانند ايمان متجاهرين بفسق ) ( 1 ) و برخى راجح است و رجحانش هم زياد است ( مانند كسى كه بيشتر وظائف ايمانى را انجام ميدهد ) .\r\nعرضكردم : مگر ايمان هم تمام و ناقص و زياد مىشود ؟ فرمود : آرى .\r\nعرضكردم : چگونه ؟ فرمود : زيرا خداى تبارك و تعالى ايمان را بر اعضاء بنى آدم واجب ساخته و قسمت نموده و پخش كرده است ، و هيچ عضوى نيست ، جز آنكه وظيفه اش غير از وظيفه عضو ديگر است .\r\nيكى از آن اعضاء قلب انسانست كه وسيله تعقل و درك و فهم اوست و نيز فرمانده بدن اوست كه اعضاء ديگرش بدون رأى و فرمان او در كارى ورود و خروج ننمايند .\r\nو ديگر از اعضايش دو چشم اوست كه با آنها ميبيند و دو گوش اوست كه با آنها ميشنود و دو دستى كه دراز مىكند و دو پائى كه راه ميرود و فرجى كه شهوتش از جانب اوست و زبانى كه با آن سخن ميگويد و سرى كه رخسارش در آنست .\r\nپس هر يك از اين اعضاء وظيفه ايمانيش غير از وظيفه ايمانى عضو ديگر است ، طبق دستورى كه از خداى - تبارك اسمه - رسيده و قرآن به آن ناطق و گواه است .\r\nبر دل واجب شده غير از آنچه بر گوش واجب شده ، و بر گوش واجب گشته غير از آنچه بر چشم واجب گشته و بر چشم واجب آمده غير آنچه بر زبان واجب آمده : و بر زبان واجب گرديده غير آنچه بر دست واجب گرديده ، و بر دست واجب شده غير آنچه بر پا واجب شده و بر پا واجب گشته غير آنچه بر فرج واجب گشته و بر فرج واجب آمده غير آنچه بر رخسار واجب آمده است .\r\n","description":"","footnote":"","page_name":" 57 ","page_number":57},
  {"content":"\r\nاما آنچه از ايمان بر دل واجب گشته ، اقرار و شناسائى و تصميم و رضايت و تسليم است باينكه شايسته پرستشى جز خداى يگانه بىشريك نيست ، او معبوديست يكتا كه همسر و فرزند نگرفته و اينكه محمد بنده و فرستاده اوست - صلوات الله عليه و آله - و اقرار نمودن به آنچه از جانب خدا آمده ، از پيغمبر يا كتاب . اينست آنچه خدا از اقرار و معرفت بر دل واجب ساخته و اين عمل دل است و همين است قول خداى عز و جل : « بجز كسى كه مجبور شود ، ولى دلش بايمان قرار دارد ، اما كسى كه دلش بكفر باز شده ، 106 سوره 16 » و فرمايد « همانا به ياد خدا دلها آرام گيرد ، 28 سوره 13 » و فرمايد : « كسانى كه با زبان خود ايمان آورده و دلشان ايمان نياورده است ، 41 سوره 5 » ( آيه در مصحف چنين است : * ( مِنَ الَّذِينَ قالُوا آمَنَّا بِأَفْواهِهِمْ ) * و فرمايد : « اگر آنچه در دل داريد آشكار كنيد يا پنهان نمائيد خدا شما را از آن حساب ميكشد ، سپس هر كه را خواهد مىآمرزد و هر كه را خواهد عذاب مىكند ، 284 سوره 2 » اينست آنچه خدا از اقرار و معرفت بر دل واجب ساخته و اين عمل دلست و سر ايمان .\r\nو خدا بر زبان واجب ساخته ، گفتار و بيان از جانب دل را به آنچه باور كرده و اقرار نموده . خداى تبارك و تعالى فرمايد : « بمردم سخن نيكو گوئيد 83 سوره 2 » و فرموده : « گفتند : به خدا و آنچه بما و شما نازل شده ايمان آورديم و خداى ما و شما يكى است و ما تسليم او هستيم « 1 » 46 سوره 29 » اينست آنچه خدا بر زبان واجب كرده و اين عمل زبان است .\r\n\r\n","description":"","footnote":"\r\n« 1 » آيه در قرآن به اين صورت نيست ، مراجعه شود ، گويا از اشتباهات نساخ يا تلفيق دو آيه است و يا نقل بمعنى شده .\r\n","page_name":" 58 ","page_number":58},
  {"content":"\r\nو بر گوش واجب ساخته كه از شنيدن آنچه خدا حرام كرده دورى گزيند و از آنچه خداى عز و جل نهى فرموده و براى او حلال نيست و از شنيدن آنچه خدا را بخشم آورد ، روگردان شود ، و در اين باره فرموده :\r\n« بتحقيق خدا در كتاب بر شما نازل فرموده كه چون بشنويد آيه هاى خدا را منكر ميشوند و مسخره ميكنند با آنها منشينيد تا در سخنى ديگر وارد شوند ، 140 سوره 4 » سپس خداى عز و جل مورد فراموشى را استثنا نمود و فرمود : « و اگر شيطان از يادت برد ، پس از ياد آمدن با گروه ستمگران منشين ، 68 سوره 6 » .\r\nو باز فرمود : « مژده بده آن بندگانم را كه سخن را ميشنوند و از نيكوترش پيروى ميكنند ، ايشانند كه خدا هدايتشان كرده و ايشانند خردمندان ، 18 سوره 39 » و فرموده است : « براستى كه مؤمنان رستگار شدند ، همان كسانى كه در نمازشان فروتنند ، و كسانى كه از شنيدن ياوه روى گردانند و همان كسان كه زكات پرداخت كنند ، 3 سوره 23 » و فرمود : « و چون ياوه ئى شوند ، از آن روى بگردانند و گويند ما اعمال خود داريم و شما أعمال خود ، 55 سوره 28 » و فرمود : « و زمانى كه بر ناپسندى گذرند با بزرگوارى گذرند ، 72 سوره 25 » اينست وظيفه ايمانى كه بر گوش واجب شده كه به آنچه برايش حلال نيست گوش فرا ندهد .\r\nو بر چشم واجب شد كه به آنچه خدا بر او حرام كرده ننگرد ، و از آنچه خدا نهى فرموده و برايش حلال نيست روى گردان شود ، همين عمل ايمانى چشم است ، پس خداى تبارك و تعالى فرمود ، « بمردان مؤمن بگو گاهى ديدگان خود فرو بندند ( يعنى در برابر حرام نه در همه جا ) و فروج خود نگهدارند ،\r\n","description":"","footnote":"","page_name":" 59 ","page_number":59},
  {"content":"\r\n29 سوره 24 « ( 1 ) پس مردان را نهى فرمود كه بعورتهاى خود بنگرند و مردى بفرج برادرش بنگرد و بايد فرجش را از نظاره ديگران حفظ كند و فرمود : » بزنهاى مؤمنه بگو گاهى ديدگان خود را فرو بندند و فروج خويش محفوظ دارند ، باينكه زنى بفرج خواهرش ننگرد و نيز بايد فرج خود را حفظ كند از نظاره ديگران و فرمود : آنچه حفظ فرج در قرآنست مربوط بزناست مگر اين آيه كه مربوط بنگريستن است .\r\nآنگاه خدا آنچه را بر دل و زبان و گوش و چشم واجب ساخته . در آيه ديگر برشته كشيده و فرموده « شما پنهان نميداريد كه گوش و چشم و پوستتان عليه شما گواهى دهند ، 22 سوره 41 » مقصود از پوست فرج و ران است ، و فرمود : از آنچه به آن علم ندارى پيروى مكن كه گوش و چشم و دل ، همه اينها مورد بازخواست قرار ميگيرند ، 36 سوره 17 « اينست آنچه خدا بر چشم واجب كرده و آن چشم پوشى از محرمات خداى عز و جل است و همين عمل ايمانى چشم است .\r\nو خدا بر دست واجب ساخته كه بسوى آنچه خداى عز و جل حرام كرده دراز نشود و به آنچه امر فرموده دراز شود و بر آن واجب ساخته صدقه دادن وصله رحم و جهاد در راه خدا و طهارت براى نماز را .\r\nو فرموده : « شما كه ايمان داريد : چون به نماز برخاستيد ، روى و دستهاى خود را تا آرنج بشوئيد و سر و پاهاى خويش را تا برآمدگى آن مسح كنيد : 6 سوره 6 » .\r\nو فرمود : « چون بكافران برخورديد ، گردن بزنيد و چون آنها را از كار انداختيد ( و اسير شما گشتند ) بند را محكم كنيد ، پس از آن يا منت نهيد و يا خونبها گيريد تا صورت جنگ بشكند ، 4 سوره 47 » اينست آنچه خدا بر دست واجب ساخته ، زيرا زدن ، كار دست است .\r\n","description":"","footnote":"","page_name":" 60 ","page_number":60},
  {"content":"\r\nو برپا واجب ساخته كه آن را بسوى نافرمانيهاى خدا نبرد و رفتن بسوى آنچه را كه خداى عز و جل راضى است بر آن واجب ساخته و فرموده : « در روى زمين متكبرانه راه مرو ، كه هرگز زمين را نخواهى شكافت و هرگز ببلندى كوهها نخواهى رسيد ، 37 سوره 17 » و فرمود : « و در رفتن خويش معتدل باش و صداى خود را كوتاه كن كه زشت ترين آوازها آواز خرانست ، 19 سوره 31 » و در باره گواهى دستها و پاها عليه خود و صاحبانشان نسبت به تباه ساختن امر خداى عز و جل و واجبش فرمايد : « امروز بر دهانهاشان مهر مىزنيم و دستهايشان با ما سخن گويند و پاهايشان باعمالى كه ميكرده‌اند گواهى دهند ، 65 سوره 37 » اينست آنچه خدا بر دستها و پاها واجب ساخته و همين هم عمل ايمانى آنهاست .\r\nو بر چهره سجده براى خدا را در شب و روز ، اوقات نماز واجب ساخته و فرموده : شما كه ايمان داريد ركوع كنيد و سجده نمائيد و پروردگار خود را عبادت كنيد و نيكى كنيد ، شايد رستگار شويد ، 77 سوره 22 « اينست واجباتى كلى بر چهره و دستها و پاها .\r\nو در جاى ديگر فرمايد : « سجده گاهها براى خداست پس ديگرى را با خدا مخوانيد . 18 سوره 72 » و در باره آنچه بر اعضاء واجب ساخته ، نسبت به آنچه در طهارت و نماز مربوط بآنهاست فرمايد براى اينكه چون خداى عز و جل پيغمبرش را از بيت المقدس بسوى كعبه برگردانيد اين آيه نازل فرمود :\r\nخدا كسى نيست كه ايمان شما را تباه كند ، خدا نسبت بمردم دلسوز و مهربانست 143 سوره پس نماز را ايمان ناميد و كسى كه خداى عز و جل را ملاقات كند ، در حالتى كه تمام اعضائش را حفظ كرده و آنچه را\r\n","description":"","footnote":"","page_name":" 61 ","page_number":61},
  {"content":"\r\nخداى عز و جل بر هر يك از آنها واجب ساخته انجام دهد ، ( 1 ) با ايمان كامل خداى عز و جل را ملاقات كند و او اهل بهشت است ، و كسى كه نسبت به برخى از آنها خيانت روا دارد ، يا از امر خداى عز و جل تجاوز نمايد ، با ايمان ناقص خداى عز و جل را ملاقات كند .\r\nعرضكردم : معنى نقصان و تماميت ايمان را فهميدم ، زيادى ايمان از چه راهست ؟ .\r\nفرمود : قول خداى عز و جل است : « و چون سوره ئى نازل شود ، يكى از آنها ( منافقين ) گويد :\r\nاين آيه ايمان كداميك از شما را زياد كرد ؟ اما كسانى كه ايمان دارند . آيه ايمانشان را زياد كند و شادمانى كنند ، اما كسانى كه بيمارى دل دارند ، پليدى روى پليديشان بيفزايد ، 125 سوره 9 « و فرمايد : » ما داستانشان را به حق براى تو گزارش ميدهيم : آنها جوانانى بودند كه بپروردگار خود ايمان آوردند و بر هدايتشان افزوديم ، 12 سوره 18 « اگر همه ايمان ( ايمان همه مردم ) يك نواخت و بىكم و زياد ميبود ، يكى را بر ديگرى فضيلتى نبود و نعمتهاى ايمانى خدا ( هدايتهاى مخصوصش ) برابر بود [ مردم در بهشت برابر بودند 
  ] و مردم برابر ميشدند و ترجيح از ميان رفت ، ليكن بسبب تماميت ايمان ( كه تصديق قلبى و عمل بواجبات و ترك كباير است ) مؤمنين داخل بهشت شوند و بسبب زيادى ايمان ( كه انجام مستحبات و ترك مكروهات و تحصيل اخلاق حميده است ) درجات مؤمنين نزد خدا رو بفزونى گذارد : و بسبب نقصان ايمان كه كوتاهى در واجبات و فائض است ) كوتاهىكنندگان داخل دوزخ شوند .\r\n2 - ابن هارون گويد : امام صادق عليه السّلام در باره اين آيه : « همانا گوش و چشم و دل ، همه اينها\r\n","description":"","footnote":"","page_name":" 62 ","page_number":62},
  {"content":"\r\nمورد بازخواست قرار گيرند « فرمود : گوش را از آنچه شنيده مورد بازخواست قرار ميدهند ، و چشم را از آنچه نگريسته و دل را از آنچه به آن بسته .\r\n3 - محمد بن مسلم گويد : از امام صادق عليه السّلام پرسيدم ايمان چيست ؟ فرمود : شهادت به يگانگى خدا [ و اينكه محمد فرستاده خداست 
  ] و اقرار نمودن به آنچه از جانب خدا آمده و تصديقى كه در دلها مستقر گشته است .\r\nعرضكردم : مگر شهادت عمل نيست ؟ فرمود : چرا ، عرضكردم : عمل جزء ايمانست ؟ فرمود :\r\nآرى ، ايمان جز با عمل نباشد و عمل برخى از ايمانست و ايمان جز بوسيله عمل پا بر جا نشود .\r\n4 - يكى از اصحاب گويد : به امام صادق عليه السّلام عرضكرد : اسلام چيست ؟ فرمود : دين خدا نامش اسلامست و آن دين خدائى بوده پيش از آنكه شما پديد شويد ، هر جا كه بوده‌ايد و پس از پديد آمدنتان ( زمانى كه شما در عالم أرواح و عالم ذر و أصلاب پدران خود بوده‌ايد ، دين پسنديده نزد خدا اسلام بوده و پس از اين هم همانست و تغييرى در آن راه نيابد ) پس هر كه بدين خدا اقرار كند ، مسلم است ، و كسى كه بامر خداى عز و جل عمل كند مؤمن است .\r\n5 - ابو بصير گويد : خدمت امام باقر عليه السّلام بودم كه سلام به حضرت عرضكردم : خيثمة بن ابى خيثمه از شما بما روايت كرد كه خودش راجع به اسلام از شما پرسيده و جواب فرموده‌ايد : « اسلام كسى\r\n","description":"","footnote":"","page_name":" 63 ","page_number":63},
  {"content":"\r\nدارد كه رو به قبله ما كند و بشهادت ما شهادت دهد و عبادات ما انجام دهد و ولى ما را دوست و دشمن ما را دشمن دارد ، اين شخص مسلمانست . فرمود : خيثمه راست گفته است .\r\nعرضكردم : و راجع بايمان از شما پرسيده و فرموده‌ايد : ايمان بخداست و تصديق كتاب خدا و نافرمانى نكردن خدا ، فرمود : خيثمه راست گفته است .\r\n6 - جميل بن دراج گويد : از امام صادق عليه السّلام ايمان را پرسيدم ، فرمود : شهادت به يگانگى خدا و رسالت محمد است . عرضكردم : آيا شهادت عمل نيست ؟ فرمود : چرا ، عرضكردم : پس عمل هم جزء ايمانست ؟ فرمود : ايمان براى مؤمن جز با عمل ثابت نماند و عمل جزئى از ايمانست .\r\n7 - مردى از عالم عليه السّلام ( كه گويا مقصود موسى بن جعفر عليه السّلام است ) پرسيد كه : اى عالم ! به من بفرما : چه عملى نزد خدا بهتر است ؟ فرمود : چيزى كه هيچ عملى بدون آن پذيرفته نگردد : آن مرد گفت : آن چيست ؟ ايمان بخداست كه از همه اعمال درجه اش بالاتر و بهره اش روشنتر [ بلندتر 
  ] و مقامش شريفتر است .\r\nعرضكردم : به من بفرما آيا ايمان گفتار و كردارست يا گفتار بدون كردار ؟ فرمود : ايمان تمامش كردار است و گفتار برخى از آن كردار است ، مطابق فريضه اى كه از خدا رسيده و در كتابش بيان فرموده كه نورش روشن است و حجتش پا برجا ، و قرآن به آن گواهى دهد و بسوى آن دعوت كند .\r\nعرضكردم : اين را برايم توضيح فرما تا بفهمم ، فرمود : ايمان را حالات و درجات و طبقات و مراتبى است ، برخى از آن تمامست و بنهايت كمال رسيده و برخى از آن ناقص است و بنهايت نقصان رسيده و برخى از آن زيادتيش رجحان دارد .\r\n","description":"","footnote":"","page_name":" 64 ","page_number":64},
  {"content":"\r\nعرضكردم : ايمان هم تمام و زياد و كم مىشود ؟ فرمود : آرى .\r\nعرضكردم : چگونه ؟ فرمود : خداى تبارك و تعالى ايمان را بر اعضاء بنى آدم واجب ساخته و قسمت نموده و پخش كرده است و هيچ عضوى نيست ، جز اينكه وظيفه ايمانيش غير از وظيفه عضو ديگر است ، يكى از اعضاء قلب انسانست كه با آن تعقل و درك و فهم مىكند و آن امير بدن اوست كه اعضاء ديگرش جز با رأى و فرمان او در كارى ورود و خروج نميكنند . و يكى دو دست اوست كه آنها را دراز مىكند و دو پاى او كه با آنها راه ميرود و فرجش كه شهوت جنسى از ناحيه اوست و زبانش كه قرآن [ نامه اعمالش 
  ] به آن گوياست و بر آن گواهى دهد ( اختلال اين عبارت براى اينست كه دو سطر از روايت در اينجا افتاده است ، بحديث اول باب رجوع شود ) و دو چشمش كه با آنها ميبيند و دو گوشش كه با آنها ميشنود .\r\nبر دل واجب شده غير از آنچه بر زبان واجب گشته و بر زبان واجب آمده غير از آنچه بر چشمها واجب گرديده و بر چشمها واجب گشته غير از آنچه بر گوش واجب شده و بر گوش واجب گرديده غير از آنچه بر دستها واجب آمده و بر دستها واجب گشته غير از آنچه بر پاها واجب شده و بر پاها واجب گرديده غير از آنچه بر فرج واجب آمده و بر فرج واجب آمده غير از آنچه بر چهره واجب گشته است .\r\nاما - آنچه از ايمان بر دل واجب آمده اقرار و معرفت و تصديق و ثبات و رضايت به اينست كه جز خداى يگانه ، بىشريك ، فرد ، بىنياز كه همسر و فرزندى نگرفته ، شايسته پرستشى نيست و اينكه محمد صلى الله عليه و آله بنده و رسول او است .\r\n","description":"","footnote":"","page_name":" 65 ","page_number":65},
  {"content":"\r\nتوضيح - اين روايت مختصرى است از روايت شماره 1513 كه با تغييرات اخلال آورى از نساخ در اينجا نقل شده است .\r\n8 - محمد بن حفص خارجه گويد : شنيدم مردى از امام صادق عليه السّلام از قول مرجئه راجع بكفر و ايمان پرسيد و عرضكرد : مرجئه بر ما احتجاج ميكنند و ميگويند : چنان كه كسى را كه ما كافر ميدانيم ، نزد خدا هم كافر است . همچنين مؤمن هم زمانى كه بايمانش اقرار كرد او را نزد خدا مؤمن مىدانيم ، حضرت فرمود ، سبحان الله ! چگونه اين دو برابرند ؟ ! در صورتى كه كفر فقط اقرار بنده است ( باينكه خدائى نيست ) و پس از اقرارش از او گواه و دليلى نخواهند ، ولى ايمان ادعائى است كه جز با دليل ثابت نشود ، و دليل مؤمن عمل و نيت او است كه اگر متفق شدند ( نيت و عمل ) بنده نزد خدا مؤمن است ، و كفر بهر يك از اين سه جهت نيت و قول و عمل ثابت مىشود ( پس مؤمن كسى است كه به يگانگى خدا و رسالت پيغمبر خاتم به زبان شهادت دهد و عقيده قلبى و نيتش هم همين باشد و مقررات عملى اسلام را هم انجام دهد ، و اگر يكى از اين سه نباشد كافر است ) ولى احكام طبق گفتار و كردار جارى مىشود ( پس بمحض اينكه شخصى را ديديم شهادتين ميگويد و مقررات عملى اسلام را انجام ميدهد ، بايد او را مؤمن بدانيم و احكام ايمان را نسبت به او اجرا كنيم ، اگر چه عقيده و نيتش بر خلاف گفتار و كردارش باشد ) زيرا چه بسا شخصى كه مؤمنين بايمانش شهادت دهند و أحكام مؤمنين را بر او جارى كنند ( مثل اينكه پشت سرش نماز خوانند و شهادتش را بپذيرند ) ولى او نزد خدا كافر باشد ( براى آنكه به خدا يا پيغمبر عقيده نداشته باشد ) و كسى هم كه از روى ظاهر گفتار و كردارش احكام مؤمنين را بر او جارى كرده ، درست رفته است ( زيرا كسى از عقيده و باطن ديگرى خبر ندارد و اگر مردم مأمور بكنجكاوى از باطن و حقيقت ميبودند ، امر دعاوى و شهادات و بلكه نظام زندگى مختل ميگشت ) .\r\nشرح - مرجئه جماعتى هستند كه عقيده دارند با وجود ايمان هيچ گناهى زيان ندارد و مؤمن هر چند گناه داشته باشد اگر چه كبائر باشد ، ببهشت ميرود و با وجود كفر هيچ طاعتى سود ندهد ، ولى پيداست كه\r\n","description":"","footnote":"","page_name":" 66 ","page_number":66},
  {"content":"\r\n\r\nقسمت دوم عقيده آنها درست است و قسمت اولش نادرست ، و آنها هم براى تصحيح قسمت اول عقيده خود بقسمت دوم تمسك نموده و قياس ميكردند ، امام صادق عليه السّلام با كمال وضوح بيان فرمود كه اين قياس مع الفارق است ، زيرا ايمان ادعاء و اثبات امريست كه سه جزء دارد ، و بايد هر سه جزئش ثابت شود : 1 - اقرار زبانى . 2 - عقيده قلبى . 3 - اعمال و كردار بدنى ، اينست ايمان واقعى و حقيقى ، ولى در ايمان ظاهرى تنها دو جزء اول و سوم كافى است و جز دوم لازم نيست ، ولى كفر نبودن يكى از اين سه چيز است كه بمحض انكار خدا ثابت مىشود .\r\nمرجئه بمعنى تأخير اندازنده و دنبال آورنده است و اين دسته را از آن جهت مرجئه ناميدند كه بر خلاف اهل ايمان عمل را از نيت پس اندازند و در رديفش نياورند و بعضى مرجئه را از ماده رجا « اميدوارى » گرفته‌اند ، زيرا اين طايفه گنهكاران را اميدوارى ميدهند و مرجئه به پنج دسته تقسيم ميشوند : 1 - يونسيه . 2 - عبيديه . 3 - غسانيه . 4 - ثوبانيه . 5 - ثومنيه .\r\nاين پنج دسته هر يك رهبر مذهبى مخصوصى دارند كه باعتبار نام آن رهبر ناميده ميشوند ، چنان كه يونسيه پيروان يونس غيرى باشند و ثومنيه پيروان ابى معاذ ثومنى و هر يك از اين پنج دسته در مقام بيان عقيده خود به راه مخصوصى رفته‌اند كه مرحوم مجلسى در مرآت العقول ج 2 ص 57 ذكر مىكند .\r\n\r\nپيشى گرفتن در ايمان\r\n1 - زبيرى گويد : به امام صادق عليه السّلام عرضكردم : براى ايمان درجات و مراتبى است كه مؤمنين نسبت به آنها نزد خدا بر يك ديگر برترى دارند ؟ فرمود : آرى ، عرضكردم : خدا رحمتت كند ، برايم توضيح ده تا بفهمم . فرمود :\r\nخدا ميان مؤمنين مسابقه قرار داد ، چنان كه ميان اسبان ، در روز اسب دوانى مسابقه گذارند .\r\nو آنها را بحسب درجات سبقت فضيلت بخشيد . و هر يك از مؤمنين را طبق درجه سبقتش قرار داد و حق او را از آن درجه نكاست و هيچ دنبالى از جلو افتاده ( نزد خدا ) پيشى نگيرد و نه هيچ كم\r\n","description":"","footnote":"","page_name":" 67 ","page_number":67},
  {"content":"\r\n\r\nفضيلتى بر صاحب فضيلت ، ( 1 ) از اين جهت پيشينيان و پسينيان اين امت بر يك ديگر برترى يافتند و اگر پيش رو در ايمان را بر عقب افتاده فضيلتى نبود ، آخر اين امت ( از نظر مقام و فضيلت ) باولش ميچسبيد ( و در يك رتبه قرار ميگرفتند ، در صورتى كه اصحاب پيغمبر و مسلمين صدر اول ، اسلام را پايه گذارى كردند و آخرين از كوشش آنها بهره مند شدند ) آرى ميچسبيد و بلكه از آنها پيش مىافتادند در صورتى كه پيش رو در ايمان را بر عقب افتاده آن فضيلتى نبود .\r\nليكن خدا بسبب درجات ايمان پيشروان در ايمان را مقدم داشته و بسبب عقب افتادن از ايمان كوتاهىكنندگان را مؤخر داشته ( يعنى از لحاظ رتبه و فضيلت ) زيرا بعضى از مؤمنين متأخر را مىبينيم كه نماز و روزه و حج و زكات و جهاد و انفاقشان از پيشينيان بيشتر است و اگر سوابق فضيلتى كه مؤمنين بسبب آن بر يك ديگر ترجيح پيدا ميكنند نميبود ، ميبايست متأخرين بواسطه عمل بسيار خود ، بر پيشينيان مقدم باشند ، ولى خداى عز و جل هرگز نخواسته شخصى كه در پائين ترين درجات ايمان قرار دارد بدرجه جلوتر برسد و آنكه را خدا مؤخر داشته مقدم شود يا آنكه را مقدم داشته مؤخر گردد ( زيرا اولا فضيلت و درجه نزد خدا بزيادى عمل نيست و ثانيا پيشينيان در ايمان بر متأخرين سبقت دارند و ايمان آنها سبب ايمان متأخرين گشته علاوه بر صعوبت و مشقت بسيارى كه در ايمان آوردن آنها بود ، بواسطه تقيه و قلت عدد و آزار مشركين ) .\r\nعرضكردم : پيشى گرفتن بسوى ايمانى كه خدا مؤمنين را در اين گفتار خويش دعوت فرموده است به من خبر ده : « پيشى گيريد بسوى آمرزش پروردگارتان و بهشتى كه پهناى آن آسمان و زمين است و براى كسانى كه به خدا و پيغمبران وى ايمان آورده‌اند آماده شده ، 21 سوره 57 » و فرموده : « پيشى گرفتگانى كه پيشى گرفته‌اند ، آنها مقربانند ، 10 سوره 56 » .\r\nو فرموده : « و پيشروان نخستين ، از مهاجر و انصار و كسانى كه باحسان از آنها پيروى كردند ، خدا\r\n","description":"","footnote":"","page_name":" 68 ","page_number":68},
  {"content":"\r\nاز آنها راضى گشته و آنها از خدا ، 100 سوره 9 « ( 1 ) پس خدا بمهاجرين نخستين طبق درجه پيشرويشان آغاز فرمود ، و در درجه دوم انصار و در سوم پيروان باحسان از آنها را ذكر فرمود ، و هر گروهى را به اندازه درجات و مراتبشان نزد خود جايگزين فرمود . سپس آنچه را خداى عز و جل بسبب آن بعضى از اوليائش را بر بعض ديگر ترجيح داده بيان ميفرمايد : » بعضى از اين رسولان را بر بعض ديگر فضيلت بخشيديم . بعضى از آنها با خدا سخن گفت ، و درجات برخى را بلندتر از ديگران فرمود : تا آخر آيه 253 سوره 2 « .\r\nو نيز فرمود : « بعضى از پيغمبران را بر بعض ديگر فضيلت داديم ، 55 سوره 17 » و باز فرمود :\r\n« بنگر چگونه برخى را بر برخى فضيلت داديم و درجات آخرت بيشتر و ترجيح آن بالاتر است ، 21 سوره 17 » و فرمود : « آنها نزد خدا درجاتى دارند 163 سوره 3 » و فرمود : « فضيلت هر صاحب فضيلتى را خواهد داد ، 3 سوره 11 » و فرمود : « كسانى كه ايمان آورده و هجرت نموده و با مال و جان خود در راه خدا جهاد كردند ، نزد خدا مقام بيشترى دارند ، 20 سوره 9 » و فرمود : « خدا مجاهدين را بر بازنشستگان بپاداشى بزرگ فزونى بخشيده ، و آن پاداش درجات و آمرزش و رحمت اوست ، 95 سوره 4 » و فرمود : « آن كس از شما كه پيش از فتح انفاق كرده و كار زار نموده ( با ديگران ) برابر نيست درجه آنها از كسانى كه پس از فتح انفاق كرده و كار زار نموده برتر است ، » 10 سوره 57 « و فرموده : » خدا درجات كسانى از شما را كه ايمان دارند با كسانى كه دانش يافته‌اند ، بالا ميبرد ، « 11 سوره 58 » و فرمود\r\n","description":"","footnote":"","page_name":" 69 ","page_number":69},
  {"content":"\r\nو اين براى آنست كه ايشان را در راه خدا تشنگى و رنج و گرسنگى نرسد ، و در جايى كه كافران را بخشم آرد قدم نهند و از دشمنى بمقصودى نرسند ، جز آنكه بسبب آن براى ايشان عمل شايسته اى نوشته شود ، 120 سوره 9 « و فرموده : » هر خيرى كه براى خود پيش فرستيد آن را نزد خدا مىيابيد ، 110 سوره 2 « و فرموده : » هر كه هموزن ذره ئى نيكى كند ، آن را به بيند ، و هر كه هم وزن ذره ئى بدى كند ، آن را ببيند 8 سوره 99 « اينست بيان درجات و مراتب ايمان نزد خداى عز و جل .\r\nشرح - چنانچه در باب سابق ذكر شد ، ايمان شىء واحدى نيست كه در همه افراد مؤمنين يكسان و برابر باشد ، بلكه حقيقتى است قابل تشكيك و داراى درجات و مراتب متعدد كه اجزاء آن برابر اعضاء بدن انسان پخش و تقسيم شده است و هر مؤمنين باعتبار انجام دادن اجزاء ايمان كه نماز و حج و انفاق و امثال آنست ، از لحاظ كمى و زيادى و پيشى گرفتن و تأخير انداختن و جهات ديگر ، درجه و مقامش به همان اندازه نزد خدا محفوظ است ، بطورى كه شايد دو تن از افراد مؤمنين از لحاظ درجه ايمانى نزد خدا يكسان و برابر نباشند .\r\nمقصود از انعقاد اين باب و اين روايت مفصل با شواهد بسيارى كه از آيات قرآن ذكر شد . اثبات همين معنى است كه : درجات مؤمنين به اندازه اعمال نيكشان با حساب دقيق نزد خدا محفوظ است مهاجرين و انصار و تابعين را در يك ترازو نگذاشته و پيغمبران و رسولان خويش را بيك چشم ننگريسته و نسبت به عمل خير و شر مثقال ذره را از نظر دور نداشته ، و تنها عمل صالح ايمانى را موجب فضيلت و درجه و مقام دانسته ، نه ثروت و سيادت و حسب و نسب و جهات ديگر را .\r\n\r\nدرجات ايمان\r\n1 - امام صادق عليه السّلام فرمود : خداى عز و جل ايمان را هفت سهم كرد : 1 - نيكوكارى 2 - راستگوئى 3 - يقين . 4 - رضا . 5 - وفاء . 6 - علم . 7 - بردبارى .\r\nسپس آن را ميان مردم تقسيم فرمود ، بهر كس هفت سهم داد ، او كامل است و بردارنده ايمان ، و\r\n","description":"","footnote":"","page_name":" 70 ","page_number":70},
  {"content":"\r\nببرخى از مردم فقط يكسهم داد و ببعضى دو سهم و بدسته ئى سه سهم تا بهفت سهم قسمت كرد ، سپس فرمود به كسى كه يك سهم ايمان دارد به اندازه دو سهم تحميل نكنيد و نه به كسى كه دو سهم دارد به اندازه سه سهم كه سنگين بارشان خواهيد كرد ، آنگاه فرمود : همچنين تا بهفت سهم برسند ( يعنى بر سه سهمى به اندازه چهار سهم تحميل نكنيد و بر چهار سهمى به اندازه پنج سهم و بر او به اندازه شش سهم و بر او به اندازه هفت سهم ) .\r\nتوضيح - مقصود اينست كه استعداد و قابليت اشخاص در پذيرش ايمان مختلف است و خدا هر كس را به اندازه استعدادش تكليف كرده و باز خواست مينمايد ، شما هم در علوم و اعمال و اخلاق دينى ، از هر كس به قدر وسع و طاقت و استعداد و قابليتش متوقع باشيد كه تحميل بيش از استعداد و طاقت او را سنگين بار و خسته و وامانده كند .\r\n2 - مردى سراج كه خدمتگزار امام صادق عليه السّلام بود گويد : زمانى كه امام صادق عليه السّلام در حيره بود ، مرا با جماعتى از دوستانش پى كارى فرستاد ، ما رفتيم ، سپس وقت نماز عشا [ اندوهگين 
  ] مراجعت كرديم ، بستر من در گودى زمينى بود كه در آنجا منزل كرده بوديم ، من با حال خستگى و ضعف آمدم و خود را انداختم ، در آن ميان امام صادق عليه السّلام آمد و فرمود ، نزد تو آمديم « 1 » من راست نشستم و حضرت هم سر بسترم نشست و از كارى كه مرا دنبالش فرستاده بود پرسيد ، من هم گزارش دادم ، حضرت حمد خدا كرد .\r\nسپس از گروهى سخن بميان آمد كه من عرضكردم : قربانت گردم ، ما از آنها بيزارى ميجوئيم زيرا\r\n\r\n","description":"","footnote":"\r\n« 1 » راوى يادش نبوده كه حضرت بلفظ اتيناك فرمود يا جئناك ولى هر دو بيك معنى است .\r\n","page_name":" 71 ","page_number":71},
  {"content":"\r\n\r\nآنها به آنچه ما عقيده داريم عقيده ندارند ، ( 1 ) فرمود : آنها ما را دوست دارند و چون عقيده شما را ندارند از آنها بيزارى ميجوئيد ؟ گفتم : آرى ، فرمود : ما هم عقايدى داريم كه شما نداريد ، پس سزاوار است كه ما هم از شما بيزارى جوئيم ؟ عرضكردم : نه قربانت گردم . فرمود : نزد خدا هم حقايقى است كه نزد ما نيست ، گمان دارى خدا ما را دور مياندازد ؟ عرضكردم : نه به خدا ، قربانت گردم ، نميكنيم ( از آنها بيزارى نميجوئيم ) فرمود : آنها را دوست بداريد و از آنها بيزارى مجوئيد ، زيرا برخى از مسلمين يكسهم و برخى دو سهم و برخى سه سهم و برخى چهار سهم و برخى پنج سهم و برخى شش سهم و برخى هفت سهم ( از ايمان را ) دارند .\r\nپس سزاوار نيست كه صاحب يكسهم را بر آنچه صاحب دو سهم دارد ، وادارند و نه صاحب دو سهم را بر آنچه صاحب سه سهم دارد و نه صاحب سه سهم را بر آنچه صاحب چهار سهم دارد و نه صاحب چهار سهم را بر آنچه صاحب پنج سهم دارد و نه صاحب پنج سهم را بر آنچه صاحب شش سهم دارد و نه صاحب شش سهم را بر آنچه صاحب هفت سهم دارد ( يعنى از مقدار استعداد و طاقت هر كس بيشتر نبايد متوقع بود ) .\r\nاكنون برايت مثلى ميزنم : مردى ( از اهل ايمان ) همسايه ئى نصرانى داشت ، او را باسلام دعوت كرد و در نظرش جلوه داد تا بپذيرفت . سحرگاه نزد تازه مسلمان رفت و در زد ، گفت : كيست ؟ گفت :\r\nمن فلانى هستم ، گفت : چكار دارى ؟ گفت : وضو بگير و جامه هايت را بپوش و همراه ما به نماز بيا ، او وضو گرفت و جامه هايش را پوشيد و همراه او شد ، هر چه خدا خواست نماز خواندند ( نماز بسيارى\r\n","description":"","footnote":"","page_name":" 72 ","page_number":72},
  {"content":"\r\nخواندند ) ( 1 ) و سپس نماز صبح گزاردند و بودند تا صبح روشن شد ، نصرانى ديروز ( و مسلمان امروز ) برخاست به خانه اش برود ، آن مرد گفت : كجا ميروى ؟ روز كوتاه است ، و چيزى تا ظهر باقى نمانده ، همراه او نشست تا نماز ظهر را هم گزارد ، باز آن مرد گفت : بين ظهر و عصر مدت كوتاهى است و او را نگه داشت تا نماز عصر را هم خواند سپس برخاست تا بمنزلش رود ، آن مرد گفت : اكنون آخر روز است و از اولش كوتاه تر است ، او را نگه داشت تا نماز مغرب را هم گزارد ، باز خواست بمنزلش رود ، به او گفت يك نماز بيش باقى نمانده . ماند تا نماز عشا را هم خواند ، آنگاه از هم جدا شدند .\r\nچون سحرگاه شد نزدش آمد و در زد ، گفت : كيست ؟ گفت : من فلانى هستم ، گفت : چه كار دارى ؟ گفت : وضو بگير و جامه هايت را بپوش و بيا با ما نمازگزار ، تازه مسلمان گفت : براى اين دين شخصى بيكارتر از مرا پيدا كن ، كه من مستمند و عيال وارم .\r\nسپس امام صادق عليه السّلام فرمود : او را در دينى وارد كرد كه از آن بيرونش آورد ( زيرا رياضتكشى و فشار يك روز عبادت سبب شد كه بدين نصرانيت خود برگردد ) يا آنكه فرمود : او را در چنين ( سختى و فشار گذاشت و از چنان ( دين محكم و مستقيم ) خارج كرد .\r\n\r\nباب ديگريست از اين باب\r\n1 - شهاب گويد : شنيدم امام صادق عليه السّلام فرمود : اگر مردم ميدانستند كه خداى تبارك و تعالى اين مخلوق را چگونه آفريده ، هيچ كس ديگرى را سرزنش نميكرد ، عرضكردم : - اصلحك الله - مگر\r\n","description":"","footnote":"","page_name":" 73 ","page_number":73},
  {"content":"\r\nچگونه بوده است ؟ فرمود :\r\nهمانا خداى تبارك و تعالى اجزائى آفريد و آنها را تا 49 جزء رسانيد ، سپس هر جزئى را ده بخش كرد ( تا جمعا 490 بخش شد ) آنگاه آنها را ميان مخلوق پخش كرد ، و به مردى يكدهم جزء داد و به ديگرى دو دهم تا بيك جزء كامل رسانيد و به ديگرى يكجزء و يكدهم داد و به ديگرى يكجزء و دو دهم و به ديگرى يكجزء و سه دهم تا به دو جزء كامل رسانيد ، سپس به همين حساب به آنها داد تا بعاليترينشان 49 جزء داد ، پس كسى كه تنها يكدهم جزء دارد ، نميتواند مانند دو دهم جزء دار باشد و نيز آنكه دو دهم دارد مثل صاحب سه دهم نتواند بود و نيز كسى كه يك جزء كامل دارد ، نميتواند مانند داراى دو جزء باشد ، و اگر مردم ميدانستند كه خداى عز و جل اين مخلوق را بر اين وضع آفريده هيچ كس ديگرى را سرزنش نمىكرد ( كه چرا اين مطلب دقيق را نميفهمى يا چرا فضايل و اخلاق حسنه كسب نميكنى ) .\r\n2 - عبد العزيز قراطيسى گويد : امام صادق عليه السّلام به من فرمود : اى عبد العزيز ايمان مانند نردبانيست كه ده پله دارد و مؤمنين پله ئى را بعد از پله ديگر بالا ميروند ، پس كسى كه در پله دوم است نبايد به آن كه در پله اول است بگويد : تو هيچ ايمان ندارى تا برسد بدهى ( كه نبايد چنين سخنى به نهمى بگويد ) پس آنكه را از تو پستتر است دور نينداز كه بالاتر از تو ترا دور اندازد و چون كسى را يكدرجه پائينتر از خود ديدى ، با ملايمت او را بسوى خود كشان و چيزى را هم كه طاقتش را ندارد بر او تحميل مكن كه او را بشكنى\r\n","description":"","footnote":"","page_name":" 74 ","page_number":74},
  {"content":"\r\nزيرا هر كه مؤمنى را بشكند ، بر او لازمست جبرانش كند .\r\nتوضيح - از مجموع اين خبر و خبر سابق بدست مىآيد كه خداى تبارك و تعالى بهر يك از افراد انسان ، قابليت و استعداد مخصوصى عنايت فرموده است كه ممكن نيست از آن مقدار تجاوز كند و بدرجه بالاترى كه استعدادش را ندارد برسد ، ولى هر كس نسبت به مقدار استعداد و ظرفيت خدا دادى خويش با فعليت و ثبات از مادر متولد نميشود ، بلكه عطاء خداوند تنها قابليت است و خود او بايد با مجاهدت و كوشش در اكتساب استعداد ، خود را بمرحله فعليت برساند ، ولى روايت ناظر به كسانى است كه با اين مرحله ديگران برخورد ميكنند و در واقع بهترين روش تعليم و ترتيب است كه در چند جمله كوتاه بيان شده است .\r\nاولا ميفرمايد : اگر تو در پله دوم و ديگرى در پله اول از علوم و معارف و اخلاقست ولى استعداد ترقى بپله دوم را دارد ، او را مأيوس و دل شكسته مكن و به او مگو : تو قابل نيستى ، چيزى نخواهى شد و ثانيا در صدد تعليم و تربيت او باش و ثالثا از او توقع نداشته باش كه در يك روز و با چند جمله بدرجه تو رسد بلكه با نرمى و ملايمت و آهسته از او دستگيرى كن تا به قدر استعدادش ترقى كند و رابعا بدان كه اگر دل مؤمنى را شكستى و او را از تحصيل معارف دلسرد كردى بر تو لازمست كه اين شكست را جبران كنى و دوباره بتشويق و ترغيب او پردازى .\r\nاين بيان از نظر اين بود كه مرحوم كلينى اين دو روايت را از يك مورد دانسته و در يك باب ذكر فرموده است ، ولى ميتوان گفت كه روايت اول مربوط باستعداد و قابليتهاى كلى افراد بشر است كه مختلف و متفاوتست ، اما روايت دوم مخصوص استعداد ايمانى و درجاتى است كه هر مؤمنى ميتواند به آنها برسد ، پس نبايد روايت اول را در آنجا ذكر نمود ، زيرا مربوط بدرجات ايمان نيست .\r\n3 - سدير گويد : امام باقر عليه السّلام به من فرمود : مؤمنين درجات مختلفى دارند : يكى داراى يك درجه و يكى دو درجه و يكى سه درجه و يكى چهار درجه و يكى پنج درجه و يكى شش درجه و يكى هفت درجه است .\r\nپس اگر بخواهى بداراى يكدرجه تحميل دو درجه كنى نتواند و اگر بر چهار درجه تحميل سه درجه كنى نتواند و اگر بر سه درجه تحميل چهار درجه كنى نتواند و اگر بر چهار درجه تحميل پنج درجه كنى نتواند و اگر بر پنج درجه تحميل شش درجه كنى نتواند و اگر بر شش درجه تحميل هفت درجه كنى نتواند و همه\r\n","description":"","footnote":"","page_name":" 75 ","page_number":75},
  {"content":"\r\nدرجات به همين وضع است .\r\n4 - صباح بن سيابه گويد : امام صادق عليه السّلام فرمود : شما را با بيزارى چكار كه از يك ديگر بيزارى ميجوئيد ؟ همانا مؤمنين بعضى از بعض ديگر افضلند و بعضى از بعض ديگر نمازش بيشتر است و بعضى تيز بينيش بيشتر است و همين است درجات ايمان ( كه خداى تعالى فرمايد : * ( هُمْ دَرَجاتٌ عِنْدَ الله ) * ) .\r\n\r\nنسبت اسلام\r\n\r\n1 - امير المؤمنين عليه السّلام فرمود ، نسبتى براى اسلام بيان كنم كه كسى جز من نكرده باشد و پس از من هم كسى جز بمانند من بيان نكند : همانا اسلام همان تسليم است و تسليم همان يقين و يقين همان تصديق و تصديق همان اقرار و اقرار همان عمل و عمل همان اداء ، همانا مؤمن دينش را از رأيش نگرفته ، بلكه از جانب پروردگارش آمده و از او گرفته است ، همانا مؤمن يقينش در عملش ديده مىشود و كافر هم انكارش در عملش ديده مىشود ، قسم به آن كه جانم در دست اوست كه آنها امر دين خود را نشناختند ، پس شما انكار كافران و منافقان را از كردارهاى پليدشان تشخيص دهيد .\r\nشرح - نسبت بمعنى نژاد و نياكانى است كه انسان به آنها منتسب مىشود و بمعنى مصدرى بيان كردن اجداد و نياكان شخص و منسوب ساختن او راست به آنها ، و مقصود معرفى كامل و شناسانيدن اسلام است با ذكر اسباب و ملزوماتش به ترتيب ، پس آغاز شروع وجد اعلاى اسلام اداء است ، يعنى انجام دادن تكاليف و مقررات دينى و نتيجه اى كه از اين انجام وظيفه گرفته مىشود و فرزندى كه از اين پدر متولد مىشود عمل نام دارد ( ولى در نهج البلاغه اداء را مولود عمل قرار داده است ، پس مراد به اداء پرداخت حق الهى و اسقاط آنست\r\n","description":"","footnote":"","page_name":" 76 ","page_number":76},
  {"content":"\r\nاز عهده بنده ، ) سپس نتيجه اى كه از اين دو بدست مىآيد و فرزندى كه متولد مىشود اقرار نام دارد و اقرار به همان معنى لغويش در اينجا مناسبتر است و آن ثابت كردن و پابرجا نمودن است ، يعنى انجام وظائف دينى سبب مىشود كه حقيقت اسلام در دل انسان مستقر و جايگزين گردد و باز اين اقرار سبب مىشود كه انسان بحقيقت اسلام و درستى آن تصديق كند يعنى اسلام را درست و مطابق واقع بداند و باز تصديق موجب يقين ميگردد يعنى باور انسان بدرستى اين دين ، به حد اعلا و صد در صد ميرسد و مولود يقين تسليم است ، و تسليم بمعنى گردن نهادن و مطيع و منقاد شدن در برابر اوامر و نواهى الهى و چون و چرا نكردن است . اين است حقيقت معنى اسلام .\r\nو از اين بيان پيداست كه مراد باسلام در اين روايت شريف معنى اخص آنست كه همان ايمان باشد ، زيرا اسلام و ايمان مانند لفظ فقير و مسكين است كه اذا اجتمعا افترقا و اذا افترقا اجتمعا و نيز از ذيل روايت پيداست كه مقصود اصلى و هدف كلى از اين روايت تشويق مؤمنين و مسلمين است به عمل و اينكه اسلام حقيقتى بدون عمل صورت نپذيرد و اعمال نيك و فرخنده اسلامست كه معرف واقعى اسلام و مسلمين مىباشد ، چنان كه اعمال پليد و ناشايست كفار و منافقين معرف كفر و نفاق آنها است .\r\n2 - امام صادق عليه السّلام فرمود : رسول خدا صلى الله عليه و آله فرمود : اسلام برهنه است و لباسش حيا و زينتش وقار و سنگينى است و مردانگيش عمل صالح و ستون و پايه اش پرهيزكارى است ، و هر چيزى را اساس و پايه اى است و پايهء اسلام محبت ما اهل بيت است .\r\n3 - رسول خدا صلى الله عليه و آله فرمود : همانا خدا اسلام را آفريد ، پس براى او ميدانى ساخت و نورى قرار داد و حصارى نهاد و ياورى نيز برايش مقرر كرد . اما ميدان اسلام قرآن است و اما نورش حكمت و حصارش نيكى و ياورانش من و اهل بيت و شيعيانم ميباشيم ، پس اهل بيتم و شيعيان و يارانشان را\r\n","description":"","footnote":"","page_name":" 77 ","page_number":77},
  {"content":"\r\nدوست داريد ، زيرا چون مرا به آسمان دنيا عروج دادند و جبرئيل نسب و وصف مرا براى اهل آسمان بيان كرد ، خدا دوستى من و دوستى خاندان و شيعيانم را در دل ملائكه سپرد و آن دوستى تا روز قيامت نزد آنها سپرده است ، سپس جبرئيل مرا بسوى اهل زمين فرود آورد و نسب و وصفم را براى اهل زمين بيان كرد و خداى عز و جل دوستى من و دوستى اهل بيتم و شيعيانشان را در دلهاى مؤمنين امت سپرد ، پس مؤمنين امتم تا روز قيامت سپرده مرا نسبت به اهل بيتم حفظ كنند . همانا اگر مردى از امتم در تمام دوران عمرش عبادت خداى عز و جل كند ولى با حالت بغض و دشمنى اهل بيت و شيعيانم خدا را ملاقات كند خدا دلش را جز بانفاق نگشايد ( يعنى چون باطن و حقيقتش را خدا آشكار كند ، مردم او را منافق يعنى بىايمان و دو رو بينند ) .\r\n\r\nخصال مؤمن\r\n1 - امام صادق عليه السّلام فرمود : مؤمن را سزاوار است كه داراى هشت خصلت باشد : 1 - هنگام شدائد با وقار باشد ، 2 - هنگام بلا شكيبا باشد ، 3 - در فراوانى نعمت سپاسگزار باشد ، 4 - به آنچه خدا روزيش كرده قانع و خرسند باشد ، 5 - بدشمنانش ستم نكند ، 6 - بارش را بر دوستانش نيفكند [ بخاطر دوستانش متحمل گناه نشود 
  ] 7 - بدنش از او در رنج و مشقت باشد ( از بسيارى عبادت و قضاء حوائج مردم ) 8 - مردم از ناحيه او در آسايش باشند ، همانا علم دوست مؤمن است و بردبارى و زيرش و عقل امير سپاهش ( يعنى اعضاء و جوارحش بفرمان عقلش رفتار كنند ) و مدارا برادرش و احسان پدرش باشد .\r\n","description":"","footnote":"","page_name":" 78 ","page_number":78},
  {"content":"\r\n2 - امير المؤمنين صلوات الله عليه فرمود : ايمان چهار پايه دارد : 1 - توكل بر خدا 2 - واگذار كردن امر به خدا ، 3 - راضى بودن بقضاء خدا ، 4 - تسليم بودن بامر خداى عز و جل .\r\n3 - امام صادق عليه السّلام فرمود : تا معرفت نيابيد صالح نشويد و تا تصديق نكنيد معرفت نيابيد و تا چهار درى را كه نخستينشان جز بآخرشان اصلاح نشود نگيريد تصديق نيابيد « 1 » همراهان سه در گمراه گشته و در بيراهه دورى افتادند ، خداى تبارك و تعالى جز عمل صالح را نپذيرد و خدا جز وفاء بشروط و پيمانها را نپذيرد ، و هر كه بشروط خدا وفا كند و آنچه را در پيمانش شرح داده بكمال رساند ، بدان چه نزد اوست برسد و وعده خدا را كامل دريافت كند .\r\nخداى عز و جل راههاى هدايت را به بندگانش خبر داده و در آن راهها برايشان چراغ برافراشته و دستور داده كه چگونه راه پيمايند و فرموده : « همانا من آمرزنده كسى باشم كه توبه كند و ايمان آورد و عمل صالح نمايد و آنگاه هدايت پذيرد ، 83 سوره ، 3 » و فرموده : « خدا فقط از پرهيزگاران ميپذيرد » پس هر كه خداى عز و جل را نسبت به آنچه امرش فرموده پرهيزكار باشد ، همان خداى عز و جل را با ايمان به آنچه محمد صلى الله عليه و آله آورده ملاقات كند .\r\nهيهات هيهات ! ! كه مردمى از دست رفتند و مردند پيش از آنكه هدايت شوند و گمان كردند كه ايمان\r\n\r\n","description":"","footnote":"\r\n« 1 » محدث استرآبادى گويد : مقصود از چهار در : اقرار به خدا و پيغمبر و آنچه پيغمبر آورده و مترجمين آنها ( يعنى ائمه معصومين عليهم السّلام ) است .\r\n","page_name":" 79 ","page_number":79},
  {"content":"\r\nدارند ، ( 1 ) در صورتى كه ندانسته مشرك شدند ، هر كس از در وارد خانه شود هدايت يافته و هر كه راه ديگر پيش گيرد طريق هلاكت سپرده است ، خدا اطاعت ولى امرش را باطاعت رسولش پيوسته و اطاعت رسولش را باطاعت خود ( آنجا كه فرمايد : * ( أَطِيعُوا الله وَأَطِيعُوا الرَّسُولَ وَأُولِي الأَمْرِ مِنْكُمْ ) * ) پس هر كه اطاعت واليان امر را كنار گذارد ، خدا و رسولش را هم اطاعت نكرده است و همانست اقرار به آنچه از جانب خدا آمده كه : « در هر مسجدى زيور خود را برگيريد و بجوئيد خانه هائى را كه خدا اجازه فرموده برافراشته گردند و نامش در آنها برده شود - 31 - سوره 7 - » همانا خدا بشما خبر داده كه آنها : « مردانى باشند كه تجارت و داد و ستد ايشان را از ياد خدا - عز و جل - و گزاردن نماز و دادن زكات باز ندارد ، آنها از روزى كه دلها و چشمها در آن دگرگون شود بيم دارند : 36 سوره 24 » .\r\nهمانا خدا رسولان را ويژه امر خود ساخت و سپس آنها را با تصديق و باور به آن در باره بيمهاى خويش برگزيد و فرمود : « هيچ امتى نبوده جز اينكه بيم دهنده ئى در ميان آنها بوده ، 24 سوره 35 » هر كه ندانست بيراهه رفت و هر كه چشم گشود و تعقل كرد هدايت يافت ، همانا خداى عز و جل فرمايد : « نكته اينست كه : ديده ها كور نيست ، بلكه دلهاى ميان سينه ها كور است . 46 سوره 22 » و كسى كه نمىبيند چگونه راه يابد و كسى كه بيمش نداده‌اند چگونه بينا باشد .\r\nرسول خدا صلى الله عليه و آله را پيروى كنيد و به آنچه از جانب خدا آمده اقرار كنيد و از نشانه هاى هدايت متابعت نمائيد ، زيرا ايشان نشانه هاى امانت و تقوايند ، و بدانيد اگر كسى فقط عيسى بن مريم عليهما السّلام را انكار كند و بپيغمبران غير از او اقرار نمايد ، ايمان ندارد ، چراغگاه را جوئيد و راه پيمائيد و از پشت پرده ها در طلب آثار و نشانه باشيد ( يعنى اگر چه در برابر شما پرده هاى مبتدعين و مدعيان ناحق\r\n","description":"","footnote":"","page_name":" 80 ","page_number":80},
  {"content":"\r\nآويخته شده ولى شما در پس اين پرده ها كسانى را كه قدم جاى قدم پيغمبر گذاشته‌اند ، ميتوانيد پيدا كنيد شما ببينيد يزيد و هشام و امثالشان نشان دهنده رفتار پيغمبر بودند يا حسين بن على و فرزندانش عليهم السّلام ) ( 1 ) تا امر دينتان را كامل ساخته و بخداى پروردگار خويش ايمان آورده باشيد .\r\nتوضيح - اين روايت با اندكى تفاوت به شماره 465 درج 1 ص 257 گذشت ، عبارات دو پهلو را در اينجا بطريق ديگرش ترجمه كرديم و نيز علاوه بر توضيح آنجا ، در اينجا نيز در ميان هلالين توضيحاتى افزوديم .\r\n4 - امام رضا عليه السّلام فرمود : در يكى از جنگها جماعتى را نزد رسول خدا صلى الله عليه و آله بردند فرمود : اين مردم چه كسانند ؟ گفتند : يا رسول الله مؤمنيناند ، فرمود : ايمان شما در چه پايه است ؟ گفتند بردبارى هنگام بلا و سپاسگزارى زمان نعمت و رضاى بقضاء خدا . رسول خدا صلى الله عليه و آله فرمود :\r\nاينها صفات خويشتن داران دانشمندانى است كه از كثرت دانش بپيغمبران نزديك شده‌اند ، اگر چنان كه گفتيد هستيد ، پس ساختمانى را كه در آن سكونت نميكنيد نسازيد و چيزى را كه نميخوريد گرد نياوريد ، و از خدائى كه بسويش بازگشت ميكنيد پروا نمائيد .\r\n\r\nباب\r\nتوضيح - در اين باب مدح و فضيلت شريعت اسلام و مقررات آن بيان مىشود از اين نظر با ابواب سابق كه بيان اوصاف و معرفى اسلام بود مناسبت دارد .\r\n1 - اصبغ بن نباته گويد : روزى امير المؤمنين عليه السّلام در خانه يا دار الإماره اش براى ما سخنرانى فرمود ، و ما انجمن بوديم ، سپس امر فرمود : آن سخنرانى را بنويسند و براى مردم بخوانند و ديگرى\r\n","description":"","footnote":"","page_name":" 81 ","page_number":81},
  {"content":"\r\nروايت كرده است ( 1 ) كه ابن كوّاء از امير المؤمنين عليه السّلام تعريف اسلام و ايمان و كفر و نفاق را پرسيد حضرت فرمود :\r\nاما بعد خداى تبارك و تعالى دين اسلام را مقرر فرمود : و آبگاههايش را براى واردين آسان ساخت ( زيرا دستورات اسلام آبى است گوارا و سهل المئونة كه بلب تشنگان وادى جهل و ضلالت ميرسد ) و پايه هايش را در برابر دشمنانش قوى و غالب ساخت ( دلايل و براهين حقيقتش قوى است و منكرينش را مغلوب و مجاب مىكند ) و آن را مايه عزت پيروان و دوستانش قرار داد و موجب صلح واردينش و هدايت اقتداكنندگانش و زيور جلال دانندگانش و پوزش هر كه بدان در آويزد و دست آويز هر كه بدان پناه برد و رشته هر كه بدان چنگ زند و برهان هر كه بدان سخن گويد و نور هر كه از آن روشنى خواهد و ياور هر كه از آن يارى خواهد و گواه هر كه بدان مناظره كند و پيروزى هر كه بدان احتجاج كند و دانش هر كه آن را در گوش گيرد و حديث هر كه روايت كند و فرمان هر كه قضاوت كند و مايه خويشتن دارى هر كه تجربه اندوزد و لباس ( حافظ و نگهبان ) هر كه بينديشد و مايه فهم هر كه زيرك باشد و يقين آنكه تعقل كند و مايه بصيرت آنكه تصميم گيرد و نشانه آنكه باريك بين شود و اندرز آنكه پند پذيرد و نجات آنكه تصديق كند و آرامش آنكه اصلاح جويد و مايه تقرب آنكه تقرب جويد و اطمينان آنكه توكل كند و نعمت آنكه كار خود به خدا واگذار كند و جايزه آنكه احسان كند و خير آنكه پيشى گيرد و سپر آنكه صبر كند و لباس آنكه پرهيزكار باشد و كمك آنكه به راه راست رود و پناه آنكه ايمان آورد و امان آنكه اسلام آورد و اميد آنكه راست گويد و ثروت آنكه قناعت كند مىباشد .\r\nاينست حق ، راهش هدايت ، نشانش بزرگوارى ، وصفش بهترى است ، پس برنامه اش روشن است و مناره اش تابان ، چراغش روشن ، هدف و پايانش عالى ، ميدان مسابقه اش ( مدت عمر مسلمان ) كوتاه\r\n","description":"","footnote":"","page_name":" 82 ","page_number":82},
  {"content":"\r\nشركتكنندگانش گرد آمده ، مسابقه اش با شتاب [ جايزه برندگان كه بهشت است به زودى داده شود 
  ] كيفر و انتقامش دردناك ، ساز و برگش كامل ، سوارانش ( مسابقه دهندگان ) بزرگوارند .\r\nايمان برنامه آنست و كارهاى شايسته چراغگاهش ، دانش چراغهايش ، دنيا ميدان مسابقه اش ، مرگ پايانش ، رستاخيز قيامت انجمن مسابقه گزارانش ، بهشت جايزه اش ، دوزخ كيفرش ، تقوى ساز و برگش و نيكوكاران سورانش .\r\nپس بسبب ايمان بر اعمال صالح استدلال شود و با اعمال صالح فقه و دانش رونق گيرد و فقه و دانش موجب ترس از مرگ شود ، و با مرگ دنيا خاتمه پذيرد و با دنيا قيامت بگذرد ( با اعمال شايسته در دنيا گرفتاريهاى قيامت بگذرد ) و با قيامت بهشت نزديك شود و بهشت مايه حسرت و افسوس اهل دوزخ و دوزخ مايه پند پرهيزگاران و پرهيزگارى پايه ايمانست .\r\n\r\nبيان و وصف ايمان\r\n1 - امام باقر عليه السّلام فرمود : امير المؤمنين عليه السّلام را از ايمان سؤال كردند ، فرمود : خداى عز و جل ايمان را بر چهار پايه قرار داده است : 1 - صبر ، 2 - يقين ، 3 - عدالت ، 4 - جهاد .\r\nو صبر چهار شعبه دارد : اشتياق و ترس و زهد و مراقبت ( انتظار ) پس هر كه اشتياق بهشت داشته باشد ، هوسرانيها را كنار گذارد ، و هر كه از دوزخ بيم دارد ، از چيزهاى حرام رو گرداند ، و هر كه در دنيا زهد\r\n","description":"","footnote":"","page_name":" 83 ","page_number":83},
  {"content":"\r\nورزد ( و بىرغبت شود ) ، مصيبتها بر او آسان شود ، و هر كه منتظر مرگ باشد با انجام دادن نيكيها شتاب كند .\r\nو يقين چهار شعبه دارد : 1 - زيركى و روشى بينى ، 2 - رسيدن بحقايق ، 3 - عبرتشناسى 4 - روش پيشينيان ، پس هر كه روشن بين شود حقيقتشناس گردد و هر كه بحقايق رسد عبرتشناس شود و هر كه عبرتشناس باشد ، سنت و روش را بفهمد و هر كه سنت را شناسد مثل اينست كه با پيشينيان بوده و بطريقه اى كه درستتر است هدايت شود و نگاه كند هر كه نجات يافته بچه وسيله نجات يافته و هر كه هلاك شده براى چه هلاك شده ، و همانا خدا هر كه اهلاك نمود تنها بسبب نافرمانيش هلاك نموده و هر كه را نجات بخشيده بسبب اطاعتش بوده .\r\nو عدالت چهار شعبه دارد : 1 - فهميدن امر مشكل [ دقت در فهميدن 
  ] 2 - رسيدن بحقيقت دانش 3 - روشنى حكم ( داورى ) ، 4 - خرمى شكيبائى ، پس هر كه بفهمد همه دانش را تفسير كند ، و هر كه بداند آبگاههاى داورى را بشناسد و هر كه بردبارى ورزد ، در كارش زياد روى نكند و ميان مردم ستوده زندگى نمايد و جهاد چهار شعبه دارد : 1 - امر بمعروف 2 - نهى از منكر 3 - راستگوئى در هر حال 4 - دشمنى با بدكاران .\r\nپس هر كه امر بمعروف كند ، مؤمن را يارى كرده و پشتش را محكم نموده ، و هر كه نهى از منكر كند ، بينى منافق را به خاك ماليده و از نيرنگش ايمن گشته و هر كه همه جا راستگويد ، وظيفه اى كه بر او بوده انجام داده و هر كه با بدكاران دشمنى كند براى خدا خشم نموده و هر كه براى خدا خشم نمايد ، خدا هم بخاطر او خشم نمايد ، اينست ايمان و پايه ها و شعبه هايش .\r\nشرح - خواننده عزيز ! در اين روايت دقت و تأمل بيشترى نما و آن را با عاليترين سخنانى كه از نوابغ دانشمندان بشر شنيده ئى مقايسه كن ، آيا تاكنون هيچ روانشناس و حكيم و دانشمند اخلاقى را ديده ئى كه حالات روحى بشر را اين گونه تجزيه و تحليل كند و در اعماق روح بشر غوطه ور شود و با تحقيق و كنجكاوى عميق دقايق و ريزه كاريهاى حالات نفسانى انسان را تشريح نمايد . علماء اخلاق بشر پس از\r\n","description":"","footnote":"","page_name":" 84 ","page_number":84},
  {"content":"\r\n\r\n. قرنها مطالعه و تحقيق به اين نتيجه رسيده‌اند كه اصول فضايل و كمالات نفسانى انسان چهار صفت است .\r\n1 - حكمت ، 2 - عفت ، 3 - عدالت ، 4 - شجاعت و هر يك از اين چهار اصل را بتعبيرات مختلفى تعريف كرده‌اند ، امير المؤمنين عليه السّلام هم اصول صفات حميده و كمالات روحى انسان را چهار چيز دانسته و بنام پايه هاى ايمان معرفى فرموده است ، ولى دانشمندان اخلاق بجاى يقين حكمت و بعوض صبر عفت و در برابر جهاد شجاعت گفته‌اند و در هر يك از اين تغييرات نواقص و اخلالاتى بوجود آورده‌اند ، مثلا بجاى يقين حكمت گفته‌اند و حكمت را تعريف كرده‌اند به :\r\nالعلم بحقائق الاشياء على ما هى عليه و آن را به دو شعبه علمى و عملى تقسيم كرده‌اند ، اما اولا توضيحى را كه امير المؤمنين عليه السّلام در بيان چهار شعبه آن فرموده كه از لحاظ تحقيق و ترتيب بهتر از آن متصور نيست بيان نكرده‌اند و ثانيا مقدار باور انسان را بحقايق أشياء مهمل گذاشته‌اند كه باور انسان نسبت به آنها بدرجه شك باشد يا ظن و يا قطع ، ولى على عليه السّلام با كلمه يقين اين ابهام را مرتفع فرموده است ، مثلا يكى از امورى كه انسان ميخواهد بداند اينست كه : « علت ترقى يك ملت چيست ؟ » علماء اخلاق در جواب اين سؤال فقط ميگويند اين مطلب يكى از جزئيات حكمت است ولى امير المؤمنين عليه السّلام در پاسخ اين سؤال ميفرمايد :\r\nكسى كه ميخواهد بداند علت ترقى يك ملت چيست اولا بايد زيركى و روشن بينى داشته باشد ، پس اشخاص كند فهم و خرف و كودن نبايد توقع درك اين معنى كنند . ثانيا بايد طريق رسيدن بحقايق را كه استنتاج مطلوب از روى مقدماتست بداند و از طرز استدلال آگاه باشد تا در وادى مغالطه نيفتد : ثالثا بايد عبرتشناس باشد يعنى دقايق و نكاتى كه در رفتار و كردار ديگران مىبيند و نتيجه خوب يا بدى كه بر آنها مترتب مىشود بتواند تشخيص دهد . رابعا از روش و طريقه پيشينيان كه در راه ترقى قدم نهاده‌اند آگاه باشد ، بعلاوه همه اين مطالب را صد در صد باور كند .\r\nيكى ديگر از اصول فضايل را از امير المؤمنين عليه السّلام سؤال ميكنيم ، او ميفرمايد : پايه دوم ايمان صبر است ، و صبر يعنى بردبارى و خويشتن دارى و استيلاء و تسلط كامل بر نفس ، پس كسى كه خود را در برابر پول رشوه و زن زانيه و محرمات ديگر بفروشد و عقل و دين خويش از كف دهد صبر ندارد ، و نيز كسى كه از هوسرانيهاى مكروه و مرجوح چشم نپوشد و عنان نفس محكم نگيرد ، صابر نيست و باز كسى كه در برابر مصيبات و بلاهاى دنيا جزع و بيتابى آغاز كند و مالك نفس خود نباشد ، صبر ندارد ، علاوه بر اينها كسى كه براى رضاى خدا در راه انجام كارهاى نيك و شتاب بسوى آنها ، بيدارخوابى و رنج و خرج تحمل نكند صابر نيست ، صابر واقعى كسى است كه در برابر اين چهار امر چون كوه استوار و با وقار باشد و چشمك زدنهاى عاشقانه و باغ سبز و سرخى كه نشانش ميدهند ، هيچ گونه جنبش و تكانى در او حاصل نكند .\r\n","description":"","footnote":"","page_name":" 85 ","page_number":85},
  {"content":"\r\nاما وقتى اين سؤال را از عالم اخلاق ميكنيم ميگويد : ركن دوم كمال نفس انسان عفت است و آن نگهدارى نفس است از حرص و آز نسبت به تمام شهوات محسوس و مطيع شهوت نبودن . و بيانات ديگرى كه نظير اين ذكر ميكنند ، ولى همگى ناقص و گيجكننده و مبهم و مختلف است ، خوانندگان محترم دو ركن ديگر ايمان را كه عدالت و جهاد است در اين روايت شريف بينديشند و سپس با كلمات علماء اخلاق و دانشمندان ديگر بشر مقايسه كنند و بقطره ئى از بحار عظمت رهبران دينى خود پى برند .\r\nبسى تعجب كردم زمانى كه ديدم محقق فاضل ابن ميثم بحرانى سخن علماء اخلاق را در شرح اين روايت شريف در كتاب « نهج البلاغه » ذكر نموده ، و سپس در مقام تطبيق كلام امير مؤمنان با سخنان آنها برآمده و ميگويد : فعبر عن الحكمة باليقين . . . و عن العفة بالصبر مثل اينكه سخنان ناقص و مبهم ايشان را صحيح و متقن و پايه اى استوار دانسته و ميخواهد كلام امير مؤمنان صلوات الله عليه را با آن سخنان وفق دهد و برابر كند ، در صورتى كه اين الثرى من الثريا .\r\n\r\nبرترى ايمان بر اسلام و يقين بر ايمان\r\n1 - جابر گويد : امام صادق عليه السلام به من فرمود : اى جعفى : همانا ايمان برتر از اسلام و يقين برتر از ايمانست و چيزى گراميتر [ كميابتر 
  ] از يقين نيست .\r\nشرح - جعف قبيله ايست از يمن و يكى از شعب تميم است كه جابر از آن قبيله مىباشد و برترى ايمان بر اسلام از ابواب سابق ظاهر شد ، زيرا در ايمان ولايت يا اذعان قلبى و اعمال بدنى و يا اذعان قلبى فقط معتبر است ، بخلاف اسلام . و اما برترى يقين بر ايمان باعتبار اينست كه يقين بالاترين مراتب اعتقاد است كه فعل طاعات و ترك مناهى بر آن مترتب مىشود و كميابى يقين هم واضح است ، زيرا مردم را كه مينگريم از قول يك طبيب براى سلامتى بدن از اطعمه لذيذ پرهيز ميكنند ، ولى از گناهان كبيره بقول انبياء براى سلامتى روح و نجات از كيفر خدا پرهيز نميكنند ، و اين مطلب دليل عدم يقين است .\r\n2 - وشاء گويد : شنيدم حضرت ابى الحسن عليه السلام ميفرمود : ايمان يك درجه بالاتر از اسلام است ، و تقوى يك درجه بالاتر از ايمان و يقين يك درجه بالاتر از تقوى است ، و ميان مردم چيزى\r\n","description":"","footnote":"","page_name":" 86 ","page_number":86},
  {"content":"\r\n\r\nكمتر از يقين پخش نشده است .\r\nشرح - تقوى از ماده وقايت و در لغت بمعنى نگهدارى كامل است . و در عرف شرع نگهداشتن نفس است از آنچه در آخرت برايش زيان دارد و آن را سه مرتبه است : 1 - نگهدارى نفس از عذاب مخلد بسبب ايمان و اصلاح عقايد ، 2 - نگهدارى نفس از آنچه نزد شرع گناه محسوست ، 3 - نگهدارى دل از آنچه او را به غير حق مشغول كند ، و اين مرتبه خواص و اولياء الله است ، و جمله اخير روايت دلالت دارد بر اينكه استعدادات ذاتى و عنايات الهى در مراتب ايمان و يقين دخيل است .\r\n3 - حمران بن اعين گويد : شنيدم امام باقر عليه السّلام ميفرمود : همانا خدا ايمان را بر اسلام بيك درجه فضيلت داده ، چنان كه كعبه را بر مسجد الحرام فضيلت داده است ( بحديث 1506 - 1509 رجوع شود ) .\r\n4 - ابو بصير گويد ، امام صادق عليه السّلام به من فرمود : اى ابا محمد ! اسلام يكدرجه است ؟ گفتم آرى ، فرمود : و ايمان يكدرجه بالاى اسلامست ؟ گفتم : آرى ، فرمود : و تقوى يك درجه بالاى ايمانست ؟ گفتم :\r\nآرى ، فرمود : و يقين يكدرجه بالاى تقوى است ؟ گفتم آرى ، فرمود بمردم چيزى كمتر از يقين داده نشد ، و شما بپائينترين [ نزديكترين 
  ] درجه اسلام چسبيده‌ايد ، مبادا از چنگتان بپرد ( گويا مقصود ضعفا شيعه است كه فقط ولايت را دارند بدون تقوى و يقين ، و سخن امام اشاره دارد باينكه اشخاصى كه در درجات پائين ايمان باشند خطر از دست دادن عقايد به آنها نزديك است ، بخلاف كسانى كه داراى تقوى و يقينند ) .\r\n5 - يونس گويد : از امام رضا عليه السّلام راجع بايمان و اسلام پرسيدم ، فرمود : امام باقر عليه السّلام فرموده است : همانا دين فقط اسلامست ، و ايمان يك درجه بالاتر از آنست و تقوى يكدرجه بالاتر از ايمانست و\r\n","description":"","footnote":"","page_name":" 87 ","page_number":87},
  {"content":"\r\nيقين يك درجه بالاتر از تقوى است و ميان مردم چيزى كمتر از يقين تقسيم نشده است ، عرضكردم يقين چيست ؟\r\nفرمود : توكل بر خدا و تسليم خدا شدن و راضى بودن بقضاء خدا و واگذاشتن كار به خدا ، عرضكردم : تفسير اين چيست ؟ فرمود : امام باقر عليه السّلام چنين فرموده است .\r\nتوضيح - گويا فهم سائل از بيان و توضيح اين مطالب كوتاه بوده و حضرت رضا عليه السّلام تنها بذكر كلام جد بزرگوارش قناعت فرموده است .\r\n6 - امام رضا عليه السّلام فرمود : ايمان يكدرجه بالاتر از اسلامست و تقوى يك درجه بالاتر از ايمان و يقين يكدرجه بالاتر از تقوى و ميان بندگان چيزى كمتر از يقين تقسيم نشده .\r\n\r\nحقيقت ايمان و يقين\r\n1 - امام باقر عليه السّلام فرمود : رسول خدا صلى الله عليه و آله در مسافرتى بود كه كاروانى به آن حضرت برخوردند و گفتند : السلام عليك يا رسول الله فرمود شما كيستيد ؟ گفتند : اى رسول خدا ما مؤمنين هستيم ، فرمود : حقيقت ايمان شما چيست ؟ گفتند : راضى بودن بقضاء خدا و واگذاردن كار به خدا و تسليم امر خدا بودن ، رسول خدا صلى الله عليه و آله فرمود : ( اينها كه شما گفتيد ) دانشمندان و حكيمانى باشند كه از شدت حكمت بپغمبران نزديك گشته‌اند ، پس اگر شما راست ميگوئيد بنائى را كه در آن نمىنشينيد نسازيد و چيزى را كه نميخوريد جمع نكنيد و از خدائى كه بسويش - بازگشت داريد پروا كنيد .\r\n","description":"","footnote":"","page_name":" 88 ","page_number":88},
  {"content":"\r\n2 - امام صادق عليه السّلام فرمود : روزى رسول خدا صلى الله عليه و آله نماز صبح را با مردم گزارد ، سپس در مسجد نگاهش بجوانى افتاد كه چرت ميزد و سرش پائين مىافتاد ، رنگش زرد بود و تنش لاغر و چشمانش بگودى فرو رفته ، رسول خدا صلى الله عليه و آله به او فرمود : حالت چگونه است ؟ عرضكرد : من با يقين گشته‌ام ، رسول خدا صلى الله عليه و آله از گفته او در شگفت شد [ خوشش آمد 
  ] و فرمود : همانا هر يقينى را حقيقتى است . حقيقت يقين تو چيست ؟ .\r\nعرضكرد : يا رسول الله همين يقين من است كه مرا اندوهگين ساخته و بيدارى شب و تشنگى روزهاى گرمم بخشيده و از دنيا و آنچه در دنيا هست بىرغبت گشته‌ام تا آنجا كه گويا عرش پروردگارم را ميبينم كه براى رسيدگى به حساب خلق برپا شده و مردم براى حساب گرد آمده‌اند و گويا اهل بهشت را مينگرم كه در نعمت ميخرامند و بر كرسيها تكيه زده ، يك ديگر را معرفى ميكنند و گويا اهل دوزخ را مىبينم كه در آنجا معذبند و بفريادرسى ناله ميكنند و گويا اكنون آهنگ زبانه كشيدن آتش دوزخ در گوشم طنين انداز است .\r\nرسول خدا صلى الله عليه و آله باصحاب فرمود : اين جوان بنده ايست كه خدا دلش را بنور ايمان روشن ساخته ، سپس به خود او فرمود : بر اين حال كه دارى ثابت باش . جوان گفت : يا رسول الله از خدا بخواه شهادت در ركابت را روزيم كند . رسول خدا صلى الله عليه و آله براى او دعا فرمود . مدتى نگذشت كه در جنگى همراه پيغمبر بيرون رفت و بعد از 9 نفر شهيد گشت و او دهمين ( شهيدان آن جنگ ) بود .\r\n","description":"","footnote":"","page_name":" 89 ","page_number":89},
  {"content":"\r\n3 - امام صادق عليه السّلام فرمود : رسول خدا صلى الله عليه و آله با حارثة بن مالك بن نعمان انصارى روبرو شد ، حضرت فرمود : حارثة بن مالك ! چگونه ئى ؟ فرمود : يا رسول الله ! مؤمن حقيقىام . رسول خدا صلى الله عليه و إله فرمود : هر چيزى را حقيقتى است . حقيقت گفتار تو چيست ؟ گفت : يا رسول الله ! به دنيا بىرغبت شده‌ام ، شب را ( براى عبادت ) بيدارم و روزهاى گرم را ( در اثر روزه ) تشنگى ميكشم و گويا عرش پروردگارم را مينگرم كه براى حساب گسترده گشته و گويا اهل بهشت را مىبينم كه در ميان بهشت يك ديگر را ملاقات ميكنند و گويا ناله اهل دوزخ را در ميان دوزخ ميشنوم .\r\nرسول خدا صلى الله عليه و آله فرمود : بنده ايست كه خدا دلش را نورانى فرموده ، بصيرت يافتى ، ثابت باش ، عرضكرد : يا رسول الله ! از خدا بخواه كه شهادت در ركابت را به من روزى كند ، حضرت فرمود : خدايا بحارثه شهادت روزى كن . چند روزى بيش نگذشت كه رسول خدا صلى الله عليه و آله لشكرى براى جنگ فرستاد و حارثه را هم در آن جنگ فرستاد . او بميدان جنگ رفت و 9 تن - يا هشت تن - را بكشت و سپس كشته شد .\r\nو در روايتى كه قاسم بن بريد از ابى بصير نقل كند ، گويد : همراه جعفر بن ابى طالب بود ، و بعد از 9 نفر شهيد شد ، و او دهمين شهيد بود .\r\n4 - امير المؤمنين صلوات الله عليه فرمود : بر سر هر امر حقى حقيقتى است و بر سر هر امر درستى نورى .\r\n","description":"","footnote":"","page_name":" 90 ","page_number":90},
  {"content":"\r\n\r\nشرح - مراد بحقيقت دليل عقلى است و يا نشانه وجود خدا و يا آيات قرآن ، و مقصود از نور به ترتيب سه احتمال مذكور ، دليل نقلى كتاب و سنت است و يا دلائل مسائل اصول و فروع دين و يا آيات قرآن و نيز اين خبر به شماره 198 با تتمه اى گذشت .\r\n\r\nباب تفكر\r\n.\r\n1 - امير المؤمنين عليه السّلام ميفرمود : با تفكر دل خود را بيدار ساز و در شب پهلو را از بستر خواب بدور دار ، و از خداى پروردگارت پروا كن .\r\n2 - حسن صيقل گويد : از امام صادق عليه السّلام در باره آنچه مردم روايت ميكنند كه : « يك ساعت انديشيدن بهتر از عبادت يك شب است » پرسيدم و گفتم : چگونه بينديشد ؟ فرمود : از خرابه يا خانه اى كه ميگذرد بگويد : ساكنينت كجايند ؟ سازندگانت كجايند ؟ چرا سخن نميگوئى ؟ .\r\nشرح - پيداست كه امام عليه السّلام هم روايت را تصديق فرموده است ، و چون انديشيدن يك ساعت گاهى موجب توبه از گناهان و عبادت تمام عمر ميگردد ، از اين رو از عبادت يك شب و بلكه يك سال و هفتاد سال چنان كه در روايات ديگر شنيده‌ام بهتر است و توضيح امام در دو جمله اول نتيجه اش اينست كه انسان زود گذشتن و فناء دنيا را از نظر دور ندارد و آن را تلقين بنفس كند تا از حرص و طمع و ستم و افزونطلبيش كاسته شود و از جمله اخير اين نتيجه گرفته مىشود كه انسان ميفهمد خدا موجوداتى را جامد و بيشعور و غير ناطق آفريده است ، پس او را لازمست كه در برابر نعمت حيات و عقل و نطق خدا را سپاسگزارى كند ، و ممكن است دنباله نتيجه دو جمله اول باشد .\r\n3 - امام صادق عليه السّلام فرمود : بهترين عبادت همواره انديشيدن در باره خدا و قدرت اوست .\r\nشرح - مراد بتفكر در باره خدا ، تفكر در افعال بديع و صنايع عجيب و نظم دستگاه آفرينش اوست\r\n","description":"","footnote":"","page_name":" 91 ","page_number":91},
  {"content":"\r\n\r\nتا از آنها بوجودش پى برد ، و مقصود از انديشيدن در قدرتش انديشيدن در خلقت بشر از مشتى خاك و روزى دادن همه افراد و امثال اينهاست تا نتيجه گيرد كه چنين قدرتى ميتواند دوباره اين بشر را زنده كند و از آنها حساب كشد و نيز بداند خلقت اين دستگاه عظيم جهان ، ياوه و بيهوده نيست ، بىمنظور و بىهدف نباشد ، چنان كه در آيات شريفه قرآن طريقه تفكر به همين روش بيان شده است و آنچه ممنوع است تنها تفكر در ذات و حقيقت خداست كه چون از محيط فكر بشر بالاتر است ، جز بهت و سرگردانى نتيجه ديگرى ندارد .\r\n4 - امام رضا عليه السلام ميفرمود : عبادت به نماز و روزه بسيار نيست ، همانا عبادت انديشيدن در امر خداى عز و جل است .\r\nشرح - يعنى عبادت منحصر به نماز و روزه بسيار نيست ، بلكه عبادت كامل ، تفكر در امر خدا است اگر چه نتيجه اش نماز و روزه اندك ، ولى با معرفت و نورانيت قلب باشد .\r\n5 - امير المؤمنين صلوات الله عليه فرمود : انديشيدن انسان را به نيكى و انجام آن ميكشاند .\r\nشرح - گويا مراد به نيكى فهميدن معارف حقه و صفات حميده و تحلى نفس بدانها مىباشد و مراد بانجام آن ، عمل كردن بواجبات و مستحبات و قضاء حوائج خلق و انجام ساير كارهاى نيك است .\r\n\r\nباب مكارم\r\nتوضيح - مكارم صفاتى است كه موجب كرامت و شرف و بزرگوارى انسان مىشود ، و از صفات نيك عادى بالاتر است .\r\n1 - حسين بن عطيه گويد : امام صادق عليه السّلام فرمود : مكارم ده چيز است ، اگر ميتوانى آنها را داشته باش ، زيرا گاهى شخصى آنها را دارد و فرزندش ندارد و گاهى در فرزند هست و در پدرش نيست ، و گاهى در برده هست و در آزاد نيست ، عرض شد : آنها چه هستند ؟ فرمود : نوميدى حقيقى ( از آنچه\r\n","description":"","footnote":"","page_name":" 92 ","page_number":92},
  {"content":"\r\nدست مردم است ) و راستى زبان و اداء امانت وصله رحم و پذيرائى از مهمان و غذا دادن بسائل ( كسى كه از او غذا طلبد ) و جبران نيكىهاى و مراعات حق همسايه و مراعات حق رفيق « 1 » و سر همه مكارم ( افضل و عاليتر از همه ) حيا و شرم است ( زيرا كسى كه در برابر خالق و مخلوق شرم داشته باشد ، همه اين مكارم را انجام ميدهد و همان خصلت حيا بر تمام اين مكارم داعى و باعث مىشود ) .\r\n2 - امام صادق عليه السّلام فرمود : خداى عز و جل پيغمبرانش را بمكارم اخلاق اختصاص داد ، شما خود را بيازمائيد ، اگر آنها در وجود شما هم بود ، خدا را سپاس گوئيد و بدانيد كه بودن آنها در شما خير شماست و اگر در شما نبود ، از خدا بخواهيد و نسبت به آنها رغبت جوئيد .\r\nسپس آنها را ده چيز شمرد : يقين و قناعت و صبر و شكر و خويشتن دارى و خلق نيكو و سخاوت و غيرت و شجاعت و مروت .\r\nبعضى از راويان ديگر اين ده خصلت را ذكر نموده و راستگوئى و امانت دارى را هم بدانها افزوده است .\r\n3 - امام صادق عليه السّلام فرمود : ما دوست داريم كسى را كه عاقل ، فهميده ، فقيه ، خويشتن دار ، با مدارا ، بردبار ، راستگو ، باوفا باشد ، زيرا خداى عز و جل پيغمبران را بمكارم اخلاق اختصاص داد ( يعنى خصال نكوهيده را از آنها دور ساخت ) پس هر كه اين مكارم را داشته باشد ، بايد خدا را سپاس\r\n\r\n","description":"","footnote":"\r\n« 1 » تذمم بمعنى ننگ داشتن از كار زشت هم مىآيد ، پس مراد از آن در اينجا ننگ داشتن از آزار همسايه و رفيق است .\r\n","page_name":" 93 ","page_number":93},
  {"content":"\r\n\r\nگزارد و هر كس آنها را نداشته باشد ، بايد بسوى خداى عز و جل تضرع كند و آنها را از او بخواهد .\r\nراوى گويد : عرض كردم ، قربانت آنها چه صفاتى هستند ؟ فرمود : پرهيزگارى و قناعت و صبر و شكر و خويشتن دارى و حيا و سخاوت و شجاعت و غيرت و خوش رفتارى و راستى گفتار و امانت دارى .\r\n4 - امام صادق عليه السّلام فرمود . خداى عز و جل اسلام را دين شما پسنديد ، پس بسبب سخاوت و خلق نيكو با آن نيكو معاشرت كنيد .\r\n5 - امير المؤمنين صلوات الله عليه فرمود : ايمان از چهار پايه مركب است : 1 - راضى بودن بقضاء خدا 2 - توكل بر خدا 3 - واگذاردن امر به خدا 4 - تسليم امر خدا بودن .\r\n6 - ابن سنان گويد : مردى از بنى هاشم ( كه گويا مراد امام صادق عليه السّلام باشد و از شدت تقيه اين گونه تعبير شده است ) فرمايد : چهار چيز است كه هر كس آنها را دارا باشد ، اسلامش كامل است ، و اگر سر تا پايش خطاكارى باشد ، از قدر او نكاهد : راستگوئى و حيا و خوش خلقى و سپاسگزارى .\r\nتوضيح - يكى از اين صفات حياء است كه در حديث اول اين باب گفته شد ، حيا سر همه مكارم است پس كسى كه اين چهار صفت را داشته باشد خطائى بمعنى گناه و صفت مذموم ندارد ، مگر اينكه مقصود از خطا ، سهو و اشتباه و نقايص بدنى و نژادى و أمثال آن باشد .\r\n7 - جابر بن عبد الله گويد : رسول خدا صلى الله عليه و آله فرمود : نميخواهيد بهترين مردان شما\r\n","description":"","footnote":"","page_name":" 94 ","page_number":94},
  {"content":"\r\nرا بشما بگويم ؟ عرض كرديم : چرا ، اى رسول خدا . فرمود : برخى از بهترين مردان شما ، مرد پرهيزكار ناآلوده ، دست باز ( با سخاوت ) زبان و دامن پاك ، خوش رفتار با پدر و مادر است كه عيالاتش را به پناهندگى به ديگران مجبور نسازد .\r\n\r\nفضل و امتياز يقين\r\n1 - ابو بصير گويد ، امام صادق عليه السّلام فرمود : چيزى نيست جز اينكه حديث دارد . عرض كردم :\r\nقربانت گردم ، حد توكل چيست ؟ فرمود : يقين است ( پس كسى كه بقدرت و حكمت و رحمت بىپايان خدا يقين كند ، بر او توكل نمايد ) عرض كردم : حد يقين چيست ؟ فرمود : اينكه با وجود خدا از چيزى نترسى .\r\nشرح - مراد به حد در اينجا اندازه وجودى و ظرفيت معنوى اين صفات است و نزديك به همان حدى است كه علماء منطق در باب كليات خمس ميگويند ، پس همچنان كه حيوان ناطق اندازه وجودى انسان را تعيين مىكند ، يقين هم اندازه وجودى توكل را مشخص ميسازد .\r\n2 - امام صادق عليه السّلام فرمود : از نشانه هاى درستى يقين مرد مسلمان اينست كه : مردم را بوسيله خشم خدا خرسند نكند ( مانند كسى كه طبق ميل مردم بر خلاف حق فتوى دهد و نهى از منكر نكند ) و مردم را بر آنچه خدا به خود او نداده سرزنش ننمايد [ مردم را براى آنچه به دو ندهند ، زيرا خدا روزيش نكرده سرزنش نكند 
  ] زيرا روزى را نه شره و آز حريص بياورد و نه نخواستن ناخواه رد كند ، و اگر شخصى\r\n","description":"","footnote":"","page_name":" 95 ","page_number":95},
  {"content":"\r\nاز شما چنان كه از مرگ ميگريزد ، از روزيش بگريزد روزيش به او برسد ، همچنان كه مرگ به او ميرسد .\r\nسپس فرمود : خدا به عدالت و داد خويش نشاط و آسايش را در يقين و رضا قرار داده و غم و اندوه را در شك و ناخرسندى .\r\n3 - هشام بن سالم گويد : شنيدم امام صادق عليه السّلام ميفرمود : عمل پيوسته اندك با يقين ، نزد خدا افضل است از عمل بسيار بدون يقين .\r\nتوضيحيقين موجب مىشود كه انسان هر كار نيكى را پيوسته انجام دهد ، ولى اگر يقين نباشد انجام عمل از روى اغراضى است كه تغييرپذير است ، و ممكن است يك روز هزار ركعت نماز بخواند و خسته و ملول شود و روز ديگر هيچ نخواند .\r\n4 - امير المؤمنين صلوات الله عليه بر منبر فرمود : هيچ يك از شما مزه ايمان را نچشد ، تا آنكه بداند ، آنچه به او رسيده ، ممكن نبود كه از او بگذرد ( و به او نرسد ) و آنچه از او گذشته ممكن نبود كه به او برسد ( زيرا قوه ئى قادر و حكيم و مهربان بالاى سر اين جهانست و مواهب و عطاياى خويش را طبق مصلحت و استعداد افراد تقسيم مىكند ) .\r\n5 - امام صادق عليه السّلام فرمود : امير المؤمنين صلى الله عليه و آله كنار ديوار خميده ئى نشسته بود و ميان مردم داورى ميكرد ، يكى از آنها عرض كرد : زيرا اين ديوار منشين كه شكسته است . امير المؤمنين عليه السّلام فرمود : مرد را اجلش نگهدار است ( چون زمان مرگ هر كسى نزد خدا معين است . همين امر سبب مىشود كه پيش از آن نميرد ) و چون حضرت از آنجا برخاست ديوارش فرو ريخت ، امام صادق عليه السّلام فرمود : و امير المؤمنين عليه السّلام اين گونه كارها و أمثال آن را ميكرد ، و همين است يقين .\r\n","description":"","footnote":"","page_name":" 96 ","page_number":96},
  {"content":"\r\n\r\n6 - صفوان جمال گويد : از امام صادق عليه السّلام در باره اين قول خداى عز و جل پرسيدم : « و اما ديوار از آن دو پسر بچه يتيم در آن شهر بود و در زيرش گنجى متعلق به آنها بود ، 82 - سوره 18 » فرمود : همانا آن گنجينه طلا و نقره نبود . بلكه چهار كلمه بود : 1 - شايسته پرستشى جز من نيست 2 - هر كه بمرگ يقين داشته باشد : خنده دندان نما نكند 3 - هر كه به حساب ( روز قيامت ) يقين داشته باشد ، دلش شادمان نباشد ، 4 - هر كه بتقدير يقين داشته باشد ، جز از خدا نترسد .\r\n7 - امير المؤمنين عليه السّلام ميفرمود : هيچ بنده ئى مزه ايمان نچشد ، تا اينكه بداند آنچه به او رسيده ، از او نميگذشت و آنچه از او گذشته به او نميرسيد ، و اينكه زيان بخش و سود رسان تنها خداى عز و جل است . ( به شماره 1563 رجوع شود ) .\r\nتوضيح - گويا مقصود از جمله اخير اينست كه هر سود و زيانى بتقدير خداى عز و جل است ، اگر چه بتوسط ديگرى به انسان برسد ، و رسيدن و نرسيدن از ديگرى هم بتوفيق و يا خذلان اوست .\r\n8 - سعيد بن قيس گويد : روزى در ميدان جنگ مردى را ديدم كه تنها دو جامه بر تن داشت ( بدون زره و خود ) اسبم را بجانبش حركت دادم ، ديدم امير المؤمنين عليه السّلام است . عرض كردم :\r\nيا أمير المؤمنين ! در چنين جايى ( با اين لباس ) ؟ فرمود : آرى ، اى سعيد بن قيس ! هيچ بنده ئى نيست جز آنكه براى او از جانب خدا بعنوان نگهبان و نگهدار ، دو فرشته است كه او را نگه ميدارند از اينكه از سر كوهى سرنگون نشود يا در چاهى بيفتد ، و چون قضاء خدا فرود آيد ( اجلش برسد ) او را نسبت به همه چيز واگذارند .\r\n","description":"","footnote":"","page_name":" 97 ","page_number":97},
  {"content":"\r\n9 - على بن اسباط گويد : شنيدم امام رضا عليه السلام در باره گنجى كه خداى عز و جل ميفرمايد :\r\n« و زيرش گنجى براى آنها بود » فرمود : در آنجا بود :\r\n* ( بِسْمِ الله الرَّحْمنِ الرَّحِيمِ ) * ، در شگفتم از كسى كه يقين بمرگ دارد چگونه ميخندد ؟ و در شگفتم از كسى كه يقين بتقدير دارد چگونه اندوهگين مىشود ؟ و در شگفتم از كسى كه دنيا و دگرگونيهايش را نسبت به اهلش ديده است ، چگونه به آن اعتماد مىكند ؟ و سزاوار است كسى كه خدا را با عقل شناخته [ خدا به او عقل داده 
  ] خدا را در قضاء و قدرش متهم نسازد و در روزى رسانيدنش او را بكندى نسبت ندهد .\r\nعرض كردم : قربانت گردم ، ميخواهم اين را بنويسم ، به خدا كه خود حضرت دست برد تا دوات را پيش من گذارد ، من دستش را گرفتم و بوسيدم ، و دوات را برداشتم و نوشتم .\r\n10 - امام صادق عليه السّلام فرمود : قنبر غلام على عليه السّلام آن حضرت را بسيار دوست ميداشت ، و چون بيرون ميشد ، قنبر هم با شمشيرى دنبالش ميرفت ، شبى او را ديد و فرمود : اى قنبر ! ترا چه شده ؟ عرضكرد :\r\nيا امير المؤمنين آمده‌ام تا پشت سرت باشم . فرمود : واى بر تو ! مرا از اهل آسمان حفظ ميكنى يا از اهل زمين ؟ عرضكرد : نه بلكه از اهل زمين ، فرمود : اهل زمين جز باذن خدا نميتوانند به من كارى كنند ، برگرد ، او هم برگشت .\r\n11 - به امام رضا عليه السّلام عرض شد : شما چنين سختى ميگوئيد و از شمشير خون ميچكد ( يعنى با وجود\r\n","description":"","footnote":"","page_name":" 98 ","page_number":98},
  {"content":"\r\nاينكه هارون آماده كشتن مخالفين خود است شما دعوى امامت داريد ؟ ! ) حضرت فرمود : خدا را بيابانى است از طلا كه آن را با ناتوان ترين مخلوقش يعنى مورچه نگهداشته است ، و اگر شتر خراسانى آهنگ آن كند بدان نرسد .\r\nتوضيح - گويا جواب حضرت استعاره تمثيله و يا مثاليست براى بيان قدرت حق تعالى بر خلاف آثار ظاهرى و جريان عادى كه انسان تصور مىكند ، و اينكه براى قدرت خدا ممكن است بمورچه ظاهر ناتوان نيرو و قوه ئى عطا كند كه بشتران بسيار قوى عطا نكند .\r\n\r\nراضى بودن بقضاء خدا\r\n1 - امام صادق عليه السّلام فرمود : سر طاعت خدا صبر است و راضى بودن از خدا نسبت به آنچه بنده دوست داشته يا ناپسند داشته باشد ، و هيچ بنده ئى از خدا نسبت به آنچه دوست يا ناپسند دارد ، راضى نباشد ، جز آنكه خيرش باشد در آنچه دوست يا ناپسند داشته است .\r\nشرح - استعاره آوردن سر را براى صبر از اين نظر است كه عبادات و طاعات بانسانى تشبيه شده و صبر بجاى سر انسان قرار گرفته ، يعنى شريفترين عبادات صبر است و يا آنچه مايه قوام و بقاء ساير عباداتست صبر است .\r\n2 - امام صادق عليه السّلام فرمود : داناترين مردم به خدا ، راضىترين آنها است از خداى عز و جل\r\n3 - على بن الحسين عليهما السّلام فرمود : صبر و راضى بودن از خدا ، سر اطاعت خداست ، و هر\r\n","description":"","footnote":"","page_name":" 99 ","page_number":99},
  {"content":"\r\nكه صبر كند و از خدا راضى باشد نسبت به آنچه در باره او حكم فرمايد ، چه دوست داشته و يا ناخوش داشته باشد ، خداى عز و جل در آنچه دوست يا ناخوش دارد ، براى او حكم نكند ، جز آنچه خير او باشد .\r\n4 - رسول خدا صلى الله عليه و آله فرمود : خداى عز و جل فرمايد : برخى از بندگان مؤمنم كسانى باشند كه امر دينشان جز با ثروتمندى و وسعت و تندرستى اصلاح نشود ، آنها را با ثروت و وسعت و تندرستى مىآزمايم تا امر دينشان اصلاح شود .\r\nو برخى از بندگان مؤمنم كسانى باشند كه امر دينشان جز با فقر و تهيدستى و ناتندرستى اصلاح نشود ، آنها را با فقر و تهيدستى و ناتندرستى مىآزمايم تا امر دينشان اصلاح شود . من به آنچه امر دين بندگان مؤمنم را اصلاح كند داناترم .\r\nو برخى از بندگانم كسى است كه در عبادتم كوشش كند و از خواب و بستر با لذت خود برخيزد و در شبها براى خاطر من نماز شب خواند و خود را در راه عبادتم به زحمت اندازد ، من يك شب و دو شب او را بچرت اندازم ، براى نظر لطفى كه نسبت به او دارم و ميخواهم باقيش دارم ، پس او تا صبح ميخوابد ، سپس برميخيزد و خود را مبغوض دارد و سرزنش مىكند ( كه چرا امشب از عبادت محروم شدم ) در صورتى كه اگر او را واگذارم تا هر چه خواهد عبادتم كند ، از آن راه او را خود بينى فرا گيرد و همان خود بينى او را نسبت باعمالش فريفته سازد و حالتى به او دست دهد كه هلاك دينش در آن باشد ، به جهت عجب باعمال و از خود راضى بودنش ، تا آنجا كه گمان كند بر همه عابدان برترى گرفته و در عبادت از حد تقصير در گذشته\r\n","description":"","footnote":"","page_name":" 100 ","page_number":100},
  {"content":"\r\n( در صورتى كه پيغمبران هم اعتراف بتقصير در عبادت ميكنند ) ( 1 ) آن هنگام از من دور شود و خودش گمان كند به من نزديك است .\r\nپس كسانى كه اعمالى بخاطر ثواب من انجام ميدهند ، نبايد به آن اعمال تكيه كنند ، زيرا اگر آنها هر چه كوشش كنند و خود را به زحمت افكنند و عمر خود را در راه عبادتم بسپرند ، باز مقصر باشند و با عبادت خود بكنه و حقيقت عبادتم نرسند ، نسبت بكرامت و نعمت بهشت و درجات عالى كه در جوارم طلب ميكنند ، ولى تنها بايد برحمتم اعتماد كنند و بفضلم شادمان باشند و با حسن ظن به من مطمئن باشند ، در آن هنگام رحمتم دستگيرشان شود و رضوانم به آنها برسد و آمرزشم بر آنها لباس گذشت پوشد ، همانا منم خداى رحمان و رحيم و بدان ناميده و منسوب شده‌ام . ( اسم رحمان و رحيم روى خود گذاشته‌ام ) .\r\n5 - موسى بن جعفر عليه السّلام فرمود : كسى كه خدا را شناخت [ عقل خدائى پيدا كرد 
  ] سزاوار است .\r\nروزى دادن او را كند و دير نشمارد و او را در حكمش متهم ندارد .\r\n6 - امام صادق عليه السّلام فرمود : خداى عز و جل فرمايد : بنده مؤمنم را بهر سو بگردانم ، برايش خير است ، پس بايد بقضاء من راضى باشد و بر بلاى من صبر كند و نعمتهايم را سپاسگزارد تا او را - اى محمد - در زمره صديقين نزد خود ثبت كنم .\r\n","description":"","footnote":"","page_name":" 101 ","page_number":101},
  {"content":"\r\n7 - امام صادق عليه السّلام فرمود : در ضمن آنچه خداى عز و جل بموسى بن عمران وحى كرد اين بود كه : اى موسى بن عمران ، مخلوقى كه نزدم دوستتر از بنده مؤمن باشد نيافريدم ، من او را مبتلى كنم به آنچه براى او خير است و عافيت دهم به آنچه برايش خير است . آنچه شر اوست از او بگردانم ، براى آنچه خير او است ، و من به آنچه بنده‌ام را اصلاح كند داناترم ، پس بايد بر بلايم صبر كند و نعمتهايم را شكر نمايد و بقضاأم راضى باشد ، تا او را در زمره صديقين نزد خود نويسم ، زمانى كه براى من عمل كند و امرم را اطاعت نمايد .\r\n8 - امام صادق عليه السّلام فرمود : در شگفتم از مرد مسلمان كه خداى عز و جل برايش سرنوشتى نكند ، جز آنكه خير او باشد ، اگر بدنش را با قيچىها ببرند خير اوست و اگر هم تمام خاور و باختر روى زمين را مالك شود خير اوست .\r\n9 - امام باقر عليه السّلام فرمود : در ميان مخلوق خدا سزاوارترين كس بتسليم بودن قضاء خداى عز و جل كسى است كه خداى عز و جل را بشناسد و هر كه بقضاء راضى باشد ، قضا بر او وارد شود و خداى اجر او را بزرگ فرمايد و هر كه قضا را ناخوش دارد ، قضا بر او وارد شود و خدا اجرش را تباه سازد .\r\n10 - على بن الحسين صلوات الله عليهما فرمود : زهد را ده جزء است ، بالاترين درجه زهد\r\n","description":"","footnote":"","page_name":" 102 ","page_number":102},
  {"content":"\r\n\r\nپست ترين درجه ورع است ، و بالاترين درجه ورع پستترين درجه يقين است ، و بالاترين درجه يقين پست ترين درجه رضاست .\r\nشرح - از اين روايت استفاده مىشود كه براى زهد ( بيرغبتى و عدم تمايل به دنيا ) مراتب و درجاتى است كه چون سالك الى الله ببالاترين درجاتش رسد ، وارد پائين ترين درجات ورع ( ترك محرمات و شبهات ) گشته است و نيز از آنجا صعود مىكند و بمراتب يقين و سپس بمراتب رضا ميرسد .\r\n11 - امام صادق عليه السّلام فرمود : حسن بن على عليهما السّلام به عبد الله بن جعفر برخورد و به او فرمود اى عبد الله ؟ چگونه مؤمن ، مؤمن باشد ، با آنكه از قسمت مقدر خود ناراضى باشد و مقام خود را كوچك كند ، در صورتى كه حاكم بالاى سر او خدا است و من ضامنم براى كسى كه جز خدا در دلش خطور نكند دعا كردنش بدرگاه خدا مستجاب شود .\r\n12 - مردى گويد : به امام صادق عليه السّلام عرضكردم : بچه علامت دانسته مىشود كه شخص مؤمن است ؟ فرمود : به تسليم خدا بودن ، و راضى بودن به آنچه برايش پيش مىآيد ، از شادى و ناخرسندى .\r\n13 - امام صادق عليه السّلام فرمود : رسول خدا صلى الله عليه و آله هيچ گاه نسبت بامرى كه ميگذشت نميفرمود : كاش غير اين ميبود .\r\n\r\nواگذاردن امر به خدا و توكل بر او\r\n1 - امام صادق عليه السّلام فرمود : خداى عز و جل بداود عليه السّلام وحى فرستاد كه : هيچ يك از بندگانم .\r\n","description":"","footnote":"","page_name":" 103 ","page_number":103},
  {"content":"\r\nبدون توجه باحدى از مخلوقم به من پناهنده نشود كه من بدانم نيت و قصد او همين است ، سپس آسمانها و زمين و هر كه در آنهاست با او نيرنگ بازند ، جز آنكه راه چاره از ميان آنها را برايش فراهم آورم و هيچ يك از بندگانم بيكى از مخلوقم پناه نبرد كه بدانم قصدش همانست ، جز آنكه اسباب و وسائل آسمانها و زمين را از دستش ببرم و زمين زير پايش را فرو برم و بهر وادى هلاكتى افتد باك ندارم .\r\n2 - على بن الحسين صلوات الله عليهما فرمود : روزى بيرون شدم تا به اين ديوار رسيدم و بر آن تكيه دادم . ناگاه مردى كه دو جامه سفيد بر تن داشت پيدا شد و در رويم نگريست . سپس گفت : اى على ابن الحسين ! چه شده كه ترا اندوهگين و محزون ميبينم ؟ آيا اندوهت براى دنياست كه روزى خدا براى نيكوكار و بدكردار آماده است .\r\nگفتم براى دنيا اندوهگين نيستم ، زيرا چنانست كه تو گوئى ، گفت : پس براى آخرتست ؟ كه وعده ايست درست و سلطانى قاهر - قادر - نسبت به آن حكم ميفرمايد .\r\nگفتم : براى آن هم اندوه ندارم ، زيرا چنانست كه ميگوئى .\r\nگفت : اندوهت براى چيست ؟\r\nگفتم : از فتنه ابن زبير و وضعى كه مردم دارند ميترسم .\r\nاو خنديد و گفت : اى على بن الحسين ! آيا ديده ئى كسى بدرگاه خدا دعا كند و مستجاب نشود ؟\r\n","description":"","footnote":"","page_name":" 104 ","page_number":104},
  {"content":"\r\n\r\nگفتم : نه .\r\nگفت : آيا ديدهء كسى بر خدا توكل كند و خدا كارگزاريش نكند ؟ گفتم : نه .\r\nگفت : آيا كسى را ديده ئى كه چيزى از خدا بخواهد و به او ندهد ؟ گفتم : نه . سپس از نظرم غايب شد .\r\nشرح - ابن زبير همان عبد الله بن زبير است كه دشمن ترين مردم بود نسبت بخاندان پيغمبر و گويند علت دشمنى پدرش با امير المؤمنين و همدستى با طلحه و به پا كردن جنگ جمل هم او بود ، و روايت است كه امير المؤمنين عليه السّلام فرمود : * ( ما زال الزبير معنا حتى أدرك فرخه ) * ، « زبير هميشه با ما بود تا آنكه جوجه اش بزرگ شد » ( و او را از ما منحرف كرد ) و چون پدرش در جنگ جمل كشته شده بود ، مىخواست از شيعيان امير المؤمنين عليه السّلام انتقام گيرد تا عاقبت حجاج بن يوسف بدستور عبد الملك بن مروان او را در مكه بكشت و سرش را وارونه بدار آويخت و سپس فرود آورد و در گورستان يهوديان به خاك سپرد ، چنان كه داستانش در تواريخ مذكور است ، و ظاهرا شخصى كه با امام سخن گفته فرشته ئى بوده كه به صورت انسان مجسم گشته و يا از جنس بشر بوده مانند خضر و الياس ، و گفته‌اند كه آن حضرت ميخواست بر ابن زبير نفرين كند ، ولى نميكرد ، چون اين شخص را ديد و سخنان او را كه عنوان تذكر از جانب خدا داشت شنيد بر او نفرين كرد .\r\nو فرق ميان دعا و سؤال از خدا اينست كه : دعا براى دفع زيان است ، چنان كه در كتاب دعاء ، در جلد چهارم ان شاء الله بيان مىشود ، ولى سؤال براى جلب منفعت و سود است .\r\n3 - امام صادق عليه السّلام فرمود : بىنيازى و عزت بهر طرف در گردشند تا چون به محل توكل برسند وطن گيرند .\r\nشرح - استعاره تمثيله بسيار جالبى است ، براى مجسم ساختن بىنيازى و عزتى كه همواره براى شخص متوكل حاصل است ، كه گويا بىنيازى و عزت را مانند هماى سعادت و شرف در جستجوى هدف و مقصودى در گردنش دانسته . و هدف و مقصود آنها را توكل معرفى فرموده و فرودگاهى جز توكل براى آنها مناسب ندانسته است ، پس هر گاه شخص متوكلى را جستند ، بر سر او مقام گيرند و همواره همراه او باشند\r\n","description":"","footnote":"","page_name":" 105 ","page_number":105},
  {"content":"\r\nاز اين رو شخص متوكل همواره بىنياز و عزيز است ، اگر چه ثروتمند و مالدار نباشد ، اما مناعت طبع و علو همتش هرگز اجازه نميدهد كه در برابر مخلوق براى ثروت و مقام تملق و چاپلوسى كند يا خواهش و تقاضا نمايد .\r\n\r\nو توكل را محقق طوسى در كتاب « اوصاف الاشراف » چنين تعريف كرده است : مقصود از توكل اينست كه بنده هر كارى كه مىكند و براى او پيش مىآيد به خدا تعالى واگذارد ، زيرا كه ميداند خدا از خود او تواناتر و قويتر است و بنحو احسن انجام ميدهد ، و سپس بقضاء خدا راضى باشد ، و با وجود اين در امورى كه خدا به او واگذار فرموده است كوشش و جديت كند و خود را با كوشش و قدرت و اراده خويش از اسباب و شروطى بداند كه موجب تعلق اراده و قدرت خدا بامر او مىشود ، و معنى * ( لا جبر و لا تفويض بل امر بين امرين ) * هم از اين بيان ظاهر ميگردد .\r\nمرحوم حاج ملا هادى سبزوارى هم قريب به اين مضمون گفته است :\r\n\r\nتوكل ان تدع الامر الى\r\nمقدر الامور جل و علا\r\nو ليس هذا ان تكف عن عمل\r\nاذ رب امر بوسائط حصل\r\n\r\n4 - امام صادق عليه السّلام فرمود : هر بنده اى كه به آنچه خداى عز و جل دوست دارد ، روى آورد ، خدا به آنچه او دوست دارد روى آورد ، و هر كه در پناه خدا رود ، خدايش پناه دهد . و كسى كه خدا به او رو آورده و او را پناه داده است ، باك ندارد ، و اگر آسمان بر زمين افتد يا بلائى بر اهل زمين نازل شود و همه را فراگيرد ، او بسبب تقوايش در زمره حزب خداست ( كه فرمايد : ألا * ( فَإِنَّ حِزْبَ الله هُمُ الْغالِبُونَ ) * « يعنى حزب خدا پيروزند » و از هر بلا محفوظ است ، مگر نه اينست كه خداى عز و جل ميفرمايد :\r\n« مردم با تقوى در جايگاه امنى هستند . 51 سوره 44 » ( كه حوادث و آفات به آنها نرسد ) .\r\n5 - على بن سويد گويد : از موسى بن جعفر عليه السّلام ، قول خداى عز و جل را پرسيدم : « هر كه بر خدا توكل كند ، خدا او را بس است ، 3 سوره 65 » فرمود : توكل بر خدا درجاتى دارد : بعضى از آن درجات اينست كه : در همه امورت بر خدا توكل كنى و هر چه در باره تو كند راضى باشى و بدانى كه او از\r\n","description":"","footnote":"","page_name":" 106 ","page_number":106},
  {"content":"\r\nهيچ خير و فضلى در باره تو كوتاهى نكند و بدانى كه حكم و فرمان در اين جهت با اوست ، پس با واگذارى امورت به خدا بر او توكل نما و به او اعتماد داشته باش ، در امور خودت و غير آن ( امور فاميل و پيروان و دوستانت كه به تو ارتباط دارد ) .\r\n6 - امام صادق عليه السّلام فرمود : بهر كه سه چيز دادند ، از سه چيزش باز نگرفتند : بهر كه دعا دادند اجابت دادند ، بهر كه سپاسگزارى دادند ، افزونى بخشيدند ، بهر كه توكل دادند ، كارگزارى دادند ، سپس فرمود : آيا كتاب خداى عز و جل را خوانده ئى : « هر كه بر خدا توكل كند ، او را بس است » 3 سوره 65 « و فرمايد : » اگر سپاسگزاريد ، شما را افزونى دهم ، 7 سوره 14 « و فرمايد » مرا بخوانيد تا براى شما مستجاب كنم ، 60 سوره 40 « .\r\n7 - حسين بن علوان گويد : در مجلسى نشسته بوديم كه دانش مىآموختيم و هزينه سفر من تمام شده بود ، يكى از رفقا به من گفت : براى اين گرفتاريت بكه اميدوارى ؟ گفتم : بفلانى ، گفت : پس به خدا كه حاجتت برآورده نشود و بآرزويت نرسى ، و مرادت حاصل نشود ، گفتم : تو از كجا دانستى خدايت رحمت كناد ؟ .\r\nگفت : امام صادق عليه السّلام به من حديث فرمود كه : در يكى از كتابها خوانده است كه خداى تبارك و تعالى ميفرمايد : بعزت و جلال و بزرگوارى و رفعتم بر عرشم سوگند كه آرزوى هر كس را كه به غير من اميد\r\n","description":"","footnote":"","page_name":" 107 ","page_number":107},
  {"content":"\r\nبندد ، بنوميدى قطع ميكنم . ( 1 ) و نزد مردم بر او جامه خوارى ميپوشم ، و او را از تقرب خود ميرانم و از فضلم دور ميكنم ، او در گرفتاريها به غير من آرزو مىبندد ، در صورتى كه گرفتاريها بدست من است ؟ و به غير من اميدوار مىشود و در فكر خود در خانه جز مرا ميكوبد ؟ با آنكه كليدهاى همه درهاى بسته نزد من است و در خانه من براى كسى كه مرا بخواند باز است .\r\nكيست كه در گرفتاريهايش به من اميد بسته و من اميدش را قطع كرده باشم ؟ كيست كه در كارهاى بزرگش به من اميدوار گشته و من اميدش را از خود بريده باشم ، من آرزوهاى بندگانم را نزد خود محفوظ داشته و آنها بحفظ و نگهدارى من راضى نگشتند و آسمانهايم را از كسانى كه از تسبيحم خسته نشوند ( فرشتگان ) پر كردم و به آنها دستور دادم كه درهاى ميان من و بندگانم را نبندند . ولى آنها بقول من اعتماد نكردند ، مگر آن بنده نميداند كه چون حادثه اى از حوادث من او را بكوبد ، كسى جز باذن من آن را از او برندارد ، پس چرا از من روىگردانست ، من با وجود و بخشش خود آنچه را از من نخواسته به او مىدهم سپس آن را از او ميگيرم ، و او برگشتش را از من نميخواهد و از غير من ميخواهد ؟ او در باره من فكر مىكند كه ابتدا و پيش از خواستن او عطا ميكنم ، ولى چون از من بخواهد بسائل خود جواب نميگويم ؟ مگر من بخيلم كه بنده‌ام مرا بخيل ميداند ؟ مگر هر جود و كرمى از من نيست ؟ مگر عفو و رحمت دست من نيست ؟ .\r\nمگر من محل آرزوها نيستم ؟ پس كه ميتواند آرزوها را پيش از رسيدن به من قطع كند [ كه ميتواند آرزوها را جز من قطع كند 
  ] آيا آنها كه به غير من اميد دارند نميترسند ؟ ( از عذابم يا از بريدن آرزويشان\r\n","description":"","footnote":"","page_name":" 108 ","page_number":108},
  {"content":"\r\nيا از مقام قربم يا از قطع نعمتهايم از آنها ) ( 1 ) اگر همه اهل آسمانها و زمينم به من اميد بندند ، و بهر يك از آنها به اندازه اميدوارى همه دهم ، به قدر عضو مورچه اى از ملكم كاسته نشود ، چگونه كاسته شود از ملكى كه من سرپرست او هستم ؟ پس بدا به حال آنها كه از رحمتم نوميدند ، و بدا به حال آنها كه نافرمانيم كنند و از من پروا نكنند .\r\n8 - سعيد بن عبد الرحمن گويد : با موسى بن عبد الله ( بن حسن ) در ينبع بودم و هزينه سفرم تمام شده بود ، يكى از فرزندان حسين عليه السّلام به من گفت : در اين گرفتاريت بكه اميدوارى ؟ گفتم : بموسى بن عبد الله ، گفت : بنا بر اين حاجتت روا نشود و بمقصودت نرسى . گفتم : براى چه ؟ گفت : زيرا در يكى از كتابهاى پدرم ديدم كه خداى عز و جل ميفرمايد : - سپس مانند حديث سابق را ذكر نمود - من گفتم :\r\nپسر پيغمبر ! برايم املا كن . برايم املا فرمود . من گفتم : نه به خدا بعد از اين از او حاجتى نخواهم .\r\n\r\nخوف و رجا\r\n1 - حارث يا پدرش مغيره به امام صادق عليه السّلام عرض كرد : وصيت لقمان بپسرش چه بود ؟ فرمود در آن وصيت مطالب شگفتى بود و شگفتتر از همه اين بود كه بپسرش گفت : از خداى عز و جل چنان بترس كه اگر نيكى جن و انس را بياورى ترا عذاب كند ، و به خدا چنان اميدوار باش كه اگر گناه جن و انس را بياورى به تو ترحم كند .\r\n","description":"","footnote":"","page_name":" 109 ","page_number":109},
  {"content":"\r\nسپس امام صادق عليه السّلام فرمود : پدرم ميفرمود : هيچ بنده مؤمنى نيست ، جز آنكه در دلش دو نور است : نور خوف و نور رجاء كه اگر اين وزن شود از آن بيش نباشد و اگر آن وزن شود ، از اين بيش نباشد .\r\n2 - اسحاق بن عمار گويد : امام صادق عليه السّلام فرمود : اى اسحاق ! چنان از خدا بترس كه گويا ترا ميبيند ، و اگر تو او را نبينى ، او ترا ميبيند ، و اگر معتقد باشى او ترا نمىبيند ، كافر شوى و اگر بدانى او ترا ميبيند و سپس نافرمانى او آشكار كنى [ با گناهكارى بمبارزه او روى 
  ] او را پست ترين بينندگان خود دانسته ئى ( زيرا هيچ بندئى در برابر چشم آقاى خويش چنين نافرمانى نكند ) .\r\n3 - امام صادق عليه السّلام ميفرمود : هر كه از خدا بترسد ، خدا همه چيز را از او بترساند و هر كه از خدا نترسد ، خدا او را از همه چيز بترساند .\r\n4 - و فرمود : هر كه خدا را شناخت ، از او بترسد و هر كه از خدا بترسد دل از دنيا بركند .\r\n5 - يكى از اصحاب گويد : به امام صادق عليه السّلام عرضكردم : مردمى هستند كه گناه ميكنند و ميگويند ما اميدواريم ( برحمت خدا ) و همواره چنينند تا مرگشان فرا ميرسد ( يعنى توبه هم نميكنند ) فرمود :\r\nاينها مردمى باشند كه در ميان آرزوها ميلولند ، دروغ گويند ، اينها اميدوار نيستند ، هر كه به چيزى اميدوار باشد آن را طلب كند ، و هر كه از چيزى بترسد از آن بگريزد ( اينها ميگويند : به خدا اميدوار و\r\n","description":"","footnote":"","page_name":" 110 ","page_number":110},
  {"content":"\r\nاز عذابش ميترسيم ، ولى به خدا پشت كرده و بموجبات عذابش كه گناهانست رو مىآورند ) .\r\n6 - مردى گويد به امام صادق عليه السّلام عرضكردم : گروهى از دوستان شما مرتكب گناهان ميشوند و ميگويند - ما اميدواريم ، فرمود : دروغ گويند . دوست ما نيستند ، آنها مردمى باشند كه آرزوها ايشان را به اين سو و آن سو برد ، هر كه به چيزى اميدوار باشد ، در راه رسيدن به آن كار كند ، و هر كه از چيزى ترسد از آن بگريزد .\r\n7 - امام صادق عليه السّلام فرمود : همانا قسمتى از عبادت ترس از خداى عز و جل است ، خدا ميفرمايد « تنها بندگان دانشمند خدا از او ميترسند ، 28 سوره 35 » و نيز خداى - جل ثناؤه - فرمايد : « از مردم نترسيد و از من بترسيد ، 44 سورهء 5 » و باز خداى تبارك و تعالى - فرمايد : « هر كه از خدا پروا كند ، برايش راه نجاتى مقرر دارد ، 2 سوره 65 » و امام صادق عليه السّلام فرمود : حب جاه و شهرت در دل ترسان و بيمناك نباشد ( پس كسى كه از خدا ترسد ، حب رياست و شهرت ندارد ) .\r\n\r\n8 - على بن الحسين صلوات الله عليهما فرمود : مردى با خانواده اش مسافرت دريا كرد ، كشتى آنها شكست و از كسانى كه در كشتى بودند ، جز زن آن مرد نجات نيافت ، او بر تخته پاره ئى از الواح كشتى نشست تا بيكى از جزيره هاى آن دريا پناهنده شد ، در آن جزيره مردى راهزن بود كه همه پرده هاى\r\n","description":"","footnote":"","page_name":" 111 ","page_number":111},
  {"content":"\r\nحرمت خدا را دريده بود ، ( 1 ) ناگاه ديد آن زن بالاى سرش ايستاده است ، سر بسوى او بلند كرد و گفت :\r\nتو انسانى يا جنى ؟ گفت : انسانم ، بىآنكه با او سخنى گويد ، با او چنان نشست كه مرد با همسرش مينشيند ، چون آماده نزديكى با او شد ، زن لرزان و پريشان گشت ، به او گفت : چرا پريشان گشتى ؟\r\nزن گفت : از اين ميترسم - و با دست اشاره به آسمان كرد - مرد گفت : مگر چنين كارى كرده ئى ؟ ( زنا داده ئى ؟ ) زن گفت : نه ، بعزت خدا سوگند . مرد گفت : تو از خدا چنين ميترسى ، در صورتى كه چنين كارى نكرده ئى و من ترا مجبور ميكنم ، به خدا كه من بپريشانى و ترس از تو سزاوارترم ، سپس كارى نكرده برخاست و بسوى خانواده اش رفت و همواره بفكر توبه و بازگشت بود .\r\nروزى در اثناء راه براهبى برخورد و آفتاب داغ بر سر آنها ميتابيد ، راهب بجوان گفت : دعا كن تا خدا ابرى بر سر ما آرد كه آفتاب ما را ميسوزاند ، جوان گفت : من براى خود نزد خدا كار نيكى نمىبينم تا جرأت كنم . چيزى از او بخواهم . راهب گفت : پس من دعا ميكنم و تو آمين بگو . گفت : آرى خوبست ، راهب دعا ميكرد و جوان آمين ميگفت به زودى ابرى بر سر آنها سايه انداخت . هر دو پاره ئى از روز را زيرش راه رفتند تا سر دو راهى رسيدند جوان از يك راه و راهب از راه ديگر رفت ، و ابر همراه جوان شد .\r\nراهب گفت : تو بهتر از منى . دعا بخاطر تو مستجاب شد نه بخاطر من ، گزارش خود را به من بگو ، جوان داستان آن زن را بيان كرد . راهب گفت چون ترس از خدا ترا گرفت ، گناهان گذشته ات\r\n","description":"","footnote":"","page_name":" 112 ","page_number":112},
  {"content":"\r\nآمرزيده شد ، ( 1 ) اكنون مواظب باش كه در آينده چگونه باشى .\r\n9 - امام صادق عليه السّلام ميفرمود : آنچه از خطبه هاى پيغمبر حفظ شده اينست كه فرمود : اى مردم شما نشانه هائى داريد ( از قرآن و سنت و عقل ) به نشانه هاى خود رسيد ، و شما را پايانى است ( و آن كمال استعداد و قابليت شما و رسيدن ببهشت و رضوان خداست ) بپايان خود برسيد ، همانا مؤمن در ميان دو ترس كار مىكند : ميان زمانى كه از عمرش گذشته ، و نميداند خدا با او چه مىكند ( آمرزيده است يا معاقب ) و ميان زمانى كه از عمرش باقى مانده و نميداند ، خدا در باره او چه حكم مىكند ( كى ميميرد و چه پيش آمدى برايش مىكند ) .\r\nپس بنده مؤمن بايد از خود براى خود ( يعنى بايد خود را در طاعت و عبادت به زحمت اندازد تا سودش در آخرت عايد خود او گردد ) و از دنيا براى آخرت خود كسب كند و در جوانيش پيش از سالخوردگى و در زندگيش پيش از مرگ . سوگند به آن كه جان محمد در دست اوست . كه پس از گذشت از دنيا عذر خواهى و توبه ممكن نيست و بعد از دنيا خانه ئى جز بهشت و دوزخ نباشد .\r\n10 - امام صادق عليه السّلام در باره قول خداى عز و جل : « و براى آنكه از مقام پروردگارش ترسد دو بهشت است ، 46 سوره 55 » فرمود : كسى كه بداند خدا او را مىبيند و آنچه گويد ميشنود و هر كار نيك و بدى كه كند ميداند ، و همين دانستن او را از كارهاى زشت باز دارد ، كسى است كه از مقام پروردگارش ترسيده و ضمير خويش از هوس باز داشته است .\r\n11 - امام صادق عليه السّلام ميفرمود : مؤمن مؤمن نباشد تا آنكه ترسان و اميدوار باشد ، و ترسان و\r\n","description":"","footnote":"","page_name":" 113 ","page_number":113},
  {"content":"\r\nاميدوار نباشد تا براى آنچه ميترسد و اميدوار است عمل كند .\r\n12 - امام صادق عليه السّلام فرمود : مؤمن ميان دو ترس قرار دارد : 1 - گناهى كه انجام داده و نميداند خدا در باره او چه مىكند 2 - عمرى كه باقى مانده و نميداند چه مهالكى ( گناهانى كه مايه هلاك او است ) مرتكب مىشود ، پس هر صبح ( و هر دم ) ترسانست و جز ترس اصلاحش نكند . ( زيرا ترس موجب شود كه از گناهان گذشته توبه كند و در آينده بيشتر بطاعت و عبادت پردازد ) .\r\n13 - امام صادق عليه السّلام فرمود : پدرم ميفرمود : هيچ بنده مؤمنى نيست ، جز آنكه در دلش دو نور است : نور ترس و نور اميد ، اگر اين وزن شود از آن افزون نباشد و اگر آن وزن شود از اين افزون نباشد .\r\n\r\nحسن ظن بخداى عز و جل\r\nشرح - حسن ظن بمعنى خوشبينى و گمان نيك است در برابر سوء ظن كه بمعنى بد بينى و بدگمانى است ، خداوند متعال براى تحريك نور اميد در دل بندگان به آنها تذكر ميدهد كه به من حسن ظن داشته باشيد يعنى چون توبه و استغفار ميكنيد ، دعا و مسألت مينمائيد ، بر من توكل و اعتماد ميكنيد ، بدانيد كه چون مقرون بشرائط باشد ، حاجت شما اجابت شود و اگر مأيوس و بدگمان باشيد ، گناه كبيره ئى مرتكب شده‌ايد ، زيرا در صحت علم وجود و حكمت خدا خدشه كرده‌ايد .\r\n\r\n1 - رسول خدا صلى الله عليه و آله فرمود : خداى تبارك و تعالى فرمايد : آنها كه براى ثواب من\r\n","description":"","footnote":"","page_name":" 114 ","page_number":114},
  {"content":"\r\nعملى ميكنند ، نبايد باعمالى كه انجام ميدهند تكيه كنند ، زيرا ايشان اگر در تمام عمر خويش كوشش كنند و در راه عبادتم خود را به زحمت اندازند ، باز مقصر باشند و در عبادت خود بكنه بندگيم نرسند نسبت به آنچه از من طلب ميكنند ، كه كرامت و نعمت در بهشت و رفعت بدرجات عالى در جوارم باشد ، ولى تنها برحمتم بايد اعتماد كنند و بفضلم اميدوار باشند و بحسن ظن به من اطمينان كنند . آنگاه است كه رحمتم ايشان را دريابد و رضوانم به آنها برسد ، و آمرزشم بر آنها لباس گذشت پوشاند ، زيرا من خداى رحمان و رحيمم و بدين ناميده شده‌ام .\r\n2 - امام باقر عليه السّلام فرمود : در كتاب على عليه السّلام ديديم كه رسول خدا صلى الله عليه و آله بالاى منبر خويش فرموده : سوگند بخدائى كه جز او شايسته پرستشى نيست ، به هيچ مؤمنى هرگز خير دنيا و آخرت داده نشد ، جز بسبب خوشبينيش به خدا واميداريش به او و حسن خلقش و باز ايستادن از غيبت مؤمنين و بخدائى كه جز او شايان پرستشى نيست ، خدا هيچ مؤمنى را بعد از توبه و استغفار عذاب نكند ، مگر بسبب بدگمانيش به خدا و كوتاهى كردن نسبت باميدوارى به او و بدخلقيش و غيبت نمودنش مؤمنين را ، و بخدائى كه جز او شايان پرستشى نيست ، گمان هيچ بنده ئى نسبت به خدا نيكو نشود ، جز اينكه خدا همراه گمان بنده مؤمن خود باشد ( هر گونه به او گمان برد ، خدا با او رفتار كند ) زيرا خدا كريم است و همه خيرات بدست اوست ، او حيا مىكند از اينكه بنده مؤمنش به دو گمان نيك برد و او خلاف گمان و اميد بنده رفتار كند ، پس به خدا خوشبين باشيد و بسويش رغبت كنيد .\r\n","description":"","footnote":"","page_name":" 115 ","page_number":115},
  {"content":"\r\n3 - امام رضا عليه السّلام فرمود : به خدا خوش گمان باشيد . زيرا خداى عز و جل ميفرمايد : من نزد گمان بنده مؤمن خويشم ، اگر گمان او خوبست ، رفتار من خوب و اگر بد است ، رفتار من هم بد باشد .\r\n4 - سفيان بن عيينه گويد : شنيدم امام صادق عليه السّلام فرمود : حسن ظن به خدا اينست كه : به غير خدا اميدوار نباشى و جز از گناهت نترسى .\r\n\r\nاعتراف بتقصير\r\n1 - موسى بن جعفر عليه السّلام بيكى از فرزندانش فرمود : پسر جانم ؟ همواره كوشش كن ، مبادا خودت را در عبادت و طاعت خداى عز و جل بىتقصير دانى ، زيرا خدا چنان كه شايسته است ، پرستش نشود ،\r\n2 - جابر گويد : امام باقر عليه السّلام به من فرمود : اى جابر ! خدا ترا از كاستى و تقصير بيرون نبراد .\r\nشرح - يكى از علماء كوفه گويد : يعنى خدا توفيقت دهد كه هميشه عبادتت را ناقص و خود را مقصر دانى .\r\n3 - حضرت ابو الحسن عليه السّلام فرمود : مردى در بنى اسرائيل چهل سال عبادت خدا كرد و سپس قربانى\r\n","description":"","footnote":"","page_name":" 116 ","page_number":116},
  {"content":"\r\nنمود و از او پذيرفته نشد ، با خود گفت : اين وضع از خودت پيش آمد و غير از تو گناهكار نيست .\r\nامام فرمود : خداى تبارك و تعالى به او وحى نمود كه : نكوهشى كه از خود كردى از عبادت چهل سالت بهتر بود .\r\n4 - فضل بن يونس گويد : حضرت ابو الحسن عليه السّلام فرمود : بسيار بگو : بار خدايا مرا از عاريه داران ايمان قرار مده و از تقصير بيرون مبر .\r\nعرضكردم : معنى عاريه داران را ميدانم كه مردى دين را بطور عاريه ميگيرد و سپس از آن خارج مىشود ( چون دينش مستقر و ثابت نبوده ، پس از اندكى كافر و بيدين شود ) معنى « مرا از تقصير بيرون مبر » چيست ؟ فرمود : هر عملى كه به مقصد خداى عز و جل ميكنى ، خود را در آن مقصرشناس ، زيرا مردم همگى در اعمال خويش ميان خود و خدا مقصرند ، جز آنكه را خداى عز و جل نگهدارى كند . ( كه انبياء و ائمه باشند ، زيرا ايشان در شرايط عبادت به اندازه امكان كوتاهى نكنند ، اگر چه براى اظهار عجز و نقصان خود را مقصر دانند ) .\r\n\r\nطاعت و تقوى\r\n1 - امام باقر عليه السّلام فرمود : هر مذهبى شما را براهى نبرد ، به خدا كه شيعه ما نيست ، جز آنكه خداى عز و جل را اطاعت كند .\r\nشرح - در زمان امام باقر عليه السّلام ، بدعتگزاران و دينسازان گمراه ، عقايد و افكار باطلى در\r\n","description":"","footnote":"","page_name":" 117 ","page_number":117},
  {"content":"\r\nميان مسلمين انتشار ميدادند ، كه نمونه ئى از آنها در اين زمان هم در ميان عوام مسلمين ديده مىشود ، مانند عقيده باينكه تنها قبول تشيع يا محبت امير المؤمنين عليه السّلام يا اميدوارى به خدا يا گريه براى امام حسين عليه السّلام بدون هيچ طاعت و عبادت ديگر موجب سعادت و نجاتست ، امام باقر عليه السّلام با يك جمله كوتاه ، تمام رشته هاى اوهام و خرافات ايشان را بر باد داده ، شيعيان خود را بيدار و هوشيار مىكند و شاهراه حقيقت را پيش پاى آنها ميگذارد و ميفرمايد : افكار و عقايد باطل ، شما را منحرف نسازد ، بدانيد يگانه راه سعادت و نجات اطاعت خداست و بس و بقيه احاديث اين باب نيز شاهد اين مدعاست .\r\n2 - امام باقر عليه السّلام فرمود : رسول خدا صلى الله عليه و آله در حجة الوداع سخنرانى كرد و فرمود : اى مردم ! به خدا چيزى نبود كه شما را بدوزخ نزديك و از دوزخ دور كند ، جز آنكه بدان دستورتان دادم ، و چيزى نبود كه شما را ببهشت نزديك و از بهشت دور كند ، جز آنكه از آن نهيتان كردم .\r\nهمانا جبرئيل در دلم افكند كه هيچ كس نميرد تا روزيش را كامل گيرد ، از خدا بپرهيزيد و در طلب روزى آرام باشيد ( حريص نباشيد و خود را به زحمت نيفكنيد ) و دير رسيدن روزى شما را وادار نكند كه آن را از راه حرام جوئيد ، زيرا آنچه نزد خداست جز بوسيله اطاعتش بدست نيايد ،\r\n3 - جابر گويد : امام باقر عليه السّلام به من فرمود : اى جابر ! آيا كسى كه ادعاء تشيع مىكند ، او را بس است كه از محبت ما خانواده دم زند ؟ به خدا شيعه ما نيست ، جز آنكه از خدا پروا كند و او را اطاعت نمايد ، اى جابر ! ايشان شناخته نشوند ، جز با فروتنى و خشوع و امانت و بسيارى ياد خدا\r\n","description":"","footnote":"","page_name":" 118 ","page_number":118},
  {"content":"\r\nو روزه و نماز و نيكى به پدر و مادر و مراعات همسايگان فقير و مستمند و قرضداران و يتيمان و راستى گفتار و تلاوت قرآن و بازداشتن زبان از مردم ، جز از نيكى آنها ، و آنها امانت نگهدار فاميل خويش باشند .\r\nجابر گويد عرضكردم : يا ابن رسول الله ! ما امروز كسى را داراى اين صفات نميشناسيم ، فرمود : اى جابر ! براههاى مختلف مرو ، آيا براى مرد كافى است كه بگويد ، من على را دوست دارم و از او پيروى ميكنم ، و با وجود اين فعاليت دينى نكند ؟ ! پس اگر بگويد : من رسول خدا صلى الله عليه و آله را دوست دارم - رسول خدا صلى الله عليه و آله كه بهتر از على عليه السّلام است - سپس از رفتار او پيروى نكند و بسنتش عمل ننمايد ، محبتش بپيغمبر به او هيچ سودى ندهد ، پس از خدا پروا كنيد و براى آنچه نزد خداست عمل كنيد ، خدا با هيچكس خويشى ندارد ، دوست ترين بندگان خداى عز و جل [ و گراميترينشان نزد او 
  ] با تقواترين و مطيع ترين آنهاست .\r\nاى جابر ! به خدا جز با اطاعت بخداى تبارك و تعالى تقرب نميتوان جست . و همراه ما برات آزادى از دوزخ نيست و هيچ كس بر خدا حجت ندارد ، هر كه مطيع خدا باشد دوست ما و هر كه نافرمانى خدا كند دشمن ماست ، ولايت ما جز با عمل كردن بورع بدست نيايد .\r\n4 - امام صادق عليه السّلام فرمود : چون روز قيامت شود ، دسته ئى از مردم برخيزند و بيايند و در بهشت را بكوبند ، به آنها گويند : شما كيستيد ؟ گويند : ما اهل صبريم ، به آنها گويند : بر چه صبر كرديد ؟ گويند :\r\nبر اطاعت خدا و از نافرمانى او صبر كرديم ، خداى عز و جل فرمايد : راست گويند : ايشان را ببهشت در آوريد و\r\n","description":"","footnote":"","page_name":" 119 ","page_number":119},
  {"content":"\r\nهمين است قول خداى عز و جل : « همانا صابران اجر خود را بدون حساب بدست آورند ، 10 سوره 39 » .\r\n\r\n5 - امام باقر عليه السّلام فرمود : امير المؤمنين صلوات الله عليه ميفرمود : علمى كه با تقوى همراه باشد كم نيست ، چگونه عمل پذيرفته كم است ؟ ( با آنكه خداى تعالى فرمايد : * ( إِنَّما يَتَقَبَّلُ الله مِنَ الْمُتَّقِينَ ) * يعنى خدا فقط عمل مردم با تقوا را ميپذيرد ) .\r\n6 - امام باقر عليه السّلام فرمود : اى گروه شيعه - شيعه آل محمد ! شما تكيه گاه ميانه باشيد ( يعنى روشى داشته باشيد خارج از حد افراط و تفريط تا ديگران بشما تكيه كنند ) و آنكه غلو كرده ( و از حد وسط خارج شده ) بسوى شما برگردد و آنكه عقب مانده خود را بشما رساند .\r\nمردى از انصار بنام سعد عرضكرد : قربانت ، غلوّكننده كدامست ؟ فرمود : مردمى كه در باره ما گويند آنچه در باره خود نگوئيم ، اينها از ما نيستند و ما از آنها نباشيم .\r\nگفت : عقب مانده كدامست ؟ فرمود : كسى كه طالب خير ( دين حق يا عمل صالح ) است : خير به او ميرسد ( زيرا عاقبت جوينده يابنده بود ) و به همان مقدار نيتش پاداش دارد .\r\nسپس رو بما كرد و فرمود : به خدا ما از جانب خدا براتى نداريم ، و ميان ما و خدا قرابتى نيست و بر خدا حجتى نداريم و جز با اطاعت بسوى خدا تقرب نجوئيم ، پس هر كس از شما كه مطيع خدا باشد دوستى ما سودش دهد و هر كس از شما نافرمانى خدا كند دوستى ما سودش ندهد ، واى بر شما ! مبادا فريفته شويد . واى بر شما مبادا فريفته شويد .\r\n","description":"","footnote":"","page_name":" 120 ","page_number":120},
  {"content":"\r\n7 - مفضل بن عمر گويد : خدمت امام صادق عليه السّلام بودم كه موضوع اعمال مطرح شد ، من گفتم : عمل من چه اندازه كم و ضعيف است ؟ ! حضرت فرمود : خاموش باش ، از خدا آمرزش بخواه ، آنگاه فرمود : عمل كم با تقوى بهتر از عمل بسيار بىتقوى است .\r\nعرضكردم : چگونه عمل بسيار ، بىتقوى مىباشد ؟ فرمود : آرى مانند مرديكه از غذاى خود بمردم ميخوراند و با همسايگانش مهربانى مىكند و در خانه اش باز است ، ولى چون دردى از حرام بنظرش رسد بدان درآيد ، اينست عمل بدون تقوى ، و ديگرى هست كه اينها را ندارد ، ولى چون در حرامى بنظرش رسد ، بدان وارد نشود .\r\n8 - يعقوب بن شعيب گويد : شنيدم امام صادق عليه السّلام ميفرمود : خداى عز و جل بنده اى را از خوارى گناه بعزت تقوى نبرد ، جز آنكه بىنيازش كند ، بدون مال و عزيزش كند بدون فاميل و مأنوسش كند بدون آدمى زاد ( يعنى با خود مأنوسش سازد ) .\r\n\r\nباب ورع\r\n1 - عمرو بن سعيد گويد : به امام صادق عليه السّلام عرضكردم : من جز چند سال يك بار شما را ملاقات نكنم ، به من چيزى بفرما كه آن را داشته باشم ، فرمود : ترا سفارش ميكنم بتقواى خدا و ورع و كوشش و بدان كه كوششى كه در آن ورع نباشد سود ندهد .\r\n","description":"","footnote":"","page_name":" 121 ","page_number":121},
  {"content":"\r\nشرح - تقوى ترك محرمات است و ورع ترك شبهات و اجتهاد « كوشش » سعى در طاعات و عبادات .\r\n2 - امام صادق عليه السّلام ميفرمود : تقواى خدا پيشه كنيد و دين خود را با ورع نگهداريد .\r\n3 - يزيد بن خليفه گويد : امام صادق عليه السّلام ما را موعظه فرمود و دستور داد و امر بزهد نمود سپس فرمود : بر شما باد بورع ، زيرا بدان چه نزد خدا هست جز با ورع نتوان رسيد .\r\n4 - امام صادق عليه السّلام فرمود : كوشش بدون ورع سود نبخشد .\r\n5 - امام باقر عليه السّلام فرمود : سخت ترين عبادت ورع است .\r\n6 - ابو الصباح كنانى به امام صادق عليه السّلام عرضكرد : در باره شما از مردم چه ها ببينيم ( چه زخم زبانها بشنويم ؟ ) امام فرمود : مگر در باره من از مردم چه ميبينى ؟ گفت : هر گاه ميان من و مردى سخنى در ميگيرد ؟ به من ميگويد : جعفرى خبيث ، فرمود : شما را به من سرزنش ميكنند ؟ ابو الصباح گفت :\r\nآرى ، فرمود : به خدا كسانى كه از شما پيروى جعفر ميكنند ، چه اندازه كمند ! ! تنها أصحاب من كسى است كه ورعش شديد باشد و براى خالقش عمل كند و ثواب او را اميدوار باشد . اينها اصحاب منند .\r\n7 - امام باقر عليه السّلام فرمود : خداى عز و جل فرمايد : از آنچه بر تو حرام شده اجتناب كن تا\r\n","description":"","footnote":"","page_name":" 122 ","page_number":122},
  {"content":"\r\nباورعترين مردم باشى .\r\n8 - حفص بن غياث گويد : از امام صادق عليه السّلام پرسيدم ، مرد با ورع كيست ؟ فرمود : آنكه از حرامهاى خداى عز و جل دورى گزيند .\r\n9 - ابو اسامه گويد : شنيدم امام صادق عليه السّلام ميفرمود : بر تو باد به تقواى خدا و ورع و كوشش و راستى گفتار و اداء امانت و حسن خلق و نيكى با همسايه . و مردم را با غير زبان بمذهب خود دعوت كنيد ( يعنى رفتار شما شيعيان بايد طورى باشد كه مخالفينتان بگرويدن مذهب شما مايل شوند ) و زينت ما باشيد و ننگ ما نباشيد .\r\nو بر شما باد به طول دادن ركوع و سجود ، زيرا چون يكى از شما ركوع و سجود را طول دهد ، شيطان از پشت سرش بانگ زند و بگويد : اى واى ، كه اين اطاعت كرد و من نافرمانى و اين سجده كرد و من سرپيچى ( هنگامى كه به سجده در برابر آدم مأمور گشتم ) .\r\n10 - ابو زيد گويد . خدمت امام صادق عليه السّلام بودم كه عيسى بن عبد الله قمى وارد شد ، حضرت به او خوشامد گفت : و نزديك خودش نشانيد ، سپس فرمود : اى عيسى بن عبد الله ! از ما نيست و شرافتى ندارد - كسى كه در شهرى باشد كه 100 هزار تن و بيشتر در آن باشند ، و در آن شهر شخصى پارساتر از او بوده باشد .\r\n","description":"","footnote":"","page_name":" 123 ","page_number":123},
  {"content":"\r\n\r\n11 - عمرو بن سعيد بن هلال گويد : به امام صادق عليه السّلام عرضكردم : مرا سفارشى كن . فرمود :\r\nترا سفارش ميكنم بتقواى خدا و ورع و كوشش ، و بدان كه كوشش بدون ورع سود نبخشد .\r\n12 - ابو الصباح كنانى گويد ، امام باقر عليه السّلام فرمود : ما را با ورع يارى كنيد ، زيرا هر كس از شما خداى عز و جل را با ورع ملاقات كند ، براى او نزد خدا گشايشى باشد و خداى عز و جل ميفرمايد : « آنها كه خدا و رسولش را « 1 » اطاعت كنند ، همدم پيغمبران و صديقان و شهيدان و نيكانى باشند كه خدا نعمتشان داده ، و چه خوب رفيقانى هستند : 69 سوره 4 » و پيغمبر از ماست و صديق از ماست و نيكان از ما هستند .\r\n13 - امام صادق عليه السّلام فرمود : ما شخصى را مؤمن ندانيم تا آنكه از همه امر ما پيروى كند و خواهان آن باشد ، همانا ورع از جمله پيروى امر ما و خواستن آنست ، پس خود را به آن زينت دهيد . خدا شما را بيامرزد و بوسيله ورع بر دشمنان ما غلبه كنيد [ آنها را در تنگنا گذاريد 
  ] خدا بشما رفعت بخشد .\r\n14 - امام صادق عليه السّلام فرمود : با غير زبان خويش مردم را ( بكيش و مذهب خود ) دعوت كنيد ، مردم بايد ورع و كوشش و نماز و خير شما را ببينند ، اينها خود دعوتكننده باشند .\r\n15 - موسى بن جعفر عليه السّلام فرمود : من از پدرم بسيار ميشنيدم كه ميفرمود از شيعيان ما نيست كسى\r\n\r\n","description":"","footnote":"\r\n« 1 » آيه شريفه در قرآن كريم بجاى رسوله كلمه الرسول دارد ، و گويا نقل بمعنى شده است .\r\n","page_name":" 124 ","page_number":124},
  {"content":"\r\nكه ( در پارسائى و ورع بدرجى شهرت نيابد كه ) زنان پرده نشين در ميان پرده خويش از ورع او سخن گويند و از دوستان ما نباشد كسى كه در شهرى باشد كه ده هزار مرد در آن باشند و پارساتر از او ميان آنها خدا خلق كرده باشد [ مخلوقى پارساتر از او براى خدا باشد 
  ] .\r\n\r\nباب عفت\r\n.\r\n\r\nتوضيح - عفت بمعنى خوددارى از غلبه مطلق شهوت است ، ولى در اخبار و روايات غالبا در خصوص خوددارى از شهوت شكم و فرج به كار رفته است كه در فارسى از آن به پاكدامنى تعبير مىشود .\r\n1 - امام باقر عليه السّلام فرمود : خدا به چيزى بهتر از عفت شكم و فرج عبادت نشده است .\r\n2 - و فرمود : بهترين عبادت عفت شكم و فرج است .\r\n3 - امام صادق عليه السّلام فرمايد : امير المؤمنين صلوات الله عليه ميفرمود : بهترين عبادت عفت است .\r\n4 - مردى به امام باقر عليه السّلام عرضكرد : من عملم ضعيف و روزه‌ام اندك است ، ولى اميدوارم جز حلال نخورم ، امام فرمود : چه كوششى از عفت شكم و فرج بهتر است .\r\n","description":"","footnote":"","page_name":" 125 ","page_number":125},
  {"content":"\r\n\r\n5 - رسول خدا صلى الله عليه و آله فرمود : بيشتر چيزى كه امتم را بدوزخ در آرد ، دو ميان خالى است ، يعنى شكم و فرج .\r\n6 - رسول خدا صلى الله عليه و آله فرمود : پس از خود بر امتم از سه چيز ميترسم : گمراهى بعد از معرفت و فتنه هاى گمراه كننده و شهوت شكم و فرج .\r\n7 - ميمون قداح گويد : شنيدم امام باقر عليه السلام ميفرمود : هيچ عبادتى بهتر از عفت شكم و فرج نيست .\r\n8 - امام باقر عليه السّلام فرمود : هيچ عبادتى نزد خدا بهتر از عفت شكم و فرج نيست .\r\n\r\nاجتناب از محرمات\r\n1 - امام صادق عليه السّلام در باره قول خداى عز و جل « و براى آنكه از مقام بپروردگارش ترسد دو بهشت است ، 46 سوره 55 » فرمود : هر كه بداند خداى عز و جل او را ميبيند و هر چه ميگويد و مىكند از خير و شر ميشنود ( و آگاهست ) و همين دانش او را از كارهاى زشت باز دارد ، كسى است كه از مقام پروردگارش ترسيده و خود را از هوس باز داشته است .\r\n2 - امام باقر عليه السّلام فرمود : هر چشمى روز قيامت گريانست ، جز سه چشم : چشمى كه در راه خدا شب\r\n","description":"","footnote":"","page_name":" 126 ","page_number":126},
  {"content":"\r\nرا بيدار باشد و چشمى كه از ترس خدا گريان شود و چشمى كه از محرمات خدا بسته شود .\r\n3 - امام صادق عليه السّلام فرمود : در ضمن آنچه خداى عز و جل با موسى عليه السّلام مناجات فرمود ، اين بود كه : اى موسى ! تقرب جويندگان به من به چيزى مانند پرهيز از محرماتم تقرب نجسته‌اند . همانا من اقامت در بهشتهاى جاودان را به آنها اجازه دهم و ديگرى را با آنها شريك نسازم ( يعنى بهشتهاى عدن مختص پرهيزگاران از محرماتست ) .\r\n4 - امام صادق عليه السّلام فرمود ، سختتر چيزى كه خدا بر خلقش واجب ساخته ، ذكر بسيار خداست ، مقصودم گفتن * ( سبحان الله و الحمد الله و لا إله الا الله و الله اكبر ) * نيست ، اگر چه اين هم از جمله ذكر است ، بلكه مقصود ياد آوردن خداست در آنچه حلال و حرام فرموده كه اگر طاعت خداست عمل كند و اگر مصيبت است ترك نمايد .\r\n\r\n5 - سليمان بن خالد گويد : از امام صادق عليه السّلام اين قول خداى عز و جل را پرسيدم : « و بكردارهائى كه انجام داده‌اند پردازيم و آنها را غبارى پراكنده كنيم ، 23 سوره 25 » فرمود : هان به خدا سوگند كردارهاى ايشان سفيدتر از پارچه هاى نازك مصرى بود ، ولى چون بحرامى برميخوردند ، از آن دست برنميداشتند .\r\nشرح - مفسرين قرآن ذيل آيه شريفه و شارحين اصول كافى ذيل اين حديث ، مطالبى مفصل راجع به احباط و تكفير و عقايد فرق اسلامى در آن باره ذكر نموده‌اند ، ولى خلاصه و عصاره آنها كه مناسب اين مختصر است ، اينست كه :\r\nمقصود از كردارهاى سفيدتر از آن پارچه ها ، مانند مهماننوازى و صله رحم و فريادرسى\r\n","description":"","footnote":"","page_name":" 127 ","page_number":127},
  {"content":"\r\nگرفتارانست كه همه آنها اعمالى است محبوب و مطلوب شارع و به همين جهت آنها را بسيار سفيد دانسته است و مقصود از غبار پراكنده ، ذرات ريز و كوچكى است كه در شعاع آفتاب از روزنه اتاق ديده مىشود و كنايه از اينست كه اين كردار و أعمال پسنديده و مطلوب بواسطه عدم پرهيز از حرام بىاثر و نتيجه ميگردد ، و اجر و ثوابى را كه خداى متعال در برابر اعمال وعده فرموده است ، بچنين شخصى عطا نميفرمايد .\r\n6 - امام صادق عليه السّلام از قول رسول خدا صلى الله عليه و آله فرمايد : هر كه گناهى را بواسطه ترس از خداى تبارك و تعالى ترك كند ، خدا او را در روز قيامت خوشنود گرداند .\r\n\r\nانجام واجبات\r\n.\r\n1 - على بن الحسين صلوات الله عليهما فرمود : هر كه بدان چه خدا بر او واجب ساخته عمل كند ، از جمله بهترين مردمست .\r\n2 - امام صادق عليه السّلام در باره قول خداى عز و جل : « صبر كنيد و با صبر غلبه جوئيد و مرزدارى كنيد ، آخر سوره 3 » فرمود : بر واجبات صبر كنيد ( يعنى واجباتى را كه انجامش كلفت و مشقت دارد تحمل كنيد ) .\r\n3 - امام صادق عليه السّلام در باره قول خداى عز و جل « صبر كنيد و با صبر غلبه جوئيد و مرزدارى كنيد » فرمود : صبر كنيد بر واجبات و با صبر غلبه جوئيد بر مصيبتها و دست بدامن ائمه عليهم السّلام باشيد ( زيرا حدود و ثغور اسلام و ايمان بوسيله ايشان از دستبرد بدعتگزاران و دين تراشان محفوظ ماند ) .\r\n","description":"","footnote":"","page_name":" 128 ","page_number":128},
  {"content":"\r\nو بر روايت ابى السفاتج در اين حديث زياد شده است : پس از خداى پروردگار خويش نسبت به آنچه بر شما واجب كرده پروا كنيد .\r\n4 - رسول خدا صلى الله عليه و آله فرمود : بواجبات خدا عمل كن تا پرهيزگارترين مردم باشى .\r\n5 - امام صادق عليه السّلام فرمود : خداى تبارك و تعالى فرمايد : بنده من با چيزى محبوبتر از انجام آنچه بر او واجب كرده‌ام ، بدوستى من نگرايد .\r\n\r\nاستوارى عمل و مداومت بر آن\r\n1 - امام صادق عليه السّلام فرمود : هر گاه مردى عملى انجام ميدهد ، تا يك سال ادامه دهد ، سپس اگر خواهد به عمل ديگرى منتقل شود ، زيرا شب قدرى كه آنچه خدا ميخواهد ( از خيرات و بركات ) در آنست در يك سال مىباشد .\r\n2 - امام باقر عليه السّلام فرمود : دوست ترين اعمال نزد خداى عز و جل عملى است كه بنده آن را ادامه دهد ، اگر چه اندك باشد ( يعنى اگر چه كوچك باشد يا از لحاظ شماره كم باشد ) .\r\n3 - امام باقر عليه السّلام فرمود : چيزى نزد خداى عز و جل دوستتر از عملى كه ادامه داشته باشد\r\n","description":"","footnote":"","page_name":" 129 ","page_number":129},
  {"content":"\r\nنيست ، اگر چه اندك باشد .\r\n4 - على بن الحسين صلوات الله عليهما ميفرمود : من دوست دارم كه عمل را ادامه دهم اگر چه كم باشد .\r\n5 - على بن الحسين صلوات الله عليهما ميفرمود : من دوست دارم كه بر پروردگارم وارد شوم ، در حالى كه عملم برابر باشد ( و هر روزش از روز پيش كمتر نباشد ) .\r\n6 - امام صادق عليه السّلام فرمود : مبادا عملى را بر خود واجب گردانى و تا 12 ماه از آن دست بردارى .\r\nشرح - مقصود اينست كه انجام عملى را پيش خود تصميمگيرى و بدان ملتزم شوى ، نه آنكه از راه نذر و عهد و يمين بر خود واجب گردانى ، زيرا شكستن و برهم زدن اين امور جايز نيست و هر يك كفاره مخصوصى دارد .\r\n\r\nباب عبادت\r\n.\r\n1 - امام صادق عليه السّلام فرمود : در تورات نوشته است : اى آدمى زاد ! تنها بعبادت من پرداز تا دلت را از بىنيازى پر كنم و نسبت بخواستت ترا بخودت وانگذارم ، و بر من است كه نياز را از تو بردارم و دلت را از ترس خود پركنم ، و اگر براى عبادتم خود را فارغ نسازى : دلت را از گرفتارى دنيا پركنم ، سپس در نياز را برويت نبندم و ترا با خواستت واگذارم .\r\n","description":"","footnote":"","page_name":" 130 ","page_number":130},
  {"content":"\r\n2 - امام صادق عليه السّلام فرمود : خداى تبارك و تعالى فرمايد : اى بندگان راستى پيشه من ! در دنيا از نعمت عبادتم برخوردار باشيد كه در آخرت از آن برخوردار خواهيد بود .\r\n3 - رسول خدا صلى الله عليه و آله فرمود : بهترين مردم كسى است كه عاشق عبادت شود ، با عبادت دست به گردن شود و آن را از دل دوست دارد و با تن خود انجام دهد و براى آن فارغ شود ( به كار ديگر دل مشغول ندارد ) چنين شخصى باك ندارد كه زندگى دنيايش به سختى گذارد يا به آسانى .\r\n4 - عيسى بن عبد الله به امام صادق عليه السّلام عرضكرد : قربانت ، عبادت چيست ؟ فرمود : نيت خوب داشتن بعبادت از راهى كه خدا از آن راه اطاعت شود ، همانا اى عيسى ! مؤمن نباشى تا آنكه ناسخ را از منسوخ تشخيص دهى ( تا بناسخ عمل كنى و منسوخ را كنار گذارى ) .\r\nعرضكردم : قربانت تشخيص دادن ناسخ از منسوخ چيست ؟ فرمود : مگر نه اينست كه با امامى هستى و با حس نيت باطاعتش تصميم ميگيرى ، سپس آن امام در ميگذرد و امام ديگر مىآيد و تو با حسن نيت باطاعت او تصميم ميگيرى ؟ عرضكردم : چرا ، فرمود : همين تشخيص ناسخ از منسوخست .\r\n5 - امام صادق عليه السّلام فرمود : عبادتكنندگان سه دسته‌اند : 1 - گروهى كه خداى عز و جل را از ترس عبادت كنند و اين عبادت بردگانست ، 2 - مردمى كه خداى تبارك و تعالى را بطمع ثواب\r\n","description":"","footnote":"","page_name":" 131 ","page_number":131},
  {"content":"\r\nعبادت كنند و اين عبادت مزدورانست ، 3 - دسته اى كه خداى عز و جل را براى دوستيش عبادت كنند و اين عبادت آزادگان و بهترين عبادتست .\r\n6 - رسول خدا صلى الله عليه و آله فرمود : چه زشت است فقر بعد از ثروتمندى و چه زشت است گناه بعد از خوارى و درويشى و زشتتر از آن كسى است كه عبادت خدا كند و سپس آن را واگذارد .\r\n\r\nشرح - زشتى فقر بعد از ثروتمندى يا از لحاظ اسراف و تبذير و بيكار ماندن و خرج كردنست و يا از لحاظ اينست كه انسان با وجود آنكه ثروت دارد و مدتى با دست با زندگى ميكرده است ، ناگاه طريق بخل و خست پيش گيرد و چون فقرا زندگى كند و يا مقصود زشتى در نظر اهل دنياست ، اگر چه نزد خدا پسنديده باشد و اما زشتى گناه بعد از خوارى و درويشى بمعنى گناه كردن در زمان پيرى و سستى و يا گناه كردن در زمان غنا و ثروت است ، پس از آنكه به فقر و درويشى مبتلى باشد .\r\n7 - على بن الحسين عليهما السّلام فرمود : كسى كه بدان چه خدا بر او واجب ساخته عمل كند عابدترين مردمست .\r\n\r\nنيت\r\n1 - على بن الحسين صلوات الله عليهما فرمود : عملى نباشد ، جز بوسيله نيت .\r\nشرح - مقصود از عمل عبادات و طاعات و مراد به نيت قصد تقرب بخدايتعالىست ، پس نماز و روزه و حج و امثال آن بدون قصد تقرب و رضاى حق تعالى صحيح نيست و هيچ اجر و پاداشى ندارد و نيز اعمالى كه بر انسان واجب نيست مانند صدقه دادن و تعليم و ارشاد زمانى موجب پاداش و ثواب گردد كه به نيت تقرب و رضاى خدا انجام گيرد .\r\n","description":"","footnote":"","page_name":" 132 ","page_number":132},
  {"content":"\r\n\r\n2 - رسول خدا صلى الله عليه و آله فرمود : نيت مؤمن بهتر از عمل اوست و نيت كافر بدتر از عملش باشد و هر كس طبق نيتش كار مىكند .\r\nشرح - مرحوم مجلسى در توجيه و تفسير اين روايت 12 قول از دانشمندان حديث نقل مىكند ، و سپس تحقيقى لطيف و تفصيلى عميق از خود بيان ميفرمايد كه بواسطه اهميت مقام و از نظر اينكه نيت ركن و پايه همه اعمالست مختصرى از بياناتش را در اينجا ذكر ميكنيم :\r\nتصحيح نيت از مشكلترين اعمال انسانست ، زيرا نيت تابع حالت نفسانى است و قبول و رد و درجات كمالش مربوط به همان حالت نفسانى مىباشد و تصحيح نيت جز با بيرون ساختن محبت دنيا بوسيله رياضات شاقه و تفكرات صحيحه ممكن نگردد ، زيرا دل سلطان و فرمانرواى بدن است و همه اعضاء و جوارح محكوم فرمان او ميباشند و در يك دل دو محبت متناقض جمع نشود ، چنانچه خداى تعالى فرمايد : * ( ما جَعَلَ الله لِرَجُلٍ مِنْ قَلْبَيْنِ فِي جَوْفِه ) * « خدا در اندرون هيچ كس دو دل قرار نداده » و چون دنيا و آخرت دو مطلوب مخالف و متناقض يك ديگرند ، محبت آن دو در يك دل جمع نشود ، از اين رو كسى كه محبت دنيا در دلش جايگزين شده و آخرت را فراموش كرده است ، هميشه فكر و خيال و اعضاء و جوارحش متوجه دنياست و هر عملى كه انجام ميدهد نتيجه غائى و مقصود حقيقيش دنياست ، اگر چه بدروغ دم از خدا و آخرت زند از اين رو در عبادات و طاعاتش هم اعمالى را انتخاب مىكند كه بدانها وعده بسيارى مال داده شده و بطاعاتى كه موجب تقرب و محبت خداست اعتنائى ندارد .\r\nو نيز كسى كه حب جاه و شهرت بر دلش مستولى گشته ، در همه اعمال و رفتارش از آن منظور و هدف پيروى مىكند ، و همچنين است اغراض دنيوى ديگر كه عمل بنده خالص نگردد تا زمانى كه تمام اين اغراض فاسد كه موجب دورى از حقتعالى است از دل بيرون رود ، بنا بر اين درجات و مراتب نيت در مردم متعدد و بلكه بيشمار است و بلكه هر انسانى در حالات مختلف و متفاوت نيتهاى مختلف و متفاوت دارد كه برخى از آنها موجب فساد و بطلان عمل و بعضى موجب صحت و درستى آن و پاره ئى موجب كمال و ترقى آنست .\r\nآنچه موجب فساد و بطلان عمل است رياى خالص است كه علاوه بر اينكه عبادت را از ثواب ساقط مىكند موجب كيفر و عقاب هم ميگردد ، و اما هر گاه قصد ريا و ضميمه تابع باشد و يا غير از ريا ضمائم ديگرى در نيتش باشد ، مانند قصد نظافت و سرد شدن در وضو و غسل تفصيلى دارد ( كه حكمش در رسائل فقها موجود است ) .\r\nو اما ضميمه نمودن بعضى از مطالب مباحه دنيوى مانند وسعت رزق و طول عمر را جماعتى مبطل دانسته‌اند ، ولى گفتار آنها خالى از اشكال نيست ، زيرا گزاردن نماز حاجت و نماز استخاره و تلاوت قرآن و اذكار و دعوات مأثوره ، بدون شك عبادتست و به آن امر شده و اين مطالب دنيوى از نتائج آنها ذكر شده است و محالست كه انسان قصد و نيت خود را از آنها خالى كند ، زيرا نيت چنان كه دانستى گفتن به زبان\r\n","description":"","footnote":"","page_name":" 133 ","page_number":133},
  {"content":"\r\nو خطور بدل نيست ، بلكه واقع و حقيقت آن در باطن دل انسان مستتر است و داعى حقيقى انسان هم همان واقع و حقيقت است .\r\nو اما نيات مقاصدى كه موجب كمال عمل مىشود و از اغراض دنيوى خالى است ، بحسب اشخاص و احوال ايشان مختلف است و نيت هر كس تابع طريقه و شاكله و حالت باطنى اوست كه برخى از آنها را يادآور ميشويم :\r\n1 - نيت كسانى كه در عذاب و عقاب آخرت ميانديشند و دنيا در نظرشان پست مىشود و عبادت خويش را براى ترس از عذاب انجام ميدهند .\r\n2 - كسانى باشند كه نعمتهاى بهشت و حور و قصور آن ايشان را بعبادت تحريك كند .\r\nگروهى از دانشمندان عبادت اين دو طايفه را باطل دانسته‌اند ، ولى اينان حقيقت تكليف و درجات مردم را به خوبى ندانسته‌اند كه بيشتر مردم ( باصطلاح اين زمان و ملاحظه احوال اين مردم صدى نود و نه ) را ممكن نيست عبادات خود را به غير از اين دو وجه انجام دهند و غير از اين نميتوانند درك كنند و اين نيت منافى با اخلاص نميباشد ، زيرا عبادت به قصد آنچه در آخرت وعده داده شده ، از شوائب دنيوى پاك و خالص است و دليلى هم نداريم كه عبادت بايد خالصا لوجه الله و حتى از اين گونه اغراض هم خالى باشد ، بلكه دليل بر عكس اين عقيده موجود است .\r\nمانند آيه شريفه : * ( ادْعُوه خَوْفاً وَطَمَعاً ) * - * ( وَيَدْعُونَنا رَغَباً وَرَهَباً ) * .\r\nو نيز امير المؤمنين عليه السّلام در وقفنامه خود مينويسد : * ( هذا ما اوصى به في ما له عبد الله على ابتغاء وجه الله تعالى ليولجنى به الجنة و يصرفنى به عن النار . ) * و گويا اينها حقيقت معنى نيت را درك نكرده و گمان كرده‌اند ، كه با گفتن اينكه تدريسم را براى محبت خدا انجام مىدهم درست مىشود ، غافل از اينكه اين گفتار جز لقلقه زبان و ادعائى كاذب بيش نيست و حقيقت نيت همان ميل و توجه دلست به آنچه ميخواهد و اگر محبت خدا مطلوب دل نباشد با گفتن به زبان و خطور بدل بدست نميآيد و مثل اينست كه شخص سير بگويد : من ميل به غذا دارم ، پيداست كه اين گفتن براى او اشتها نمىآورد .\r\n3 - كسانى كه در نعمتهاى بىپايان خدا ميانديشند و چون شكر منعم را واجب ميدانند ، براى سپاسگزارى خدا عبادتش ميكنند ، چنانچه امير المؤمنين عليه السّلام مىفرمايد : * ( لو لم يتوعد الله على معصيته لكان يجب ان لا يعصى شكرا لنعمته . ) *\r\n4 - كسانى كه از راه حيا و شرمسارى عبادت خدا ميكنند ، زيرا او را بر نهان و آشكار خود مطلع ميدانند چنانچه پيغمبر صلى الله عليه و آله ميفرمايد : * ( اعبد الله كانك تراه فان لم تكن تراه فإنه يراك . ) *\r\n5 - كسانى كه خدا را به قصد تقرب عبادت ميكنند و مقصود قرب معنوى و ارتفاع مقام بنده است كه از نقائص خود كاسته و بكمال نزديك شود .\r\n","description":"","footnote":"","page_name":" 134 ","page_number":134},
  {"content":"\r\n6 - كسانى كه خدا را براى اهليت و سزاواريش عبادت ميكنند ، چنان كه امير المؤمنين عليه السّلام فرمايد : * ( و لكن وجدتك أهلا للعبادة فعبدتك ) * ولى اين ادعا از غير خاندان امير المؤمنين عليه السّلام پذيرفته نيست ، زيرا حقيقت اين ادعا اينست كه : اگر خدا بهشت و جهنمى هم نمىآفريد ، بلكه اگر بر فرض محال فرمانبران را بدوزخ ميبرد ، آنها خدا را عبادت ميكردند ، براى اينكه سزاوار عبادتست ، چنانچه حضرت ابراهيم عليه السّلام در دنيا آتش را انتخاب كرد و بر او سرد و سلامت شد ، و اولياء ديگر خدا كشته شدن و زجر و شكنجه بدست اشرار را پذيرفتند .\r\n7 - كسانى كه براى محبت و دوستى خدا او را عبادت كنند و اين بالاترين درجات مقربين است از اين بيان معنى جمله اخير روايت دانسته مىشود .\r\nو اما راجع ببهتر بودن نيت مؤمن از عملش و بدى نيت كافر نسبت بعملش در يكى از دوازده قول از امام باقر عليه السّلام روايت مىكند كه علتش اينست كه مؤمن كارهاى خير زيادى را قصد مىكند كه بانجام آن موفق نميشود و همچنين كافر نسبت بمقاصد زشت و بدش و از امام صادق عليه السّلام روايت شده كه چون عمل در معرض رياء بندگانست و نيت خالص براى خدا است ، نيت مؤمن از عملش بهتر است و خدا به نيت ثوابى دهد كه به عمل ندهد .\r\n3 - امام صادق عليه السّلام فرمود : بنده مؤمن فقير ميگويد : پروردگارا به من ( مال و ثروت ) روزى كن تا از احسان و راههاى خير چنين و چنان كنم . ( مسجد بسازم و اطعام دهم و به بينوايان كمك كنم ) و چون خداى عز و جل بداند نيتش صادق است و راست ميگويد ، براى او همان أجر و پاداش را نويسد كه اگر انجام ميداد مينوشت ، همانا خدا وسعت بخش و كريم است .\r\n4 - ابو بصير گويد : از امام صادق عليه السّلام پرسيدم در باره اندازه عبادتى كه چون كسى انجام دهد ، وظيفه خود را انجام داده باشد ؟ فرمود : حسن نيت بطاعت است ( چنانچه در حديث 1663 بيان شد ) .\r\n5 - امام صادق عليه السّلام فرمود : اهل دوزخ از اين رو در دوزخ جاودان باشند كه نيت داشتند اگر در\r\n","description":"","footnote":"","page_name":" 135 ","page_number":135},
  {"content":"\r\nدنيا جاودان باشند هميشه نافرمانى خدا كنند و اهل بهشت از اين رو در بهشت جاودان باشند كه نيت داشتند اگر در دنيا باقى بمانند هميشه اطاعت خدا كنند ، پس اين دسته و آن دسته بسبب نيت خويش جاودانى شدند ، سپس قول خداى تعالى را تلاوت نمود : « بگو هر كس طبق طريقه خويش عمل مىكند ، 79 سوره 17 » و فرمود : يعنى طبق نيت خويش .\r\nشرح - از توضيحى كه ذيل روايت دوم اين باب راجع بمعنى نيت بيان شد ، معلوم گشت كه نيت خوب لازمه طينت پاك و صفات حميده و ملكات فاضله است و بدان جهت استحقاق جاودانى بودن در بهشت را پيدا مىكند ، زيرا چنين اشخاصى آماده اعمال صالحه و موجبات ثواب ميباشند و مانع انجام دادن از جانب آنها نيست و كافر با آن حالت خبيثى كه دارد ، براى ضد اعمال و صفات مؤمن آماده است .\r\n\r\nباب\r\n1 - رسول خدا صلى الله عليه و آله فرمود : همانا براى هر عبادتى شور و جنبشى است و سپس بسستى و آرامش گرايد ، پس هر كه شور و جنبش عبادتش بسوى سنت من باشد هدايت شده و هر كه مخالفت سنت مىكند ، گمراه گشته و عملش به هلاكت كشد ، همانا من نماز ميگزارم و ميخوابم و روزه ميگيرم و افطار ميكنم و ميخندم و ميگريم و هر كه از طريقه و روش من روبگرداند ، از من نيست .\r\nو فرمود : براى موعظه و پند مرگ كافى است و براى بىنيازى يقين كافى است و براى مشغول بودن عبادت بس است .\r\nشرح - راجع بقسمت اول حديث به شماره 207 ج 1 ص 90 رجوع شود و اما قسمت اخير حديث توضيحش اينست كه : چون هر كس مرگ رفقايش را ميبيند و خودش هم عاقبت ميميرد ، محتاج بموعظه و پند ديگرى نيست و كسى كه يقين دارد آنچه خدا برايش مقدر كند ، خير و صلاح او است ، مناعت طبع و بىنيازى\r\n","description":"","footnote":"","page_name":" 136 ","page_number":136},
  {"content":"\r\nنفسى پيدا مىكند كه محتاج به بىنيازى ديگرى نيست و هر كه خود را بعبادت خدا مشغول دارد ، برايش بهترين شغل است و محتاج بسرگرمى ديگرى نيست .\r\n2 - امام صادق عليه السّلام فرمود : هر كسى را شور و جنبشى است و هر شور و جنبشى ، سستى و آرامشى در پى دارد ، خوشا حال آنكه آرامشش بسوى خير باشد .\r\n\r\nميانه روى در عبادت\r\n1 - رسول خدا صلى الله عليه و آله فرمود : همانا اين دين محكم و متين است ، پس با ملايمت در آن در آئيد و عبادت خدا را به بندگان خدا با كراهت تحميل نكنيد تا مانند سوار درمانده ئى باشيد كه نه مسافت را پيموده و نه مركبى بجا گذاشته ( يعنى بواسطه زيادى سرعت ، مركبش در بين راه از رفتار بازمانده و توضيح اين روايت از مثالى كه امام عليه السّلام در روايت 1523 بيان فرمود روشن ميگردد ) .\r\n2 - امام صادق عليه السّلام فرمود : عبادت را به خود مكروه و ناپسند نداريد .\r\nشرح - مقصود نهى از زياد روى در مستحباتست ، به نحوى كه انسان را از شوق و نشاط بيندازد بنده مؤمن بايد تا ميل و رغبت دارد بادعيه و نمازهاى مستحب پردازد و چون كسالت عارضش شد و افسرده گشت خود را به كار ديگرى سرگرم كند .\r\n3 - حنان بن سدير گويد : شنيدم امام صادق عليه السّلام ميفرمود : چون خداى عز و جل بنده ئى را\r\n","description":"","footnote":"","page_name":" 137 ","page_number":137},
  {"content":"\r\n\r\nدوست دارد و او عمل كوچكى انجام دهد ، خدا او را پاداش بزرگ دهد و به عمل كم پاداش زياد دادن بر او بزرگ و سنگين نيايد .\r\n4 - امام صادق عليه السّلام فرمود : من در طواف بودم كه پدرم بر من گذشت ، من جوان بودم و در عبادت كوشا . پدرم مرا ديد كه عرق از من سرازير است ، به من فرمود اى جعفر اى پسر جان ! همانا چون خدا بنده اى را دوست دارد ، او را ببهشت در آورد و با عمل اندك از او راضى شود .\r\nشرح - مجلسى ( ره ) گويد : چون خدا بنده ئى را بسبب عقايد و اخلاق نيك و رعايت شرايط عمل كه يكى از آنها تقوىست دوست دارد ، او را ببهشت ببرد ، و حاصل اخبارى كه در اين باب رسيده اينست كه : سعى و كوشش در كيفيت عمل بهتر از سعى در كميت آنست و سعى در تصحيح عقايد و اخلاق مهمتر از سعى در بسيارى عمل است .\r\n5 - امام صادق عليه السّلام فرمود : من جوان بودم و در عبادت كوشا ، پدرم فرمود : پسر جان ! كمتر از آنچه ميبينم عبادت كن كه خداى عز و جل چون بنده اى را دوست دارد ، باندكى از او راضى شود .\r\n6 - رسول خدا صلى الله عليه و آله فرمود : اى على ! همانا اين دين متين و محكم است ، در او با نرمى وارد شود ، و عبادت پروردگارت را مبغوض خود مگردان ، زيرا خسته كننده مركوب - يعنى كسى كه در راندن مركوب زياد روى كرده - نه مركوب باقى گذاشته و نه مسافت پيموده ، پس عمل كن مانند عمل كسى كه اميد دارد در پيرى بميرد ( يعنى مستحبات را با رفق و تأنى انجام ده و فكر كن تا پيرى راه دوريست ، يا مقصود اينست كه با زيادى روزه و بيدار خوابى خود را لاغر و نحيف مكن ) و پرهيز كن مانند كسى كه ميترسد فردا بميرد ( يعنى نسبت به پرهيز از محرمات خيال كن فردا ميميرى و كوچكترين آنها را هم به خود اجازه مده و مگو وقت مردن توبه خواهم كرد ) .\r\n","description":"","footnote":"","page_name":" 138 ","page_number":138},
  {"content":"\r\n\r\nدر باره كسى كه ثواب خدا را بر عملى بشنود\r\n1 - امام صادق عليه السّلام فرمود : كسى كه ثوابى را بر عملى بشنود و آن را بجا آورد ، آن ثواب را ببرد .\r\nاگر چه چنان كه به او رسيده نباشد .\r\n2 - محمد بن مروان گويد : شنيدم امام باقر عليه السّلام ميفرمود : كسى كه ثواب بر عملى از خدا به او برسد و آن عمل را باميد آن ثواب انجام دهد ، به او ميدهند ، اگر چه حديث چنانچه به او رسيده نباشد .\r\nشرح - بمضمون اين دو روايت ، روايات ديگرى هم وارد شده كه به حد استفاضه رسيده است . و مرحوم مجلسى برخى از آنها را در مرآت العقول ذكر مىكند . اين روايات به أخبار من بلغ معروفست و نتيجه و مضمون آنها به تسامح در ادله سنن مشهور گشته است . و حاصل اين روايات اينست كه :\r\nچنانچه مسلمانى بشنود يا در كتابى ببيند كه اگر كسى مثلا چنين نمازى را بخواند ، چنان پاداشى در دنيا يا در آخرت به او داده مىشود ، پس اگر او آن نماز را گزارد ، خدا آن پاداش را به او ميدهد . اگر چه واقع و حقيقت چنان نباشد ، و آن گوينده و كتاب دروغى جعل كرده و يا اشتباه كرده باشند ، زيرا كرم و فضل خدا زياد است و به خود اجازه نميدهد كه چون بنده ئى به او سوء ظن پيدا كرد و اميدوار شد نااميدش كند ، از اين رو فقهاء و دانشمندان اسلامى گفته‌اند در باره مستحبات لازم نيست كه هميشه دنبال خبرى صحيح و موثق بگرديم ، بلكه باخبار ضعيف و مجهول در اين باره ميتوان استناد كرد ، بخلاف واجبات و محرمات كه جز با خبر صحيح و موثق ثابت نگردد . اخبار من بلغ را اصوليين در باب برائت و احتياط ذكر نموده و برخى از محدثين هم در بيان و شرح اين احاديث تفاصيلى ميدهند و در مقدار دلالت و استفاده اصل استحباب از اين اخبار ، اشكالات و جوابهائى ذكر نموده و نقض و ابرامهائى كرده‌اند كه مناسب اين مختصر نيست به مرآت العقول ج 2 ص 106 رجوع شود .\r\n","description":"","footnote":"","page_name":" 139 ","page_number":139},
  {"content":"\r\n\r\nباب صبر\r\n1 - امام صادق عليه السّلام فرمود : صبر سر ايمانست .\r\n\r\nشرح - اگر ايمان را بانسانى تشبيه كنيم صبر بمنزله سر آن انسان و اخلاق و صفات ديگر ايمانى بمنزله اعضاء و جوارح ديگر است و اين تشبيه يا از لحاظ شرف و فضيلت و يا از لحاظ قوام و ثبات صفات حميده به صفت صبر است ، چنانچه از حديث بعد اين معنى استفاده مىشود .\r\n2 - امام صادق عليه السّلام فرمود : صبر نسبت بايمان مانند سر است نسبت به تن ، كه چون سر برود تن هم ميرود ، همچنين اگر صبر برود ايمان ميرود .\r\n3 - امام صادق عليه السّلام فرمود : اى حفص ، هر كه صبر كند ، اندكى صبر كرده و هر كه بيتابى كند ، اندكى بيتابى كرده ( زيرا عمر كوتاهست و مصيبات كوتاه تر ) .\r\nسپس فرمود : در هر كارى صبر را از دست مده ، زيرا خداى عز و جل محمد صلى الله عليه و آله را مبعوث فرمود و او را امر بصبر و مدارا كرد و فرمود : « بر آنچه ميگويند صبر كن و از آنها ببر ، بريدنى نيكو ، مرا با تكذيب كنان نعمت دار واگذار - 11 سوره 73 » و باز خداى تبارك و تعالى فرمود : « بدى را به آنچه نيكوتر است دفع كن ، تا آنكه ميان تو و او دشمنى است ، مانند دوستى مهربان شود ، و اين خصلت را جز كسانى كه صبر كنند بر نخورند و جز بهره دار بزرگ درنيابد ، 36 سوره 41 » .\r\n","description":"","footnote":"","page_name":" 140 ","page_number":140},
  {"content":"\r\nرسول خدا صلى الله عليه و آله هم صبر نمود تا او را بامور بزرگى نسبت دادند و متهم كردند ( مانند سحر و جنون و كذب ) او دلتنگ شد ، خداى عز و جل اين آيه نازل فرمود : « ما ميدانيم كه تو سينه ات از آنچه ميگويند تنگ مىشود ، با ستايش پروردگارت تسبيحگوى و از سجده گزاردن باشد ، 98 سوره 15 » سپس تكذيبش كردند و متهمش نمودند ، از آنرو غمگين شد و خداى عز و جل نازل فرمود كه : « ما ميدانيم كه سخنان آنها ترا غمگين مىكند ، آنها ترا تكذيب نميكنند ، بلكه ستمگران آيات خدا را انكار ميكنند پيش از تو نيز پيغمبرانى تكذيب شدند و بر تكذيب شدن و اذيت ديدن صبر كردند تا نصرت ما به آنها رسيد 34 - سوره 6 » .\r\nپس پيغمبر صلى الله عليه و آله خود را بصبر ملزم ساخت ، تا آنها تجاوز كردند و خداى تبارك و تعالى را به زبان آوردند و او را تكذيب كردند ، پيغمبر صلى الله عليه و آله فرمود : در باره خودم و خاندان و آبرويم صبر كردم ، ولى نسبت ببد گفتن بمعبودم صبر ندارم ، خداى عز و جل نازل فرمود كه : « ما آسمانها و زمين و فضا را در شش روز آفريديم و هيچ خستگى بما نرسد بر آنچه ميگويند صبر كن ، 38 سوره 50 » .\r\nپس پيغمبر صلى الله عليه و آله در همه احوال صبر كرد ، تا بامامان از عترتش به او مژده دادند و آنها را بصبر معرفى كردند و خدا - جل ثناءه - فرمود : « چون صابر بودند و بآيات ما يقين داشتند ، ايشان را پيشوايانى ساختيم كه بامر ما هدايت كنند ، 24 سوره 32 » در اين هنگام پيغمبر صلى الله عليه و آله فرمود :\r\nصبر نسبت بايمان مانند سر است نسبت بتن ، پس خداى عز و جل هم از صبر او شكرگزارى كرد و نازل فرمود\r\n","description":"","footnote":"","page_name":" 141 ","page_number":141},
  {"content":"\r\n\r\n« كلمه نيكوى پروردگارت در باره پسران اسرائيل بپاداش صبرى كه كرده بودند ، انجام يافت و آنچه را فرعون و قومش ميساختند و ( اشجار و كاخهائى كه ) بر مىافراشتند . واژگون كرديم 137 سوره 7 » .\r\nپيغمبر صلى الله عليه و آله فرمود : اين بشارتست و انتقام ، پس خداى عز و جل نبرد و كشتار مشركين را به او اجازه فرمود و نازل كرد كه : « مشركان را هر كجا يافتيد بكشيد و بگيريد و محاصره كنيد ، و در هر كمينگاهى سر راهشان بنشينيد ، 6 سوره 9 » « آنها را بكشيد هر كجا يافتيد ، 191 سوره » پس خدا آنها را بدست پيغمبر صلى الله عليه و آله و دوستانش بكشت و آن را پاداش صبرش قرار داد ، علاوه بر آنچه در آخرت برايش ذخيره كرد ، پس هر كه صبر كند و به حساب خدا گذارد ، از دنيا نرود تا آنكه خدا چشمش را در باره ( سركوبى ) دشمنانش روشن كند ، علاوه بر آنچه در آخرت برايش ذخيره كند .\r\n4 - على بن الحسين عليهما السّلام فرمود : صبر نسبت بايمان مانند سر است نسبت بتن ، و هر كه صبر ندارد ايمان ندارد .\r\n5 - امام صادق عليه السّلام فرمود : صبر نسبت بايمان مانند سر است نسبت به تن ، هر گاه سر برود تن ميرود ، همچنين هر گاه صبر برود ايمان ميرود .\r\n6 - ابو بصير گويد شنيدم امام صادق عليه السّلام ميفرمود : آزاد مرد در همه احوال آزاد مرد است اگر گرفتارى برايش پيش آيد ، صبر كند ، و اگر مصيبتها بر سرش ريزد ، او را شكسته نكند ، اگر چه اسير شود و مغلوب گردد و سختى جايگزين آسايشش شود ، چنان كه يوسف صديق امين صلوات الله عليه را\r\n","description":"","footnote":"","page_name":" 142 ","page_number":142},
  {"content":"\r\nبردگى و مغلوبيت و اسارت زيان نبخشيد ، و تاريكى و ترس چاه و آنچه بر سرش آمد زيانش نزد تا خدا بر او منت گذارد و ستمگر سركش را بنده او كرد ، بعد از آنكه مالك او بود ، خدا او را برسالت فرستاد و بسبب او بامتى رحم كرد ، صبر اين چنين است ، و خير در پى دارد ، پس شكيبا باشيد و دل بشكيبائى دهيد تا پاداش بينيد .\r\n7 - امام باقر عليه السّلام فرمود : بهشت در ميان ناگوارىها و شكيبائى است ، پس هر كه در دنيا بر ناگوارىها صبر كند ببهشت رود و دوزخ در ميان لذتها و شهوتهاست ، پس هر كه هر لذت و شهوتى را كه دلش خواهد به خود رساند بدوزخ در آيد .\r\n8 - امام صادق عليه السّلام فرمود : چون مؤمن داخل قبر شود ، نماز طرف راست و زكات جانب چپش باشد و احسان بر سرش سايه افكند و صبر در طرفى دور از آنها باشد ، چون دو فرشته اى كه متصدى سؤال از او هستند بر او وارد شوند ، صبر به نماز و زكات و احسان گويد : مواظب رفيق خود باشيد ، اگر درمانده شديد من حاضرم ،\r\n9 - امام صادق عليه السّلام فرمود : امير المؤمنين صلوات الله عليه به مسجد آمد ، در مسجد مردى را ديد اندوهگين و غمناكست ، به او فرمود : ترا چه شده ؟ عرضكرد : اى امير مؤمنان ؛ بمصيبت پدر [ و مادر 
  ] و\r\n","description":"","footnote":"","page_name":" 143 ","page_number":143},
  {"content":"\r\nبرادرم گرفتار شده‌ام و ميترسم دق كنم . امير المؤمنين عليه السّلام فرمود : تقواى خدا و شكيبائى پيشه كن تا فردا بر شكيبائى درآئى ( پاداش آن را ببينى ) و صبر در كارها مانند سر است نسبت بتن ، چون سر از تن جدا شود بدن فاسد گردد ، و چون صبر از كارها جدا شود . كارها فاسد شود .\r\n10 - سماعة بن مهران گويد : حضرت ابو الحسن عليه السّلام به من فرمود : چه ترا از حج بازداشت ؟\r\nعرضكردم ، قربانت گردم ، بدهى بسيارى پيدا كردم و مالم از دست رفت و بدهى كه گرد نگيرم شده از رفتن مالم سختتر است ، و اگر يكى از رفقايم مرا از خانه بيرون نمىآورد نميتوانستم بيرون آيم .\r\nحضرت فرمود : اگر صبر كنى مورد غبطه قرار گيرى ( حال خوشى پيدا ميكنى كه مردم به تو رشك مىبرند ) و اگر صبر نكنى مقدرات خدا جارى گردد ، چه تو راضى باشى يا ناراضى .\r\n11 - امير المؤمنين صلوات الله عليه فرمود : صبر بر دو گونه است : صبر در مصيبت كه نيكو و زيباست و نيكوتر از آن صبر و خوددارى از چيزيست كه خداى عز و جل آن را بر تو حرام كرده .\r\nو ذكر نيز بر دو گونه است : ذكر خداى عز و جل هنگام مصيبت و بهتر از آن ذكر و ياد خداست در آنچه بر تو حرام كرده ، تا مانع تو شود .\r\n12 - رسول خدا صلى الله عليه و آله فرمود : زمانى براى مردم پيش آيد كه سلطنت جز بوسيله كشتن و ستمگرى بدست نيايد و ثروت جز با غصب و بخل پيدا نشود و دوستى جز بوسيله بيرون بردن دين و پيروى هوس بدست نيايد ، پس كسى كه به آن زمان برسد و بر فقر صبر كند ، با آنكه بر ثروت توانائى داشته باشد و\r\n","description":"","footnote":"","page_name":" 144 ","page_number":144},
  {"content":"\r\nبر دشمنى مردم صبر كند با آنكه بر دوستى توانا باشد ( يعنى بتواند از راه از دست دادن دين و پيروى هوس جلب دوستى كند ، ولى نكند ) و بر ذلت صبر كند ، با آنكه بر عزت توانا باشد ، خدا ثواب پنجاه صديق از تصديقكنندگان مرا به او دهد .\r\n13 - امام باقر عليه السّلام فرمود : چون وفات على بن الحسين عليهما السّلام فرا رسيد ، مرا به سينه خود چسبانيد و فرمود : پسر جان ، ترا به چيزى سفارش ميكنم كه پدرم هنگام وفاتش به من سفارش كرد و گفت پدرش او را به آن وصيت فرموده است : اى پسر جان بر حق صبر كن اگر چه تلخ باشد .\r\n14 - امام باقر عليه السّلام فرمود : صبر بر دو گونه است : صبر بر بلا كه خوب و نيكو است ، ولى بهترين اين دو صبر پرهيز از محرماتست .\r\n15 - رسول خدا صلى الله عليه و آله فرمود : ، صبر بر سه قسم است : صبر در مصيبت و صبر بر طاعت و صبر از گناه ، پس هر كه بر مصيبت صبر كند تا آن را با تسلى خوبى رد كند ، خدا برايش 300 درجه نويسد كه ميان هر درجه تا درجه ديگر به اندازه فاصله ميان آسمان و زمين باشد و هر كه بر طاعت صبر كند خدا برايش 600 درجه نويسد كه ميان هر درجه تا درجه ديگر به اندازه فاصله ميان قعر زمين تا عرش باشد و هر كه\r\n","description":"","footnote":"","page_name":" 145 ","page_number":145},
  {"content":"\r\nاز گناه صبر كند ، خدا برايش 900 درجه نويسد كه ميان هر دو درجه به اندازه فاصله ميان قعر زمين تا پايان عرش باشد .\r\n16 - يونس بن يعقوب گويد : امام صادق عليه السّلام به من امر فرمود : كه نزد مفضل روم و او را در مرگ اسماعيل تسليت گويم و فرمود : بمفضل سلام برسان و بگو : ما بمصيبت اسماعيل مبتلى شديم و صبر كرديم ، تو هم مانند ما صبر كن ، ما چيزى خواستيم و خداى عز و جل چيز ديگرى خواست ( ما خواستيم اسماعيل وصى ما باشد و خدا خواست موسى بن جعفر عليه السّلام باشد ) پس ما تسليم امر خداى عز و جل گشتيم .\r\n17 - امام صادق عليه السّلام فرمود : هر كس از مؤمنين ببلائى گرفتار شود و صبر كند ، برايش اجر هزار شهيد باشد .\r\n18 - و فرمود : همانا خداى عز و جل بمردمى نعمت داد و آنها شكر نكردند تا و بال آنها شد ، و مردمى را بمصيبتها مبتلى كرد و صبر كردند تا بر آنها نعمت شد .\r\n19 - امام صادق عليه السّلام در باره قول خداى عز و جل : « شما كه ايمان داريد ، صبر كنيد و با صبر غلبه جوئيد » فرمود : بر مصيبتها صبر كنيد .\r\nو در روايت ابن ابى يعفور است كه فرمود : با صبر بر مصيبتها غلبه كنيد .\r\n","description":"","footnote":"","page_name":" 146 ","page_number":146},
  {"content":"\r\n20 - و فرمود : اگر صبر پيش از بلا آفريده نشده بود مؤمن ميتركيد . چنان كه تخم مرغ روى سنگ خارا ميتركد .\r\nشرح - از اين روايت استفاده مىشود كه مؤمن زياد بلا ميبيند و صبر از لوازم ايمانست و مقاومت صبر از بلا بيشتر است .\r\n21 - رسول خدا صلى الله عليه و آله فرمود : خداى عز و جل فرمايد : من دنيا را ميان بندگانم براى اينكه به من قرض دهند قرار دادم [ قطعه قطعه كردم و ميان آنها تقسيم نمودم 
  ] پس هر كه از آن به من قرضى دهد ( مانند صدقه و هديه و صله به امام ) بهر واحدش ده تا هفتصد برابر و آنچه خواهم عطا كنم . و هر كه به من قرض ندهد و چيزى از او بر خلاف ميلش بگيرم و او صبر كند سه خصلت به او دهم كه اگر يكى از آنها را بفرشتگانم دهم . از من راضى شوند ، سپس امام صادق عليه السّلام اين قول خداى عز و جل را تلاوت فرمود « آنها كه چون مصيبتى بديشان رسد ، گويند : ما متعلق بخدائيم و بسوى او باز ميگرديم ، براى آنها رحمتهائى از پروردگارشانست 156 سوره 2 » اين يكى از آن 3 خصلت است و « رحمت » دومى آنها و « ايشانند هدايتشدگان » سومى آنهاست .\r\nامام صادق عليه السّلام فرمود : اين براى كسى است كه خدا چيزى را از او بر خلاف ميلش بگيرد .\r\n22 - امام باقر عليه السّلام فرمود : جوانمردى صبر در حالت نيازمندى و فقر و آبرو نگهداشتن و ثروتمندى\r\n","description":"","footnote":"","page_name":" 147 ","page_number":147},
  {"content":"\r\n[ رنج بردن 
  ] بيشتر از جوانمردى بخشش است .\r\n23 - جابر گويد به امام باقر عليه السّلام عرضكردم : صبر جميل چيست ؟ فرمود : صبرى كه با آن شكايت بمردم نباشد .\r\n24 - امام صادق يا امام باقر عليهما السّلام فرمود : كسى كه صبر را براى مصيبتهاى روزگار آماده نكند ، ناتوان گردد .\r\n25 - امام صادق عليه السّلام فرمود : ما بردباريم و شيعيان ما از ما بردبارتر . راوى گويد : عرضكردم : چگونه شيعيان شما از شما بردبارترند ؟ فرمود : زيرا ما بر آنچه ميدانيم صبر ميكنيم و شيعيان ما بر آنچه نميدانند صبر ميكنند .\r\n\r\nشرح - يعنى ما هر بلا و مصيبتى را پيش از آمدنش ميدانيم ، ولى بر سر شيعه ناگهان و ندانسته وارد مىشود ، از اين رو تحملش براى آنها دشوارتر است و يا اينكه ما ثوابى را كه خدا بصابران ميدهد و حكمت مصيبت ديدن مردم و رفعت درجه و مقام را بسبب صبر به خوبى ميدانيم . بدين جهت صبر كردن بر ما گواراترست تا بر شيعيان ما كه اين مطالب را چون ما نميدانند .\r\n\r\nباب شكر\r\n1 - رسول خدا صلى الله عليه و آله فرمود : خورنده سپاسگزار اجرش مانند روزه دار خداجوست ،\r\n","description":"","footnote":"","page_name":" 148 ","page_number":148},
  {"content":"\r\nو تندرست شكرگزار اجرش مانند - اجر گرفتار صابر است و عطاكننده سپاسگزار اجرش مانند اجر محروم قانع است .\r\n2 - رسول خدا صلى الله عليه و آله فرمود : در سپاسگزارى بر وى بنده ئى گشوده نگردد كه در افزايش برويش بسته شود ( بلكه سپاسگزارى افزايش در پى دارد )\r\n3 - امام صادق عليه السّلام فرمود : در تورات نوشته است : كسى كه به تو نعمت داد سپاسش گزار و به كسى كه از تو سپاسگزارى كرد نعمتش ده ، زيرا با سپاسگزارى نعمتها نابود نگردد ، و با ناسپاسى پايدار نماند ، سپاسگزارى مايه افزايش نعمت است و ايمنى از دگرگونى .\r\n4 - امام صادق عليه السّلام فرمود : تندرست سپاسگزار اجرش ، اجر گرفتار صابر است ، و عطابخش سپاسگزار اجرش مانند محروم قانع است .\r\n5 - فضل بن بقباق گويد : از امام صادق عليه السّلام قول خداى عز و جل را : « و امام نعمت پروردگارت را بازگو » پرسيدم ، فرمود : يعنى آن كس كه بدان چه بر تربت بخشيده و به تو عطا فرموده و احسان كرده به تو نعمت داده ، سپس فرمود : دين او و آنچه به تو عطا فرموده و نعمت داده بازگو .\r\n6 - امام باقر عليه السّلام فرمود : رسول خدا صلى الله عليه و آله نزد عايشه بود ، شبى كه نوبت او بود ،\r\n","description":"","footnote":"","page_name":" 149 ","page_number":149},
  {"content":"\r\nبپيغمبر صلى الله عليه و آله گفت : اى رسول خدا ! چرا خودت را برنج مياندازى ، با آنكه خدا گناه گذشته و آينده ترا آمرزيده است ؟ فرمود : اى عايشه : آيا من بنده سپاسگزار خدا نباشم ؟ .\r\nو گفت : رسول خدا صلى الله عليه و آله روى انگشتهاى پايش ميايستاد تا خداى سبحانه و تعالى نازل فرمود : « * ( طه ) * ما قرآن را بر تو نازل نكرديم كه برنج افتى » .\r\n7 - شنيدم امام صادق عليه السّلام ميفرمود : سه چيز است كه هيچ چيز با وجود آنها زيان نرساند : دعاء هنگام گرفتارى و آمرزش خواهى هنگام گناه و سپاسگزارى هنگام نعمت .\r\n8 - امام صادق عليه السّلام فرمود : كسى كه سپاسگزارى دادند ، افزايش دادند خداى عز و جل فرمايد :\r\n« اگر شكر كنيد ، افزايشتان دهيم » .\r\n9 - امام صادق عليه السّلام فرمود : خدا نعمتى به بنده ئى نداد كه از صميم قلب آن را شناسد و در ظاهر با زبان خدا را ستايش كند و سخنش تمام شود ، جز آنكه برايش بافزونى امر شود .\r\n10 - امام صادق عليه السّلام فرمود : شكر نعمت دورى از محرماتست و تمام شكر * ( الحمد لله رب العالمين ) *\r\nگفتن مرد است .\r\n","description":"","footnote":"","page_name":" 150 ","page_number":150},
  {"content":"\r\n11 - شنيدم امام صادق عليه السّلام ميفرمود : شكر هر نعمتى اگر چه بزرگ باشد اينست كه خداى عز و جل را بر آن سپاس گوئى .\r\n12 - ابو بصير گويد : به امام صادق عليه السّلام عرضكردم : آيا براى شكر حدى است كه چون بنده انجام دهد ، شاكر محسوب شود ؟ فرمود : آرى ، عرضكردم : كدامست ؟ فرمود : خدا را بر هر نعمتى كه نسبت بخانواده و مال او داده سپاس ميگويد ، و اگر براى خدا در نعمتى كه نسبت بمال او داده حقى باشد بپردازد ، و از اين بابست قول خداى جل و عز : « منزه باد خدائى كه اين ( مركوب ) را مسخر ما كرد كه ما تاب آن را نداشتيم ، 13 سوره 43 » و از اين بابست قول خداى تعالى : « پروردگارا ! مرا بمنزلى مبارك فرمود آر كه تو بهترين منزل دهانى 29 سوره 23 » و قول خداى تعالى : پروردگارا ! مرا درون بر ، درون بردنى نيك و برون بر برون بردنى نيك ، و براى من از نزد خويش دليل و تسلطى نصرت آور مقرر دار ، 80 سوره 17 « .\r\n13 - معمر بن خلاء گويد : شنيدم حضرت ابو الحسن صلوات الله عليه ميفرمود : هر كه حمد خدا را بر نعمتى كند ، او را شكر نموده و حمد از آن نعمت برتر است .\r\n14 - صفوان جمال گويد : امام صادق عليه السّلام به من فرمود : خدا نعمتى كوچك يا بزرگ به بنده ئى ندهد كه او بگويد : الحمد لله جز آنكه شكرش را ادا كرده باشد .\r\n","description":"","footnote":"","page_name":" 151 ","page_number":151},
  {"content":"\r\n15 - امام صادق عليه السلام فرمود : هر كه خدا به او نعمتى دهد و او آن را از دل بفهمد ، شكرش را ادا كرده است .\r\n16 - امام صادق عليه السلام فرمود : مردى از شما شربتى آب مينوشد و خدا بهشت را بدان سبب براى او واجب مىكند ، سپس فرمود : او ظرف را بر دهانش ميگذارد و بسم الله ميگويد و آنگاه مىآشامد سپس دور ميبرد با آنكه اشتها دارد ، پس خدا را حمد مىكند ، باز برميگردد و مىآشامد ، دوباره دور ميبرد و حمد خدا ميگويد سپس برميگردد و مىآشامد ، باز دور ميبرد و حمد خدا مىكند ، خداى عز و جل بهشت را بدين سبب برايش واجب مىكند .\r\n17 - عمر بن يزيد گويد : به امام صادق عليه السّلام عرضكردم : من از خداى عز و جل مال خواستم به من روزى كرد و باز از او فرزند خواستم ، به من روزى كرد ، و از او خواستم به من به منزل دهد ، روزى كرد ، ميترسم از اينكه اين استدراج باشد ، فرمود : امام به خدا با سپاسگزارى استدراج نيست .\r\n\r\nشرح - استدراج اشاره به آيه شريفه * ( سَنَسْتَدْرِجُهُمْ مِنْ حَيْثُ لا يَعْلَمُونَ ) * دارد . مجمع البحرين در معنى آيه گويد : يعنى آنها را اندك اندك ميگريم و ناگهان گرفتارشان نميكنيم ، مانند كسى كه از نردبان درجه بدرجه يعنى پله پله بالا ميرود تا به پله بالا رسد و استدراج خدا نسبت به بنده اينست كه هر گاه گناه تازه ئى كند خدا به او نعمت تازه ئى دهد و توبه و استغفار را از ياد او ببرد .\r\n18 - امام صادق عليه السّلام از مسجد بيرون آمد ، ديد مركوبش گم شده است . فرمود : اگر خدا\r\n","description":"","footnote":"","page_name":" 152 ","page_number":152},
  {"content":"\r\nآن را به من برگرداند ، حق شكرش را ميگزارم . چيزى نگذشت كه آن را آوردند . امام فرمود : الحمد لله شخصى عرضكرد : قربانت مگر نفرمودى حق شكر خدا را ميگزارم ؟ فرمود : مگر نشنيدى گفتم الحمد لله ( يعنى با گفتن همين كلمه حق شكرگزارى خدا انجام مىشود ) .\r\n19 - امام صادق عليه السّلام فرمود : مرسوم رسول خدا صلى الله عليه و آله اين بود كه هر گاه امرى شادمانش ميساخت ، ميفرمود : خدا را شكر بر اين نعمت و چون پيش آمدى ميكرد كه اندوهگينش مينمود ميفرمود : خدا را شكر در هر حال .\r\n\r\nشرح - علامه مجلسى ( ره ) نقل كند كه در هر بلا و مصيبتى پنج نوع شكر است :\r\n1 - هر مصيبتى دافع مصيبت بزرگتر از خود است ، چنانچه مردن مركوب دافع مردن خود انسانست و جاى شكرش باقى است .\r\n2 - هر بلائى موجب كفاره گناه يا رفعت درجه مىشود پس سزاوار شكر است .\r\n3 - مصيبت و بلاى دنيوى در برابر بلاى دينى كوچك و سبك است چنان كه مردى كور و جذامى و پيس و فلج در زمان حضرت عيسى ميگفت خدا را شكر كه مرا ببلاء بيشتر مردم گرفتار نكرد ، چون حضرت عيسى از او توضيح خواست گفت : بزرگترين بلاها بلاى كفر و بىايمانيست كه من ندارم .\r\n4 - هر بلائى در لوح محفوظ نوشته و مقدر است و ناچار بر سر انسان خواهد آمد ، چون آمد و گذشت بايد خدا را شكر كرد .\r\n5 - هر بلائى موجب ثواب آخرت و رفتن محبت دنيا از دلست و آن سزاوار شكر است .\r\n20 - امام باقر عليه السّلام فرمود : چون شخص گرفتار و دردمندى را ديدى ، به نحوى كه او نشنود ( و دل شكسته نگردد ) سه بار بگو : حمد خدائى را كه مرا از آنچه ترا مبتلى ساخته معاف داشت و اگر ميخواست ميكرد ، سپس فرمود : هر كه اين را بگويد آن بلا به او نرسد .\r\n","description":"","footnote":"","page_name":" 153 ","page_number":153},
  {"content":"\r\n21 - امام صادق عليه السّلام فرمود : هر بنده ئى كه گرفتار و دردمندى را ببيند و بگويد : « حمد خدائى را كه آنچه ترا بدان مبتلى ساخت از من بگردانيد و بسبب عافيت مرا بر تو برترى داد ، بار خدايا مرا از آنچه گرفتارش ساختى بر كنار دار » خدا او را به آن بلا گرفتار نسازد .\r\n22 - و فرمود : چون مرد گرفتارى را ديدى و خدا بر تو نعمت داده بود ( بسلامتى از آن ) بگو بار خدايا ! من مسخره نميكنم و نميبالم ، بلكه ترا براى نعمتهاى بزرگت نسبت به خود ميستايم .\r\n23 - رسول خدا صلى الله عليه و آله فرمود : چون گرفتاران را ديديد ، خدا را شكر كنيد و به آنها نشنوانيد ( آهسته بگوئيد ) زيرا اندوهگينشان ميسازد .\r\n24 - امام صادق عليه السّلام فرمود : رسول خدا صلى الله عليه و آله براى سفر كوتاهى بر شتر ماده خويش سوار بود [ در سفرى بر شتر ماده خويش نشسته راه ميپيمود 
  ] ناگاه فرود آمد و پنج سجده كرد ، چون سوار شد ، اصحاب عرضكردند : يا رسول الله ! شما را ديديم كارى كردى كه تا كنون نكرده بودى ؟\r\nفرمود : آرى ، جبرئيل عليه السّلام پيشم آمد و از جانب خداى عز و جل به من مژده هائى داد ، من براى هر مژده يك سجده شكر براى خدا نمودم .\r\n25 - امام صادق عليه السّلام فرمود : هر گاه يكى از شما نعمت خداى عز و جل را به ياد آورد ، بايد براى شكر خدا چهره روى خاك گذارد و اگر سوار است بايد پياده شود و چهره روى خاك گذارد و اگر\r\n","description":"","footnote":"","page_name":" 154 ","page_number":154},
  {"content":"\r\nاز بيم شهرت نتواند پياده شود چهره روى كوهه زين گذارد ، و اگر نتواند ، چهره بر كف دست گذارد ، سپس خدا را بر نعمتى كه به او داده حمد كند .\r\n26 - هشام بن احمر گويد ، همراه حضرت ابى الحسن عليه السّلام اطراف مدينه سير ميكردم ، ناگاه حضرت از بالاى مركب زانو خم كرد و به سجده افتاد و مدتى طول داد ، سپس سر بلند كرد و سوار شد ، من عرضكردم قربانت گردم ، سجده طولانى كردى ؟ فرمود : به ياد نعمتى افتادم كه خدا به من عطا فرموده ، دوست داشتم پروردگارم را شكر گزارم .\r\n27 - امام صادق عليه السّلام فرمود : در ضمن آنچه خداى عز و جل بموسى عليه السّلام وحى فرمود اين بود :\r\nاى موسى : مرا چنان كه سزاوار است شكرگزار ، عرضكرد : پروردگارا ! ترا چگونه چنان كه سزاوار است شكر گزارم ، در صورتى كه هر شكرى كه ترا نمايم ، آن هم نعمتى است كه تو به من عطا فرموده ئى ؟\r\nفرمود : اى موسى ! اكنون كه دانستى آن شكرگزاريت هم از من است ، مرا شكر كردى ( چنان كه سزاوار من است ) .\r\n28 - امام صادق عليه السّلام فرمود : در هر صبح و شام سه بار بگو : « بار خدايا ! هر نعمت و يا عافيتى كه نسبت بدين يا دنيا در اين صبح دارم ، از جانب تو است ، تو يكتائى و شريك ندارى . پروردگارا ! حمد براى\r\n","description":"","footnote":"","page_name":" 155 ","page_number":155},
  {"content":"\r\nتو و شكر براى تو است ، از جهت نعمتى كه به من دادى تا راضى گردى و هم بعد از رضايتت « زيرا اگر تو چنين گوئى شكر نعمت خدا را بر خود در آن روز و آن شب ادا كرده باشى .\r\n29 - امام صادق عليه السّلام فرمود : جناب نوح عليه السّلام اين دعا را ( كه در روايت سابق ذكر شد ) در هر صبح ميگفت ، از اين رو عبد شكور ، بنده بسيار سپاسگزار ناميده شد .\r\nو رسول خدا صلى الله عليه و آله فرمود : هر كه با خدا راست باشد ( يعنى دل و زبان و ظاهر و باطنش موافق باشد ) نجات يابد ( چنان كه جناب نوح عليه السّلام دعائى را كه به زبان ميگفت ، دلش هم باور داشت ، از اين رو نجات يافت ، با آنكه در ميان گروهى منكر و بىدين گرفتار بود ) .\r\n30 - عمار ذهنى گويد : شنيدم على بن الحسين عليهما السّلام ميفرمود : خدا هر دل غمگينى را دوست دارد ، و هر بنده سپاسگزارى را دوست دارد ، روز قيامت خداى تبارك و تعالى بيكى از بندگانش ميفرمايد از فلانى سپاسگزارى كردى ؟ عرض مىكند : پروردگارا ! من ترا سپاس گفتم ، خداى تعالى فرمايد ، چون از او سپاسگزارى ننمودى ، مرا هم سپاس نگفته ئى ، سپس امام فرمود : شكرگزارترين شما خدا را كسى است كه از مردم بيشتر شكرگزارى كند .\r\n\r\nخوش خلقى\r\n1 - امام باقر عليه السّلام فرمود : كاملترين مردم از لحاظ ايمان خوشخلق ترين آنهاست .\r\n2 - رسول خدا صلى الله عليه و آله فرمود : روز قيامت در ترازوى كسى چيزى بهتر از حسن خلق\r\n","description":"","footnote":"","page_name":" 156 ","page_number":156},
  {"content":"\r\n\r\nگذاشته نميشود .\r\n3 - چهار چيز در هر كه باشد ، ايمانش كاملست . و اگر سر تا پايش گناه باشد ، نقصى به او نرساند ، و آنها راستگوئى ورد امانت و حيا و حسن خلق است ( بحديث 1557 رجوع شود ) .\r\n4 - امام صادق عليه السّلام فرمود : مؤمن بعد از انجام واجبات پيش خداى عز و جل عملى محبوبتر از اين نياورد كه مردم را از لحاظ خلقش در وسعت گذارد . ( يعنى تنگ خلق نباشد ) .\r\n5 - رسول خدا صلى الله عليه و آله فرمود : آنكه خلق نيكو دارد ، پاداش روزه گير شب زنده دار ، دارد .\r\n6 - رسول خدا صلى الله عليه و إله فرمود : بيشتر چيزى كه امتم را ببهشت ميبرد ، تقواى خدا و حسن خلق است .\r\n7 - امام صادق عليه السّلام فرمود : خلق نيكو گناه را آب كند ، چنان كه خورشيد يخ را آب مىكند .\r\n8 - امام صادق عليه السّلام فرمود : نيكوكارى و حسن خلق خانه ها را آباد كند و بر عمرها بيفزايد .\r\n9 - امام صادق عليه السّلام فرمود : خداى تبارك و تعالى بيكى از پيغمبرانش وحى فرمود : كه خلق\r\n","description":"","footnote":"","page_name":" 157 ","page_number":157},
  {"content":"\r\nخوش گناه را آب مىكند ، چنان كه خورشيد يخ را آب مىكند .\r\n10 - امام صادق عليه السّلام فرمود : مردى در زمان پيغمبر صلى الله عليه و آله وفات كرد ، او را نزد گوركنها بردند ، آنها نتوانستند چيزى از زمين بكنند . بپيغمبر صلى الله عليه و آله شكايت كردند ، و گفتند : يا رسول الله كلنگ ما در زمين كارگر نميشود ، مثل اينكه آن را به سنگ خارا مىزنيم .\r\nپيغمبر ( ص ) فرمود : براى چه ؟ رفيق شما كه خوش خلق بود ، ظرف آبى بياوريد ، چون آن را آوردند ، دست در آن برد و بر زمين پاشيد ، سپس فرمود : بكنيد ، گوركنها كندند ، زمين مثل ريگ نرمى بود كه روى آنها ميريخت .\r\nشرح - گويا رسول خدا صلى الله عليه و آله از اظهار تعجب خويش ميخواهد بفهماند ، حسن خلق موجب سهولت امر است در دنيا و آخرت و بدخلقى باعث دشوارى و سختى است در دنيا و آخرت . و سختى و صلابت زمين از طبيعت خود اوست ، سپس با اظهار اعجاز يا امرى طبيعى كه كيفيتش معلوم نيست ، زمين سخت را نرم و ملايم فرمود .\r\n11 - امام صادق عليه السّلام فرمود : خلق و خوى بخششى است كه خداى عز و جل بمخلوقش عطا مىكند ، برخى از آن غريزى و فطرى و برخى از آن نيت است ( يعنى با تصميم و اكتساب و تمرين پيدا مىشود و غريزه و فطرت ثانوى ميگردد ) .\r\nعرضكردم : كداميك از اين دو بهتر است ؟ فرمود : آنكه غريزه دارد ، بر آن سرشته شده و غير آن نتواند كند و آنكه نيت دارد ، به سختى خود را بصبر بر طاعت واميدارد ، پس اين بهتر است .\r\n","description":"","footnote":"","page_name":" 158 ","page_number":158},
  {"content":"\r\nشرح - برخى از اخلاق حميده مانند سخاوت و حيا و غيرت و صبر در بعضى از مردم سرشته شده و فطرى و ذاتى آنها است و صفات نيك ديگرى در همين اشخاص يا اشخاص ديگر بنحو اقتضا و عاريه قرار دارد كه اگر انسان روى آنها تمرين كند و خود را به سختى به آنها وادارد بتدريج ممكن است همان اخلاق و صفات مانند دسته اول ملكه راسخه آنها گردند كه نتوانند از آن تجاوز كنند و دست بردارند ، و پيداست كه از نظر واقع و حقيقت بدون ملاحظه دار تكليف دسته اول بهتر است و هر كس آنها را طالبتر ، ولى از نظر عالم تكليف و ثواب و عقاب فضيلت با دسته دوم است ، زيرا آنها با تحمل رنج و مشقت بدسته اول رسيده‌اند و تحمل رنج و مشقت نزد خدا بىثواب و پاداش نباشد .\r\n12 - امام صادق عليه السّلام فرمود : خداى تبارك و تعالى ثوابى را كه بر حسن خلق بنده ميدهد مانند ثواب كسى است كه هر صبح و شام در راه خدا جهاد كند .\r\n13 - امام صادق عليه السّلام فرمود : خداى تبارك و تعالى پاره ئى از اخلاق دوستانش را بدشمنانش عاريه ميدهد تا دوستانش بتوانند در زمان دولت دشمنانش زندگى كنند .\r\nو در روايت ديگر است كه : اگر چنين نبود همه دوستان خدا را ميكشتند .\r\n14 - امام صادق عليه السّلام فرمود : هر گاه با مردم آميزش كنى ، اگر توانى كه دستت بالاتر از آنكه با او آميزش كرده ئى باشد بكن ( يعنى در عطا و احسان و ساير آداب معاشرت از او جلو باش ) زيرا گاهى بنده در عبادت كوتاهى و تقصير مىكند ، ولى حسن خلق دارد و خدا بسبب حسن خلقش او را بدرجه روزه دارى كه بعبادت به پا خيزد مىرساند .\r\n15 - بحر سقا گويد : امام صادق عليه السّلام به من فرمود : اى بحر خوشخلقى مايه آسانى امور است .\r\n","description":"","footnote":"","page_name":" 159 ","page_number":159},
  {"content":"\r\n[ شادى ميبخشد 
  ] سپس فرمود : آيا داستانى را كه همه اهل مدينه ميدانند برايت نقل نكنم ؟ عرضكردم :\r\nچرا ، فرمودى :\r\nروزى رسول خدا صلى الله عليه و آله در مسجد نشسته بود كه كنيز يكى از انصار آمد و خود او هم ايستاده بود ، كنيز گوشه جامه پيغمبر را گرفت ، پيغمبر صلى الله عليه و آله بخاطر آن زن برخاست ، ولى او چيزى نگفت ، پيغمبر صلى الله عليه و آله هم به او چيزى نفرمود ، تا سه بار اين كار كرد ، پيغمبر در مرتبه چهارم برخاست و كنيز پشت سرش بود ، آنگاه كنيز رشته ئى از جامه حضرت برگرفت و برگشت .\r\nمردم به او گفتند خدا : ترا چنين و چنان كند كه رسول خدا صلى الله عليه و آله را سه بار نگهداشتى و چيزى به او نگفتى ، كه او هم به تو چيزى نفرمود ، از پيغمبر چه ميخواستى ؟\r\nكنيز گفت : ما بيمارى داريم ، اهل خانه مرا فرستادند كه رشته ئى از جامه پيغمبر بر گيرم تا بيمار از آن شفا جويد ، و چون خواستم رشته را برگيرم ، مرا ديد و برخاست ، من از او شرم كردم كه رشته را برگيرم در حالى كه مرا ميبيند ، و نميخواستم در گرفتن رشته با او مشورت كنم ، تا ( در مرتبه چهارم ) برگرفتم .\r\n16 - رسول خدا صلى الله عليه و آله فرمود : با فضيلتترين شما كسانى باشند كه اخلاقشان نيكوتر باشد و همنشيننواز باشند ، آنها با مردم انس گيرند و مردم با آنها انس گيرند و روى فرششان نشينند .\r\n","description":"","footnote":"","page_name":" 160 ","page_number":160},
  {"content":"\r\n17 - امير المؤمنين عليه السّلام فرمود : مؤمن الفت گير است و كسى كه الفت نگيرد و با او الفت نگيرند خير ندارد .\r\n18 - امام صادق عليه السّلام فرمود : حسن خلق صاحبش را بدرجه روزه دارى كه بعبادت به پا خيزد مىرساند .\r\n\r\nباب خوشروئى\r\n1 - رسول خدا صلى الله عليه و آله فرمود : اى پسران عبد المطلب : شما نتوانيد با اموال خود به همه مردم گشايش دهيد ، پس با چهره باز و خوشروئى با آنها برخورد كنيد .\r\nو در روايت ديگر ( بجاى پسران عبد المطلب ) پسران هاشم فرموده .\r\n2 - امام صادق عليه السّلام فرمود : سه چيز است كه هر كه يكى از آنها را نزد خدا برد ، خدا بهشت را براى او واجب كند : انفاق در حال تنگدستى و خوشروئى براى همه مردم و انصاف دادن از خود ( يعنى حق را بگويد اگر چه بر زيان او باشد ) .\r\n3 - امام باقر عليه السّلام فرمود : مردى خدمت رسول خدا صلى الله عليه و آله آمد و عرضكرد : يا\r\n","description":"","footnote":"","page_name":" 161 ","page_number":161},
  {"content":"\r\n\r\nرسول الله مرا سفارش كن ، از جمله سفارشات پيغمبر به او اين بود كه برادرت را با چهره باز ملاقات كن .\r\n4 - يكى از اصحاب گويد به امام صادق عليه السّلام عرضكردم : اندازه حسن خلق چيست ؟ فرمود :\r\nاينكه فروتنى كنى و خوش سخن باشى و برادرت را با خوشروئى برخورد كنى .\r\n5 - فضيل ( از امام باقر يا امام صادق عليهما السّلام ) نقل كند كه فرمود : احسانهاى نيكو و خوشروئى ، جلب محبت كنند و ببهشت در آورند ، و بخل و ترشروئى ، از خدا دور كنند و بدوزخ درآورند .\r\n6 - رسول خدا صلى الله عليه و آله فرمود : خوشروئى كينه دل را ميبرد .\r\n\r\nراستگوئى و اداء امانت\r\n1 - امام صادق عليه السّلام فرمود : خداى عز و جل هيچ پيغمبرى را مبعوث نفرمود جز با راستگوئى و اداء امانت به نيكوكار و بدكردار .\r\nشرح - مراد اينست كه هر پيغمبرى راستگو و امانت دار بوده و يا آنكه اين دو صفت در برنامه شريعت او بوده كه بايد تبليغ كند و بمردم بگويد .\r\n2 - امام صادق عليه السّلام فرمود : به روزه و نماز مردم گول نخوريد ، زيرا بسا انسان به نماز و روزه شيفته مىشود تا آنجا كه اگر ترك كند بهراس افتد ، ولى آنها را براستگوئى و اداء امانت بيازمائيد .\r\nشرح - گاهى ترس از تكفير مردم يا طمع بمال و تعظيم آنها يا جهات دنيوى ديگر موجب مىشود\r\n","description":"","footnote":"","page_name":" 162 ","page_number":162},
  {"content":"\r\nكه انسان بر نماز و روزه مداومت كند و ترك آنها ننمايد ، پس نماز و روزه معيار كامل و هميشگى صلاح و ترس از خدا نيست ، ولى راستگوئى و اداء امانت چون زيان مالى در بردارد ، از آن دواعى و جهات خالى است و باعث و موجبش ترس از خدا و ملكه عدالت و تقوى است ، علاوه بر اينكه اين دو صفت موجب كمال نفس و صفات نيك ديگر است ، چنان كه راستگوئى ملازمه عدم نفاق و ريا و تهمت و امثال آنست .\r\n3 - امام صادق عليه السّلام فرمود : هر كه زبانش راست باشد كردارش پاك است .\r\n\r\n4 - عمرو بن ابى المقدام گويد : نخستين بار كه خدمت امام باقر عليه السّلام رسيدم ، فرمود پيش از ياد گرفتن حديث راستگوئى بياموزيد .\r\n5 - ابى كهس گويد : به امام صادق عليه السّلام عرضكردم : عبد الله بن ابى يعفور بشما سلام مىرساند فرمود : بر تو و بر او سلام باد ، چون نزد عبد الله رفتى سلامش رسان و به او بگو ، جعفر بن محمد به تو ميگويد در آنچه على نزد رسول خدا صلى الله عليه و آله بمقام رسيد بنگر و ملازمش باش ، همانا على نزد رسول خدا صلى الله عليه و آله بسبب راستگوئى و اداء امانت به آن مقام رسيد .\r\n6 - فضيل بن يسار گويد : امام صادق عليه السّلام فرمود : اى فضيل ، نخستين كسى كه راستگو را تصديق مىكند خداى عز و جل است كه ميداند او راستگو است و خودش هم خود را تصديق مىكند و مىداند راستگو است .\r\n","description":"","footnote":"","page_name":" 163 ","page_number":163},
  {"content":"\r\n7 - امام صادق عليه السّلام فرمود : همانا اسماعيل صادق الوعد ناميده شد كه با مردى در جائى وعده گذاشت و او يك سال در آنجا انتظار او را ميكشيد ، از اين رو خداى عز و جل او را صادق الوعد ناميد ، سپس آن مرد آمد و اسماعيل به او گفت : من همواره در انتظار تو بودم . شرح - قرآن كريم در سوره مريم از اسماعيل پيغمبر ياد مىكند و او را صادق الوعد « درست وعده » معرفى مىكند ، مرحوم طبرسى گويد : او اسماعيل بن ابراهيم است و برخى گفته‌اند : اسماعيل پيش از پدر خود مرد و او اسماعيل بن حزقيل است .\r\n8 - ربيع بن سعد گويد امام باقر عليه السّلام به من فرمود : اى ربيع ، همانا مرد راست ميگويد ، تا خدا او را تصديق « بسيار راستگو » مينويسد .\r\n9 - امام صادق عليه السّلام ميفرمود : بنده راست ميگويد ، تا آنجا كه نزد خدا از راستگويان نوشته مىشود و دروغ ، ميگويد تا آنجا كه نزد خدا از دروغگويان نوشته مىشود ، پس چون ( بنده اول ) راست گويد ، خداى عز و جل فرمايد : راست گفت و خوب كرد و چون ( بنده دوم ) دروغ گويد ، خداى عز و جل فرمايد دروغ گفت و بدكارى كرد .\r\n10 - امام صادق عليه السّلام فرمود : مردم را به غير زبان ( بلكه با كردار ) خود به خير و نيكو كارى دعوت كنيد ، مردم بايد كوشش در عبادت و راستگوئى و پرهيزكارى شما را ببينند .\r\n","description":"","footnote":"","page_name":" 164 ","page_number":164},
  {"content":"\r\n11 - امام صادق عليه السّلام فرمود . هر كه زبانش راست شد ، عملش پاك گشت ، پس هر كه حسن نيت داشته باشد روزيش زياد شود و هر كه با خانواده اش خوشرفتارى كند ، عمرش دراز شود .\r\n12 - امام صادق عليه السّلام فرمود : به طول دادن ركوع و سجود مرد ننگريد ، زيرا به آن عادت گرفته و اگر ترك كند ، وحشتش گيرد ، ولى براستى گفتار و اداء امانتش بنگريد .\r\n\r\nباب حيا\r\n1 - امام صادق عليه السّلام فرمود : حيا از ايمان و ايمان در بهشت است ( پس شخص با حيا در بهشت است ) .\r\n2 - امام صادق عليه السّلام فرمود : حيا و پاكدامنى و كند زبانى - نه كند دلى - از ايمان باشند .\r\nشرح - مقصود از كند زبانى كم گوئى است كه از علائم ايمانست ، زيرا پرگو غالبا از دروغ و غيبت و تهمت و أمثال آن بر كنار نميماند ، ولى كندى دل ، مساوى با جهل و شك است كه مذموم و ناپسنديده باشد .\r\n3 - امام صادق عليه السّلام فرمود : هر كس كم رو باشد ، كم دانش است ( زيرا از پرسيدن شرم مىكند و مشكلات علميش حل نميشود ) .\r\n4 - امام باقر يا امام صادق عليهما السّلام فرمود : حيا و ايمان در يك رشته و همدوشند ، و چون يكى\r\n","description":"","footnote":"","page_name":" 165 ","page_number":165},
  {"content":"\r\nاز آن دو رفت ، ديگرى هم در پى آن رود .\r\n5 - امام صادق عليه السّلام فرمود : ايمان ندارد كسى كه حيا ندارد .\r\n\r\n6 - رسول خدا صلى الله عليه و آله فرمود : حيا دو گونه است : حياء عقل و حياء حماقت ، حياء عقل علم است و حياء حماقت نادانى .\r\n7 - رسول خدا صلى الله عليه و آله فرمود : هر كه چهار خصلت داشته باشد و از سر تا پا غرق گناهان باشد ، خدا آنها را بحسنات تبديل كند : راستگوئى و حيا و خوشخلقى و سپاسگزارى .\r\nشرح - تبديل گناه به حسنه در آيه شريفه 71 سوره 25 ذكر شده و مفسرين در توجيه و تأويل آن بيانات مفصلى دارند .\r\n\r\nباب عفو و گذشت\r\n.\r\n1 - رسول خدا صلى الله عليه و آله فرمود : بهترين اخلاق دنيا و آخرت را بشما خبر ندهم ؟ گذشتن از كسى است كه به تو ستم كرده و پيوستن با كسى كه از تو بريده و نيكى با كسى كه به تو بدى كرده و بخشيدن به كسى كه\r\n","description":"","footnote":"","page_name":" 166 ","page_number":166},
  {"content":"\r\nترا محروم ساخته .\r\n2 - رسول خدا صلى الله عليه و آله فرمود : شما را به بهترين اخلاق دنيا و آخرت رهبرى نكنم ؟ پيوستن به كسى كه از تو بريده و بخشيدن به كسى كه محرومت ساخته و گذشتن از كسى كه به تو ستم كرده است .\r\n3 - امام صادق عليه السّلام فرمود : سه چيز از صفات خوب دنيا و آخرتند : گذشتن از كسى كه به تو ستم كرده و پيوست با آنكه از تو بريده و خويشتن دارى زمانى كه با تو نادانى كنند .\r\n4 - على بن الحسين عليهما السّلام فرمود : چون روز قيامت شود ، خداى تبارك و تعالى پيشينيان و پسينيان را در يك سرزمين گرد آورد ، سپس يك منادى فرياد كشد : اهل فضل كجايند ؟ جماعتى از مردم برخيزند فرشتگان ايشان را استقبال كنند و گويند : فضل شما چه بود ؟ گويند : ما به كسى كه از ما ميبريد ميپيوستيم و به آن كه ما را محروم ميكرد عطا ميكرديم و از كسى كه بما ستم مينمود ، در ميگذشتيم ، سپس به آنها گويند راست گفتيد داخل بهشت شويد .\r\n5 - رسول خدا صلى الله عليه و آله فرمود : بر شما باد بگذشت ، زيرا گذشت جز عزت بنده را نيفزايد ، از يك ديگر بگذريد تا خدا شما را عزيز كند .\r\n","description":"","footnote":"","page_name":" 167 ","page_number":167},
  {"content":"\r\n6 - امام باقر عليه السّلام فرمود : پشيمانى از گذشت بهتر و آسانتر است تا پشيمانى از كيفر .\r\nشرح - يعنى اگر شخصى را كه به تو ستمى كرده بود بخشيدى و از او درگذشتى ، سپس دانستى كه آن گذشت مورد نداشته زيرا آن ستمگر متنبه نگشت و از گذشت خود پشيمان شدى ، اين پشيمانى بهتر و آسانتر است از موردى كه ستمگر را مجازات كنى و سپس بفهمى ، اگر از او ميگذشتى و او را ميبخشيدى بهتر بود .\r\nاما بهتر بودن اولى از دومى به جهت همين اخبار و نيز آيات شريفه ايست كه خداى تعالى بعفو و گذشت دستور ميدهد و اما آسانتر بودنش براى اينست كه از ستمگر بخشيده ميتوان انتقام گرفت ، ولى جبران كيفر بى جا بسى مشكل و دشوار است .\r\n\r\n7 - معتب گويد : موسى بن جعفر عليه السّلام در باغ خرمايش بود و شاخه ميبريد ، يكى از غلامان حضرت را ديدم دسته ئى از خوشه هاى خرما را برداشت و پشت ديوار انداخت ، من رفتم و او را گرفته نزد حضرت بردم و گفتم : قربانت گردم ، من اين غلام را ديدم كه اين خوشه ها را برداشته بود .\r\nحضرت فرمود : فلانى ! غلام گفت : لبيك ، فرمود : گرسنه اى ؟ گفت نه ، آقاى من ! فرمود : برهنه ئى : گفت : نه ، آقاى من ! فرمود : پس چرا اين را برداشتى ؟ گفت : اين را دلم ميخواست .\r\nفرمود : برو ، اين خرما هم از تو ، و فرمود او را رها كنيد .\r\n","description":"","footnote":"","page_name":" 168 ","page_number":168},
  {"content":"\r\n8 - حضرت ابو الحسن عليه السّلام فرمود : هر دو گروهى كه برابر شوند ( بجنگ يك ديگر برخيزند ) آنكه گذشتش بيشتر است نصرت يابد .\r\n9 - امام باقر عليه السّلام فرمود : زن يهوديه ئى را كه گوشت گوسفندى را مسموم كرده بود تا پيغمبر صلى الله عليه و آله بخورد ، خدمت آن حضرت آوردند . فرمود : چه چيز ترا بر آن كار واداشت ؟ گفت با خود گفتم اگر او پيغمبر باشد زيانش نرساند و اگر پادشاه باشد ، مردم را از او آسوده خواهم كرد . پس رسول خدا صلى الله عليه و آله از او درگذشت .\r\n10 - سه چيز است كه خدا بوسيلهء آنها جز عزت مرد مسلمان را نيفزايد : گذشت از كسى كه به او ستم كرده و بخشيدن به آن كه محرومش ساخته و پيوست با آنكه از او بريده است .\r\n\r\nباب فروخوردن خشم\r\n\r\n1 - على بن الحسين عليهما السّلام فرمود : دوست ندارم كه بجاى نرم خوئى و فروتنيم ، شتران سرخ مو داشته باشم ( يعنى چنين صفت حميده ئى را با مال دنيا عوض نميكنم و هرگز راضى نميشوم كه خشن و تندخو باشم و در برابر بهترين چارپايان و زيور دنيا را داشته باشم ) و هيچ جرعه ئى ننوشيدم كه آن را دوستتر داشته باشم از جرعه خشمى كه طرف را بدان كيفر ندهم .\r\n2 - امام صادق عليه السّلام فرمود : نيكو جرعه ايست خشم براى كسى كه بر آن صبر كند ، زيرا\r\n","description":"","footnote":"","page_name":" 169 ","page_number":169},
  {"content":"\r\nپاداش بزرگ در برابر بلاى بزرگست ، و خدا مردمى را كه دوست دارد ، گرفتارشان سازد .\r\n3 - موسى بن جعفر عليه السّلام فرمود : در برابر دشمنان نعمت ( يعنى حسودان ) صبر كن ، زيرا كسى را كه نسبت به تو خدا را نافرمانى كرده ، هرگز نتوانى بهتر از اطاعت خدا نسبت به او تلافى كنى .\r\n4 - امام صادق عليه السّلام فرمود : فرو خوردن خشم از دشمن در زمان دولت و اقتدار آنها ، تقيه و احتياطى است براى كسى كه دورانديشى كند ، و بمعرض بلاى دنيا درنيايد ، و مخاصمه نمودن و دشنام دادن دشمنان در زمان اقتدار آنها بدون مراعات تقيه ، ترك دستور خداست ، پس با مردم مدارا كنيد تا عمل شما نزد آنها بزرگ و فربه شود [ از شما به نيكى ياد كنند 
  ] و با آنها دشمنى مكنيد كه بر گردن خود سوارشان كنيد و خوار و زبون گرديد .\r\n5 - امام صادق عليه السّلام فرمود : هيچ بنده ئى خشمى فرو نخورد ، جز آنكه خداى عز و جل عزت او را در دنيا و آخرت بيفزايد ، و همانا خداى عز و جل فرمايد : « و آنها كه خشم خود فرو خورند و از مردم بگذرند ، و خدا نيكوكاران را دوست دارد ، 128 - سوره 3 » و خدا او را بجاى فرو خوردن خشمش اين پاداش دهد ( يعنى او را دوست دارد )\r\n6 - امام صادق عليه السّلام ميفرمود : هر كه خشمى را فرو خورد كه بتواند آن را اعمال كند ( و از\r\n","description":"","footnote":"","page_name":" 170 ","page_number":170},
  {"content":"\r\nطرف خود انتقام بگيرد ) ، خدا روز قيامت دلش را از رضاى خود پر كند .\r\n7 - امام باقر عليه السّلام فرمود : هر كه خشمى را فرو خورد كه بتواند آن را اعمال كند ، خدا روز قيامت دلش را از ايمنى و ايمان پر كند .\r\n8 - زيد شحام گويد : امام صادق عليه السّلام به من نفرمود : اى زيد در برابر دشمنان نعمتها صبر كن ، زيرا كسى را كه در باره تو خدا را نافرمانى كرده ، بهتر از اينكه خدا را در باره او فرمان برى ، جبران نخواهى كرد . اى زيد ! خدا دين اسلام را برگزيد و انتخاب فرمود : پس با سخاوت و خوشخلقى با او نيكو معاشرت كنيد .\r\nشرح - انسان با هر كس رفاقت و آميزش دارد ، هر چه بيشتر طبق ميل و خواسته او رفتار كند ، رفاقت و دوستى آنها محكمتر و پايدارتر ميگردد ، امام صادق عليه السّلام ميفرمايد : خداى تعالى دين اسلام را براى مصاحبت و همدمى شما انتخاب فرمود ، و آنچه او را خوش آيد و طبق ميلش مىباشد ، سخاوت و خوشخلقى است ، اين دو صفت را داشته باشيد تا دوستى شما با اسلام محكم و پايدار شود .\r\n9 - رسول خدا صلى الله عليه و آله فرمود : دوستترين راه بنده بسوى خداى عز و جل نوشيدن دو جرعه است 1 - جرعه خشمى كه با خويشتن دارى ردش كند . 2 - جرعه مصيبتى كه با صبرش برگرداند .\r\n10 - امام باقر عليه السّلام فرمود : پدرم به من فرمود : چيزى مانند جرعه خشمى كه بصبر پايان پذيرد ، چشم پدرت را روشن نكند ، و چيزى شادم نكند كه در عوض فروتنيم ، برايم شتران سرخ باشد\r\n","description":"","footnote":"","page_name":" 171 ","page_number":171},
  {"content":"\r\n( به شماره 1790 رجوع شود ) .\r\n11 - امام صادق فرمود : در برابر دشمنان نعمتها صبر كنيد ، زيرا آن كس را كه در باره تو خدا را نافرمانى كرده بهتر از اينكه در باره او خدا را اطاعت كنى ، پاداش نخواهى داد .\r\n12 - على بن الحسين صلوات الله عليهما فرمود : دوست ندارم كه در برابر خوارى نفسم شتران سرخ مو داشته باشم ، و جرعه ئى محبوبتر از جرعه خشمى كه صاحبش را مجازات نكنم ننوشيدم .\r\n13 - امام صادق عليه السّلام فرمود : هيچ جرعه ئى بنده ننوشد كه نزد خداى عز و جل محبوبتر باشد از جرعه خشمى كه ، هنگام گردشش در دل بنوشد ، بوسيله صبر يا خويشتن دارى .\r\nشرح - مراد از گردش جرعه در دل ، هيجان و جوششى است كه براى خشمگين دست ميدهد و فكر مىكند آيا مجازات كنم يا درگذرم .\r\n\r\nباب حلم و خويشتن دارى\r\n1 - امام رضا عليه السّلام ميفرمود : مرد عابد نباشد ، جز آنكه خويشتن دار باشد ، و چون مردى در بنى اسرائيل خود را بعبادت واميداشت ، تا پيش از آن ده سال خاموشى نميگزيد ، عابد محسوب نميشد .\r\n","description":"","footnote":"","page_name":" 172 ","page_number":172},
  {"content":"\r\n2 - ابو حمزه گويد : مؤمن عملش را با خويشتن دارى آميخته است . مينشيند تا بياموزد ( بمجلسى ميرود كه چيزى بياموزد ) ميگويد تا بفهمد ، ( براى فهميدن سؤال مىكند ، نه براى اظهار فضل ) امانتى كه نزدش هست بدوستانش خبر نميدهد ( تا چه رسد بدشمنان ) و شهادت خود را از دشمنانش پنهان نميكند ( بنفع دشمنانش گواهى ميدهد تا چه رسد بدوستان ) و هيچ امر حقى را به قصد خود نمائى انجام ندهد و از روى شرمسارى ترك نكند ، اگر او را بستايند ، از گفتار آنها بترسد و نسبت به آنچه آنها نميدانند ، از خدا آمرزش خواهد ، گفتار كسى كه او را نشناخته مغرورش نكند و از آمار كردار خود ( نزد خداى تعالى ) در هراس است .\r\n3 - على بن الحسين عليهما السّلام ميفرمود : من خوشم مىآيد از مردى كه هنگام غضب بردباريش او را دريابد .\r\n4 - امام باقر عليه السّلام فرمود : خداى عز و جل شخص با حياى خويشتن دار را دوست دارد .\r\n5 - رسول خدا صلى الله عليه و آله فرمود : خدا هيچ گاه كسى را بسبب جهل عزيز نساخته و بسبب بردبارى ذليل نداشته است .\r\n6 - امام صادق عليه السّلام فرمود : بردبارى براى يارى ( مرد بردبار ) كافى است . و فرمود :\r\nاگر بردبار نيستى خود را به بردبارى وادار .\r\n\r\n7 - امام صادق عليه السّلام يكى از غلامانش را پى كارى فرستاد ، او دير كرد ، امام بدنبالش رفت\r\n","description":"","footnote":"","page_name":" 173 ","page_number":173},
  {"content":"\r\nديد خوابيده است ، بالا سرش نشست و بادش ميزد تا بيدار شد ، امام صادق عليه السّلام به او فرمود : فلانى به خدا تو اين حق را ندارى كه شب و روز هر دو بخوابى . شبت براى خود و روزت از آن ماست .\r\n8 - رسول خدا صلى الله عليه و آله فرمود : خدا شخص با حياى خويشتن دار ، پاكدامن ، با مناعت را ( كه از مردم سؤال نميكند ) دوست دارد .\r\n9 - امام صادق عليه السّلام فرمود : چون ميان دو نفر نزاعى در گيرد ، دو فرشته فرود آيند و به آن كه سفيه و بيخرد است گويند : هر چه خواستى گفتى ، خودت لايق آنچه گفتى هستى ، و كيفر گفتار ترا خواهى ديد . و به بردبار گويند : صبر كردى و حلم نمودى ، اگر حلمت را بپايان رسانى ، خدا ترا مىآمرزد ، سپس فرمود : ولى اگر شخص بردبار جواب او را پس دهد ، آن دو فرشته بالا روند .\r\n\r\nباب خاموشى و نگهدارى زبان\r\n1 - از نشانه هاى فقاهت بردبارى و علم و خاموشى است ، همانا خاموشى يكى از درهاى حكمت است ، همانا خاموشى محبت مىآورد و راهنماى هر امر خيرى مىباشد . ( زيرا انسان با تفكر بهر خيرى ميرسد و خاموشى موجب و مزيد تفكر است ) .\r\n","description":"","footnote":"","page_name":" 174 ","page_number":174},
  {"content":"\r\n2 - امام باقر عليه السّلام فرمود : شيعيان ما بىزبانند ( كم كوى و گزيده گويند ) .\r\n3 - ابو على جوانى گويد : امام صادق عليه السّلام را ديدم انگشت بالاى لبهاى شريفش گذاشته و بغلامش سالم ميفرمايد : اى سالم زبانت را نگه دار تا سالم بمانى و مردم را بر دوش ما سوار مكن ( يعنى از فضائل و مناقب ما آنچه خلاف تقيه است بمردم مگو تا بر ما نشورند ) .\r\n4 - مردى به حضرت ابو الحسن عليه السّلام عرضكرد : مرا سفارشى نما ، فرمود : زبانت را نگهدار تا عزيز باشى و افسار خود را بدست مردم مده كه خوار و زبون شوى .\r\n5 - رسول خدا صلى الله عليه و آله به مردى كه خدمتش آمد ، فرمود : نميخواهى ترا بامرى راهنمائى كنم كه خدا بسبب آن بهشتت برد ؟ عرضكرد : چرا يا رسول الله ! فرمود از آنچه خدا به تو داده بده ، عرضكرد : اگر خودم از آنكه به او دهم نيازمندتر باشم چه كنم ؟ فرمود : مظلوم را يارى كن ، عرضكردم :\r\nاگر خودم از آنكه ياريش كنم ناتوانتر باشم چه كنم ؟ فرمود : كارى براى نادان كن - يعنى نادان را راهنمائى كن ، عرضكردم : اگر خودم نادانتر از او بودم چه كنم ؟ فرمود : زبانت را جز از خير خاموش دار . آيا شادمان نيستى كه يكى از اين خصال داشته باشى كه ترا ببهشت برد .\r\n6 - امام صادق عليه السّلام فرمود : لقمان به پسرش گفت : پسر جان اگر خيال كنى سخن از نقره\r\n","description":"","footnote":"","page_name":" 175 ","page_number":175},
  {"content":"\r\nاست ، بدان كه خاموشى از طلا است .\r\n7 - رسول خدا صلى الله عليه و آله فرمود : زبانت را نگهدار ، زيرا نگهدارى زبان صدقه ايست كه به خود ميدهى ( چون خاموشى ترا از بلا نگهدارد ) سپس فرمود : هيچ بنده ئى حقيقت ايمان را نشناسد ، تا برخى از زبانش را نگهدارد ( و تنها آنچه را بسود دنيا يا آخرتش باشد رها كند و بگويد ) .\r\n8 - امام صادق عليه السّلام در باره قول خداى عز و جل : « مگر كسانى را كه به آنها گفته شد دستهاى خود را نگهداريد ، نديدى ، 77 سوره 4 » فرمود : يعنى زبان خود را نگهداريد .\r\n9 - رسول خدا صلى الله عليه و آله فرمود : نجات مؤمن در نگهداشتن زبانش باشد .\r\n10 - ابو بصير گويد : شنيدم امام باقر عليه السّلام فرمود : ابو ذر - رحمه الله - ميگفت اى دانش جو همانا اين زبان كليد خير و كليد شر است ، پس همچنان كه بر طلا و نقره ات مهر ميزنى ، بر زبانت هم مهر بزن .\r\n11 - امام صادق عليه السّلام فرمود : حضرت عيسى عليه السّلام ميفرمود : بجز ذكر خدا سخن بسيار نگوئيد ، زيرا كسانى كه بجز ذكر خدا سخن بسيار گويند ، دلهاشان سخت است و نميدانند .\r\n12 - امام صادق عليه السّلام فرمود : روزى نيست جز آنكه هر عضوى از اعضاء تن در برابر زبان\r\n","description":"","footnote":"","page_name":" 176 ","page_number":176},
  {"content":"\r\nفروتنى كنند و بگويند : ترا به خدا مبادا بسبب تو عذاب بينيم .\r\n\r\n13 - على بن الحسين عليهما السّلام فرمود : در هر بامداد زبان آدميزاد بر تمام اعضائش مشرف شود و گويد : چگونه هستيد ؟ گويند : اگر تو ما را رها كنى خوبيم و ميگويند : خدا را خدا را نسبت بما به ياد آور و سوگندش دهند و گويند ما بسبب تو ثواب و عقاب بينيم .\r\n14 - مردى خدمت پيغمبر صلى الله عليه و آله آمد و عرضكرد : يا رسول الله ! مرا سفارشى كن ، فرمود : زبانت را نگهدار . گفت : يا رسول الله ! مرا سفارشى كن فرمود : زبانت را نگهدار ، گفت : يا رسول الله ! مرا سفارشى كن ، فرمود : زبانت را نگهدار . واى بر تو ! آيا مردم را جز دروشده هاى زبانشان برو در آتش اندازد .\r\n15 - رسول خدا صلى الله عليه و آله فرمود : كسى كه سخنش را از عملش نشمارد ، خطاهايش زياد شود و عذابش فرا رسد .\r\n16 - رسول خدا صلى الله عليه و آله فرمود : خدا زبان را عذابى كند كه هيچ يك از اعضاء را آن عذاب نكرده باشد ، زبان گويد : پروردگارا مرا عذابى نمودى كه چيز ديگر را چنان عذابى ننمودى ؟ به او گفته\r\n","description":"","footnote":"","page_name":" 177 ","page_number":177},
  {"content":"\r\nشود تو يك جمله گفتى كه بمشارق و مغارب زمين رسيد و بوسيله آن خون محترم ريخته شد و مال محترم غارت شد و فرج محترم دريده شد ، بعزت و جلالم سوگندت را عذابى كنم كه هيچ يك از اعضاء ديگر را آن گونه عذاب نكرده باشم .\r\n17 - رسول خدا صلى الله عليه و آله فرمود : اگر در چيزى نحسى باشد در زبانست .\r\n18 - امام رضا عليه السّلام ميفرمود : هر گاه مردى از بنى اسرائيل ميخواست عبادت كند ، ده سال پيش از آن خاموشى ميگزيد . ( يعنى سخن بيهوده نميگفت و فكر خود را متوجه علوم و معارف دينى مينمود و سپس بتعليم و هدايت خلق ميپرداخت ) .\r\n19 - رسول خدا صلى الله عليه و آله فرمود : هر كه محل سخنش را از كردارش بيند ( يعنى سخنش را از كردارش شمارد و آن را بيشتر از هر كارش داند ) سخن گفتنش كم شود ، مگر در باره آنچه برايش سودمند باشد .\r\n20 - امام صادق عليه السّلام فرمود : در حكمت آل داود ( كتاب زبور ) است كه : بر عاقل لازمست كه به وضع زمان خود آشنا باشد ، سرگرم كار خود بوده ، زبانش را حفظ كند .\r\n21 - امام صادق عليه السّلام فرمود : بنده مؤمن تا زمانى كه خاموش باشد . نيكوكار نوشته مىشود .\r\n","description":"","footnote":"","page_name":" 178 ","page_number":178},
  {"content":"\r\nو چون سخن گويد : نيكوكار يا بد كردار نوشته شود .\r\n\r\nباب مدارا و سازگارى\r\n1 - رسول خدا صلى الله عليه و آله فرمود : سه چيز است كه هر كه نداشته باشد ، هيچ كارش تمام نيست :\r\nپرهيزگارى كه او را از نافرمانى خدا باز دارد ، و خلقى كه بسبب آن با مردم بسازد و بردبارى كه نادانى نادان را با آن رد كند .\r\n2 - امام صادق عليه السّلام ميفرمود : جبرئيل عليه السّلام نزد پيغمبر صلى الله عليه و آله آمد و عرضكرد : اى محمد پروردگارت سلام مىرساند و ميگويد : با مخلوقم مدارا كن .\r\n3 - امام باقر عليه السّلام فرمود : در تورات نوشته است ، از جمله مناجات خداى عز و جل با موسى بن عمران عليه السّلام اين بود كه : اى موسى ! راز پنهان مرا در باطن خويش پوشيده دار ، و در آشكارت سازگارى با دشمن من و دشمن خود را از جانب من اظهار كن و با اظهار راز پنهانم سبب دشنام دادن آنها به من مشو تا در دشنام دادن من شريك دشمن خود و دشمن من گردى .\r\n4 - رسول خدا صلى الله عليه و آله فرمود : پروردگارم مرا بسازگارى با مردم امر فرمود . چنان كه بانجام واجبات امر فرمود .\r\n","description":"","footnote":"","page_name":" 179 ","page_number":179},
  {"content":"\r\n\r\n5 - امام صادق عليه السّلام فرمود رسول خدا صلى الله عليه و آله فرمود : سازگارى با مردم نصف ايمانست و نرمى با آنها نصف زندگى است .\r\nسپس امام صادق عليه السّلام فرمود : با نيكان در پنهان آميزش كنيد و با بدكاران در آشكار ، و بر آنها حمله نكنيد كه بر شما ستم كنند ، زيرا زمانى براى شما پيش آيد كه از دينداران نجات نيابد ، جز آنكه را مردم ابلهش دانند و خود او هم آماده باشد و تحمل كند كه به او گويند ابله و بيعقل است .\r\n6 - امام صادق عليه السّلام ميفرمود : گروهى از قريش با مردم كم سازگارى كردند و از قريش رانده شدند ، در صورتى كه به خدا سوگند كه از نظر خانوادگى عيبى نداشتند . و گروهى از غير قريش با مردم خوشرفتارى نمودند و بخاندان عالى و بلند پيوستند .\r\nسپس فرمود : هر كه دستش را از مردم دريغ دارد ، او از آنها يك دست دريغ داشته ، ولى مردم از او دستها دريغ دارند .\r\nشرح - بمضمون جمله اخير كلامى در خطبه 23 نهج البلاغه از امير المؤمنين عليه السّلام وارد شده كه بخويشان و فاميل اختصاص دارد و سيد رضى - رحمه الله - در آنجا توضيحى بيان مىكند .\r\n\r\nباب نرمى و ملاطفت\r\n1 - امام باقر عليه السّلام فرمود : براى هر چيزى قفلى است ( كه آن را به دو نگهدارند ) و قفل ايمان نرمى و ملاطفت است . ( چه آنكه هر كس نرمى را از دست دهد و خشم و قهر و خشونت پيش گيرد ، ناچار\r\n","description":"","footnote":"","page_name":" 180 ","page_number":180},
  {"content":"\r\nباعمالى دست زند كه ايمانش از دست برود ) .\r\n2 - امام باقر عليه السّلام فرمود : بهر كه نرمى نصيب شد ، ايمان نصيب شد .\r\n3 - امام صادق عليه السّلام فرمود : خداى تبارك و تعالى ملايم است و ملايمت را دوست دارد ، از ملايمت او نسبت به بندگانش ، بيرون ساختن كينه ها و مخالفت هوسها و دلهايشانست و نيز از ملايمت او نسبت به بندگان اينست كه : امرى را كه ميخواهد مردم را از آن بر كنار كند ، براى ملايمت با آنها ايشان را با آن امر واميگذارد ( كه طبق عادت رفتار كنند و از ابتدا بر آنها سخت نميگيرد ) تا سنگينى امر ايمان يكباره بر آنها نيفتد كه ناتوان گردند ، و چون اراده بركنارى آنها كند ، آن امر را بامر ديگرى نسخ فرمايد تا امر اول منسوخ گردد ( چنانچه در صدر اسلام مردم را به قبله بيت المقدس واگذاشت و چون به احكام اسلام انس و الفت پيدا كردند ، آنها را متوجه كعبه فرمود و بيت المقدس منسوخ گرديد ) .\r\nشرح - مقصود از بيرون ساختن كينه ها اينست كه : به پيغمبران و اوصيائشان دستور داده ، نسبت بكفار و منافقين نرمى و ملايمت نمايند و با احسان و دستگيرى و خوشرفتارى دلهايشان را با سلام گرم كنند تا كينه از دلهايشان خارج شود .\r\nو ممكن است مقصود اين باشد كه كينه هاى كفار را در گفتار و رفتارشان بمسلمين نشان ميدهد تا مسلمين فريب نخورند و از نيرنگ آنها بر حذر باشند و يا مراد اينست كه كينه هائى كه در دل مردم است بسبب گفتارهاى تند و زشت نسبت به آن كه از او كينه دارند بتدريج خارج مىشود و گر نه مردم يك ديگر را ميكشتند .\r\nو اما راجع به مخالفت هوسها و دلها چند وجه گفته‌اند :\r\n( 1 ) خداى تعالى بكفار و منافقين آراء و افكار مختلف داد و اگر همگى يك رأى بودند مسلمين را ريشه كن مينمودند .\r\n( 2 ) خدا ميان هوس و عقل هر كس مخالفت انداخت ، تا هر كه خواهد پيروى عقل كند و راه آخرت گيرد .\r\n","description":"","footnote":"","page_name":" 181 ","page_number":181},
  {"content":"\r\nهوسهاى برخى از بندگانش را بهوسهاى برخى ديگر از ميان ميبرد ، و اين معنى نزديك بمعانى جمله اولست .\r\n4 - رسول خدا صلى الله عليه و آله فرمود : نرمى ميمنت دارد و خشونت نحوست .\r\n5 - امام باقر عليه السّلام فرمود : خداى عز و جل ملايم است و ملايمت را دوست دارد و پاداشى كه بملايمت ميدهد بخشونت و سختگيرى نميدهد .\r\n6 - رسول خدا صلى الله عليه و آله فرمود : نرمى روى هر چه گذاشته شد ، آن را زينت داد و از هر چه برداشته شد ، زشتش ساخت .\r\n7 - پيغمبر صلى الله عليه و آله فرمود : در نرمى زيادى و بركت است و هر كه از نرمى محروم شد از خير محروم گشت .\r\n8 - امام صادق عليه السّلام فرمود : از هر خاندانى كه نرمى دور شد ، خير از آنها دور گشت .\r\n9 - امام صادق عليه السّلام فرمود : هر خانواده ئى كه بهره خود را از نرمى گرفتند ، خدا روزى ايشان را وسعت داد و نرمى در تقدير معيشت ( اقتصاد و ميانه روى در خرج ) از وسعت مال بهتر است ، و با ميانه روى درماندگى نباشد و با ولخرجى چيزى باقى نماند ، همانا خداى عز و جل نرمى كند و نرمى\r\n","description":"","footnote":"","page_name":" 182 ","page_number":182},
  {"content":"\r\nرا دوست دارد .\r\n\r\n10 - هشام بن احمد گويد : مرا با مردى از آن قوم سخن در گرفته بود ( با يكى از مخالفين نزاع ميكردم ) حضرت ابو الحسن عليه السلام به من فرمود : با آنها نرمى كن ، زيرا كفر ايشان در خشم آنهاست ( چون خشمگين شوند سخن كفر آميز گويند ) و خيرى نيست در كسى كه كفرش در خشمش باشد .\r\n11 - موسى بن جعفر عليه السلام فرمود : نرمى نيمى از زندگى است .\r\n12 - رسول خدا صلى الله عليه و آله فرمود : خدا نرمى را دوست دارد و به آن كمك مىكند ( چنانچه در حديث 1841 ذكر شد ) پس چون مركوبهاى لاغر را سوار شديد ، آنها را بمنزلگاه مقرر خود فرود آوريد ( تا علوفه خورند و استراحت كنند ) و اگر زمين خشك و بىگياه باشد ، با شتاب بگذريد و اگر پر گياه باشد ، آنها را فرود آريد ( پس نرمى و ملاطفت حتى نسبت بحيوانات هم خوب و پسنديده است ) .\r\n13 - رسول خدا صلى الله عليه و آله فرمود : اگر نرمى مخلوقى ميبود كه ديده ميشد ، در ميان مخلوقات خدا از او نيكوتر نبود .\r\n14 - امام باقر يا امام صادق عليهما السلام فرمود : خدا ملايم است و ملايمت را دوست دارد و از ملايمتش نسبت بشما ، بيرون بردن كينه ها و مخالفت دلهاى شماست ، و همانا او ميخواهد بنده را از امرى\r\n","description":"","footnote":"","page_name":" 183 ","page_number":183},
  {"content":"\r\nبگرداند ، پس او را بر آن حال ميگذارد تا با ناسخى دگرگونش كند ، كه مبادا حق بر او سنگينى كند ( بحديث 1840 رجوع شود ) .\r\n15 - رسول خدا صلى الله عليه و آله فرمود : هيچ دو نفرى با هم رفاقت و همدمى نكنند ، جز آنكه نرميش با رفيقش بيشتر است ، نزد خداى عز و جل پاداشش بزرگتر و محبوبيتش بيشتر است .\r\n16 - امام صادق عليه السلام ميفرمود : هر كه در كار خود نرمى كند ، هر چه از مردم خواهد بدان برسد .\r\n\r\nباب تواضع\r\n1 - امام صادق عليه السلام فرمود : نجاشى دنبال جعفر بن ابى طالب و اصحابش فرستاد . آنها وارد شدند . نجاشى در اتاقى روى خاك نشسته و جامه هاى كهنه پوشيده بود ، جعفر گويد : چون او را بدان حال ديديم از او بترسيديم ( كه مبادا ديوانه شده باشد ) چون وضع و پريدگى چهره ما را ديد ، گفت :\r\nسپاس خدائى را كه محمد را يارى كرد و چشمش را روشن نمود . شما را مژده ندهم ؟ گفتم : پادشاها چرا ، گفت : اكنون يكى از كار آگاههاى من از سرزمين شما آمد و به من گزارش داد كه خداى عز و جل\r\n","description":"","footnote":"","page_name":" 184 ","page_number":184},
  {"content":"\r\nپيغمبرش محمد صلى الله عليه و آله را يارى فرمود و دشمنش را هلاك كرد و فلانى و فلانى و فلانى اسير شدند در يك وادى بنام بدر كه درخت اراك بسيار دارد . پيغمبر صلى الله عليه و آله با دشمنش برابر شدند ، و گويا هم اكنون آن را ميبينم ، همان جائى را كه براى آقايم كه مردى از بنى ضمره بود چوپانى ميكردم .\r\nجعفر گفت : پادشاها ! چرا روى خاك نشسته و جامه هاى كهنه پوشيده ئى ؟ .\r\nگفت : اى جعفر ! ما در آنچه خدا بر عيسى عليه السلام نازل كرده اين دستور را مىبينيم كه : حق خدا بر بندگانش اينست كه : چون نعمتى به آنها روى آورد ، براى خدا تواضع كنند . و چون خداى عز و جل بوسيله محمد صلى الله عليه و آله نعمتى به من داد ، من اين تواضع را براى خدا كردم . چون اين گزارش بپيغمبر صلى الله عليه و آله رسيد ، باصحابش فرمود :\r\nهمانا صدقه به صاحبش افزونى بخشد ، پس صدقه دهيد - خدا شما را رحمت كند - و همانا تواضع موجب زيادى رفعت صاحبش شود ، پس تواضع كنيد تا خدا شما را رفعت دهد ، و همانا گذشت عزت صاحبش را زياد كند ، پس درگذريد تا خدا عزيزتان كند .\r\n2 - امام صادق عليه السلام ميفرمود : همانا دو فرشته در آسمان بر بندگان گماشته شده‌اند ، كه هر كسى براى خدا تواضع كند ، او را بالا برند و هر كه تكبر كند پستش كنند .\r\n3 - امام صادق عليه السلام فرمود : رسول خدا صلى الله عليه و آله يك شب پنجشنبه براى افطار در مسجد قبا بود ، و فرمود : آيا آشاميدنى هست ؟ اوس بن خولى انصارى قدحى از شير مسكه برگرفته با عسل\r\n","description":"","footnote":"","page_name":" 185 ","page_number":185},
  {"content":"\r\nآميخته خدمتش آورد ، چون به دهان گذاشت و چشيد ، كنارش زد و فرمود : دو نوشابه ايست كه با يكى از آنها از ديگرى بىنيازى حاصل مىشود ، من اين را نمىآشامم و تحريم هم نميكنم ، ولى براى خدا تواضع ميكنم زيرا هر كه براى خدا تواضع كند ، خدايش بلند گرداند و هر كه تكبر كند ، خدايش پست كند ، و هر كه در زندگى اقتصاد ورزد ، خدا روزيش بخشد ، و هر كه ولخرجى كند ، خدا محرومش سازد ، و هر كه بسيار به ياد مرگ باشد خدا او را دوست دارد .\r\n4 - داود حمار نيز همين گونه از امام صادق عليه السلام نقل كرده و چنين فرموده : هر كه از خدا بسيار ياد كند ، خدا او را در بهشتش زير سايه خود گيرد .\r\n5 - امام باقر عليه السلام ميفرمود : فرشته ئى خدمت رسول خدا صلى الله عليه و آله آمد و عرضكرد : خداى عز و جل ترا مخير ساخته كه بنده و رسول و متواضع باشى يا پادشاه و رسول ، پيغمبر بجبرئيل نگريست ، او با دست اشاره كرد كه تواضع پيش گير ، پس پيغمبر صلى الله عليه و آله فرمود : بنده و متواضع و رسول را اختيار كردم ، فرستاده گفت : با اين انتخابت از مقامى كه نزد پروردگارت دارى چيزى كاسته نشود .\r\nامام باقر عليه السلام فرمود : كليدهاى خزانه هاى زمين همراه آن فرشته بود ( تا اگر پيغمبر صلى الله عليه و آله پادشاهى را انتخاب كند به او دهد و كليدهاى زمين معناى حقيقى و استعمارى را محتمل است و بمعنى استعارى يا ابزارى مانند خاتم سليمان و امثال آن مراد است و يا علم و قدرتى كه بوسيله آن سلطنت آماده گردد ) .\r\n6 - امام صادق عليه السلام فرمود : از تواضع است كه در نشستن به پائين مجلس راضى باشى و بهر كه برخورى سلام كنى و مجادله را ترك كنى ، اگر چه حق با تو باشد ، و دوست نداشته باشى كه ترا\r\n","description":"","footnote":"","page_name":" 186 ","page_number":186},
  {"content":"\r\nبتقوى بستايند .\r\n\r\n7 - امام صادق عليه السلام فرمود : خداى عز و جل بموسى عليه السلام وحى فرمود كه : اى موسى ! آيا ميدانى چرا از ميان همه مخلوقم ترا براى سخن گفتن با خود برگزيدم ؟ عرضكردم : پروردگارا براى چه بود ؟\r\nخداى تبارك و تعالى به او وحى كرد كه : اى موسى من بندگانم را زير و رو كردم ( بررسى كامل نمودم ) در ميان آنها كسى را از تو فروتن در برابر خود نديدم . اى موسى ! تو چون نماز ميگزارى چهره خويش روى خاك - يا گفت روى زمين - مينهى .\r\n8 - امام صادق عليه السّلام فرمود : على بن الحسين صلوات الله عليهما گذرش بر جذاميان افتاد ، حضرت سوار الاغش بود و آنها صبحانه مىخوردند . امام را به صبحانه دعوت كردند ، فرمود : اگر روزه نميداشتم ميپذيرفتم ، و چون بمنزلش رفت ، دستور فرمود غذائى لذيذ و خوب بسازند ، سپس براى سبحانه از آنها دعوت كرد و خود هم با آنها صبحانه خورد .\r\n9 - امام صادق عليه السلام فرمود : از تواضع است كه مرد در جايى نشيند كه پائينتر از مقام و شرف او باشد .\r\n10 - امام صادق عليه السلام مردى از اهل مدينه را ديد كه چيزى براى خانواده اش خريده و با خود ميبرد چون آن مرد امام را ديد خجالت كشيد ، امام فرمود : اين را خودت خريده و براى خانواده ات ميبرى ؟\r\n","description":"","footnote":"","page_name":" 187 ","page_number":187},
  {"content":"\r\nبه خدا سوگند ، اگر اهل مدينه نبودند ( كه سرزنش و خرده گيرى كنند ) من هم دوست داشتم ، براى خانواده‌ام چيزى بخرم و خودم ببرم .\r\n11 - امام صادق عليه السّلام فرمود : در آنچه خداى عز و جل بداود وحى فرمود ، اين بود كه : اى داود چنان كه نزديكترين مردم به خدا متواضعانند ، دورترين مردم از خدا هم متكبرانند .\r\n12 - ابو بصير گويد : در سال وفات امام صادق عليه السلام خدمت موسى بن جعفر عليه السلام رسيدم و عرضكردم قربانت ، چرا شما گوسفندى كشتيد ، در صورتى كه فلانى شتر كشت ؟ فرمود : اى ابا محمد ؟ همانا نوح عليه السلام در كشتى نشست و هر چه خدا خواهد در كشتى بود ( انسان و حيوان و متاع بسيارى بود ) و كشتى مأموريت داشت و گرد خانه كعبه طواف كرد و همان طواف نساء بود و نوح عليه السلام كشتى را به خود واگذاشته بود خداى عز و جل بكوهها وحى فرمود : كه من كشتى بنده‌ام نوح را روى يكى از شما مينهم ، كوهها گردن كشيدند و سرافرازى كردند ، ولى كوه جودى فروتنى كرد ، و آن كوهى است نزد شما ، پس كشتى سينه بر آن كوه گذاشت .\r\nآن هنگام نوح عليه السلام بلغت سريانى فرمود : * ( يا مارى اتقن ) * يعنى پروردگارا اصلاح كن .\r\nراوى گويد : من گمان كردم كه موسى بن جعفر عليه السلام به خود كنايه زد ( يعنى مقصودش اين بود كه من هم از كشتن گوسفند قصدم تواضع براى خدا بود . چنانچه پيغمبر صلى الله عليه و آله هم دوغ مخلوط بعسل را براى تواضع نياشاميد ، بحديث 1857 رجوع شود ) .\r\n","description":"","footnote":"","page_name":" 188 ","page_number":188},
  {"content":"\r\n13 - امام رضا عليه السلام فرمود : تواضع اينست كه بمردم دهى آنچه را ميخواهى به تو دهند ( با آنها چنان رفتار كنى كه ميخواهى با تو رفتار كنند ) .\r\nو در حديث ديگر گويد : به حضرت عرضكردم : حد تواضع كه چون بنده آن را بجا آورد متواضع است چيست ؟ فرمود : تواضع را درجاتى است : برخى از آنها اينست كه انسان قدر خود را بشناسد و با دلى سالم خود را بجايگاه خويش نشاند ، و دوست نداشته باشد كه بسوى كسى رود ، مگر چنانچه بسويش آيند ( با مردم چنان كه با او رفتار كنند ، رفتار كنند ) اگر بدى بيند آن را با نيكى بپوشاند ، فروخورنده خشم است ، و از مردم ميگذرد ، خدا هم نيكوكاران را دوست دارد .\r\n\r\nباب دوستى براى خدا و دشمنى براى خدا\r\n1 - امام صادق عليه السلام فرمود : هر كه براى خدا دوست دارد و براى خدا دشمن دارد و براى خدا عطا كند ، از كسانيست كه ايمانش كامل است .\r\n2 - و فرمود : از محكمترين دست آويزهاى ايمان اينست كه : براى خدا دوست بدارى و براى خدا دشمن بدارى و براى خدا عطا كنى و براى خدا دريغ دارى .\r\n3 - رسول خدا صلى الله عليه و آله فرمود : دوستى مؤمن با مؤمن براى خدا از بزرگترين شعبه هاى\r\n","description":"","footnote":"","page_name":" 189 ","page_number":189},
  {"content":"\r\n\r\nايمانست ، همانا هر كه براى خدا دوستى كند و براى خدا دشمنى كند و براى خدا عطا و براى خدا دريغ كند از برگزيدگان خداست .\r\n4 - امام صادق عليه السلام ميفرمود : كسانى كه براى خدا با يك ديگر دوستى ميكنند ، روز قيامت بر منبرهاى نور ميباشند ، نور چهره و نور تن و نور منبرهايشان همه چيز را روشن كند ، بدرجه اى كه به آن معرفى شوند ، و گفته شود : اينان دوستى كنان براى خدايند .\r\n5 - فضيل بن يسار گويد : از امام صادق عليه السلام پرسيدم : آيا حب و بغض از ايمانست ؟ فرمود : مگر ايمان چيزى غير از حب و بغض است ؟ سپس اين آيه را تلاوت فرمود : « خدا ايمان را محبوب شما كرد و آن را در دل شما بياراست و كفر و نافرمانى و عصيان را ناپسند شما كرد . آنانند هدايت يافتگان ، 7 سوره 49 » .\r\n6 - رسول خدا صلى الله عليه و آله باصحابش فرمود : كداميك از دستاويزهاى ايمان محكمتر است ؟\r\nگفتند : خدا و رسولش داناترند ، و بعضى از آنها گفتند : نماز و برخى گفتند : زكات و بعضى گفتند : روزه و برخى گفتند : حج و عمره و بعضى گفتند : جهاد ، رسول خدا صلى الله عليه و آله فرمود : هر يك از اينها را كه گفتيد فضيلتى است ، ولى جواب پرسش من نيست . محكمترين دستاويزهاى ايمان دوستى براى خدا و دشمنى\r\n","description":"","footnote":"","page_name":" 190 ","page_number":190},
  {"content":"\r\nبراى خدا و پيروى اولياء خدا و بيزارى از دشمنان خداست .\r\n7 - رسول خدا صلى الله عليه و آله فرمود : دوستى كنان براى خدا در روز قيامت روى زمين زبرجدى سبز زير سايه عرش ( سايه رحمت ) خدا سمت راستش باشند - و هر دو دست او راست است - چهره آنها بسيار سفيد و نورانىتر از خورشيد درخشانست ، و هر فرشته مقرب و پيغمبر مرسلى بمقام آنها غبطه مىبرند ، مردم گويند : اينها كيانند ؟ به آنها گفته شود : دوستى كنان براى خدايند .\r\nشرح - پر واضح است كه اضافه « دست » بخدايتعالى در قرآن و اخبار بر سبيل مجاز و استعاره مىباشد و مراد از آن نعمت يا قدرتست و چون دست چپ از دست راست نقصان و كاهش دارد ، و در ذات و صفات خداى تعالى هيچ گونه نقصان و كاهشى نيست ، از اين رو فرمود : هر دو دست او راست است .\r\n8 - على بن الحسين عليهما السلام فرمود : چون خداى عز و جل همه مردم را گرد آورد ( در روز قيامت ) يك جارچى برخيزد و بآوازى كه مردم بشنوند گويد : دوستى كنان براى خدا كجايند ؟ جماعتى از مردم برخيزند ، به آنها گفته شود بدون حساب بسوى بهشت رويد .\r\nفرشتگان به آنها برخورند و گويند : كجا ؟ گويند : بسوى بهشت بدون حساب ، گويند شما چه صنفى از مردميد ؟ گويند : ما دوستى كنان براى خدائيم ، گويند : اعمال شما چه بوده ؟ گويند : براى خدا دوستى ميكرديم و براى خدا دشمنى ميورزيديم گويند : چه خوبست پاداش اهل عمل !\r\n","description":"","footnote":"","page_name":" 191 ","page_number":191},
  {"content":"\r\n9 - امام صادق عليه السلام فرمود : سه چيز از علامات مؤمن است : شناختن خدا و شناختن دوستان و دشمنان خدا .\r\n10 - امام صادق - عليه السلام فرمود : شخصى شما ( شيعه ) را دوست دارد و نميداند شما چه عقيده داريد ، خدا او را بسبب دوستيش با شما ببهشت برد ، و شخصى شما را دشمن دارد و نميداند شما چه عقيده داريد ، خدا او را بسبب دشمنيش با شما بدوزخ برد .\r\nشرح - مراد به اين اشخاص مستضعفين از شيعه و يا مخالفين است و در اين صورت مقصود از * ( ما انتم عليه ) * عقايد و معارف شيعه است و ممكن است مقصود از * ( ما انتم عليه ) * تقوى و ورع و يا گناهان و معاصى شيعه باشد .\r\n11 - امام باقر عليه السلام فرمود : هر گاه خواهى بدانى در تو خيرى هست ، بدلت نگاه كن ، اگر اهل طاعت خدا را دوست و اهل معصيت خدا را دشمن دارد ، در تو خير است و خدا هم ترا دوست دارد ، و اگر اهل طاعت خدا را دشمن و اهل معصيت خدا را دوست دارد در تو خير نيست و خدا دشمنت دارد ، و هر كسى همراه دوست خود است .\r\n12 - امام باقر عليه السلام فرمود : اگر مردى ، مردى را براى خدا دوست دارد ، خدا براى دوستيش او را ثواب دهد ، اگر چه آنكه را دوست داشته در علم خدا اهل دوزخ باشد . و اگر مردى مردى را براى خدا دشمن دارد ، خدا براى دشمنيش به او ثواب دهد ، اگر چه آنكه را دشمن داشته در علم خدا اهل بهشت باشد .\r\n","description":"","footnote":"","page_name":" 192 ","page_number":192},
  {"content":"\r\n13 - امام صادق عليه السلام فرمود : گاهى دوستى براى خدا و رسولش باشد و گاهى براى دنيا ، پس آنچه براى خدا و رسولش باشد ، ثوابش بر خداست و آنچه براى دنيا باشد هيچ نيست ( ثوابى ندارد ) .\r\n14 - امام صادق عليه السلام فرمود : دو مسلمانى كه بهم برخورد ميكنند ، آنكه ديگرى را بيشتر دوست دارد از ديگرى بهتر است .\r\n15 - و فرمود : دو مؤمن هرگز با هم برخورد نكنند ، جز آنكه برادرش را بيشتر دوست دارد ، بهتر است .\r\n16 - و فرمود ؛ هر كه براى دين دوست ندارد و براى دين دشمن ندارد ، دين ندارد ( پيداست كه شخص متدين حد اقل بايد پيغمبر و ائمه ( ص ) را براى خدا دوست بدارد و گر نه دين نخواهد داشت ) .\r\n\r\nباب نكوهش دنيا و زهد در دنيا\r\n1 - امام صادق عليه السلام فرمود : كسى كه به دنيا زاهد و بىرغبت باشد ، خدا حكمت را در قلبش بر جا دارد و زبانش را به آن گويا سازد ، و او را به عيبهاى دنيا و درد و دوايش بينا گرداند ، و او را از دنيا سالم بيرون كند\r\n","description":"","footnote":"","page_name":" 193 ","page_number":193},
  {"content":"\r\nو ببهشت دار السلام در آورد .\r\n2 - امام صادق عليه السلام فرمود : همه خير در خانه ئى نهاده شده و كليدش را زهد و بىرغبتى به دنيا قرار داده‌اند .\r\nسپس فرمود : رسول خدا صلى الله عليه و آله فرمود : مرد شيرينى ايمان را در قلبش نمييابد ، تا آنكه باكش نباشد كه چه كسى دنيا را خورد .\r\nآنگاه امام صادق عليه السلام فرمود : شناختن شيرينى ايمان بر دلهاى شما حرامست ، تا به دنيا بىرغبت شود .\r\n3 - امير المؤمنين عليه السلام فرمود : اخلاقى كه بيشتر انسان را كمك بدين مىكند ، زهد نسبت بدنياست .\r\n4 - مردى از على بن الحسين عليهما السلام در باره زهد پرسيد ، فرمود زهد ده چيز است ، ( و درجاتى دارد ) بالاترين درجه زهد پست ترين درجه ورع و بالاترين درجه ورع پست ترين درجه يقين و بالاترين درجه يقين پستترين درجه رضاست ، همانا تمام زهد در يك آيه از كتاب خداى عز و جل است :\r\n« تا بر آنچه از دست شما رفته افسوس نخوريد و به آنچه بشما رسيده شادى نكنيد ، 23 سوره 57 » .\r\n","description":"","footnote":"","page_name":" 194 ","page_number":194},
  {"content":"\r\n5 - امام صادق عليه السلام ميفرمود : هر دلى كه شكى يا شركى داشته باشد ، ساقط و بىارزش است و آنها ( پيغمبر و اولياء خدا ) زهد نسبت به دنيا را خواستند تا دلشان براى آخرت فارغ باشد ( زيرا محبت دنيا و آخرت در يك دل جمع نشود ) .\r\n6 - امير المؤمنين عليه السلام فرمود : علامت مشتاق به ثواب آخرت بىرغبتى نسبت بشكوفه ( خرم و بىثبات ) دنياى نقد است ، همانا بىرغبتى زاهد نسبت به دنيا ، از آنچه خداى عز و جل برايش از دنيا قسمت كرده كاهش ندهد ، اگر چه زهد كند ، و حرص شخص حريص بر شكوفه دنياى نقد ، برايش افزونى نياورد ، اگر چه حرص زند ، پس مغبون كسى است كه از بهرهء آخرت خود محروم ماند .\r\n7 - امام صادق عليه السلام فرمود : رسول خدا صلى الله عليه و آله را جز گرسنگى و خوف ، چيزى از دنيا مسرور نميساخت و خوشش نمىآورد .\r\n8 - و فرمود : روزى پيغمبر صلى الله عليه و آله اندوهگين بيرون رفت ، فرشته اى كه كليدهاى خزانه هاى زمين دستش بود ، نزد او آمد و گفت : اى محمد : اينها كليدهاى خزانه هاى زمين است . پروردگارت به تو ميگويد : باز كن و هر چه خواهى از زمين برگير ، بدون آنكه چيزى از مقامت نزد من كاسته شود .\r\nرسول خدا صلى الله عليه و آله فرمود : دنيا خانه كسى است كه خانه ندارد . و آنكه عقل ندارد براى\r\n","description":"","footnote":"","page_name":" 195 ","page_number":195},
  {"content":"\r\nدنيا جمع مىكند ، فرشته گفت : سوگند به آن كه ترا به حق مبعوث ساخته ، من اين سخن را از فرشته ئى در آسمان چهارم شنيدم ، زمانى كه ، كليدها را به من دادند .\r\n9 - امام صادق عليه السلام فرمود : رسول خدا صلى الله عليه و آله به بزغاله گوش بريده اى كه مرده ، و در زباله دان افتاده بود گذر كرد ، باصحاب فرمود : اين چند مىارزد ؟ گفتند : اگر زنده ميبود شايد يك درهم ارزش نداشت ، پيغمبر صلى الله عليه و آله فرمود : سوگند به آن كه جانم در دست اوست كه دنيا نزد خدا از اين بزغاله نزد أهلش پستتر است .\r\n10 - امام صادق عليه السلام فرمود : چون خدا خير بنده ئى را خواهد ، او را نسبت به دنيا بىرغبت و نسبت بدين دانشمند كند . و بعيوب دنيا بينايش سازد ، و بهر كه اين خصلتها داده شود ، خير دنيا و آخرت داده شده ، و فرمود : هيچ كس حق را در راهى بهتر از زهد دنيا نجسته است و آن ضد مطلوب دشمنان حق است .\r\nراوى گويد : عرضكردم : قربانت ، آنها از چه راه ميجويند ؟ فرمود : از رغبت به دنيا . و فرمود آيا شخص پر صبر كريمى نيست ؟ همانا دنيا چند روزاند كست ، همانا حرامست بر شما كه مزه ايمان چشيد جز آنكه نسبت به دنيا بىرغبت شويد .\r\nو شنيدم امام صادق عليه السلام ميفرمود : چون مؤمن از دنيا كنار كشد ، رفعت پيدا كند و شيرينى محبت خدا\r\n","description":"","footnote":"","page_name":" 196 ","page_number":196},
  {"content":"\r\n\r\nرا دريابد ، و نزد اهل دنيا ديوانه نمايد ، در صورتى كه شيرينى محبت خدا به آنها آميخته شده كه به چيز ديگر مشغول نشوند .\r\nو شنيدم ميفرمود : زمانى كه دل صفا پيدا كند ، زمين برايش تنگ شود . تا آنجا كه پرواز كند .\r\n11 - از على بن الحسين عليهما السلام پرسيدند ، كدام عمل نزد خداى عز و جل بهتر است ؟ فرمود :\r\nهيچ عملى بعد از معرفت خداى جل و عز و رسولش بهتر از بغض دنيا نيست ، و براى آن شعبه هاى بسياريست و براى گناهان ( نافرمانيهاى خدا ) شعبه هاى بسياريست :\r\nنخستين نافرمانى كه خدا را نمودند تكبر بود و آن نافرمانى شيطان بود ، زمانى كه سر پيچى و گردنفرازى كرد و از كافران گشت .\r\nو ديگر حرص است كه نافرمانى آدم و حوا بود ، زمانى كه خداى عز و جل به آنها فرمود : « از هر چه خواهيد بخوريد ولى به اين درخت نزديك مشويد كه از ستمكاران باشيد ، 25 - سوره 2 » پس آدم و حوا چيزى را گرفتند كه بدان احتياج نداشتند ، و اين خصلت تا روز قيامت در ذريه آنها رخنه كرد ، از اين رو و بيشتر آنچه را آدميزاد ميطلبد بدان احتياج ندارد .\r\nو ديگر حسد است كه نافرمانى پسر آدم ( قابيل ) بود ، زمانى كه به برادرش ( هابيل ) حسد برد و او را كشت ، و از اين نافرمانيها دوستى زنان و دوستى دنيا و دوستى رياست و دوستى استراحت و دوستى\r\n","description":"","footnote":"","page_name":" 197 ","page_number":197},
  {"content":"\r\nسخن گفتن و دوستى سرورى و ثروت منشعب گشت ، ( 1 ) و اينها هفت خصلت است كه همگى در دوستى دنيا گرد آمده‌اند ، از اين رو پيغمبران و دانشمندان بعد از شناختن اين مطلب گفتند : دوستى دنيا سر هر خطا و گناهست و دنيا دو گونه است : دنياى رساننده و دنياى ملعون ( يعنى دنيائى كه انسان را بطاعت و قرب خدا مىرساند به قدر كفاف است كه آن ممدوح و پسنديده است و دنيائى كه بيش از مقدار كفاف و زيادتر از احتياجست كه آن مايه لعنت و دورى از رحمت خداست ) .\r\n12 - رسول خدا صلى الله عليه فرمود ، در دنياجوئى زيان زدن بآخرتست و در آخرتجوئى زيان زدن به دنيا ، شما به دنيا زيان زنيد كه آن بزيان رسانيدن سزاوارتر است .\r\n13 - ابو عبيده حذاء گويد : به امام باقر عليه السلام عرضكردم : حديثى به من بفرما كه از آن سود برم فرمود : اى ابا عبيده ، بسيار ياد مرگ كن ، زيرا شخصى از مرگ بسيار ياد نكند ، جز آنكه به دنيا بىرغبت شود .\r\n14 - امام باقر عليه السلام فرمود : فرشته ئى هر روز فرياد ميكشد : آدميزاد براى مردن براى و براى نابودى گرد آورد و براى خراب شدن بساز .\r\n15 - على بن الحسين صلوات الله عليهما فرمود دنيا پشت كرده كوچ مىكند و آخرت روى آورده مىآيد و براى هر يك از اين دو فرزندانى است ، شما از فرزندان آخرت باشيد و از فرزندان دنيا نباشيد و از زاهدين در دنيا و راغبين در آخرت باشيد .\r\n","description":"","footnote":"","page_name":" 198 ","page_number":198},
  {"content":"\r\nهمانا زاهدين در دنيا زمين را بستر خود گرفتند و خاك را فرش و آب را بوى خوش خود و خويشتن را از دنيا قيچى كردند .\r\nهمانا هر كه مشتاق بهشت شود ، از شهوتها فراموش كند و هر كه از دوزخ بترسد از محرمات رو گرداند و هر كه در دنيا زهد ورزد ، مصيبتها بر او آسان شود .\r\nهمانا خدا را بندگانى است كه گويا اهل بهشت را جاودان در بهشت ديده و اهل دوزخ را در دوزخ گرفتار عذاب ديده‌اند ، مردم از شر آنها در امانند ، دلشان غمگين است ، عفت نفس دارند ، حاجاتشان سبك است ، چند روزى صبر كردند و باستراحت طولانى قيامت رسيدند .\r\nاما شب گامهايشان براى عبادت صف كشيده ، اشكشان بر چهره جاريست و بپروردگار خويش پناه برند و براى آزادى خود ( از آتش دوزخ ) كوشش كنند .\r\nو اما روز خويشتن دارانى باشند ، دانشمند ، نيكوكار و پرهيزگار ، در لاغرى مانند چوبه تيرى كه ترس از عبادت آنها را تراشيده ، هر كه به آنها نگرد ، گويد بيمارند - در صورتى كه بيمارى ندارند - يا گويند ديوانه‌اند ، در صورتى كه بامر بزرگى كه ياد آتش دوزخ و وضع آنست گرفتارند .\r\n16 - جابر گويد : خدمت امام باقر عليه السلام ، رسيدم ، حضرت فرمود : اى جابر به خدا كه من غمگين و دلگرفته‌ام ، عرضكردم : قربانت ، گرفتارى و غم دل شما چيست ؟ فرمود : اى جابر ! همانا خالص و صافى\r\n","description":"","footnote":"","page_name":" 199 ","page_number":199},
  {"content":"\r\nدين خدا بدل هر كه در آيد ، دلش از غير او بگردد ، ( 1 ) اى جابر ! دنيا چيست و اميد دارى چه باشد ؟ مگر دنيا غير از خوراكى است كه خوردى يا جامه ئى كه پوشيدى يا زنى كه به او رسيدى ؟ .\r\nاى جابر ! همانا مؤمنين بماندن در دنيا اطمينان نكردند ، و از رسيدن بآخرت ايمن نگشتند .\r\nاى جابر ! آخرت خانه ثباتست و دنيا خانه نابودى و زوال ، ولى أهل دنيا غافلند و گويا مؤمنانند كه فقيه و اهل تفكر و عبرتند : آنچه با گوشهاى خود شنوند ، ايشان را از ياد خداى - جل اسمه - كر نكند و هر زينتى كه چشمشان بيند از ياد خدا كورشان ندارد ، پس به ثواب آخرت رسيدند ، چنان كه به اين دانش رسيدند .\r\nو بدان اى جابر كه اهل تقوى كم هزينه ترين اهل دنيايند و ترا از همه بيشتر يارى كنند ، تا تذكر دهى ياريت كنند و اگر فراموش كنى يادت آورند . امر خداى را گويند و بر امر خدا ايستادگى دارند ، براى دوستى پروردگارشان دل از همه چيز كنده و بخاطر اطاعت مالك خويش از دنيا در هراسند و از صميم دل بسوى خداى عز و جل و محبت او متوجه گشته و دانستند كه هدف اصلى همين است ، بخاطر عظمت شأنى كه دارد پس دنيا را چون بار اندازى دان كه در آن بار انداخته و سپس كوچ خواهى كرد . يا مانند ترقى و كمالى كه در خواب به آن رسيده و چون بيدارشده ئى چيزى از آن ندارى . من اين را بعنوان مثل برايت گفتم ، زيرا\r\n","description":"","footnote":"","page_name":" 200 ","page_number":200},
  {"content":"\r\nدنيا در نظر خردمندان و خداشناسان مانند سايه بعد از ظهر است . ( 1 ) اى جابر ! آنچه را خداى جل و عز از دين و حكمتش به تو سپرده حفظ كن و از آنچه برايت نزد خداست مپرس ، جز آنچه براى او نزد تو است ( يعنى ثواب و پاداش او به اندازه دين نگهدارى خودت باشد ) و اگر دنيا در نظرت غير از آنچه گفتم باشد ، بايد به خانه عذر خواهى روى ( و از عقيده سوء خود استغفار كنى ) .\r\nبجان خودم كه بسا شخصى كه به چيزى حريص است و چون به دستش آيد ، بسبب آن بدبخت شود ، و بسا شخصى كه چيزى را ناخوش دارد و چون به آن رسد مايه سعادتش گردد ، اينست كه خداى عز و جل فرمايد « تا خدا مؤمنان را تصفيه كند و كافران را كاهش دهد ، 141 سوره 3 » .\r\n17 - ابو ذر - رحمه الله - گفت : خدا به دنيا از طرف من جزاى نكوهش دهد ، پس از دو قرص نان جو كه يكى را صبحانه و ديگرى را شام خود سازم و پس از دو پارچه پشمين كه يكى را لنگ و ديگرى را ردا قرار دهم .\r\n18 - امام صادق عليه السلام فرمود : ابو ذر - رضى الله عنه - در سخنرانى خود ميگفت : اى دانش جو ! گويا هيچ چيز دنيا چيزى نبوده ، جز آنچه خوبش بمردم سود بخشد و شرش زيان ، مگر آنكه را خدا ترحم كند ( و او را بيامرزد ) اى دانشجو ! مبادا اهل بيت و مال دنيا ترا از خودت باز دارند ، كه تو روزى كه از آنها جدا شوى مانند مهمانى باشى كه شب را با آنها خوابيده و صبح نزد ديگران رفته ئى و دنيا و آخرت مانند منزلى است كه از يكى به ديگرى منتقل شوى و ميان مردن و از گور برخاستن جز مانند خوابيدن\r\n","description":"","footnote":"","page_name":" 201 ","page_number":201},
  {"content":"\r\nو بيدار شدن نيست . اى دانشجو ! براى ايستادن در برابر خداى عز و جل طاعتى پيش فرست ، زيرا بعملت پاداش بينى و چنان كه كنى ، جزا يا بى ، اى دانشجو ! .\r\n19 - رسول خدا صلى الله عليه و آله فرمود : مرا با دنيا چكار ؟ حكايت من و دنيا حكايت سواريست كه در روز گرمى درختى برايش به پا شده و او در زير آن درخت خواب قيلوله ( كوتاهى ) نموده ، سپس كوچ كرده و درخت را واگذاشته است .\r\n20 - امام باقر عليه السّلام فرمود : حكايت شخص حريص به دنيا ، حكايت كرم ابريشم است كه هر چه بيشتر بر خود تند ، راه بيرون آمدنش دور تر شود تا آنكه از غصه بميرد .\r\nو امام صادق عليه السّلام فرمود : در آنچه لقمان پسرش را موعظه كرد اين بود كه : پسر جان ! مردم پيش از تو براى فرزندان خود اموالى گرد آوردند : ولى نه آن اموال گرد آمده باقى ماند و نه اولادى كه براى آنها گرد آوردند . و همانا تو بنده مزدورى باشى كه بكارى دستورات داده‌اند و اجرتى برايش وعده داده‌اند پس كارت را تمام كن و اجرتت را تمام بگير . و در اين دنيا مانند گوسفندى مباش كه در ميان زراعت سبزى افتاده و بخورد تا فربه شود و مرگش هنگام فربهيش باشد ، بلكه دنيا را مانند پل روى نهرى دان كه بر آن ميگذرى و آن را واميگذارى و تا پايان روزگار بسويش برنميگردى ، خرابش كن و آبادش مساز كه مأمور بساختنش نيستى .\r\nو بدان كه چون فرداى قيامت در برابر خداى عز و جل بايستى ، از چهار چيز پرسش شوى : 1 - جوانيت\r\n","description":"","footnote":"","page_name":" 202 ","page_number":202},
  {"content":"\r\nرا در چه راه پير كردى ؟ 2 - عمرت را در چه راه بسر بردى ؟ 3 - مالت را از چه راه بدست آوردى ؟\r\n4 - و در چه راه خرج كردى ؟ پس آماده اين مقام باش و پاسخش را تهيه كن ، و بر آنچه از دنيا از دستت رفت افسوس مخور ، زيرا اندك دنيا را دوام و بقائى نيست و بسيارش از بلا ايمن نباشد ، پس آماده و برحذر باش و در كار خود كوشش كن و پرده ( غفلت ) از چهره ( دل ) بردار ، . و متوجه احسان پروردگارت ( بسبب اعمال صالح ) باش ، و در دلت توبه را تازه دار ، و در زمان فراغت بشتاب ، پيش از آنكه آهنگ تو شود و مرگت فرا رسد و ميان تو و خواسته هايت پرده افتد .\r\n21 - امام صادق عليه السّلام ميفرمود : از مناجاتهاى خداى عز و جل با موسى عليه السّلام اين بود كه اى موسى به دنيا تكيه مكن ، مانند تكيه كردن ستمگران و تكيه كردن كسى كه آن را پدر و مادر خود دانسته ، اى موسى : اگر ترا بخودت واگذارم كه به آن بنگرى ، محبت و رونق دنيا بر تو چيره شود ، اى موسى در كار خير با اهلش مسابقه گذار و بر آنها پيشى گير ، زيرا كار خير مانند اسمش ( نيكو و پسنديده ) است ، و آنچه از دنيا را كه بدان احتياج ندارى رها كن . و بفريب خورندگان به دنيا و به خود واگذاشتگان منگر ، و بدان كه آغاز هر فتنه ئى محبت دنياست ، و بمال زياد هيچ كس غبطه مبر ، زيرا مال بسيار مايه گناه بسيار است ، نظر بحقوق واجبه ، و به حال كسى كه مردم از او خشنودند غبطه مبر ، تا بدانى خدا هم از او خشنود است و نيز به حال مخلوقى كه مردم از او اطاعت كنند غبطه مبر ، زيرا اطاعت و پيروى ناحق مردم از او باعث هلاكت او و پيروانش باشد .\r\n","description":"","footnote":"","page_name":" 203 ","page_number":203},
  {"content":"\r\n\r\n22 - امام صادق عليه السّلام فرمود در كتاب على صلوات الله عليه است كه : حكايت دنيا حكايت مار است ، كه چه اندازه سودنش نرم است و زهر كشنده در درون دارد ، مرد عاقل از آن بپرهيزد ، و كودك نادان بسويش گرايد .\r\n23 - امام صادق عليه السّلام فرمود : امير المؤمنين عليه السّلام بيكى از اصحابش بعنوان موعظه نوشت :\r\nترا و خودم را به تقواى كسى سفارش ميكنم كه نافرمانيش روا نيست و اميد و بىنيازى جز به او و از او نباشد زيرا هر كه از خدا پروا كرد ، عزيز و قوى شد و سير و سير آب گشت و عقلش از اهل دنيا بالا گرفت ، تنها پيكرش همراه اهل دنياست ، ولى دل و خردش نگران آخرتست ، آنچه را از محبت دنيا چشمش ديده پرتو دلش خاموش نموده ، حرامش را پليد دانسته و از شبهاتش دورى گزيده ، به خدا كه بحلال خالص دنيا هم توجه ننموده جز به مقدارى كه ناچار از آنست ، مانند پاره نانى كه به پيكرش نيرو دهد و جامه اى كه عورتش را بپوشاند ، آن هم از درشت ترين خوراك و ناهموارترين لباسى كه به دستش آيد ، و نسبت به آنچه ناچار هم مىباشد اطمينان و اميدى ندارد ، و اطمينان و اميدش بآفريننده همه چيز است .\r\nتلاش و كوشش كند و تنش را به زحمت اندازد تا استخوانهايش نمودار شود و ديدگانش بگودى رود ، و خدا در عوض نيروى بدنى و توانائى عقليش دهد ، و آنچه در آخرت برايش اندوخته بيشتر است ، دنيا را رها كن كه محبت دنيا كور و كر و لال و زبون كند ، پس در آنچه از عمرت باقيمانده جبران گذشته نما و فردا و پس فردا\r\n","description":"","footnote":"","page_name":" 204 ","page_number":204},
  {"content":"\r\nمگو ، ( 1 ) زيرا پيشينيانت كه هلاك شدند ، بخاطر پايدارى بر آرزوها و امروز و فردا كردن بود تا آنكه ناگهان فرمان خدا بسويشان آمد ( مرگشان رسيد ) و آنها غافل بودند ، سپس بر روى تابوت بسوى گورهاى تنگ و تاريك خود رهسپار گشته و فرزندان و اهل بيتش او را رها كردند ، پس با دلى متوجه و از همه بريده و ترك دنيا نموده ، با تصميمى كه شكست و بريدگى ندارد بسوى خدا رو . خدا من و ترا بر اطاعتش يارى كند و بموجبات رضايتش موفق دارد .\r\n24 - امام صادق عليه السّلام فرمود : دنيا مانند آب درياست كه هر چه شخص تشنه از آن بيشتر آشامد ، تشنگيش بيشتر شود تا او را بكشد .\r\n25 - وشاء گويد : شنيدم امام رضا عليه السّلام ميفرمود : عيسى بن مريم صلوات الله عليه بحواريين گفت : اى بنى اسرائيل ! بر آنچه از دنيا از دست شما رفت افسوس مخوريد ، چنان كه اهل دنيا چون بدنياى خود رسند ، بر دين از دست داده خود افسوس نخورند .\r\n\r\nباب\r\n\r\n1 - امام باقر عليه السّلام فرمود : همانا خداى عز و جل ميفرمايد : بعزت و جلال و عظمت و علو و بلندى مقامم سوگند كه ، هيچ بنده ئى خواست مرا بر خواست خود اختيار نكند ، جز آنكه زندگيش را روبراه كنم [ از تباهى نگهش دارم 
  ] و آسمانها و زمين را ضامن روزيش سازم و خودم پشت سر تجارت هر\r\n","description":"","footnote":"","page_name":" 205 ","page_number":205},
  {"content":"\r\nتاجرى براى او باشم ( يعنى دل تجار را متوجه او كنم تا با او داد و ستد كنند و سود برد يا آنكه خودم بجاى تجارت هر تاجرى به او سود رسانم ) .\r\n2 - امام باقر عليه السّلام فرمود : خداى عز و جل فرمايد : بعزت و جلال و شرف و بلندى مقامم سوگند كه : هيچ بنده مؤمنى خواست مرا بر خواست خود ، در يكى از امور دنيا برنگزيند ، جز آنكه بىنيازيش را در وجود خودش قرار دهم و همتش را متوجه آخرت سازم و آسمانها و زمين را عهده دار روزيش گردانم ، و خودم برايش پس تجارت هر تاجرى باشم .\r\n\r\nباب قناعت\r\n1 - عمرو بن هلال گويد : امام باقر عليه السّلام فرمود : مبادا به بالا دست خود چشم بدوزى كه در اين باره آنچه خداى عز و جل به پيغمبرش صلى الله عليه و آله فرمود بس است : « از مالها و فرزندانشان خوشت نيايد و در شگفت نشوى ، 56 - سوره 9 » و فرمود : « ديدگان خويش را بآنچيزها كه رونق زندگى دنياست و بگروهى از ايشان بهره داده‌ايم نگران مساز ، 131 سوره 20 » و اگر در باره اين موضوع شك و ترددى يافتى ، زندگى رسول خدا صلى الله عليه و آله را به ياد آور كه خوراكش جو و حلوايش خرما و آتشگيره اش شاخ درخت خرما بود اگر پيدا ميكرد .\r\n2 - رسول خدا صلى الله عليه و آله فرمود : هر كه از ما سؤال كند به او عطا كنيم و هر كه بىنيازى جويد\r\n","description":"","footnote":"","page_name":" 206 ","page_number":206},
  {"content":"\r\nو سؤال نكند خدا او را بىنياز سازد .\r\n3 - امام صادق عليه السّلام فرمود ، هر كه بمعاش اندك خدا راضى گردد ، خدا هم به عمل اندك او راضى شود .\r\n4 - و فرمود : در تورات نوشته است : آدميزاد ! هر گونه خواهى بوده باش كه چنان كه باشى جزا بينى ، هر كه به روزى اندك خدا راضى شود ، خدا عمل اندك او را بپذيرد ، و هر كه بحلال اندك خشنود باشد هزينه اش سبك شود و كسبش پاكيزه گردد و از مرز بدكارى بيرون رود .\r\n5 - امام رضا عليه السّلام فرمود : كسى كه جز به روزى زياد قناعت نكند ، جز عمل بسيار بسش نباشد و هر كه روزى اندك كفايتش كند ، عمل اندك هم كافيش باشد .\r\n6 - امام صادق عليه السّلام فرمود : امير المؤمنين صلوات الله عليه ميفرمود آدميزاد ! اگر از دنيا به قدر كفايت خواهى اندك و سبكتر چيز دنيا كفايتت كند ، ( چنان كه پيغمبر صلى الله عليه و آله زندگى ميكرد ) ، و اگر به قدر كفايت نخواهى ( و راضى نباشى ) هر چه در دنياست كافيت نباشد . ( زيرا ، هر كه بامش بيش برفش بيشتر ، و هر كه مالش بيش حرصش بيشتر ) .\r\n","description":"","footnote":"","page_name":" 207 ","page_number":207},
  {"content":"\r\n\r\n7 - امام صادق عليه السّلام فرمود : مردى از اصحاب پيغمبر صلى الله عليه و آله حال زندگيش سخت شد همسرش گفت : كاش خدمت پيغمبر صلى الله عليه و آله ميرفتى و از او چيزى ميخواستى ، مرد خدمت پيغمبر صلى الله عليه و آله آمد و چون حضرت او را ديد فرمود : هر كه از ما سؤال كند به او عطا كنيم و هر كه بىنيازى جويد خدايش بىنياز كند ، مرد با خود گفت : مقصودش جز من نيست ، پس بسوى همسرش آمد و به او خبر داد .\r\nزن گفت رسول خدا صلى الله عليه و آله هم بشر است ( و از حال تو خبر ندارد ) او را آگاه ساز ، مرد خدمتش آمد و چون حضرت او را ديد فرمود : هر كه از ما سؤال كند به او عطا كنيم و هر كه بىنيازى جويد خدايش بىنياز كند ، و تا سه بار آن مرد چنين كرد .\r\nسپس برفت و كلنگى عاريه كرد و بجانب كوهستان شده بالاى كوه رفت و قدرى هيزم بريد و بياورد و به نيم چارك آرد فروخت و آن را به خانه برد و بخورد ، فردا هم رفت و هيزم بيشترى آورد و فروخت و همواره كار ميكرد و اندوخته مينمود تا خودش كلنگى خريد ، باز هم اندوخته كرد تا دو شتر و غلامى خريد و ثروتمند و بىنياز گشت .\r\nآنگاه خدمت پيغمبر صلى الله عليه و آله آمد و گزارش داد كه چگونه براى سؤال آمد و چه از پيغمبر صلى الله عليه و آله شنيد : پيغمبر صلى الله عليه و آله فرمود ، من كه به تو گفتم : هر كه از ما سؤال كند به او عطا كنيم و هر كه بىنيازى جويد خدايش بىنياز كند .\r\n","description":"","footnote":"","page_name":" 208 ","page_number":208},
  {"content":"\r\n8 - رسول خدا صلى الله عليه و آله فرمود : هر كه خواهد بىنيازترين مردم باشد ، بايد به آنچه در دست خداست اعتمادش بيشتر از آنچه در دست ديگرانست بوده باشد .\r\n9 - امام باقر يا امام صادق عليهما السّلام فرمود : هر كه به آنچه خدا روزيش كند قانع باشد ، بىنيازترين مردم است .\r\n10 - مردى به امام صادق عليه السّلام شكايت كرد كه طلب روزى مىكند و بدست مىآورد ولى قانع نميشود و نفسش با او براى بيشتر نزاع مىكند . و عرضكرد : به من چيزى بياموز كه از آن منتفع شوم ، امام فرمود : اگر اندازه كفايت بىنيازت كند ، كمتر چيز دنيا ( خوراك سيركننده و جامه ساتر ) بىنيازت كند ، و اگر اندازه كفايت بىنيازت نكند ، هر چه در دنيا هست بىنيازت نكند ( چنان كه تشبيه دنيا به كرم ابريشم و آب دريا و در سابق بيان شد ) .\r\n11 - امير المؤمنين عليه السّلام فرمود : هر كه از دنيا به مقدارى كه بسش باشد ، راضى شود ، كمترين چيز دنيا كفايتش كند و هر كه به اندازه اى كه بسش باشد راضى نشود ، چيزى از دنيا كفايتش نكند .\r\n\r\nباب كفاف\r\n1 - رسول خدا صلى الله عليه و آله فرمود : خداى عز و جل فرمايد : رشك آورترين دوستانم نزد من مرد سبك حال است كه ( قيود و تشريفات ندارد ) بهره ئى از نماز دارد ، عبادت پروردگارش را نهان و باطن نيكو انجام ميدهد ، در ميان مردم گمنام بوده ، روزيش را به قدر كفاف قرار داده و بر آن صبر نموده\r\n","description":"","footnote":"","page_name":" 209 ","page_number":209},
  {"content":"\r\nمرگش زود برسد ، ميراثش اندك و گريه كنندگانش اندك باشند .\r\n2 - رسول خدا صلى الله عليه و آله فرمود خوشا حال آنكه مسلمان باشد و زندگيش به قدر كفاف .\r\n3 - و فرمود : بار خدايا به محمد و آل محمد و دوستان آنها پاكدامنى و به مقدار كفاف روزى كن و بدشمنان محمد و آل محمد ، مال و فرزند روزى كن .\r\n\r\n4 - رسول خدا صلى الله عليه و آله به شترچرانى گذر كرد و كسى را فرستاد تا از او شير بخواهد شتربان گفت : آنچه در پستان شترانست صبحانه قبيله است و آنچه در ظرفهاست شام ايشانست ، رسول خدا صلى الله عليه و آله فرمود : خدايا مال و فرزندانش را زياد كن .\r\nسپس به گوسفندچرانى گذر كرد و كس فرستاد تا از او شير بگيرد ، چوپان گوسفندها را دوشيد و هر چه در ظرف داشت ، در ظرف پيغمبر صلى الله عليه و آله ريخت و گوسفندى هم براى حضرت فرستاد و عرضكرد همين اندازه نزد ما بود ، اگر بيشتر هم بخواهيد بشما مىدهم .\r\nرسول خدا صلى الله عليه و آله فرمود : خدايا او را به قدر كفاف روزى ده ، يكى از اصحاب عرضكرد :\r\nيا رسول الله ! براى كسى كه ردت كرد ، دعائى فرمودى كه همه ما آن را دوست داريم و براى كسى كه حاجتت را روا كرد دعائى فرمودى كه همه ما ناخوش داريم .\r\n","description":"","footnote":"","page_name":" 210 ","page_number":210},
  {"content":"\r\nرسول خدا صلى الله عليه و آله فرمود : آنچه كم باشد و كفايت كند ، بهتر است از زيادى كه دل را مشغول دارد بار خدايا بمحمد و آل محمد به قدر كفاف روزى كن .\r\n5 - امام صادق عليه السّلام فرمود : خداى عز و جل ميفرمايد : اگر بر بندهء مؤمنم تنگ گيرم ، غمگين شود در صورتى كه اين تنگى او را به من نزديكتر سازد و اگر بر بنده مؤمنم وسعت دهم شادمان گردد ، در صورتى كه آن وسعت او را از من دور تر كند .\r\n6 - رسول خدا صلى الله عليه و آله فرمود : خداى عز و جل فرمايد : رشك آورترين دوستانم نزد من بنده مؤمنى است كه بهره ئى از شايستگى دارد ، عبادت پروردگارش را نيكو انجام داده ، و خدا را در نهان عبادت كرده ، و در ميان مردم گمنام است و با - انگشت به او اشاره نميشود ، ( مشهور و معروف نيست ) روزيش به قدر كفاف است و بر آن صبر مىكند ، مرگش زود رسيده ، ميراثش كم و گريه كنندگانش كماند .\r\n\r\nباب تعجيل در كار خير\r\n1 - امام صادق عليه السّلام ميفرمود : هر گاه يكى از شما آهنگ كار خيرى كند ، نبايد تأخيرش اندازد ، زيرا بنده گاهى نماز ميخواند يا روزه ميگيرد و به او گفته مىشود ، پس از اين هر چه خواهى بكن ، كه خدا ترا آمرزيد ( يعنى گناهان گذشته ات آمرزيده شد ، در آينده مواظب باش و ببين چه خواهى كرد ) .\r\nشرح - مقصود از اين روايت اينست كه : عبادتى كه موجب آمرزش بنده و تقرب كاملش بجناب حق\r\n","description":"","footnote":"","page_name":" 211 ","page_number":211},
  {"content":"\r\nمتعال مىشود از او مستور و پوشيده است ، و نميداند چگونه عملى است ، از اين رو بايد نسبت بهر كار خير و عمل نيكى كه تصميم گرفت فورى اقدام كند و تأخير نيندازد ، كه مبادا آن عمل موجب آمرزشش باشد و از او فوت شود ، چنان كه پيغمبر صلى الله عليه و آله فرمايد : ان لربكم في ايام دهركم نفحات ، الا فتعرضوا لها « براى پروردگار شما در دوران عمرتان نسيمهاى رحمتى است ، به هوش باشيد و خود را در معرض آنها در آوريد » .\r\n2 - امام صادق عليه السّلام فرمود : روز خود را به كار خير آغاز كنيد ، و در اول و آخر روز بر فرشتگان گماشته خود نيكى املا كنيد ( تا در اول و آخر روزنامه عمل شما نيكى نوشته شود ) و در آن ميان براى شما آمرزش باشد ان شاء الله .\r\n3 - امام صادق عليه السّلام فرمود : پدرم ميفرمود : چون اراده كار خيرى كردى بشتاب ، زيرا نميدانى چه پيش مىآيد .\r\n4 - رسول خدا صلى الله عليه و آله فرمود : همانا خدا كارهاى خير ، زود انجام شده را دوست دارد .\r\n5 - امام صادق عليه السّلام فرمود : چون اراده كار خيرى كردى تأخيرش مينداز ، زيرا بنده به قصد ثواب خدا در روز گرمى روزه ميگيرد ، و همان سبب مىشود كه خدا او را از آتش دوزخ ميرهاند ، و چيزى را كه مايه تقرب بخداى عز و جل است كوچك مشمار ، اگر چه پاره خرمائى باشد ( كه آن را در راه خدا دهى ) .\r\n6 - و فرمود : هر كه آهنگ خيرى كند ، بايد عجله كند و تأخيرش نيندازد ، زيرا بنده گاهى عملى انجام ميدهد كه خداى تبارك و تعالى ميفرمايد : ترا آمرزيدم و ديگر چيزى عليه تو نمينويسم ، و هر كه آهنگ\r\n","description":"","footnote":"","page_name":" 212 ","page_number":212},
  {"content":"\r\nگناهى كند ، آن را انجام ندهد ، زيرا گاهى بنده گناهى مىكند و خداى سبحان او را ميبيند و ميفرمايد : نه ، بعزت و جلالم سوگند كه ترا پس از اين هرگز نيامرزم .\r\n7 - امام صادق عليه السّلام فرمود : چون اراده كار خيرى نمودى ، تأخيرش مينداز زيرا خداى عز و جل گاهى بر بنده مشرف مىشود كه او مشغول طاعتى است ، پس ميفرمايد : بعزت و جلالم سوگند كه ترا پس از اين هرگز عذاب نكنم و چون اراده گناهى كردى انجام مده ، زيرا گاهى خدا بر بنده مشرف مىشود كه او معصيتى انجام ميدهد ، پس ميفرمايد : بعزت و جلالم كه ترا بعد از اين ديگر نخواهم آمرزيد .\r\n8 - هر گاه يكى از شما آهنگ كار خير يا رساندن نفعى به ديگرى كرد ، دو شيطان در جانب راست و چپش باشند ، پس بايد بشتابد كه او را از آن باز ندارند .\r\n9 - امام باقر عليه السّلام فرمود : كسى كه قصد كار خيرى كند ، بايد بشتابد ، زيرا هر چه در آن تأخير رود ، شيطان را نسبت به آن مهلتى پيدا شود .\r\n10 - امام باقر عليه السّلام ميفرمود : همانا خدا كار خير را بر اهل دنيا سنگين ساخته ، مانند سنگينى آن در ترازوهايشان روز قيامت ، و همانا خداى عز و جل بدى را بر اهل دنيا سبك ساخته مانند سبكى آن در ترازوهايشان روز قيامت .\r\n","description":"","footnote":"","page_name":" 213 ","page_number":213},
  {"content":"\r\n\r\nباب انصاف و عدالت\r\n1 - على بن الحسين صلوات الله عليهما فرمود : رسول خدا صلى الله عليه و آله در آخر سخنرانى خود ميفرمود : خوشا حال كسى كه خلقش طيب و طبعش طاهر و باطنش شايسته و آشكارش نيكو باشد ، و زيادى مالش را بدهد و زيادى گفتارش را نگه دارد و از خود انصاف دهد .\r\n2 - امام صادق عليه السّلام فرمود : كيست كه برايم چهار چيز را در برابر چهار خانه در بهشت عهده دار شود : انفاق كن و از فقر مترس ، و سلام را در جهان منتشر كن و بحث و جدل را رها كن ، اگر چه حق با تو باشد ، و خودت بمردم انصاف ده ( تا محتاج داور ديگرى نباشى ) .\r\n3 - امام صادق عليه السّلام ميفرمود : سرور اعمال سه چيز است : انصاف دادن بمردم از خود ، تا آنجا كه هر چه خشنودت كند مثلش را براى مردم بخواهى ، و مواسات نمودن با برادرت در مال و ياد خدا در هر حال ، و آن گفتن * ( سبحان الله و الحمد لله و لا إله الا الله و الله اكبر ) * فقط نيست ، بلكه هر گاه امر خداى عز و جل به تو رو آورد عمل كنى و چون نهى و بازداريش به تو رسد ، ترك كنى .\r\n4 - امير المؤمنين عليه السّلام در ضمن كلامى فرمود : به هوش باشيد هر كه از خود بمردم انصاف دهد\r\n","description":"","footnote":"","page_name":" 214 ","page_number":214},
  {"content":"\r\nخدا جز عزتش نيفزايد .\r\n5 - امام صادق عليه السّلام فرمود : سه كس روز قيامت از همه مخلوق بخداى عز و جل نزديكترند تا از حساب مردم فارغ شود : مرديكه قدرتش او را وادار نكند كه در خشم بر زير دستش ستم كند ، و مرديكه ميان دو كس ميانجى شود ، و به اندازه جوى از يكى عليه ديگرى طرفدارى نكند ، و مرديكه حق را گويد چه بسود يا زيانش باشد .\r\n6 - امام صادق عليه السّلام در حديثى فرمود : سخت ترين واجبات خدا را بر خلقش بشما خبر ندهم ؟ سپس سه چيز را بيان فرمود كه نخستينش ، انصاف دادن مردم از خود بود .\r\n7 - رسول خدا صلى الله عليه و آله فرمود : سرور اعمال ، انصاف دادن مردم از خود و مواسات با برادر دينى و ياد خداى عز و جل در هر حال است .\r\n8 - حسن بزاز گويد : امام صادق عليه السّلام به من فرمود : نميخواهى سه چيزى را كه از سخت ترين واجبات خداست بر خلقش به تو خبر دهم ؟ گفتم : چرا ، فرمود : انصاف دادن مردم از خود و مساوات با برادرت و ياد كردن خدا در هر جا . بدان كه من نميگويم ياد خدا * ( سبحان الله و الحمد لله و لا\r\n","description":"","footnote":"","page_name":" 215 ","page_number":215},
  {"content":"\r\nإله الا الله و الله اكبر ) * است اگر چه اين هم از آنست ، بلكه ياد خدا در موقع برخورد با حلال و حرام او است .\r\n10 - عربى خدمت پيغمبر صلى الله عليه و آله آمد و حضرت بسوى جنگى ميرفت ، عرب ركاب شترش را گرفت و گفت : يا رسول الله ! به من عملى آموز كه موجب رفتن بهشتم شود ، فرمود هر گونه دوست دارى مردم با تو رفتار كنند ، تو با آنها رفتار كن ، و هر چه را ناخوش دارى مردم با تو كنند ، با آنها مكن جلو شتر را رها كن .\r\n11 - امام صادق عليه السّلام فرمود : عدالت شيرينتر از آبى ست كه بلب تشنه رسد ، عدالت چه گشايشى دارد زمانى كه در امرى عدالت شود ، اگر چه كم باشد .\r\n12 - امام صادق عليه السّلام فرمود : هر كه از خود بمردم انصاف دهد ( اگر چه بر زيانش باشد ) براى داورى ميان ديگران برگزيده شود .\r\n13 - امام صادق عليه السّلام فرمود : خداى عز و جل بآدم عليه السّلام وحى فرمود : من تمام سخن را در\r\n","description":"","footnote":"","page_name":" 216 ","page_number":216},
  {"content":"\r\n\r\nچهار كلمه برايت جمع ميكنم : عرضكرد پروردگارا آنها چيست ؟ فرمود : يكى از آن منست و يكى از آن تو و يكى ميان من و تو و يكى ميان تو و مردم . عرضكرد : آنها را بيان فرما تا بفهمم ، فرمود :\r\nاما آنچه از آن منست ، اينست كه مرا عبادت كنى و چيزى را شريكم نسازى ، و اما آنچه از آن توست اينست كه پاداش عمل ترا بدهم زمانى كه از همه وقت بدان نيازمندترى . و اما آنچه ميان من و تو است دعا كردن تو و اجابت من است . و اما آنچه ميان تو و مردم است ، اينست كه براى مردم بپسندى آنچه براى خود ميپسندى و براى آنها نخواهى آنچه براى خود نخواهى .\r\n14 - امام صادق عليه السّلام فرمود : از خدا پروا كنيد و عدالت ورزيد ، زيرا خود شما از مردمى كه عدالت نميورزند عيب ميگيريد .\r\n15 - و فرمود : عدالت شيرينتر از عسل و نرمتر از كره و خوشبوتر از مشك است .\r\n16 - رسول خدا صلى الله عليه و آله فرمود : سه خصلت است كه هر كه هر سه يا يكى از آنها را داشته باشد ، در سايه عرش خدا باشد روزى كه جز سايه او سايه ئى نباشد : 1 - مرديكه بمردم دهد آنچه خودش از آنها ميطلبد . 2 - مرديكه گامى پيش و گامى پس نگذارد ، تا آنكه بداند خدا به آن راضى است . 3 - مردى كه از برادر مسلمانش عيبى نگيرد جز آنكه آن عيب را از خود بزدايد ، زيرا عيبى از خود نزدايد ، جز\r\n","description":"","footnote":"","page_name":" 217 ","page_number":217},
  {"content":"\r\nآنكه عيب ديگرى برايش هويدا گردد ، و انسان را همين بس كه به خود بپردازد نه به ديگران .\r\n17 - رسول خدا صلى الله عليه و آله فرمود : كسى كه در مالش با فقير مواسات كند و بمردم از خود انصاف دهد ، او مؤمن حقيقى است .\r\n18 - امام صادق عليه السّلام ميفرمود : دو تن هرگز در امرى ستيزه نكنند ، كه يكى به ديگرى انصاف دهد و او نپذيرد ، جز آنكه او را مغلوب سازد .\r\n19 - امام باقر عليه السّلام فرمود : خدا را بهشتى است كه جز سه كس در آن وارد نشوند ، يكى از آنها كسى است كه در باره خود به حق داورى كند .\r\n20 - امام صادق عليه السّلام فرمود : عدالت شيرينتر از آبى است كه بجگر سوخته رسد ، چه گشايشى است در عدالت ، زمانى كه در امرى عدالت شود اگر چه كم باشد .\r\n\r\nباب بىنيازى از مردم\r\n1 - امام صادق عليه السّلام فرمود : شرافت مؤمن بشب زنده دارى و عزتش به بىنيازيش از مردمست .\r\n","description":"","footnote":"","page_name":" 218 ","page_number":218},
  {"content":"\r\n2 - و فرمود : چون يكى از شما خواهد هر چه از پروردگارش سؤال كند ، به او عطا كند ، بايد از مردم مأيوس شود ، و اميدى جز به خدا نداشته باشد ، چون خداى عز و جل اين را از دلش داند ، هر چه از خدا خواهد به او عطا كند .\r\n3 - على بن الحسين صلوات الله عليهما فرمود : تمام خير و نيكى را ديدم كه در بريدن طمع از دست مردم است ، و هر كه هيچ اميدى بمردم نداشته باشد و امرش را در هر كارى بخداى عز و جل واگذارد ، خداى عز و جل در هر چيزى او را اجابت كند .\r\n4 - امام صادق عليه السّلام ميفرمود : حاجت خواستن از مردم موجب سلب عزت و رفتن حيا گردد ، و نوميدى از آنچه دست مردمست ، موجب عزت مؤمن است در دينش ، و طمع فقريست حاضر و آماده .\r\n5 - احمد بن محمد بن ابى نصر گويد : به امام رضا عليه السّلام عرضكردم : قربانت گردم برايم باسماعيل ابن داود كاتب توصيه ئى بنويس ، شايد از او بهره ئى ببرم ، فرمود : مرا دريغ آيد كه مانند توئى چنين چيزى طلب كند ، تو بر مال من تكيه كن ( هر چه خواهى از من بگير ) .\r\n6 - امام باقر عليه السّلام فرمود : نوميدى و چشم نداشتن بدست مردم عزت دينى مؤمن است ، مگر گفتار\r\n","description":"","footnote":"","page_name":" 219 ","page_number":219},
  {"content":"\r\nحاتم را نشنيده ئى كه گويد :\r\n\r\nاذا ما عزمت الياس الفيته الغنى\r\nاذا عرفته النفس و الطمع الفقر\r\n\r\n« چون بنوميدى تصميمگيرى و دلت به آن شناسان گردد ، آن را بىنيازى يا بى و طمع را فقر دانى » .\r\n7 - امير المؤمنين صلوات الله عليه ميفرمود : بايد در دلت احتياج بمردم و بىنيازى از ايشان پيدا گردد ، و احتياج به آنها در نرم زبانى و خوشروئى باشد و بىنيازيت از آنها در حفظ آبرو و نگهدارى عزتت باشد .\r\n\r\nشرح - عاليترين دستور معاشرت و برخورد با مردم را امير المؤمنين عليه السّلام در اين جمله بيان مىكند و حاصلش اينست كه : انسان بايد در دل دو عقيده داشته باشد : يكى آنكه در معاشرت بهم نوع محتاجست ، زيرا طبعا اجتماعى آفريده شده و در بقاء خود به آنها محتاجست ، پس لازمست نرم گفتار و خوش برخورد باشد ، ديگر آنكه محتاج و نيازمند به آنها نيست و بايد به خود اعتماد كند و خدا را روزى ده بندگان و مسبب الاسباب داند ، پس نبايد تملق و چاپلوسى كند و خود را خوار و زبون نمايد ، بلكه در عين خوشروئى و شيرين سخنى عزت نفس و مناعت طبع خويش را بايد حفظ كند .\r\n\r\nباب صله رحم\r\n1 - جميل بن دراج گويد : از امام صادق عليه السّلام اين قول خداى - جل ذكره - را پرسيدم : « بترسيد از خدائى كه بنام وى از همديگر تقاضا ميكنيد و از بريدن خويشاونديها پروا كنيد كه خدا مراقب شماست ، 2 سوره 4 » فرمود : آن أرحام مردم است كه خداى عز و جل بصله آن امر فرموده و بزرگش داشته مگر نبينى كه آن را در رديف خود قرار داده است .\r\n","description":"","footnote":"","page_name":" 220 ","page_number":220},
  {"content":"\r\n2 - مردى خدمت پيغمبر صلى الله عليه و آله آمد و عرضكرد : يا رسول الله ! فاميل من تصميم گرفته‌اند بر من حمله كنند و از من ببرند و دشنامم دهند . آيا من حق دارم آيا را ترك گويم ؟ فرمود : در آن صورت خدا همه شما را ترك مىكند ، عرضكرد : پس چه كنم ؟ فرمود ، بپيوند با هر كه از تو ببرد و عطا كن بهر كه محرومت كند و در گذر از هر كه به تو ستم نمايد ، زيرا چون چنين كنى ، خدا ترا بر آنها يارى دهد .\r\n3 - امام رضا عليه السّلام فرمود : مرديكه سه سال از عمرش باقى مانده صله رحم مىكند ، خدا عمرش را 30 سال قرار ميدهد و خدا هر چه خواهد مىكند .\r\n4 - امام باقر عليه السّلام فرمود : صله ارحام اعمال را پاك كند و اموال را فزونى دهد و بلا را بگرداند و حساب را آسان كند و اجل را تأخير اندازد .\r\n5 - رسول خدا صلى الله عليه و آله فرمود : سفارش ميكنم امت حاضر و غائبم را و آنهائى را كه در پشت مردان و زهدان زنانند تا روز قيامت كه صله رحم كنند . اگر چه بفاصله يك سال راه باشد ، زيرا صله رحم جزء دين است .\r\n6 - امام صادق عليه السّلام فرمود : صله أرحام خلق را نيكو و دست را با سخاوت و نفس را پاكيزه\r\n","description":"","footnote":"","page_name":" 221 ","page_number":221},
  {"content":"\r\nو روزى را زياد كند و اجل را تأخير اندازد .\r\n\r\n7 - امام صادق عليه السّلام ميفرمود : همانا رحم بعرش آويخته و ميگويد : بپيوند هر كه مرا پيوندد و ببر از هر كه از من ببرد و آن رحم آل محمد است كه خداى عز و جل فرمايد : « كسانى كه آنچه را خدا امر بپيوندش فرموده : پيوست ميدهند ، 27 سوره 13 » و رحم هر خويشاوند است .\r\nشرح - آويختن رحم بعرش ، كنايه از درخواست حق خويش است در حضور پروردگار و سرعت اجابت او .\r\n8 - امام صادق عليه السّلام فرمود : نخستين سخنگوى اعضاء بدن در روز قيامت رحم است كه ميگويد پروردگارا ! هر كه در دنيا مرا پيوست ، امروز ميان خودت و او پيوست ده ، و هر كه در دنيا مرا بريد امروز خود را از او ببر ( يعنى رحمت خود را از او ببر ) .\r\n9 - و فرمود : با رحمت صله كن ، اگر چه بيك شربت ( آشاميدن ) آب باشد ، و بهترين صله رحم ، آزار نرسانيدن به اوست ، و صله رحم مرگ را بتأخير اندازد و دوستى خانواده آورد .\r\n10 - امام باقر عليه السّلام فرمود : روز قيامت رحم بعرش آويخته و ميگويد : بار خدايا هر كه مرا\r\n","description":"","footnote":"","page_name":" 222 ","page_number":222},
  {"content":"\r\nپيوست پيوندش كن و هر كه مرا بريد از او ببر .\r\n11 - امام باقر عليه السّلام فرمود : ابو ذر - رضى الله عنه - گفت شنيدم رسول خدا صلى الله عليه و آله ميفرمود : رحم و امانت روز قيامت در دو جانب صراطند ، چون صله رحم كننده و امانت نگهدار بر صراط گذرد ببهشت رسد ، و چون خائن امانت و قاطع رحم از آن بگذرد ، هيچ عملى با وجود اين دو گناه سودش نبخشد و صراط در آتش دوزخ سرنگونش كند .\r\n12 - امام باقر عليه السّلام فرمود : صله رحم خلق را نيكو و دست را باز و نفس را پاكيزه و روزى را زياد كند و مرگ را پس اندازد .\r\n13 - و فرمود : صله رحم ، اعمال را پاك كند و بلا را دور نمايد و اموال را بركت دهد و عمر را بتأخير اندازد و روزيش را وسعت دهد و در ميان خانواده محبوبش سازد ، پس بايد از خدا پروا كرد و صله رحم نمود .\r\n14 - امام صادق عليه السّلام فرمود : صله رحم و خوشرفتارى با همسايه ، شهرها را آباد و عمرها را زياد كنند .\r\n15 - رسول خدا صلى الله عليه و آله فرمود : چيزى كه ثوابش از همه چيز زودتر رسد ، صله رحم است .\r\n","description":"","footnote":"","page_name":" 223 ","page_number":223},
  {"content":"\r\n16 - و فرمود : هر كه را تأخير مرگ و افزايش روزى خوش آيد ، بايد صله رحم كند .\r\n17 - امام صادق عليه السلام فرمود : چيزى كه عمر را زياد كند جز صله رحم نميدانيم ، تا آنجا كه مردى كه اجلش 3 سال است و او صله رحم كننده است ، خدا 30 سال بعمر افزايد و آن سه سال را 33 كند ، و مردى كه عمرش 33 سال است و قطع رحم مىكند ، خدا 30 سالش را كم مىكند و عمرش را سه سال قرار مىدهد .\r\n18 - امام باقر عليه السلام فرمود : چون امير المؤمنين عليه السلام بعزم بصره بيرون رفت ، در ربذه ( كه مولد و مدفن ابى ذر غفاريست ) فرود آمد ، مردى از قبيله محارب خدمتش آمد و عرضكرد : يا امير المؤمنين من از قبيله خود غرامتى را به عهده گرفتم و چون از برخى از آنها تقاضاى مواسات و كمك كردم از سختى و تهيدستى دم زدند . اى امير مؤمنان بايشان امر فرما كمك كنند و وادارشان كن با من مواسات كنند .\r\nفرمود : آنها كجايند ؟ عرضكرد : دسته ئى از آنها آنجايند كه ميبينى ، حضرت مركب خود را\r\n","description":"","footnote":"","page_name":" 224 ","page_number":224},
  {"content":"\r\nبسرعت هر چه تمامتر به حركت آورد و مركب مانند شتر مرغ ميرفت . جماعتى از اصحاب كه پيش را گرفتند به سختى و كندى به او رسيدند .\r\nحضرت به آنها رسيده بر آنها سلام كرد و پرسيد چرا با رفيق خود مواسات نميكنند ؟ آنها از او ، و او از آنها شكايت كردند ، تا امير المؤمنين عليه السلام فرمود : هر كسى بايد با فاميل خود پيوست داشته باشد زيرا ايشان باحسان و دستگيرى مالى او از ديگران سزاوارترند ، و هر فاميلى بايد با كسان خود پيوست داشته باشد ، اگر روزگار بزمينشان زند ، و از آنها پشت بگرداند ، زيرا كسانى كه با يك ديگر پيوست دارند و بذل و بخشش ميكنند ، پاداش يافته و آنهائى كه از هم ببرند و بهم پشت كنند ، سنگينبارند ، سپس مركب خود را برانگيخت و فرمود : برو « 1 » .\r\n19 - امير المؤمنين عليه السّلام فرمود : انسان اگر چه مال و فرزند داشته باشد هرگز نبايد از خويشاوند خود و از دوستى و كرامت و دفاع دستى و زبانى آنها روبگرداند ، آنها از همه مردم گردش را محكمتر دارند و به او مهربانترند و اگر مصيبتى به او رسد يا بدى برايش پيش آيد ، پريشانى او را سامان دهنده ترند و هر كه دست كمك از فاميل خويش باز گيرد ، از آنها يك دست گرفته شده و از خود او دستهاى بسيار ، و هر كه نرمى و فروتنى كند دوستش از او مودت بيند .\r\nو هر كه چون دارا شود ( دست باحسان گشايد ) آنچه را داده خدا در دنيايش جبران كند و در آخرت برايش چند برابر سازد ، و نام نيكى كه خدا براى كسى در ميان مردم ميگذارد ، از مالى كه مىخورد و به ارث ميگذارد بهتر است ، هر يك از شما كه ثروت مالى پيدا كرد ، نبايد تكبرش زياد شود ،\r\n\r\n","description":"","footnote":"\r\n« 1 » حل : از اسماء اصواتست كه براى راندن شتر به كار ميرود .\r\n","page_name":" 225 ","page_number":225},
  {"content":"\r\nاو خود را بزرگ دارد و از خويشاوندش دور شود ، و هيچ يك از شما نبايد نسبت به برادرى كه چون مال ندارد ، به او احسان نميكند ، از او دورى كند ، و هيچ يك از شما نبايد از بستن شكست و تنگدستى خويشاوندش به چيزى كه اگر نگهدارد سودش ندهد و اگر از دستش دهد زيانش نرساند غفلت كند ( زيرا گاهى ممكن است خويشاوندى به چيزى احتياج داشته باشد كه نزد او اضافه و بيكار باشد ) .\r\n20 - سليمان بن هلال گويد : به امام صادق عليه السلام عرضكردم : قبيله ئى نسبت به يكديگر احسان كنند و صله رحم نمايند ، فرمود اينست كه اموالشان زياد شود و فزونى گيرند ، و همواره چنين باشند تا از يك ديگر ببرند و چون از هم بريدند ، آن فزونى از ايشان برداشته شود .\r\n21 - رسول خدا صلى الله عليه و آله فرمود : گاهى مردمى بدكردارند و نيكوكار نيستند و صله رحم ميكنند ، پس مالشان زياد مىشود و عمرشان دراز ميگردد ، تا چه رسد كه نيكوكار باشند و صله رحم ميكنند ؟\r\n22 - امير المؤمنين صلوات الله عليه فرمود : با ارحام خود بپيونديد اگر چه با سلام كردن باشد ، كه خداى تبارك و تعالى فرمايد : از خدائى كه بنام وى درخواست كنيد و نيز از بريدن خويشاونديها پروا كنيد كه خدا مراقب شماست ، 2 سوره 4 «\r\n23 - صفوان جمال گويد : ميان امام صادق عليه السّلام و عبد الله بن حسن سخنى در گرفت تا بجنجال كشيد و مردم گرد آمدند و شب بود كه با اين وضع از يك ديگر جدا شدند .\r\n","description":"","footnote":"","page_name":" 226 ","page_number":226},
  {"content":"\r\nبامداد پى كارى بيرون شدم ، امام صادق عليه السلام را در خانه عبد الله بن حسن ديدم كه ميفرمايد :\r\nاى كنيز بابى محمد ( عبد الله بن حسن ) بگو بيايد ، او بيرون آمد و گفت : يا ابا عبد الله چرا پگاه اينجا آمدى ؟ فرمود : من ديشب آيه ئى از كتاب خداى عز و جل را تلاوت كردم كه پريشانم ساخت .\r\nگفت كدام آيه ؟ فرمود : قول خداى - جل و عز ذكره « و كسانى كه آنچه را خدا بپيوستن آن فرمان داده ، پيوسته دارند از پروردگار خود بيم كنند و از سختى حساب بترسند ، 21 سوره 13 ، عرضكرد راست گفتى ، گويا من اين آيه را هرگز در كتاب خداى عز و جل نخوانده بودم ، سپس دست به گردن شدند و گريستند .\r\nشرح - عبد الله بن حسن همان شخصى است كه گفتگوى طولانى - او با امام صادق عليه السّلام در حديث 929 ذكر شد ، و از آن حضرت تقاضا ميكرد كه با فرزند شومش ، محمد بن عبد الله بيعت كند ، و شايد اين گفتگو هم در همان باره بوده باشد و پيداست كه امام عليه السّلام كارى نميكرد كه محتاج به ياد آورى آيه قرآن باشد ، بلكه همه آيات قرآن در نظرش مجسم است ، و تذكر آيه شريفه براى مصلحت و تنبه عبد الله بوده و پريشانى آن حضرت هم بخاطر او بوده است ، پس اين حديث دلالت دارد بر صله رحم و نبريدن از خويشاوند اگر چه خويشاوند به اين حد از فسق و گمراهى باشد .\r\n24 - عبد الله بن سنان گويد به امام صادق عليه السّلام عرضكردم : پسر عموئى دارم كه هر چه با او مىپيوندم ، از من ميبرد ، تا آنكه تصميم گرفتم كه اگر از من بريد ، از او ببرم ، به من اجازه ميفرمائيد از او ببرم ؟\r\nفرمود : اگر تو به او پيوندى و او از تو ببرد ، خداى عز و جل شما را با هم بپيوندد ، و اگر تو از او ببرى و او از تو ببرد ، خدا از هر دو ببرد .\r\n25 - داود بن فرقد گويد : امام صادق عليه السّلام به من فرمود : دوست دارم خدا بداند من براى خويشاوندم\r\n","description":"","footnote":"","page_name":" 227 ","page_number":227},
  {"content":"\r\nفروتنى ميكنم ، من پيش از آنكه اهل بيتم از من بىنياز شوند بپيوست آنها سبقت ميجويم .\r\n26 - امام رضا عليه السّلام فرمود : همانا رحم آل محمد - يعنى ائمه عليهم السّلام - بعرش آويخته است و مىگويد : بار خدايا بپيوند هر كه مرا پيوندد و ببر از هر كه از من ببرد ، و بعد از اين هم اين موضوع نسبت بارحام مؤمنين جريان دارد . سپس اين آيه را تلاوت فرمود : « از خدائى كه بنام او باز خواست شويد و از بريدن ارحام پروا كنيد ، 2 سوره 4 » .\r\n27 - عمر بن يزيد گويد : از امام صادق عليه السّلام اين قول خداى عز و جل را پرسيدم : « كسانى كه آنچه را خدا بپيوستش امر فرموده ميپيوندند ، 21 سوره 13 » فرمود : خويشاوند تو است .\r\n28 - عمر بن زياد گويد : به امام صادق عليه السّلام عرضكردم : « كسانى كه آنچه را خدا بپيوندش فرمان داده ميپيوندند ، 21 سوره 13 » فرمود : در باره رحم آل محمد عليه و آله السّلام نازل شده و در باره خويشان تو هم مىباشد ، سپس فرمود : از كسانى مباش كه به چيزى گويند : در باره يك مورد است .\r\nشرح - ذيل اين روايت دليل است بر اينكه آيات شريفه قرآنى ظاهر و باطن و تفسير و تاويل و معانى متعددى دارد و چون ائمه عليهم السّلام براى آيه ئى معنائى ذكر نمودند و سپس معناى ديگرى مخالف آن بيان فرمودند نبايد منكر شد ، چنانچه در جلد اول بارها تذكر داديم .\r\n29 - رسول خدا صلى الله عليه و آله فرمود : هر كه خوشش آيد كه خدا عمرش را دراز كند و روزيش را توسعه دهد بايد صله رحم كند ، زيرا روز قيامت رحم را زبان تند و تيزى است كه ميگويد : پروردگارا\r\n","description":"","footnote":"","page_name":" 228 ","page_number":228},
  {"content":"\r\nبپيوند هر كه با من پيوست ، و ببر هر كه را از من بريد ، و مردى با روش خير ( ظاهر خوب ) ديده مىشود ولى چون خويشاوندى كه از او بريده نزدش آيد ، او را به پائين ترين قعر دوزخ سرنگون كند .\r\n30 - جهم بن حميد گويد : به امام صادق عليه السّلام عرضكردم : خويشاوندانى دارم كه دين مرا ندارند آيا آنها بر من حقى دارند ؟ فرمود : آرى ، خويشاوندى را چيزى قطع نكند ، و اگر همدين تو باشند دو حق پيدا كنند : حق خويشاوندى و حق اسلام .\r\n31 - امام صادق عليه السّلام ميفرمود : صله رحم و احسان حساب را آسان كنند و از گناهان نگهدار شوند ، پس صله رحم كنيد و ببرادران خود احسان نمائيد ، اگر چه بوسيله سلام كردن خوب و جواب سلام دادن باشد .\r\n32 - و فرمود : صله رحم حساب روز قيامت را آسان كند و عمر را طولانى نمايد و از مرگ بد نگهدارد و صدقه دادن در شب خشم پروردگار را خاموش كند .\r\n33 - و فرمود : صله رحم اعمال را پاك و اموال را بسيار و حساب را آسان كند و بلا را بزدايد و روزى را زياد كند .\r\n","description":"","footnote":"","page_name":" 229 ","page_number":229},
  {"content":"\r\n\r\nخوشرفتارى با پدر و مادر\r\n1 - ابو ولاد حناط گويد : از امام صادق عليه السّلام پرسيدم خداى عز و جل كه فرمايد : « و به پدر و مادر احسان كنيد ، 23 سوره 17 » اين احسان چيست ؟ فرمود : احسان اينست كه : با آنها نيكو معاشرت كنى و آنها را مجبور نكنى كه چيزى را كه احتياج دارند از تو بخواهند ، اگر چه بينياز باشند ( بلكه بايد اظهار نكرده وظيفه خود را انجام دهى ) مگر خداى عز و جل نميفرمايد : « هرگز به نيكى نرسيد ، مگر از آنچه دوست داريد انفاق كنيد ، 92 - سوره 3 » .\r\nسپس امام صادق عليه السّلام فرمود : و اما قول خداى عز و جل : « اگر يكى از ايشان يا هر دو آنها نزد تو به پيرى رسيدند ، به آنها اف مگو و تنديشان مكن ، 23 سوره 17 » يعنى اگر دلتنگت كردند به آنها اف مگو و اگر ترا زدند با آنها تندى مكن ، و فرمود : « و به آنها سخنى شريف و بزرگوار بگو » يعنى اگر ترا زدند بگو : خدا شما را بيامرزد اينست سخن شريف تو و فرمود : « و از روى مهربانى براى آنها جنبه افتادگى پيش آور » يعنى ديدگانت را به آنها خيره مكن ، بلكه با مهربانى و دلسوزى به آنها بنگر ، و صدايت را از صداى آنها بلندتر مكن و دستت را بالاى دست آنها مگير و بر آنها پيشى مگير .\r\n2 - امام صادق عليه السّلام ميفرمود : مردى نزد پيغمبر صلى الله عليه و آله آمد و عرضكرد : يا رسول الله ! مرا سفارشى كن ، فرمود : چيزى را به خدا شريك مساز اگر چه به آتش سوخته شوى و شكنجه بينى ، همواره\r\n","description":"","footnote":"","page_name":" 230 ","page_number":230},
  {"content":"\r\nدلت بايمان محكم باشد ، و پدر و مادرت را فرمان بر و با آنها نيكى كن ، زنده باشند يا مرده و اگر دستور دادند خاندان و مالت را كنار گذار ، اين كار را بكن كه از ايمانست .\r\n3 - امام صادق عليه السّلام فرمود : روز قيامت چيزى مانند گلوله مىآيد و به پشت مؤمن مىزند تا او را داخل بهشت مىكند ، و گفته مىشود اين احسانست .\r\nشرح - مرحوم كلينى از كلمه « بر » احسان بوالدين را فهميده ولى ممكن است احسان بهر كس را شامل شود ، و اين حديث كنايه از اينست كه احسان به زودى محسن را داخل بهشت كند و در محشر معطل نشود .\r\n4 - منصور بن حازم گويد : به امام صادق عليه السّلام عرضكردم : چه اعمالى بهتر است ؟ فرمود : نماز در وقت و نيكى با پدر و مادر و جهاد در راه خداى عز و جل .\r\n5 - موسى بن جعفر عليه السّلام فرمود : مردى از رسول خدا صلى الله عليه و آله پرسيد : حق پدر بر فرزندش چيست ؟ فرمود : او را بنامش نخواند و جلوش راه نرود و پيش از او ننشيند و باعث دشنام او نشود ( كارى نكند كه مردم پدرش را دشنام دهند ) .\r\n6 - راوى گويد : خدمت امام صادق عليه السّلام بودم كه آن حضرت بعبد الواحد انصارى در باره نيكى به پدر و مادر كه در قول خداى عز و جل * ( وَبِالْوالِدَيْنِ إِحْساناً ) * است ، مطالبى ميفرمود ، ما گمان كرديم سخن حضرت در باره آيه ئيست كه در سوره بنى اسرائيل است كه فرمايد : « پروردگارت حكم فرمود كه جز او را\r\n","description":"","footnote":"","page_name":" 231 ","page_number":231},
  {"content":"\r\n\r\nنپرستيد [ و به پدر و مادر احسان كنيد 
  ] « آيه 23 » .\r\nسپس من از آن حضرت سؤال كردم . فرمود : مقصود آيه سوره لقمان است كه فرمايد : « به انسان سفارش كرديم در باره پدر و مادرش [ نيكى كند 
  ] و اگر بكوشند كه چيزى را كه نمىدانى شريك من سازى اطاعتشان مكن ، راوى عرضكرد : اينكه خدا صله و رعايت حق پدر و مادر را در حالى ( اگر چه حال وادار كردن بشرك باشد ) بزرگتر و مهمتر است از آنكه فرمايد : » و اگر بكوشند كه چيزى را كه نمىدانى شريكم سازى فرمانشان مبر « امام فرمود : نه ، بلكه خدا امر بصله آنها مىكند اگر چه فرزند را بشرك وادارند ، و اين جز عظمت حق آنها را نيفزايد ( زيرا وقتى كه در حال وادار كردن بشرك رعايت حق آنها لازم باشد در حال ايمان و هدايت كردن آنها فرزند را لازمتر است ) .\r\nشرح - مرحوم مجلسى گويد : اين روايت از اخبار مشكل و پيچيده ئيست كه هر يك از بزرگان در بيان آن براهى رفته‌اند ، سپس اقوال آنها را بتفصيل بيان مىكند و در آخر اصل روايت را از كتاب « تأويل الايات الظاهرة » نقل مىكند و اين روايت را داراى تصحيف و تحريف ميداند به مرآت العقول ج 2 ص 162 رجوع شود .\r\n7 - امام صادق عليه السّلام فرمود : مردى از شما را چه مانع مىشود كه به پدر و مادرش نيكى كند ، زنده باشند يا مرده ، كه از جانب آنها نماز بخواند و صدقه دهد و حج گذارد و روزه بگيرد ، تا آنچه كرده ثوابش از آنها باشد و مانند آن هم براى خود او و تا خداى عز و جل بوسيله احسان و صله او خير و فراوانى برايش زياد كند .\r\n8 - معمر بن خلاد گويد : به امام رضا عليه السّلام عرضكردم : هر گاه پدر و مادرم مذهب حق را نشناسند .\r\n","description":"","footnote":"","page_name":" 232 ","page_number":232},
  {"content":"\r\nدعاشان كنم ؟ فرمود : براى آنها دعا كن و از جانب آنها صدقه بده ، و اگر زنده باشند و مذهب حق را نشناسند با آنها مدارا كن ، زيرا رسول خدا صلى الله عليه و آله فرمود : خدا مرا برحمت فرستاده نه به بيمهرى و نافرمانى .\r\n9 - امام صادق عليه السّلام فرمود : مردى خدمت پيغمبر صلى الله عليه و آله آمد و عرضكرد : بكه احسان كنم ؟ فرمود : بمادرت گفت : سپس بكه ؟ فرمود : بمادرت ، عرضكرد : سپس بكه ؟ فرمود : بمادرت .\r\nعرضكرد : سپس بكه ؟ فرمود : بپدرت .\r\n10 - و فرمود : مردى خدمت رسول خدا صلى الله عليه و آله آمد و عرضكرد : يا رسول الله ؟ من بجهاد علاقه دارم و نسبت به آن با نشاطم ، پيغمبر صلى الله عليه و آله فرمود : پس در راه خدا جهاد كن كه اگر كشته شوى نزد خدا زنده خواهى بود و روزى داده شوى و اگر بميرى پاداشت به عهده خدا باشد ، و اگر ( از ميدان جنگ ) باز گردى ، از گناهان پاك شوى مانند روزى كه متولدشده اى .\r\nعرضكرد : يا رسول الله ! من پدر و مادرى پيرى دارم كه به گمان خود به من انس گرفته‌اند و از رفتنم بجهاد كراهت دارند .\r\nرسول خدا صلى الله عليه و آله فرمود : در اين صورت ملازم پدر و مادرت باش . سوگند به آن كه جانم در دست اوست : مأنوس بودن يك شبانه روز آنها با تو از جهاد يك سال بهتر است .\r\n11 - زكريا بن ابراهيم گويد : من نصرانى بودم و مسلمان شدم و حج گزاردم سپس خدمت امام صادق\r\n","description":"","footnote":"","page_name":" 233 ","page_number":233},
  {"content":"\r\nعليه السّلام رسيدم و عرضكردم : ( 1 ) من نصرانى بودم و مسلمان شدم . فرمود : از اسلام چه ديدى ! گفت : قول خداى عز و جل كه فرمايد : « تو كتاب و ايمان نميدانستى چيست ، ولى ما آن را نورى قرار داديم كه هر كه را خواهيم بدان هدايت كنيم ، 52 سوره 42 » فرمود : محققا خدا ترا رهبرى فرموده است . آنگاه سه بار فرمود خدايا هدايتش فرما . پسر جان هر چه خواهى بپرس .\r\nعرضكردم : پدر و مادر و خانواده من نصرانى هستند و مادرم نابيناست ، من همراه آنها باشم و در ظرف آنها غذا بخورم ؟ حضرت فرمود : آنها گوشت خوك ميخورند ؟ عرضكردم : نه با آن تماس هم نميگيرند ، فرمود : باكى ندارد ، مواظب مادرت باش و با او خوشرفتارى كن ، و چون بميرد او را به ديگرى وامگذار ، خودت بكارش اقدام كن ، و به كسى مگو نزد من آمده ئى تا در منى پيش من آئى ان شاء الله .\r\nزكريا گويد : من در منى خدمتش رفتم در حالى كه مردم گردش را گرفته بودند و او مانند معلم كودكان بود كه گاهى اين و گاهى آن از او سؤال ميكرد ( و او پاسخ ميفرمود ) سپس چون بكوفه رفتم نسبت بمادرم مهربانى كردم و خودم به او غذا ميدادم و جامه و سرش را از كثافت پاك ميكردم و خدمتگزارش بودم .\r\nمادرم به من گفت : پسر جان ! تو زمانى كه دين مرا داشتى با من چنين رفتار نميكردى ، اين چه رفتار است كه از تو ميبينم از زمانى كه از دين ما رفته و بدين حنفيه گرائيده اى ؟ گفتم : مردى از فرزندان پيغمبر ما به من چنين دستور داده .\r\nمادرم گفت : آن مرد پيغمبر است ؟ گفتم : نه بلكه پسر يكى از پيغمبرانست .\r\n","description":"","footnote":"","page_name":" 234 ","page_number":234},
  {"content":"\r\nمادرم گفت : پسر جان اين مرد پيغمبر است ، زيرا دستورى كه به تو داده از سفارشات پيغمبرانست .\r\nگفتم : مادرم ! بعد از پيغمبر ما پيغمبرى نباشد و او پسر پيغمبر است .\r\nمادرم گفت : دين تو بهترين دين است ، آن را به من عرضه كن ، من به او عرضه داشتم و او مسلمان شد و من هم برنامه اسلام را به او آموختم ، او نماز ظهر و عصر و مغرب و عشا را گزارد و در شب عارضه ئى به او رخ داد ( و بيمار شد ) به من گفت : پسر جان ! آنچه به من آموختى دوباره بياموز ، من آنها را تكرار كردم ، مادرم اقرار كرد و از دنيا رفت ، چون صبح شد مسلمانها غسلش دادند و خودم بر او نماز خواندم و در گورش گذاشتم .\r\nشرح - گويا زكريا از آيه شريفه و تاريخ پيغمبر اسلام چنين استفاده كرده كه مرديكه بمكتب و مدرسه ئى نرفته و در برابر هيچ معلمى زانو نزده است ، با ملاحظه دين كامل و قرآن محكم و برنامه متينى كه آورده است جز با ارتباطش با عالم غيب و وحى آسمانى درست نيايد و نيز طهارت اهل كتاب از اين خبر استفاده مىشود .\r\n12 - عمار بن حيان گويد : به امام صادق عليه السّلام خبر دادم پسرم اسماعيل نسبت به من خوشرفتار است ، فرمود : من هم او را دوست داشتم و اكنون دوستيم به او افزون گشت ، همانا خواهر رضاعى رسول خدا صلى الله عليه و آله نزد آن حضرت آمد ، چون او را ديد شادمان گشت و روپوش خود را براى او گسترد و او را روى آن نشانيد ، سپس به او رو كرد و با او بسخن پرداخت و تبسم ميفرمود ، تا او برخاست و برفت و برادرش آمد حضرت رفتارى كه نسبت بخواهرش كرد ، در باره او عمل نفرمود ، به حضرت عرض شد : با خواهرش رفتارى كردى كه نسبت به او نكردى با آنكه او مرد است ؟ فرمود : زيرا آن خواهر نسبت به پدر و مادرش خوش رفتارتر بود .\r\n","description":"","footnote":"","page_name":" 235 ","page_number":235},
  {"content":"\r\n\r\n13 - ابراهيم بن شعيب گويد : به امام صادق عليه السّلام عرضكردم : پدرم به حدى پير و ناتوان شده كه او را براى قضاى حاجت به پشت ميبريم ، فرمود : اگر توانى خودت اين كار را مباشرت كنى بكن و خودت برايش لقمه كن تا سپر آتش فردايت باشد [ تا فردا ترا ببهشت برد 
  ] .\r\n14 - مردى به امام صادق عليه السّلام عرضكرد : پدر و مادر من مخالف مذهب شيعه ميباشند ، حضرت فرمود با آنها خوشرفتارى كن ، چنان كه با مسلمانهاى دوست ما خوشرفتارى ميكنى ( زيرا همچنان كه مؤمن حق ايمان دارد ، پدر و مادرت هم حق ولادت دارند ) .\r\n15 - امام باقر عليه السّلام فرمود : سه چيز است كه خداى عز و جل نسبت به آنها مخالفت رخصت نفرموده : رد امانت به نيكو كار و بدكردار و وفاء بپيمان نسبت به نيكوكار و بدكردار و خوشرفتارى با پدر و مادر ، نيكوكار باشند يا بدكردار .\r\n16 - امام صادق عليه السّلام فرمود : از سنت و احسان به پدر اينست كه مرد باسم پدرش كنيه گيرد ( يعنى اگر نام پدرش مثلا محمد بوده ، به پسرش كنيه ابو محمد يا نام محمد دهد و يا براى خود ابن محمد كنيه گيرد و خود را بنام پدر معرفى كند چنان كه امير المؤمنين عليه السّلام از خود به ابن ابى طالب معرفى ميفرمود ) .\r\n17 - امام صادق عليه السّلام فرمود : مردى خدمت پيغمبر صلى الله عليه و آله آمد و از حضرت راجع بخوش\r\n","description":"","footnote":"","page_name":" 236 ","page_number":236},
  {"content":"\r\nرفتارى با پدر و مادر پرسيد . حضرت فرمود : با مادرت خوشرفتارى كن ، با مادرت خوشرفتارى كن ، با مادرت خوش رفتارى كن . با پدرت خوش رفتارى كن ، با پدرت خوش رفتارى كن ، با پدرت خوش رفتارى كن ، و مادر را پيش از پدر ذكر فرموده .\r\n18 - ابو خديجه گويد : امام صادق عليه السّلام فرمود : مردى خدمت پيغمبر صلى الله عليه و آله آمد و عرض كرد : برايم دخترى متولد شد و او را پروريدم تا بالغ شد ، من جامه و زيورش پوشيدم و او را سر چاهى آوردم و در ميان آن انداختم ، و آخر سخنى كه از او شنيدم اين بود كه گفت : پدر جان ! اكنون جبران اين كارم چه باشد ؟ .\r\nحضرت فرمود : مادرت زنده است ؟ گفت : نه . فرمود : خاله ات زنده است ؟ گفت : آرى ، فرمود :\r\nبا او خوش رفتارى كن كه او بجاى مادر است ، و خوش رفتارى با او كفاره آن كارت شود .\r\nابو خديجه گويد : به امام صادق عليه السّلام عرضكردم : اين كار در چه زمان بود ؟ فرمود : در زمان جاهليت بود كه دختران را ميكشتند ، كه مبادا اسير شوند و در ميان قبيله ديگرى فرزند آورند .\r\n19 - سدير گويد : به امام جعفر صادق عليه السّلام عرضكردم : آيا فرزند ميتواند پدرش را پاداش دهد ؟\r\n( و زحمات او را جبران كند ) فرمود : پاداشى براى پدر نيست جز در دو صورت : 1 - پدر برده باشد و پسر او را بخرد و آزاد كند . 2 - پدر بدهى داشته باشد و پسر آن را بپردازد ،\r\n20 - جابر گويد : مردى خدمت رسول خدا صلى الله عليه و آله آمد و عرضكرد : من جوانى با نشاطم\r\n","description":"","footnote":"","page_name":" 237 ","page_number":237},
  {"content":"\r\nو جهاد را دوست دارم ولى مادرى دارم كه نميخواهد بجهاد روم . پيغمبر صلى الله عليه و آله به او فرمود : باز گرد و همراه مادرت باش ، سوگند به آن كه مرا به حق بنبوت مبعوث فرموده كه انس گرفتن يك شب او با تو از جهاد يك سالت در راه خدا بهتر است .\r\n21 - امام باقر عليه السلام فرمود : همانا بنده ئى نسبت به پدر و مادر خويش در زمان حياتشان نيكوكار است ، سپس آنها ميميرند و او بدهى آنها را نميپردازد و براى آنها آمرزش نميخواهد ، لذا خدا او را عاق و نافرمان مينويسد ، و بنده ديگر در زمان حيات پدر و مادر خود عاق آنها است و نسبت به آنها نيكى نميكند ، ولى چون مردند بدهى آنها را ميپردازد و براى آنها آمرزش ميخواهد و خداى عز و جل او را نيكوكار مىنويسد ،\r\n\r\nباب همت گماشتن بامور مسلمين و خير خواهى و سود رساندن به آنها\r\n1 - رسول خدا صلى الله عليه و آله فرمود : هر كه صبح كند و بامور مسلمين همت نگمارد مسلمان نيست .\r\n2 - رسول خدا صلى الله عليه و آله فرمود : عابدترين مردم كسى است كه نسبت به همه مسلمين خيرخواه تر و پاكدلتر باشد .\r\n3 - امام صادق عليه و السلام ميفرمود : بر تو باد كه براى خدا نسبت بمخلوقش خير خواه باشى كه هرگز\r\n","description":"","footnote":"","page_name":" 238 ","page_number":238},
  {"content":"\r\n\r\nخدا را بعملى بهتر از آن ملاقات نكنى .\r\n4 - و فرمود : هر كه بامور مسلمين اهتمام نورزد مسلمان نيست .\r\n5 - پيغمبر صلى الله عليه و آله فرمود : هر كه صبح كند و بامور مسلمين همت نگمارد . از آنها نيست ، و هر كه بشنود مردى فرياد مىزند « مسلمانها بدادم برسيد » و جوابش نگويد مسلمان نيست .\r\n6 - و فرمود : مخلوق عيال خدا هستند و محبوبترين آنها نزد خدا كسى است كه به عيال خدا سود دهد ، و بخانواده ئى شادى رساند .\r\n7 - از رسول خدا صلى الله عليه و آله سؤال شد محبوبترين مردم نزد خدا كيست ؟ فرمود : كسى كه سودش بمردم بيشتر باشد .\r\n8 - رسول خدا صلى الله عليه و آله فرمود : هر كس تجاوز آب يا آتشى را از گروهى از مسلمين بگرداند ، بهشت برايش واجب گردد .\r\n9 - امام صادق عليه السلام در باره قول خداى عز و جل « بمردم سخن نيك گوئيد و جز خير نگوئيد 83\r\n","description":"","footnote":"","page_name":" 239 ","page_number":239},
  {"content":"\r\nسوره 2 « فرمود : بمردم سخن نيك گوئيد و جز خير نگوئيد تا بدانيد حقيقت چيست ( پس اگر يقين پيدا كرديد كه شخصى سزاوار خير نيست نگوئيد ) .\r\n10 - امام باقر عليه السلام در باره قول خداى عز و جل : « و بمردم سخن نيكو گوئيد » فرمود : بهترين سخنى كه دوست داريد مردم در باره شما گويند ، در باره مردم بگوئيد .\r\n11 - امام صادق عليه السلام در باره قول خداى عز و جل : « و خدا مرا مبارك ساخت هر كجا باشم » فرمود : يعنى سودمند ساخت .\r\n\r\nباب احترام سالخوردگان\r\n1 - رسول خدا صلى الله عليه و آله فرمود : احترام گذاشتن به مسلمان و سفيد از جمله تجليل خداست .\r\n2 - امام صادق عليه السّلام فرمود : از ما نيست كسى كه بزرگ سال ما را احترام نكند و بخورد سال ما ترحم ننمايد .\r\n","description":"","footnote":"","page_name":" 240 ","page_number":240},
  {"content":"\r\n3 - امام صادق عليه السّلام فرمود : سالمندان خود را بزرگ داريد و با ارحام خود صله كنيد ، و صله رحمى بهتر از آزار نرساندن به آنها نيست .\r\n\r\n\r\nباب برادرى أهل ايمان با يك ديگر\r\n1 - امام صادق عليه السّلام فرمود : اهل ايمان برادر يك ديگرند و فرزندان يك پدر و مادر باشند و چون از مردى رگى زده شود ديگران برايش بيدار خوابى كشند . ( چنانچه گاهى مؤمنى را شب خواب نبرد .\r\nو سپس معلوم شود كه بيكى از برادران ايمانيش بلائى رسيده است ) .\r\n2 - جابر جعفى گويد : در برابر امام باقر عليه السّلام بودم كه دل گرفته شدم ، به حضرت عرضكردم :\r\nگاهى بدون اينكه مصيبتى به من رسد يا ناراحتى بسرم ريزد ، اندوهگين ميشوم تا آنجا كه خانواده و دوستم اثرش را در رخسارم مشاهده كنند ، فرمود :\r\nآرى آى جابر خداى عز و جل مؤمنين را از طينت بهشتى آفريد و از نسيم روح خويش در آنها جارى ساخت ، از اين رو است كه مؤمن برادر پدر و مادرى مؤمن است ، ( زيرا طينت بمنزله پدر و نسيم بجاى مادر است ) پس هر گاه بيكى از آن ارواح در شهرى اندوهى رسد ، آن روح ديگر اندوهگين شود ، زيرا از جنس اوست .\r\n","description":"","footnote":"","page_name":" 241 ","page_number":241},
  {"content":"\r\n3 - امام صادق عليه السّلام فرمود : مؤمن برادر مؤمن است ، چشم و راهنماى اوست ، نسبت به او خيانت و ستم و غش روا ندارد و با او خلف وعده نكند .\r\n4 - امام صادق عليه السّلام ميفرمود : مؤمن برادر مؤمن است ، مانند يك پيكرى كه هر گاه عضوى از آن دردمند شود ، اعضاء ديگر هم احساس درد كنند ، و روحهاى آنها نيز از يك روحست ، و همانا روح مؤمن پيوستگيش بروح خدا از پيوستگى پرتو خورشيد بخورشيد بيشتر است .\r\n5 - و فرمود : مسلمان برادر مسلمانست ، چشم و آينه و راهنماى اوست ، نسبت به او خيانت و نيرنگ و ستم نكند و او را تكذيب ننمايد و از او غيبت نكند .\r\n6 - حفص بخترى گويد : خدمت امام صادق عليه السّلام بودم كه مردى وارد شد ، حضرت به من فرمود :\r\nاو را دوست دارى ؟ عرضكردم : آرى ، فرمود : چرا دوستش نداشته باشى ، كه او برادر تو و شريك دين تو و ياور تو عليه دشمنت مىباشد و روزى او هم بر عهده ديگريست .\r\n7 - امام باقر عليه السّلام مىفرمود : مؤمن برادر پدر و مادرى مؤمن است ، زيرا خداى عز و جل مؤمنين را از سرشت بهشتى آفريد و از نسيم بهشت در پيكرشان دميد ، از اين جهت مؤمنين برادر پدر و مادرى يك ديگرند .\r\n","description":"","footnote":"","page_name":" 242 ","page_number":242},
  {"content":"\r\n8 - امام صادق عليه السّلام فرمود : مؤمن برادر مؤمن است ، چشم و راهنماى اوست ، نسبت به او خيانت و ستم و نيرنگ روا ندارد و با او خلف وعده نكند .\r\n9 - امام صادق عليه السّلام ميفرمود : مؤمنين خدمتگزار يك ديگرند . راوى گويد : عرضكردم : چگونه خدمتگزار يك ديگرند ؟ فرمود : به يكديگر فايده رسانند . . . - تا آخر حديث .\r\n10 - امام باقر عليه السّلام ميفرمود . جماعتى از مسلمين به سفرى رفتند و راه را گم كردند تا بسيار تشنه شدند ، كفن پوشيدند ( از جاده بكنارى رفتند ) و خود را بريشه هاى درخت ( كه اندك رطوبتى داشت ) چسبانيدند . پير مردى سفيد پوش نزد آنها آمد و گفت ، برخيزيد ، باكى بر شما نيست . اين آبست ، آنها برخاستند و آشاميدند و سيرآب گشتند ، سپس گفتند : كيستى تو - خدايت رحمت كند - ؟ گفت : من از طايفه جنى هستم كه با رسول خدا صلى الله عليه و آله بيعت كردند ، من از رسول خدا صلى الله عليه و آله شنيدم كه فرمود : مؤمن برادر مؤمن است ، چشم او و راهنماى او است . پس شما نبايد در محضر من تباه گرديد .\r\n11 - امام صادق عليه السّلام ميفرمود : مسلمان برادر مسلمانست . ستمش نكند و رهايش نسازد [ غيبتش نكند و با او خيانت ننمايد و محرومش نسازد 
  ] .\r\n","description":"","footnote":"","page_name":" 243 ","page_number":243},
  {"content":"\r\nربعى گويد : مردى از هم مذهبان ما در مدينه از من پرسيدم و گفت : تو خود شنيدى كه فضيل بن يسار چنين گفت ؟ : آرى ، گفت : اما من از امام صادق عليه السّلام شنيدم كه ميفرمود : مسلمان برادر مسلمان است ، به او ستم نكند و فريبش ندهد و او را وانگذارد ، و غيبتش نكند و با او خيانت ننمايد و محرومش نسازد .\r\n\r\nدر بيان حق آنكه خود را بايمان نسبت دهد و آنچه از حق او بكاهد\r\n1 - مسعدة بن صدقه گويد : شنيدم شخصى از امام صادق عليه السّلام پرسيد ايمان كسى كه حق او و برادريش بر عهده ماست چگونه است و از چه راه ثابت شود و بچه وسيله باطل مىشود ؟ امام فرمود : همانا ايمان دو گونه ملاحظه مىشود .\r\nيكى از آن دو آنست كه از رفيقت براى تو نمايان مىشود ، پس هر گاه مثل عقيده خودت از رفيقت براى تو نمايان شد ، حق دوستى و برادرى او ثابت مىشود ، مگر آنكه خلاف آنچه را نسبت به خود گفته اظهار كند پس هر گاه چيزى از او صادر شود كه ضد آنچه را به تو اظهار كرده بتوانى استدلال كنى ، از آنچه خود را وصف نموده خارج شود و آنچه را به تو اظهار كرده نقض كند ، مگر آنكه ادعا كند آنچه را انجام داده از راه تقيه بوده ، با وجود اين ملاحظه شود اگر از امورى باشد كه تقيه در آن ممكن نيست از او پذيرفته نگردد ، زيرا تقيه مواردى دارد كه هر كه آن را از مورد خودش بيرون برد . برايش درست باشد ، و توضيح مورد تقيه مثل اينست كه مردم بدى فرمان و كردارشان بر خلاف حق جارى و آشكار\r\n","description":"","footnote":"","page_name":" 244 ","page_number":244},
  {"content":"\r\nشود ، پس مؤمن هر عملى را كه از نظر تقيه در ميان آنها انجام دهد كه به تباهى دين منجر نگردد ، جائز است .\r\nشرح - قسم دوم ايمان كه در اين خبر ذكر نشده و بوضوحش واگذار گشته اينست كه از كثرت معاشرت و رفاقت شخصى يقين بايمان او حاصل شود به نحوى كه احتمال شك و ترديد در آن راه نداشته باشد .\r\n\r\nدر اينكه برادرى بر پايه دين واقع نشده و تنها شناختن يك ديگر است\r\n1 - امام باقر عليه السّلام فرمود : شما بر اين امر ( تشيع ) برادرى نكرديد بلكه تنها يك ديگر را بر آن شناختيد .\r\n2 - امام صادق عليه السّلام فرمود : شما بر اين امر برادرى نكرديد ، بلكه تنها يك ديگر را بر آن شناختيد\r\nشرح - مقصود اينست كه برادرى شما شيعه با يك ديگر در اين عالم آغاز نشده بلكه در عالم أرواح و پيش از انتقال باجساد با يك ديگر سنخيت پيدا كرديد و از كفار جدا گشتيد ، و در اين جهان آن آشنائى را به ياد آورديد و يك ديگر را شناختيد .\r\nو بعضى گفته‌اند : مقصود امام عليه السّلام سرزنش و توبيخ شيعه است كه با يك ديگر از روى حقيقت و واقع برادرى ندارند و تنها تعارف ميكنند . ولى اين معنا اولا مناسبت كتاب ايمان نيست و با كتاب كفر مناسبت ندارد و ثانيا استفاده اين معنى از لفظ تعارف محتاج به تكلف است .\r\n\r\nحق مؤمن بر برادرش وادى حق او\r\n1 - امام باقر عليه السّلام فرمود : از حق مؤمن بر برادر مؤمنش اينست كه گرسنگى او را سير كند و عورتش را بپوشاند و از گرفتاريش نجات بخشد و بدهيش را بپردازد و چون بميرد نسبت بخانواده و فرزندانش\r\n","description":"","footnote":"","page_name":" 245 ","page_number":245},
  {"content":"\r\nاز او جانشينى كند .\r\n2 - معلى بن خنيس گويد : به امام صادق عليه السّلام عرضكردم : حق مسلمان بر مسلمان چيست ؟ فرمود براى او هفت حق واجب است كه همه آنها بر عهده برادرش واجب است و اگر برخى از آنها را تباه و ضايع كند ، از ولايت و اطاعت خدا بيرون رود ، و خدا از او بهره ( اطاعت و بندگى ) ندارد . عرضكردم قربانت ، آنها چيست ؟ فرمود :\r\nاى معلى بن خنيس ، من بر تو نگرانم و ميترسم ضايع گذارى و مراعات نكنى و بدانى و عمل ننمائى . عرضكردم : « * ( لا قُوَّةَ إِلَّا بِالله ) * نيروئى جز از خدا نيست » فرمود :\r\nآسانترين آن حقوق اينست كه : آنچه براى خود دوست دارى براى او هم دوست داشته باشى و آنچه براى خود نپسندى ، بر او نيز نپسندى و حق دوم - آنكه از آنچه ناخرسند دارد دورى كنى و خوشنودى او را پيروى نموده فرمانش برى .\r\nو حق سوم - آنكه با جان و مال و زبان و دست و پاى خويش او را يارى كنى .\r\nو حق چهارم - آنكه چشم و راهنما و آئينه او باشى .\r\nو حق پنجم - آنكه تو سير نباشى و او گرسنه يا سيرآب باشى و او تشنه يا پوشيده باشى و او برهنه .\r\nو حق ششم - آنكه اگر تو خدمتگزار دارى و برادرت ندارد . واجب است خدمتگزارت را بفرستى .\r\nكه جامه هايش را بشويد و غذايش را درست كند و بسترش را مرتب نمايد .\r\n","description":"","footnote":"","page_name":" 246 ","page_number":246},
  {"content":"\r\nو حق هفتم - آنكه سوگندش را تصديق كنى و دعوتش را بپذيرى و در بيماريش از او عيادت كنى و بر جنازه اش حاضر شوى و چون بدانى حاجتى دارد ، در انجام آن سبقت گيرى و او را مجبور نسازى كه از تو بخواهد ، بلكه خودت پيشدستى كنى ، چون چنين كردى دوستى خود را بدوستى او پيوسته ئى و درستى او را بدوستى خود ( و آنگاهست كه به آيه شريفه * ( الْمُؤْمِنُونَ وَالْمُؤْمِناتُ بَعْضُهُمْ أَوْلِياءُ بَعْضٍ ) * عمل كرده ئى ) .\r\n3 - عبد الاعلى بن اعين گويد [ برخى 
  ] از اصحاب ما نامه نوشتند و از امام صادق عليه السّلام مطالبى پرسيدند و مرا امر كردند كه از آن حضرت در باره حق مسلمان بر برادرش بپرسم ، من پرسيدم و حضرت پاسخم نگفت چون براى وداع خدمتش رفتم ، عرضكردم : از شما پرسيدم و پاسخم نفرمودى ، فرمود :\r\nميترسم كفران ورزيد ( و گردن ننهيد ) همانا از سخت ترين واجبات خدا بر خلقش سه چيز است :\r\n( 1 ) انصاف دادن مرد از خود تا آنجا كه براى برادرش از خود نپسندد ، جز آنچه را براى خود از او ميپسندد .\r\n( 2 ) مواسات نمودن با برادر نسبت بمال .\r\n( 3 ) ياد خدا در هر حال و آن * ( سبحان الله و الحمد الله ) * نيست ، بلكه آنست كه چيزى را كه خدا بر او حرام نموده رها كند .\r\n4 - امام صادق عليه السّلام فرمود خدا به چيزى بهتر از اداء حق مؤمن عبادت نشود .\r\n5 - و فرمود : حق مسلمان بر مسلمان اينست كه او سير نباشد و برادرش گرسنه و او سيراب و برادرش\r\n","description":"","footnote":"","page_name":" 247 ","page_number":247},
  {"content":"\r\nتشنه و او پوشيده و برادرش برهنه ، پس چه بزرگست حق مسلمان بر برادر مسلمانش و فرمود :\r\nبراى برادر مسلمانت بخواه آنچه براى خود خواهى و چون محتاج گشتى از او كمك بخواه و اگر او از تو خواست عطايش كن و نسبت به هيچ خيرى نبايد از او ملول شوى و نه او از تو ملول شود ، تو پشتيبان او باش كه او پشتيبان تو است . چون غائب شود ، در غيبتش او را نگهدار باش و چون حاضر شود از او ديدار كن و تجليل و احترامش نما كه او از توست و تو از اوئى ، و چون از تو بدش آيد از او دورى مكن تا از او گذشت و كرم خواهى [ تا كينه را از دلش بزدائى 
  ] و اگر به او خيرى رسد ، خدا را شكر كن و اگر بلائى به او رسد ، بازويش بگير و اگر برايش نيرنگى سازند ، ياريش كن .\r\nو چون مردى ببرادرش « اف » بگويد ، رشته دوستى ميان آنها بريده شود ، و چون بگويد تو دشمن منى ، يكى از آن دو كافر شوند ، و چون متهمش سازد ايمان در دلش آب شود مانند نمك در ميان آب .\r\nراوى گويد : و به من رسيده است كه آن حضرت فرمود : نور مؤمن براى اهل آسمان مانند ستارگان آسمان براى اهل زمين ميدرخشد ، و فرموده است : مؤمن دوست خداست ، خدا ياريش كند و برايش بسازد و مؤمن جز حق بر خدا نگويد و از غير او نترسد .\r\n6 - امام صادق عليه السّلام فرمود : برخى از حقوق مسلمان بر برادرش اينست كه چون او را ديد سلامش كند و چون بيمار شود عيادتش نمايد و چون غائب شود خير خواهيش كند و چون عطسه كند دعايش كند ( يرحمك الله گويد ) و چون بميرد تشييعش كند .\r\n","description":"","footnote":"","page_name":" 248 ","page_number":248},
  {"content":"\r\n7 - ابو المأمون حارثى گويد : به امام صادق عليه السّلام عرضكردم : حق مؤمن بر مؤمن چيست ؟ فرمود از جمله حق مؤمن بر مؤمن دوستى قلبى اوست و مواسات مالى و اينكه بجاى او از خانواده اش سرپرستى كند ، و عليه ستمگرش از او يارى كند و چون در ميان مسلمين نصيبى داشته و غائب باشد ، نصيب او را برايش دريافت كند ، و چون بميرد از گورش زيارت كند و به او ستم نكند و با او غش نكند و خيانت نورزد و رهايش نكند و تكذيبش ننمايد و به او اف نگويد و چون به او اف گويد : دوستى ميان آنها نباشد و چون به او گويد : تو دشمن منى يكى از آن دو كافر شود ، و چون متهمش سازد ايمان در دلش آب شود ، همچون نمك در آب .\r\n8 - ابان بن تغلب گويد : با امام صادق عليه السّلام طواف ميكردم : مردى از اصحاب به من برخورد و درخواست كرد همراه او بروم كه حاجتى دارد ، او به من اشاره كرد و من كراهت داشتم امام صادق عليه السّلام را رها كنم و با او بروم ، باز در ميان طواف به من اشاره كرد و امام صادق عليه السّلام او را ديد ، به من فرمود : اى ابان اين تو را ميخواهد ؟ عرضكردم : آرى . فرمود : او كيست ؟ گفتم : مردى از اصحاب ماست ، فرمود : او مذهب و عقيده تو را دارد ؟ عرضكردم : آرى . نزدش برو ، عرضكردم :\r\nطواف را بشكنم ؟ فرمود : آرى . گفتم : اگر چه طواف واجب باشد ؟ فرمود : آرى ، ابان گويد :\r\nهمراه او رفتم و سپس خدمت حضرت رسيدم و پرسيدم حق مؤمن را بر مؤمن به من خبر ده ، فرمود : اى ابان اين موضوع را كنار گذار و طلب مكن ، عرضكردم : چرا ، قربانت گردم ، سپس همواره تكرار\r\n","description":"","footnote":"","page_name":" 249 ","page_number":249},
  {"content":"\r\nكردم و به او اصرار نمودم تا فرمود : اى ابان نيم مالت را به او ميدهى ، سپس به من نگريست و چون ديد كه چه حالى به من دست داد فرمود : اى ابان ، مگر نميدانى كه خداى عز و جل كسانى را كه ديگران را بر خود ترجيح داده‌اند ياد فرموده ؟ ( آنجا كه فرموده است : * ( وَيُؤْثِرُونَ عَلى أَنْفُسِهِمْ وَلَوْ كانَ بِهِمْ خَصاصَةٌ ) * عرضكردم : چرا قربانت . فرمود : آگاه باش كه چون تو نيمى از مالت را به او دهى او را بر خود ترجيح نداده ئى ، بلكه تو و او برابر شده‌ايد ، ترجيح او بر تو زمانى است كه از نصف ديگر به او دهى .\r\n9 - عيسى بن ابى منصور گويد : من و ابن ابى يعفور و عبد الله بن طلحه خدمت امام صادق عليه السّلام بوديم ، حضرت بدون پرسش ما ابتدا كرد و فرمود : اى ابن ابى يعفور ! رسول خدا صلى الله عليه و آله فرمود : شش خصلت است كه در هر كس باشد ، در برابر خدا و در جانب راست او باشد ، ابن ابى يعفور گفت : آنها چيست قربانت گردم ؟ فرمود : مرد مسلمان براى برادرش دوست داشته باشد آنچه را براى عزيزترين خاندانش ميخواهد . و ناخوش داشته باشد براى برادرش آنچه را براى عزيزترين خاندانش ناخوش دارد و با او دوستى خالص و صميمانه داشته باشد .\r\nابن ابى يعفور گريست و عرضكرد : چگونه با او دوستى خالص داشته باشد ؟ فرمود : اى پسر ابى يعفور ! چون با او به اين درجه از دوستى باشد ، آنچه در دل دارد برايش توضيح ميدهد . پس اگر او مسرور باشد اين هم مسرور مىشود و اگر اندوهگين باشد ، اندوهگين شود پس اگر بتواند به او گشايشى دهد ، گشايش ميدهد و گر نه برايش دعا مىكند .\r\nسپس امام صادق عليه السّلام فرمود : سه چيز از آن شماست ( و آن دوستى و ناخوشى و مناصحتى است كه\r\n","description":"","footnote":"","page_name":" 250 ","page_number":250},
  {"content":"\r\nذكر شد ) ( 1 ) و سه چيز از آن ما و آن شناختن شما فضيلت ما راست و گام برداشتن دنبال ما و منتظر بودن عاقبت ما ( كه فرج و گشايش مسلمين در آنست ) .\r\nپس هر كس چنين باشد در پيشگاه خداى عز و جل قرار گيرد و كسانى كه در درجه پائينتر باشند از نور آنها پرتو گيرند و اما كسانى كه در جانب راست ( رحمت ) خدايند ( و اينها همان كسانند كه در پيشگاه خدايند يا دسته ديگرى باشند مانند آنها ) اگر كسانى كه در درجه پائينتر هستند ايشان را به بينند ، خوشى زندگى بر آنها گوارا و تلخ گردد . به جهت فضيلتى كه براى آنها مىبينند .\r\nابن ابى يعفور گفت : با آنكه در جانب راست خدايند چگونه نمىبينند ؟ [ ديده نميشوند 
  ] ؟ فرمود اى پسر ابى يعفور ! آنها بنور خدا پوشيده شده‌اند ، مگر اين حديث به تو نرسيده كه رسول خدا صلى الله - عليه و آله ميفرمود : براى خدا مخلوقى است در جانب راست عرش در برابر خدا و جانب راست او كه رخسارشان از برف سپيدتر و از خورشيد فروزان تابانتر است ، كسى كه ميپرسد : اينها كيانند ؟ در پاسخ گفته مىشود : اينها كسانى هستند كه در جلال خدا با يك ديگر دوستى كرده‌اند ( يعنى دوستى آنها با يك ديگر به جهت عظمت و احترام خدا بوده ، نه به جهت اغراض دنيوى ) .\r\n10 - محمد بن عجلان گويد : خدمت امام صادق عليه السّلام بودم كه مردى در آمد و سلام كرد ، حضرت از او پرسيد برادرانت كه از آنها جدا شدى چگونه بودند ؟ او ستايش نيكو كرد و تزكيه نمود و مدح بسيار حضرت به او فرمود : ثروتمندان از فقرا چگونه عيادت كنند ؟ عرض كرد : اندك . فرمود : ديدار و احوالپرسى ثروتمندانشان از فقرا چگونه است ؟ عرضكرد : اندك ، فرمود : دستگيرى و مالدادن توانگرانشان به بينوايان چگونه است ؟ عرضكرد : شما اخلاق و صفاتى را ذكر ميكنى كه در ميان مردم ما كمياب است فرمود : پس چگونه آنها خود را شيعه ميدانند ؟\r\n","description":"","footnote":"","page_name":" 251 ","page_number":251},
  {"content":"\r\n11 - ابو اسماعيل گويد : به امام باقر عليه السلام عرضكردم : قربانت گردم ، نزد ما شيعه بسيار است فرمود : آيا توانگر به فقير توجه مىكند ، و آيا نيكوكار از بدكردار در ميگذرد و با يك ديگر مواسات ميكنند ؟ عرضكردم : نه ، فرمود : آنها شيعه نيستند . شيعه كسى است كه چنان كند .\r\n12 - امام باقر صلوات الله عليه ميفرمود : اصحاب خود را بزرگ داريد و احترام كنيد و به يكديگر رو ترش نكنيد . زيان نزنيد و رشك نبريد و از بخل بپرهيزيد تا از بندگان مخلص خدا باشيد .\r\n13 - امام باقر عليه السلام به سعيد بن حسن فرمود : آيا يكى از شما نزد برادرش مىآيد و دست در كيسه او مىكند و هر چه احتياج دارد بر ميدارد و او جلوگيرش نميشود ؟ عرضكردم : چنين كارى در ميان ما سراغ ندارم . امام عليه السلام فرمود : پس چيزى نيست ، عرضكردم : پس هلاكت است ( يعنى معذب شوند ؟ ) فرمود هنوز عقول آن مردم كامل نشده ( و آداب دينى خود را فرا نگرفته‌اند ) .\r\n14 - معلى بن خنيس گويد : از امام صادق عليه السلام در باره حق مؤمن پرسيدم فرمود : هفتاد حق است كه جز هفت حق را به تو نميگويم ، زيرا به تو مهربانم و ميترسم تحمل نكنى ، عرضكردم : چرا ان شاء الله ، فرمود : تو سير نباشى و او گرسنه ، و پوشيده نباشى و او برهنه و راهنماى او باشى و پيراهنى كه ميپوشد و زبان گوياى او باشى و براى او بخواهى آنچه را براى خودخواهى و اگر كنيزى دارى او را بفرستى تا فرش و\r\n","description":"","footnote":"","page_name":" 252 ","page_number":252},
  {"content":"\r\nبسترش را مرتب كند و در شب و روز ، در حوائج او كوشا باشد پس چون چنين كردى ولايت خود را بولايت ما رسانده ئى و ولايت ما را بولايت خداى عز و جل .\r\n15 - امام صادق عليه السلام فرمود : مسلمان برادر مسلمانست ، به او ستم نكند و او را وانگذارد و نسبت به او خيانت نكند ، و بر مسلمانان سزاوار است در پيوستگى با يك ديگر كوشش كنند و در كمك كردن بر مهربانى دو جانبه و مواسات با نيازمندان و عطوفت با يك ديگر تا چنان باشيد كه خداى عز و جل بشما دستور فرموده كه : * ( رُحَماءُ بَيْنَهُمْ ) * « با يك ديگر مهر ورزند 29 سوره 48 » با يك ديگر مهربانند و نسبت بامرى كه مربوط بآنهاست و فوت شده اندوهگين باشد ، بر همان روشى كه گروه انصار در زمان رسول خدا صلى الله عليه و آله بودند .\r\n16 - رسول خدا صلى الله عليه و آله فرمود : بر مسلمان است كه چون آهنگ مسافرتى كند ، برادرانش را آگاه سازد و بر برادران او است كه چون برگشت بديدن او آيند .\r\n\r\nباب مهرورزى و عطوفت با يك ديگر\r\n1 - امام صادق عليه السّلام باصحابش ميفرمود : از خدا پروا كنيد و برادرانى خوش رفتار باشيد ، در راه خدا با هم دوستى كنيد و پيوستگى داشته باشيد و مهر ورزيد ، بديدار و ملاقات يك ديگر رويد و امر ( ولايت ) ما را مذاكره كنيد و آن را زنده داريد .\r\n","description":"","footnote":"","page_name":" 253 ","page_number":253},
  {"content":"\r\n2 - و فرمود : با يك ديگر پيوستگى و خوش رفتارى و مهرورزى داشته باشيد و برادرانى نيكوكار باشيد چنان كه خداى عز و جل دستورتان داده .\r\n3 - و فرمود : با يك ديگر پيوستگى و خوشرفتارى و مهرورزى و عطوفت داشته باشيد .\r\n4 - و فرمود : بر مسلمين سزاوار است كه كوشا باشند در پيوستن با هم و كمك كردن بر مهرورزى با هم و مواسات با نيازمندان و عطوفت نسبت به يكديگر تا چنان باشيد كه خداى عز و جل دستورتان فرموده كه * ( رُحَماءُ بَيْنَهُمْ ) * ( به ذيل روايت 2061 رجوع شود ) .\r\n\r\nباب ديدار برادران\r\n1 - امام صادق عليه السّلام فرمود : هر كه براى خدا نه چيز ديگر و براى درخواست وعده او و دريافت آنچه نزد خداست بديدار برادرش رود ، خدا هفتاد هزار فرشته بر او گمارد كه فرياد زنند : هان پاك گشتى و بهشت خوشت باشد .\r\n2 - خيثمه گويد : خدمت امام باقر عليه السّلام رسيدم تا با او وداع كنم . فرمود : اى خيثمه هر كس از دوستان ما را ميبينى سلام رسان و آنها را بتقواى خداى بزرگ سفارش كن و اينكه توانگرشان بر\r\n","description":"","footnote":"","page_name":" 254 ","page_number":254},
  {"content":"\r\nفقيرشان توجه كند و قويشان بر ضعيف و زنده آنها بر جنازه ميتشان حاضر شوند و در منازل بملاقات يك ديگر روند ، زيرا ملاقات آنها با يك ديگر موجب زنده ساختن امر ماست ، خدا رحمت كند بنده اى را كه امر ما را زنده دارد . اى خيثمه بدوستان ما پيغام ده كه ما از طرف خدا آنها را جز بعملشان بىنيازى ندهيم و چاره سازى نكنيم ، جز با ورع بدوستى ما نرسند و پرحسرتترين مردم روز قيامت كسى است كه عدالتى را بستايد و سپس بخلاف آن گرايد ( مانند كسى كه بولايت ائمه عليهم السّلام تظاهر كند و از آنها پيروى ننمايد يا عمل صالحى را بستايد و به آن عمل نكند ) .\r\n3 - رسول خدا صلى الله عليه و آله فرمود : جبرئيل عليه السّلام به من خبر دارد كه خداى عز و جل فرشته اى را به زمين فرستاد ، فرشته راه ميرفت تا بدر خانه ئى رسيد كه مردى از صاحب خانه اجازه ورود مىگرفت فرشته گفت : با صاحب اين خانه چه كار دارى ؟ گفت او برادر مسلمان من است كه بخاطر خداى تبارك و تعالى ديدارش ميكنم فرشته گفت : جز بدين منظور نيامده ئى ؟ گفت : جز بدين منظور نيامده‌ام . فرشته گفت : من فرستاده خدا بسوى تو هستم ، او سلامت مىرساند و ميفرمايد : بهشت برايت واجب شد ، سپس گفت : خداى عز و جل ميفرمايد : هر مسلمانى كه از مسلمانى ديدار كند ، او را ديدار نكرده بلكه مرا ديدار كرده و بهشت بعنوان ثواب او بر عهده من است .\r\n4 - امام صادق عليه السّلام فرمود : هر كه براى خدا از برادرش ديدن كند ، خداى عز و جل فرمايد :\r\nمرا ديدن كردى و ثوابت بر من است و بثوابى جز بهشت برايت خرسند نيستم .\r\n","description":"","footnote":"","page_name":" 255 ","page_number":255},
  {"content":"\r\n5 - امام صادق عليه السّلام ميفرمود : هر كس برادرش را در ناحيه شهر ( از راه دور ) براى رضاى خدا ديدن كند ، او زائر خداست و بر خدا سزاوار است كه زائر خود را گرامى دارد .\r\n6 - رسول خدا صلى الله عليه و آله فرمود : هر كس برادرش را در منزلش زيارت كند ، خداى عز و جل به او فرمايد : تو مهمان و زائر منى و پذيرائيت بر من است ، من بخاطر دوستى تو نسبت به او بهشت را برايت واجب ساختم .\r\n7 - امام صادق عليه السّلام ميفرمود : هر كس براى خدا در حال بيمارى يا تندرستى از برادرش ديدن كند كه براى نيرنگ و دريافت عوضى نباشد . خدا هفتاد هزار فرشته بر او گمارد كه از پشت سرش فرياد زنند : پاك شدى و بهشت برايت خوش باد ، شما زوار خدا و واردين حضرت رحمانيد تا بمنزلش رسد يسير گفت : به حضرت عرضكردم : قربانت اگر چه راه دور باشد ؟ فرمود : آرى اى يسير ! اگر چه يك سال راه باشد زيرا خدا جواد است و فرشتگان بسيار ، از او بدرقه كنند تا بمنزلش مراجعت كند .\r\n8 - امام صادق عليه السّلام فرمود : هر كه در راه خدا و براى خدا بديدن برادرش رود ، روز قيامت در ميان پارچه هائى از نور بافته گام بردارد ، و از هر چه بگذرد برايش بتابد و بدرخشد تا در برابر خداى عز و جل بايستد ، سپس خداى عز و جل به او فرمايد : مرحبا و چون خدا مرحبا گويد عطايش را فراوان سازد .\r\n","description":"","footnote":"","page_name":" 256 ","page_number":256},
  {"content":"\r\n9 - امام باقر عليه السّلام فرمود : همانا بنده مسلمان چون از منزلش خارج شود به قصد ديدار برادرش ، براى خدا نه ديگرى و بدرخواست جانب خدا و براى اشتياق به آنچه نزد او است ، خداى عز و جل هفتاد هزار فرشته بر او گمارد كه از پشت سرش فرياد زنند تا بمنزلش برگردد كه : خوش باش و بهشت برايت خوش باشد .\r\n10 - امام صادق عليه السّلام فرمود : هيچ مسلمانى از برادر مسلمانش در راه خدا و براى خدا ديدن نكند جز آنكه خداى عز و جل فريادش زند : اى زائر خوش باش و بهشت برايت خوش باشد .\r\n11 - امام باقر عليه السّلام فرمود : خداى عز و جل را بهشتى است كه جز سه كس واردش نشوند : مرديكه بر زيان خود به حق حكم كند ، و مرديكه برادر مؤمنش را براى خدا زيارت كند ، و مرديكه براى خود برادر مؤمنش را بر خود ترجيح دهد .\r\n12 - و فرمود : همانا مؤمن براى زيارت برادرش خارج مىشود ، خداى عز و جل فرشته اى بر او گمارد كه يك بال در زمين و يك بال در آسمان نهد تا او را سايه اندازد . و چون بمنزلش در آيد خداى جبار تبارك و تعالى ندا كند كه : اى بنده اى كه حقم را بزرگ داشتى و از آثار پيغمبرم پيروى كردى ،\r\n","description":"","footnote":"","page_name":" 257 ","page_number":257},
  {"content":"\r\nبزرگداشت تو حقى است بر من ، از من بخواه تا به تو دهم ، دعا كن تا اجابت كنم ، خاموش باش تا من بسود تو آغاز كنم ، و چون برگردد همان فرشته بدرقه اش كند و با پرش بر او سايه اندازد تا بمنزلش وارد شود ، سپس خداى تبارك و تعالى فريادش زند كه : اى بنده اى كه حقم را بزرگ شمردى ، گرامى داشتن تو حقى است بر من . بهشتم را برايت واجب ساختم و ترا در باره بندگانم شفيع ساختم .\r\n13 - امام صادق عليه السّلام فرمود : بديدار مؤمن رفتن براى خدا از آزاد ساختن ده بنده مؤمن بهتر است و هر كس بنده مؤمنى را آزاد كند ، هر عضو بنده عضوى از او را از آتش نگهدارد تا آنجا كه فرج هم از فرج نگهدار باشد .\r\n14 - و فرمود : هر سه تن مؤمنى كه نزد برادرشان اجتماع كنند كه از بلاى او ايمن باشند و از شرور او بيم نداشته باشند و به آنچه نزد اوست اميدوار باشند ، اگر خدا را بخوانند ( براى رفع بلا ) اجابتشان كند و اگر از خدا بخواهند به آنها عطا كند و اگر افزونى خواهند افزونيشان دهد و اگر سكوت كنند ، خدا بنفع آنها آغاز كند .\r\n15 - موسى بن جعفر عليهما السّلام ميفرمود : هر كس براى خدا نه چيز ديگر بديدن برادر مؤمنش رود كه ثواب خدا را بخواهد و آنچه را او وعده فرموده است وفايش را خواستار باشد ، خداى عز و جل هفتاد هزار فرشته بر او گمارد از وقتى كه از منزلش خارج شود تا برميگردد كه فرياد كنند : هان پاك و خوش باش و بهشت برايت خوش باشد كه در بهشت منزل گرفتى .\r\n","description":"","footnote":"","page_name":" 258 ","page_number":258},
  {"content":"\r\n16 - امير المؤمنين عليه السّلام فرمود : ديدار برادران غنيمت بزرگى است اگر چه اندك باشند ( يعنى اگر چه اين گونه برادران كميابند ) .\r\n\r\nباب مصافحه دست بهم دادن\r\n1 - ابو عبيده گويد : من همكجاوه امام باقر عليه السّلام بودم و اول من سوار ميشدم و سپس آن حضرت ، چون قرار ميگرفتيم حضرت به من سلام ميكرد و مانند مرديكه رفيقش را بتازگى نديده احوال پرسى و مصافحه ميفرمود و هنگام پياده شدن او پيش از من پياده ميشد ، چون بر زمين قرار ميگرفتيم سلام ميكرد و مانند كسى كه رفيقش را بتازگى نديده احوال پرسى مينمود .\r\nمن گفتم يا ابن رسول الله شما كارى ميكنى كه هيچ كس از مردم نزد ما نميكند و اگر يك بار هم بكند زياد است ؟ فرمود : مگر ثواب مصافحه را نميدانى ؟ دو مؤمن بهم بر ميخورند و يكى به ديگرى دست ميدهد ، پس همواره گناهان آن دو ميريزد ، چنان كه برگ از درخت ميريزد ، و خدا به آنها توجه ميفرمايد تا از يك ديگر جدا شوند .\r\n\r\n2 - امام باقر عليه السّلام فرمود : چون دو مؤمن بهم برخورند و مصافحه كنند ، خدا دستش را ميان دست آنها گذارد و با آنكه رفيقش را بيشتر دارد مصافحه كند .\r\n3 - و فرمود : چون دو مؤمن بهم برخورند و مصافحه كنند ، خداى عز و جل دستش را ميان دست .\r\n","description":"","footnote":"","page_name":" 259 ","page_number":259},
  {"content":"\r\nآنها در آورد و به آن كه رفيقش را بيشتر دوست دارد ، رو آورد . و چون خداى عز و جل بهر دو نفر متوجه شود ( در صورتى كه هر دو يك ديگر را بيك اندازه دوست داشته باشند ) گناهان آنها مانند برگ درخت بريزد .\r\n4 - و فرمود : چون دو مؤمن بهم برخورند و مصافحه كنند ، خداى عز و جل به آنها رو آورد و گناهانشان چون برگ درخت بريزد .\r\n5 - ابا عبيده حذاء گويد : از مدينه تا مكه در يكتاى كجاوه همراه امام باقر عليه السّلام بودم ، حضرت در بين راه پياده شد و قضاء حاجت كرد و برگشت و فرمود : ابا عبيده دستت را بده ، من دستم را دراز كردم ، حضرت چنان فشرد كه در انگشتانم فشار را احساس كردم . سپس فرمود : اى ابا عبيده هر مسلمانى كه برادر مسلمانش را ملاقات كند و با او مصافحه نمايد و انگشتان خود را با انگشتان او درهم كند ، گناهان آنها مانند برگ درختان در فصل زمستان بريزد .\r\n6 - مالك جهنى گويد : امام باقر عليه السّلام فرمود اى مالك گمان مبر كه شما شيعيان در باره ما مبالغه ميكنيد ، همانا خدا را نتوان وصف كرد ، و چنان كه خدا را نتوان وصف كرد ، ما را نيز نتوان وصف نمود و چنان كه ما را نتوان وصف نمود ، مؤمن را نيز نتوان وصف نمود ، زيرا مؤمن با مؤمن ملاقات مىكند و به او دست ميدهد ، پس همواره خدا به آنها توجه فرمايد و گناهان از رخسارشان مانند برگ درخت\r\n","description":"","footnote":"","page_name":" 260 ","page_number":260},
  {"content":"\r\nفرو ريزد تا از يك ديگر جدا شوند ، پس چگونه وصف كسى كه چنين باشد توان كرد .\r\n7 - ابو حمزه گويد : همكجاوه امام باقر عليه السّلام بودم ، چون بار به زمين گذاشتيم ، حضرت اندكى راه رفت ، سپس آمد و دست مرا گرفت و گرم بفشرد ، من عرضكردم : قربانت گردم ، من كه در كجاوه همراه شما بودم ؟ فرمود : مگر نميدانى كه چون مؤمن گردشى كند و سپس ببرادرش دست دهد خدا توجه خود را بسوى آنها افكند و همواره به آنها رو آورد و بگناهان فرمايد : از آنها فروريزيد ، - اى ابا حمزه - سپس گناهان مانند برگ درخت فروريزند و آنها خالى از گناه از يك ديگر جدا شوند .\r\n8 - هشام بن سالم گويد : از امام صادق عليه السّلام حد مصافحه را پرسيدم ، فرمود : گردش درو درخت خرماست ( يعنى اگر چه به مقدار گردش دور درخت خرما از يك ديگر جدا شوند مستحب است با يك ديگر مصافحه كنند ) .\r\n9 - امام باقر عليه السّلام فرمود : براى مؤمنين سزاوار است كه چون يكى از آنها از رفيقش بفاصله درختى نهان شد و سپس بهم برخوردند مصافحه كنند .\r\n10 - امام باقر عليه السّلام فرمود : رسول خدا صلى الله عليه و آله : فرمود : چون يكى از شما برادرش را ملاقات كند بايد به او سلام كند و دست بدهد ، زيرا خداى عز و جل فرشتگان را بدين عمل گرامى داشته ،\r\n","description":"","footnote":"","page_name":" 261 ","page_number":261},
  {"content":"\r\nپس شما هم كار فرشته را بكنيد .\r\n11 - رسول خدا صلى الله عليه و آله فرمود : چون به يكديگر برخورديد با سلام كردن و مصافحه برخورديد ، و چون از يك ديگر جدا شويد با آمرزش خواهى جدا شويد .\r\n12 - امام صادق عليه السّلام فرمود : همه مسلمانان با رسول خدا صلى الله عليه و آله بجنگ ميرفتند و بجاى پر درختى ميگذشتند و سپس به فضاى باز ميرسيدند به يكديگر نگريسته و مصافحه ميكردند .\r\n13 - امام باقر عليه السّلام فرمود : هر گاه مردى با رفيقش دست دهد ، آنكه دستش را نگه دارد ، اجرش بيشتر است از آنكه رها مىكند ، و آگاه باش كه گناهان از آنها بريزد تا آنجا كه گناهى باقى نماند .\r\n14 - اسحاق بن عمار گويد : خدمت امام صادق عليه السّلام رسيدم ، حضرت با ترشروئى به من نگريست ، عرضكردم : سبب دگرگونى شما با من چيست ؟ فرمود : آنچه ترا با برادرانت دگرگون ساخته ، اى اسحاق به من خبر رسيده كه در منزلت دربان گذاشته اى تا فقراء شيعه را راه ندهند .\r\nعرضكردم : قربانت ، من از شهرت ترسيدم ، فرمود : از بليه نترسيدى ؟ مگر نميدانى كه چون دو مؤمن ملاقات كنند و مصافحه نمايند ، خداى عز و جل بر آنها رحمت نازل كند كه نود و نه قسمت آن\r\n","description":"","footnote":"","page_name":" 262 ","page_number":262},
  {"content":"\r\nبراى آنكه رفيقش را دوستتر دارد باشد و چون در دوستى برابر باشند [ با هم بايستند 
  ] رحمت خدا ايشان را فرا گيرد ، و چون براى مذاكره بنشينند ، برخى از فرشتگان نگهبان آنها ببرخى ديگر گويند از اينها كناره گيريم ، شايد رازى داشته باشند كه خدا بر آنها پرده كشيده باشد .\r\nعرضكردم : مگر خداى عز و جل نمى فرمايد : « بگفتارى دم نزند جز آنكه نزد او رقيب حاضر باشد ، 18 سوره 50 » فرمود : اى اسحاق ! اگر نگهبانان نشنوند ، خداى عالم السر بشنود و ببيند .\r\n15 - امام صادق عليه السّلام فرمود : رسول خدا صلى الله عليه و آله هرگز با مردى مصافحه نميكرد ، جز آنكه دست خود را از دست او نميكشيد ، تا وقتى كه او دست خود را از دست حضرت ميكشيد .\r\n16 - زراره گويد : شنيدم امام باقر عليه السّلام ميفرمود : خداى عز و جل وصف نشود ، چگونه او را توان وصف نمود ، كه خود در كتابش فرمايد : « خدا را چنان كه شايسته اندازه او است اندازه نكردند 21 - سوره 6 » پس بهر اندازه اى كه وصف شود ، خود بزرگتر از آنست و پيغمبر صلى الله عليه و آله نيز وصف نشود ، چگونه وصف توان كرد بنده اى كه خداى عز و جل بهفت آسمان پوشيده گشته و اطاعت او را در زمين چون اطاعتش در آسمان قرار داده و فرموده است : « هر چه پيغمبر براى شما آورد آن را بگيريد و از هر چه منعتان كرد باز ايستيد ، 7 سوره 49 » و هر كه اطاعت اين پيغمبر كند مرا اطاعت كرده و هر كه نافرمانى او كند مرا نافرمانى كرده ، و نيز كار را به او واگذار فرمود ( بحديث 686 رجوع شود ) .\r\nو ما ( ائمه هدى ) نيز وصف نشويم ، چگونه توان وصف نمود گروهى را كه خدا پليدى را كه شك است از ايشان برداشته .\r\nو مؤمن هم وصف نشود ، زيرا مؤمن برادرش را ملاقات كند و با او مصافحه نمايد پس همواره خدا\r\n","description":"","footnote":"","page_name":" 263 ","page_number":263},
  {"content":"\r\nبايشان توجه نمايد و گناهان از رخسارشان چون برگ از درخت بريزد .\r\nشرح - * ( كيف يوصف عبد احتجب الله عز و جل ) * : مرحوم مجلسى در باره اين جمله چهار احتمال ذكر نموده كه يكى از آنها اينست كه : خداى عز و جل بهفت آسمان از خلقش پوشيده گشته ( و اين كنايه از بيان كمال لطافت و تعالى ذات الهى است نسبت بمخلوق ) و پيغمبر صلى الله عليه و آله را خليفه خود در زمين قرار داده و اطاعت او را مانند اطاعت خود ساخته و امور مخلوقش را به او واگذار فرموده است ، پس امر و نهى و وحى و مقدرات خداى تعالى كه مانند خودش بهفت آسمان پوشيده و در حجاب گشته است بوسيله سفير و رسول او براى خلق آشكار مىگردد .\r\n17 - امام باقر عليه السّلام ميفرمود : چون دو مؤمن بهم برخورند و مصافحه كنند ، خدا به آنها رو كند و گناهان از چهره آنها بريزد تا از يك ديگر جدا شوند .\r\n18 - امام صادق عليه السّلام فرمود : با يك ديگر مصافحه كنيد ، زيرا مصافحه كينه را ميبرد .\r\n19 - امام صادق عليه السّلام فرمود : پيغمبر صلى الله عليه و آله بحذيفه برخورد و دستش را براى مصافحه دراز كرد ، حذيفه دست خود را باز گرفت ، پيغمبر صلى الله عليه و آله فرمود : اى حذيف من دست بسوى تو دراز كردم و تو دست خود را از من باز گرفتى ؟ حذيفه عرضكرد : يا رسول الله ! بدست شما شوق و رغبت است ولى من جنب بودم و دوست نداشتم دستم با جنابت بدست شما رسد ، پيغمبر صلى الله عليه و آله فرمود : مگر نميدانى كه چون دو مسلمان بهم برخورند و مصافحه كنند گناهانشان مانند برگ درخت بريزد .\r\n20 - امام صادق عليه السّلام فرمود : كسى قدر خداى عز و جل را نداند و نيز قدر پيغمبرش را نداند و قدر\r\n","description":"","footnote":"","page_name":" 264 ","page_number":264},
  {"content":"\r\nمؤمن را هم نداند ، مؤمن برادرش را ملاقات كند و با او مصافحه نمايد ، سپس خدا به آنها نظر كند و گناهان از رخسارشان بريزد تا از يك ديگر جدا شوند ، چنان كه تند باد برگ را از درخت فرو ريزد .\r\n21 - رفاعه گويد : شنيدم امام عليه السّلام ميفرمود : مصافحه كردن مؤمن از مصافحه ملائكه بهتر است ( كنايه از اينكه مقام مؤمن از مقام فرشته برتر است ) .\r\n\r\nباب معانقه دست به گردن يك ديگر نمودن\r\n1 - امام باقر و امام صادق عليهما السّلام فرمودند : هر مؤمنى كه براى زيارت برادرش بيرون شود و حق او را بشناسد ، در برابر هر گامى كه بردارد ، خدا يك حسنه به او دهد و يك گناه از او بزدايد و يكدرجه او را بالا برد ، و چون در خانه اش را بكوبد ، درهاى آسمان برايش گشوده شود ( مقدمات آمدن رحمت آماده شود ) و چون ملاقات و مصافحه و معانقه كنند ، خدا به آنها روى آورد ، سپس بوجود آنها بر فرشتگان ببالد و فرمايد : دو بنده‌ام را بنگريد كه براى من يك ديگر را ملاقات كردند و دوستى نمودند ، بر من سزاست كه پس از اين ايستگاه ايشان را به آتش عذاب نكنم ، و چون برگردد به شماره نفس كشيدن و گامها و كلماتش فرشته او را بدرقه كنند و تا فرداى آن شب او را از بلاء دنيا و آسيبهاى آخرت نگهدارند ، و اگر در آن ميان بميرد از حساب بر كنار باشد ، و اگر مؤمن زيارت شده هم حق زيارتكننده را چون او بشناسد ، مانند پاداش او برايش باشد .\r\n","description":"","footnote":"","page_name":" 265 ","page_number":265},
  {"content":"\r\n\r\n2 - امام صادق عليه السّلام فرمود : چون دو مؤمن يك ديگر را در آغوش كشند رحمت خدا آنها را فرا گيرد و چون به يكديگر چسبند و از آن جز رضاى خدا نخواهند و غرض دنيوى نداشته باشند ، به آنها گفته شود :\r\nآمرزيده شديد ، عمل را از سر گيريد ( كنايه از اينكه نامه گناهان گذشته شما باطل شد ) و چون با يك ديگر وارد گفتگو شوند ، فرشتگان با هم گويند : از آنها دور شويد كه رازى دارند و خدا بر آنها پرده انداخته است .\r\nاسحاق گويد : عرضكردم : قربانت گردم ، بنا بر اين گفتار آنها نوشته نشود ، در صورتى كه خداى عز و جل فرمايد : « كلمه اى نگويد جز آنكه رقيب و عتيدى نزد وى حاضر باشند ، 18 سوره 50 » امام صادق عليه السّلام آه عميقى كشيد ، سپس گريست تا اشكش ريشش را تر كرد و فرمود : همانا خداى تبارك و تعالى براى احترام آن دو مؤمن بفرشتگان دستور داد كه چون بملاقات يك ديگر روند ، از آنها دور شوند ، و اگر چه فرشتگان الفاظ آنها را ننويسند و سخنشان را ندانند ، ولى خداى داناى راز و نهانتر از راز سخن آنها را بداند و حفظ كند .\r\n\r\nباب بوسيدن\r\n1 - يونس بن ظبيان گويد : امام صادق عليه السّلام فرمود : شما ( شيعيان ) را نوريست كه بوسيله آن در دنيا شناخته شويد ، تا آنجا كه هر گاه يكى از شما برادرش را ملاقات كند ، محل نور را در پيشانى او بوسد .\r\n","description":"","footnote":"","page_name":" 266 ","page_number":266},
  {"content":"\r\n\r\nشرح - شناختن شيعيان را بوسيله نور پيشانى مختص بائمه و فرشتگان و خواص اهل ايمانست و آيه شريفه * ( سِيماهُمْ فِي وُجُوهِهِمْ مِنْ أَثَرِ السُّجُودِ ) * مؤيد اين معناست و از اين رو محل نور در اين روايت محل سجده معين شده است .\r\n2 - امام صادق عليه السلام فرمود : نبايد بوسيده شود سر كسى و نه دست او مگر دست رسول خدا صلى الله عليه و آله را يا كسى كه از او رسول خدا صلى الله عليه و آله مقصود باشد ( مانند ائمه عليهم السلام و سادات و علما بنا بقولى ، ولى نسبت به ديگران هم قائل بحرمتى ديده نشده است ) .\r\n3 - صاحب سابرى گويد : خدمت امام صادق عليه السلام رسيدم و دستش را گرفتم و بوسيدم ، حضرت فرمود : آگاه باش كه اين ( بوسيدن دست ) جز نسبت بپيغمبر و وصى پيغمبر شايسته نيست .\r\n4 - يونس بن يعقوب گويد : به امام صادق عليه السلام عرضكردم : دستت را به من ده تا ببوسم ، حضرت دستش را به من داد ، سپس عرضكردم : قربانت ، سرت را ، حضرت پيش آورد و من بوسيدم ، سپس عرض كردم قربانت پاهايت را ، حضرت سه بار ، فرمود : سوگند دهم ترا ( كه از بوسيدن پا بگذرى ) آيا چيزى مانده ، آيا چيزى مانده ، آيا چيزى مانده ؟ ( يعنى بعد از بوسيدن دست و سر عضو ديگرى شايسته بوسيدن نيست ) .\r\n5 - حضرت ابو الحسن عليه السلام فرمود : هر كه بخاطر خويشاوندى فاميلش را ببوسد باكى بر او نيست ( زيرا نظر شهوت و غرض باطلى در ميان نيست ) و بوسيدن برادر ( نسبى يا ايمانى ) بر گونه او و بوسيدن امام بر ميان دو چشم او است ( يعنى شايسته است كه گونه برادر و ميان دو چشم امام را بوسيد ) .\r\n","description":"","footnote":"","page_name":" 267 ","page_number":267},
  {"content":"\r\n6 - امام صادق عليه السلام فرمود : بوسيدن دهن سزاوار نيست جز نسبت بهمسر يا فرزند خردسال .\r\n\r\nباب مذاكره و گفتگوى برادران\r\n1 - ابن ابى حمزه گويد : شنيدم امام صادق عليه السلام مىفرمود : شيعيان ما با خود مهربانند ، چون تنها باشند خدا را ياد كنند [ همانا ياد ما ياد خداست 
  ] هر گاه ما ياد شويم خدا ياد شود و چون دشمن ما ياد شود ، شيطان ياد شود .\r\n2 - امام صادق عليه السلام فرمود : به زيارت يك ديگر رويد زيرا زيارت شما از يك ديگر زنده گردانيدن دلهاى شما و ياد نمودن احاديث ماست ، و احاديث ما شما را بهم متوجه مىسازد ، پس اگر به آنها عمل كنيد ، هدايت و نجات يابيد . و اگر آنها را ترك كنيد گمراه و هلاك شويد ، پس به آنها عمل كنيد ، و من ضامن نجات شمايم .\r\n3 - عباد بن كثير گويد : به امام صادق عليه السلام عرضكردم : داستانسرائى را ديدم كه داستان ميسرود و مىگفت : اين است آن مجلسى كه هر كه در آن نشيند شقى نگردد ، امام صادق عليه السلام فرمود : * ( هيهات هيهات ) * ، بخطا رفتى * ( استاههم الحفرة ) * « 1 » همانا براى خدا جز كرام كاتبين « 2 » فرشتگانى است سياح\r\n\r\n","description":"","footnote":"\r\n« 1 » در لغت عربى اين جمله در موردى گفته مىشود كه سخن ياوه و نامربوطى از دهن شخصى در آيد .\r\n« 2 » فرشتگان بزرگوارى كه كار آنها نوشتن است .\r\n","page_name":" 268 ","page_number":268},
  {"content":"\r\nكه چون بمردمى برخورند كه از محمد و آل محمد ياد كنند ، گويند : بايستيد كه بحاجت خود رسيديد ، سپس مىنشينند و با آنها دانش آموزند ، و چون برخيزند از بيمارانشان عبادت كنند و بر سر مرده هايشان حاضر شوند و از غائبشان خبرگيرى كنند . اينست مجلسى كه هر كه در آن نشيند شقى نگردد .\r\n4 - امام صادق عليه السلام فرمود : برخى از فرشتگان آسمان به يك و دو و سه تن ( از ساكنان زمين ) كه فضل آل محمد را ذكر مىكنند سركشى ميكنند و مىگويند : نمىبينيد اينها را كه با وجود كمى خود و بسيارى دشمنشان فضل آل محمد صلى الله عليه و آله را ميستايند ، سپس دسته ديگر از فرشتگان گويند : اين فضل خداست كه بهر كه خواهد مىدهد و خدا صاحب فضل بزرگست .\r\n5 - ميسر گويد : امام باقر عليه السلام به من فرمود : آيا شما خلوت ميكنيد و گفتگو مىنمائيد و هر چه خواهيد مىگوئيد ؟ عرضكردم : آرى به خدا كه ما خلوت مىكنيم ( در مجلس خالى از مخالف و بيگانه انجمن مىكنيم ) و گفتگو نموده هر چه خواهيم ( از مختصات شيعه ) مىگوئيم ، فرمود : همانا به خدا من دوست دارم كه در بعضى از آن مجالس با شما باشم ، همانا به خدا كه من بوى شما و نسيم شما ( عقايد و اقوال شما ) را دوست دارم ، و شمائيد كه دين خدا و دين ملائكه او را داريد ، پس ( مرا بشفاعت و كفالت خود با ) پرهيز از حرام و كوشش در طاعات كمك كنيد .\r\n6 - امام صادق عليه السلام فرمود : هر گاه سه تن يا بيشتر از مؤمنين انجمن كنند ، به همان شماره از\r\n","description":"","footnote":"","page_name":" 269 ","page_number":269},
  {"content":"\r\n\r\nفرشتگان حاضر شوند ، تا اگر آنها دعاى خيرى كنند فرشتگان آمين گويند و اگر از شرى پناهى جويند ، فرشتگان دعا كنند تا خدا آن شر را از آنها بگرداند و اگر حاجتى سؤال كنند ، نزد خدا شفاعت كنند و قضاى آن را از خدا بخواهند .\r\nو هر گاه سه تن از منكرين ( ولايت آل محمد صلى الله عليه و آله ) يا بيشتر انجمن كنند ده برابر آنها از شياطين حاضر شوند تا اگر سخنى گويند شياطين هم مانند سخن آنها گويند و چون بخندند ، شياطين هم بخندند ، و هر گاه از اولياء خدا بدگوئى كنند ، شياطين هم بدگوئى كنند . پس هر كس از مؤمنين كه گرفتار آنها شود ، چون در اين مطالب وارد شدند بايد برخيزد و شريك و همنشين شيطان نشود ، زيرا در برابر غضب خداى عز و جل چيزى ياراى مقاومت ندارد و لعنت خدا را چيزى باز نگرداند ، سپس آن حضرت صلوات الله عليه فرمود : و اگر نتواند بايد بدل انكار كند و برخيزد هر چند به قدر دوشيدن گوسفند و يا شترى باشد .\r\nشرح - مقصود از جمله اخير اينست كه هر گاه نتواند از اول مجلس برخيزد بايد تا زمانى كه باكراه در آن مجلس نشسته انكار قلبى خود را اظهار دارد و هر گاه برخاستن ممكن شد بلافاصله برخيزد اگر چه چند لحظه اى از آخر مجلس باشد تا مخالفت عملى خود را هم اظهار داشته در زمره آنها محسوب نشود .\r\n7 - ابى المفرا گويد : شنيدم حضرت ابو الحسن عليه السلام مىفرمود : براى شيطان و سپاهيانش چيزى كننده تر از ديد و بازديد برادران ، يك ديگر براى خدا نيست . فرمود : براستى كه دو مؤمن يك ديگر را ملاقات مينمايند و گفتگوى خدا ميكنند سپس گفتگوى برترى ما اهل بيت را مينمايند پس باقى نميماند بر صورت ابليس گوشتى مگر اينكه فرو ريخته مىشود تا آنكه روحش استغاثه مىكند از شدت آنچه از درد ميابد ، پس ملائكه آسمان و دربانان بهشت آن را مىفهمند و وى را لعنت ميكنند تا آنكه باقى نميماند فرشته\r\n","description":"","footnote":"","page_name":" 270 ","page_number":270},
  {"content":"\r\nمقربى مگر آنكه او را لعنت مىكند ، پس مىافتد رانده شده و رنج ديده و دور گشته .\r\n\r\nباب وارد ساختن سرور بر مؤمن\r\n1 - امام باقر عليه السلام فرمود رسول خدا فرمود هر كس مؤمنى را شاد و خوشحال سازد پس براستى كه مرا خوشحال ساخته ، و هر كس مرا خوشحال سازد براستى كه خدا را خوشحال نموده .\r\n2 - امام باقر عليه السلام فرمود لبخند شخص در روى برادر مؤمنش حسنه باشد ، و برداشتن خاشاكى از روى وى نيز حسنه باشد ، و خدا به چيزى كه محبوبتر باشد نزد او از مسرور ساختن مؤمن پرستش نشده .\r\n3 - امام باقر عليه السلام فرمود در آنچه كه خداوند با بنده خويش موسى عليه السلام مناجات كرد اين بود :\r\nفرمود مرا بندگانى است كه بهشت خويش بر آنان مباح و ارزانى داشته ام و ايشان را در آن فرمانروا ساختم . موسى عليه السلام عرض كرد پروردگارا اينان كيانند كه بهشت خود بر ايشان مباح گردانيدى و آنان را در آن حاكم ساختى ؟ فرمود : هر كه مؤمنى را خوشحال سازد ، آنگاه امام فرمود مؤمنى در مملكت يكى از جباران بود و آن جبار او را تكذيب مينمود و حقير ميشمرد ، آن مؤمن از آن ديار ببلاد شرك\r\n","description":"","footnote":"","page_name":" 271 ","page_number":271},
  {"content":"\r\nگريخت و بر يكى از آنان وارد شد وى از او پذيرائى نمود و او را جاى داد و مهربانى كرد و ميزبانى نمود ، پس چون مرگ آن مشرك فرا رسيد خداوند به دو الهام كرد كه بعزت و جلال خودم سوگند كه اگر براى تو در بهشت محلى بود ترا در آن ساكن ميگردانيدم و ليكن بهشت بر مشرك حرام شده است . اما اى آتش او را بترسان لكن مسوزان و آزارش مرسان ، و در بامدادان و شامگاه روزى او ميرسد ، سائل پرسيد كه از بهشت ؟ فرمود از هر كجا كه خدا خواهد .\r\n4 - امام سجاد فرمود رسول خدا فرمود براستى كه بهترين اعمال بسوى خداوند عز و جل وارد ساختن سرور و خوشحالى است بر مؤمنين .\r\n5 - امام صادق عليه السلام فرمود خداوند وحى كرد بداود عليه السلام كه براستى كه بنده اى از بندگان من حسنه اى بجا آورد و بسبب آن بهشت را بر وى مباح گردانم ، داود عليه السلام عرض كرد پروردگارا كدام است آن حسنه ؟ فرمود بر بنده مؤمن من سرور و خوشحالى وارد سازد اگر چه بيك دانه خرما باشد ، داود عليه السلام گفت خداوندا سزاوار است كسى را كه ترا شناسد اميد خود از تو برميگيرد .\r\n6 - امام صادق عليه السلام فرمود : كسى از شما چنين مپندارد كه چون مؤمنى را شادمان ساخت تنها وى را مسرور ساخته بلكه به خدا سوگند ما را خوشحال كرده ، بلكه به خدا سوگند رسول خدا را شاد نموده .\r\n7 - ابو الجارود گويد شنيدم از امام باقر عليه السّلام فرمود : براستى كه بهترين كارها نزد خدا وارد\r\n","description":"","footnote":"","page_name":" 272 ","page_number":272},
  {"content":"\r\nساختن سرور است بر مؤمن و آن سير نمودن مؤمن يا اداء قرض اوست .\r\n\r\n8 - امام صادق عليه السلام در حديثى طولانى فرمايد : چون خدا مؤمن را از گورش در آورد ، تمثالى با او خارج شود كه در جلو او راه رود ، و هر گاه مؤمن يكى از هراسهاى روز قيامت را بيند ، تمثال به او گويد نترس و غم مخور ، ترا مژده باد بشادى و كرامت خداى عز و جل تا در برابر خداى عز و جل بايستد ، خدا هم به آسانى از او حساب كشد و بسوى بهشتش فرمان دهد و تمثال در جلوش باشد . مؤمن به او گويد : چه خوب كسى بودى تو كه از گور همراه من در آمدى و همواره مرا بشادى و كرامت خدا مژده دادى تا آن را ديدم ، سپس گويد : تو كيستى ؟ گويد : من آن شادى هستم كه در دنيا به برادر مؤمنت رسانيدى خداى عز و جل مرا از آن شادى آفريد تا ترا مژده دهم .\r\n9 - محمد بن جمهور گويد : نجاشى مردى دهقان « 1 » و حاكم اهواز و شيراز بود ، يكى از كارمندانش به امام صادق عليه السلام عرضكرد : در دفتر نجاشى خراجى به عهده من است و او مؤمن است و فرمانبردن از شما را عقيده دارد ، اگر صلاح بدانيد برايم به او توصيه ئى بنويسيد ، امام صادق عليه السلام نوشت .\r\n* ( بِسْمِ الله الرَّحْمنِ الرَّحِيمِ ) * برادرت را شاد كن تا خدا ترا شاد كند\r\n\r\n","description":"","footnote":"\r\n« 1 » دهقان ، معرب دهگان ، بمعنى صاحب ده يا رئيس ده است كه در اين زمان او را كه خدايا دهدار گويند .\r\n","page_name":" 273 ","page_number":273},
  {"content":"\r\nاو نامه را گرفت و نزد نجاشى آمد ، زمانى كه در مجلس عمومى نشسته بود ، چون خلوت شد نامه را به او داد و گفت : اين نامه امام صادق عليه السلام است ، نجاشى نامه را بوسيد و روى ديده گذاشت و گفت :\r\nحاجتت چيست ؟ گفت در دفتر شما خراجى بر من است ، نجاشى گفت : چه مقدار است ؟ گفت : ده هزار درهم ، نجاشى دفتردارش را خواست و دستور داد از حساب خود او بپردازد و بدهى او را از دفتر خارج كند و براى سال آينده هم همان مقدار بنام نجاشى بنويسد ، سپس به او گفت : آيا ترا شاد كردم ؟\r\nگفت : آرى قربانت ، آنگاه دستور داد به او مركوب و كنيز و نوكرى دهند و نيز دستور داد يك دست لباس به او دادند ، و در هر يك از آنها ميگفت ترا شاد كردم ؟ او ميگفت : آرى قربانت ، و هر چه او ميگفت آرى نجاشى ميافزود تا از عطا فراغت يافت ، سپس گفت : فرش اين اتاق را هم كه رويش نشسته بودم هنگامى كه نامه مولايم را به من دادى برادر و ببر و بعد از اين هم حوائجت را پيش من آر . مرد فرش را برداشت و خدمت امام صادق عليه السلام رفت و جريان را چنان كه واقع شده بود گزارش داد ، حضرت از رفتار او مسرور ميشد مرد گفت : مثل اينكه نجاشى با اين رفتارش شما را هم شادمان كرد ؟ فرمود : آرى به خدا ، خدا و پيغمبرش را هم شاد كرد .\r\n10 - ابان بن تغلب گويد : از امام صادق عليه السلام حق مؤمن را بر مؤمن پرسيدم ، فرمود : حق مؤمن بر مؤمن بزرگتر از اينهاست ، اگر بشما گويم انكار ميكنيد ، چون مؤمن از گورش در آيد ، تمثالى همراه او از گور خارج شود و به او گويد ترا مژده باد بكرامت و سرور از جانب خدا ، مؤمن گويد : خدا ترا بخير مژده دهد ، سپس آن تمثال همراه او رود و او را همچنان مژده دهد : چون بامر هراسناكى\r\n","description":"","footnote":"","page_name":" 274 ","page_number":274},
  {"content":"\r\nگذرد . به او گويد : اين براى تو نيست و چون به امر خيرى بگذرد گويد : اين از تو است ، همچنين پيوسته با او باشد و او را از آنچه ميترسد ايمنى و به آنچه دوست دارد مژده دهد تا همراه او در برابر خداى عز و جل بايستد ، سپس چون خدا بسوى بهشتش فرمان دهد ، تمثال به او گويد ترا مژده باد ، زيرا خداى عز و جل دستور بهشت برايت صادر فرمود ، مؤمن گويد : تو كيستى خدايت رحمت كند كه از هنگامى كه از قبر بيرون آمدم همواره مرا مژده دهى و در ميان راه انيس من بودى و از بپروردگارم به من خبر دادى ؟ تمثال گويد : من آن شادى هستم كه در دنيا ببرادرانت ميرسانيدى ، من از آن شادى آفريده شدم تا ترا مژده دهم و دلدار ترس تو باشم .\r\n11 - رسول خدا صلى الله عليه و آله فرمود : محبوبترين اعمال نزد خدا سرورى است كه بمؤمنى رسانى : گرسنگى او را بزدائى يا گرفتارى او را بردارى .\r\n12 - امام صادق عليه السلام فرمود : هر كه بمؤمنى شادى رساند . خداى عز و جل از آن شادى مخلوقى آفريند كه هنگام مرگ ديدارش كند و به او گويد : اى دوست خدا مژده باد ترا بكرامت و رضوان خدا ، سپس همواره همراه او باشد تا داخل قبرش شود ، و به او همان سخن را گويد ، و چون از گور برخيزد ، به او همچنان گويد ، سپس همواره همراه او باشد و هنگام هر ترسى او را مژده دهد و به او همچنان گويد ، مؤمن به او\r\n","description":"","footnote":"","page_name":" 275 ","page_number":275},
  {"content":"\r\nگويد : تو كيستى خدايت رحمت كند « گويد من آن شادى هستم كه بفلانى رسانيدى .\r\n13 - ابن سنان گويد : مردى خدمت امام صادق عليه السلام بود و اين آيه را قرائت كرد : « كسانى كه مردان و زنان مؤمن را به غير آنچه كرده‌اند ( بدون گناه ) آزار دهند ، بهتان و گناه آشكارى به گردن گرفته‌اند 58 سوره 33 » امام صادق عليه السلام فرمود : پس ثواب كسى كه بمؤمنى شادى رساند چيست ؟ عرضكردم قربانت ده حسنه . فرمود : آرى به خدا و هزار هزار حسنه ( يعنى به مقدار افزايش شادى و خلوص نيت و زحمتى كه در آن راه تحمل مىكند ، حسنه افزايش يابد ) .\r\n14 - امام صادق عليه السلام فرمود : هر كه مؤمنى را شاد كند ، آن شادى را برسول خدا صلى الله عليه و آله رسانيده و هر كه به پيغمبر صلى الله عليه و آله شادى رساند ، آن شادى را به خدا رسانيده و همچنين است كسى كه بمؤمنى اندوهى رساند .\r\n15 - و فرمود : هر مسلمانى كه بمسلمانى برخورد و او را شاد كند ، خداى عز و جل را شاد كرده است .\r\n16 - و فرمود : از جمله دوست ترين اعمال نزد خداى عز و جل شادى رسانيدن بمؤمن است ، سير كردن او از گرسنگى باشد يا رفع گرفتارى او يا پرداخت بدهيش .\r\n\r\nباب روا كردن حاجت مؤمن\r\n1 - مفضل گويد : امام صادق عليه السلام به من فرمود : اى مفضل ! آنچه به تو ميگويم بشنو و بدان كه حق است\r\n","description":"","footnote":"","page_name":" 276 ","page_number":276},
  {"content":"\r\nو انجام ده و به برادران بزرگوارت خبر ده ، عرضكردم : برادران بزرگوارم كيانند ؟ فرمود : كسانى كه در روا ساختن حوائج برادران خود رغبت دارند ، سپس فرمود : هر كس يك حاجت برادر مؤمن خود را روا كند ، خداى عز و جل روز قيامت صد هزار حاجت او را روا كند كه نخستين آنها بهشت باشد و ديگرش اينكه خويشان و آشنايان و برادرانش را اگر ناصبى نباشند ببهشت برد ، و رسم مفضل اين بود كه چون از يكى از برادرانش درخواست حاجتى ميكرد ، به او ميگفت : آيا نميخواهى كه از برادران بزرگوار باشى ؟ .\r\n2 - مفضل بن عمر گويد امام صادق عليه السلام فرمود : همانا خداى عز و جل دسته ئى از مخلوقش را آفريده و ايشان را براى قضاء حوائج شيعيان فقير ما انتخاب فرموده تا در برابر آن بهشت را بايشان پاداش دهد ، پس اگر توانى از آنها باش . سپس فرمود : به خدا ما را پروردگاريست كه او را پرستش كنيم و چيزى را شريك او نسازيم .\r\n3 - امام صادق عليه السلام فرمود : روا ساختن حاجت مؤمن از آزاد كردن هزار بنده و بار كردن هزار اسب در راه خدا ( فرستادن بجهاد ) بهتر است .\r\n4 - و فرمود : برآوردن حاجت يك مرد مؤمن نزد خدا از بيست حجى كه ، در هر يك از آنها صد\r\n","description":"","footnote":"","page_name":" 277 ","page_number":277},
  {"content":"\r\nهزار ( دينار يا درهم ) خرج شود بهتر است .\r\n\r\n5 - اسماعيل بن عمار صيرفى گويد : به امام صادق عليه السلام عرضكردم ، قربانت مؤمن براى مؤمن رحمت است ؟ فرمود : آرى : گفتم : چگونه ؟ فرمود : هر مؤمنى كه براى حاجتى نزد برادرش رود رحمتى است كه خدا آن را بسوى او فرستاده و برايش آماده كرده ، پس اگر حاجتش را روا كند ، رحمت خدا را پذيرفته و اگر حاجت او را رد كند ، با وجود آنكه ميتواند برآورد ، رحمتى را كه خداى جل و عز بسوى او فرستاده و آماده نموده رد كرده است ، و خداى عز و جل آن رحمت را تا روز قيامت ذخيره كند تا كسى كه از حاجتش رد شده نسبت به آن قضاوت كند ، اگر خواهد آن را به خود برگرداند و اگر خواهد به ديگرى ارجاع دهد .\r\nاى اسماعيل ؛ هر گاه او در روز قيامت حاكم شود نسبت برحمتى كه از جانب خدا براى او روا گشته ، عقيده دارى كه بچه كسى ارجاعش ميدهد ؟\r\nعرضكردم گمان ندارم آن را از خود بگرداند ، فرمود گمان مبر ، بلكه يقين داشته باش كه هرگز از خود نگرداند .\r\nاى اسماعيل ، هر كه براى حاجتى نزد برادرش رود كه او بتواند روا كند ، و روا نكند ، خدا در قبر مارى بر او مسلط كند كه انگشت ابهامش را تا روز قيامت بگزد ، چه آنكه آن ميت در قيامت آمرزيده باشد يا معذب ( اگر آمرزيده هم باشد ، اين عذاب به جهت رد كردن حاجت مؤمن است ) .\r\nشرح - اين روايت دليل است بر اينكه عذابهائى كه در قبر براى گنهكاران خبر داده شده به پيكر جسمانيش وارد نميشود ، بلكه به پيكر مثاليش وارد شود ، زيرا پيكر در گور رفته پس از مدتى خاك شود در صورتى كه گزيدن انگشت ابهام تا روز قيامت معين شده است .\r\n6 - ابان بن تغلب گويد : شنيدم امام صادق عليه السلام ميفرمود : هر كس هفت شوط گرد خانه كعبه طواف\r\n","description":"","footnote":"","page_name":" 278 ","page_number":278},
  {"content":"\r\nكند ، خداى عز و جل برايش شش هزار حسنه نويسد و شش هزار گناه از او بزدايد و شش هزار درجه برايش بالا برد - اسحاق بن عمار افزوده كه : شش هزار حاجت او را هم روا كند - سپس امام عليه السلام فرمود : روا ساختن حاجت مؤمن بهتر است از طوافى و تا ده طواف شمرد .\r\nشرح - پيداست كه حوائج برادران دينى از لحاظ اهميت و ارزش مختلف است و همچنين نيت كسى كه آن حاجت را روا مىكند مختلف مىشود ، چنان كه در بحث نيت بتفصيل ذكر شد ، از اين رو ثواب و پاداشى هم كه در برابر قضاء حاجت مؤمن داده مىشود ، مختلف ميگردد و از يك طواف تا ده طواف ميرسد .\r\n7 - امام صادق عليه السلام فرمود : هر مسلمانى كه حاجت مسلمانى را روا كند ، خداى تبارك و تعالى به او خطاب كند كه : ثواب تو به عهده من است و به غير بهشت برايت راضى نباشم .\r\n8 - اسحاق بن عمار گويد : امام صادق عليه السلام فرمود : هر كس گرد اين خانه ( كعبه ) يكطواف كند خداى عز و جل برايش شش هزار حسنه نويسد و شش هزار گناه از او بزدايد و شش هزار درجه برايش بالا برد ، و چون نزد ملتزم « 1 » رسد . خدا هفت در از درهاى بهشت برايش گشايد ، عرضكردم :\r\nقربانت ، اين همه فضيلت براى طوافست ؟ فرمود : آرى : اكنون ترا به بهتر از طواف هم خبر مىدهم ، روا ساختن حاجت مسلمان بهتر است از طوافى و طوافى و طوافى تا به ده طواف رسد .\r\n9 - امام صادق عليه السلام ميفرمود : هر كس در راه حاجت برادر مؤمنش گام بردارد تا آن را روا كند\r\n\r\n","description":"","footnote":"\r\n« 1 » ملتزم : قسمتى از ديوار پشت خانه كعبه .\r\n","page_name":" 279 ","page_number":279},
  {"content":"\r\nو مقصودش ثواب خدا باشد . خداى عز و جل برايش مانند پاداش يك حج و يك عمره پذيرفته و روزه دو ماه حرام با اعتكاف آنها را در مسجد الحرام بنويسد . و هر كس به نيت روا ساختن گام بردارد ، ولى برآورده نگردد ، خدا برايش مانند يك حج پذيرفته نويسد ، پس در كار خير رغبت كنيد .\r\n10 - امام صادق عليه السّلام فرمود : در نيكى رساندن ببرادران خود با يك ديگر مسابقه گذاريد و اهل نيكى باشيد : زيرا بهشت را دريست بنام معروف « نيكى و احسان » كه جز كسى كه در زندگى دنيا نيكى كرده ، داخل آن نشود ، همانا بنده در راه برآوردن حاجت برادر مؤمن خود گام بردارد و خداى عز و جل دو فرشته بر او گمارد ، يكى در طرف راست و ديگرى در جانب چپ او كه برايش از پروردگار آمرزش خواهند و براى روا شدن حاجت او دعا كنند . سپس فرمود : به خدا كه چون مؤمن بحاجتش رسد پيغمبر صلى الله عليه و آله از خود او مسرورتر است .\r\n11 - امام باقر عليه السلام فرمود : به خدا سوگند كه گزاردن يك حج نزد من از اينكه يك بنده آزاد كنم تا برسد به ده بنده و هفتاد بنده محبوبتر است ، و اگر يك خانواده از مسلمين را كفالت كنم كه آنها را از گرسنگى برهانم و پيكرشان را بپوشانم تا آبروى آنها را نزد مردم حفظ كنم ، نزد من از گزاردن حجى و حجى تا برسد بده حج و هفتاد حج محبوبتر است .\r\n","description":"","footnote":"","page_name":" 280 ","page_number":280},
  {"content":"\r\n12 - امام باقر عليه السلام فرمود . خداى عز و جل بموسى عليه السّلام وحى فرمود : همانا از جمله بندگانم كسى است كه بوسيله حسنه به من تقرب جويد و من او را در بهشت حاكم سازم ( بهشت را در اختيار او گذارم ) موسى عرضكرد ، پروردگارا آن حسنه چيست ؟ فرمود : اينكه همراه برادر مؤمنش در راه بر آوردن حاجت او گام بردارد ، چه آنكه برآورده شود يا نشود .\r\n13 - حضرت ابو الحسن عليه السّلام فرمود : هر كه برادر مؤمنش براى حاجتى نزد او آيد ، رحمتى باشد كه خداى تبارك و تعالى بسوى او كشانيده ، پس اگر آن را بپذيرد ، بولايت ما پيوستش داده و ولايت ما بولايت خدا پيوسته است ، و اگر با وجود آنكه توانائى بر قضاء حاجت او دارد ، او را رد كند ، خدا در قبرش مارى از آتش به او مسلط كند كه تا روز قيامت او را بگزد ، چه آنكه آمرزيده باشد يا معذب ( گناه ديگرى داشته يا نداشته باشد ) و اگر حاجت خواه او را معذور دارد ، وضعش بدتر است .\r\nشرح - يعنى علاوه بر گزيدن مار عذاب بيشترش كنند ، زيرا وقتى صاحب حاجت معذورش دارد كه هر چه اصرار كند جواب انكار شنود ، علاوه بر آنكه در قضاء حاجت برادر مؤمن نبايد مسامحه كرد تا مجبور بمعذور داشتن گردد .\r\n14 - امام باقر عليه السّلام فرمود : همانا مؤمن حاجتى از برادرش به او مراجعه مىشود كه نميتواند انجام دهد ، ولى بدان همت ميگمارد و دل ميبندد ، خداى تبارك و تعالى او را بسبب همتش ببهشت وارد مىكند .\r\n","description":"","footnote":"","page_name":" 281 ","page_number":281},
  {"content":"\r\n\r\nباب كوشش در راه حاجت مؤمن\r\n1 - امام صادق عليه السلام فرمود : براى گام برداشت مرد در راه حاجت برادر مؤمنش ، ده حسنه برايش نوشته شود و ده گناه از او محو شود و ده درجه برايش بالا رود ، و جز اين نميدانم كه فرمود : « 1 » و آن برابر آزاد كردن ده بنده و بهتر از اعتكاف يك ماه در مسجد الحرام است .\r\n2 - حضرت ابو الحسن عليه السلام ميفرمود : همانا از براى خدا در زمين بندگانى است كه براى حوائج مردم كوشش ميكنند ، اينها روز قيامت در امانند ، و هر كه بمؤمنى شادى رساند ، خدا روز قيامت دلش را شاد سازد .\r\n3 - امام باقر عليه السّلام فرمود : هر كس در راه حاجت برادر مسلمانش گام بردارد ، خدا او را در زير سايه 75 هزار فرشته قرار دهد و هر گامى بردارد ، خدا برايش يك حسنه نويسد و گناهى از او بزدايد و درجه ئى بالا برد ، و چون او از برآوردن حاجت برادرش فارغ شود ، خداى عز و جل بدان جهت برايش پاداش حج و عمره گزار نويسد .\r\n.\r\n\r\n","description":"","footnote":"\r\n« 1 » از اين جمله پيداست كه جمله اخير روايت در نظر يكى از روات مظنون بوده و فرمايش امام را بطور قطع و يقين در خاطر سپرده بوده است\r\n","page_name":" 282 ","page_number":282},
  {"content":"\r\n4 - امام صادق عليه السّلام فرمود : گام برداشتنم براى بر آوردن حاجت برادر مسلمانم ، نزد من محبوبتر است از اينكه هزار بنده آزاد كنم و هزار اسب زين و لجام كرده و در راه خدا برم ( يعنى بجهاد بفرستم ) .\r\n5 - امام صادق عليه السّلام فرمود : مؤمنى نيست كه در راه حاجت برادر مؤمنش گام بردارد ، جز آنكه خداى عز و جل برايش در هر قدمى حسنه ئى نويسد و گناهى فرو ريزد و درجه ئى بالا برد و سپس ده حسنه بيفزايد و در ده حاجت او را شفيع گرداند .\r\n6 - امام صادق عليه السّلام فرمود : هر كه براى خدا در راه حاجت برادر مسلمانش كوشش كند ، خداى عز و جل برايش هزار هزار حسنه نويسد كه بدان سبب خويشان و همسايگان و برادران و آشنايانش آمرزيده شوند ، و اگر كسى در دنيا به او احسانى كرده باشد ، روز قيامت به او گويند : به آتش درآى و هر كس را بيابى كه در دنيا به تو احسانى كرده ، باذن خدا خارجش كن ، مگر اينكه ناصبى ( دشمن ائمه عليه السّلام ) باشد .\r\n7 - و فرمود : هر كه براى حاجت برادر مسلمانش سعى و كوشش كند تا خدا آن را بدست او روا سازد ، خداى عز و جل يك حج و يك عمره و اعتكاف دو ماه در مسجد الحرام را با روزه آنها برايش نويسد ، و اگر او كوشش كند ، ولى خدا برآوردنش را بدست او جارى نسازد ، خداى عز و جل برايش يك\r\n","description":"","footnote":"","page_name":" 283 ","page_number":283},
  {"content":"\r\nحج و يك عمره نويسد .\r\n8 - و فرمود : براى اعتماد داشتن مرد ببرادر همين بس كه حاجتش را بسوى او برد .\r\n\r\n9 - صفوان جمال گويد : خدمت امام صادق عليه السّلام نشسته بودم كه مردى از اهل مكه بنام ميمون در آمد و از نداشتن كرايه شكايت كرد ، حضرت به من فرمود : برخيز و برادرت را يارى كن ، من برخاستم و همراه او شدم تا خدا كرايه او را فراهم ساخت ، سپس به مكان خود برگشتم .\r\nامام صادق عليه السّلام فرمود : براى حاجت برادرت چه كردى ؟ عرضكردم : پدر و مادر بقربانت ، خدا آن را روا كرد ، حضرت ابتداء فرمود : همانا اگر برادر مسلمانت را يارى كنى ، نزد من از طواف يك هفته هفت شوط بهتر است ، سپس فرمود . مردى نزد حسن بن على عليهما السّلام آمد و عرضكرد :\r\nپدر و مادرم بقربانت ، مرا بقضاء حاجتى يارى كن ، حضرت نعلين پوشيد و همراه او شد ، در بيان راه حسين صلوات الله عليه را ديد كه به نماز ايستاده است ، امام حسن عليه السّلام به آن مرد فرمود : چرا از ابى عبد الله ( حسين بن على عليه السّلام ) براى قضاء حاجتت كمك نخواستى ؟ عرضكرد : پدر و مادرم بقربانت اين كار را كردم ، اعتكافش را يادآور شد ، امام حسن عليه السّلام فرمود : همانا اگر او ترا يارى ميكرد از اعتكاف يك ماهش بهتر بود .\r\nشرح - اگر اشكال شود كه چرا امام حسين عليه السّلام او را بقضاء و حاجتش يارى نكرد ، چهار جواب ميتوان گفت :\r\nاول - ممكن است امام حسين عليه السّلام عذر شرعى ديگرى غير از اعتكاف داشته و به آن مرد اظهار نفرموده است .\r\nدوم - استبعادى ندارد كه هر امامى پيش از امامتش علمش از امام زمان خود كمتر باشد يا آنچه\r\n","description":"","footnote":"","page_name":" 284 ","page_number":284},
  {"content":"\r\nرا ثوابش كمتر است انتخاب كند .\r\nسوم - امام حسين عليه السّلام ميخواست ثواب اين عمل را به برادرش امام حسن عليه السّلام رساند .\r\nچهارم - ممكن است شخص ديگرى به آن مرد گفته باشد : امام حسين عليه السّلام در حال اعتكافست مرآت ج 2 ص 186 .\r\n10 - امام صادق عليه السّلام فرمود : خداى عز و جل فرمايد : مخلوق عيال منند ( زيرا ضامن روزى ايشانم ) و محبوبترينشان نزد من كسى است كه نسبت به آنها مهربانتر و در راه حوائجشان كوشاتر باشد .\r\n11 - ابى عماره گويد : هر گاه حماد بن ابى حنيفه مرا ملاقات ميكرد ، ميگفت حديث را برايم تكرار كن ، من هم بازگو ميكردم و ميگفتم : براى ما روايت شده كه : هر گاه عابدى در بنى اسرائيل بنهايت درجه عبادت ميرسيد ، براى حوائج مردم گام برميداشت و در راه صلاح آنها خود را برنج ميانداخت .\r\n\r\nباب گشودن گرفتارى مؤمن\r\n1 - امام صادق عليه السّلام فرمود : هر كه از برادر مؤمن گرفتار تشنه كام خود هنگام بىتابيش فريادرسى كند و او را از گرفتارى نجات دهد و براى رسيدن بحاجتش او را يارى كند ، خداى عز و جل بسبب آن عمل 72 رحمت از جانب خود برايش نويسد ، كه يكى از آنها را به زودى ( در دنيا ) به او دهد و بسبب آن امر زندگيش\r\n","description":"","footnote":"","page_name":" 285 ","page_number":285},
  {"content":"\r\nرا اصلاح كند و 71 رحمت ديگر را براى هراس و ترسهاى روز قيامتش ذخيره كند .\r\n2 - رسول خدا صلى الله عليه و آله فرمود : كسى كه مؤمنى را يارى كند خداى عز و جل 73 گرفتارى از او بردارد كه يكى در دنيا باشد و هفتاد و دوى ديگر هنگام گرفتاريهاى بزرگ . و فرمود : هنگامى كه مردم به خود مشغولند ( يعنى روز قيامت كه هر كس گرفتار اعمال خود است .\r\n3 - امام صادق عليه السّلام ميفرمود : كسى كه مؤمنى را از گرفتارى نجات دهد ، خدا او را از گرفتاريهاى آخرت نجات بخشد و از گورش با دل خنك شده و مسرور درآيد ، و هر كه مؤمن گرسنه اى را سير كند ، خدا او را از ميوه هاى بهشت خوراند و هر كه شربتى به او آشاماند ، خدايش از شربت بهشتى مهر شده آشاماند .\r\n4 - امام رضا عليه السّلام فرمود : هر كس بمؤمنى گشايشى دهد ، خدا روز قيامت دلش را گشايش دهد .\r\n5 - امام صادق عليه السّلام ميفرمود : هر كس گرفتارى مؤمنى را كه در سختى افتاده رفع كند خدا حوائج دنيا و آخرتش را آسان كند ، و هر كه عيب مؤمنى را كه از آن ميترسد بپوشاند ، خدا 70 عيب دنيوى و اخروى او را بپوشاند ، آنگاه فرمود : تا زمانى كه مؤمن در راه كمك برادرش باشد ، خدا در راه كمك به اوست . از موعظه سود بريد و در كار خير رغبت كنيد .\r\n","description":"","footnote":"","page_name":" 286 ","page_number":286},
  {"content":"\r\n\r\nباب اطعام مؤمن\r\n1 - امام صادق عليه السّلام فرمود : هر كه مؤمنى را سير كند ، بهشت برايش واجب شود و هر كه كافرى را سير كند ، بر خدا سزاوار است كه درونش را از زقوم پر كند چه مؤمن باشد و چه كافر .\r\n2 - ابو بصير گويد : امام صادق عليه السّلام فرمود : يك مسلمان را خوراك دهم ، از خوراك دادن افقى از مردم نزد من بهتر است ، عرضكردم : افق چقدر است ؟ فرمود صد هزار كس يا بيشتر .\r\nشرح - مراد به مردم مخالفين مستضعف يا مؤمنين مستضعف است مجلسى ( ره ) .\r\n3 - رسول خدا صلى الله عليه و آله فرمود : هر كه سه نفر از مسلمين را اطعام كند ، خدا او را از سه بهشت در ملكوت آسمانها اطعام كند : 1 - فردوس . 2 - جنت عدن . 3 - طوبى و آن درختى است كه از جنت عدن بيرون آيد و پروردگار ما آن را بدست خود كاشته است ( يعنى آن را تنها بقدرت خود بدون وساطت فرشته و اسباب ديگرى آفريده است ) .\r\n4 - امام صادق عليه السّلام فرمود : مردى نيست كه دو تن از مؤمنين را به خانه خود برد و به قدر سيرى به آنها بخوراند ؛ جز آنكه اين عملش بهتر از آزاد كردن يك بنده باشد .\r\n","description":"","footnote":"","page_name":" 287 ","page_number":287},
  {"content":"\r\n5 - على بن الحسين عليهما السّلام فرمود : هر كه مؤمنى را از گرسنگى سير كند ، خدايش از ميوه هاى بهشت خوراند و هر كه مؤمن تشنه ئى را آب دهد ، خدايش از شراب بهشتى سر به مهر بنوشاند .\r\n6 - امام صادق عليه السّلام فرمود . هر كه مؤمنى را اطعام كند تا سير شود ، هيچ يك از مخلوق خدا اجر اخروى او را نداند ، نه فرشته مقرب و نه پيغمبر مرسل جز خداوند پروردگار جهانيان ، سپس فرمود : از اسباب آمرزش اطعام كردن مسلمان گرسنه است ، آنگاه قول خداى عز و جل را تلاوت فرمود « يا اطعام كردن يتيم خويشاوند يا مستمند خاكنشين در روز قحطى و گرسنگى ، 16 سوره 90 » .\r\n7 - رسول خدا صلى الله عليه و آله فرمود : هر كه شربت آبى در جايى كه بدان توانائى دارد بمؤمنى آشامند ، خدا در برابر هر شربتى 70 هزار حسنه به او دهد ، و اگر در جايى كه به آب توانائى ندارد ( يعنى به سختى فراهم مىشود ) به او آشاماند ، مثل اينست كه ده بنده از فرزندان اسماعيل را آزاد كرده است .\r\n8 - حسين بن نعيم صحاف گويد : امام صادق عليه السّلام به من فرمود : اى حسين برادرانت را دوست دارى ؟ گفتم : آرى ، فرمود : بمستمندانشان سود رسانى ؟ گفتم : آرى . فرمود : همانا بر تو لازم است كه دوست داشته باشى كسى را كه خدايش دوست دارد ، همانا به خدا به هيچ يك از آنها سود نرسانى جز آنكه دوستش داشته باشى ، آيا آنها را بمنزلت دعوت ميكنى ؟ گفتم : آرى ، غذا نميخورم مگر آنكه دو تن و سه تن\r\n","description":"","footnote":"","page_name":" 288 ","page_number":288},
  {"content":"\r\n\r\nيا كمتر و بيشتر از آنها همراهم باشند . امام صادق عليه السّلام فرمود : همانا فضيلت آنها بر تو بيش از فضيلت تو بر آنهاست ، عرضكردم : قربانت گردم غذاى خود را به آنها خورانم و آنها را روى فرشم نشانم و باز فضيلت آنها بر من بيشتر است ؟ ! فرمود : آرى هر گاه بمنزلت درآيند ، همراه آمرزش تو و عيالت درآيند ، و چون از منزلت بيرون روند با گناه تو و عيالت بيرون روند ( گناه را از شما بزدايند ) .\r\n9 - ابو محمد وابشى گويد : خدمت امام صادق عليه السّلام از اصحاب ما ( شيعيان ) ياد شد ، من گفتم : من صبحانه و شامى نخورم مگر با دو تن و سه تن كمتر و بيشتر از آنها ، امام صادق عليه السّلام فرمود : فضيلت آنها بر تو بيش از فضيلت تو بر آنهاست . عرضكردم : قربانت ، چگونه چنين است ، در صورتى كه من خوراك خودم را به آنها خورانم و از مالم به آنها انفاق كنم و عيالم را خدمتگزارشان سازم ؟ ! فرمود : آنها چون وارد شوند همراه روزى بسيارى از جانب خداى عز و جل وارد شوند و چون خارج گردند ، آمرزش را براى تو بجا گذارند .\r\n10 - امام باقر عليه السّلام فرمود : اطعام دادنم مرد مسلمانى را نزد من محبوبتر است از اينكه افقى از مردم را آزاد كنم ، راوى گويد عرضكردم : افق چه مقدار است ؟ فرمود : ده هزار .\r\n11 - رابعى گويد امام صادق عليه السّلام فرمود : هر كه برادرش را براى خدا اطعام كند ، پاداشش\r\n","description":"","footnote":"","page_name":" 289 ","page_number":289},
  {"content":"\r\nمانند كسى است كه فئامى از مردم را اطعام كند ، عرض كردم : فئام چه قدر است ؟ فرمود : صد هزار از مردم .\r\n12 - سدير صيرفى گويد : امام صادق عليه السّلام به من فرمود : چه مانعى دارى كه در هر روز بنده ئى آزاد نميكنى ؟ گفتم : دارائيم به اين مقدار نميرسد ، فرمود : در هر روز مسلمانى را اطعام كن ، عرضكردم :\r\nثروتمند باشد يا فقير ؟ فرمود : ثروتمند هم گاهى اشتهاى طعام دارد .\r\n13 - امام صادق عليه السّلام فرمود : خوراكى كه برادر مسلمانم نزدم مىخورد . پيش من محبوبتر است از اينكه بنده ئى آزاد كنم .\r\n14 - و فرمود : مردى از برادرانم : را سير كنم ، نزد من محبوبتر است از اينكه به اين بازار شما درآيم و از آن بنده ئى بخرم و آزاد كنم .\r\n15 - امام صادق عليه السّلام فرمود : اگر پنج درهم برگيرم و به اين بازار شما درآيم و طعامى بخرم و چند نفر از مسلمين را گرد آورم : نزد من محبوبتر است از اينكه بنده ئى آزاد كنم .\r\n16 - و فرمود : از محمد بن على ( امام باقر ) عليهما السّلام پرسيدند : چه عملى برابر آزاد كردن بنده است ؟ فرمود : اطعام دادن بمرد مسلمانى .\r\n","description":"","footnote":"","page_name":" 290 ","page_number":290},
  {"content":"\r\n17 - امام صادق عليه السّلام فرمود : چيزى را نمى بينم كه برابر زيارت كردن از مؤمن باشد ، جز اطعام او ، و بر خدا سزاوار است كه هر كه مؤمنى را اطعام كند ، او را از طعام بهشت خوراند .\r\n18 - و فرمود : اطعام كردنم مؤمن محتاجى را نزدم محبوبتر است از اينكه بديدارش روم و بديدارش رفتنم : نزدم محبوبتر است از اينكه ده بنده آزاد كنم .\r\n19 - و فرمود : هر كه مؤمن دارائى را اطعام كند پاداشش برابر است با نجات دادن يكى از فرزندان اسماعيل را از سر بريدن و هر كه مؤمن محتاجى را اطعام كند ، پاداشش برابر است با نجات دادن صد تن از فرزندان اسماعيل را از سر بريدن .\r\n20 - نصر بن قابوس گويد : امام صادق عليه السّلام فرمود : اطعام دادن بيك مؤمن نزد من محبوبتر است از آزاد كردن ده بنده و گزاردن ده حج ، عرضكردم : ده بنده و ده حج ؟ فرمود : اى نصر اگر شما طعامش ندهيد ميميرد يا زبونش ميسازيد ، زيرا او ( از فشار گرسنگى ) نزد ناصبى ميرود و از او سؤال مىكند ، و مردن برايش از سؤال كردن از ناصبى بهتر است ، اى نصر هر كه مؤمنى را زنده كند ، چنان است كه همه مردم را زنده كرده ، و اگر به او اطعام نكنيد ، او را كشته‌ايد و اگر اطعامش كنيد او را زنده كرده‌ايد .\r\n","description":"","footnote":"","page_name":" 291 ","page_number":291},
  {"content":"\r\n\r\n\r\nباب در باره كسى كه مؤمنى را بپوشاند\r\n1 - امام صادق عليه السلام فرمود : هر كه لباسى زمستانى يا تابستانى ببرادرش بپوشاند ، سزاوار است بر خدا كه او را از جامه هاى بهشتى پوشاند ، و سختىهاى مردن را بر او آسان كند و در قبرش بر او گشايش دهد ، و چون از قبر درآيد فرشتگان با مژدگانى از او ملاقات كنند ، اين است قول خداى عز و جل در كتابش : « و فرشتگان به پيشواز آنها روند كه امروز است آن روزى كه بشما وعده داده شده ، 103 سوره 21 » .\r\n2 - امام صادق عليه السّلام فرمود : هر كه يكى از فقراء مسلمانها را بوسيله لباسى از برهنگى بپوشاند با او را به چيزى از قوت زندگى يارى دهد ، خداى عز و جل 7 هزار فرشته بر او گمارد كه تا زمانى كه در صور دميده شود ، براى هر گناهى كه مرتكب شده آمرزش خواهند .\r\n3 - رسول خدا صلى الله عليه و آله فرمود ، هر كه يكى از فقراء مسلمانها را بوسيله لباسى از برهنگى بپوشاند يا او را به چيزى از قوت زندگى يارى كند ، خداى عز و جل 70 هزار فرشته بر او گمارد كه تا دميدن صور براى هر گناهى كه مىكند آمرزش خواهند .\r\n","description":"","footnote":"","page_name":" 292 ","page_number":292},
  {"content":"\r\n4 - على بن الحسين عليهما السّلام فرمود هر كه مؤمنى را پوشاند ، خدايش از جامه هاى سبز ( بهشتى ) پوشاند ، و در حديث ديگر فرمود : تا زمانى كه نخى از آن جامه باقى باشد در ضمانت خدا باشد .\r\n5 - امام صادق عليه السّلام ميفرمود : هر كه مؤمنى را بوسيله جامه ئى از برهنگى بپوشاند ، خدايش از استبرق بهشتى پوشاند و هر كه بمؤمن مالدارى جامه ئى پوشاند ، تا پاره ئى از آن باقى باشد ، در پرده خدا باشد ( يعنى گناهانش را بپوشاند يا از عقوبت و رسوائى دنيايش برهاند ) .\r\n\r\nباب مهربانى بمؤمن و گرامى داشتن او\r\n1 - امام صادق عليه السّلام فرمود : هر كه خاشاكى از چهره برادر مؤمنش برگيرد ، خداى عز و جل برايش ده حسنه نويسد ، و هر كه بچهره برادرش تبسم كند يك حسنه براى او است .\r\n2 - امام صادق عليه السّلام فرمود : هر كه ببرادر مؤمنش مرحبا گويد . خداى تعالى تا روز قيامت برايش مرحبا نويسد .\r\nشرح - مرحبا كلمه ايست كه در لغت عرب براى خوش آمد و اظهار سرور و خوشحالى از ملاقات شخصى گفته مىشود .\r\n","description":"","footnote":"","page_name":" 293 ","page_number":293},
  {"content":"\r\n3 - و فرمود : هر كه نزد برادر مسلمانش رود و او را گرامى دارد ، همانا خداى عز و جل را گرامى داشته است .\r\n4 - رسول خدا صلى الله عليه و آله فرمود : بنده ئى از امتم نيست كه نسبت ببرادرش لطفى كند ، جز آنكه خدا برخى از خدمتگزاران بهشت را خادمش سازد .\r\n5 - رسول خدا صلى الله عليه و آله فرمود : هر كه ببرادر مسلمانش سخن محبت آميزى گويد و گرفتاريش را گشايش دهد ، تا زمانى كه در اين كار باشد ، زير سايه رحمت واسع و فراخ خدا باشد .\r\n6 - امام صادق عليه السّلام ميفرمود : از جمله آنچه خداى عز و جل مؤمن را بدان اختصاص داده اينست كه : او را شناسا و قدردان احسان برادران خود نمايد اگر چه كم باشد ( تا از آنها سپاسگزارى كند و خودش هم در مقام احسان برآيد ) و احسان و نيكى بكميت زياد نيست ( بلكه مراعات كيفيت مهمتر است ) از اين رو خداى عز و جل در كتابش فرمايد : « اگر چه تنگدست و در مضيقه باشند ديگران را بر خود ترجيح دهند 9 سوره 59 » ( پس در موردى كه مؤمن چيزى را كه خود بدان محتاجست به ديگران بخشد ، احسانى با ارزش نموده اگر چه آن چيز از لحاظ كميت اندك باشد ) سپس خداى عز و جل فرمايد : « هر كه بخل خود را نگه دارد ( و به ديگران احسان كند ) آنان رستگارانند » و هر كه را خداى عز و جل به اين خصلت شناخت او را دوست دارد و هر كه را خداى تبارك و تعالى دوست داشت ، مزدش را روز قيامت بدون حساب ، كامل دهد ، سپس فرمود ، اى جميل اين حديث را ببرادرانت بگو كه موجب تشويق آنها باحسانست .\r\n","description":"","footnote":"","page_name":" 294 ","page_number":294},
  {"content":"\r\n\r\n7 - امام صادق عليه السّلام فرمود : همانا مؤمن ببرادرش تحفه ميدهد ، گفتم : تحفه چيست ؟ فرمود :\r\nمانند جاى نشستن ، متكا ، خوراك ، پوشاك ، سلام . پس بهشت براى پاداش او گردن كشد ، و خداى عز و جل ببهشت وحى فرمايد كه : من طعام ترا بر اهل دنيا حرام ساختم مگر بر پيغمبر و وصى پيغمبر ، و چون روز قيامت شود ، خداى عز و جل ببهشت وحى كند كه دوستانم را در برابر تحفه هايشان پاداش ده ، پس غلمان و حوريانى بيرون آيند كه طبقهائى كه از مرواريد سرپوش دارد ، همواره داشته باشند . چون آنها بدوزخ و هراسش نگرند و بهشت را با آنچه در آنست مشاهده كنند ، عقلشان بپرد و نتوانند از آن طبقها بخورند ، سپس يك جارچى از زير عرش فرياد كند كه : همانا خداى عز و جل دوزخ را حرام كرده بر كسى كه از طعام بهشتش خورد ، آنگاه ايشان دست دراز كنند و بخورند ( زيرا از هراس دوزخ ايمن شوند ) .\r\n8 - امام باقر عليه السّلام فرمود : بر مؤمن واجبست كه هفتاد گناه كبيره را بر مؤمن بپوشاند ( ولى اگر از هفتاد گذشت ، او خود پرده خويشتن دريده و احترامى براى خود باقى نگذاشته و ممكن است كلمه هفتاد را حمل بر كثرت نمود پس دريدن پرده مؤمن هيچ گاه جايز نيست ) .\r\n9 - اسحاق بن عمار گويد : امام صادق عليه السّلام به من فرمود : اى اسحاق تا توانى بدوستانم نيكى كن ، زيرا هر مؤمنى نسبت بمؤمن ديگر احسان كند و او را يارى نمايد ، چهره ابليس را خراشيده و دلش را زخم كرده است .\r\n","description":"","footnote":"","page_name":" 295 ","page_number":295},
  {"content":"\r\n\r\nباب خدمت بمؤمن\r\n1 - رسول خدا صلى الله عليه و آله فرمود : هر مسلمانى كه از جماعتى از مسلمين خدمتگزارى كند ، خدا به شماره آنها در بهشت به او خدمتگزار دهد .\r\n\r\nباب نصيحت و خير خواهى مؤمن\r\n1 - امام صادق عليه السّلام فرمود : بر مؤمن واجبست كه ناصح و خير خواه مؤمن باشد .\r\n2 - و فرمود : بر مؤمن واجبست كه در حضور و غياب خيرخواه مؤمن باشد .\r\n3 - امام باقر عليه السّلام فرمود : نصيحت مؤمن بر مؤمن واجبست .\r\n4 - رسول خدا صلى الله عليه و آله فرمود : هر مردى از شما بايد خيرخواه برادرش باشد مانند خير خواهى براى خودش .\r\n5 - رسول خدا صلى الله عليه و آله فرمود : بزرگترين مردم از لحاظ مرتبه نزد خدا در روز قيامت\r\n","description":"","footnote":"","page_name":" 296 ","page_number":296},
  {"content":"\r\nكسى است كه براى نصيحت خلق در زمين بيشتر دوندگى كند .\r\n6 - سفيان بن عيينه گويد : شنيدم امام صادق عليه السّلام ميفرمود : بر شما باد بنصيحت كردن مخلوق براى رضاى خدا ، كه خدا را بعملى بهتر از آن ملاقات نكنى .\r\n\r\nباب اصلاح ميان مردم\r\n1 - امام صادق عليه السّلام ميفرمود : صدقه ئى را كه خدا دوست دارد ، اصلاح ميان مردمست ، زمانى كه اختلاف و فساد يابند و نزديك ساختن آنها به يكديگر زمانى كه از هم دور شوند .\r\n2 - و فرمود : اصلاح كردنم ميان دو نفر را نزد من محبوبتر است از اينكه دو دينار تصديق دهم .\r\n3 - مفضل گويد : امام صادق عليه السّلام فرمود : هر گاه ميان دو نفر از شيعيان ما نزاعى ديدى ، از مال من فديه بده ( يعنى هر چه ادعا مىكند از مال من به او بده تا طرف را رها كند ) .\r\n\r\n4 - ابو حنيفه مقدم حاج گويد : من و دامادم در باره ميراثى نزاع ميكرديم كه مفضل بما رسيد ، ساعتى بر سر ما ايستاد و سپس گفت : به منزل من آئيد . ما رفتيم و او ميان ما به چهار صد درهم صلح داد و آن\r\n","description":"","footnote":"","page_name":" 297 ","page_number":297},
  {"content":"\r\nپول را هم خودش بما داد و از هر يك از ما نسبت به ديگرى تعهد گرفت ( كه ديگر ادعا نكنيم ) سپس گفت :\r\nبدانيد كه اين پول از مال من نبود . بلكه امام صادق عليه السّلام به من دستور داده كه هر گاه دو نفر از ما شيعه در موضوعى نزاع كردند . ميان آنها صلح دهم و از مال آن حضرت فديه دهم و مصرف كنم ، پس اين پول از امام صادق عليه السّلام است .\r\n5 - امام صادق عليه السّلام فرمود : مصلح دروغگو نيست .\r\nشرح - كسى كه به قصد اصلاح ميان دو نفر سخنى از جانب يكى از آنها به ديگرى بگويد كه او نگفته باشد ، و علم به رضايت او هم داشته باشد ، اين سخن دروغ حرام نيست و برخى گفته‌اند دروغ اصطلاحى نيست .\r\nاگر چه دروغ لغوى باشد ، زيرا دروغ اصطلاحى آنست كه علاوه بر عدم مطابقت با واقع ، گوينده آن مذموم و نكوهيده باشد ، و در اين مورد مذموم نيست .\r\nدر هر حال فقهاء شيعه رضوان الله تعالى عليهم باستناد اين خبر و دو خبر ديگر ، اين مورد را يكى از مستثنيات دروغ شمرده و حرام ندانسته‌اند ، زيرا اگر قبح و زشتى دروغ ذاتى باشد ، رجحان دفع افسد بفاسد از مستقلات عقليه است ، و اختلاف و كشمكش ميان دو نفر گاهى دامنه پيدا مىكند و به دو فاميل و دو كشور ميرسد و خونريزيها و زيانهاى مالى و عرضى بسيار ببار مىآورد ، و چه بسا بوسيله يك دروغ مصلحت آميز بتوان از اين مفاسد جلوگيرى كرد . در اين صورت عقل حكم مىكند كه بخاطر دفع آن مفاسد بزرگ اين فاسد كوچك انجام شود ، اگر چه از اطلاق اخبار استفاده مىشود كه مطلق كدورت و اختلاف ميان دو نفر اگر چه بخونريزى و خسارتى هم منجر نگردد ، مبغوض و منفور شارع است و قبحش از قبح دروغ بيشتر است ، زيرا اسلام باتحاد و الفت مسلمين اهميت بسيارى قائل شده و جماعات و زيارت مؤمن و عيادت مريض و هديه بردن و سلام كردن و سير كردن و پوشانيدن مؤمن و ده ها دستور اخلاقى ديگر را به منظور تحكيم روابط دوستى ميان مسلمين قرار داده است و نيز نهى از غيبت و بهتان و ستم و خلف وعده و سوء ظن و زنا و بلكه نهى از خود دروغ هم بدين منظور است . پس ميتوان گفت كه حرمت دروغ و وجوب راستى براى اينست كه ميان مسلمين كدورت و اختلافى پيدا نشود ، و هر گاه راستگوئى موجب كدورت و اختلاف شود حرمت دروغ از ميان ميرود ، چنانچه نظير اين موضوع در باب تقيه هم ذكر مىشود .\r\n6 - امام صادق عليه السّلام در باره قول خداى عز و جل : « خدا را معرض سوگندهاى خود مسازيد\r\n","description":"","footnote":"","page_name":" 298 ","page_number":298},
  {"content":"\r\nكه نيكوكار و پرهيزكار و مصلح ميان مردم باشيد ، 224 سوره 2 « فرمود : هر گاه ترا براى اصلاح ميان دو تن خواندند ، مگو سوگند خورده‌ام كه اين كار را نكنم .\r\nشرح - در تفسير آيه شريفه دو قولست : اول آنكه كلمه * ( أَنْ تَبَرُّوا ) * بر وجه اثبات باشد . دوم آنكه بر وجه نفى و حرف « لا » در تقدير باشد .\r\nبنا بر وجه دوم معنى آيه اينست كه خدا را مانع كارهاى خيرى كه بر آنها سوگند ياد كرده‌ايد مسازيد يعنى اگر سوگند ياد كرده‌ايد كه مثلا احسان نكنيد و ميان مردم اصلاح ننمائيد ، به اين سوگند وفادار نباشيد و هر گاه مورد احسان و اصلاحى پيش آمد انجام دهيد و كفاره سوگند را بدهيد و تفسير امام عليه السّلام مناسب اين معنى است ، ولى بنا بر وجه اول معنى آيه اينست كه : خدا را معرض سوگندهاى خود مسازيد ، يعنى همواره به خدا سوگند نخوريد تا نيكوكار و با تقوى و مصلح ميان مردم باشيد .\r\n7 - امام صادق عليه السّلام بمعاوية بن وهب يا عمار ، راجع بامورى كه به او دستور داده بود ، فرمود از جانب من چنين و چنان بگو ، معاويه گويد : عرضكردم : فرموده شما را به آنها برسانم و خودم هم آنچه را شما فرموده‌ايد و چيزهاى ديگرى را كه نفرموده‌ايد بگويم ؟ فرمود : آرى ، مصلح دروغگو نيست ( همانا اين صلح است نه دروغ ) .\r\n\r\nباب احياء مؤمن\r\n1 - سماعه گويد : از امام صادق عليه السّلام اين قول خداى عز و جل را پرسيدم : ( هر كه انسانى را بجز براى قصاص انسانى بكشد ، گويا همه مردم را كشته ، و هر كه او را زنده كند گويا همه مردم را زنده كرده ، 32 سوره 5 « فرمود : هر كه او را از گمراهى بسوى هدايت برد گويا او را زنده كرده\r\n","description":"","footnote":"","page_name":" 299 ","page_number":299},
  {"content":"\r\nو هر كه او را از هدايت بسوى گمراهى برد ، گويا او را كشته است .\r\n\r\nشرح - اصل آيه در قرآن كريم بدين گونه است : * ( مِنْ أَجْلِ ذلِكَ كَتَبْنا عَلى بَنِي إِسْرائِيلَ أَنَّه مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الأَرْضِ فَكَأَنَّما قَتَلَ النَّاسَ جَمِيعاً وَمَنْ أَحْياها فَكَأَنَّما أَحْيَا النَّاسَ جَمِيعاً ) * ، و در اين روايت نقل بمعنى شده و به جهت ظهورش ببرخى از آن اكتفا گشته است .\r\nمفسرين در بيان آيه وجوهى گفته‌اند كه شايد وجه بهترش اينست كه چون كسى يكنفر را بكشد احساسات عمومى را جريحه دار مىكند و همه مردم دشمن او ميشوند ، پس مثل اينست كه همه مردم را كشته و كسى كه يكنفر را زنده كند يا هدايت نمايد ، خدا پاداش زنده كردن و هدايت نمودن همه مردم را به او دهد ، زيرا بسبب احسانى كه ببرادر آنها كرده ، همه را خرسند و شادمان نموده پس گويا همه را زنده كرده است .\r\n2 - فضيل بن يسار گويد : به امام باقر عليه السّلام عرضكردم : خداى عز و جل در كتابش فرمايد :\r\n« و هر كه او را زنده كند گويا همه مردم را زنده كرده است » فرمود : يعنى او را از سوختن و غرق شدن نجات دهد ، عرضكردم : كسى كه او را از گمراهى بسوى هدايت برد چگونه است ؟ فرمود : اين تأويل اعظم آيه است ( يعنى آيه شامل اين معنى هم هست و اين معنى مهمتر و عاليتر از معنى اولست ) .\r\n3 - حمران گويد : به امام صادق عليه السّلام عرضكردم : اصلحك الله از شما سؤال كنم ؟ فرمود :\r\nآرى : عرضكردم : من در گذشته حالى داشتم و امروز حال ديگرى دارم ، من در گذشته در زمين ميگشتم و يك مرد و دو مرد يا زنى را بمذهب حق دعوت ميكردم و خدا هر كه را ميخواست ( بوسيله دعوت من ) نجات ميداد ، ولى امروز كسى را دعوت نميكنم . فرمود : چه زيانى بر تو است كه مردم را با پروردگارشان واگذارى ، تا هر كه را خدا خواهد از تاريكى بسوى نور برد ، سپس فرمود : باكى بر تو نيست كه اگر از كسى احساس خير نمودى ، سخنى با نرمى و احتياط به او القا كنى ، عرضكردم : معنى اين قول\r\n","description":"","footnote":"","page_name":" 300 ","page_number":300},
  {"content":"\r\nخداى عز و جل را به من خبر ده : « و هر كه او را زنده كند ، گويا همه مردم را زنده كرده » فرمود : يعنى او را از سوختن و غرق شدن برهاند ، آنگاه سكوت نمود و سپس فرمود : تأويل اعظم آيه اينست كه او را دعوت كند و او هم بپذيرد .\r\nتوضيح - راجع به اين موضوع درج اول ص 235 شرح مبسوطى بيان شد .\r\n\r\nباب دعوت خانواده به ايمان\r\n1 - سليمان بن خالد گويد : به امام صادق عليه السّلام عرضكردم : من خانواده ئى دارم كه از من شنوائى دارند . آنها را بامر امامت دعوت كنم ؟ فرمود : آرى خداى عز و جل در كتابش ميفرمايد : كسانى كه ايمان آورده‌ايد ! خود و خاندان خود را از آتشى كه آتشگيره آن مردم و سنگ است بر كنار داريد ، 6 سوره 66 « .\r\n\r\nباب دعوت نكردن مردم\r\n1 - كليب بن معاويه گويد : امام صادق عليه السّلام به من فرمود : از مردم دور شويد ( آنها را بمذهب حق نخوانيد ) همانا خداى عز و جل چون خير بنده ئى را خواهد ، در دلش نقطه و اثرى گذارد ( نور هدايت در دلش افكند ) و او را رها كند ، او خود بگردش افتد و حق را بجويد ، سپس فرمود : كاش شما\r\n","description":"","footnote":"","page_name":" 301 ","page_number":301},
  {"content":"\r\n\r\nهر گاه با مردم بسخن ميپرداختيد ميگفتيد : ما از راهى كه خدا رفته رفته‌ايم ، و هر كه را خدا انتخاب كرده انتخاب كرده‌ايم ، خدا محمد را انتخاب كرد ، و ما آل محمد را صلى الله عليه و آله انتخاب كرديم .\r\n2 - ثابت ابى سعيد گويد : امام صادق عليه السّلام به من فرمود : شما را با مردم چكار ؟ از مردم دست بداريد و هيچ كس را بمذهب خود نخوانيد ، به خدا كه اگر اهل آسمان و اهل زمين تصميم گيرند كه بنده اى را كه خدا هدايتش را خواسته گمراه كنند نتوانند ، از مردم دست بداريد ، و هيچ كس از شما ( از راه دلسوزى ) نگويد : اين برادر منست : پسر عموى منست ، همسايه منست ، زيرا هر گاه خداى عز و جل خير بنده ئى را خواهد ، روحش را پاكيزه كند ، آنگاه هر خوبى را بشنود بشناسد و بپذيرد و هر زشتى بگوشش رسد انكار كند ، سپس خدا در دلش كلمه ئى افكند كه بسبب آن كارش را فراهم سازد ( يعنى امامت را بدلش القا كند تا از بركت راهنمائى ائمه عليهم السّلام امر دنيا و آخرتش مرتب گردد و سامان يابد ) .\r\n3 - فضيل گويد : به امام صادق عليه السّلام عرضكردم : مردم را بامر امامت دعوت كنيم ؟ فرمود :\r\nاى فضيل ! چون خدا خير بنده ئى را خواهد بفرشته ئى امر كند كه گردن او را گرفته ، خواه يا ناخواه او را داخل امر امامت كند .\r\n4 - امام صادق عليه السّلام فرمود : اين امر ( امامت ) خود را براى خدا قرار دهيد نه براى مردم ، زيرا آنچه براى خداست ، از آن خداست ( عملى كه براى خدا خالص باشد ، خود او پاداش و ثوابش را عطا كند ) و آنچه اى مردم باشد به آسمان بالا نرود ، ( پذيرفته خدا نگردد ) بر سر دين خود\r\n","description":"","footnote":"","page_name":" 302 ","page_number":302},
  {"content":"\r\nبا مردم ستيزه نكنيد ، زيرا ستيزه بيماركننده دلست ، همانا خداى عز و جل به پيغمبرش فرمايد : « تو هر كه را دوست دارى هدايت نكنى ، بلكه خدا هر كه را خواهد هدايت كند ، 56 سوره 28 » و باز فرمايد آيا تو ميتوانى مردم را به زور وادار كنى كه مؤمن باشند ؟ 99 سوره 10 « مردم را رها كنيد ، زيرا مردم از همين مردم تعليم گرفته‌اند و شما از رسول خدا صلى الله عليه و آله و على عليه السّلام تعليم گرفته‌ايد ، و اين كجا و آن كجا ؟ من از پدرم شنيدم كه ميفرمود : هر گاه خدا براى بنده ئى نوشت و لازم فرمود كه در اين امر داخل شود ، بسوى آن شتابنده تر از مرغ بلانه اش گردد .\r\n5 - امام صادق عليه السّلام فرمود : همانا خداى عز و جل مردمى را براى حق آفريده كه چون درى از حق به آنها گذرد ( مثل اينكه سخن حقى شنوند ) دلشان آن را بپذيرد اگر چه آن را نفهمند و نشناسند ، و چون درى از باطل به آنها گذرد ، دلشان انكار كند ، اگر چه آن را نشناسند و مردمى ديگر را براى غير حق آفريده كه چون درى از حق به آنها گذرد ، دلشان انكار كند ، اگر چه آن را نشناسند و چون درى از باطل به آنها گذرد دلشان آن را بپذيرد ، اگر چه آن را نشناسند .\r\nشرح - آفريدن مردمى را براى حق و مردمى را براى غير حق مربوط بمسأله طينت و جبر و تفويض است كه در ابواب خود شرح داده شد ، و موضوع پذيرش و انكار دل با عدم عرفان و شناسائى را مجلسى ره گويد « گفته شده اين از باب مقدمات مركوزه در ذهن است كه خودش به آن عالم نيست » .\r\nالبته پيداست كه لطف و غضب خدا در هر مورد و نسبت بهر مخلوقى بيحساب و ياوه نيست ، اگر چه ما آن حساب را در نيابيم ، و اما ذكر اين روايت در اين باب ، از اين نظر است كه سعى و كوشش براى هدايت اشخاص تأثير مهمى در هدايت آنها ندارد و بلكه براى تحصيل ثوابست و در زمان تقيه ثواب در ترك آنست .\r\n6 - امام صادق عليه السّلام فرمود ، همانا خداى عز و جل هر گاه خير بنده ئى را خواهد ، نقطه ئى\r\n","description":"","footnote":"","page_name":" 303 ","page_number":303},
  {"content":"\r\nاز نور در دلش زند كه گوش و دلش را از آن روشن كند ، تا آنجا كه بر آنچه در دست شماست ( امر ولايت ) از خود شما حريصتر گردد ، و چون براى بنده ئى بدخواهد ، نقطه سياهى در دلش زند كه گوش و دلش از آن تاريك شود ، سپس اين آيه را تلاوت فرمود : « كسى كه خدا هدايتش را خواهد ، سينه اش را براى اسلام باز كند : و كسى كه خدا ضلالتش را خواهد ، سينه اش را تنگ و سخت كند كه گوئى به آسمان بالا ميرود 125 سوره 6 » .\r\n7 - امام صادق عليه السّلام فرمود : هر گاه خدا خير بنده ئى را خواهد ، در دلش نقطه سفيدى اندازد و گوشهاى دلش را بگشايد ، و بر او فرشته ئى گمارد كه استوارش دارد ، و هر گاه بد بنده ئى را خواهد ، در دلش نقطه سياهى افكند و گوشهاى دلش را ببندد و بر او شيطانى گمارد كه گمراهش كند . جمله معترضه - خدايا در اين صبح زود كه در ده « جا غرق » نشسته و اين اخبار را ترجمه ميكنم ، و نسيم لطيف و هواى مطبوع مسخر اراده و فرمان ترا استشمام ميكنم ، ميدانم تا اندازه ئى به اين بنده عاصى لطف و عنايت فرموده و مشمول رحمتم داشته ئى كه بتفكر در اين احاديث و اخبارى كه از بهترين سخنان بشر عميقتر و روح افزاتر است موفقم فرموده ئى ، اما نميدانم مشمول آنچه مينويسم : « هر گاه خدا خير بنده ئى را خواهد . . . » ميباشم يا - نعوذ با لله - در جمله دوم داخلم ، خدايا تو ميدانى كه اكنون دلم شكسته و چشمم تر است\r\n\r\nالهى كفى علمك عن المقال و كفى كرمك عن السؤال . خدا دين را به كسى كه دوست دارد عطا كند\r\n1 - عمر بن حنظله گويد : امام صادق عليه السّلام به من فرمود : اى ابا صخر ، خدا دنيا را بدوست و دشمن خود عطا كند ، ولى اين امر ( ولايت ) را جز ببرگزيده از خلقش عطا نكند ، به خدا شما دين من\r\n","description":"","footnote":"","page_name":" 304 ","page_number":304},
  {"content":"\r\nو پدرانم ابراهيم و اسماعيل را داريد ، مقصودم على بن الحسين و محمد بن على نيست ، اگر چه ايشان هم بدين آنها بودند .\r\nشرح - مقصود اينست كه اصول دين و اعتقادات كه توحيد و عدل و معاد و نبوت و وصايت است ، در همه اديان يكى است و تنها اختلاف در شخص نبى و وصى است در ازمنه و اعصار ، پس شما شيعيان كه پيغمبر و وصى زمان خود را پذيرفته‌ايد ، دين و شريعت همه پيغمبران را پذيرفته‌ايد .\r\n2 - مالك بن اعين گويد : شنيدم امام باقر عليه السلام ميفرمود : اى مالك همانا خدا دنيا را آنكه دوستش دارد و آنكه دشمنش دارد عطا كند ، ولى دينش را جز آنكه دوستش دارد عطا نكند .\r\n3 - و فرمود : خدا اين دنيا را به نيكوكار و بدكردار عطا كند ، ولى ايمان را جز بمخلوق برگزيده اش عطا نكند .\r\n4 - امام صادق عليه السلام فرمود : خداى عز و جل دنيا را به آن كه دوستش دارد و آنكه دشمنش دارد بدهد ، ولى ايمان را جز به آن كه دوستش دارد عطا نكند .\r\n\r\nباب سلامتى دين\r\n1 - امام صادق عليه السلام در باره قول خداى عز و جل : « خدا او را از بديهاى آنچه نيرنگ زدند\r\n","description":"","footnote":"","page_name":" 305 ","page_number":305},
  {"content":"\r\nنگهداشت ، 40 سوره 40 « فرمود : همانا به خدا بر او چيره شدند و او را كشتند ، ولى ميدانيد خدا او را از چه نگه داشت ؟ او را نگه داشت از اينكه نسبت بدينش فريب دهند . ( مربوط بمؤمن آل فرعونست كه داستان او در قرآن و تواريخ مذكور است ) .\r\n2 - امام صادق عليه السلام فرمود : در ضمن سفارش امير المؤمنين عليه السلام به اصحابش اينست :\r\nبدانيد كه قرآن هدايت شب و روز است ( يعنى در همه احوال و اوقات ) و نور شب تاريكست ، براى هر سختى و نيازى ( راه نجات را در گرفتارى و بلا نشان دهد ) پس چون بلائى فرا رسد ، اموال خود را سپر جانتان سازيد ، و چون حادثه ئى پيش آمد ( كه مربوط بامر دينست و جز با دادن جان مرتفع نشود ) جان خود را فداى دينتان كنيد ، و بدانيد كه هلاك شده كسى است كه دينش تباه شود و غارت زده كسى است كه دينش را بربايند ، همانا پس از رسيدن به بهشت نيازى نيست و بعد از دوزخ بىنيازى نيست ( هر كه در دنيا عمل صالح كند و مستوجب بهشت گردد ، فقير و نيازمند نيست ، هر چند دستنگ و گرفتار باشد و كسى كه خود را مستوجب دوزخ سازد ، بىنيازى ندارد ، هر چند ثروتمند و مرفه باشد ) اسير دوزخ آزاد نگردد و نابينايش بهبودى نيابد .\r\n3 - امام باقر عليه السلام فرمود : سلامتى دين و صحت بدن بهتر از مالست و مال يكى از زينتهاى خوب دنياست .\r\n","description":"","footnote":"","page_name":" 306 ","page_number":306},
  {"content":"\r\n4 - مردى از اصحاب امام صادق عليه السلام همواره خدمتش ميرسيد ، مدتى گذشت كه حج نگذاشت ( و خدمت امام نرسيد ) يكى از آشنايانش خدمت امام آمد ، امام به او فرمود : فلانى چه مىكند ؟ راوى گويد : او سخن را در لفافه بيان كرد و گمان نمود منظور حضرت دارائى و مال دنياست . امام صادق عليه السلام فرمود : دينش چگونه است ؟ گفت : چنان كه شما دوست دارى ، فرمود : به خدا كه او غنى است .\r\n\r\n\r\nباب تقيه\r\n1 - امام صادق عليه السلام در باره قول خداى عز و جل چنين فرمود : « ايشان براى صبرى كه كردند ، دو بار پاداش خود را دريابند ( براى صبرى كه بر تقيه كردند ) » و با حسنه گناه را دفع كردند « فرمود حسنه تقيه و گناه فاش كردن است .\r\nشرح - آيه شريفه در سوره قصص است و راجع بتفسير دو پاداش وجوه بسيارى گفته‌اند : يكى از آن وجوه اينست كه : مقصود از ايشان نصارى و يهودى ميباشند كه به پيغمبر اسلام گرويدند و يك پاداش آنها مربوط بگرويدن به پيغمبر خود و پاداش ديگر مربوط بگرويدن به پيغمبر اسلامست .\r\n2 - ابى عمر و اعجمى گويد : امام صادق عليه السلام به من فرمود : اى ابا عمرو ! نه دهم دين در تقيه است و هر كه تقيه ندارد دين ندارد ، و تقيه در هر چيز است جز در نوشيدن نبيذ و مسح بر روى كفش .\r\nشرح - اين خبر مخالف اخبار بسياريست كه تقيه را با اجتماع شرائط در همه چيز ، جز در خونريزى جارى ميداند ، از اين رو در توجيهش وجوهى گفته‌اند :\r\nاول - تقيه در اين دو چيز هم نيست تا زمانى كه بزيان جانى و مالى بسيار نرسد ، و چون به اين حد\r\n","description":"","footnote":"","page_name":" 307 ","page_number":307},
  {"content":"\r\nرسيد تقيه لازمست .\r\nدوم - تقيه در اين دو چيز نيست به جهت واضح بودن خلاف ميان شيعه و سنى در اين دو مسأله .\r\nسوم و چهارم - به ص 194 مرآت العقول رجوع شود .\r\n3 - ابو بصير گويد : امام صادق عليه السلام فرمود : تقيه از دين خداست : عرضكردم : از دين خداست ؟ ! فرمود : آرى به خدا از دين خداست ، بتحقيق كه يوسف عليه السلام فرمود : « اى كاروان شما سارقيد » 70 سوره 12 « به خدا كه آنها چيزى ندزديده بودند ( ولى براى مصلحت نگهداشتن برادرش چنين گفت ) ، و ابراهيم عليه السلام فرمود : » من بيمارم « و به خدا كه بيمار نبود ( چنانچه در سابق گذشت ) .\r\nشرح - مثال زدن امام عليه السلام به اين دو موضوع جهت تنظير و رفع استبعاد از جواز تقيه است ، يعنى همچنان كه دروغ و اظهار خلاف واقع به جهت مصالحى جايز مىشود ، اظهار خلاف اعتقاد هم گاهى جايز مىشود ، و ممكن است براى تقيه معنى عامى قائل شد كه شامل اين دو مورد هم بشود .\r\n4 - حبيب بن بشر گويد : امام صادق عليه السلام فرمود : شنيدم پدرم ميفرمود : نه به خدا : در روى زمين چيزى محبوبتر از تقيه نزد من نيست ، اى حبيب همانا هر كه تقيه كند خدايش بالا برد ، اى حبيب هر كه تقيه نكند خدايش پست كند ، اى حبيب ، مردم در صلح و سازشند ، سپس اگر آن باشد ، اين هم باشد\r\nشرح - راجع بجمله اخير روايت مرحوم فيض گويد : اكنون مخالفين با مادر در صلح و سازشند و اگر زمان على و حسين عليهما السلام همچنين ميبود ، تقيه واجب بود و مرحوم مجلسى گويد : اگر حضرت قائم ظهور كند و امر بجهاد نمايد ، تقيه هم برداشته مىشود .\r\n5 - ابن ابى يعفور گويد : امام صادق عليه السلام فرمود : بخاطر حفظ دينتان تقيه كنيد ، و آن را با تقيه زير پرده داريد ، زيرا هر كه تقيه ندارد ايمان ندارد ، همانا شما در ميان مردم مانند زنبور عسل در ميان\r\n","description":"","footnote":"","page_name":" 308 ","page_number":308},
  {"content":"\r\nپرندگانيد ، اگر پرندگان بدانند ، در درون زنبور عسل چيست ، همه آنها را بخورند ، و اگر مردم بدانند آنچه در دل شماست كه ما اهل بيت را دوست داريد ، شما را با زبانشان بخورند و در نهان و آشكار ناسزا گويند ، ( از شما سعايت و سخن چينى كنند و بشما تهمت زنند تا گرفتار زندان و شكنجه و اعدام شويد ) خدا بيامرزد آن بنده ئى را از شما كه ولايت ما را داشته باشد .\r\n6 - امام صادق عليه السلام در باره قول خداى عز و جل « خوبى و بدى برابر نيست » فرمود : خوبى تقيه است و بدى فاش كردن و راجع بقول خداى عز و جل : « بدى را به آنچه نيكوتر است دفع كن » فرمود : آنچه نيكوتر است تقيه مىباشد « بناگاه آنكه ميان تو و او دشمنى است ، مانند دوست صميمى گردد . 36 سوره 41 » .\r\n7 - ابو عمرو كنانى گويد : امام صادق عليه السّلام فرمود : اى ابا عمرو ! به من بگو . اگر برايت حديثى گفتم يا فتوائى دادم ، سپس نزد من آمدى و از همان مطلب پرسيدى و من بر خلاف گفته اولم به تو گفتم بيا فتوى دادم ، بكدام يك از آن دو عمل ميكنى ؟ عرضكردم : بتازه تر آنها و ديگرى را رها ميكنم . فرمود : درست رفتى ابى ابا عمرو ! و خدا نخواسته جز آنكه در نهان عبادت شود ، همانا به خدا اگر شما چنين كنيد ، خير من و شماست ، و خداى عز و جل براى ما و شما نسبت بدينش جز تقيه نخواسته است .\r\n8 - امام صادق عليه السّلام فرمود ، تقيه نمودن كسى بدرجه تقيه اصحاب كهف نرسيد ، آنها در اعياد\r\n","description":"","footnote":"","page_name":" 309 ","page_number":309},
  {"content":"\r\n( بتپرستها ) حاضر ميشدند و زنار ميبستند ( با آنكه خداشناس و موحد بودند ) از اين رو خدا پاداششان را دو بار داد .\r\n9 - حماد بن واقد گويد : در ميان راهى از پيش رو به امام صادق عليه السّلام برخوردم ، و رو گردانيده و گذشتم ، سپس خدمتش رسيدم و عرضكردم : قربانت ، من شما را ملاقات ميكنم و رو ميگردانم ، زيرا نميخواهم شما را برنج اندازم ، فرمود : خدايت رحمت كند ، ولى ديروز در فلان جا مردى مرا ديد و گفت * ( عليك السّلام يا ابا عبد الله ) * او كار خوب و شايسته ئى نكرد .\r\n10 - مسعدة بن صدقه گويد : به امام صادق عليه السّلام عرض شد : مردم عقيده دارند كه على عليه السّلام بر منبر كوفه فرموده است : اى مردم شما را بناسزا گفتن به من ميخوانند ، مرا ناسزا گوئيد ، سپس به بيزارى از من ميخوانند ، از من بيزارى نجوئيد ، امام فرمود : مردم چه بسيار بر على عليه السّلام دروغ ميبندند ، سپس فرمود : همانا على فرموده است : « شما را بناسزا گفتن به من ميخوانند ، مرا ناسزا گوئيد ، سپس به بيزارى از من ميخوانند ، و من بدين محمدم » و نفرمود . از من بيزارى نجوئيد .\r\nسائل عرضكرد : به من بفرما اگر كشته شدن را اختيار كند و بيزارى نجويد چگونه است ؟ فرمود به خدا اين تكليف را ندارد . تكليف او همانست كه عمار بن ياسر كرد زمانى كه اهل مكه او را مجبور ( به بيزارى از پيغمبر صلى الله عليه و آله ) كردند . ولى دلش بايمان مطمئن بود ، سپس خداى عز و جل در باره\r\n","description":"","footnote":"","page_name":" 310 ","page_number":310},
  {"content":"\r\n\r\nاو نازل فرمود : « جز كسى كه مجبور شود ، ولى دلش بايمان مطمئن باشد 106 سوره 16 » آنگاه پيغمبر صلى الله عليه و آله به او فرمود : اى عمار ! اگر دوباره مجبورت كردند تو هم چنان كن كه كردى ( به زبان از دينت بيزارى بجو ) كه خداى عز و جل عذر ترا نازل فرموده و دستورت داده كه تكرار كنى اگر تكرار كردند .\r\n11 - هشام كندى گويد : شنيدم امام صادق عليه السّلام ميفرمود ؛ مبادا كارى كنيد كه ما را بدان سرزنش كنند ، همانا فرزند بد ، پدرش را بكردار او سرزنش كنند ، براى كسى كه به او دل داده‌ايد ( امام خود ) زينت باشيد و عيب و ننگ مباشيد ، در ميان عشاير آنها نماز بخوانيد ( به نماز جماعت عامه حاضر شويد ) و از بيمارانشان عيادت كنيد و بر جنازه آنها حاضر شويد ، مبادا آنها در هيچ خيرى از شما پيشى گيرند كه شما نسبت بخير از آنها سزاوارترند ، به خدا سوگند كه خدا به چيزى كه محبوبتر باشد نزد او از خبء عبادت نشده ، عرضكردم خبء چيست ؟ فرمود : تقيه .\r\n12 - معمر بن خلاد گويد : از حضرت ابو الحسن ( امام هفتم يا هشتم عليهما السّلام ) در باره به پا خاستن براى واليان پرسيدم ، فرمود : امام باقر عليه السّلام فرموده است : تقيه از دين من و دين پدرانم مىباشد ، و كسى كه تقيه ندارد ايمان ندارد .\r\n13 - امام باقر عليه السّلام فرمود : تقيه هنگام هر بيچارگى است ، و تقيه كننده خود داناتر به آنست زمانى كه برايش پيش مىآيد .\r\nشرح - مرحوم مجلسى گويد : اين روايت دلالت دارد بر وجوب تقيه در هر موردى كه انسان ناچار به آن مىشود ، مگر مواردى كه با دليل ديگر خارج شده است ( مانند خونريزى و مسح بر كفش و شرب نبيذ بنا بقولى ) و نيز دلالت دارد كه خود انسان مورد ناچارى را بهتر ميفهمد چنان كه خداى تعالى فرمايد :\r\n« انسان نسبت به خود بيناتر است » و خدا ميداند كه او سهل انگارى مىكند يا تقيه .\r\n","description":"","footnote":"","page_name":" 311 ","page_number":311},
  {"content":"\r\n14 - امام صادق عليه السّلام فرمود : پدرم ميفرمود : چه چيز بهتر از تقيه چشم مرا روشن مىكند ؟\r\nتقيه سپر مؤمن است .\r\n\r\n15 - امام صادق عليه السّلام فرمود : چه مانع بود ميثم - رحمه الله - را از تقيه ، به خدا او ميدانست كه اين آيه در باره عمار و اصحابش نازل گشته : « جز كسى كه مجبور شود و دلش بايمان محكم باشد » .\r\nشرح - عبيد الله بن زياد - لعنه الله - ميثم را دعوت كرد كه از على عليه السّلام بيزارى جويد ، ميثم رحمه الله تقيه نكرد و بيزارى نجست ، ابن زياد او را بكشت و بدار آويخت . مجلسى ( ره ) براى اين روايت پنج احتمال ذكر نموده كه يكى از آنها اينست كه : چون خود امير المؤمنين عليه السّلام ميثم را مخير فرموده بود كه در برابر ابن زياد تقيه كند يا جانبازى و شهادت را اختيار نمايد ، امام صادق عليه السّلام ميفرمايد : ميثم مانعى از تقيه نداشت ، ولى خودش وظيفه مشكلتر را اختيار كرد و جانبازى نمود . ( ولى از ذكر مرحوم كلينى اين روايت را در سياق روايات جواز تقيه پيداست كه آن مرحوم اين معنى را استفاده نكرده است مگر با تكلف بعيدى ) .\r\n16 - امام باقر عليه السّلام فرمود : تقيه تنها براى جلوگيرى از خونريزى وضع شده ، پس هر گاه بخونريزى رسد تقيه نباشد .\r\nشرح - اگر ظالمى بشخصى دستور كشتن مؤمنى را دهد ، در اين مورد تقيه روا نيست و نبايد او را بكشد ، اگر چه بداند ، ظالم او را خواهد كشت ، مرحوم مجلسى گويد : ممكن است معنى خبر اين باشد كه : دستور تقيه براى حفظ جانست ، پس كسى كه بداند او را در هر صورت خواهند كشت ، نبايد تقيه كند .\r\n17 - امام صادق عليه السّلام فرمود : هر چه اين امر ( ظهور امام قائم عليه السّلام ) نزديكتر شود تقيه شديدتر\r\n","description":"","footnote":"","page_name":" 312 ","page_number":312},
  {"content":"\r\nشود ( زيرا بدعت و ستم توسعه يابد و اظهار حق خطرش بيشتر شود ) .\r\n18 - امام باقر عليه السّلام ميفرمود : در هر موردى كه آدميزاد به تقيه ناچار شود : خدا آن را برايش حلال ساخته است .\r\n19 - امام صادق عليه السّلام فرمود : تقيه سپريست خدائى ميان او و مخلوقش .\r\n20 - امام باقر عليه السّلام فرمود : هر گاه فرمانروائى كودكانه باشد ( روى هوى و هوس باشد ) با مردم در ظاهر آميزش كنيد و در باطن مخالف آنها باشيد .\r\n21 - عبد الله بن عطا گويد : به امام باقر عليه السّلام عرضكردم : دو مرد از اهل كوفه را دستگير كرده به آنها گفتند : از امير المؤمنين بيزارى جوئيد ، يكى از آنها بيزارى جست و ديگرى سر پيچى كرد ، آن را كه بيزارى جست رها كردند و ديگرى را كشتند ، امام فرمود : آنكه بيزارى جسته مرديست دانشمند در دين خود و اما آنكه بيزارى نجست ، مرديست كه بسوى بهشت شتافته است .\r\n22 - امام صادق عليه السّلام فرمود : از عاقبت لغزشها حذر كنيد .\r\nشرح - مقصود اينست كه مواظب گفتار و كردار خود باشيد و مآل و عاقبت را در نظر گيريد تا بچاه نيفتيد و گرفتار نگرديد و همين معنى تقيه است ، زيرا تقيه از ماده وقى و بمعنى خود نگهداريست .\r\n","description":"","footnote":"","page_name":" 313 ","page_number":313},
  {"content":"\r\n23 - امام صادق عليه السّلام ميفرمود : تقيه سپر مؤمن است ، تقيه نگهدار مؤمن است ، هر كه تقيه ندارد ايمان ندارد ، همانا حديثى از احاديث ما به بنده ئى ميرسد و او بين خود و خدا به آن معتقد مىشود و خداى عز و جل را به آن ديندارى مىكند ، و موجب عزت دنيا و نور آخرت او ميگردد ، و بنده ديگر حديثى از احاديث ما به او ميرسد و او آن را فاش ميسازد ، و موجب خوارى او در دنيا ميگردد و خداى عز و جل هم آن نور را از او ميگيرد .\r\n\r\nباب نگهداشتن راز\r\n1 - على بن الحسين عليهما السّلام فرمود : به خدا دوست دارم كه براى دو خصلت شيعيان ما بقدرى از گوشت بازويم فدا دهم : كمى حوصله و كمى راز نگهدارى .\r\nشرح - گويا ميفرمايد : خويشتن دارى و راز نگهدارى از ميان شيعه رخت بر بسته است و اگر ممكن باشد كه پاره ئى از گوشت بازويم را كسى بگيرد و اين دو خصلت را به شيعه بدهد ، من حاضرم و اين معامله را ميكنم .\r\n2 - امام صادق عليه السّلام فرمود : مردم به دو خصلت مأمور شدند ، ولى آن دو را تباه كردند و از دست دادند و از آن جهت بىهمه چيز شدند : صبر و راز پوشى .\r\n","description":"","footnote":"","page_name":" 314 ","page_number":314},
  {"content":"\r\n3 - سليمان بن خالد گويد : امام صادق عليه السّلام فرمود : اى سليمان شما دينى داريد كه هر كه آن را ( از مخالفين و دشمنان ) بپوشد ، خدا عزيزش كند ، و هر كه فاش سازد خدا ذليلش نمايد .\r\n4 - مردى گويد : با جماعتى خدمت امام باقر عليه السلام رسيديم و عرضكرديم : يا ابن رسول الله ما عازم عراق هستيم ، بما سفارشى فرما ، امام عليه السّلام فرمود : بايد تواناى شما بناتوانتان كمك كند و ثروتمندتان بفقيرتان احسان نمايد و راز ما را فاش نكنيد - و امر ( امامت ) ما را آشكار نسازيد ، و چون حديثى از ما بشما رسيد و يك دليل يا دو دليل از كتاب خدا برايش پيدا كرديد ، به آن اخذ كنيد و گر نه نسبت به آن توقف كنيد ، و سپس آن را بما ارجاع دهيد ( از ما بپرسيد ) تا براى شما روشن شود .\r\nو بدانيد براى كسى كه انتظار اين امر ( ظهور امام قائم عليه السّلام ) را دارد ، مانند اجر روزه دار شب زنده دار است ، و كسى كه بقائم ما برسد ، و همراهش بجهاد رود و دشمن ما را بكشد ، ( اگر چه كشته نشود ) اجر بيست شهيد دارد و كسى كه در ركاب قائم ما كشته شود اجر بيست و پنج شهيد دارد .\r\n5 - عبد الاعلى گويد : شنيدم امام صادق عليه السّلام ميفرمود : تحمل امر ما تنها بتصديق و پذيرفتن آن نيست ، از جمله تحمل امر ما پنهاندارى و نگهداشتن آن از نااهلش باشد . بشيعيان ما سلام برسان و به آنها بگو : خدا رحمت كند بنده ئى را كه دوستى مردم ( مخالفين ما ) را بسوى خود كشاند ، آنچه را ميفهمند به آنها بگوئيد و آنچه را نمىپذيرند از آنها بپوشيد . سپس فرمود : به خدا كسى كه بجنگ ما برخاسته\r\n","description":"","footnote":"","page_name":" 315 ","page_number":315},
  {"content":"\r\nزحمتش براى ما از كسى كه چيزى را كه نميخواهيم از قول ما ميگويد بيشتر نيست . چون دانستيد كسى ( امر امامت و احاديث مخصوص ما را ) فاش مىكند ، نزدش رويد و او را از آن بازداريد ، اگر پذيرفت چه بهتر و گر نه كسى را كه بالاتر از اوست و از او شنوائى دارد بر او تحميل كنيد ( تا منعش كند و بازش دارد ) همانا مردى از شما مطلوبى كه دارد چاره جوئى و لطيفه كارى مىكند تا حاجتش بر آورده شود ، نسبت بحاجت من هم چاره جوئى كنيد چنان كه نسبت بحوائج خود ميكنيد ( يعنى با لطائف و حيل او را از فاش كردن اسرار ما باز داريد ) اگر از شما پذيرفت چه بهتر و گر نه سخنش را زير پاى خود دفن كنيد ( نشنيده انگاريد ) و نگوئيد او چنين و چنان ميگويد ، زيرا نقل شما به ديگران ، مردم را بر من و شما ميشوراند .\r\nهان به خدا اگر شما آنچه را من ميگويم بگوئيد ، اعتراف ميكنم كه شما اصحاب منيد ، اين ابو حنيفه است كه اصحابى دارد ، و اين حسن بصرى است كه اصحابى دارد ( با وجود نادانى و گمراهى آنها اصحابشان سخن آنها را ميشنوند و فرمان مىبرند ) و من مردى قرشى و زاده رسول خدايم صلى الله عليه و آله و كتاب خدا را فهميده‌ام ، بيان همه چيز در كتاب خدا هست از ابتداء خلقت و امر آسمان و زمين و امر پيشينيان و پسينيان و امر گذشته و آينده و گويا همگى در برابر چشم من است و به آن مينگرم .\r\nشرح - از اين جمله پيداست كه هر علمى در قرآنست و امام به آن داناست و محتاج بمراجعه بمدارك و تأمل در آنها نيست و دليلش اينست كه در متجاوز از دو قرن و نيم زندگى ائمه عليهم السّلام تاريخ نشان نميدهد كه مطلبى از آنها پرسيده باشند و آنها جواب نداده يا گفته باشند نميدانم و محتاج بتاملست .\r\n6 - عبد الله بن سليمان گويد : امام صادق عليه السّلام فرمود : راز ما همواره پوشيده بود تا زمانى كه بدست اولاد كيسان افتاد ، آنها در بين راه و دهات اطراف عراق بازگو كردند .\r\n","description":"","footnote":"","page_name":" 316 ","page_number":316},
  {"content":"\r\n\r\nشرح - كيسان همان مختار بن ابى عبيده ثقفى است كه بخونخواهى حضرت سيد الشهداء عليه السّلام قيام كرد و طايفه كيسانيه به او منسوبند ، و برخى گفته‌اند : مقصود از اولاد كيسان مكاران و دغلبازانى هستند كه خود را بتشيع نسبت دهند .\r\n7 - امام باقر عليه السّلام ميفرمود : به خدا كه محبوبترين اصحابم نزد من پرهيزگارتر و فقيه تر و حديث را نهاندارتر آنها است و بدترين و مبغوضترين اصحابم نزد من ، كسى است كه هر گاه حديثى را شنود كه بما نسبت دهند و از ما روايت كنند ، آن را نپذيريد و بدش آيد و انكار ورزد و هر كه را به آن معتقد باشد تكفير كند در صورتى كه او نميداند ، شايد آن حديث از ما صادر شده و بما منسوب باشد ، و او بسبب انكارش از ولايت ما خارج شود .\r\n8 - معلى بن خنيس گويد : امام صادق عليه السّلام فرمود : اى معلى امر ما را نهان دار و فاش مساز ، زيرا كسى كه امر ما را نهان دارد و فاش نسازد ، خدا او را به جهت آن در دنيا عزيز كند و آن را در آخرت نور ميان دو چشمش قرار دهد كه بسوى بهشتش كشد ، اى معلى هر كه امر ما را فاش سازد و پوشيده ندارد خدا بسبب آن در دنيا ذليلش كند و نور را از ميان چشمانش در آخرت بگيرد و آن را تاريكى قرار دهد كه بسوى دوزخش كشاند ، اى معلى همانا تقيه از دين من و دين پدران منست و كسى كه تقيه ندارد ، دين ندارد ، اى معلى همانا خدا دوست دارد در پنهانى عبادت شود چنان كه دوست دارد در آشكار عبادت شود ، اى معلى فاش سازنده امر ما مانند انكاركننده آنست .\r\n9 - عمار گويد : امام صادق عليه السّلام فرمود : آنچه را به تو گفتم ، به كسى گفتى ؟ عرضكردم : جز بسليمان\r\n","description":"","footnote":"","page_name":" 317 ","page_number":317},
  {"content":"\r\nابن خالد نگفتم ، فرمود : احسنت ، مگر قول شاعر را نشنيده اى كه گويد :\r\n\r\nفلا يعدون سرى و سرك ثالثا\r\nالا كل سر جاوز اثنين شائع\r\nراز من و تو بسومين كسى نرسد\r\nهر راز كه از دو بگذرد فاش شود\r\n\r\n10 - محمد بن ابى نصر گويد : از امام رضا عليه السّلام مسأله اى پرسيدم ، حضرت خوددارى كرد و جواب نفرمود : سپس فرمود : اگر هر چه را ميخواهيد ، بشما بگوئيم و عطا كنيم ، موجب شر شما باشد و گردن صاحب الامر را بگيرند ، امام باقر عليه السّلام فرموده است : امر ولايت ( حكومت و خلافت خدائى ) را خدا بجبرئيل بر از سپرد ، و جبرئيل بمحمد صلى الله عليه و آله براز سپرد و محمد صلى الله عليه و آله بعلى عليه السّلام و على بهر كه خدا خواست ، سپس شما آن را فاش ميسازيد ، كيست آنكه سخنى را كه شنيده نگهدارد ؟\r\nامام باقر عليه السّلام فرمود : در حكمت آل داود است كه : مسلمان را سزاوار است كه مالك خود باشد و به كار خود رو آورد و مردم زمانش را بشناسد ، از خدا پروا كنيد و حديث ما را فاش مسازيد ، اگر خدا از دوستان خود دفاع نميكرد و انتقام آنها را از دشمنانش نميگرفت ( شما با فاش ساختن اسرار و ترك تقيه مذهب تشيع را نابود ساخته بوديد ) .\r\nمگر نديدى خدا با آل برمك چه كرد ؟ و چگونه انتقام موسى بن جعفر عليه السّلام را گرفت ، و طايفه بنى اشعث را هم خطر بزرگى تهديد ميكرد ولى خدا بواسطه دوستى آنها نسبت به امام كاظم عليه السّلام خطر را از آنها برداشت ، شما در عراقيد و رفتار اين فرعونيان ( بنى عباس و عمالشان ) را مىبينيد كه خدا چه مهلتى به آنها داده ( پس خدا گاهى از ظالم انتقام ميگيرد و گاهى براى اتمام حجت مهلتش ميدهد ،\r\n","description":"","footnote":"","page_name":" 318 ","page_number":318},
  {"content":"\r\n\r\nشما در هر دو حالت خويشتن دار و راز نگهدار باشيد ) .\r\nتقواى خدا را پيشه كنيد و [ زندگى 
  ] دنيا شما را فريب ندهد ، وضع كسانى كه مهلت يافته‌اند شما را گول نزد ، مثل اينكه حكومت بدست شما افتاده ( اين جمله بشارتى است بظهور امام قائم عليه السلام و قطعى بودن آن - مجلسى ره ) .\r\nشرح - دولت و شكوت آل برمك و انحطاط و زوال آنها بدست هارون الرشيد در تواريخ و سير معروف و مشهور است ، و از اين روايت پيداست كه علت گرفتارى و زندان و شهادت موسى بن جعفر عليه السلام آنها بوده‌اند ، و جعفر بن محمد اشعث با اولادش با آنكه در دستگاه هارون الرشيد بودند ، از شيعيان موسى بن جعفر عليه السلام بودند و هارون پسرش محمد امين را بجعفر سپرده بود ، و همين پسر را خليفه اول خود ساخته بود ، يحيى بن خالد برمكى چون ديد ، پس از هارون محمد خليفه خواهد شد و كار جعفر بالا خواهد گرفت همواره از او نزد مأمون سعايت ميكرد ، ولى خدا او را حفظ كرد ، سپس يحيى از موسى بن جعفر عليه السلام نزد هارون سعايت كرد و سبب گرفتارى آن حضرت شد .\r\n11 - رسول خدا صلى الله عليه و آله فرمود : خوشا حال بنده گمنامى كه خدا او را شناسد و مردم او را نشناسند ، اينها چراغهاى هدايت و چشمه هاى دانشند ، هر فتنه تاريك و سختى از بركت آنها بر طرف شود آنها نه فاشكننده و پخشكننده اسرارند و نه خشن و رياكار .\r\n12 - امير المؤمنين عليه السلام فرمود : خوشا حال بنده گمنامى كه به او اعتنا نشود ، او مردم را شناسد ولى مردم او را نشناسند ، خدا رضايت او را شناسد [ او را برضوان شناساند 
  ] اينها چراغهاى هدايتند كه هر فتنه تاريك و سختى از بركت آنها زايل شود و در هر رحمتى برايشان گشوده گردد ، نه پخشكننده و فاش سازنده را زند و نه خشن و رياكار .\r\nو فرمود : سخن خير گوئيد تا بدان معروف شويد و كار خير كنيد تا اهل خير شويد ، عجول و فاشكننده\r\n","description":"","footnote":"","page_name":" 319 ","page_number":319},
  {"content":"\r\nراز نباشيد ، زيرا بهترين شما كسانى باشند كه چون به آنها بنگرند به ياد خدا افتند و بدترين شما سخن چينانى باشند كه ميان دوستان جدائى افكنند و عيبجوى پاكدامنان باشند .\r\n13 - امام صادق عليه السّلام فرمود : زبان خود را نگهداريد و خانه نشين باشيد ، هرگز بلائى كه مخصوص شما ( شيعيان ) است بشما نميرسد ( زيرا گمناميد و تقيه ميكنيد ) و طايفه زيديه همواره سپر بلاى شما باشند ( زيرا آنها تقيه نميكنند و بر ائمه ما عليهم السلام طعنه ميزنند ، از اين رو سلاطين جور بدفع آنها ميپردازند و از شما غفلت ميكنند ) .\r\n14 - حضرت ابو الحسن عليه السلام فرمود : اگر در اين دستت چيزى باشد و بتوانى به آن دستت نفهمانى بكن ( يعنى رازت را از خواص اصحابت پوشيده دار ) راوى گويد : مردى نزد آن حضرت بود و از فاش ساختن راز سخن بميان آمد ، حضرت فرمود : زبانت را نگهدار تا عزيز شوى ، و مردم را بافسار گردنت مسلط مساز كه ذليل گردى .\r\n15 - امام صادق عليه السلام فرمود : همانا امر ما پوشيده و در پرده پيمانست ( همان پيمانى كه خدا و پيغمبر و ائمه صلوات الله عليهم از مردم گرفته‌اند كه راز ما را از نااهل نهان دارند ) پس هر كه آن پرده را عليه ما به درد ، خدا ذليلش كند .\r\n16 - امام صادق عليه السلام ميفرمود : نفس كشيدن كسى كه براى ما اندوهگين است و براى ستمى كه بما شده غمگين است ، تسبيح مىباشد ، و همت گماشتنش براى امر ما عبادتست و پنهان داشتنش راز ما را جهاد در\r\n","description":"","footnote":"","page_name":" 320 ","page_number":320},
  {"content":"\r\nراه خداست ، راوى گويد : محمد بن سعيد به من گفت : اين روايت را با آب طلا بنويس كه من چيزى بهتر از اين ننوشته‌ام .\r\n\r\nباب مؤمن و علامات و صفاتش\r\n1 - امام صادق عليه السّلام فرمود : مرديكه نامش همام و خداپرست و عابد و رياضتكش بود ، در برابر امير المؤمنين عليه السّلام كه سخنرانى ميفرمود برخاست و گفت : يا امير المؤمنين ! اوصاف مؤمن را براى ما آن طور بيان كن كه گويا در برابر چشم ماست و به او مينگريم ، فرمود :\r\nاى همام مؤمن همان انسان زيرك و باهوشى است كه شاديش بر چهره و اندوهش در دلش باشد ، فراخدلتر از همه چيز و متواضعتر از همه كس است ، از هر نابودى گريزان و بسوى هر خوبى شتابانست كينه و حسد ندارد ، بمردم نميپرد و دشنام نميدهد ، عيبجو نيست و غيبت نميكند ، گردن فرازى را نميخواهد و شهرت را ناپسند شمارد ، اندوهش دراز و همتش بلند و خاموشيش بسيار است ، با وقار است و متذكر ، صابر است و شاكر ، از فكر خود غمناكست و از فقير خويش شادان ، خوش خلق و نرمخو است ، باوفا و كم آزار است ، دروغزن و پرده در نيست .\r\nاگر بخندد دهن ندرد ، و اگر خشم كند سبكسرى نورزد ، خنده اش بر لبها است و پرسشش براى\r\n","description":"","footnote":"","page_name":" 321 ","page_number":321},
  {"content":"\r\nدانستن و دوباره پرسيدنش براى فهميدن ، ( 1 ) دانشش بسيار و بردباريش بزرگ و مهربانيش زياد است ، بخل نورزد و شتاب نكند ، دلتنگى نكند و مستى ننمايد ، در قضاوت خلاف حق نگويد ، و در عملش بيراهه نرود از سنگ خارا محكمتر است ، و در كسب و كار از عسل شيرينتر ، نه حريص است و نه بيتاب و نه خشن و نه پر مدعى و نه متكلف و نه پر كنجكاو ( در امر دنيا ) نزاع كردنش نيكو و مراجعه كردنش شرافتمندانه است ، عادلست اگر خشم ورزد ، ملايمست اگر چيزى خواهد ، بيباك و پرده در و زورگو نيست ، دوستيش صميمانه و پيمانش محكم و در قرار داد باوفاست . مهربان و چسبان و بردبار و گمنام و كم زوائد است ، از خداى عز و جل راضى و مخالف هواى نفس خويش است ، به زير دستش درشتى نكند و در آنچه به او مربوط نيست وارد نشود ، ياور دين و حامى مؤمنين و پناه مسلمين است ، ستايش مردم از او گوشش را ندرد ( فريفته اش نسازد ) و طمع دلش را نخراشد ، بازيهاى كودكانه حكمتش را نگرداند و مرد نادان بدانشش پى نبرد .\r\nميگويد و به كار مىبندد ، دانشمند است و دورانديش ، ناسزا نگويد و سبكى نكند . صله رحم كند و بر آنها گرانبار نشود ، بخشش كند بدون اسراف ، نيرنگباز و حيله گر نيست ، پىگير عيب كسى نباشد ، و بر هيچ كس ستم نكند ، با مردم ملايمت دارد و ( براى قضاء حوائج آنها ) در روى زمين كوشش مىكند ياور ناتوانست و دادرس بيچاره ، پرده ئى را ندرد و رازى را آشكار نسازد ، گرفتاريش زياد و شكايتش اندكست اگر خوبى بيند به ياد آورد ، و اگر بدى بيند نهان كند ، عيب را بپوشد و غيب نگهدار باشد ( آبروى مردم را در نبودنشان نگهدارد ) از خطا درگذرد و از لغزش چشم پوشى كند ، بنصيحتى آگاه نشود كه آن را رها كند و هيچ كجروى را اصلاح نكرده نگذارد ، امين است و باوفا و پرهيزكار و پاكدامن و بىعيب و پسنديده\r\n","description":"","footnote":"","page_name":" 322 ","page_number":322},
  {"content":"\r\nنسبت بمردم عذرپذير است و از آنها به نيكى ياد مىكند و حسن ظن دارد ، و در نهان خود را [ و خود را بعيب 
  ] معهم مىكند .\r\nاز روى فهم و دانش براى خدا دوست شود ، و با دور انديشى و تصميم براى خدا از مردم كناره گيرد ، شادمانى نابخردش نسازد و خوشحالى بسيار عقلش را نبرد . ياد آور دانا باشد و معلم نادان ، كسى از او انتظار شر ندارد و از بلايش نترسد ( زيرا شر و بلا به كسى نرساند ) كار و كوشش هر كسى را از خود خالصتر داند ، و نفس هر كس را از نفس خود صالحتر شناسد ، عيب خود را ميداند و گرفتار غم خويش است ، جز بپروردگارش به چيزى اعتماد نكند ، غريب و يكتا و بيعلاقه [ و اندوهگين 
  ] است ، براى خدا دوستى كند و در راه خدا جهاد نمايد تا از خشنودى او پيروى كرده باشد ، خودش بخاطر خويش انتقام نگيرد ( بلكه انتقام را به خدا واگذارد ) و در مورد خشم پروردگارش دوستى نكند ، با فقرا بنشيند و با راستان راست باشد و اهل حق را يارى كند ، ياور خويشاوند است و پدر يتيم و شوهر بيوه زنان ، و مهربان بمستمندان ، در گرفتاريها آرزوى او كشند و در سختيها به او اميدوارند ، با نشاطست و خوشرو ، نه عيبجو و ترشرو ، محكم است و فروخورنده خشم ، خندان لب است و دقيق نظر و بسيار پرهيز ، [ نادانى نكند و در برابر نادانى ديگران بردبارى ورزد 
  ] بخل نكند و در برابر بخل ديگر صبر كند ، تعقل كند تا شرم ورزد ، و قناعت كند تا بىنياز گردد .\r\nشرمش بر شهوتش برترى دارد ، و دوستيش بر حسدش و گذشتش بر كينه اش ، جز سخن درست نگويد و جز لباس اقتصاد نپوشد ، با تواضع راه رود ، و در اطاعت پروردگارش خاضع باشد ، در همه\r\n","description":"","footnote":"","page_name":" 323 ","page_number":323},
  {"content":"\r\nاحوال از خدا راضى است . ( 1 ) نيتش خالص است و اعمالش بىغش و نيرنگ بازى ، نگاهش عبرتست و سكوتش فكرت و سخنش حكمت ، خيرخواه و بخشنده و برادر است ، در نهان و آشكار نصيحت كند ، از برادرش دورى نكند و غيبت ننمايد و با او مكر نورزد ، بر آنچه از دستش رفته افسوس نخورد ، و بر مصيبتى كه به او رسيده اندوهگين نشود ، توقع بى جا نداشته باشد ، و هنگام سختى سست نشود ، در زمان خوشى مست نگردد ، بردبارى را با دانش آميزد و عقل را با صبر ، تنبلى را از او دور بينى و نشاطش را پيوسته ، آرزويش نزديك و لغزش كم است ، منتظر مرگست و دلش خاشع ، به ياد خداست و نفسش قانع و جهلش زدوده و كارش آسان ، براى گناهش غمگين است و شهوتش مرده و خشمش فروخورده ، و خلقش ناآلوده ، همسايه اش از او آسوده است و بر سر خود پسندى نيست ، به آنچه برايش مقدر شده قانع است ، بردباريش متين و كارش محكم و تذكرش بسيار است .\r\nبا مردم در آميزد كه دانا شود و سكوت كند كه سالم ماند و بپرسد كه بفهمد و تجارت كند كه سود برد ، گوش دادنش بسخن خوب براى باليدن به ديگران نيست [ پست حساس را نپذيرد كه آن را وسيله گناه و زشت كارى سازد 
  ] و سخن گفتنش براى زور گوئى به ديگران نيست ، خودش از خويش در زحمت است و مردم از او در راحت ، خودش را براى آخرتش به زحمت افكنده و مردم را از ( شر و آزار ) خود راحت ساخته ، اگر بر او ستمى شود صبر كند تا خدا برايش انتقام گيرد ، دوريش از هر كه دورى مىكند بغض و كناره گيرى از آلودگى است ، و نزديكيش بهر كه نزديك مىشود ، ملايمت و مهربانى است ، دوريش براى خودپسندى و بزرگ فروشى نيست ، و نزديكيش براى فريب و نيرنگ نباشد ، بلكه از پيشينيان اهل خير پيروى كند ، و خود پيشواى نيكان پس از خود باشد .\r\n","description":"","footnote":"","page_name":" 324 ","page_number":324},
  {"content":"\r\n\r\nراوى گويد : همام فريادى كشيد و بيهوش بيفتاد ، امير المؤمنين عليه السّلام فرمود : همانا به خدا من از بىتابى او ترسان بودم . سپس فرمود : اندرزهاى رسا با اهل اندرز چنين مىكند .\r\nشخصى عرض كرد :\r\nپس شما را چه شده ؟ ( كه فرياد نكشى و بيهوش نشوى ) فرمود : هر كسى را اجلى است كه از آن نگذرد و سببى است كه از آن تجاوز نكند ، آرام باشد و ديگر مگو كه شيطانى اين سخن را بزبانت دميد .\r\nشرح - اين روايت با اختلاف بسيارى در نهج البلاغه ذكر شده و در آخر روايت جمله ايست كه مردن همام را نيز متضمن است ، ولى در آنجا سؤال همام از اوصاف متقين است ، پس ممكن است سؤال از صفات مؤمنين و متقين بوده و در برخى روايات تنها صفات مؤمنين و در برخى خصوص صفات متقين ذكر شده است .\r\nو اما آنچه شخص معترض در آخر روايت گفت ، ممكن است مقصودش اين باشد كه : اين موعظه و اندرزهاى بليغ چرا در خود شما اثر نكرد و بيهوش نشدى ، يا آنكه چرا اين موعظه را بهمام فرمودى با آنكه نسبت به او ترسان بودى .\r\nو اما جواب از اشكال اول اينست كه : با وجود آنكه آنچه را حضرت جواب فرمود درست و مطابق با واقع و قانعكننده معترض بود ، ولى در عين حال سبب بعيدى بود كه براى بيهوشى يا مرگ همام بيان فرمود ، و سبب قريبش اينست كه : نفوس بشر را استعدادات و حوصله هاى مختلف است و اولياء خدا مخصوصا امير المؤمنين عليه السّلام در حد اعلاى آن قرار گرفته‌اند ، پيداست كه نيروى نفس قدسى على عليه السّلام در برابر واردات الهيه تحمل بسيار دارد ، و با رياضت و تمرين بدرجه وقار و طمأنينه رسيده است ، علاوه بر آنكه امام عليه السّلام اين صفات را كه براى مؤمنين بيان فرمود ، به حد اعلا از بركت فيض خداى تعالى در خود مىبيند ، از اين رو از فقدان آنها متأثر نميشود ، بخلاف همام كه اولا ضعف نفس و كمى حوصله دارد . و ثانيا فقدان اين صفات در او موجب اندوه و افسوس كشنده مىشود .\r\nو اما جواب از اعتراض دوم اينست كه : امام عليه السّلام بىتابى او را به حد بيهوشى و مرگ يقين نداشت و يا آنكه براى هر كسى اجل و مرگ مقدريست و امام عليه السّلام مرگ او را به اين سبب ميدانست و طبق قضاء و قدر الهى رفتار كرد ، پس نظير كشتن جوان در داستان خضر و موسى عليهما السّلام است كه قرآن كريم بيان مىكند .\r\n2 - امام صادق عليه السّلام فرمود : مؤمن را سزاوار است كه داراى هشت صفت باشد : 1 - در\r\n","description":"","footnote":"","page_name":" 325 ","page_number":325},
  {"content":"\r\nگرفتاريهاى سخت باوقار و سنگين باشد ( خود را نبازد ) . 2 - هنگام بلا شكيبا باشد . 3 - در نعمت و آسايش سپاسگزار باشد . 4 - به آنچه خدا روزيش كرده قانع باشد . 5 - بدشمنان ستم نكند .\r\n6 - بخاطر دوستان مرتكب گناه نشود [ كارى را كه نتواند به گردن نگيرد 
  ] . 7 - تنش از او در زحمت باشد .\r\n8 - مردم از او در آسايش باشند .\r\nهمانا دانش دوست مؤمن است و خويشتن دارى وزير او ، و شكيبائى سر لشكرش ، و رفق برادر و لين پدرش .\r\n\r\nتوضيح - مجلسى عليه الرحمه راجع بفرق ميان رفق و لين اقوالى بر سبيل احتمال بيان مىكند كه استنباطش از كتب لغت مشكل است . آنچه از لغت استفاده مىشود رفق ضد خرق و لين ضد خشونت است و خرق بمعنى عجله در كار و ضعف و تدبير است ، پس رفق بمعنى تأنى و حسن تدبير و لين بمعنى ملايمت نمودن و خشونت نكردن است .\r\n3 - على بن الحسين عليهما السّلام فرمود : مؤمن سكوت مىكند تا سالم ماند ، و سخن ميگويد تا سود برد ، سپرده و راز خود را بدوستانش نميگويد ( تا چه رسد بدشمنان ) و گواهى به حق را از بيگانگان دريغ ندارد ( تا چه رسد بآشنايان ) ، هيچ كار خيرى را از روى ريا نكند و از روى شرم و حيا ترك ننمايد اگر او را بستايند از گفته آنها هراس كند ( كه مبادا نزد خدا چنان نباشد ) و از آنچه ستايندگان ندانند ( از عيبهاى نهانش ) از خدا آمرزش خواهد ، سخن كسى كه او را نشناخته ( ميستايد ) فريبش ندهد و از شمردن گناهى كه مرتكب شده ( و نزد خدا محفوظست ) بترسد .\r\n4 - امام صادق عليه السّلام فرمود : مؤمن در امر دين نيرومند است و با وجود نرمى دور انديشى دارد [ در نرميش دورانديش است 
  ] و ايمانش با يقين است و براى تحصيل فقه حريص ، در هدايتجوئى\r\n","description":"","footnote":"","page_name":" 326 ","page_number":326},
  {"content":"\r\nبا نشاط و با وجود ثبات و پايدارى نيكوكار است ، خويشتنداريش با علم است و با ملايمت زيركى دارد ، سخاوتش در راه حق است و در زمان توانگرى اقتصاد را از دست ندهد ، و در زمان نادارى خوش ظاهر و با آرايش باشد و در زمان قدرت گذشت دارد و با وجود خير خواهى مردم اطاعت خدا كند ، و در حال شهوت باز ايستد و در زمان رغبت پرهيزگارى كند و در امر جهاد حريص است و در گرفتارى نماز خواند و در سختى شكيبا باشد و در پيشآمدهاى سنگين باوقار است و در ناگواريها بردبار و در آسايش و نعمت سپاسگزار .\r\nپشت سر مردم بد نگويد و تكبر نورزد و قطع رحم ننمايد ، نه سست است و نه خشن و سنگدل ديده اش بر او پيشى نگيرد ( فكر نكرده به جائى ننگرد ) و شكمش او را رسوا نكند ، و آلت شهوتش بر او چيره نشود ( كه بزنا و لواط افتد ) بر مردم حسد نبرد ، سرزنشش كنند و او سرزنش نكند ، اسراف نورزد .\r\nمظلوم را يارى كند و بر مستمند ترحم نمايد ، خودش از خويش در رنج است و مردم از او در آسايش ، در عزت دنيا رغبت نكند و از ذلتش بيتابى ننمايد ، مردم مهمى دارند كه به آن رو آورده و او را مهمى است كه گرفتار كرده ( مردم بفكر دنيا و او مشغول آخرتست ) در قضاوتش نقصى ديده نشود و در رأيش سستى نباشد و در دينش تباهى و گمشده نيست ، مشورتكننده را رهبرى كند و كمككننده [ كمك خواه 
  ] را كمك نمايد ، و از هرزه گوئى و نادانى بگريزد .\r\nشرح - حرف « في » در 18 جمله اول روايت در بعضى ظرف لغو و در بعضى ظرف مستقر است چنان كه ترجمه نموديم و ممكن است نسبت به همه ظرف لغو باشد ، چنان كه در جمله دوم هر دو احتمال را نوشتيم .\r\n5 - امير المؤمنين عليه السّلام بانجمنى از مردم قريش گذشت كه جامه هاى سفيد پوشيده بودند و\r\n","description":"","footnote":"","page_name":" 327 ","page_number":327},
  {"content":"\r\n\r\nرنگ صافى داشتند و بسيار مىخنديدند و بهر كه از آنجا مىگذشت با انگشت اشاره مىكردند ، سپس بانجمن اوس و خزرج گذشت و آنها را ديد با پيكر فرسوده و گردن باريك و رنگ زرد ، كه با فروتنى سخن ميگفتند .\r\nعلى عليه السلام از اين دو انجمن در شگفت شد و خدمت رسول خدا صلى الله عليه و آله آمد و گفت :\r\nپدر و مادرم بقربانت ، من بانجمن آل فلان گذشتم - و حال آنها را بيان كرد - و بمجلس اوس و خزرج گذشتم - و حال آنها را گفت - سپس عرضكرد : و همه آنها مؤمنند ، اى رسول خدا صفت مؤمن را برايم بازگو ، رسول خدا صلى الله عليه و آله اندكى سر به زير انداخت و سپس سر بلند كرد و فرمود : بيست خصلت در مؤمن است كه اگر نداشته باشد ايمانش كامل نيست . از اخلاق مؤمنانست كه : 1 - در نماز جماعت حاضرند . 2 - در پرداخت زكات شتابان . 3 - مستمندان را اطعام كنند . 4 - بر سر يتيم دست نوازش كشند . 5 - لباسهاى خود را پاكيزه دارند . 6 - بند زير جامه را بكمر بندند ( تا ستر عورت شود و به زمين نكشد ) . 7 - اگر خبر دهند دروغ نگويند . 8 - اگر وعده كنند خلف ننمايند .\r\n9 - چون امانت گيرند خيانت نكنند . 10 - چون سخن گويند راست گويند . 11 - در شب عابدند .\r\n12 - در روز شير دليرند . 13 - روزها روزه دارند . 14 - شبها ( براى عبادت ) بپاخيزند .\r\n15 - همسايه را نيازارند . 16 - همسايه از آنها آزار نبيند ( اگر چه بوسيله بچه و خادم آنها باشد ) .\r\n17 - بر زمين با آرامش گام بردارند . 18 - به خانه هاى بيوه زنان ( به منظور كمك و مساعدت ) رهسپارند .\r\n19 - تشييع جنازه كنند . 20 - خدا ما و شما را از جمله متقين قرار دهد ( كنايه از اينكه صفت بيستم آنها تقوى است ) .\r\n","description":"","footnote":"","page_name":" 328 ","page_number":328},
  {"content":"\r\n6 - امام صادق عليه السّلام فرمود : هر كه از نيكى خود شادمان و از بدى خويش بد حال گردد ، او مؤمن است .\r\n7 - امام صادق عليه السلام فرمود : شيعيان ما همان رنگ پريدگان ( از خوف خدا ) خشك لبان ( از روزه ) لاغرانند كه چون شب فرا رسد با اندوه از آن استقبال كنند ( زيرا در غم انجام وظيفه پروردگار باشند ) .\r\n8 - امام صادق عليه السلام فرمود : شيعيان ما اهل هدايت و اهل تقوى و اهل خير و اهل ايمان و اهل فتح و ظفر ميباشند ( درهاى رحمت خدا به روى آنها گشوده و بكمال سعادت خود رسيده‌اند ) .\r\n9 - امام صادق عليه السّلام فرمود : از مردم پست دورى كن ، همانا شيعه على كسى است كه عفت شكم و فرج داشته باشد ( آنها را از حرام و مشتبه نگهدارد ) و سخت بكوشد و جهاد كند ، و براى خالقش عمل كند ، و به ثواب او اميدوار باشد ، و از عقابش بترسد ، اگر اين گونه مردم را ديدى ، آنها شيعه جعفرند .\r\n10 - امام صادق عليه السّلام فرمود . شيعيان على لاغرشكم و خشك لب بودند ، و اهل مهر و دانش و بردبارى كه بعبادت معروف بودند ، پس با وجود دوستى و ولايتى كه داريد [ براى كفاره گناهانى كه مرتكب شده‌ايد 
  ] با پرهيزگارى و كوشش كمك كنيد ( و خود را از عذاب برهانيد ) .\r\n","description":"","footnote":"","page_name":" 329 ","page_number":329},
  {"content":"\r\n11 - امام صادق عليه السّلام فرمود : همانا مؤمن كسى است كه چون خشم كند ، از حق نگذرد و چون راضى و خشنود گردد ، در باطل قدم ننهد و چون قدرت يابد ، بيشتر از حق خود نگيرد .\r\n12 - سليمان بن خالد گويد : امام باقر عليه السّلام فرمود : اى سليمان ! ميدانى مسلمان كيست ؟\r\nعرض كردم قربانت شما بهتر ميدانى ، فرمود : مسلمان كسى است كه مسلمانان از زبان و دست او سالم باشند و سپس فرمود : ميدانى مؤمن كيست ؟ عرض كردم : بر شما داناتريد . فرمود : مؤمن كسى است كه مسلمانها او را بر مال و جان خود امين سازند ، و بر مسلمان حرامست كه نسبت به مسلمان ديگر ستم كند يا او را واگذارد يا او را براند [ در پرداخت طلبش چندان مسامحه كند 
  ] كه او را برنج اندازد .\r\n13 - امام باقر عليه السّلام فرمود : همانا مؤمن كسى است كه چون راضى و خرسند باشد ، رضايتش او را بگناه و باطلى وارد نكند و چون ناراضى شود از سخن حق خارجش نكند ، و كسى است كه چون قدرت يابد ، قدرتش او را به آنچه حق ندارد نكشاند .\r\n14 - امام عليه السّلام فرمود : مؤمنان با وقار و آرامشند ، مانند شتر نرى كه مهار در بينى دارد ، چون او را بكشند ، به راه افتد ، و اگر بر صخره ئى بخوابانند ، بخوابد ( كنايه از اينكه در امور شرعى رام و منقاد است و سركشى و امتناع ندارد ، اگر چه ذاتا شتر نر است و نيرومند ، ولى نيروى ايمان او را\r\n","description":"","footnote":"","page_name":" 330 ","page_number":330},
  {"content":"\r\nاز سرپيچى جلوگير است ) .\r\n15 - امام صادق عليه السّلام فرمود : سه چيز از علامات مؤمن است : علم به خدا و هر كه را خدا دوست دارد و هر كه را دوست ندارد .\r\nشرح - مقصود از علم به خدا ، شناختن خدا و صفات كمال او است و مراد بشناختن دوستان خدا ، شناختن پيغمبر و ائمه و پيروان ايشانست و دسته ديگر كفار و منافقينند .\r\n16 - رسول خدا صلى الله عليه و آله فرمود : مؤمن مانند درختى است كه برگش در زمستان و تابستان نريزد : گفتند : يا رسول الله آن چه درخت است ؟ فرمود : درخت خرما .\r\n\r\nشرح - تشبيه مؤمن بدرخت خرما از نظر منافع بسيار و سايه پيوسته و لذت ميوه آنست كه در درختهاى ديگر نيست .\r\n17 - امام صادق عليه السّلام فرمود : مؤمن بردبارى است كه نادانى نورزد ، و اگر نسبت به او نادانى ورزند : بردبارى كند ، و ستم نكند و اگر به او ستم كنند ببخشد ، و بخل نورزد و اگر نسبت به او بخل ورزند صبر كند .\r\n18 - امام صادق عليه السّلام فرمود : مؤمن كسى است كه كسبش حلال و اخلاقش نيكو و باطنش سالم باشد ، و زيادى مالش را انفاق كند و زيادى سخنش را نگهدارد ، و مردم از شرش محفوظ باشند و از خود به آنها انصاف دهد ( حق را بگويد اگر چه بزيان خود و نفع مردم باشد ) .\r\n19 - رسول خدا صلى الله عليه و آله فرمود : مؤمن را بشما معرفى نكنم ؟ مؤمن كسى است كه مؤمنين\r\n","description":"","footnote":"","page_name":" 331 ","page_number":331},
  {"content":"\r\nاو را بر جان و مال خود امين دانند ، مسلمان را براى شما معرفى نكنم ؟ او كسى است كه مسلمانها از زبان و دستش سالم باشند ، و مهاجر كسى است كه بديها را كنار گذارد و حرام خدا را ترك كند . و بر مؤمن حرام است كه نسبت بمؤمن ستم كند يا او را واگذارد يا پشت سرش بد گوئى كند يا او را از خود براند .\r\n20 - امام باقر عليه السّلام فرمود : شيعيان على تنها همان بردباران دانشمندان خشكيده لبند كه رهبانيت و ترك دنيا بر رخسارشان هويدا است .\r\n21 - امام باقر عليه السّلام فرمود : امير المؤمنين عليه السّلام نماز صبح را در عراق به جماعت گزارد چون رو برگردانيد مردم را موعظه فرمود و از خوف خدا گريست و آنها را نيز گريانيد ، سپس فرمود :\r\nهان به خدا در زمان دوست صميميم پيغمبر صلى الله عليه و آله مردمى را ميشناختم كه در بامداد و شام ژوليده و گرد آلود و گرسنه بودند ، پيشانى آنها ( در اثر سجده ) مانند زانوى بز بودى ، براى پروردگار خود با سجود و قيام شب را ميگذرانيدند ، گاهى روى پا ايستاده و گاهى پيشانى به زمين ميگذاشتند ، با پروردگار خود مناجات نموده و آزادى خويش را از آتش دوزخ طلب ميكردند ، به خدا كه آنها را با اين حال ديدم كه ترسان و نگران بودند .\r\n22 - على بن الحسين عليهما السّلام فرمود : امير المؤمنين عليه السّلام نماز صبح را گزارد و در جاى خود بود تا خورشيد يك نيزه بر آمد ، آنگاه رو بمردم كرد و فرمود : به خدا من مردمى را ديده‌ام كه شب را با سجده و قيام براى پروردگار خود بسر ميبردند ، گاهى پيشانى و گاهى زانو بر زمين ميگذاشتند گويا نعره دم بر آوردن آتش دوزخ در گوش آنها بود ، چون خدا نزد آنها ياد ميشد مانند درخت ( در برابر\r\n","description":"","footnote":"","page_name":" 332 ","page_number":332},
  {"content":"\r\nتند باد ) ميلرزيدند ، گويا اين مردم ( شما و معاصرين شما ) در خواب غفلت فرورفته‌اند ، سپس برخاست و تا وفات كرد او را خندان نديدند .\r\n23 - مفضل گويد : امام صادق عليه السّلام فرمود : اگر خواهى اصحاب مرا بشناسى ، بنگر به كسى كه پرهيزگاريش بسيار باشد و از خالق خود بترسد و به ثواب او اميدوار باشد ، هر گاه اين مردم را ديدى ، اينها اصحاب منند .\r\n24 - امير المؤمنين عليه السّلام فرمود : شيعيان ما كسانى باشند كه براى ولايت ما به يكديگر بخشش كنند و در راه دوستى ما با يك ديگر دوستى نمايند و براى زنده كردن امر ما بديدار يك ديگر روند ، اگر خشم كنند ستم نكنند و اگر راضى باشند اسراف نورزند ، بركت همسايگانند و با معاشرين خود سلم و صفا دارند .\r\n25 - رسول خدا صلى الله عليه و آله فرمود : هر كه خدا را شناخت و بزرگ داشت ، زبانش را از سخن بيهوده نگهدارد و شكمش را از خوراك زائد بر احتياج باز دارد ، و نفس خود را با روزه و قيام رياضت دهد ، اصحاب گفتند يا رسول الله ! پدران و مادران ما بفدايت ، اينها اولياء خدايند ؟ فرمود : اولياء خدا خاموشى\r\n","description":"","footnote":"","page_name":" 333 ","page_number":333},
  {"content":"\r\nگزيدند و خاموشى آنها ذكر بود و نگريستند و نگاهشان عبرت بود و سخن گفتند و سخنشان حكمت بود ، در ميان مردم راه رفتند و راه رفتنشان بركت بود ، اگر نبود كه اجل و مرگشان ( در روز معينى ) نوشته شده بود ، از ترس عذاب و شوق ثواب ، روح آنها در پيكرشان قرار نميگرفت .\r\n26 - حسن بن على صلوات الله عليهما براى مردم سخنرانى كرد و فرمود : اى مردم بشما خبر دهم از حال برادرى كه داشتم كه در نظرم از همه مردم بزرگتر بود و بالاترين چيزى كه او را در نظرم بزرگ كرده بود ، پستى و حقارت دنيا در نظر او بود ، او از تسلط شكم خارج شده بود ، چيزى را كه نداشت نميخواست و چون پيدا ميكرد زياد روى نمينمود ، از تسلط فرج خود هم خارج شده بود . از اين رو عقل و رأيش سبكى نميكرد ، نادانى بر او تسلطى نداشت ، از اين رو دست خويش جز بجانب شخص با اطمينان و براى سود دراز نميكرد . پراشتها و ناراضى و ملول نبود ، بيشتر عمرش خاموش بود . و چون سخن ميگفت بر گويندگان غلبه ميكرد ، وارد جدال و ستيزه نميشد ، و در دعوا شركت نميكرد ، دليلى نمىآورد تا قاضى را بيابد ( جز با دليل سخن نميگفت يا صبر ميكرد تا خدا را حاكم يابد ) از برادرانش غفلت نمينمود ، و چيزى را بدون آنها به خود اختصاص نميداد ، لاغر بود و مردم ناتوانش ميشمردند ، ولى چون پاى مردى بميان مىآمد شير جهنده [ گردنفراز 
  ] بود ، كس را بكردارى كه عذر خواهى از آن ممكن است سرزنش نميكرد ( و صبر ميكرد ) تا عذرخواهى حاصل شود ، آنچه را ( به ديگران ) ميگفت خودش ميكرد و آنچه را هم ( براى تقيه يا مصلحت ديگرى بمردم ) نميگفت خودش ميكرد [ بمردم احسان ميكرد چه وعده ميداد و چه نميداد 
  ] چون دو كار برايش پيش مىآمد كه نميدانست كداميك آنها بهتر است ، هر يك را بهواى نفس نزديكتر ميديد مخالفت ميكرد و بيمارى و دردش را جز به كسى كه اميد بهبودى از او داشت اظهار نمينمود ، و\r\n","description":"","footnote":"","page_name":" 334 ","page_number":334},
  {"content":"\r\nجز با كسى كه اميد خير خواهى داشت مشورت نميكرد ، دلتنگ نميشد و ناراضى نبود و شكايت نميكرد و پرخواهش نبود و انتقام نميجست و از مكر دشمن هم غافل نبود ، بر شما باد كه همه اين اخلاق شريفه را بدست آوريد ، اگر ميتوانيد ، و اگر نميتوانيد بدست آوردن اندك از رها كردن بسيار بهتر است ( پس هر قدر ميتوانيد بدست آوريد ) نيرو و توانى جز بوسيله خدا نيست .\r\nتوضيح - اين روايت با اندكى اختلاف در نهج البلاغه هم ذكر شده است ، و شارحين راجع به برادرى كه حضرت براى خود در گذشته معرفى مىكند ، و اين صفات حميده را برايش توضيح ميدهد ، اختلاف دارند ، بعضى احتمال داده‌اند مقصود پيغمبر اكرم صلى الله عليه و آله است و برخى گفته‌اند : ابو ذر غفارى و دسته ئى احتمال داده‌اند مقداد است ، و جماعتى گفته‌اند : اين كلام بر سبيل مثل گفته شده و برادر مخصوصى مقصود نيست ، چنان كه رسم شعرا و ارباب ادبست .\r\n27 - مهزم اسدى گويد : امام صادق عليه السّلام فرمود : شيعه ما كسى است كه صدايش از گوشش تجاوز نكند ( فرياد نكشد ) و دشمنيش از بدنش ( تنها تن خود را برنج اندازد نه ديگران را ) و ما را آشكارا نستايد ( تا كينه مخالفين را برانگيزد ) و با عيبگوى ما همنشينى نكند و با دشمن ما ستيزه نكند ، اگر مؤمنى را بيند احترام كند و اگر بجاهلى برخورد از او دورى كند .\r\nعرضكردم : پس تكليف من با اين شيعه نماها چيست ؟ فرمود : در ميان آنها جدا شدن ( خوب از بد ) و تبديل ( خوب و بد ) و امتحان واقع شود ، قحطى برايشان پيش آيد كه نابود شوند و بيمارى وبائى كه آنها را بكشد و اختلافى كه متفرقشان سازد ، شيعه ما كسى است كه چون سگ عوعو نكند و مانند كلاغ طمع نورزد و اگر هم از گرسنگى بميرد ، از دشمن ما چيزى نخواهد .\r\n","description":"","footnote":"","page_name":" 335 ","page_number":335},
  {"content":"\r\nعرضكردم . قربانت اينها را در كجا بجويم ؟ فرمود : در اطراف زمين ، اينها زندگى سبكى دارند و آواره بسر برند ( در يك جا سكونت ندارند ) اگر حاضر باشند كسى آنها را نشناسد ، و اگر غايب شوند كسى از آنها جويا نشود ، از مرگ باك ندارند و در گورستان از هم ديدن كنند ، اگر حاجتمندى به آنها پناهنده شود ، براى او دلسوزى كنند ، دلشان از هم جدا نيست ، اگر چه خانه هاشان از هم دور باشد .\r\nسپس فرمود : رسول خدا صلى الله عليه و آله فرمود ، من شهرم و على در است ، دروغگويد هر كه گمان كند از غير در به شهر درآمده ، و نيز دروغ گويد هر كه گمان كند مرا دوست داشته و على صلوات الله عليه را دشمن دارد .\r\n28 - امام صادق عليه السّلام فرمود : هر كه با مردم معامله كند و ستم ننمايد و به آنها خبر دهد و دروغ نگويد ، و وعده شان دهد و خلف وعده نكند ، از كسانى است كه غيبتش حرامست و مردانگيش تمام گشته و دادگريش ظاهر شده و برادريش واجب گرديده است .\r\n29 - رسول خدا صلى الله عليه و آله فرمود : سه خصلت است كه هر كس داشته باشد ، به تمام خصال ايمان رسيده است : 1 - چون راضى و خوشحال باشد ، رضايتش او را بباطلى درنياورد . 2 - چون خشم كند ، خشمش او را از حق خارج نسازد . 3 - چون قدرت يابد به آنچه از آن او نيست دست دراز نكند .\r\n30 - امير المؤمنين عليه السّلام فرمود : براى اهل دين علاماتى است كه بدان شناخته شوند :\r\nراستگوئى و اداء امانت و وفاى بپيمان و صله ارحام و ترحم بر ضعيفان و كم دنبالگيرى از زنان - يا فرمود\r\n","description":"","footnote":"","page_name":" 336 ","page_number":336},
  {"content":"\r\nكم نزديكى كردن با زنان - و بذل نيكى و حسن خلق و گشاده خلقى و پيروى از دانش و آنچه بخداى عز و جل نزديك سازد ، طوبى از آن اينهاست و چه سرانجام خوبى دارند ، و طوبى درختى است در بهشت كه ريشه اش در خانه پيغمبر ما محمد صلى الله عليه و آله است و مؤمنى نيست جز آنكه شاخه ئى از آن درخت در خانه اوست ، در دلش اشتهاى هر چه پيدا شود ، آن درخت برايش بياورد ، و اگر سوارى با جديت صد سال در سايه آن راه پيمايد ، از آن نگذرد ، و اگر از پائينش كلاغى پرواز كند ببالايش نرسد ، جز آنكه به علت پيرى به زير افتد ، در اين نعمت رغبت كنيد ، همانا مؤمن به كار خود مشغولست و مردم از او در آسايشند ، چون شب بر او پرده افكند ، رخسارش را بگستراند و با اعضاء شريف بدنش براى خداى عز و جل سجده كند ، و با خدائى كه او را آفريده در باره آزاديش ( از آتش دوزخ ) مناجات كند ، هان اين گونه باشيد .\r\n31 - امام باقر عليه السّلام فرمود : از پيغمبر صلى الله عليه و آله پرسيدند : بهترين بندگان كيانند ؟ فرمود كسانى كه چون نيكى كنند ، شاد گردند و چون بدى كنند آمرزش خواهند ، و چون به آنها عطا شود شكر كنند ، و چون گرفتار شوند صبر كنند ، و چون خشم گيرند ، چشم پوشى نمايند .\r\n32 - امام باقر عليه السّلام فرمود : پيغمبر صلى الله عليه و آله فرمود : بهترين شما خردمندانند ، عرض شد : يا رسول الله ؛ خردمندان كيانند ؟ فرمود : دارندگان اخلاق نيكو و بردبارى متين و صله ارحام و نيكوكاران نسبت بمادران و پدران و احوالپرسان از فقرا و همسايگان و يتيمان ، و آنها كه طعام خورانند و\r\n","description":"","footnote":"","page_name":" 337 ","page_number":337},
  {"content":"\r\nسلام را در جهان آشكار كنند و زمانى كه مردم در خوابند نماز گزارند .\r\n33 - عمران حلبى گويد : به امام صادق عليه السّلام عرضكردم : چه صفاتى براى مرد پسنديده تر است ؟\r\nفرمود : وقار بدون هيبت ( سنگين باشد و مردم از او نترسند ) و بخشش بدون عوض خواستن ، و اشتغال به غير مال دنيا .\r\n34 - على بن الحسين عليهما السّلام ميفرمود : همانا شناسائى بكمال دين مسلمان ( يعنى علامت كمال دينش ) ترك كردن سخنى است كه به او مربوط نيست ، و كمى مجادله ، و خويشتندارى و صبر و حسن خلق .\r\n35 - پيغمبر صلى الله عليه و آله فرمود : شبيه ترين شما را به من بشما خبر ندهم ؟ گفتند چرا يا رسول الله فرمود : نيكو خلق ترين شما ، و نرم جانب ترين شما ( يعنى كسى كه مردم از ناحيه او آزار نبينند ) و نيكوكارترين شما نسبت بخويشانش ، و دوستدارترين شما برادران دينيش را و صابرترين شما بر حق ، و خشم فرو برنده ترين شما ، و خوش گذشت ترين شما و انصاف دهنده ترين شما از خود در حال رضا و خشم .\r\n36 - على بن الحسين عليهما السّلام فرمود : از جمله اخلاق مؤمن انفاق ( بر اهل و عيال ) است به قدر تنگدستى و توسعه دادن به قدر توسعه اى ( كه خدا به او داده است ) و انصاف دادن بمردم ، و پيشى گرفتن بسلام بر آنها .\r\n37 - امام باقر عليه السّلام فرمود : مؤمن از كوه محكمتر است ، زيرا از كوه چيزى برگرفته شود ، ولى\r\n","description":"","footnote":"","page_name":" 338 ","page_number":338},
  {"content":"\r\nاز دين مؤمن چيزى برگرفته نشود .\r\n38 - امام صادق عليه السّلام فرمود : مؤمن يارى كردنش نيكو و خرجش سبك است ، زندگيش را خوب اداره مىكند ، از يك سوراخ دو بار گزيده نميشود ( يعنى از يك راه دو بار گول نميخورد ، بلكه در همان بار اول عبرت ميگيرد ) .\r\n39 - امام رضا عليه السّلام ميفرمود : مؤمن ، مؤمن حقيقى نباشد مگر زمانى كه سه خصلت و روش در او بوده باشد : روشى از پروردگارش و روشى از پيغمبرش و روشى از ولى و امامش ، اما روش پروردگارش نگهدارى راز خود است ، خداى عز و جل فرمايد : « خدا عالم بغيب است و كسى را برغيب خود آگاه نكند جز رسولى را كه بپسندد ، 26 سوره 72 » و امام روش پيغمبرش خوشرفتارى با مردم است زيرا خداى عز و جل پيغمبرش صلى الله عليه و آله را بخوشرفتارى با مردم دستور داده و فرموده است « گذشت را پيش گير و به نيكى دستور ده ، 199 سوره 7 » و اما روش امامش صبر كردن در زمان تنگدستى و پريشان حالى است .\r\n\r\nدر كمى شماره مؤمنين\r\n1 - امام صادق عليه السّلام ميفرمود : زن مؤمن از مرد مؤمن كميابتر است و مرد مؤمن كميابتر از كبريت\r\n","description":"","footnote":"","page_name":" 339 ","page_number":339},
  {"content":"\r\nأحمر است ، كداميك از شما كبريت احمر را ديده‌ايد ؟ .\r\nتوضيح - در لغت عرب چيز كمياب را به كبريت أحمر تشبيه كنند ، و مشهور اينست كه كبريت أحمر اكسير و جوهريست كه كيمياگران در طلب آنند و شايد وجود خارجى هم نداشته باشد .\r\n2 - كامل تمار گويد : شنيدم امام باقر عليه السّلام ميفرمود : مردم همگى بمانند چهار پايانند - اين جمله را سه بار تكرار ميكرد ، سپس ميفرمود : - جز اندكى از مؤمنين ، و مؤمن غريب است - اين جمله را هم سه بار ميفرمود .\r\n3 - امام صادق عليه السّلام بابى بصير ميفرمود : هان به خدا اگر من در ميان شما سه تن مؤمن پيدا ميكردم كه حديث مرا نگه دارند و فاش نكنند ، روا نميدانستم هيچ حديثى را از آنها نهان دارم .\r\n4 - سدير صيرفى گويد : خدمت امام صادق عليه السّلام رسيدم و عرضكردم : به خدا كه خانه نشستن براى شما روا نيست ، فرمود : چرا اى سدير ؟ ! عرضكردم : براى بسيارى دوستان و شيعيان و ياورانى كه دارى به خدا كه اگر امير المؤمنين عليه السّلام به اندازه شما شيعه و ياور و دوست ميداشت تيم وعدى ( قبيله ابو بكر و عمر ) نسبت به او طمع نميكردند ( و حقش را غصب نمينمودند ) فرمود : اى سدير ، فكر ميكنى چه اندازه باشند ؟ گفتم : صد هزار . فرمود : صد هزار ؟ ! عرضكردم آرى ، بلكه دويست هزار ، فرمود : دويست هزار ؟\r\nعرضكردم : آرى و بلكه نصف دنيا ، حضرت از سخن گفتن با من سكوت كرد و سپس فرمود : برايت آسانست كه همراه ما تا ينبع بيائى ؟ گفتم : آرى .\r\n","description":"","footnote":"","page_name":" 340 ","page_number":340},
  {"content":"\r\nسپس دستور فرمود الاغ و استرى را زين كنند ، من پيشى گرفتم و الاغ را سوار شدم ، حضرت فرمود : اى سدير ؛ ميخواهى الاغ را به من دهى ؟ گفتم : استر زيباتر و شريفتر است ، فرمود : الاغ براى من رهوارتر است ، من پياده شدم ، حضرت سوار الاغ شد و من سوار استر و راه افتاديم تا وقت نماز رسيد ، فرمود :\r\nپياده شويم نماز بخوانيم ، سپس فرمود : اين زمين شوره زار است و نماز در آن روا نيست ، پس به راه افتاديم تا به زمين خاك سرخى رسيديم ، حضرت بسوى جوانى كه بزغاله ميچرانيد نگريست و فرمود : اى سدير به خدا اگر شيعيانم به شماره اين بزغاله ها ميبودند ، خانه نشستن برايم روا نبود ، آنگاه پياده شديم و نماز خوانديم ، چون از نماز فارغ شديم بسوى بزغاله ها نگريستم و شمردم هفده رأس بودند .\r\n5 - سماعة بن مهران گويد : بنده صالحى ( موسى بن جعفر ) صلوات الله عليه به من فرمود : اى سماعة ( مدعيان تشيع و دوستى ما ) روى بسترهاى خود آرميدند و مرا بترس انداختند ( زيرا تقيه نكردند و فضائل ما را نزد هر كس گفتند ) هان به خدا زمانى بود كه در اين دنيا جز يك تن خدا را نمىپرستيد ، و اگر ميبود خداى عز و جل او را هم اضافه ميكرد در آنجا كه ميفرمايد : « همانا ابراهيم امتى بود مطيع خدا و با روش مستقيم و از مشركين نبود ، 120 سوره 16 » تا خدا خواست ( زمانى طولانى ) بدين روش گذرانيد ، سپس خدا اسماعيل و اسحاق را انيس او ساخت و سه تن شدند ، هان به خدا مؤمن كم است و اهل كفر بسيارند ، ميدانى چرا چنين است ؟ عرضكردم : نميدانم قربانت ، فرمود : ( مدعيان تشيع ) همدم مؤمنين شدند تا مؤمنين آنچه در دل دارند به آنها گويند و به اين وسيله استراحت يابند و آرام گيرند .\r\n\r\nشرح - حاصل مطلب اينكه مؤمنين حقيقى بسيار كم و اندكند و اگر تو آنها را بسيار ميبينى جهتش اينست كه\r\n","description":"","footnote":"","page_name":" 341 ","page_number":341},
  {"content":"\r\nجمعى مؤمن نما بمؤمنين حقيقى در آميخته و با آنها آميزش ميكنند و همان ايمان ظاهرى و پوشالى آنها سبب مىشود كه مؤمنين حقيقى آنها را از خود دانند و با آنها سخن گويند و انس گيرند و از بسيارى مخالفين خود وحشت نكنند .\r\n6 - حمران بن اعين گويد : به امام باقر عليه السّلام عرضكردم : قربانت ، چه اندازه ما شيعه كم هستيم ، اگر در خوردن گوسفندى شركت كنيم آن را تمام نكنيم ، فرمود : خبرى شگفتتر از اين به تو نگويم ؟ مهاجرين و انصار ( پس از پيغمبر از حقيقت ايمان ) بيرون رفتند مگر - با انگشت اشاره كرد - سه تن ، ( سلمان و مقداد و ابو ذر ) حمران گويد : عرضكردم : قربانت . عمار چگونه بود ؟ فرمود : خدا رحمت كند : با اليقظان عمار را كه بيعت كرد و شهيد گشته شد . من با خود گفتم : چيزى بهتر از شهادت نيست ( پس چرا عمار هم مثل آن سه تن نباشد ؟ ) حضرت به من نگريست و فرمود : مثل اينكه تو فكر ميكنى عمار هم مانند آن سه تن است ، هيهات ، هيهات ( كه او مثل آنها باشد ) .\r\n7 - على بن جعفر گويد : شنيدم امام كاظم عليه السّلام ميفرمود : چنين نيست كه هر كه بولايت ما معتقد شد مؤمن باشد ، بلكه آنها همدم مؤمنين قرار داده شده‌اند .\r\n\r\nباب رضا بموهبت ايمان و سپس صبر بر همه چيز\r\n1 - عبد الواحد بن مختار گويد : امام باقر عليه السّلام فرمود : اى عبد الواحد ! مردى كه داراى اين\r\n","description":"","footnote":"","page_name":" 342 ","page_number":342},
  {"content":"\r\nعقيده ( مذهب تشيع ) باشد ، هر چه مردم در باره او گويند ، زيانى به او نرساند اگر چه بگويند ديوانه است ، و اگر بر سر كوهى هم باشد ، خدا را عبادت كند تا مرگش برسد .\r\n2 - رسول خدا صلى الله عليه و آله فرمود : خداى تبارك و تعالى فرمايد : اگر در روى زمين جز يك مؤمن نباشد ، به او از همه مخلوقم بىنيازى جويم و از ايمانش همدمى براى او سازم كه به هيچ كس محتاج نباشد .\r\n3 - امام باقر عليه السّلام فرمود . كسى را كه خدا به اين امر ( تشيع ) آشنا كرد چه باك دارد از اينكه بر سر كوهى باشد و از گياه زمين بخورد تا بميرد .\r\n4 - كليب بن معاويه گويد : شنيدم امام صادق عليه السّلام ميفرمود : براى مؤمن سزاوار نيست كه از ترس وحشت با برادر و غير برادرش مأنوس شود ، مؤمن از نظر دينش عزيز است ( يعنى عزت و شرافت دينش از هر همدمى براى او بهتر و بالاتر است ) .\r\n5 - فضيل بن يسار گويد : خدمت امام صادق عليه السّلام رسيدم در مرضى كه ( او را لاغر و نحيف كرده بود و ) جز سرش باقى نمانده بود « 1 » ، فرمود :\r\nاى فضيل ! من بسيار ميگويم : كسى را كه خدا به اين امر ( تشيع ) آشنا كرد ، اگر بر سر كوهى باشد\r\n\r\n","description":"","footnote":"\r\n« 1 » اين جمله در لغت عرب در مورد لاغرى زياد گفته مىشود .\r\n","page_name":" 343 ","page_number":343},
  {"content":"\r\nتا مرگش برسد زيانى نيست .\r\nاى فضيل بن يسار ! مردم راه راست و چپ پيش گرفتند و ما و شيعيان ما به صراط مستقيم هدايت شديم .\r\nاى فضيل بن يسار ! اگر ميان مشرق و مغرب ( تمام دنيا ) از آن مؤمن باشد خير اوست و اگر اعضائش را تكه تكه كنند خير او است .\r\nاى فضيل بن يسار ! خدا نسبت بمؤمن جز خير انجام ندهد .\r\nاى فضيل بن يسار ! اگر دنيا نزد خداى عز و جل به اندازه بال مگسى ارزش ميداشت ، شربت آبى از آن بدشمنش نمىآشامانيد .\r\nاى فضيل بن يسار ! كسى كه هدف و همتش يك چيز ( رضاى خدا ) باشد ، خدا هدفش را كارگزارى كند ، و كسى كه همتش به همه سو متوجه باشد ، خدا باك ندارد كه در چه دره ئى هلاك شود ( يعنى خدا هدايت و توفيقش را از او برگيرد و او را به خود و هواى نفسش واگذارد تا در راه يكى از اديان باطل جان سپارد ) .\r\n6 - رسول خدا صلى الله عليه و آله فرمود : خداى عز و جل فرمايد : در هر كارى كه انجامش تنها بدست من است مردد نشدم ، مانند ترددى كه در مرگ بنده مؤمنم دارم ، من ديدار او را دوست دارم و او مرگ را نميخواهد ، پس مرگ را از او ميگردانم ، و مؤمن بدرگاهم دعا مىكند و من اجابتش ميكنم و او از من ميخواهد و من به او عطا ميكنم . و اگر در دنيا جز يك بنده مؤمنم نباشد ، به او از همه مخلوقم بىنيازى جويم و از ايمانش براى او همدمى سازم كه به هيچ كس محتاج نباشد كه از ترس به او پناه برد .\r\n\r\nشرح - اين حديث ميان عامه و خاصه مشهور است و چون تردد بمعنى شك و دو دلى است و بر خداى عالم قادر محالست كه نسبت به چيزى شك و دو دلى داشته باشد ، علماء خاصه و عامه وجوهى در بيان و توجيه اين حديث گفته‌اند كه مرحوم مجلسى سه وجه از خاصه و سه وجه از عامه نقل مىكند و ما تنها به ذكر اقوال\r\n","description":"","footnote":"","page_name":" 344 ","page_number":344},
  {"content":"\r\nخاصه اكتفا ميكنيم .\r\n1 - در كلام اضمار است و تقدير اينست كه : اگر ( بر فرض محال ) براى خدا تردد روا باشد در چيزى مانند مرگ مؤمن تردد نكند .\r\n2 - چون عادت بر اين جارى شده كه انسان از بد حالى دوستش تردد پيدا مىكند و در بد حالى دشمنش تردد ندارد ، اين كلام بنحو استعاره تمثيليه آورده شده و مقصود اينست كه مؤمن نزد خدا مورد احترام و توقير است ، بخلاف ديگران .\r\n3 - چون از طرق خاصه و عامه روايت شده كه خداى تعالى هنگام مرگ مؤمن بقدرى نسبت به او لطف و كرامت ميفرمايد و وعده بهشت ميدهد كه كراهت مرگ از او زايل مىشود و بانتقال بسراى جاودانى رغبت پيدا مىكند و به رسيدن مرگ راضى و خرسند ميگردد ، پس اين موضوع مثل اينست كه كسى بخواهد بدوستش آزارى رساند كه پس از آن او را باستراحت و آسايش دائم كشاند و با خود فكر كند كه چگونه آن آزار را به او رساند كه او را كمتر به درد آورد .\r\n\r\nباب آرامش يافتن مؤمن بمؤمن\r\n1 - امام صادق عليه السّلام فرمود : مؤمن بسوى مؤمن آرامش ميگيرد ، چنان كه تشنه به آب سرد آرامش ميگيرد .\r\nتوضيح - چنان كه شخص تشنه از فراق آب اضطراب و پريشانى دارد و همواره جوياى آنست و چون آب را پيدا كرد ، دلش آرام ميگيرد ، مؤمن هم از فراق مؤمن پريشانست ، و چون او را پيدا كند ، دلش آرام شود و خاطر جمع گردد ، پس اين كلام از باب تشبيه معقول بمحسوس است .\r\n\r\nباب در آنچه خدا بوسيله مؤمن دفع مىكند\r\n1 - امام باقر عليه السّلام فرمود : همانا خدا بواسطه يك مؤمن نابودى را از يك قريه برميدارد .\r\n","description":"","footnote":"","page_name":" 345 ","page_number":345},
  {"content":"\r\n2 - و فرمود : بقريه اى كه هفت مؤمن در آن باشد عذاب نرسد .\r\n3 - به امام جعفر صادق عليه السّلام عرض شد : هر گاه عذاب بر مردمى فرود آيد ، مؤمنين را هم فرا گيرد ؟\r\nفرمود آرى ، ولى سپس خلاصى يابند .\r\n\r\nباب در اينكه مؤمنين دو صنفاند\r\n1 - امام صادق عليه السّلام فرمود : مؤمن دو جور است : 1 - مؤمنى كه بعهد خدا عمل كرده و بشرطش وفا نموده ، و اينست كه خداى عز و جل فرمايد : « مردانى كه بمعاهده خود با خدا عمل كردند ، 23 سوره 33 » اينست مؤمنى كه هراسهاى دنيا و آخرت به او نرسد و او از كسانى است كه شفاعت كند و نيازى بشفاعت ديگران ندارد . 2 - مؤمنى كه مانند ساقه نازك گياه است كه گاهى كج شود ( بباطل و شهوات و متاع دنيا گرايد ) و گاهى راست ايستد ، اين مؤمن از كسانيست كه هراسهاى دنيا و آخرت بيند و از كسانى است كه برايش شفاعت شود و او شفاعت نكند .\r\nشرح - مراد بعهد خدا ، توحيد و نبوت و امامت و معاد است ، و مراد بعملى ساختن آنها اعتراف و اقرار بآنهاست و مقصود از وفاء به شرط خدا ، بجا آوردن واجبات و ترك محرماتست كه آنها را فروع دين بمعنى اعم گويند ، و اما در باره هراسهاى دنيا سه وجه گفته‌اند : 1 - بلاهاى دنيا مانند قحطى و و با و سكرات مرگ . 2 - اندوه و افسوس براى از دست رفتن نعمتهاى دنيا . 3 - مرتكب شدن معاصى و گناهان بنحو مجاز مشاكلت .\r\n","description":"","footnote":"","page_name":" 346 ","page_number":346},
  {"content":"\r\n\r\n2 - امام صادق عليه السّلام ميفرمود : مؤمن بر دو گونه است : 1 - مؤمنى كه بشروطى كه خدا با او نموده وفا كرده است ، و او همراه پيغمبران و صديقان و شهيدان و شايسته كارانست ، و اينها چه رفقاء خوبى باشند ، و اين مؤمنى است كه شفاعت كند نه آنكه شفاعت شود ، و او از كسانيست كه هراسهاى دنيا و آخرت به او نرسد . 2 - مؤمنى كه گاهى او را لغزانيده ( گناهى مرتكب شده ) او مانند ساقه نازك گياه است كه باد بهر جانبش كج كند كج شود ، و او از كسانيست كه هراسهاى دنيا و آخرت به او رسد و برايش شفاعت شود و عاقبتش بخير است .\r\n3 - امام باقر عليه السّلام فرمود : مردى در بصره برابر امير المؤمنين عليه السّلام برخاست و گفت :\r\nيا امير المؤمنين ! حال برادران دينى را بما خبر ده ، حضرت فرمود : برادران دو دسته‌اند : برادران مورد اعتماد و برادران خنده رو .\r\nاما برادران مورد اعتماد ، دست و بال و اهل و مالند ( كه انسان را يارى كنند و زيان و آزار را از او بگردانند ) پس هر گاه ببرادرت اعتماد پيدا كردى ، مال و بدنت را به او ببخش ، و با دوستان با صفايش صاف باش و با دشمنانش دشمنى كن ، و راز و عيبش را بپوشان و نيكيش را آشكار كن و بدان اى پرسنده كه اينها از كبريت احمر كمترند .\r\nو اما برادران خنده رو ، تو ! از جانب آنها بلذت خود ميرسى ، ( و آن لذت معاشرت و مصاحبت با آنهاست ) پس اين را از آنها مبر ، و بيش از اين هم از دل آنها مخواه ( توقع صفا و يك دلى از آنها نداشته\r\n","description":"","footnote":"","page_name":" 347 ","page_number":347},
  {"content":"\r\nباش ) و از خوشروئى و شيرين زبانى خود آنها را برخوردار كن تا آنجا كه آنها ترا برخوردار كنند .\r\n\r\nباب پيمان گرفتن خدا از مؤمن براى صبر در گرفتارى\r\n.\r\n1 - امام صادق عليه السّلام فرمود : خدا از مؤمن پيمان گرفته كه گفتارش را تصديق نكنند و از دشمنش انتقام نگيرد ، و مؤمنى دل خود را شفا ندهد جز برسوائى خويش ، زيرا هر مؤمنى لجام بر دهانست\r\nشرح - چنان كه هر اسبى كه لجام بر دهن دارد ، در حركت زبان آزاد نيست ، تقواى مؤمن هم براى او لجامى است كه به او اجازه نميدهد فحش دهد و دروغ گويد و تهمت زند ، از اين رو اگر بخواهد از دشمن خود انتقام گيرد و دل خود را خنك كند ، رسوائى ببار آورد ، زيرا انتقام گرفتن از مردم دنيا با احتياط و ملاحظه كارى سازش ندارد .\r\n2 - رسول خدا صلى الله عليه و آله فرمود : خدا از مؤمن براى چهار بلا پيمان گرفته كه آسانترين ( سخت ترين ) آنها بر مؤمن اينست كه : مؤمنى هم عقيده او باشد و بر او حسد ورزد يا منافقى كه از او دنبالگيرى كند ( تا نقطه ضعفى بدست آورد ) يا شيطانى ( از جن يا انس ) كه او را گمراه كند يا كافرى كه جنگ با او را خواهد ، پس با اين گرفتارىها مؤمن چه اندازه عمر كند [ از ايمانش باقى ماند 
  ] ؟\r\n3 - امام صادق عليه السّلام فرمود : مؤمن نتواند خود را از يكى از سه چيزى برهاند ، و گاهى هر سه بر او گرد آيند : يا دشمنى كسى كه در خانه دربست با اوست و آزارش رساند ، يا همسايه ( بيرون خانه ) آزارش دهد ، يا كسى كه در ميان راهى كه بسوى كارش ميرود ، او را آزار ميدهد ، و اگر مؤمنى بر\r\n","description":"","footnote":"","page_name":" 348 ","page_number":348},
  {"content":"\r\nسر كوهى باشد ، خداى عز و جل شيطانى برانگيزد كه او را اذيت كند ، و خدا از ايمانش براى او مونسى قرار دهد كه از وحشت به كسى پناه نبرد .\r\n4 - امام صادق عليه السّلام ميفرمود : مؤمن از چهار چيز يا يكى از آنها بر كنار نيست : 1 - مؤمنى كه بر او حسد برد ، و اين از همه براى او سختتر است . 2 - منافقى كه از او دنبالگيرى كند . 3 - دشمنى كه بجنگ او برخيزد . 4 - شيطانى كه گمراهش كند .\r\n5 - امام صادق عليه السّلام فرمود : همانا خداى عز و جل دوستش را در دنيا هدف تير دشمنش قرار داده .\r\n6 - محمد بن عجلان گويد : خدمت امام صادق عليه السّلام بودم كه مردى از نيازمندى به او شكايت كرد ، حضرت به او فرمود : صبر كن كه خدا به زودى برايت گشايشى دهد ، آنگاه ساعتى سكوت نمود و سپس رو به آن مرد كرد و فرمود : به من بگو زندان كوفه چگونه است ؟ عرضكرد : تنگ و متعفن است و زندانيان در بدترين حالند ، حضرت فرمود : تو هم در زندانى و باز ميخواهى گشايش داشته باشى ؟ ! مگر ندانى دنيا زندان مؤمن است ؟ .\r\n7 - امام صادق عليه السّلام ميفرمود . دنيا زندان مؤمن است و از چه زندانى خير و خوشى آيد ؟ .\r\n8 - داود بن ابى يزيد گويد : امام صادق عليه السّلام فرمود : مؤمن ناسپاسى مىشود .\r\n","description":"","footnote":"","page_name":" 349 ","page_number":349},
  {"content":"\r\nو در روايت ديگر است : زيرا كار نيك او بسوى خدا بالا ميرود و در ميان مردم پخش نميشود و كافر سپاسگزارى مىشود .\r\n\r\n9 - امام صادق عليه السّلام فرمود : مؤمنى نيست جز آنكه خدا چهار كسرا بر او گماشته : 1 - شيطانى كه او را وسوسه كند و ميخواهد گمراهش نمايد . 2 - كافرى كه در كمين او است . 3 - مؤمنى كه بر او حسد برد و او از همه برايش سختتر است . 4 - منافقى كه از لغزشهاى او دنبالگيرى كند .\r\n10 - امام باقر عليه السّلام ميفرمود : هر گاه مؤمن بميرد ، به شماره ربيعه و مضر ( كه دو قبيله بزرگ عربند ) شياطين بر همسايگانش راه يابند و اينها بگمراهى او مشغول بوده‌اند .\r\n11 - امام صادق عليه السّلام فرمود : نبوده و نخواهد بود و نباشد مؤمنى جز آنكه او را همسايه ئى باشد كه آزارش رساند ، و اگر مؤمنى در يكى از جزيره هاى دريا باشد ، خدا كسى را براى او برانگيزد كه آزارش دهد .\r\n12 - امام صادق عليه السّلام فرمود در گذشته نبوده و در آينده و زمان شما هم نباشد مؤمنى ، جز آنكه او را همسايه ئى باشد كه آزارش دهد ،\r\n13 - امام صادق عليه السّلام ميفرمود : در گذشته نبوده و تا روز قيامت نباشد مؤمنى ، جز آنكه او را\r\n","description":"","footnote":"","page_name":" 350 ","page_number":350},
  {"content":"\r\nهمسايه ئى باشد كه اذيتش كند .\r\n\r\nباب شدت ابتلاى مؤمن\r\n1 - امام صادق عليه السّلام فرمود : سخت ترين مردم از لحاظ بلا و گرفتارى پيغمبرانند ، سپس كسانى كه در پى آنانند ، سپس كسى كه از ديگران بهتر است به ترتيب .\r\n2 - عبد الرحمن بن حجاج گويد : خدمت امام صادق عليه السّلام سخن از بلا و آنچه خداى عز و جل مؤمن را به آن مخصوص ميدارد بميان آمد ، حضرت فرمود : از رسول خدا صلى الله عليه و آله پرسيدند : در دنيا بلاى كدام كس سختتر است ؟ فرمود : پيغمبران ، سپس هر كه به آنها شبيه تر است به ترتيب و بعد از آن مؤمن به اندازه ايمان و نيكى كردارش گرفتار شود ، پس هر كه ايمانش درست و كردارش نيكو باشد گرفتاريش سخت است و هر كه ايمانش سست و عملش ضعيف باشد گرفتاريش اندكست .\r\n3 - امام صادق عليه السّلام فرمود : اجر بزرگ با بلاى بزرگست و خدا هيچ قومى را دوست نداشته جز آنكه گرفتارشان ساخته .\r\n4 - امام باقر عليه السّلام فرمود : در ميان مردم بلاى پيغمبران از همه سختتر است ، سپس اوصياء و بعد از\r\n","description":"","footnote":"","page_name":" 351 ","page_number":351},
  {"content":"\r\nآنها نيكوتران از مردم به ترتيب .\r\n5 - امام صادق عليه السّلام فرمود : خداى عز و جل را در روى زمين بندگانى است زبده و خالص بندگان كه هيچ تحفه ئى بر زمين فرو نياورد ، جز آنكه از آنها بسوى ديگران بگرداند ، و هيچ بلائى فرو نياورد جز آنكه بهره آنها گرداند .\r\n6 - حسين بن علوان گويد : سدير خدمت امام صادق عليه السّلام بود كه فرمود : چون خدا بنده ئى را دوست دارد ، او را در بلا غوطه ور سازد ، اى سدير ما و شما ، صبح و شام با آن دمسازيم .\r\n7 - امام باقر عليه السّلام فرمود : هر گاه خداى تبارك و تعالى بنده ئى را دوست دارد ، او را در بلا غوطه ور سازد و باران بلا را بر سر او ريزد ، و چون بدرگاه خدا دعا كند ، فرمايد ، لبيك بنده من ، اگر خواسته ترا به زودى دهم ، توانايم ، ولى اگر برايت ذخيره كنم ، براى تو بهتر است .\r\n8 - رسول خدا صلى الله عليه و آله فرمود : بلاى بزرگ به اجر بزرگ پاداش داده شود ، و هر گاه خدا بنده ئى را دوست دارد ، ببلاى بزرگ گرفتارش سازد ، پس هر كه ناراضى شود ، نزد خدا براى او رضا باشد ، و هر كه ناراضى باشد ، نزد خدا برايش رضايت نيست .\r\n9 - امام باقر عليه السّلام فرمود : مؤمن در دنيا به اندازه دينش مبتلا شود - يا فرمود : بر حسب دينش .\r\n","description":"","footnote":"","page_name":" 352 ","page_number":352},
  {"content":"\r\n10 - امام صادق عليه السّلام فرمود : مؤمن مانند كفه ترازو است ، كه هر چه بر ايمانش بيفزايد ، بر بلايش افزوده شود .\r\n11 - امام صادق عليه السّلام ميفرمود : بر مؤمن چهل شب نگذرد ، جز آنكه پيش آمدى برايش شود كه غمگينش سازد تا موجب تذكرش گردد .\r\nتوضيح - يعنى متذكر شود كه آن پيش آمد بسبب گناهى است كه از او سر زده و توبه كند ، چنان كه خداى تعالى فرمايد : * ( ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ ) * و نيز متذكر شود كه خدا قادر است آن بلا را از او بگرداند ، پس دعا و تضرع كند ، و نيز متذكر پستى و خوارى دنيا شود كه چگونه بكدورات و مصائب مشوبست و در آخرت رغبت كند كه مكان قدس و تنزه است .\r\n12 - ناجيه گويد : به امام باقر عليه السّلام عرضكردم مغيره ميگويد : مؤمن به مرض جذام و پيسى و امثال آن مبتلا نميشود ، فرمود : او از صاحب ياسين ( حبيب نجار كه داستانش در سوره يس مذكور است ) .\r\nغافل است كه دستش چلاق بود - سپس امام انگشتان خود را برگردانيد - ( به شكل انگشتان چلاق ) آنگاه فرمود : گويا اكنون او را مىبينم كه با دست چلاقش نزد آنها آمده و اندرزشان ميدهد ، سپس فردا نزد آنها آمد و ايشان او را كشتند ، آنگاه امام فرمود : مؤمن بهر بلائى مبتلا مىشود و بهر مرگى ميميرد ولى خودكشى نميكند .\r\n","description":"","footnote":"","page_name":" 353 ","page_number":353},
  {"content":"\r\n13 - امام صادق عليه السلام سه بار ميفرمود : مؤمن نزد خداى عز و جل بهترين مقام را دارد ، همانا خدا مؤمن را ببلا مبتلا كند و سپس او را قطعه قطعه كند تا جانش را بگيرد ، و او خدا را بر آن حالت شكر كند ،\r\n14 - امام صادق عليه السّلام فرمود : در بهشت مقامى است كه هيچ بنده ئى به آن نرسد ، جز با بلائى كه ( در دنيا ) به بدنش رسد .\r\n15 - عبد الله بن ابى يعفور - كه هميشه بيمار بود - گويد : از دردهائى كه به من ميرسيد به امام صادق عليه السّلام شكايت كردم ، حضرت به من فرمود : اى عبد الله اگر مؤمن پاداشى را كه براى مصيبتها دارد بداند ، آرزو مىكند كه او را با مقراضها تكه تكه كنند .\r\n16 - امام صادق عليه السّلام ميفرمود : اهل حق هميشه در سختى بوده‌اند ، بدان كه سختى مدت كوتاهى دارد و عاقبتش با آسايش طولانى است .\r\n17 - امام باقر عليه السّلام فرمود : همانا خداى عز و جل مؤمن را با بلا دلجوئى مىكند ، چنان كه مرد با هديه اى كه از سفر براى خانواده اش ميبرد از آنها دلجوئى مىكند ، و خدا مؤمن را از دنيا پرهيز ميدهد چنان كه پزشك بيمار را پرهيز ميدهد .\r\n","description":"","footnote":"","page_name":" 354 ","page_number":354},
  {"content":"\r\n18 - محمد بن بهلول عبدى گويد : شنيدم امام صادق عليه السّلام ميفرمود : خدا مؤمن را از بلاهاى تكان دهنده دنيا ايمن نساخته ، ولى او را از كور دلى دنيا ( كه حق را تشخيص ندهد ) و شقاوت آخرت ايمن ساخته است .\r\n19 - على بن الحسين عليهما السّلام ميفرمود : من براى مرد نمىپسندم كه در دنيا عافيت داشته باشد و هيچ مصيبتى به او نرسد .\r\n\r\n20 - امام صادق عليه السّلام فرمود : پيغمبر صلى الله عليه و آله را براى طعام دعوت كردند ، چون به منزل مرد ميزبان در آمد ، مرغى را ديد كه روى ديوار تخم ميگذاشت ، سپس تخم مرغ افتاد و روى ميخى قرار گرفت ، نه به زمين افتاد و نه بشكست ، پيغمبر صلى الله عليه و آله از آن منتظره در شگفت شد ، مرد عرضكرد : از اين تخم مرغ تعجب ميكنى ؟ سوگند به آن كه ترا به حق مبعوث ساخته كه من هرگز بلائى نديده‌ام . رسول خدا صلى الله عليه و آله برخاست و غذاى او را نخورد و فرمود : كسى كه بلائى نبيند ، خدا به او نيازى ندارد ( لطف و توجهى ندارد ) .\r\n21 - رسول خدا صلى الله عليه و آله فرمود : خدا به كسى كه از مال و بدنش براى او بهره ئى نيست نيازى ندارد ( كسى كه زيان مالى و بدنى نبيند خدا به او توجهى ندارد )\r\n","description":"","footnote":"","page_name":" 355 ","page_number":355},
  {"content":"\r\n22 - امام صادق عليه السّلام فرمود : خداى عز و جل مؤمن را بهر بلائى مبتلا كند و بهر مرگى بميراند . ولى برفتن عقلش مبتلا نكند ، مگر ايوب را نمىبينى كه خدا چگونه شيطان را بر مال و فرزند و همسر او و هر چه داشت مسلط كرد ، ولى بر عقلش مسلط نكرد ، تا با آن خدا را بيگانگى بپرستد .\r\n23 - امام صادق عليه السّلام فرمود : براى بنده نزد خدا مقامى است كه به آن نرسد ، جز بوسيله يكى از دو امر : يا رفتن مالش و يا رسيدن بلائى به تنش .\r\n24 - و فرمود : خداى عز و جل فرمايد : اگر بنده مؤمنم دل آزرده نميشد ، سر كافر را با دستمالى آهنين ميبستم كه هرگز درد سر نشود .\r\n25 - رسول خدا صلى الله عليه و آله فرمود : حكايت مؤمن حكايت ساقه گياهى است كه باد او را به اين سو و آن سو كج مىكند ، مؤمن را هم دردها و بيماريها كج مىكند و حكايت منافق ، حكايت عصاى آهنين راستى است كه آسيبى به آن نرسد تا مرگش فرا رسد و او را بشكند .\r\n26 - رسول خدا صلى الله عليه و آله روزى باصحابش فرمود : ملعونست هر مالى كه زكاتش داده نشود ملعونست هر بدنى كه زكاتش داده نشود ، اگر چه چهل روز يك بار باشد . اصحاب عرضكردند : يا رسول الله\r\n","description":"","footnote":"","page_name":" 356 ","page_number":356},
  {"content":"\r\nزكات مال را ميدانيم ، زكات بدن چه باشد ؟ فرمود : اينست كه آفت و آسيبى بيند . در اينجا رنگ رخسار شنوندگان دگرگون شد ، چون پيغمبر صلى الله عليه و آله رنگ آنها را دگرگون ديد فرمود : دانستيد مقصودم چه بود ؟ گفتند : نه يا رسول الله ، فرمود : آرى ، گاهى ممكن است بتن انسان خراشى رسد و پايش بسنگى برخورد ، بلغزد ، سرخورد ، بيمار شود ، خارى به تنش خلد ، و مانند اينها ، تا آنجا كه در حديث خويش پريدن چشم را هم يادآور شد .\r\n\r\nتوضيح - مقصود از پريدن چشم ، حركت سريع و تنديست كه گاهى پشت سر هم براى پلك چشم پيش مىآيد ، و نيز بساير اعضاء تن هم عارض مىشود ، اطباء گويند علتش رطوبت غليظى است كه در مزاج ببخارى غليظ تبديل شده و چون خواهد از منافذ بدن خارج شود ، چنان حالتى پيدا مىشود ، مرآت ج 2 ص 232 .\r\n27 - ابن بكير گويد : از امام صادق عليه السّلام پرسيدم : آيا مؤمن به جذام و پيسى و امثال آن مبتلا مىشود ؟\r\nفرمود : مگر بلا جز براى مؤمن نوشته و ثابت شده است ؟ ! .\r\n28 - امام صادق عليه السّلام فرمود : مؤمن نزد خدا ارجمند است ، تا آنجا كه اگر بهشت را با هر چه در آنست از خدا بخواهد ، به او عطا كند ، بدون آنكه از ملك او چيزى كم شود ، و كافر نزد خدا خوار و پست است ، تا آنجا كه اگر دنيا را با هر چه در آنست از خدا خواهد به او دهد ، بىآنكه از ملكش چيزى كم شود ، و خدا بوسيله بلا از بنده مؤمنش دلجوئى كند ، چنان كه مسافر با سوغاتيهاى نو ظهور از خانواده اش دلجوئى كند ، خدا مؤمن را از دنيا پرهيز دهد ، چنان كه پزشك بيمار را پرهيز دهد .\r\n","description":"","footnote":"","page_name":" 357 ","page_number":357},
  {"content":"\r\n29 - امام صادق عليه السّلام فرمود : در كتاب على عليه السّلام است كه : سخت ترين مردم از لحاظ بلا كشيدن پيغمبرانند ، سپس اوصياء آنها ، و سپس هر كه از مردم نمونه آنهاست به ترتيب ، و مؤمن فقط به اندازه اعمال نيكش مبتلا شود ، پس هر كه دينش درست و عملش نيكو باشد بلايش سخت است ، و اين براى آنست كه خداى عز و جل دنيا را پاداش مؤمن و كيفر كافر قرار نداده است ، و هر كه دينش نادرست و عملش ضعيف باشد ، بلايش اندكست ، بلا بمؤمن پرهيزگار از باران به زمين شب زودتر ميرسد .\r\n30 - يونس بن عمار ( كه گويا لكه هاى پيسى بچهره اش پيدا شده بود ) گويد : به امام صادق عليه السّلام عرضكردم : در باره آنچه در چهره من پيدا شده ، مردم گمان ميكنند كه خدا بنده اى را كه به او توجهى دارد به آن مبتلا نكند . حضرت فرمود : بتحقيق كه مؤمن آل فرعون انگشتانش چلاق بود ، و با دو دستش اشاره ميكرد و ميگفت : « اى مردم از رسولان خدا پيروى كنيد ! سپس امام به من فرمود : چون ثلث آخر شب فرا رسيد ، در آغاز آن وضو بگير و بنمازى كه ميخوانى ( نماز شب ) برخيز ، و چون در سجده دوم دو ركعت اول باشى ، در حال سجده بگو . » اى على ، اى عظيم ، اى رحمان ، اى رحيم ، اى شنونده دعاها ، اى بخشنده خيرات ، بر محمد و آل محمد رحمت فرست و از خير دنيا و آخرت آنچه سزاوار بخشش تو است بما عطا كن ! و از شر دنيا و آخرت آنچه سزاوار بخشش تو است از من بگردان ، و اين درد را از من دور كن - و نام درد را ذكر كن - كه او مرا بخشم آورده و غمگين ساخته « و در دعا اصرار و پافشارى كن ، يونس گويد : بكوفه نرسيدم بودم كه خدا همه آنها را از من دور كرد .\r\n","description":"","footnote":"","page_name":" 358 ","page_number":358},
  {"content":"\r\nشرح - مرحوم مجلسى گويد : ذكر مؤمن آل فرعون بجاى مؤمن آل ياسين ، از اشتباهات راويان و يا كاتبانست چنان كه در حديث ( دوازدهم اين باب ) گذشت ، و بعضى گفته‌اند فرعون نام هر گردنكش قلدريست كه در برابر حق ستيزه كند ، مانند سنان كه در كلده با ابراهيم خليل ستيزه كرد و ريان بن وليد كه در مصر با جناب يوسف ستيزه كرد ، و وليد بن مصعب كه نيز در مصر با جناب موسى ستيزه كرد .\r\nو محتمل است مؤمن آل ياسين ، همان مؤمن آل فرعون بوده كه تا آن زمان كه 1632 سالست زنده بوده است ، ولى اين احتمال مخالف اخبار و روايات بسيار است .\r\n\r\nباب فضيلت فقراء مسلمين\r\n1 - امام صادق عليه السّلام فرمود : فقراء مسلمان چهل خريف پيش از توانگرانشان در باغهاى بهشت ميخرامند ، سپس فرمود : برايت مثلى بزنم ، حكايت اين دو دسته حكايت دو كشتى است كه بگمرك رسند و گمركچى يكى را خالى بيند و گويد رها كنيد برود ، و ديگرى را پر از بار بيند و گويد نگهش داريد .\r\nتوضيح - خريف در روايات به يك سال و هفتاد سال و هزار عام تفسير شده است .\r\n2 - امام صادق عليه السّلام فرمود : مصيبتها بخششهاى خدا است و فقر در خزانه خدا محفوظست ( و آن را جز به بنده عزيزش كه خواهد او را به خود متوجه سازد ندهد ) .\r\n3 - رسول خدا صلى الله عليه و آله فرمود : اى على ، همانا خدا فقر را نزد مخلوقش به امانت گذاشته هر كه آن را نهان دارد ، خدايش مانند پاداش روزه دارى كه بعبادت بپاخاسته دهد ، و هر كه آن را نزد كسى كه\r\n","description":"","footnote":"","page_name":" 359 ","page_number":359},
  {"content":"\r\nميتواند حاجتش را برآورد فاش سازد ، و او نكند او را كشته است ، آگاه باش كه او را با شمشير و نيزه نكشته ، بلكه با زخم به دل كشته است .\r\n4 - امام صادق عليه السّلام فرمود : هر اندازه ايمان بنده زياد شود ، تنگى معيشتش افزايش يابد .\r\nشرح - چنان كه در باب گذشته ثواب و پاداش بىپايان گرفتارى و ابتلاء در دنيا ذكر شد ، و نيز ثروت بسيار موجب گردنكشى و تكبر شود و شخص ثروتمند به فقرا توهين و بىاحترامى كند و قساوت قلب و خشونت پيدا كند ، و سرگرمى و نگهدارى اموال او را از خدا غافل سازد ، علاوه بر آنكه اگر حقوق واجبه مال را نپردازد ، ملعون و مطرود خدا شود ، ولى فقر سبب شود كه شخص فقير بر خدا توكل كند و بدرگاه او دعا و تضرع نمايد ، علاوه بر تواضع و ملايمت و صفات حميده ديگرى كه زائيده فقر است ، اگر فقير صابر و شكيبا باشد .\r\n5 - امام صادق عليه السّلام فرمود : اگر مؤمنين براى طلب روزى نزد خدا اصرار نميورزيدند ، خدا آنها را از آن حال به تنگدستى بيشترى منتقل مينمود .\r\n6 - و فرمود : چيزى از دنيا به بنده ئى عطا نشد ، مگر براى عبرت گرفتن ، و چيزى از او بر كنار نگرديد ، مگر براى آزمودن .\r\n7 - و فرمود : شيعيان خالص ما در زمان دولت باطل جز به اندازه قوت و خوراك بهره ندارد ، خواهيد بمشرق رويد يا به مغرب زنيد ، جز به اندازه قوت روزى نيابيد .\r\n8 - پيغمبر صلى الله عليه و آله فرمود : اى على ! نيازمندى امانت خداست نزد خلقش ، هر كه آن را نزد خود پوشيده دارد ، خدايش ثواب نمازگزار دهد ، و هر كه از آن پرده بردارد نزد كسى كه ميتواند گشايش\r\n","description":"","footnote":"","page_name":" 360 ","page_number":360},
  {"content":"\r\nدهد و نكند ، او را كشته است ، بدان كه او را با شمشير و نيزه و تير نكشته ، بكه با زخمى كه بدلش وارد آورده كشته است .\r\n9 - امام صادق عليه السّلام فرمود : خداى عز و جل روز قيامت مانند پوزش خواه به فقراء مؤمنين توجه كند و فرمايد : بعزت و جلالم سوگند كه شما را در دنيا بواسطه خوارى شما نزد خود فقير نساختم ، امروز رفتار مرا با خود مىبينيد ، هر كس در دنيا بشما نيكى نموده ، دستش را بگيريد و ببهشتش در آوريد .\r\nمردى از فقرا گويد : پروردگارا ؛ اهل دنيا با يك ديگر در دنيا مسابقه گذاشتند ، با زنها نزديكى كردند ، جامه هاى نازك پوشيدند ، خوراك خوردند ، در كاخها نشستند ، و مركوبهاى معروف و مشهور را سوار شدند ، به من هم مثل آنچه به آنها دادى عطا فرما . خداى تبارك و تعالى فرمايد : براى تو و هر يك از شماست هفتاد برابر آنچه باهل دنيا دادم از آغاز تا انجام دنيا .\r\n10 - امام صادق عليه السّلام فرمود : از فرزندان آدم مؤمنى نبود جز آنكه فقير بود ، و كافرى نبود جز آنكه توانگر بود ، تا جناب ابراهيم عليه السّلام آمد و عرضكرد : « پروردگارا ما را وسيله آزمايش كفار مگردان » ( كه با خود گويند اگر ايمان خوب بود ، اينها فقير و گرفتار نبودند و يا برخى از ترس فقر ايمان نياورند ) سپس خدا از اينها دسته ئى را مالدار و دسته ئى را نيازمند ، و از آنها نيز برخى را مالدار و بعضى را نيازمند گردانيد .\r\n11 - امام صادق عليه السّلام فرمود : مرد مالدارى با لباس پاكيزه خدمت رسول خدا صلى الله عليه و آله آمد و نزديك حضرت نشست ، سپس مرد تنگدستى با جامه هاى چركين وارد شد و پهلوى مرد مالدار\r\n","description":"","footnote":"","page_name":" 361 ","page_number":361},
  {"content":"\r\nنشست ، مال دار جامه هايش را از زير پاى او بكشيد . رسول خدا صلى الله عليه و آله به او فرمود : ترسيدى چيزى از فقر او به تو چسبد ؟ گفت نه ، فرمود : ترسيدى از دارائى تو چيزى به او رسد ؟ گفت : نه ، فرمود :\r\nترسيدى لباست چرك شود ؟ گفت : نه . فرمود : پس چرا ترا بر اين كار واداشت ؟ گفت : يا رسول الله ! من همدمى ( شيطانى دارم ) كه هر كار زشتى را در نظرم زينت دهد ، و هر كار خوبى را زشت نمايش دهد ، من نصف مالم را به او مىدهم ، پيغمبر صلى الله عليه و آله به آن مرد نادارا فرمود : تو ميپذيرى ؟ گفت :\r\nنه : مرد مالدار گفت : چرا ؟ گفت : زيرا ميترسم در دل من درآيد آنچه در دل تو درآمده ( كه تكبر و توهين فقرا باشد ) .\r\n12 - امام صادق عليه السّلام فرمود : در مناجات موسى عليه السّلام است كه ( خداى تعالى فرمايد : ) اى موسى ؛ هر گاه ديدى فقر رو آورده ، بگو مرحبا به شعار شايستگان و چون ديدى توانگرى رو آورده بگو : گناهى است كه عقوبتش شتاب كرده است .\r\n13 - پيغمبر صلى الله عليه و آله فرمود : خوشا حال مستمندان از لحاظ صبر آنها [ خوشا حال آنها كه بصبر چسبيده‌اند 
  ] آنهايند كه ملكوت آسمانها و زمين را ميبينند .\r\n","description":"","footnote":"","page_name":" 362 ","page_number":362},
  {"content":"\r\nشرح - يعنى حقايق جهان براى آنها منكشف گردد و بدانند آفريننده آسمانها و زمين عاجز و بخيل نيست و فقر و ثروت مردم طبق قضا و قدر او جارى شود و به جهت مصلحت بزرگى است كه قادر متعال مقدر فرموده است : از اين رو با رضايت و خرسندى صبر ميكنند .\r\n14 - پيغمبر صلى الله عليه و آله فرمود : اى گروه مستمندان ؛ خوشدل باشيد ، و رضايت قلبى خود را بدرگاه خدا تقديم داريد تا خداى عز و جل شما را براى فقرتان ثواب دهد ، و اگر نكنيد ، ثوابى نداريد .\r\n15 - امام باقر عليه السّلام فرمود : چون روز قيامت شود ، خداى تبارك و تعالى دستور دهد كه يك منادى در برابرش فرياد كشد : كجا هستند فقرا ؟ گروه بسيارى برخيزند ، خدا فرمايد : بندگان من ! گويند لبيك پروردگارا ، فرمايد : من شما را براى خوارى و پستى شما در نظرم فقير نساختم ، بلكه براى مثل امروز انتخابتان كردم ، در چهره مردم تأمل و جستجو كنيد ، هر كس بشما احسانى كرده نسبت به من كرده است ، از جانب من بهشت را به او پاداش دهيد .\r\n16 - امام صادق عليه السّلام فرمود : اگر اصرار اين مردم شيعه بدرگاه خدا براى طلب روزى نبود ، خدا آنها را از حالى كه داشتند به تنگدستى بيشترى منتقل ميفرمود .\r\n17 - محمد بن حسين بن كثير خزاز گويد : امام صادق عليه السّلام به من فرمود : ببازار نميروى ؟\r\nميوه هائى كه به فروش ميرسد و چيزهاى ديگرى را كه دلت ميخواهد نمىبينى ؟ گفتم : چرا . فرمود : بدان كه در برابر هر چه مىبينى و نميتوانى بخرى برايت حسنه ئى است .\r\n","description":"","footnote":"","page_name":" 363 ","page_number":363},
  {"content":"\r\n\r\n18 - امام صادق عليه السّلام فرمود : همانا ( روز قيامت ) خدا - جل ثناؤه - از بنده مؤمن محتاج در دنيايش پوزش ميخواهد ، چنان كه برادرى از برادرش پوزش ميخواهد و ميفرمايد : بعزت و جلالم سوگند كه ترا در دنيا براى خواريت در نظرم محتاج نكردم ، اين روپوش را بردار و ببين بجاى دنيا به تو چه داده‌ام ، او بردارد و گويد : با اين عوض كه عطا فرمودى ، زيانى به من ندارد آنچه از دنيا از من باز گرفتى .\r\n19 - امام صادق عليه السّلام فرمود : چون روز قيامت شود ، گروهى از مردم برخيزند و تا در بهشت آيند و در زنند ، به آنها گويند : شما كيستيد ؟ گويند ما فقرا هستيم ، گويند : آيا پيش از حساب ( ميخواهيد ببهشت در آئيد ؟ ) گويند : بما چيزى نداديد كه حسابش را بكشيد ، خداى عز و جل فرمايد :\r\nراست گويند ، ببهشت درآئيد .\r\n20 - موسى بن جعفر عليه السّلام ميفرمود : خداى عز و جل فرمايد : من توانگر را براى شرافتش نزد خود توانگر نساختم و فقير را براى خواريش در نظرم فقير نكردم ، بلكه با اين تفاوت توانگران را بوسيله فقرا آزمودم ، و اگر فقرا نبودند ، توانگران سزاوار بهشت نميگشتند .\r\n21 - امام صادق عليه السّلام فرمود : توانگران شيعيان ما امين ما هستند بر محتاجان آنها ، رعايت حق ما را نسبت به آنها بكنيد . تا خدا شما را رعايت كند .\r\n","description":"","footnote":"","page_name":" 364 ","page_number":364},
  {"content":"\r\nشرح - اين حديث شريف سفارش فقرا را بتوانگران مينمايد ، زيرا گرفتن اموال از توانگران و رسانيدن بمستمندان از شئون و مناصب امامست ، و چون در زمان تقيه و غيبت اين عمل ممكن نيست ، امام عليه السّلام توانگران را امين خود ناميده و سفارش فرموده كه : مبادا حق فقرا را ضايع كنند و به آنها نرسانند .\r\n22 - امير المؤمنين عليه السّلام فرمود : فقر براى مؤمن از خط گونه اسب خوشنماتر است .\r\nتوضيح - عذار در اصل بمعنى بناگوش است و در اينجا بمعنى خطى است كه از رشته لجام اسب بر بناگوشش ديده مىشود و بر حسنش ميافزايد .\r\n23 - سعيد بن مسيب گويد : از على بن الحسين عليهما السّلام از تفسير قول خداى عز و جل : « اگر نبود كه مردم يك امت ميشدند » پرسيدم ، فرمود : مقصود از اين آيه امت محمد صلى الله عليه و آله است كه ( اگر نبود كه ) همه كافر ميشدند « و براى آنهائى كه بخداى رحمان كافر ميشدند . سقفى از نقره براى خانه هايشان قرار ميداديم ، 33 سوره 43 » و اگر خدا اين كار را با امت محمد صلى الله عليه و آله مينمود ، مؤمنين اندوهگين شده و اين عمل آنها را غمناك ميساخت و ديگران با آنها زناشوئى نميكردند و از يك ديگر ارث نميبردند .\r\nشرح - مرحوم مجلسى گويد : مراد به « ناس » امت محمد صلى الله عليه و آله است بعد از وفات آن حضرت بقرينه صيغه مضارع در « يكون و يكفر » و مراد به كافران برحمان منكرين امامت و مخالفين شيعه ميباشند و حاصل اينست كه : اگر مؤمنين حقيقى كافر نميشدند يا غمناك و دل شكسته نميگشتند و شيطان بر آنها مسلط نميشد ، همه مخالفين و منكرين امامت را ثروتمند و بىنياز مينموديم و مؤمنين در نهايت فقر و نياز بسر ميبردند و نيز اگر چنان ميشد مخالفين با مؤمنين تناكح و ازدواج نميكردند و در نتيجه نسل آنها قطع ميشد ، و امت محمد صلى الله عليه و آله همه منافق و مخالف باقى ميماندند ، از اين رو برخى از مؤمنين را فقير و برخى را ثروتمند ساخت و همچنين نسبت بمخالفين و منكرين امامت .\r\n","description":"","footnote":"","page_name":" 365 ","page_number":365},
  {"content":"\r\n\r\nباب\r\n\r\n1 - شخصى خدمت امام صادق عليه السّلام آمد و عرضكرد : اصلحك الله من مردى هستم كه دوستى خود را تنها بشما متوجه ساخته و از ديگران بريده‌ام ، و اكنون احتياج سختى برايم پيش آمده كه بواسطه آن بفاميل و قومم نزديك شدم ( كه شايد گرفتاريم را بر طرف كنند ) ولى جز دورى از آنها برايم نيفزود ( به من پاسخ رد دادند كه مجبور شدم از آنها كناره گيرم ) امام فرمود : آنچه خدا به تو داده ( كه ولايت اهل بيت عليهم السلام باشد ) از آنچه از تو گرفته ( كه مال دنيا باشد ) بهتر است ، عرضكرد : قربانت گردم ، از خدا بخواه كه مرا از خلقش بىنياز كند ، فرمود : خدا روزى هر كه را خواسته بدست كسى كه خواسته قرار داده و تقسيم نموده ( پس مردم به يكديگر محتاجند ) ليكن از خدا بخواه كه ترا بىنياز كند از احتياجى كه بمخلوق پست و لئيمش ناچار شوى .\r\n2 - امام صادق عليه السلام فرمود : فقر مرگ سرخ است ، راوى گويد : به امام صادق عليه السلام عرضكردم :\r\nمقصود نداشتن دينار و درهم است ؟ فرمود : نه ، بلكه فقر و نداشتن دين است .\r\nشرح - مقصود از مرگ سرخ ، مرگ سخت و خونين است ، و مقصود از فقر دينى ، ندانستن احكام و معارف دينى و نشناختن صفات حميده و رذيله مىباشد .\r\n\r\nباب دل دو گوش دارد كه در يكى فرشته و در ديگرى شيطان ميدمد\r\n1 - امام صادق عليه السلام فرمود : قلبى نيست جز آنكه دو گوش دارد ، بر سر يكى از آن دو\r\n","description":"","footnote":"","page_name":" 366 ","page_number":366},
  {"content":"\r\nفرشته ايست راهنما و بر سر ديگرى شيطانيست فتنه انگيز ، ابن فرمانش دهد و آن بازش دارد . شيطان بگناهان فرمانش دهد ، و فرشته از آنها بازش دارد ، و اين است كه خداى عز و جل فرمايد : « در جانب راست و چپ نشسته ايست ، بگفته ئى زبان نگشايد ، جز آنكه نزدش رقيب و عتيد حاضرند ، 17 سوره 50 » .\r\n\r\nشرح - كلمه قلب به دو معنى استعمال مىشود : 1 - گوشت صنوبرى شكلى كه در جانب چپ سينه قرار دارد و قسمتى از درونش مجوف است و ميان آن خون سياهى است كه منبع و سرچشمه روحست ، از اين رو شريفترين و مهمترين اعضاء بدنست ، و بلكه زندگى و بقاء ساير اعضاء بدن به او بستگى دارد . 2 - گوهر روحانى و لطيفه ربانى كه بقلب صنوبرى ارتباط و تملقى دارد كه در بيان حقيقت و نحوه ارتباطش حكماء و فلاسفه سخن بسيار گفته‌اند ، ولى بعد از همه گفته ها بايد گفت :\r\n\r\nمجلس تمام گشت و به آخر رسيد عمر\r\nما همچنان در اول وصف تو مانده‌ايم .\r\n\r\nدر اينجا مرحوم مجلسى فرمايد : و چه خوب فرمايد : - معرفت حقيقت قلب و صفاتش بر بيشتر مردم مخفى مانده ، و ائمه ما عليهم السلام جز بكنايه و اشاره بيان نكرده‌اند و احتياط اينست كه ما به آنچه آنها در باره قلب بيان كرده‌اند اكتفا كنيم ، و آنچه آنها بيان كرده‌اند صلاح و فساد و آفات و درجات قلب است و سپس در تكميل و تهذيب قلب از صفات شيطانى و آراستنش بملكات روحانى بكوشيم - پايان - .\r\nمترجم گويد : بعقيده ما همان عدم بيان ائمه عليهم السلام علت سخنان طولانى و اختلافات بسيار حكما و فلاسفه شده است ، مانند بسيارى از مطالب ديگر كه چون آن ذوات مقدسه عليهم السلام براى اينكه صلاح ندانسته از آن سخن بميان نياورده‌اند ، بشر وارد ميدان خيالبافى و خرافاتتراشى شده است ، بر خلاف آنچه را كه براى دنيا يا آخرت بشر مفيد دانسته و بيان كرده‌اند كه امروز پس از گذشتن چهارده قرن و با وجود خرابكاريهاى جاعلين و محرفين آن مطالب تا حدى براى ما روشن و واضحست ، مثلا در موضوع معاد آنچه براى انسان مفيد است ، اينست كه بداند كردار و رفتار او حساب و كتاب و پاداش و عقاب دارد تا از ستم و تجاوز دورى كند ، وقتى در قرآن و احاديث دقت ميكنيم ميبينم ، هدف اصلى و لبه تيز سخن در موضوع معاد روى همين اصل است ، ولى كتب فلاسفه و عرفا را بنگريد كه در اطراف حشر و صراط و بهشت و دوزخ چه لاطائلاتى يافته‌اند ، و نيز در موضوع علم خدا قرآن مجيد ميگويد : * ( يَعْلَمُ خائِنَةَ الأَعْيُنِ وَما تُخْفِي الصُّدُورُ ) * « خدا خيانت چشمها و آنچه را سينه ها پنهان ميكنند ميداند » و نهج البلاغه ميگويد : * ( يعلم عجيج الوحوش في الفلوات و معاصى العباد في الخلوات ) * « خدا فرياد حيوانات وحشى را در بيابانها و گناه بندگان را در خلوتها ميداند » و نيز صدها آيه و حديث ديگر به اين مضمون وارد شده است تا بشر را آگاه كند كه ناظرى بسيار دقيق و حساس گفتار و رفتار او را كنترل مىكند ، ولى فلاسفه و عرفا در موضوع علم خدا سخن از حصولى و حضورى و اجمالى و تفصيلى و اعيان ثابته و مثل افلاطونى و صدها اصطلاح مخترع ديگر بميان\r\n","description":"","footnote":"","page_name":" 367 ","page_number":367},
  {"content":"\r\nمىآورند و عاقبت نتيجه آن مىشود كه مرحوم حاجى سبزوارى نقل مىكند :\r\n\r\nقد قيل لا علم له بذاته\r\nو قيل لا يعلم معلولاته\r\nو مثبت لعلمه بما جعل\r\nاما يقول انه عنه انفصل\r\nاو ليس مفصولا فاما المبتدا\r\nاما هو المعدوم ثابتا بدا\r\nعينا فهذا مذهب المعتزله\r\nاو ذهبنا الصوفية ذا قائله\r\n\r\nو همچنين تا 12 صفحه ديگر از كتاب منظومه اش به اين موضوع ادامه ميدهد ، ولى حتى يك سطر آن هم ناظر بهدف قرآن و حديث نميباشد و آن منظور عالى را تأمين نميكند .\r\nخواننده متتبع با اندكى تأمل در اين دو مثال كه ذكر نموديم ، ميتواند مثالهاى بسيارى پيدا كند و پس از دقت كافى گفته ما را تصديق نمايد كه : قرآن و اخبار مطالبى را ميگويند كه براى دنيا و آخرت بشر مفيد باشد و مطالب بيهوده و لا طائل تنها در نوشتجات بشر خيالباف پيدا مىشود .\r\nسپس مرحوم مجلسى از قول بعضى از محققين نقل مىكند كه : قلب مايه شرف و فضيلت انسانست كه بسبب آن بر معظم مخلوقات برترى يافته است ، بوسيله قلب خدا را ميشناسد و بصفات جمال و كمال او آشنا مىشود و در آخرت مستعد ثواب و ذخائر الهى ميگردد ، پس در حقيقت قلب عالم به خدا ، و عامل براى خدا و كوشا بسوى خدا و نزديكى جوينده بخداست و اعضاء و جوارح ديگر بدن پيروان و خدمتگزاران و آلات و ابزارى هستند كه قلب آنها را استخدام كرده و كار ميفرمايد ، و خطاب و سؤال و ثواب و عقاب خدا با قلب است پس اگر انسان قلب را شناخت خود را شناخته و چون خود را شناخت خدا را شناخته است ( بنحو اختصار ) .\r\nمرحوم مجلسى سپس براى هر يك از نفس و روح و عقل دو معنى ذكر مىكند كه يكى از آن دو با معنى دوم قلب مطابقت مىكند و در اين باره توضيح بسيارى ميدهد مرآت ؟ ج 2 ص 237 .\r\nپيداست كه مقصود از قلب در اين حديث شريف معنى دوم آنست و اثبات گوش براى آن از باب استعاره و تشبيه است و مقصود از دميدن فرشته ، الهامات و خاطرات پسنديده و خيرى است كه گاهى بدل انسان القا مىشود و مقصود از دميدن شيطان وساوس و خيالات فاسدى است كه گاهى او را فرا ميگيرد .\r\n2 - امام صادق عليه السلام فرمود : قلب دو گوش دارد چون بنده آهنگ گناهى كند ، روح ايمان ( فرشته يا عقل يا نيروى ايمان ) به او گويد : نكن ، و شيطان به او گويد بكن ، و هر گاه ( مشغول ارتكاب گناه شود ، مثل اينكه ) روى شكم زن زانيه افتاده باشد ، روح ايمان از او بر كنار شود .\r\n3 - امام صادق عليه السلام فرمود ، مؤمنى نيست جز آنكه قلبش از درون دو گوش دارد :\r\n","description":"","footnote":"","page_name":" 368 ","page_number":368},
  {"content":"\r\n1 - گوشى كه وسواس خناس در آن دمد . 2 - گوشى كه فرشته در آن دمد ، و خدا مؤمن را بسبب فرشته تقويت كند ، و همين است گفتار خداى تعالى : « آنها را بوسيله روحى از جانب خود تقويت كرده است 22 سوره 58 » .\r\n\r\nباب روحى كه مؤمن بدان كمك شود\r\n1 - ابو خديجه گويد : خدمت حضرت ابو الحسن عليه السلام رسيدم ، به من فرمود : خداى تبارك و تعالى مؤمن را بوسيله روحى از جانب خود تأييد كند و هر زمان كه مؤمن نيكى كند و تقوى پيش گيرد ، آن روح نزد او حاضر است . و هر گاه گناه كند و تجاوز نمايد ، آن روح در آن زمان غايب شود ، پس آن روح با مؤمن است و در زمان احسان و نيكى او از شادى بجنبش آيد و هنگام بدرفتاريش در زمين فرو رود .\r\nبندگان خدا ، نعمتهاى خدا را ( كه ايمان و يقين است ) بوسيله اصلاح نفس خويش ( بسبب تقوى و ترك گناه ) مراقبت كنيد تا يقين شما بيفزايد و سودى نفيس و گرانبها بريد ، خدا رحمت كند بنده اى را كه تصميم خيرى گيرد و انجام دهد يا تصميم شرى گيرد و از آن باز ايستد ، سپس فرمود : ما ( اهل بيت ) آن روح را بوسيله اطاعت خدا و عمل براى او تأييد ميكنيم .\r\n\r\nباب گناهان\r\n1 - امام صادق عليه السلام فرمود : پدرم همواره ميفرمود : چيزى بيشتر از گناه قلب را فاسد\r\n","description":"","footnote":"","page_name":" 369 ","page_number":369},
  {"content":"\r\n\r\nنكند ، قلب مرتكب گناهى مىشود « 1 » و بر آن اصرار ميورزد تا بالايش به پائين ميگرايد ( سرنگون و وارونه نميشود و سخن حق و موعظه در آن نميگنجد و تأثير نميكند ) .\r\n2 - امام صادق عليه السلام در باره قول خداى عز و جل : « چه صبرى بر آتش دوزخ دارند 275 سوره 2 » فرمود : يعنى چه صبرى دارند بر كارهائى كه ميكنند كه آنها را بسوى آتش ميكشاند .\r\nشرح - حاصل آيه شريفه توبيخ و سرزنش گنهكارانست باظهار تعجب و شگفتى از صبر و شكيبائى آنها بر آتش دوزخ ، و چون عقوبت و مجازات گنهكاران از نظر خداى تبارك و تعالى مسلم و قطعى است ، وقتى بنده مرتكب گناهى مىشود و سپس همان گناه را تكرار مىكند يا گناه بزرگترى انجام ميدهد ، مثل اينكه خداى تعالى از صبر او اظهار تعجب مىكند و ميفرمايد : با وجود آنكه بار اول در آتش افتاد چرا ديگر بار براى خود آتش بيشترى خريد ، چه صبرى در برابر آتش دارد ؟ ! !\r\n3 - امام صادق عليه السلام فرمود : هيچ رگى نزند و پائى به سنگ نخورد و درد سر و مرضى پيش نبايد مگر به جهت گناهى ( كه انسان مرتكب شده است ) و همين است كه خداى عز و جل در كتابش فرمايد « هر مصيبتى بشما رسد ، براى كاريست كه بدست خود كرده‌ايد و خدا از بسيارى هم گذشت مىكند ، 30 سوره 42 » سپس امام عليه السّلام فرمود : آنچه خدا از آن ميگذرد از آنچه از آن مؤاخذه مىكند بيشتر است .\r\nشرح - برخى از مفسرين گفته‌اند : آيه شريفه بمصيباتى اختصاص دارد كه بنحو عقوبت و مجازات در دنيا از طرف خداى تعالى به انسان ميرسد ، پس مصيبات و بلاهائى را كه براى كودكان و ديوانگان و مردم بيگناه پيش مىآيد ، شامل نيست . و مخاطب آيه كريمه اينان نيستند .\r\n4 - امام باقر عليه السلام فرمود : هيچ نكبتى به بنده نرسد [ پايش بسنگى نخورد 
  ] مگر بسبب .\r\n\r\n","description":"","footnote":"\r\n« 1 » گناهان انسان غالبا مربوط باعضاء و جوارحست ، ولى چون فرمان دهنده همه اعضاء و جوارح قلب است ارتكاب گناه به او نسبت داده شده است\r\n","page_name":" 370 ","page_number":370},
  {"content":"\r\nگناهى و آنچه خدا از آن ميگذرد بيشتر است .\r\n5 - امير المؤمنين عليه السّلام ميفرمود : تو كه أعمال رسواكننده مرتكبشده ئى خنده دندان نما مكن ، و كسى كه گناهانى كرده ، از بلاى شبگير و پيش آمد ناگهانى نبايد ايمن باشد .\r\n6 - ابى اسامه گويد : شنيدم امام صادق عليه السّلام ميفرمود : به خدا پناه بريد از سطوتهاى خدا در شب و روز ، عرضكردم : سطوتهاى خدا جدا چيست ؟ فرمود : مؤاخذه بر گناه .\r\n7 - امام باقر عليه السلام فرمود : همه گناهان سخت است ( از نظر نافرمانى خدا و كيفر و عقوبت آنها ) ولى سخت ترين آنها گناهانى است كه بر آن گوشت و خون برويد ( مانند خوردن مال حرام يا اصرار بر گناه اگر چه حلال خورد ) زيرا آن گنهكار يا بخشوده و يا معذب گردد ، و جز شخص پاك ببهشت وارد نشود ( پس چنين گنهكارى بايد در برزخ و يا محشر عذاب كشد تا آن گوشت و خونش بريزد و تصفيه گردد ، و سپس داخل بهشت شود ) .\r\n8 - امام باقر عليه السّلام فرمود : همانا بنده مرتكب گناه مىشود و روزى از او بر كنار ميگردد .\r\nشرح - مقصود گناهانى است كه تنگى روزى مىآورد و آن هم نسبت باشخاصى كه خداى تعالى بخواهد آنها را در دنيا بدين وسيله كيفر دهد ، و گر نه بسيارى از گنهكاران با توسعه رزق و زندگى مرفه در دنيا ديده ميشوند .\r\n9 - رسول خدا صلى الله عليه و آله فرمود : ملعونست ملعون كسى كه پرستش دينار و درهم كند ( پول\r\n","description":"","footnote":"","page_name":" 371 ","page_number":371},
  {"content":"\r\n\r\nپرست باشد ) ملعونست ملعون كسى كه نابينائى را كور كند ( كسى را كه دينى را براى خود انتخاب نكرده و سرگردانست بكفر و ضلالت كشاند ) ملعونست ملعون ، كسى كه با چارپائى نزديكى كند .\r\n10 - ابو بصير گويد : شنيدم امام باقر عليه السلام ميفرمود : از گناهانى كه ناچيزش انگاريد بپرهيزيد زيرا آنها هم بازخواستكننده ئى دارد ، شخصى از شما ميگويد : گناه ميكنم و آمرزش ميخواهم ، و خداى عز و جل ميفرمايد : « آنچه را پيش فرستاده و آثارشان را خواهيم نوشت ، و همه چيز را در امام مبين ( لوح محفوظ يا نامه اعمال ) آمار كنيم 12 سوره 36 » و باز فرمايد : « براستى كه اگر آنها ( كردار و گفتار بندگان ) به وزن دانه خردلى بوده و در ميان سنگ سخت يا در آسمانها و يا در زمين باشد ، خدا آنها را بياورد ، همانا خدا باريك بين و آگاهست ، 16 - سوره 31 »\r\n11 - امام صادق عليه السّلام ميفرمود : همانا گناه بنده را از روزى محروم ميدارد .\r\n12 - امام باقر عليه السلام فرمود : مردى مرتكب گناهى مىشود و روزى از او كناره ميگيرد و اين آيه را تلاوت فرمود : « زمانى كه قسم خوردند كه صبحدم آنها را بچينند و ان شاء الله نگفتند ، بدان جهت از جانب پروردگارت بلائى بر آن چرخيد و آنها خوابيده بودند ، 27 - سوره 68 » .\r\nشرح - مرحوم مجلسى از تفسير جامع الجوامع طبرسى نقل كند كه مردى در دو فرسنگى صنعاء يمن باغى داشت كه مخارج سالش را از آن بر ميداشت و باقى را به فقرا صدقه ميداد و هر چه را داشت نميگرفت از گندم و جو و آنچه چيده نميشد از انگور و آنچه ته بساط باقى ميماند از خرما براى فقرا ميگذاشت ، و اينها نيز مقدار بسيارى ميشد ، چون آن مرد وفات كرد ، پسرانش گفتند : اگر ما بروش پدر رفتار كنيم ، زندگى\r\n","description":"","footnote":"","page_name":" 372 ","page_number":372},
  {"content":"\r\n\r\nبر ما سخت شود ، زيرا ما عيالواريم ، لذا سوگند ياد كردند كه صبح زود بروند و تا فقرا نيامدند ، محصول باغ را بچينند و براى تصميم و سوگند خويش ان شاء الله نگفتند ، خدا هم در آن شب آتشى فرستاد تا همه باغ را بسوخت . . .\r\n13 - امام صادق عليه السّلام ميفرمود : هر گاه مرد گناهى كند ، در دلش نقطه سياهى بر آيد ، پس اگر توبه كند ، محو شود ، و اگر بر گناه بيفزايد ، آن سياهى افزايش يابد تا بر دلش غالب شود ، سپس هرگز رستگار نشود .\r\n14 - امام باقر عليه السّلام ميفرمود : همانا بنده از خدا حاجتى ميخواهد كه اقتضا دارد ، زود يا دير برآورده شود ( زيرا حاجت مشروعست و شرايط دعا موجود ) سپس آن بنده گناهى مرتكب مىشود ، و خداى عز و جل تبارك و تعالى بفرشته ميفرمايد : حاجتش را روا مكن و او را از آن محروم دارد : زيرا در معرض خشم من در آمد و سزاوار محروميت من گشت .\r\n15 - ابو حمزه گويد : شنيدم امام باقر عليه السلام فرمود : هيچ سالى كم بارانتر از سال ديگر نيست ، ولى خدا باران را به جائى كه خواهد ميفرستد ، چون مردمى مرتكب گناهان شوند ، خداى عز و جل بارانى را كه در آن سال براى آنها مقدر فرموده ، از آنها بگرداند و بسوى بيابانها و درياها و كوهها فرستد و همانا خدا جعل را در سوراخش عذاب كند ، بوسيله نگهداشتن باران از زمينى كه جعل در آنست . براى گناهان مردمى كه در آنجا باشند ، در صورتى كه خدا براى جعل راهى در غير محله گنهكاران قرار داده است سپس امام عليه السّلام فرمود : اى صاحبان بينش عبرت گيريد .\r\nشرح - مرحوم مجلسى راجع بجمله اخير گويد : اى صاحبان بينش و خرد تفكر كنيد و بينديشيد\r\n","description":"","footnote":"","page_name":" 373 ","page_number":373},
  {"content":"\r\nكه هر گاه حال حيوان غير مكلف بىشعور و يا كم شعور در زيان بردن از همسايگى گنهكاران چنين باشد ، حال شما چگونه خواهد بود با اين گناه بسيار و همسايگى با گنهكاران ، و اين خبر دلالت دارد كه حيوانات هم يكنوع شعور و ادراكى دارند و بعضى از تكاليف شرعيه و اعمال بندگان را ميفهمند و تكليفى هم دارند بر خلاف بيشتر حكما و متكلمين ، چنانچه داستان هدهد جناب سليمان و اخبار ديگرى را كه در كتاب كبير ( بحار الانوار ) خود ذكر نموده‌ايم مؤيد اين قولست ، و محتمل است مراد از جعل مردم ضعيف العقل باشند ، ولى اين احتمال بعيد است ، و نيز اين خبر دلالت دارد بر وجوب مهاجرت از جايى كه مردم گنهكار دارد ، اگر باز داشتن آنها از گناه ممكن نباشد .\r\n16 - امام صادق عليه السّلام فرمود : همانا شخص گناهى مرتكب مىشود و بر اثر آن از نماز شب محروم مىشود و تأثير كار بد در صاحبش از تأثير كارد در گوشت زودتر است .\r\n17 - و فرمود : كسى كه آهنگ گناهى كند ، بايد انجام ندهد ، زيرا گاهى بنده گناهى مرتكب شود و خداى تبارك و تعالى او را ببيند و فرمايد : بعزت و جلالم سوگند ، ديگر ترا بعد از اين نيامرزم .\r\n18 - حضرت ابو الحسن عليه السّلام فرمود : بر خدا سزاوار است كه هر خانه اى كه در آن نافرمانيش كنند ، خرابش كند تا خورشيد بر آن بتابد و ( از پليدى معنوى ) پاكش كند ( پس معصيت خدا خانه را ويران كند چنان كه آفتاب بر سطح آن بتابد ) .\r\n19 - رسول خدا صلى الله عليه و آله فرمود : همانا بنده گاهى براى يكى از گناهانش صد سال ( در قيامت ) حبس شود ، و همسران خود را بيند كه در نعمت بهشت ميخرامند ( يعنى صد سال ديرتر از همسرانش ببهشت رود ) .\r\n","description":"","footnote":"","page_name":" 374 ","page_number":374},
  {"content":"\r\n20 - امام باقر عليه السّلام فرمود : هر بنده ئى در دلش نقطه سفيديست كه چون گناهى كند ، خال سياهى در آن پيدا شود ، سپس اگر توبه كند آن سياهى برود ، و اگر از گناه دنبالگيرى كند ، آن سياهى بيفزايد تا روى سفيدى را بپوشاند ، و چون سفيدى پوشيده شد ، ديگر صاحب آن دل هرگز بخير نگرايد و همين است ، گفتار خداى عز و جل : « نه چنين است ، بلكه آنچه مرتكب شدند بر دلشان زنگارى بست ، 14 سوره 83 » .\r\n21 - امير المؤمنين عليه السّلام فرمود : تو كه اعمال رسواكننده مرتكبشده ئى خنده دندان نما مكن و در صورتى كه مرتكب كردارهاى زشت ميشوى ، از بلاى شبگير و ناگهانى ايمن مباش .\r\n22 - امام صادق عليه السّلام فرمود : پدرم عليه السّلام ميفرمود : خدا حكم قاطع و حتمى فرموده كه نعمتى را كه به بنده ئى مرحمت فرموده : از او باز نگيرد ، مگر زمانى كه بنده گناهى مرتكب شود كه بسبب آن مستحق كيفر گردد .\r\n23 - مردى از امام صادق عليه السّلام اين قول خداى عز و جل را پرسيد : « گفتند : پروردگارا ! بين سفرهاى ما دورىانداز و آنها به خود ستم كردند . . . 18 سوره 34 » حضرت فرمود : آنها مردمى بودند داراى آباديهاى بهم پيوسته و در چشمرس يك ديگر با نهرهاى جارى و اموال بسيار و نمايان ، سپس نعمتهاى خداى عز و جل را ناسپاسى كردند و عافيت خدا را نسبت به خود دگرگون ساختند ، خدا هم نعمت\r\n","description":"","footnote":"","page_name":" 375 ","page_number":375},
  {"content":"\r\nآنها را دگرگون ساخت و همانا خدا آنچه را مردمى دارند دگرگون نسازد تا آنها خود را دگرگون كنند « خدا بر آنها سيل عزم « 1 » فرستاد تا آباديهاشان را غرقه نمود و ديارشان را خراب كرد و اموالشان را برد ، و باغهاى ( سر سبز و پرميوه ) آنها را به دو باغ از درخت تلخ و شوره گز و اندكى سدر ( يعنى درختان بىميوه خود رو كه پس از خشك شدن سيل روئيده بود ) تبديل كرد ، سپس خداى عز و جل فرمايد : » ناسپاسى آنها را چنين كيفر داديم ، مگر ما جز ناسپاس را كيفر دهيم 16 سوره 34 « .\r\n24 - سماعه گويد : شنيدم امام صادق عليه السّلام ميفرمود : خدا نعمتى به بنده ئى نداده كه از او بگيرد جز آنكه گناهى كند كه بدن سزاوار سلب نعمت شود .\r\n25 - امام صادق عليه السّلام ميفرمود : خداى عز و جل يكى از پيغمبرانش را بسوى قومش فرستاد و به او وحى فرمود كه به قوت بگو : هر اهل قريه و مردمى كه بروش اطاعت من باشند و در آن حال به آنها خوشى و فراوانى رسد و سپس از آنچه دوست دارم بدان چه ناپسند دارم ( از اطاعتم به معصيت ) گرايند ، آنها را از آنچه دوست دارند به آنچه ناخوش دارند ( از خوشى بناخوشى ) منتقل كنم .\r\nو هر اهل قريه و خاندانى كه نافرمانيم كنند و به سختى افتند ، سپس از آنچه ناپسند دارم به آنچه دوست دارم ( از معصيت باطاعت ) گرايند ، آنها را از آنچه نميخواهند به آنچه دوست دارند منتقل كنم .\r\nو نيز به آنها بگو : رحمت من بر خشم و غضبم پيش دارد ، پس از رحمتم نوميد ميباشيد ، زيرا گناهى\r\n\r\n","description":"","footnote":"\r\n« 1 » عرم « بر وزن كتف » موشهائى كه سد را سوراخ كردند و اقوالى ديگرى هم در تفسير آن گفته شده .\r\n","page_name":" 376 ","page_number":376},
  {"content":"\r\nرا كه مىآمرزم نزد من بزرگ نمينمايد ، و به آنها بگو : با عناد و لجبازى در معرض خشم من نيايند ، و دوستانم را سبك نشمارند ، زيرا هنگام خشم هيبتهائى دارم كه هيچ يك از مخلوقم تاب مقاومت آنها را ندارد\r\n26 - امام رضا عليه السّلام فرمود : خداى عز و جل بيكى از پيغمبران وحى فرمود كه : هر گاه اطاعت شوم راضى گردم و چون راضى شوم بركت دهم و بركت من بىپايانست ، و هر گاه نافرمانى شوم خشم گيرم ، و چون خشم گيرم لعنت كنم و لعنت من تا هفت پشت برسد .\r\nشرح - بسيار ديده شده كه اولاد ظلمه و ستمكاران به فقر و بلا و بيمارى و ستمكشى دچار ميشوند و اين خود رحمتى است از خداى تعالى نسبت به آنها تا مانند پدران خود طغيان و سركشى نكنند . علاوه بر آنكه برخى از پدران براى آنكه فرزندانشان گرفتار نشوند . از ستم و تجاوز خوددارى ميكنند .\r\n27 - امام صادق عليه السّلام فرمود : گاهى يكى از شما از سلطان بسيار ميترسد ، و اين جز براى ارتكاب گناهان نيست ، تا ميتوانيد از گناهان بپرهيزيد و بر آنها اصرار نورزيد .\r\nشرح - چنانچه بعد از اين ذكر مىشود برخى از گناهان موجب مىشود كه سلطان ظالمى بر مردم مسلط شود و آنها از او بترسند .\r\n28 - امير المؤمنين عليه السّلام فرمود : دردى دردناكتر از گناه براى دل نيست ، و ترسى سختتر از مرگ نيست ، و گذشته براى انديشيدن ( و عبرت گرفتن ) بس است و مرگ براى اندرز دادن كافى است .\r\n29 - امام رضا عليه السّلام ميفرمود : هر چند بندگان گناهان تازه ئى را كه سابقه نداشته ايجاد كنند .\r\n","description":"","footnote":"","page_name":" 377 ","page_number":377},
  {"content":"\r\nخدا براى آنها بلاهائى را كه سابقه نداشته ايجاد كند .\r\nتوضيح - اين روايت شريف در اجتماع امروز ما بسيار بارز و روشن جلوه گر است ، ما در اين زمان گناهان نو ظهورى ( خصوصا نسبت بزنان و انواع كلاهبرداريها ) ميشنويم كه نه در كتابى خوانده و نه از كسى شنيده‌ايم . و همچنين از امراض و گرفتارىهاى مردم آنچه مىبينيم ، در قاموس معلومات ما تازگى دارد .\r\n30 - امام صادق عليه السّلام فرمود : خداى عز و جل فرمايد : هر گاه كسى كه مرا شناخته نافرمانيم كند ، كسى را كه مرا نشناخته بر او مسلط كنم .\r\n31 - حضرت ابو الحسن عليه السّلام فرمود : خداى عز و جل يك جارچى دارد كه در هر روز و شب جار زند : ايست ، ايست بندگان خدا ، از رفتن بسوى نافرمانيهاى خدا ، كه اگر چارپايان چرنده و كودكان شيرخوار و پيران به ركوع رفته نبودند ، عذابى بر سر شما فرو ميريخت كه نرم و كوبيده شويد .\r\n\r\nگناهان كبيره\r\n1 - امام صادق عليه السّلام در باره قول خداى عز و جل ؛ « اگر از گناهان كبيره ئى كه نهى شده‌ايد دورى كنيد ، بديهاى شما را بپوشانيم و شما را به منزل ارجمندى وارد كنيم ، 31 سوره 4 » فرمود : گناهان كبيره آنهائيست كه خداى عز و جل دوزخ را براى آنها واجب ساخته .\r\nشرح - در بيان تعريف و شماره گناهان كبيره ميان علماء اختلافى است كه در آخر اين باب ان شاء الله ذكر ميكنيم ، بيضاوى در تفسير اين آيه گفته است : اگر از گناهان كبيره دورى كنيد ، گناهان صغيره شما\r\n","description":"","footnote":"","page_name":" 378 ","page_number":378},
  {"content":"\r\nرا مىآمرزيم و محو ميكنيم و شما را ببهشت وعده گاه ثواب وارد ميكنيم يا شما را محترمانه وارد مىكنيم .\r\n2 - ابن محبوب گويد : يكى از اصحاب نامه ئى نوشت و به من داد كه به حضرت ابو الحسن عليه السّلام دهم ، در آن نامه پرسيده بود : كبائر چند تاست و چيست ؟ حضرت نوشت : كبائر : كسى كه از آنچه خدا بر آن بدوزخ تهديد كرده دورى كند ، كردارهاى بدش پوشيده مىشود ، اگر مؤمن باشد ، و هفت گناهى كه موجب دوزخ مىشود : 1 - آدمكشى حرام ( نه كشتن قاتل و مهاجم و مانند آن ) . 2 - آن نافرمانى پدر و مادر ( بدرجه اى كه عاق آنها شود ) . 3 - رباخوارى . 4 - تعرب بعد از هجرت . 5 - متهم ساختن زنان پارسا بزنا . 6 - خوردن مال يتيم . 7 - فرار از جهاد .\r\n\r\nشرح - تعرب بعد از هجرت در صدر اسلام نسبت به كسانى بوده كه از مكه و آباديهاى ديگر كفرنشين بمدينه و مركز اسلام هجرت نموده بودند ، برگشتن آنها يا مسلمين ديگر را ببلاد كفر تعرب بعد از هجرت ميگفتند و يكى از گناهان كبيره و بمنزله ارتداد بوده ، ولى در اعصار ائمه عليهم السّلام و دوران غيبت تعرب اينست كه : مسلمانى در بلاد كفر بوده و در آنجا از اظهار اسلام و تعلم احكام ممنوع و معذور باشد اقامت او در آنجا از گناهان كبيره است ، و برخى از علماء تعرب را تعميم داده و حتى شامل كسى دانسته‌اند كه مشغول تحصيل علمى شود و سپس ترك آن كند .\r\n3 - محمد بن مسلم گويد : شنيدم امام صادق عليه السّلام ميفرمود : كبائر هفت گناه است :\r\n1 - كشتن مؤمن بعمد 2 - متهم ساختن زن پاكدامن . 3 - فرار از جهاد . 4 - تعرب بعد از هجرت 5 - خوردن مال يتيم بناحق . 6 - خوردن ربا بعد از دانستن ( حرمت آن ) 7 - هر چه خدا بر آن دوزخ را واجب كرده .\r\n4 - عبد الله بن سنان گويد شنيدم ، امام صادق عليه السّلام ميفرمود : از جمله گناهان كبيره نافرمانى پدر و مادر است و نوميدى از رحمت خدا و ايمنى از مكر خدا ( يعنى عذاب و مهلت دادن خدا ) و روايت شده كه\r\n","description":"","footnote":"","page_name":" 379 ","page_number":379},
  {"content":"\r\nبزرگترين گناهان كبيره شرك بخداست .\r\n5 - نعمان رازى گويد : شنيدم امام صادق عليه السّلام ميفرمود : هر كه زنا كند از ايمان خارج شود و هر كه مىبنوشد از ايمان خارج شود ، و هر كه يك روز از ماه رمضان را عمدا افطار كند ( دانسته و بدون عذر روزه‌اش را بخورد ) از ايمان خارج شود ( يعنى در حالى كه مؤمن مرتكب اين گناهان است ، ايمان از او سلب مىشود و پس از پايان گناه برميگردد . )\r\n6 - محمد بن عبده گويد : به امام صادق عليه السّلام عرضكردم : زناكار در حال زنا مؤمن نيست ؟\r\nفرمود : نه ، زمانى كه روى شكم آن زنست ، ايمان از او سلب شود و چون برخاست برگردد و باز اگر بزنا برگشت سلب شود ، عرضكردم : او كه آهنگ برگشتن بزنا دارد ( پس چرا ايمانش برميگردد و مؤمن گفته مىشود ؟ ) فرمود : چه بسيار كسان كه آهنگ برگشتن دارند ، ولى هرگز برنميگردند ( پس قصد و آهنگ گناه مثل خود گناه نيست و ممكن است صغيره ئى جبران پذير باشد ) .\r\n7 - امام صادق عليه السّلام راجع بقول خداى عز و جل : « كسانى كه از گناهان بزرگ و زشتكاريها بجز گناهان خرد اجتناب ميكنند ، 35 - سوره 53 » فرمود : زشتكاريها ، زنا و سرقت است و گناه خرد اينست كه كسى آهنگ گناه كند و سپس از خدا آمرزش خواهد . عرضكردم : ميان گمراهى و كفر منزلى است ؟\r\nفرمود : دست آويزهاى ايمان بسيار است .\r\nشرح - بنا بقولى كبائر گناهانى است كه مرتكبش را بدوزخ كشاند و فواحش گناهانى است كه حد دارد مانند زنا و شرب خمر و سرقت و لمم گناهان صغيره است . مانند نگاه كردن و بوسيدن حرام .\r\nو اما سؤال و جواب آخر روايت ظاهرا مقصود سائل اينست كه : آيا هر گمراهى كافر است يا ممكن است گمراهى باشد كه كافر نباشد ، امام عليه السّلام در مقام جواب شق دوم را اختيار كرده ميفرمايد : دست آويزهاى ايمان بسيار است ، برخى از آنها مانند شهادتين است كه اگر كسى ترك كند كافر است و بعضى واجبات و محرماتى است با درجات مختلف و ترك بعضى از واجبات و اتيان برخى از محرمات تنها موجب ضلالت مىشود نه كفر و خلاصه آنكه ميان ايمان كامل و كفر مطلق ضلالت است و آن درجات بسيارى دارد .\r\n","description":"","footnote":"","page_name":" 380 ","page_number":380},
  {"content":"\r\n8 - عبيد بن زراره گويد : از امام صادق عليه السّلام راجع بكبائر پرسيدم ، فرمود : آنها در كتاب على عليه السّلام هفت است : 1 - كفر به خدا . 2 - آدم كشى . 3 - نافرمانى پدر و مادر . 4 - خوردن ربا بعد از دانستن . 5 - خوردن مال يتيم بناحق . 6 - فرار از جهاد . 7 - تعرب بعد از هجرت ، عرضكردم : اينها بزرگترين گناهانند ؟ فرمود : آرى ، عرضكردم : گناه خوردن يكدرهم از مال يتيم بناحق بزرگتر است يا ترك نماز ؟ فرمود : ترك نماز ، عرضكردم : شما كه ترك نماز را از كبائر نشمردى ؟\r\nفرمود : نخستين چيزى كه به تو گفتم چه بود ؟ عرضكردم : كفر ، فرمود : تارك نماز كافر است ، يعنى بدون علت و عذر .\r\nتوضيح - جمله « يعنى من غير علة » كلام مرحوم كلينى يا يكى از رواتست و بعيد است كه سخن امام عليه السّلام باشد ، و « علت » شامل جهل و نسيان و غفلت هم مىشود ، پس اگر كسى نماز را از روى علم و عمد ترك كند كافر است چنان كه ترك زكات و حج و هر واجبى نيز در آن صورت چنين است و اين يكى از معانى كفر است كه در مقام خود توضيح داده شود .\r\n\r\n9 - امير المؤمنين صلوات الله عليه فرمود : بر هر بنده ئى چهل پرده كشيده شده تا وقتى چهل گناه كبيره مرتكب شود ، چون مرتكب چهل كبيره شد ، پرده ها از او برداشته شود ، آنگاه خدا به آن ( فرشته ) ها وحى فرمايد : كه بنده‌ام را با بالهاى خود بپوشانيد ، فرشتگان او را با بالهاى خود بپوشانند .\r\nسپس آن بنده كار زشتى را نگذارد جز آنكه مرتكب شود تا آنجا كه با ارتكاب زشتكارى ميان مردم ببالد آنگاه فرشتگان گويند : پروردگارا اين بنده تو هر عملى را مرتكب مىشود و ما از كردار او خجالت\r\n","description":"","footnote":"","page_name":" 381 ","page_number":381},
  {"content":"\r\nميكشيم ، خداى عز و جل به آنها وحى فرمايد : بالهاى خود را از او برداريد ، و چون كارش بدينجا كشد آغاز دشمنى با ما خانواده گذارد ، و آنگاه است كه پرده او در آسمان و نيز پرده او در زمين دريده شود ، سپس فرشتگان گويند : پروردگارا اين بنده تو پرده دريده مانده است ، خداى عز و جل به آنها وحى فرمايد اگر خدا به او نياز و توجهى ميداشت بشما دستور نميداد بالهاى خود را از او برداريد .\r\nشرح - مرحوم مجلسى در بيان پرده هاى چهلگانه شش قول نقل مىكند كه گويا بهترش اينست كه آنها كنايه از الطاف خداوند سبحان نسبت به بنده خويش است كه سبب ترك معصيت مىشود ، و ارتكاب هر گناه كبيره ئى عاصى را مستحق منع يكى از آن الطاف مينمايد ، ولى باز هم او را رسوا نكند و بفرشتگان دستور پرده پوشى و آبرو نگهدارى او دهد تا به آنجا رسد كه شاعر گويد :\r\n\r\nلطف حق با تو مداراها كند\r\nچون كه از حد بگذرد رسوا كند\r\n\r\n10 - امام صادق عليه السّلام ميفرمود : گناهان كبيره ، نوميدى از رحمت خداست ( در دنيا ) و يأس از مرحمت او ( در آخرت ) و ايمنى از مكر خدا ( يعنى از عذاب او ) و قتل نفسى كه خدا حرام كرده و نافرمانى پدر و مادر و خوردن مال يتيم بنا حق و خوردن ربا بعد از دانستن و تعرب بعد از هجرت و متهم ساختن زن پاكدامن و فرار از جهاد .\r\nبه امام عليه السّلام عرض شد : بفرمائيد كسى كه مرتكب كبيره شده و بىتوجه بميرد از ايمان خارجست ؟\r\nو عذاب او مانند عذاب مشركين باشد ( كه مخلد و جاودانست ) يا پايان ميپذيرد ؟ فرمود : اگر معتقد شود كه آن گناه حلالست از اسلام بيرون رود ، و به عذاب سخت معذب شود ، ولى اگر اعتراف كند كه گناه كبيره كرده و به او حرامست و در ارتكابش عذاب مىشود و حلال نيست ، عذاب مىشود ، ولى\r\n","description":"","footnote":"","page_name":" 382 ","page_number":382},
  {"content":"\r\nعذابش از اولى سبكتر است و آن گناه از ايمان بيرونش ميبرد ، ولى از اسلام خارجش نميكند .\r\n11 - ابن بكير گويد : به امام باقر عليه السّلام عرضكردم : چه ميفرمائى در باره قول رسول خدا صلى الله عليه و آله كه : « چون مرد زنا كند روح ايمان از او جدا شود » فرمود : اين همان فرموده خداست كه ( در آيه 22 سوره مجادله فرمايد : ) « و آنها را به روحى از جانب خود تقويت كرد » اينست روحى كه از او جدا مىشود ( بحديث 2401 رجوع شود ) .\r\n12 - فضيل گويد : امام صادق عليه السّلام فرمود : تا زمانى كه مردى روى شكم زن زانيه است ، روح ايمان از او سلب مىشود ، عرضكردم بفرمائيد اگر قصد زنا كند چطور ؟ فرمود : نه ( روح ايمانش سلب نشود ) بگو بدانم اگر قصد دزدى كند دستش بريده نميشود ؟ ( پس همچنان كه با قصد دزدى دست بريده نميشود ، با قصد زنا هم روح ايمان سلب نميشود و اين مفاسد و عقوبات بر انجام فعل مترتب است نه بر قصد آن ) .\r\n13 - صباح بن سيابه گويد : خدمت امام صادق عليه السّلام بودم كه محمد بن عبده به حضرت عرضكرد :\r\nزانى در حال زنا كردن مؤمن است ؟ فرمود : نه ، زمانى كه روى شكم آن زن است ، ايمان از او سلب شود و چون برخيزد ، ايمان به او برگردد ، من عرضكردم : قصد دارد دوباره هم زنا كند ، فرمود : چه بسا قصد مىكند دوباره زنا كند ولى نميكند ( پس با قصد زنا ايمانش سلب نشود ) .\r\n14 - ابو بصير گويد : شنيدم امام صادق عليه السّلام ميفرمود : گناهان كبيره هفت تاست ، از آنهاست قتل نفس از روى عمد ، و شرك بخداى بزرگ ، و متهم ساختن زن پاكدامن ، و خوردن ربا بعد از\r\n","description":"","footnote":"","page_name":" 383 ","page_number":383},
  {"content":"\r\nدانستن ، و گريختن از جهاد ، و تعرب بعد از هجرت ، و عقوق والدين و خوردن مال يتيم بناحق ، فرمود : و تعرب و شرك يك چيز است .\r\nتوضيح - تعرب بعد از هجرت در حديث 2334 توضيح داده شد .\r\nو حاصلش اينست كه : مسلمان راضى باشد كه در بلاد كفر و جايى كه دسترسى به احكام اسلام ندارد توطن كند ، با وجود آنكه رفتن بديار اسلام برايش ممكن باشد . پس چنين شخصى با مشرك فرق ندارد ، و شرك و تعرب در گناهان كبيره يكى حساب مىشود تا شماره آنها هفت شود .\r\n15 - زبير كناسى گويد : امام صادق عليه السّلام فرمود : و كسى كه چون پدرش او را بخواند ، لعنتش كند و كسى كه چون پسرش اجابت كند ، او را بناحق بزند .\r\nشرح - گويا اين روايت عقوق والدين را كه در روايت سابق ذكر شد توضيح ميدهد كه اين گناه از جانب پدر و فرزند هر دو ممكن است ، اما از جانب فرزند اينست كه : وقتى پدرش او را صدا زند ، پدرش را لعنت كند و اما از جانب پدر ، زمانيست كه پسر مطيع و فرمانبر را بدون جهت بزند ، يا به او زيان رساند ( اگر كلمه « يضربه » بتشديد راء خوانده شود ) .\r\n16 - اصبغ بن نباته گويد : مردى خدمت امير المؤمنين صلوات الله عليه آمد و عرضكرد : يا امير المؤمنين ! برخى از مردم عقيده دارند كه بنده تا ايمان دارد زنا نكند و سرقت ننمايد و شراب ننوشد و ربا نخورد و خون محترم را نريزد ، اين عقيده بر من گران آمده و از آن دلتنگ شده‌ام ، زيرا چنان بنده ئى هم نماز مرا ميخواند و مثل من دعا مىكند ، او از من زن ميگيرد و من از او زن ميگيرم و سپس از يك ديگر ارث ميبريم ، با وجود اين براى گناه كوچكى كه بدان آلوده شده از ايمان خارج مىشود ؟\r\n","description":"","footnote":"","page_name":" 384 ","page_number":384},
  {"content":"\r\nامير المؤمنين صلوات الله عليه فرمود : راست گوئى من هم از رسول خدا صلى الله عليه و آله شنيدم كه ميفرمود و دليلش هم كتاب خداست كه :\r\nخداى عز و جل مردم را سه طبقه آفريد و در سه درجه جايگزينشان فرمود ، و اين همان قول خدا عز و جل است در قرآن : 1 - اصحاب ميمنه 2 - اصحاب مشأمه 3 - سابقون ( كه در سوره واقعه بيان ميفرمايد ) .\r\nاما آنچه در باره سابقون فرموده ، آنها پيغمبرانى هستند مرسل و غير مرسل كه خدا در آنها پنج روح قرار داده : 1 - روح القدس 2 - روح الايمان 3 - روح القوة 4 - روح الشهوة 5 - روح - البدن . كه بوسيله روح القدس بعثت آنها به پيغمبرى مرسل و غير مرسل انجام شد و نيز بوسيله آن همه چيز را دانستند و با روح ايمان خدا را عبادت كردند و چيزى را شريك او نساختند و با روح قوت با دشمن خود جنگيدند و بامر معاش خود پرداختند و با روح شهوت از طعام لذيذ و نزديكى حلال با زنان جوان برخوردار گشتند و با روح بدن جنبيدند و راه رفتند ، اين دسته آمرزيده‌اند و از گناهانشان ( ترك اولاى آنها ) چشم پوشى شده . سپس فرمود :\r\nخداى عز و جل فرمايد : « اينانند رسولان كه برخى را بر برخى ديگر برترى داديم ، بعضى از آنها با خدا سخن گفته و بعضى را چند درجه بالا برديم و بعيسى بن مريم معجزات روشن داديم ، و او را با روح القدس تقويت كرديم 253 سوره 2 » سپس در باره جماعت آنها ( يعنى رسولان كه كاملترين مؤمنانند ) فرموده : « و آنها را با روحى از خود كمك كرد » يعنى با آن روح ارجمندشان داشت و بر ديگرانشان\r\n","description":"","footnote":"","page_name":" 385 ","page_number":385},
  {"content":"\r\nبرترى داد ، ( 1 ) اين دسته نيز آمرزيده‌اند و از گناهانشان چشمپوشى شده ( كنايه از اينكه گناه نميكنند ) .\r\nسپس اصحاب ميمنه را ياد فرموده و آنها همان مؤمنين حقيقى هستند كه خدا در آنها چهار روح نهاده ( زيرا روح القدس مختص پيغمبرانست ) روح ايمان و روح قوت و روح شهوت و روح بدن ، و بنده همواره در صدد تكميل اين ارواحست و حالاتى برايش پيش آيد ، آن مرد گفت : يا امير المؤمنين ! آن حالات چيست ؟ فرمود : اما نخستينش چنانست كه خداى عز و جل فرمايد : « برخى از شما به پست ترين دوران عمر برسد تا پس از دانشى ( كه داشت ) چيزى نداند 70 سوره 16 » اين كسى است كه همه ارواحش كاسته شده ، ولى از دين خدا بيرون نرفته ، زيرا خداى پرورش دهنده او به پست ترين دوران عمرش رسانيده ، اين چنين كسى وقت نماز را نفهمد و عبادت شب و روز را نتواند و نيز نتواند با مردم در صف ( نماز جماعت ) ايستد ، اينست كاهش روح ايمان و زيانى هم به صاحبش ندارد .\r\nو برخى از آنها روح قوتش كاهش يابد كه نتواند با دشمن بجنگند و نه طلب معاش تواند كرد .\r\nو برخى ديگر روح شهوتش كاسته شود ، كه اگر زيباترين دختران آدم بر او بگذرد ، به او رغبت نكند و بسويش برنخيزد و تنها روح بدن باقى ماند كه بوسيله آن بجنبد و راه رود تا ملك الموت بر سرش آيد ، پس اين حالت خوب است ، زيرا خداى عز و جل با او چنين كرده و همچنين در دوران نيرومندى و جوانى حالاتى برايش پيش آيد ، قصد گناه مىكند و روح قوت هم تحريكش مينمايد و روح شهوت جلوه ميدهد و روح بدن او را ميكشاند تا به آن گناهش مىرساند ، و چون بدان رسيد ، ايمان از او گم شود و كناره گيرد ، و بسويش برنگردد تا توبه كند و چون توبه كرد ، خدا به او توجه فرمايد و اگر\r\n","description":"","footnote":"","page_name":" 386 ","page_number":386},
  {"content":"\r\nگناه را تكرار كرد ، خدا او را به آتش دوزخ برد . ( 1 ) و اما اصحاب مشأمه يهود و نصارايند كه خداى عز و جل ميفرمايد : « كسانى كه خدا كتابشان داد او را ميشناسند چنان كه فرزندان خود را ميشناسند ، 146 سوره 2 » يعنى ( نبوت ) محمد و ولايت ( اشياء او ) را در تورات و انجيل ميشناسند ، چنان كه پسران خود را در خانه هاى خويش ميشناسند « و دسته ئى از آنها با آنكه ميدانند حق را ميپوشند » « حق و درستى از پروردگارا تو است » كه تو بسوى آنها فرستاده شده ئى « پس مبادا از آنها باشى كه شك و تردد دارند » .\r\nو چون اينها ( يهود و نصارى ) آنچه را شناختند انكار كردند : خدا به اين بلا گرفتارشان كرد و روح ايمان را از آنها بگرفت و تنها سه روح را در پيكرشان جاى داد : روح قوت و روح شهوت و روح بدن ، سپس آنها را با چارپايان مربوط ساخت و فرمود : « آنها جز بمانند چارپايان نيستند . 44 سوره 25 زيرا چارپا هم با روح قوت بار كشد و با روح شهوت علف خورد و با روح بدن راه رود ، آنگاه سائل به امام عرضكرد : يا امير المؤمنين دلم را زنده كردى باذن خدا .\r\n17 - داود گويد : از امام صادق عليه السّلام در باره قول رسول خدا صلى الله عليه و آله : « چون مرد زنا كند روح ايمان از او جدا شود » پرسيدم ، فرمود : آن مانند قول خداى عز و جل است : [ در آنچه انفاق ميكنيد قصد بد و پست آن را نكنيد 268 سوره 2 « سپس فرمود : آيه ديگر روشنتر از اينست و آن قول خداى عز و جل است : 
  ] » و آنها را بروحى از خود تقويت فرمود « اين روحست كه از او جدا شود .\r\nشرح - از ابن عباس روايت شده كه چون مردم خرماهاى پوسيده و بد را بعنوان صدقه و زكات ميدادند ، در اين آيه شريفه ( سوره بقره ) از آن كار نهى شدند ، يعنى خداى تعالى فرمود : هنگام انفاق قصد خرماى به دو پست نكنيد ، بلكه تصميم بگيريد كه خرماى خوب را انفاق كنيد و طبق تصميم خود عمل\r\n","description":"","footnote":"","page_name":" 387 ","page_number":387},
  {"content":"\r\nكنيد و اما وجه تشبيه اين مطلب به زنا و رفتن روح ايمان گويا اينست كه انفاق در راه خدا عملى است مستحسن و نيكو و داراى ثواب و پاداش از جانب خداى تعالى ، ولى در صورتى كه در ضمن خرماى بد و پوسيده صورت گيرد آن ثواب و پاداش از ميان برود ، چنان كه روح ايمان هنگام زنا از مؤمن برود ، مرحوم مجلسى در اين باره دو وجه ديگر هم نقل مىكند ، ولى همه را خالى از تكلف نميداند .\r\n18 - سليمان بن خالد گويد : امام صادق عليه السّلام فرمود : « همانا خدا نيامرزد كه به او شرك آورند .\r\nولى كمتر از شرك را براى هر كه خواهد بيامرزد 48 سوره 4 « يعنى گناهان كبيره و غير آنها را ( براى هر كه خواهد بيامرزد ) عرضكردم : گناهان كبيره هم داخل استثناست ؟ فرمود : آرى .\r\nشرح - سليمان تعجب مىكند از اينكه گناهان كبيره هم قابل آمرزش باشد ، ولى امام عليه السّلام طبق تعميمى كه از آيه شريفه مستفاد مىشود ، در پاسخ او ميفرمايد : آرى گناهان كبيره هم قابل آمرزشند ، نهايت اينكه بدون شرط و قيد نيست كه بندگان در ارتكاب كبائر جرى و بىباك شوند ، بلكه بمشيت خدا مقيد است ، از اين رو گفته‌اند : با وجود آنكه اين آيه شريفه از تمام آيات قرآنى بندگان را بيشتر اميدوار مىكند ، زيرا غير از شرك هر گناهى را قابل آمرزش ميداند ، جانب خوف را هم ملاحظه كرده و شرط آمرزش را مشيت خدا قرار داده است ، پس صفت خوف و رجا را با هم به ميزان لازم مراعات كرده است .\r\n19 - اسحاق بن عمار گويد : به امام صادق عليه السّلام عرضكردم : در گناهان كبيره هم استثنا مىباشد كه خدا براى هر كه خواهد بيامرزد ؟ فرمود : آرى ( هر گناه كبيره ئى از هر كس آمرزيده نشود ) .\r\n20 - امام صادق عليه السّلام راجع به ( آيه شريفه 269 سوره 2 ) « بهر كه حكمت داده شد خير بسيار داده شد » فرمود : مقصود ( از حكمت ) معرفت امام و دورى از گناهان كبيره ايست كه خدا براى آنها دوزخ را واجب فرموده است .\r\n21 - محمد بن حكيم گويد : به حضرت ابو الحسن عليه السّلام عرض كردم : گناهان كبيره شخص\r\n","description":"","footnote":"","page_name":" 388 ","page_number":388},
  {"content":"\r\nرا از ايمان خارج مىكند ؟ فرمود : آرى پائينتر از گناهان كبيره هم . رسول خدا صلى الله عليه و آله فرموده است : زنا كار زنا نكند و مؤمن باشد ، و سارق سرقت نكند و مؤمن باشد ( يعنى در حال زنا و سرقت ايمان از او كناره گيرد ) .\r\n22 - عبيد بن زراره گويد : ابن قيس ماصر و عمرو بن ذر خدمت امام باقر عليه السّلام رسيدند بگمانم ابو حنيفه هم همراه آنها بود - ابن قيس بسخن در آمد و عرضكرد : ما همكيشان و اهل ملت خود را با ارتكاب گناهان و معاصى از ايمان خارج نميدانيم ، امام باقر عليه السّلام فرمود : اى پسر قيس ! اما رسول خدا صلى الله عليه و آله فرموده است : زناكار زنا نكند و مؤمن باشد و سارق سرقت نكند و مؤمن باشد تو و اصحابت هر عقيده ئى خواهيد داشته باشيد ( كه ما پيرو رسول خدائيم ) .\r\n23 - عبد الله بن سنان گويد : از امام صادق عليه السّلام پرسيدم : مردى كه گناه كبيره ئى كند و ( توبه نكرده ) بميرد ، از اسلام خارج شود ؟ و اگر عذاب شود ، عذابش مانند عذاب مشركين ( مخلد و جاودان ) است يا مدت و پايانى دارد ؟ فرمود : كسى كه مرتب يكى از گناهان كبيره شود ، و عقيده داشته باشد كه آن حلالست ، از اسلام خارج گردد و سخت عذاب شود ، ولى اگر اقرار كند كه گناه كار است و بميرد ، از ايمان بيرون رود ، ولى از اسلام بيرون نرود و عذابش از عذاب اولى سبكتر باشد .\r\n24 - عبد العظيم بن عبد الله حسنى گويد : امام جواد صلوات الله عليه فرمود : از پدرم شنيدم كه فرمود . از پدرم موسى بن جعفر عليهما السّلام شنيدم ميفرمود : عمرو بن عبيد نزد امام صادق عليه السّلام آمد\r\n","description":"","footnote":"","page_name":" 389 ","page_number":389},
  {"content":"\r\nچون سلام كرد و نشست اين آيه را خواند : « كسانى كه از گناهان كبيره و زشتكاريها دورى گزينند 32 سوره 53 » سپس از سخن باز ايستاد . امام صادق عليه السّلام به او فرمود : چرا سكوت كردى ؟ گفت :\r\nدوست دارم گناهان كبيره را از كتاب خداى عز و جل بدانم . فرمود : آرى ، اى عمرو .\r\n( 1 ) بزرگترين گناهان كبيره شرك بخداست كه خدا ميفرمايد : « كسى كه شرك به خدا آورد ، خدا بهشت را بر او حرام كرده است ، 72 سوره 5 » .\r\n( 2 ) و بعد از آن نوميدى از رحمت خداست ، زيرا خداى عز و جل ميفرمايد : « كسى جز مردم كافر از رحمت خدا نوميد نشود 78 سوره 12 » .\r\n( 3 ) و پس از آن ايمنى از مكر ( عذاب و مهلت ) خداست ، زيرا خداى عز و جل ميفرمايد : « كسى از مكر خدا ايمن نشود مگر مردم زيانكار 99 سوره 7 » .\r\n( 4 ) و از گناهان كبيره است . عقوق والدين ، زيرا خداى سبحان عاق والدين را زور گوى با شقاوت مقرر فرموده ( در آيه 32 سوره 19 ) .\r\n( 5 ) قتل نفسى كه خدا آن را محترم دانسته مگر به حق ( در مورد قصاص ) زيرا خداى عز و جل ميفرمايد « كيفر او دوزخست و در آن جاودان باشد . . . تا آخر آيه 93 سوره 4 » .\r\n( 6 ) متهم ساختن زن پاكدامن بزنا ، زيرا خداى عز و جل ميفرمايد : « آنها در دنيا و آخرت لعنت شده و عذاب بزرگى دارند 23 سوره 24 » .\r\n( 7 ) خوردن مال يتيم ، زيرا خداى عز و جل ( در باره كيفر آنها ) ميفرمايد : « آنها در شكمهاى خويش آتش فرو مىبرند و بآتشى افروخته درون ميشوند 10 سوره 4 » .\r\n","description":"","footnote":"","page_name":" 390 ","page_number":390},
  {"content":"\r\n( 8 ) فرار از جهاد ، زيرا خداى عز و جل ميفرمايد : « و هر كه در آن روز از آنها پشت كند جز كسى كه براى جنگيدن منحرف شود يا سوى گروهى ديگر جاى گيرد ، بغضب خدا برگشته و جايش جهنم است كه سرانجامى است بد ، 16 سوره 8 » .\r\n( 9 ) ربا خوارى زيرا خداى عز و جل ميفرمايد : « كسانى كه ربا ميخورند مانند كسى كه شيطان بجنون آشفته اش مىكند برخيزند ( يعنى مانند ديوانگان و مستان از گور برخيزند ) 277 سوره 2 » .\r\n( 10 ) سحر ( جادو و چشمبندى ) زيرا خداى عز و جل ميفرمايد : « محققا دانستند كه هر كس خريدار جادو شود ، از آخرت بهره ئى نخواهد داشت ، 102 سوره 2 » زناكارى ، زيرا خداى عز و جل ميفرمايد : « و هر كه چنين كند كيفر گناه خود بيند و در قيامت عذابش دو برابر شود و با خوارى در آنجا جاودان باشد ، 69 سوره 25 » سوگند دروغ براى تبهكارى ( چون خوردن مال مردم ) زيرا خداى عز و جل ميفرمايد : « كسانى كه پيمان با خدا و سوگندهاى خود را ببهائى اندك ميفروشند ، در آخرت بهره ئى ندارند ، 77 سوره 3 » خيانت در غنيمت جنگى ، زيرا خداى عز و جل ميفرمايد : « و هر كه در غنيمت خيانت كند روز قيامت با آنچه خيانت كرده بيايد 161 سوره 3 » .\r\n( 14 ) باز داشتن زكات واجب ، زيرا خداى عز و جل ميفرمايد : « با آنها ( مال زكات بازداشت شده ) پيشانى و پشت و پهلوى آنها را داغ كنند 36 سوره 9 » .\r\n( 15 ) شهادت دروغ و نهان كردن شهادت ، زيرا خداى عز و جل فرمايد : « هر كه شهادت را نهان كند ، دلش گنهكار است 283 سوره 2 » ( نهان كردن شهادت عمل دلست و حرمت شهادت دروغ از اولويت\r\n","description":"","footnote":"","page_name":" 391 ","page_number":391},
  {"content":"\r\nاستفاده مىشود ) . ( 1 ) ( 16 ) شرابخوارى ، زيرا خداى عز و جل از آن نهى فرموده ، مثل آنكه از پرستش بتها نهى فرموده است ( در آيه شريفه * ( إِنَّمَا الْخَمْرُ وَالْمَيْسِرُ وَالأَنْصابُ وَالأَزْلامُ رِجْسٌ ) * . . . هر دو را بيك روش پليد و شيطانى معرفى كرده است ) .\r\n( 17 ) نماز يا واجب ديگر خدا را عمدا ترك كردن ، زيرا رسول خدا صلى الله عليه و آله فرمود :\r\nكسى كه نماز را عمدا ترك كند . از پيمان و تعهد خدا و رسولش بيزارى جسته است « 1 » و ( 19 ) پيمانشكنى و قطع رحم ، زيرا خداى عز و جل فرمايد : ( كسانى كه پيمان خدا را پس از استوار كردنش ميشكنند و آنچه را خدا بوصلش فرمان داده قطع ميكنند . . . ) ايشانند كه لعنت دارند تو خانه بد ( در آخرت ) 25 سوره 13 « راوى گويد : عمرو از خدمت امام عليه السّلام بيرون رفت ، در حالى كه شيون گريه اش بلند بود و ميگفت :\r\n\r\nهلاك شد كسى كه براى خود فتوى داد و در علم و فضل با شما مبارزه كرد .\r\nشرح - در تعريف گناهان كبيره علماء اختلاف دارند ، مرحوم مجلسى از قول شيخ بهائى اين اقوال را ذكر مىكند :\r\n1 - هر گناهى كه خدا در قرآن بعقاب تهديد كرده است .\r\n2 - هر گناهى كه شارع برايش حدى معين كرده ( مانند كشتن يا رجم يا تازيانه ) و در قرآن بر آن تهديد نموده است .\r\n3 - هر گناهى كه دلالت بر بىاعتنائى بدين داشته باشد .\r\n4 - هر گناهى كه حرمتش بدليل قاطعى ثابت شده باشد .\r\n5 - هر گناهى كه در كتاب يا سنت بشدت مورد تهديد قرار گرفته باشد .\r\n6 - ابن مسعود گويد : گناهان از اول سوره نساء تا آيه شريفه : * ( إِنْ تَجْتَنِبُوا كَبائِرَ ما تُنْهَوْنَ عَنْه ) * كبيره است .\r\n7 - هر گناهى كبيره است ، زيرا همگى مخالفت خداست و خردى و بزرگى آنها نسبت به بالا و پائين است : مثلا بوسيدن زن نامحرم نسبت بزنا صغيره و نسبت به نظر كردن به او كبيره است .\r\nمرحوم مجلسى گويد : گويا نظر كسى كه همه گناهان را كبيره دانسته اينست كه گناه را نبايد كوچك و ناچيز دانست چنانچه در اخبار وارد شده است ، زيرا نافرمانى شخص بزرگ بزرگست و مخالفت\r\n\r\n","description":"","footnote":"\r\n« 1 » اگر چه سائل گناهان كبيره را از كتاب خدا خواسته بود ، ولى سنت هم اعتبار كتاب را دارد ، حتى در نظر شخص سائل بدليل سكوت او و عدم اعتراضش .\r\n","page_name":" 392 ","page_number":392},
  {"content":"\r\nپروردگار جليل ، سنگين ، ولى اين موضوع منافات ندارد كه برخى از گناهان نسبت به خود بزرگتر از برخى ديگر باشد و بصغائر و كبائر تقسيم شود ، كه اگر از كبائر كناره گيرى شود ، صغائر آنها آمرزيده شود و ارتكاب كبيره و اصرار بر صغيره منافى عدالت باشد .\r\nو اما راجع به شماره گناهان كبيره ، برخى آنها را هفت گناه دانسته‌اند : 1 - شرك به خدا . 2 - آدم كشى . 3 - تهمت زنا دادن بزن پاكدامن . 4 - خوردن مال يتيم . 5 - زنا . 6 - فرار از جنگ 7 - عقوق والدين .\r\nو برخى 13 گناه ديگر به اين هفت گناه اضافه كرده‌اند بدين ترتيب : 8 - لواط . 9 - جادوگرى .\r\n10 - رباخوارى . 11 - غيبت . 12 - سوگند دروغ . 13 - شهادت ناحق . 14 - ميخوارى . 15 - بىاحترامى به خانه كعبه . 16 - دزدى . 17 - پيمانشكنى . 18 - تعرب بعد از هجرت . 19 - نوميدى از رحمت خدا 20 - ايمنى از مكر خدا ، بعضى ديگر 14 گناه ديگر بر اينها افزوده‌اند : 21 - 25 - خوردن مردار و خون و گوشت خوك و قربانى براى غير خدا بدون ضرورت و خوردن سحت ( هر حرامى مانند رشوه ) . 26 - قمار بازى .\r\n27 - كم فروشى . 28 - كمك به ظالم . 29 - حبس حقوق بدون دست تنگى ( مانند كسى كه بدهيش را با آنكه دارد نميدهد ) . 30 - اسراف ( زياده خرج كردن ) . 31 - تبذير ( بيهوده خرج كردن ) 32 - خيانت . 33 - اشتغال به كارهاى لهو . 34 - اصرار بر گناهان ( صغيره ) .\r\nمرحوم مجلسى گويد : هيچ يك از اين اقوال نسبت به تعريف و شماره گناهان كبيره ، دليلى كه دل به آن اطمينان پيدا كند ندارد و شايد در نهان داشتن آن مصلحتى باشد چنانچه در نهان كردن شب قدر و صلاة وسطى مىباشد . پايان سخن مجلسى ( ره ) .\r\nراجع بتعريف و تحديد گناهان كبيره بايد گفت : دو روايت اول اين باب كه يكى از آنها را خود مجلسى هم صحيح ميداند كبائر را بگناهانى كه خدا آتش دوزخ را براى آنها معين فرموده : ( مانند قول اول ) تعريف كرده است ، و اما راجع به شماره آنها پيدا است كه به لحاظ اعتبارات و تداخل اقسام ، و عموم و خصوص الفاظ و اثبات برخى باولويت فرق مىكند ، چنان كه در روايت هشتم ترك نماز را داخل در كفر دانست و در روايت اخير ترك نماز را جداگانه ذكر فرمود : و همچنين خوردن مردار و خون و گوشت خوك و رشوه را ميتوان 4 گناه به حساب آورد و ميتوان « خوردن حرام » گفت و يك گناه به حساب آورد ، و نيز لواط را در زنا ميتوان داخل كرد از راه اولويت ، پس نسبت به شماره كبائر نميتوان عدد مشخصى را تعيين نمود ولى چون شماره هفت در اين روايات بيشتر ذكر شده بود ، ميتوان گفت : گناهان ديگرى هم كه در روايات صحيح ديگر ذكر شده است به يكى از طرق مذكوره داخل اين هفت گناه مىباشد .\r\n","description":"","footnote":"","page_name":" 393 ","page_number":393},
  {"content":"\r\n\r\nباب كوچك شمردن گناه\r\n1 - زيد شحام گويد : امام صادق عليه السّلام فرمود : از گناهان محقر بپرهيزيد كه آمرزيده نشوند ، عرضكردم : گناهان محقر چيست ؟ فرمود : اينست كه مردى گناه كند و بگويد ، خوشا حال من اگر غير از اين گناه نداشته باشم .\r\n\r\nشرح - گناه هر چند كوچك باشد ، نافرمانى پروردگار بزرگست و از اين نظر نبايد آن را كوچك دانست ، حتى اگر كسى خيال كند مرتكب هيچ گناهى نشده و تنها يك نگاه بنامحرم مثلا كرده است ، نبايد بگويد : « خوشا حال من اگر غير از اين گناه نداشته باشم » .\r\n2 - سماعة گويد : از حضرت ابو الحسن عليه السّلام شنيدم كه ميفرمود : خير بسيار ( مانند طاعت و بخشش زياد ) را بسيار نشماريد و گناه اندك را كم نشماريد ، زيرا گناه اندك انباشته مىشود و زياد ميگردد ، و در نهان از خدا بترسيد تا از خود انصاف دهيد ( به حق قضاوت كنيد اگر چه بزيانتان باشد ، و چنين نكند جز كسى كه در نهان از خدا بترسد )\r\n3 - امام صادق عليه السّلام فرمود : رسول خدا صلى الله عليه و آله در زمين بىگياهى فرود آمد و باصحابش فرمود : قدرى هيزم بياوريد : گفتند : يا رسول الله ! در زمين بىگياه آمده‌ايم ، در اينجا هيزم نيست حضرت فرمود : هر كس هر چه پيدا كرد بياورد ، سپس آنها كم كم هيزم آوردند و در برابر آن حضرت انباشته كردند ، رسول خدا صلى الله عليه و آله فرمود ، گناهان اين گونه جمع مىشود .\r\n","description":"","footnote":"","page_name":" 394 ","page_number":394},
  {"content":"\r\nسپس فرمود : از گناهان محقر بپرهيزيد ، زيرا هر چيزى بازخواستكننده ئى دارد ، بدانيد كه بازخواستكننده گناهان « مىنويسد آنچه را مردم پيش فرستاده و آثار آنها را و همه چيز را در امام مبين ( لوح محفوظ يا نامه اعمال شماره كنيم ، 12 سوره 36 » .\r\n\r\nباب اصرار بر گناه\r\n1 - امام صادق عليه السّلام فرمود : با اصرار بر گناه صغيره نباشد ، و با استغفار كبيره نباشد .\r\n\r\nشرح - كسى كه بر گناه صغيره ئى اصرار كند مثل مرديكه هميشه جامه ابريشم پوشد ، گناهش كبيره محسوب شود و آثار و عذاب گناه كبيره بر آن مترتب گردد . شهيد ( ره ) فرموده است عزم بر تكرار گناه هم بمنزله اصرار است و توبه و استغفار گناه كبيره و صغيره را محو كند و باقى نگذارد ، ولى اعمال صالحه مانند وضو و نماز و روزه گناه صغيره را جبران كند .\r\n2 - امام باقر عليه السلام راجع بقول خداى عز و جل : « و بر آنچه كرده‌اند اصرار نورزند و بدانند ( كه بد كرده‌اند ) 135 سوره 3 » فرمود : اصرار بر گناه اينست كه : كسى گناهى كند و از خدا آمرزش نخواهد ، و در فكر توبه نباشد ، اينست اصرار بر گناه .\r\nشرح - كسى كه بفكر توبه نيست ، ظاهرا قصد تكرار گناه دارد و چنان كه شهيد فرمود : اين هم بمنزله اصرار است .\r\n3 - امام صادق عليه السلام ميفرمود : نه به خدا سوگند كه خدا هيچ طاعتى را با اصرار بر هر گناهى كه باشد نپذيرد .\r\n","description":"","footnote":"","page_name":" 395 ","page_number":395},
  {"content":"\r\n\r\nباب ريشه هاى كفر و پايه هايش\r\n1 - امام صادق عليه السّلام فرمود : ريشه هاى كفر سه چيز است : حرص و تكبر و حسد .\r\nاما حرص در داستان آدم عليه السّلام است زمانى كه از خوردن آن درخت نهى شد و حرص او را برانگيخت كه از آن بخورد .\r\nو اما تكبر در داستان شيطانست كه چون مأمور به سجده آدم شد سرپيچى كرد .\r\nو اما حسد در داستان دو پسر آدم ( هابيل و قابيل ) است ، زمانى كه يكى ديگرى را كشت .\r\nشرح - مرحوم مجلسى گويد : گويا مراد ريشه هاى كفر گناهانى است كه گاهى موجب كفر شود نه هميشه ، و كفر نيز معانى بسيارى دارد ، مانند انكار خداوند سبحان و عناد و لجاج نسبت بصفاتش و مانند انكار پيغمبران و حجج او و انكار تعليمات آنها و مانند نافرمانى خدا و رسولش و چون ناسپاسى نعمتهاى خدا تا برسد به ترك اولى ، پس حرص گاهى سبب ترك اولى و گاهى موجب گناه صغيره يا كبيره ئى مىشود ، تا بشرك و انكار خدا ميرسد ، و حرص آدم عليه السّلام موجب ترك اولاى او شد ولى در فرزندانش تكامل پيدا كرد تا بكفر و انكار خدا رسيد ، از اين رو حرص را ريشه كفر ناميدند ، و همچنين نسبت به تكبر و حسد و صفات ديگر .\r\nو اما راجع بشيطان برخى حسد را موجب سجده نكردنش دانسته‌اند ، ولى از آيه شريفه « * ( خَلَقْتَنِي مِنْ نارٍ وَخَلَقْتَه مِنْ طِينٍ ) * » كه خودش بدان تمسك كرده و نيز از اين روايت پيداست كه همان استكبار ( خود پسندى و منيت و بزرگىطلبى ) او باعث گناهش شد .\r\n2 - پيغمبر صلى الله عليه و آله فرمود : پايه هاى كفر چهار چيز است : 1 - رغبت ( دلبستگى به دنيا و شهوات نفسانى ) 2 - رهبت ( ترس از دست رفتن دنيا و ترك جهاد و زكات ) 3 - ناخرسندى ( از قضاء و قدر خدا و تقسيم روزى او ) 4 - غضب .\r\n","description":"","footnote":"","page_name":" 396 ","page_number":396},
  {"content":"\r\n3 - رسول خدا صلى الله عليه و آله فرمود : سر آغاز نافرمانى خداى عز و جل شش چيز است ، 1 - دوستى دنيا 2 - دوستى رياست . 3 - دوستى خوراك 4 - دوستى خواب 5 - دوستى استراحت 6 - دوستى زنان .\r\nشرح - پيداست كه دوست داشتن اين شش چيز زمانى مذموم و ناپسند است كه به حد افراط رسد و موجب معصيت گردد اما دوست داشتن آنها به حد اعتدال و به قصد كمك بر تقوى و عبادت محمود و پسنديده است ، حتى دوستى رياست براى كمك بمظلوم و امر بمعروف و نهى از منكر و اجراء حدود خدا عبادت است .\r\n4 - امام صادق عليه السّلام فرمود : مردى از قبيله خثعم خدمت پيغمبر صلى الله عليه و آله آمد و عرضكرد : چه اعمالى را خدا بيشتر دشمن دارد ؟ فرمود : شرك به خدا . عرضكرد : سپس چه ؟ فرمود ، قطع رحم ( بريدن از خويشاوندان ) عرضكرد : سپس چه ؟ فرمود : امر بمنكر و نهى از معروف ( بيدى وادار كردن و از خوبى باز داشتن ) .\r\n5 - يزيد صائغ گويد : به امام صادق عليه السّلام عرضكردم : مرديست كه مسلمان و شيعى مذهب است اگر خبر دهد دروغ گويد ، و اگر وعده دهد خلف كند و اگر امين شود خيانت كند ، او چه منزلتى دارد ؟ فرمود : در نزديكترين منازل كفر است ، ولى كافر نيست ( نزديكست كه گناهانش او را بكفر رساند ) .\r\n6 - رسول خدا صلى الله عليه و آله فرمود : از نشانه هاى شقاوت خشكى چشم ( از گريه ) و قساوت .\r\n","description":"","footnote":"","page_name":" 397 ","page_number":397},
  {"content":"\r\nقلب سخت و حريص بودن در طلب دنيا و اصرار بر گناهست .\r\n7 - امام باقر عليه السّلام فرمود : رسول خدا صلى الله عليه و آله براى مردم خطبه خواند و فرمود :\r\nبدترين شما را بشما خبر ندهم ؟ گفتند : چرا يا رسول الله ! فرمود : كسى كه از صله و بخشش دريغ كند و بنده خود را بزند و تنها بخورد ، آنها گمان كردند خدا مخلوقى را بدتر از او نيافريده .\r\nسپس فرمود : بدتر از اين را بشما خبر ندهم ؟ گفتند : چرا يا رسول الله ! فرمود : كسى كه بخيرش اميد نيست و از شرش ايمنى نباشد ، آنها گمان كردند خدا مخلوقى را بدتر از او نيافريده .\r\nسپس فرمود : شما را خبر ندهم به بدتر از اين ؟ عرضكردند : چرا يا رسول الله ! فرمود : كسى كه زياد فحش دهد و لعنت كند ، چون مؤمنين را نزدش نام برند آنها را لعنت كند و چون آنها يادش كنند لعنتش كنند .\r\n8 - رسول خدا صلى الله عليه و آله فرمود : سه صفت است كه هر كه داشته باشد منافق است ، اگر چه اهل نماز و روزه باشد و خود را مسلمان پندارد : 1 - كسى كه چون امانت به دو سپارند خيانت كند 2 - چون خبرى دهد دروغ گويد 3 - هر گاه وعده دهد خلف كند ، خداى عز و جل در كتابش فرموده است : « خدا خيانتكاران را دوست ندارد ، 58 سوره 8 » و فرموده : « لعنت خدا بر او اگر از دروغگويان باشد 7 - سوره 24 » و فرموده : « اسماعيل را در كتاب ياد كن ، همانا او درست وعده و رسول و پيغمبر بود .\r\n54 سوره 19 « .\r\n","description":"","footnote":"","page_name":" 398 ","page_number":398},
  {"content":"\r\n9 - رسول خدا صلى الله عليه و آله فرمود : كسى را كه شباهتش از همه شما به من دور تر است بشما خبر ندهم ؟ گفتند : چرا يا رسول الله ! فرمود : كسى كه از فحش گفتن و فحش شنيدن پروا ندارد [ فحش دهد و بسيار دهد 
  ] و بد زبانست و بخيل و متكبر و كينه توز و حسود و سخت دل و از هر خيرى كه بدان اميد ميرود دور است و از هر شريكه از آن پرهيز مىشود ، از او ايمنى نيست .\r\n10 - سلمان فارسى گويد : هر گاه خداى عز و جل هلاك بنده ئى را خواهد ( او را مستحق لطف و توفيق نداند ) حيا را از او بگيرد و چون حيا را از او گرفت او بمردم خيانت كند و مردم به او ، و چون چنين كرد ، امانت به كلى از او بر كنار شود ، و چون امانت از او رخت بربست ، همواره خشن و سخت دل شود ، و چون خشن و سخت دل شد ، رشته ايمان از او بريده شود ، و چون رشته ايمان از او بريده شود .\r\nاو را جز شيطانى ملعون نبينى ( صفاتش همه شيطانى شود و مورد لعنت خدا و ملائكه قرار گيرد ) .\r\n\r\n11 - پيغمبر ( ص ) فرمود : سه عمل مورد لعنت است نسبت به كسى كه آنها را انجام دهد : 1 - كسى كه در سايه گاه قافله تغوط كند 2 - هر كه از نوبت آب كسى جلوگيرى كند 3 - كسى كه راه روشن و معلوم را به بندد .\r\nشرح - مقصود از راه روشن و معلوم آنست كه مردم از آنجا بسيار عبور كرده و راه بودنش معلوم باشد و در بعض نسخ « مقربه » ضبط شده و آن بمعنى راه نزديكست ، و مقصود كسى است كه راه نزديك را بر مردم به بندد و آنها را مجبور كند كه از راه دور عبور كنند ، و اين روايت دليل بر جواز لعن اين اشخاص دارد ، و شايد لعنتى كه از مسلمين در اين موارد شنيده مىشود متكى به اين روايات باشد .\r\n","description":"","footnote":"","page_name":" 399 ","page_number":399},
  {"content":"\r\n12 - رسول خدا صلى الله عليه و آله فرمود : سه عمل ملعونست يعنى انجام دهنده آنها : 1 - كسى كه در سايه گاه كاروان تغوط كند . 2 - كسى كه از آب نوبتى جلوگيرى كند 3 - كسى كه راه عبور مردم را مسدود كند .\r\n13 - جابر بن عبد الله گويد : رسول خدا صلى الله عليه و آله فرمود : بدترين مردانتان را بشما خبر ندهم ؟ گفتيم : چرا يا رسول الله ! فرمود : از بدترين مردان شما ، تهمت زننده بىباك فحاشى است كه تنها بخورد و از بخشش ( واجب و مستحب ) دريغ كند و بنده‌اند را بزند و عيالش را به ديگران پناه دهد ( يعنى نسبت بمخارج و حوائج آنها كوتاهى كند تا مجبور شوند به ديگران پناه برند ) .\r\n14 - رسول خدا صلى الله عليه و آله فرمود : پنج كس را من و هر پيغمبر مستجاب الدعوه ئى لعنت كرده‌ايم : 1 - كسى كه چيزى در كتاب خدا زياد كند 2 - آنكه سنت مرا ترك كند 3 - هر كه قدر خدا را تكذيب كند ( مانند مفوضه كه توضيح عقيده آنها درج 1 ص 215 گذشت ) 4 - كسى كه آنچه را خدا نسبت بعترت من محترم دانسته روا شمرد ( آنها را بكشد يا اهانت و انكار كند ) 5 - غنيمت جنگى را ( كه ديگران هم در آن شركت دارند ) به خود اختصاص دهد و حلال دارند .\r\n\r\nباب ريا\r\nتوضيحريا : بمعنى نشاندادن عمل است بمردم به منظور جاه طلبى و خود نمائى و براى اينكه جلب نظر آنها كند و خود را نزد آنها پرهيزگار و متقى جلوه دهد چنان كه در باب نيت از اين موضوع سخن بميان آمد .\r\n1 - امام صادق عليه السّلام بعباد بن كثير بصرى در مسجد فرمود : واى بر تو اى عباد از ريا ، بپرهيز كه\r\n","description":"","footnote":"","page_name":" 400 ","page_number":400},
  {"content":"\r\nهر كه براى غير خدا كار كند ، خدا او را به كسى كه برايش كار كرده واگذارد .\r\n2 - امام صادق عليه السّلام فرمود : اين امر ( تشيع و مذهب دارى ) خود را براى خدا قرار دهيد نه براى مردم ، زيرا هر چه به منظور خدا باشد ، براى خداست ( او ميپذيرد و پاداش ميدهد ) و هر چه براى مردم است ، بسوى خدا بالا نرود ( خدا نپذيرد و پاداش ندهد ) .\r\n3 - امام صادق عليه السّلام فرمود : هر گونه ريائى شركست ، هر كه براى مردم كار كند ، پاداشش به عهده مردم است و هر كه براى خدا كار كند ، ثوابش بر خداست .\r\n4 - امام صادق عليه السّلام در باره قول خداى عز و جل : « هر كه اميد لقاء پروردگارش را دارد بايد عملى صالح كند و در عبادت پروردگارش هيچ كس را شريك نسازد 110 سوره 18 » فرمود : شخصى كار ثوابى مىكند و مقصودش خدا نيست ، بلكه ميخواهد مردم بشنوند و او را بستايند ، اينست كسى كه در عبادت پروردگارش شريك مىآورد ، سپس فرمود : هرگز نباشد بنده ئى كه در نهان كار خيرى كند و روزگار بگذرد ، جز آنكه خدا برايش خيرى ظاهر سازد ، و هرگز بنده ئى نباشد كه در نهان شرى كند و روزگار بگذرد ، جز آنكه خدا برايش شرى آشكار كند .\r\nتوضيح - مرحوم مجلسى گويد : اى يظهر الله ذلك العمل الخفى للناس . . . يعنى خدا همان عمل نهانش را براى مردم آشكار كند تا او را بستايند و علاوه بر ستايش خدا ، ستايش مردم را هم تحصيل كند ، ولى طبق تفسير ايشان ميبايست عبارت روايت * ( يظهره الله خيره ) * يا\r\nيظهره الله له الخير ) * باشد\r\n","description":"","footnote":"","page_name":" 401 ","page_number":401},
  {"content":"\r\n\r\nولى با نكره بودن خير درست نميآيد ، همچنين نسبت بجمله دوم .\r\n5 - محمد بن عرفه گويد : امام رضا عليه السّلام فرمود : واى بر تو اى پسر عرفه ، كار كنيد ، نه به منظور ريا و به گوش مردم رسيدن ، زيرا هر كه براى غير خدا كار كند ، خدا او را بكارش واگذارد واى بر تو ، كسى عملى نكند جز آنكه خدا عبائى بر او پوشاند ( از جنس همان عملش ) اگر عملش خوب باشد عباى خوب و اگر بد باشد عباى بد .\r\nتوضيح - ردا بمعنى عبا و پوستين و هر جامه ايست كه آن را روى لباسها پوشند و تشبيه اثر و نتيجه عمل به آن از نظر آشكار بودن و فرا گرفتن آنست .\r\n6 - عمر بن يزيد گويد : همراه امام صادق عليه السّلام شام ميخوردم كه ناگاه اين آيه را تلاوت فرمود : « بلكه انسان به خود بيناست ، اگر چه عذرها براى خود تراشد 14 سوره 75 » اى ابا حفص ! انسان چه مىكند ( چرا چنين مىكند و چه ثمرى براى او دارد ) كه بسوى خداى عز و جل تقرب جويد بخلاف آنچه خداى تعالى از باطن او ميداند ( مانند كسى كه نماز بخواند و مقصودش نمايش بمردم باشد ) رسول خدا صلى الله عليه و آله ميفرمود : هر كه نيتى در دل داشته باشد ، خدا لباسى مناسب آن بر او پوشد ، اگر خوب باشد خوب و اگر بد باشد بد .\r\n7 - پيغمبر صلى الله عليه و آله فرمود : فرشته عمل بنده ئى را بالا ميبرد و از آن مسرور است ، ولى چون آن عمل را كه به صورت حسناتست بالا برد ، خداى عز و جل فرمايد : آن اعمال را در سجين ( ديوان اعمال گنهكاران ) گذاريد ، زيرا آن بنده اين اعمال را براى من بجا نياورده .\r\n8 - امير المؤمنين عليه السّلام فرمود : ريا كار سه نشانه دارد چون مردم را بيند ( در عبادت ) بنشاط\r\n","description":"","footnote":"","page_name":" 402 ","page_number":402},
  {"content":"\r\nآيد ، و هر گاه تنها باشد كسل شود ، و دوست دارد كه در هر كارى او را بستايند .\r\n9 - امام صادق عليه السّلام فرمود : خداى عز و جل فرمايد : من بهترين شريكم ، ( پس اى بنده ديگرى را در عبادت شريك من مساز زيرا ) هر كس در علمى كه انجام ميدهد ، ديگرى را شريك من سازد از او نپذيرم ، جز عملى كه خالص براى من باشد .\r\n10 - امام صادق عليه السّلام فرمود : هر كه بمردم نشان دهد آنچه خدا دوست دارد و به خدا نشان دهد [ با خدا مبارزه كند 
  ] به آنچه ناپسند دارد ، خدا را ملاقات كند در حالى كه او را دشمن داشته باشد .\r\n11 - امام صادق عليه السّلام فرمود : چه مىكند آنكه از شما خوبى را ظاهر و بدى را در باطن ميدارد مگر به باطن خود مراجعه نميكند تا بداند موضوع چنان نيست ، در صورتى كه خداى عز و جل ميفرمايد :\r\n« بلكه انسان به خود بيناست ، اگر چه عذرها براى خود تراشد 14 - سوره 75 » باطن هر گاه درست شد ظاهر هم نيرومند مىشود ( اعضاء و جوارحش بعبادت توانا و محكم مىشود بر خلاف ريا كار كه در عبادت براى خدا سست و كسل است ) .\r\n12 - امام صادق عليه السّلام فرمود : بنده ئى نيست كه در نهان كار خيرى كند ، جز آنكه روزگارى نگذشته ، خدا براى او خيرى ظاهر كند ، و بنده ئى نيست كه در نهان كار شرى كند ، جز اينكه روزگارى نگذشته ، خدا برايش شرى ظاهر كند .\r\n","description":"","footnote":"","page_name":" 403 ","page_number":403},
  {"content":"\r\n13 - امام صادق عليه السّلام فرمود : هر كه با عمل اندكش ، خداى عز و جل را قصد كند ، خدا هم بيشتر از آنچه قصد كرده برايش نمايان سازد ، و هر كه با عمل بسيار و رنج تن و بيدار خوابى شبش ، مردم را قصد كند ، خداى عز و جل حتما عملش را در نظر شنوندگان كم جلوه دهد .\r\n14 - رسول خدا صلى الله عليه و آله فرمود : زمانى براى مردم پيش آيد كه براى طمع دنيا باطنشان پليد و ظاهرشان زيبا باشد ، و از ظاهر خويش ثواب خدا را مقصود نداشته باشند ، دينشان ريا باشد و ترس از خدا به آنها آميخته نشده باشد : خدا آنها را مجازاتى همگانى كند ، سپس مانند كسى كه غرق مىشود ، دعا كنند و خدا مستجاب نكند .\r\n15 - ( اين روايت عين روايت ششم اين بابست كه ترجمه آن گذشت و تنها در جمله * ( يعتذر الى الناس ) * و جمله * ( ألبسه ) * با آن اختلاف دارد كه شايد به جهت همين اختلاف تكرار شده ، و ممكن است از اشتباهات نساخ باشد ، زيرا از لحاظ سند هم با آن روايت اختلاف ندارد ) .\r\n16 - حضرت ابى جعفر عليه السّلام فرمود : مردى براى نگهدارى عمل از خود عمل سختتر است ، راوى عرضكرد : نگهدارى عمل چيست ؟ فرمود : مردى براى خداى يگانه بىشريك بخششى مىكند و خرجى مينمايد ، برايش عمل نهانى نوشته مىشود ( كه پذيرفته خداست و ثواب دارد ) سپس كارش را به زبان مىآورد و برايش عمل آشكار مينويسند ( كه ثوابش كمتر است ) باز هم به زبان مىآورد ، تا آن را محو كرده ، برايش ريا\r\n","description":"","footnote":"","page_name":" 404 ","page_number":404},
  {"content":"\r\nمىنويسند ( كه علاوه بر آنكه ثواب ندارد مستحق عقابست ) .\r\n17 - امير المؤمنين صلوات الله عليه فرمود : از خدا چنان بترسيد كه محتاج عذر خواهى نباشيد [ كه مقصر نباشيد 
  ] و بدون ريا و قصد شهرت براى خدا كار كنيد ، زيرا هر كه براى غير خدا كار كند ، خدا او را بعملش واگذارد .\r\n18 - زراره گويد : از امام باقر عليه السّلام پرسيدم راجع به مردى كه كار خيرى مىكند و شخصى او را مىبيند و او خوشش مىآيد ، فرمود : عيب ندارد ، هر كس دوست دارد خوبيش ميان مردم نمايان شود به شرط آنكه عمل را به آن قصد انجام ندهد .\r\n\r\nباب رياستطلبى\r\n1 - معمر بن خلاد نزد حضرت ابو الحسن عليه السّلام نامردى را برد و گفت : او رياست را دوست دارد ، حضرت فرمود : بودن دو گرگ درنده در ميان گله گوسفندى كه چوپانش حاضر نباشند ، زيانبخشتر از رياست نسبت بدين مسلمان نيست ( رياستطلبى از دو گرگ درنده بدين مسلمان بيشتر زيان رساند ) .\r\n2 - امام صادق عليه السّلام فرمود : هر كه رياست طلبد هلاك شود .\r\n","description":"","footnote":"","page_name":" 405 ","page_number":405},
  {"content":"\r\n\r\n3 - امام صادق عليه السّلام ميفرمود : بپرهيزيد از اين رؤسائى كه رياست را به خود ميبندند ، زيرا به خدا سوگند كه كفشها دنبال سر مردى صدا نكند ، جز آنكه هلاك شود و هلاك كند ( مقصود از اين رؤسا حسن بصرى و سفيان ثورى و ابو حنيفه و امثال آنهاست ) .\r\n4 - امام صادق عليه السّلام فرمود : ملعونست كسى كه رياست را به خود بندد ، ملعونست كسى كه به آن همت گمارد ، ملعونست كسى كه بفكر آن باشد .\r\n5 - ابو حمزه ثمالى گويد : امام صادق عليه السّلام فرمود : بپرهيز از رياست و بپرهيز از اينكه دنبال مردم روى ، عرضكردم : قربانت گردم رياست را فهميدم و اما اينكه دنبال مردم روم ، كه من دو سوم آنچه دارم ( از احاديث و اخبار شما ) از دنبال مردم رفتنم بدست آمده ؟ ؟ فرمود : چنان كه تو فهميدى نيست مقصود اينست كه بپرهيز از اينكه مردى را بدون دليل [ در برابر امام عليه السّلام 
  ] به پيشوائى برگزينى و هر چه گويد تصديقش كنى .\r\n6 - ابا ربيع شامى گويد : امام باقر عليه السّلام فرمود ، واى بر تو ، اى ابا ربيع ، رياست مجو و گرگ مباش كه بنام ما مردم را بخورى كه خدا محتاجت كند ، و در باره ما آنچه خود نگفته‌ايم مگو ( غلو مكن ) زيرا ناچار تو ( در قيامت ) بازداشت و بازخواست شوى ، پس اگر راست گو باشى تصديقت كنيم ، و اگر دروغگو باشى تكذيبت كنيم .\r\n","description":"","footnote":"","page_name":" 406 ","page_number":406},
  {"content":"\r\n7 - امام صادق عليه السلام ميفرمود : هر كه رياست خواهد هلاك شود .\r\n8 - محمد بن مسلم گويد : شنيدم امام صادق عليه السلام فرمود : گمان نكنى كه من خوبان و بدان شما را نميشناسم ؟ ! چرا به خدا كه بدان شما كسى است كه دوست دارد پشت سرش راه روند ، و بناچار بايد دروغ پردازد يا ناتوان در رأى باشد .\r\nشرح - مقصود اينست كه : در هر عصرى شخصى رياست طلب كه دوست داشته مردم دنبال سرش افتند بوده است و او برابر سؤالات مردم يا دروغى از خود ميتراشد يا درمانده و ناتوان واميماند و ممكن است مقصود اين باشد كه : هر كس رياست را دوست دارد چنين است .\r\nمرحوم مجلسى گويد : رياست بد و خوب دارد ، رياست خوب آنست كه خداى تعالى به پيغمبران و اوصيا عليهم السلام داده و نيز مانند قاضى و امام جماعت و تدريس و وعظ و هر منصب شرعى كه مقصود رئيس دلسوزى براى مردم و جلوگيرى از فساد و منكرات باشد ، و اين رياست واجب كفائى و گاهى واجب عينى است و رياست مذموم و ناپسند آنست كه شخص رئيس از منصبش سوء استفاده كند و مقصودش بدست آوردن اغراض پست دنيا باشد و اين اخبار بر وجوه مذمومه و ناپسند آن حمل شود يا بر اينكه كسى نفس رياست را دوست داشته و جاه طلب باشد و غرض شرعى مستحسنى از آن نداشته باشد ،\r\n\r\nباب دين را دام دنيا ساختن\r\n1 - امام صادق عليه السلام ميفرمود : رسول خدا صلى الله عليه و آله فرمود : خداى عز و جل فرمايد :\r\nواى بر كسانى كه دين را دام بدست آوردن دنيا كنند ، واى بر كسانى كه مردمى را كه به عدالت دستور دهند بكشند ، واى بر كسانى كه مؤمن در ميان آنها با خوف و تقيه بسر برد ، اينها به من مغرور ميشوند ؟ ( براى\r\n","description":"","footnote":"","page_name":" 407 ","page_number":407},
  {"content":"\r\nاينكه نعمت و مهلتشان مىدهم ) يا بر من گستاخى ميكنند ، به حق خودم سوگند كه فتنه و بلائى براى آنها پيش آوردم كه خردمندشان سر گردان شود .\r\n\r\nباب كسى كه عدالتى را بستايد و عمل ديگر كند\r\nتوضيح - مقصود از اين باب اينست كه : كسى از مطلب حقى كه مطابق قانون عدالت باشد دم زند و آن را براى مردم بيان كند ، ولى خودش به آن عمل نكند ، يا از دين و امام بر حقى ستايش كند و خودش پيروى شيطان نمايد ، چنانچه خداى عز و جل فرمايد : * ( لِمَ تَقُولُونَ ما لا تَفْعَلُونَ ) * و باز فرمايد : * ( أَ تَأْمُرُونَ النَّاسَ بِالْبِرِّ وَتَنْسَوْنَ أَنْفُسَكُمْ ) * « مردم را به نيكى امر ميكنيد و خود فراموش مينمائيد » .\r\n1 - امام صادق عليه السّلام فرمود : پر حسرت ترين مردم روز قيامت كسى است كه عدالتى را ستوده و عمل خودش بر خلاف آن باشد ( زيرا در قيامت مىبيند شنوندگان سخن او سعادتمند گشته ولى خودش بدبخت و گرفتار است ) .\r\n2 - و فرمود ، روز قيامت سختترين مردم از لحاظ عذاب كسى است كه عدالتى را بستايد و بر خلاف آن عمل كند .\r\n3 - و فرمود : پرحسرت ترين مردم روز قيامت كسى است كه عدالتى را بستايد و بر خلاف آن عمل ديگر كند .\r\n","description":"","footnote":"","page_name":" 408 ","page_number":408},
  {"content":"\r\n4 - ابو بصير گويد : امام صادق عليه السّلام راجع بقول خداى عز و جل فرمود : « آنها و گمراهان برو در دوزخ افتند 94 سوره 26 » فرمود : اى ابا بصير اينها مردمى هستند كه با زبان خود عدالتى را ستوده و در مقام عمل بخلافش گرائيده‌اند .\r\n5 - امام باقر عليه السّلام فرمود : بشيعيان ما اين پيغام برسان كه : هرگز ثواب خدا به كسى جز با عمل نرسد و به آنها برسان كه پر حسرت ترين مردم روز قيامت كسى است كه عدالتى را ستايد و سپس بخلاف آن گرايد .\r\n\r\nباب مجادله و ستيزه و دشمنى با مردم\r\nتوضيح - مقصود از اين باب مباحثات و گفتگوهائى است كه ميان مردم برپا مىشود و بر سخن يك ديگر اعتراض ميكنند ، براى اينكه سخن خود را اگر چه باطلست بكرسى نشانند و اظهار فضل و دانش كنند ، از اين رو غالبا اين گونه مباحثات بدشمنى و دشنام و دورى از يك ديگر ميكشد و اما بحث و مجادله براى اظهار حق يا فهميدن حق محبوب و پسنديده است ، چنان كه خداى تعالى فرمايد : * ( وَجادِلْهُمْ بِالَّتِي هِيَ أَحْسَنُ ) * « بروش نيكوترى با آنها مجادله كن » .\r\n1 - امير المؤمنين عليه السّلام فرمود : از مجادله و ستيزه بپرهيزيد كه دلهاى دوستان و برادران را بيمار كنند و نفاق رويانند ( زيرا سلامتى دل بصفا و صميميت است و بيماريش بكينه و اندوه و پريشانى خاطر كه از مجادله و ستيزه برخيزد و دوستان را با يك ديگر دو رو كند ) .\r\n2 - پيغمبر صلى الله عليه و آله فرمود : سه خصلت است كه هر كس خداى عز و جل را با آنها ملاقات\r\n","description":"","footnote":"","page_name":" 409 ","page_number":409},
  {"content":"\r\nكند ( با اين سه خصلت بميرد ) از هر درى كه خواهد داخل بهشت شود : كسى كه خلقش نيكو باشد و در غيبت و حضور مردم از خدا بترسد و مجادله نكند اگر چه حق با او باشد .\r\n3 - و باز فرمود : كسى كه خدا را هدف مجادلاتش كند ، بتحول بسيار نزديك شود .\r\n\r\nشرح - مرحوم مجلسى ، براى اين روايت سه معنى ذكر فرموده كه دو معنى آن قريب بذهن است :\r\n1 - در ذات و صفات خدا وارد بحث و گفتگو نشويد و با يك ديگر ستيزه منمائيد ، زيرا عقول و افكار بشر از درك آن قاصر است و از اين رو همواره از رأيى برأى ديگر منتقل ميشوند ، چنانچه از سخنان حكماء و متكلمين هويداست كه هر كدام مذهب و عقيده ئى دارند ، پس بهتر آنست كه بتعليمات قرآن و سنت اكتفا شود ، ( چنانچه در ص 367 دو مثال از تعليمات قرآن و اخبار را با تعليمات حكما و عرفا تطبيق نموديم ) و ممكن است مراد بانتقال ، انتقال بكفر و باطل باشد .\r\n2 - هنگام مباحثه و مجادله به خدا سوگند ياد نكنيد ، زيرا ممكن است ، از ترس عذاب و عقاب خدا از آنچه سوگند خورده‌ايد براى ديگر منتقل شويد و رسوا گرديد .\r\n4 - امام صادق عليه السّلام فرمود : با شخص حليم و سفيه مجادله مكن ، زيرا حليم دشمنت دارد و سفيه آزارت رساند .\r\nتوضيح - حليم دو معنى دارد : 1 - خردمند و عاقل . 2 - خويشتن دارى كه در كارها شتاب نكند و هر دو معنى در اينجا مناسب است و سفيه بيخرد و نادانست .\r\n5 - رسول خدا صلى الله عليه و آله فرمود : نبود زمانى كه جبرئيل نزد من آيد ، جز آنكه غالبا ميگفت :\r\nاى محمد از بغض و دشمنى مردم بپرهيز .\r\n6 - امام صادق عليه السّلام فرمود : جبرئيل به پيغمبر گفت : از گفتگو و ستيزه با مردم بپرهيز .\r\n","description":"","footnote":"","page_name":" 410 ","page_number":410},
  {"content":"\r\n7 - امام صادق عليه السّلام فرمود : از برانگيختن شر بپرهيزيد كه موجب گناه و آزار و غرامت شود ، و عيب پوشيده را آشكار كند .\r\n8 - و فرمود : از دشمنى با يك ديگر بپرهيزيد ، زيرا دشمنى دل را مشغول كند و موجب نفاق شود و كينه ها پديد آرد .\r\n9 - ( عين حديث پنجم اين بابست ) .\r\n10 - رسول خدا صلى الله عليه و آله فرمود : هيچ گاه نبود كه جبرئيل نزد من آيد ، جز آنكه مرا موعظه ميكرد و آخرين سخنش به من اين بود كه : از دشمنى با مردم بپرهيز ، زيرا كه آن عيب نهفته را آشكار كند و عزت را ببرد .\r\n11 - رسول خدا صلى الله عليه و آله فرمود : آن اندازه كه جبرئيل در باره دورى از دشمنى با مردم به من سفارش كرد ، در باره چيزى ديگرى سفارش نكرد .\r\n12 - امام صادق عليه السّلام فرمود : هر كه دشمنى بكارد ، كاشته خود را درو كند .\r\n","description":"","footnote":"","page_name":" 411 ","page_number":411},
  {"content":"\r\n\r\nباب خشم و غضب\r\n1 - رسول خدا صلى الله عليه و آله فرمود : غضب ايمان را فاسد كند چنان كه سركه عسل را .\r\n2 - ميسر گويد : خدمت امام باقر عليه السّلام از غضب سخن بميان آمد . حضرت فرمود : همانا مرد غضب مىكند و تا داخل دوزخ نشود ، هرگز راضى نگردد ( تا مرتكب گناهى نشود خشمش تسكين نيابد ) پس هر كس بر مردمى خشمگين شد ، و ايستاده بود ، بايد فورى بنشيند ، تا پليدى شيطان از او دور شود ، و هر كس بر خويشاوندش غضب كند بايد نزديك او رود و تنش را مس كند ( مثلا دست به دست او سايد ) زيرا خويشاوند هر گاه مس شود آرامش يابد .\r\n\r\nشرح - علماء اخلاق براى چاره و علاج غضب دو راه علمى و عملى ذكر كرده‌اند . راه علميش آنست كه بنده خدا تفكر كند در آيات و اخبارى كه در مذمت غضب و خشم و ستايش عفو و حلم و كظم غيظ وارد شده است و راه عمليش آنست كه : چون خشمگين شود ، اعوذ با لله من الشيطان الرجيم بگويد و با آب سرد وضو بگيرد يا غسل كند و اگر ايستاده است بنشيند و اگر نشسته دراز كشد و اگر بر فاميل و خويشاوندش غضب كرده نزديك او رود و دست به بدن او گذارد .\r\n3 - امام صادق عليه السّلام فرمود : غضب كليد هر شرى است .\r\n4 - امام صادق عليه السّلام فرمود : شنيدم پدرم ميفرمود : مردى بيابانى خدمت رسول خدا صلى الله عليه و آله آمد و عرضكرد : من صحرا نشينم ( و چون نميتوانم هميشه از خدمت شما استفاده كنم ) كلمات جامعى به من\r\n","description":"","footnote":"","page_name":" 412 ","page_number":412},
  {"content":"\r\nبياموز ، فرمود : دستورت مىدهم كه غضب مكن ، مرد عرب درخواست خود را سه بار تكرار كرد ( و همان جواب را شنيد ) تا آن مرد به خود آمد و گفت : ديگر سؤالى نميكنم ، رسول خدا صلى الله عليه و آله جز بخير مرا دستور نفرمود ( زيرا همان غضب نكردن مرا از دشنام و تهمت و آزار مسلمان و چاقوكشى و آدم كشى و گناهان ديگر باز ميدارد ) سپس فرمود : پدرم ميفرمود : سختتر از غضب چه چيز است ؟ همانا مرد غضب مىكند و در اثر آن مرتكب قتل نفسى كه خدا حرام كرده مىشود و زن پاكدامن را متهم ميسازد .\r\n5 - عبد الاعلى گويد : به امام صادق عليه السّلام عرضكردم : مرا اندرزى ده كه از آن پند گيرم ، فرمود :\r\nمردى خدمت رسول خدا صلى الله عليه و آله آمد و عرضكرد : يا رسول الله : اندرزى به من بياموز كه از آن پند گيرم ، حضرت به او فرمود برو و غضب مكن ، سپس تكرار كرد و باز حضرت فرمود : برو و غضب مكن تا سه بار .\r\n6 - امام صادق عليه السّلام ميفرمود : هر كه غضب خود را نگه دارد ، خدا عيب او را بپوشاند .\r\n7 - امام باقر عليه السّلام فرمود : در كتاب تورات در ضمن مناجات خداى عز و جل با موسى عليه السّلام است : كه : اى موسى خشم خود را از كسى كه ترا بر او مسلط ساخته‌ام باز گير تا خشم خود را از تو باز گيرم .\r\n8 - امام صادق عليه السّلام فرمود : خداى عز و جل به يكى از پيغمبرانش وحى فرمود : اى پسر آدم در حال خشمت مرا ياد كن تا در حال خشمم ترا ياد كنم ( قدرت مرا به ياد آور تا عفوم را شامل حالت گردانم ) و با آنها .\r\n","description":"","footnote":"","page_name":" 413 ","page_number":413},
  {"content":"\r\nكه ( در اثر خشم خود ) نابودشان ميكنم نابودت نكنم و بانتقامگيرى من ( از دشمنانت ) راضى باش ، زيرا انتقامگيرى من براى تو بهتر از انتقام گرفتن تو براى خودت مىباشد .\r\n9 - و در روايت ديگر مانند همين روايت ذكر نموده ، ولى در آنجا افزوده است : و هر گاه مظلوم شدى و ستمى به تو رسيد بانتقام گرفتن من براى خود راضى باش ، زيرا انتقام گرفتن من براى تو بهتر از انتقامگيرى تو براى خودت مىباشد .\r\n10 - اسحاق بن عمار گويد : شنيدم امام صادق عليه السّلام ميفرمود : در تورات نوشته است : اى آدميزاد ، هر گاه خشم گيرى مرا به ياد آور تا ترا هنگام خشمم به ياد آورم و با آنها كه نابودشان ميكنم نابودت نكنم و چون ستمى بر تو شد ، به انتقامگيرى من براى خود راضى باش ، زيرا انتقامگيرى من برايت از انتقامگيرى خودت بهتر است .\r\n11 - امام صادق عليه السّلام فرمود : مردى به پيغمبر صلى الله عليه و آله عرضكرد : يا رسول الله ! مرا تعليم ده ، فرمود : برو و غضب مكن ، آن مرد گفت : همين مرا بس است و بجانب قبيله خود رفت ، ناگاه در ميان قومش جنگى به پا شد ، و اسلحه پوشيده در برابر يك ديگر صف كشيدند ، آن مرد هم چون چنان ديد ، اسلحه پوشيد و بصف ايستاد ، آنگاه سخن پيغمبر صلى الله عليه و آله را به ياد آورد كه به او فرمود :\r\n« غضب مكن » سپس اسلحه را كنار گذاشت ، و نزد مردمى كه دشمن قومش بودند آمد و گفت : اى مردم هر\r\n","description":"","footnote":"","page_name":" 414 ","page_number":414},
  {"content":"\r\n\r\nجراحت و قتل و زدن بىنشانه ئى كه در افراد شما باشد به عهده من و من خونبهاى آن را بشما ميپردازم ( امام زخم نشانه دار را از زننده اش بگيريد ) آن مردم گفتند ، هر چه چنين باشد بنفع شما و ما از شما بپرداخت اين جريمه سزاوارتريم ، سپس با يك ديگر صلح كردند و آن كينه از ميان برفت .\r\n12 - امام باقر عليه السّلام فرمود : ( اين غضب ) ( و خشمى كه در وجود شماست ) شراره ئى است شيطانى كه در دل آدميزاد شعله ور مىشود ، و چون كسى از شما خشمگين شود ، چشمانش سرخ شود و رگهاى گردنش ورم كند و شيطان در وجودش در آيد ، پس هر گاه كسى از شما از اين حالت خويش بترسد ، به زمين بچسبد ، زيرا وسوسه شيطان در آن هنگام از او دور شود .\r\n13 - امام صادق عليه السّلام فرمود : غضب دل شخص حكيم را نابود كند ( از اين رو بجاى حكمت از او سفاهت بينند ) و فرمود : هر كس مالك غضب خود نباشد ، مالك عقل خود نخواهد بود .\r\n14 - رسول خدا صلى الله عليه و آله فرمود : كسى كه خود را از ريختن آبروى مردم نگهدارد ، خدا در قيامت از [ عيب 
  ] او درگذرد ، و هر كه خشم خود را از مردم باز گيرد ، خداى تبارك و تعالى عذاب روز قيامت را از او باز گيرد .\r\n15 - امام باقر عليه السّلام فرمود : هر كه خشم خود را از مردم باز گيرد ، خدا عذاب روز قيامت\r\n","description":"","footnote":"","page_name":" 415 ","page_number":415},
  {"content":"\r\nرا از او باز گيرد .\r\n\r\nباب حسد\r\n1 - امام باقر عليه السّلام فرمود : همانا مرد هر گونه تندى و شتابزدگى مىكند و كافر مىشود ، و حسد ايمان را مىخورد ، چنان كه آتش هيزم را مىخورد .\r\nشرح - بادره بمعنى تيزى خشم و شتابزدگى و خطاى در گفتار و كردارى است كه از خشم پديد آيد و سخن بىانديشه را نيز گويند ، پس مراد بجمله اول اينست كه خشم و تندى گاهى موجب مىشود كه انسان شتاب زده مىشود و به خدا و پيغمبر صلى الله عليه و آله ، ناسزا ميگويد - العياذ با لله - يا قرآن را زير پا ميگذارد و پاره مىكند و در نتيجه مرتد و كافر مىشود ، پس بايد از غضب پرهيز كرد و در علاج آن كوشيد ، و ممكن است كلمه « فيكفر » مشدد قرائت شود پس معنى اينست كه بعضى از شتابزدگىها و اشتباهات گفتار و كردار بخشوده مىشود ، زيرا انسان بىاختيار مىشود و پشيمان ميگردد ، و اما راجع بحسد در آخر اين باب توضيحى بيان مىشود ، ان شاء الله تعالى .\r\n2 - امام صادق عليه السّلام فرمود : حسد ايمان را مىخورد چنان كه آتش هيزم را مىخورد .\r\n3 - داود رقى گويد : شنيدم امام صادق عليه السّلام ميفرمود : از خدا پروا كنيد و بر يك ديگر حسد مبريد .\r\n\r\nهمانا از جمله مقررات دينى عيسى بن مريم گردش در شهرها بود ، در يكى از گردشها مردى كوتاه قد كه غالبا ملازم عيسى عليه السّلام و از اصحاب آن حضرت بود همراهش شد ، چون عيسى به دريا رسيد ، با يقين درست فرمود : بسم الله و بر روى آب راه رفت ، چون مرد كوتاه قد عيسى عليه السّلام را ديد كه بر روى آب ميگذرد\r\n","description":"","footnote":"","page_name":" 416 ","page_number":416},
  {"content":"\r\nاو هم با يقين درست گفت بسم الله و بر روى آب به راه افتاد تا بعيسى عليه السّلام رسيد ، آنگاه خود بينى او را گرفت و با خود گفت : اين عيسى روح الله است كه بر روى آب ميرود و من هم روى آب ميروم پس او را بر من چه فضيلتى باشد ؟\r\nآنگاه در آب فرو رفت و از عيسى فريادرسى خواست ، عيسى دستش را گرفت و از آب بيرون آورد و به او گفت : اى كوتاه قد ؛ چه گفتى ؟ ( كه در آب فرو رفتى ) گفت : من گفتم : اين روح الله است كه روى آب راه ميرود و من هم روى آب راه ميروم و مرا خود بينى فرا گرفت ، عيسى به او فرمود : خود را در جايى گذاشتى كه خدايت در آنجا نگذاشته ، پس خدا بسبب اين گفتار ترا مبغوض داشت ، از آنچه گفتى بسوى خداى عز و جل توبه كن .\r\nامام عليه السّلام فرمود : آن مرد توبه كرد و برتبه اى كه خدا برايش قرار داده بود برگشت ، پس از خدا پروا كنيد و بر يك ديگر حسد نبريد .\r\n4 - رسول خدا صلى الله عليه و آله فرمود : فقر نزديك بكفر است و حسد نزديكست كه بر قدر غلبه كند .\r\n\r\nشرح - مرحوم مجلسى براى حمله اول سه قول از خود و غزالى و راوندى نقل مىكند ، ولى چنان كه در آخر ميگويد برگشت هر سه قول بيك چيز است و خلاصه آن اقوال اينست كه : مقصود از فقر نيازمندى و احتياج بمردم و عدم اعتماد و توجه به خالق است ، چنين فقيرى به خدا نسبت بىعدالتى دهد و بسا مرتكب دزدى و خيانت و كمك بظلمه و راهزنى و آدمكشى گردد ، و اين اعمال نزديك بكفر است .\r\nو اما براى جمله دوم پنج معنى ذكر مىكند .\r\n( 1 ) از راوندى ( ره ) گاهى حسد انسان را وادار مىكند كه محسود را بكشد و مالش را تلف كند و زندگيش را از ميان ببرد ، پس گويا چنين شخصى كوشش مىكند كه بر مقدرات خدا غلبه كند . . .\r\n( 2 ) گاهى حسد سبب زيادى نعمت محسود مىشود و بر مقدرات او غلبه مىكند .\r\n","description":"","footnote":"","page_name":" 417 ","page_number":417},
  {"content":"\r\nحسد موجب تغيير نعمت حاسد مىشود و خيراتى كه براى او مقدر شده بسبب حسدش زايل ميگردد .\r\n( 4 ) گناه حسد نزديكست كه از اعتقاد به قدر زيادتر شود ، با وجود سختى عذابى كه قدريه دارند .\r\n\r\n( 5 ) اشاره بتأثير چشم زخم دارد ، زيرا حسد سبب چشم زدن مىشود ، چنانچه جماعتى از مفسرين آيه شريفه * ( وَمِنْ شَرِّ حاسِدٍ إِذا حَسَدَ ) * را به چشم زدن تفسير كرده‌اند و نيز عامه از پيغمبر صلى الله عليه و آله و خاصه از امام صادق عليه السّلام روايت كرده‌اند كه : اگر چيزى بر قدر پيشى گيرد چشم زدن است .\r\nو مرحوم طبرسى راجع به آيه شريفه * ( لا تَدْخُلُوا مِنْ بابٍ واحِدٍ ) * گفته است : چون يعقوب عليه السّلام ترسيد كه پسرانش را چشم زنند به آنها گفت : همگى از يك در وارد نشويد ، ولى جبائى چشم زدن را انكار كرده و گفته است برهانى براى اثباتش نداريم ، امام بيشتر محققين آن را پذيرفته و درست دانسته‌اند ، سپس مرحوم مجلسى سه قول از حافظ و بلخى و حكما براى اثبات آن نقل مىكند و در آخر هم تأييدى از سيد رضى - قدس الله روحه - ذكر ميفرمايد .\r\n5 - امام صادق عليه السّلام فرمود : آفت دين حسد و خودبينى و باليدن است .\r\n6 - رسول خدا صلى الله عليه و آله فرمود : خداى عز و جل بموسى بن عمران عليه السّلام فرمود : اى پسر عمران ؛ بر آنچه از فضل خود بمردم داده‌ام حسد مبر و چشمت را دنبال آن دراز مكن و دلت را پى آن مبر ، زيرا حسد برنده از نعمت من ناراحت است و از تقسيمى كه ميان بندگانم كرده‌ام جلوگير است ، و كسى كه چنين باشد ، من از او نيستم و او از من نيست ( ميان من و او ارتباط و آشنائى نباشد ) .\r\n7 - امام صادق عليه السّلام فرمود : مؤمن غبطه برد و حسد نبرد ، ولى منافق حسد برد و غبطه نبرد .\r\n\r\nشرح - حسد آنست كه نعمتى را كه خدا ببرادر دينى تو داده ، براى او نخواهى و از آن رنج برى و آرزوى زوال آن را داشته باشى چه آنكه بخودت رسد يا نرسد ولى غبطه آنست كه با نعمت او كارى نداشته باشى و آرزو كنى كه خودت هم مثل آن نعمت را داشته باشى .\r\nحسد از نظر عقل و شر مذموم و ناپسند است ، زيرا حسد بيمارى دلست و بدخواهى برادر مسلمان و ناراحتى از لطف و نعمت يزدان و اعتراض بر عدالت خداى تعالى و نظام احسن او و اين ناراحتى بسا موجب\r\n","description":"","footnote":"","page_name":" 418 ","page_number":418},
  {"content":"\r\nلاغرى تن و اختلال حواس و دق كردن حسود مىشود ، پس حسود دشمن جان خود است ، ولى غبطه و رقابت ممدوح و مستحسن است و در آيات شريفه و اخبار و احاديث گاهى از آن به تنافس تعبير شده و گاهى به مسابقه و تسابق . مانند :\r\n( 1 ) * ( وَفِي ذلِكَ فَلْيَتَنافَسِ الْمُتَنافِسُونَ ) * .\r\n( 2 ) * ( سابِقُوا إِلى مَغْفِرَةٍ مِنْ رَبِّكُمْ ) * .\r\n( 3 ) فعليكم بهذه الخلائق فالرموها و تنافسوا فيها .\r\n( 4 ) فسابقوا - رحمكم الله - الى منازلكم التى امرتم ان تعمروها و التى رغبتم فيها و دعيتم اليها .\r\n\r\nباب عصبيت\r\n\r\nتوضيح - مراد به عصبيت و تعصب مذموم كه در اين باب مفاسدش ذكر مىشود آنست كه : حمايت و طرفدارى از فاميل و دوست و رفيق شود ، در راه ستم يا عقيده باطل ، و همچنين طرفدارى كردن از مذاهب باطله پدران و دفاع از جهل و گمراهى و پايدارى بر عقيده ئى كه انسان داشته و فهميده باطلست تعصب مذمومست .\r\nو نزديك به معنى تعصب است حميت و انفة كه خداى تعالى فرمايد : * ( إِذْ جَعَلَ الَّذِينَ كَفَرُوا فِي قُلُوبِهِمُ الْحَمِيَّةَ ، حَمِيَّةَ الْجاهِلِيَّةِ ) * و اما تعصب در راه حق و طرفدارى از عقايد صحيحه و حمايت أهل حق چه خويش باشد و چه بيگانه محمود و پسنديده و گاهى واجب و لازم است .\r\n1 - امام صادق عليه السّلام فرمود : كسى كه تعصب برد يا برايش تعصب برند ( در صورتى كه به آن تعصب راضى باشد ) رشته ايمان را از گردن خويش باز كرده است .\r\n2 - رسول خدا صلى الله عليه و آله فرمود : ( مانند روايت اول ) .\r\n3 - رسول خدا صلى الله عليه و آله فرمود : هر كه در دلش به اندازه دانه خردلى عصبيت باشد خدا او را\r\n","description":"","footnote":"","page_name":" 419 ","page_number":419},
  {"content":"\r\nروز قيامت با اعراب جاهليت مبعوث كند .\r\n4 - امام صادق عليه السّلام فرمود : هر كه تعصب كند خدا دستمال و سربندى از آتش بسر او بندد .\r\n\r\n5 - على بن الحسين عليهما السلام فرمود : هيچ حميتى ببهشت نرود ، مگر حميت حمزة بن عبد المطلب زمانى كه براى حمايت پيغمبر صلى الله عليه و آله خشم كرد و مسلمان شد ، در داستان شكمبه اى كه بر سر پيغمبر صلى الله عليه و آله انداختند .\r\nشرح - داستان شكمبه در روايت 1213 ج 2 ص 340 ذكر شد . و اما داستان اسلام آوردن جناب حمزه را مختلف نوشته‌اند ، آنچه از اين حديث شريف پيداست همان داستان شكمبه انداختن ابو جهل روى سر پيغمبر صلى الله عليه و آله بوده است كه در ابتدا تعصب حمزه را برانگيخت و با وجود آنكه مسلمان نبود بحمايت برادرزاده خود ( حضرت پيغمبر صلى الله عليه و آله ) برخاست ، ولى چنان كه مورّخين ذكر نموده‌اند حمزه در آنجا به ابو جهل گفت : اكنون كه تو برادرزاده‌ام را دشنام ميدهى من هم دين و عقيده او را دارم ، اگر ميتوانى مرا برگردان ، ولى چون به خانه برگشت مردد شد و گفت : خدايا ! اگر دين او درست است ، قلب مرا آشنا كن و گر نه مرا از اين گرفتارى ( حمايت بى جا ) نجات ده ، و شب را با كمال ناراحتى بسر برد و چون صبح شد ، نزد پيغمبر صلى الله عليه و آله رفت و گفت : پسر برادر ! براى من پيش آمدى كرده كه راه چاره آن را نميدانم ، آيا دين تو هدايت است و صواب يا گمراهى و خطا ، پيغمبر صلى الله عليه و آله به او متوجه شد و او را موعظه كرد و بشارت داد و انذار فرمود : تا خدا ايمان را از بركت فرمايشات آن حضرت در دل او افكند ، حمزه گفت : شهادت دهم كه تو صادقى ، دينت را اظهار كن كه من ياور تو هستم .\r\n6 - امام صادق عليه السلام فرمود : ملائكه ميپنداشتند شيطان از آنها است ولى در علم خدا از آنها نبود .\r\nتا بسبب حميت و تعصب باطن خود را اظهار كرد و گفت : مرا از آتش ( روشن ) آفريده ئى و او را از خاك ( تيره ) خلق كرده ئى .\r\n","description":"","footnote":"","page_name":" 420 ","page_number":420},
  {"content":"\r\nشرح - ملائكه ميپنداشتند شيطان هم مانند آنها مقدس و مطيع خداست و هرگز گناه و نافرمانى نميكند ولى تنها حميت و خودخواهى او موجب شد كه نهان پليد خود را آشكار كرد و بآدم عليه السّلام سجده نكرد پس از حميت و تعصب بپرهيزيد .\r\n7 - از على بن الحسين عليهما السلام راجع به عصبيت پرسيدند ، فرمود : عصبيتى كه صاحبش بسبب آن گنهكار است اينست كه كسى بدان قوم خود را از نيكان قوم ديگر بهتر داند ، ولى دوست داشتن كسى قوم خود را عصبيت نيست ، بلكه كمك كردن كسى قوم خويش را بر ستم از جمله عصبيت است .\r\n\r\nباب كبر و بزرگ منشى\r\n\r\nتوضيح - كبر بر خلاف تواضع اينست كه كسى خود را از ديگران بزرگتر و بالاتر داند و بر او گردنكشى و سرفرازى كند ، ولى عجب كه در باب آينده ذكر مىشود اينست كه : انسان خودبين و خود پسند باشد و بر خود ببالد ، پس در تكبر لازمست ديگرى باشد و انسان خود را از او بالاتر داند ولى در عجب بودن شخص ديگر و ملاحظه برترى بر او لازم نيست .\r\nمرحوم مجلسى علاوه بر اخبار اين باب ، آيات و روايات بسيار ديگرى در مذمت اين صفت در مرآت العقول نقل مىكند و سپس ميگويد : تكبر بر سه قسم است :\r\n( 1 ) تكبر بر خداى تعالى كه از همه بدتر است مانند تكبر فرعون و نمرود .\r\n( 2 ) تكبر بر پيغمبران و امامان ، مانند كسانى كه به آنها نگرويدند و گفتند : * ( أَ نُؤْمِنُ لِبَشَرَيْنِ مِثْلِنا ) * بلكه بايشان ناسزا گفتند و آنها را كشتند .\r\n( 3 ) تكبر بر بندگان خدا ، و سبب تكبر چند چيز است :\r\n1 - علم و دانش . 2 - عمل و عبادت . 3 - حسب و نسب نژادى . 4 - جمال و زيبائى . 5 - ثروت و دارائى 6 - زور بازو و نيرومندى . 7 - داشتن پيروان و ياران و شاگردان و نوكران و فاميل و خويشان .\r\nو اما معالجه تكبر دو راه علمى و عملى دارد : راه علميش اينست كه : انسان بحقارت و پستى خود و عظمت و كبريائى پروردگارش آگاه شود ، ولى اين دو آگاهى طول بسيار دارد و نهايت علم صديقين همين است ، ولى براى شناختن حقارت خود كافى است كه در يكى از آيات بسيار قرآن كه در اين زمينه وارد\r\n","description":"","footnote":"","page_name":" 421 ","page_number":421},
  {"content":"\r\nشده است تأمل كند ، زيرا علم اولين و آخرين در قرآنست براى كسى كه چشم بصيرتش باز باشد .\r\nمرحوم مجلسى در اينجا آيات بسيارى نقل و تفسير مىكند ، يك قسمت از آن آيات اينست : * ( قُتِلَ الإِنْسانُ ما أَكْفَرَه مِنْ أَيِّ شَيْءٍ خَلَقَه ، مِنْ نُطْفَةٍ خَلَقَه فَقَدَّرَه ثُمَّ السَّبِيلَ يَسَّرَه ، ثُمَّ أَماتَه فَأَقْبَرَه ، ثُمَّ إِذا شاءَ أَنْشَرَه ) * خداى تعالى در اين آيات اشاره ميفرمايد : كه انسان حادث است يعنى ميليونهاى سال نابود و معدوم بوده و سپس از خاك و نطفه و خون و علقه و مضغه پليد و متعفن خلق شده ، و در آخر بيجان مىشود و زير خاك ميرود و دوباره مشيت خدا او را از خاك برميآورد .\r\nو اما راه عمليش مواظبت داشتن بر رفتار صلحا و متواضعين مخصوصا پيغمبر اكرم صلى الله عليه و آله است ، زيرا آن حضرت با وجود مقام ارفع و شامخش ، روى زمين مينشست و غذا مىخورد و ميفرمود : من بنده هستم و چون بندگان غذا ميخورم - مرآت ج 2 ص 296 .\r\n1 - حكيم گويد : از امام صادق عليه السلام پرسيدم : كمترين درجه الحاد چيست ؟ فرمود :\r\nكمترين درجه آن كبر است .\r\nتوضيح - مرحوم مجلسى از مفردات راغب نقل كند كه : الحاد انحراف از حق است چه مشرك به خدا شود و چه مشرك باسباب ( وسائل وسائطى كه خداى تعالى ميان خود و خلقش قرار داده ) و شرك به خدا ايمان را باطل كند ولى شرك باسباب رشته هاى ايمان را سست كند ، اما ايمان را باطل نكند .\r\n2 - امام صادق عليه السلام ميفرمود : تكبر در بدترين مردم است از هر جنسى كه باشند ( اگر چه پست و بىمقدار باشند ) كبر و بزرگ منشى لباس مخصوص خدا است ، كسى كه با لباس خداى عز و جل منازعه كند ، خدا جز پستيش نيفزايد .\r\nرسول خدا صلى الله عليه و آله از يكى كوچه هاى مدينه ميگذشت و زن سياهى سرگين بر ميچيد ، به او گفتند : از پيش راه پيغمبر بكنارى رو : او گفت راه پهن است ، يكى از مردم خواست او را بكنارى زند [ دشنام دهد 
  ] پيغمبر صلى الله عليه و آله فرمود : رهايش كنيد كه او سركش است .\r\n3 - امام باقر عليه السلام فرمود : عزت روپوش خدا و بزرگ منشى زير پوش خداست ، پس هر كس\r\n","description":"","footnote":"","page_name":" 422 ","page_number":422},
  {"content":"\r\nبيكى از آنها دستدرازى كند ، خدا در دوزخ سرنگونش كند .\r\nشرح - روپوش و زيرپوش استعاره است براى اختصاص عزت و بزرگمنشى بخداى تعالى چنان كه لباس روپوش و زيرپوش هر كسى مختص به خود اوست .\r\n4 - امام باقر عليه السّلام فرمود : بزرگمنشى روپوش خداست ، و متكبر با روپوش خدا كشمكش دارد .\r\n5 - امام صادق عليه السّلام فرمود : بزرگمنشى روپوش خداست و هر كه نسبت به چيزى از آن با خدا ستيزه كند خدا در آتش سرنگونش سازد .\r\n6 - امام باقر و امام صادق عليهما السّلام فرمودند : هر كه به سنگينى ذره ئى تكبر در دلش باشد .\r\nداخل بهشت نشود .\r\n7 - محمد بن مسلم گويد : يكى از آن دو امام عليهما السّلام فرمود : هر كه به اندازه سنگينى دانه خردلى تكبر در دلش باشد ، داخل بهشت نشود . راوى گويد : من گفتم : * ( إِنَّا لِلَّه وَإِنَّا إِلَيْه راجِعُونَ ) * « 1 » امام فرمود : چرا گفتى : * ( إِنَّا لِلَّه وَإِنَّا إِلَيْه راجِعُونَ ) * ؟ گفت : براى آنچه از شما شنيدم ، فرمود : چنان كه تو فكر ميكنى نيست ، مقصود من انكار است ، و آن جز انكار نيست ( يعنى مقصود از تكبر انكار خدا و گردنكشى در برابر اوست ) .\r\n\r\n","description":"","footnote":"\r\n« 1 » اين جمله در عربى براى اظهار تأسف و بجاى واى به حال من گفته مىشود ، و چون راوى گمان كرد : هر كس تكبر داشته باشد ببهشت نرود ، اين جمله را گفت .\r\n","page_name":" 423 ","page_number":423},
  {"content":"\r\n8 - امام صادق عليه السّلام فرمود : تكبر اينست كه : مردم را خوار شمارى و حق را سبك شمارى [ در برابر حق سفاهت كنى 
  ] .\r\n9 - امام صادق عليه السّلام از قول رسول خدا صلى الله عليه و آله فرمود : بزرگترين تكبر خوار شمردن مخلوق و سبك شمردن حق است ، راوى گويد : عرضكردم خوار شمردن مخلوق و سبك شمردن حق چيست ؟\r\nفرمود : در برابر حق نادانى كند و باهل حق طعنه زند ، پس هر كه چنين كند با لباس مخصوص خداى عز و جل ستيزه كرده است .\r\n10 - امام صادق عليه السّلام فرمود : در جهنم دره ئى است بنام دوزخ براى متكبرين كه از شدت حرارت خود بخداى عز و جل شكايت كرد و درخواست كرد به او اجازه دهد نفس كشد ، پس چون نفس كشيد جهنم شعله ور شد .\r\n11 - امام صادق عليه السّلام ميفرمود : متكبرين ( روز قيامت ) به صورت مور در آيند ، و مردم آنها را پايمال كنند تا خدا از حساب آنها فارغ شود .\r\n12 - عبد الاعلى گويد : به امام صادق عليه السّلام عرضكردم : تكبر چيست ؟ فرمود : بزرگترين تكبر اينست كه حق را سبك شمارى و مردم را پست دانى ، گفتم سبك شمردن حق چيست ؟ فرمود : در برابر حق\r\n","description":"","footnote":"","page_name":" 424 ","page_number":424},
  {"content":"\r\nنادانى كند و باهل حق طعنه زند .\r\n13 - عمر بن يزيد گويد : به امام صادق عليه السّلام عرضكردم : من خوراك خوب ميخورم و بوى خوش ميبويم و مركب چابك سوار ميشوم ، و غلام دنبالم مىآيد ، اگر در اينها گردنكشى است تا نكنم . امام صادق عليه السّلام سربزير انداخت و سپس فرمود : همانا گردنكش ملعون كسى است كه مردم را خوار شمرد ، و در برابر حق بيخردى كند ، عمر ( كه يكى از رواتست ) گويد من گفتم : در برابر حق نادانى نكنم ، اما خوار شمردن را ندانم چيست ؟ فرمود : كسى كه مردم را كوچك شمرد و بر آنها گردنكشى كند ، جبار و گردنكشى است .\r\nشرح - مرحوم مجلسى گويد : سربزير انداختن و سكوت امام اشاره دارد كه اين امور محل خطر است و موجب تكبر ، ولى ما وجه اين اشاره را ندانستيم .\r\n14 - رسول خدا صلى الله عليه و آله فرمود : روز قيامت خدا با سه كس سخن نگويد و به آنها توجه نفرمايد و پاك و بىآلايششان نسازد و براى آنها عذابى دردناكست : پير زناكار و سلطان جبار و فقير خودخواه .\r\n15 - امام صادق عليه السّلام فرمود : چون يعقوب سالخورده بر يوسف عليهما السّلام وارد شد ، عزت سلطنت يوسف را گرفت و باحترام او پياده نشد ، جبرئيل عليه السّلام فرود آمد و گفت : يوسف ! كف دستت را باز كن ، چون باز كرد ، نورى از آن برخاست و در فضاى آسمان قرار گرفت . يوسف گفت :\r\n","description":"","footnote":"","page_name":" 425 ","page_number":425},
  {"content":"\r\nاين چه نورى بود كه از كفم خارج شد ؟ گفت : بكيفر پياده نشدنت براى يعقوب سالخورده نبوت از فرزندانت بر كنار شد ، و از نسل تو پيغمبرى نباشد .\r\nشرح - پيداست كه چنين خلافى نسبت بمردم عادى مستوجب چنان كيفرى نيست ، ولى پيغمبران بواسطه علو شأن و رفعت مقامشان بكوچكترين خلاف مورد عتاب ميشوند ، و نظم و دقت دستگاه حساب خدا مقتضى همين سنجش است .\r\n16 - امام صادق عليه السّلام فرمود . هيچ بنده ئى نيست جز اينكه بر سرش لگامى است و فرشته ئى است كه آن را نگه ميدارد ، و هر گاه گردنكشى كند ، فرشته به او گويد : فروتنى كن - خدا پستت كند - سپس همواره نزد خود بزرگترين مردم و در چشم مردم خوارترين آنها باشد ، و هر گاه تواضع كند ، خداى عز و جل او را بالا برد ، و فرشته به او گويد : سرفراز باش - خدا سرافرازت كند - سپس همواره نزد خود كوچكترين مردم و در چشم مردم بالاترين آنها باشد .\r\n17 - امام صادق عليه السّلام فرمود : هيچ كس لاف بزرگى نزند جز بسبب ذلتى كه در خود ميبيند ، و در حديث ديگر است كه آن حضرت فرمود . مردى تكبر و گردنكشى نكند ، مگر به جهت ذلتى كه در خود مىبيند .\r\nشرح - كسى كه ميداند دانش ندارد ، در برابر مردم اظهار فضل و خودنمائى مىكند تا بدان وسيله نقص خود را جبران كند ، و كمالى براى خود بتراشد ، و حاصل مطلب اينكه انسان بطبع خويش خواهان ترقى و كمال و اظهار آن نزد همگنانست ، پس اگر در واقع و حقيقت ، شرف و كمالى داشته باشد ، هدف و منظورش تأمين مىشود ، و اگر آن كمال را نداشته باشد با خود نمائى و گردنفرازى بر مردم عيب خود را ميپوشاند و به خيال خويش هدفش را تأمين مىكند .\r\n","description":"","footnote":"","page_name":" 426 ","page_number":426},
  {"content":"\r\n\r\nباب خود بينى\r\nتوضيح - معنى عجب و فرق آن با تكبر در اول باب گذشته بيان شد .\r\n1 - امام صادق عليه السّلام فرمود : همانا خدا دانست كه ارتكاب گناه براى مؤمن از خود بينى بهتر است و اگر چنين نبود ، هرگز مؤمنى بگناهى دچار نميشد .\r\n2 - و فرمود : هر كه را خود بينى فراگيرد هلاك شود .\r\n3 - على بن سويد گويد : از حضرت ابى الحسن عليه السّلام راجع به خود بينى و عجبى كه عمل را فاسد كند پرسيدم ، فرمود : خود بينى چند درجه دارد : بعضى از آن درجات اينست كه . كردار زشت بنده بنظرش جلوه كند و آن را خوب پندارد « 1 » و از آن خوشش آيد و گمان كند كار خوبى مىكند ، « 2 » و بعضى از درجاتش اينست كه : بنده به پروردگارش ايمان آورد و بر خداى عز و جل منت گذارد ، در صورتى كه خدا را بر او منت است « 3 » ( كه بايمانش هدايت فرموده ) .\r\n4 - امام صادق عليه السّلام فرمود : مردى گناه مىكند و از آن پشيمان مىشود ، و كار شايسته ئى مىكند\r\n\r\n","description":"","footnote":"\r\n« 1 » 1 - اشاره به آيه شريفه * ( أَ فَمَنْ زُيِّنَ لَه سُوءُ عَمَلِه فَرَآه حَسَناً\r\n.\r\n« 2 » 2 - اشاره به آيه شريفه * ( وَهُمْ يَحْسَبُونَ أَنَّهُمْ يُحْسِنُونَ صُنْعاً\r\n.\r\n« 3 » 3 - اشاره به آيه شريفه * ( يَمُنُّونَ عَلَيْكَ أَنْ أَسْلَمُوا ، قُلْ لا تَمُنُّوا عَلَيَّ إِسْلامَكُمْ بَلِ اللَّه يَمُنُّ عَلَيْكُمْ أَنْ هَداكُمْ لِلإِيمانِ\r\n.\r\n","page_name":" 427 ","page_number":427},
  {"content":"\r\nو آن شادمانش ميسازد ، و از حال پشيمانى دور مىافتد ، در صورتى كه بودنش به حال پشيمانى بهتر است از شادى و سرورى كه او را فرا گرفته است .\r\nشرح - معلومست كه شخص پشيمان حال توابين را پيدا مىكند و خداى تعالى فرمايد : * ( إِنَّ الله يُحِبُّ التَّوَّابِينَ ) * و شادى و سرور ، نازيدن و باليدن بر خداست ، علاوه بر آنكه تعيين ارزش عمل بنده با سيد و مولاى او است و از اين روايات پيداست كه خداى تعالى گنهكار ترسان را از عابد خودبين دوستتر دارد .\r\n5 - امام صادق عليه السّلام فرمود : عالمى نزد عابدى رفت و به او گفت : نماز خواندنت چگونه و در چه حد است ، عابد گفت : مانند منى را از نمازش ميپرسند ؟ ! در صورتى كه من از فلان زمان و فلان وقت عبادت خدا ميكنم ، عالم گفت : گريه كردنت چگونه است ؟ گفت : چنان ميگريم كه اشكهايم روان مىشود ، عالم گفت : همانا اگر خنده كنى و ترسان باشى ، بهتر است از اينكه گريه كنى و ببالى ، هر كه به خود ببالد چيزى از عملش بالا نرود ( پذيرفته نشود ) .\r\n6 - امام باقر يا امام صادق عليهما السّلام فرمود : دو مرد داخل مسجد شوند كه يكى عابد و ديگرى فاسق باشد ، و از مسجد خارج شوند ، در حالى كه فاسق صديق ( مؤمن واقعى ) شده باشد و عابد فاسق ، و اين براى آنست كه عابد داخل مسجد شود ، در حالتى كه بعبادتش ببالد و به آن بنازد و فكرش در آن باره باشد ولى فكر فاسق در باره ندامت و پشيمانى از فسقش باشد و از خداى عز و جل راجع بگناهانى كه كرده آمرزش خواهد .\r\n7 - عبد الرحمن بن حجاج گويد : به امام صادق عليه السّلام عرضكردم : مردى عملى ( گناهى ) مىكند و از آن ترسان و هراسان مىشود ، سپس كار نيكى مىكند و او را شبه عجبى ميگيرد ( و به كار نيكش ميبالد ) .\r\n","description":"","footnote":"","page_name":" 428 ","page_number":428},
  {"content":"\r\n2 امام فرمود : او در حالت اولش با ترس بهتر است از حالت عجب و خود بينش .\r\n8 - رسول خدا صلى الله عليه و آله فرمود : زمانى موسى عليه السّلام نشسته بود كه ناگاه شيطان سوى او آمد و كلاه دراز رنگارنگى بسر داشت ، چون نزديك موسى عليه السّلام رسيد ، كلاهش را برداشت و خدمت موسى بايستاد و به او سلام كرد .\r\nموسى گفت : تو كيستى ؟ گفت من شيطانم .\r\nموسى گفت : شيطان توئى ؟ ! - خدا آواره ات كند - شيطان گفت : من آمده‌ام به تو سلام كنم بخاطر منزلتى كه نزد خدا دارى .\r\nموسى عليه السّلام به او فرمود : اين كلاه چيست ؟ گفت : بوسيله اين كلاه دل آدميزاد را ميربايم ( گويا رنگهاى مختلف كلاه نمودار شهوات و زينتهاى دنيا و عقايد فاسد و اديان باطل بوده است ) .\r\nموسى گفت : به من خبر ده از گناهى كه چون آدميزاد مرتكب شود بر او مسلط شوى ؟ شيطان گفت :\r\nهنگامى كه او را از خود خوش آيد و عملش را زياد شمارد و گناهش در نظرش كوچك شود .\r\nو فرمود : خداى عز و جل بداود عليه السّلام فرمود : اى داود ! گنهكاران را مژده بده و صديقان ( راستگويان و درست كرداران ) را بترسان ، داود عرضكرد : چگونه گنهكاران را مژده دهم و صديقان را بترسانم ! فرمود : اى داود ! گنهكاران را مژده بده كه من توبه را ميپذيرم و از گناه درميگذرم و صديقان را بترسان كه باعمال خويش خودبين نشوند ، زيرا بنده ئى نيست كه بپاى حسابش كشم جز آنكه هلاك باشد ( و سزاوار عذاب ، زيرا از نظر عدالت و حساب عبادات بنده با شكر يكى از نعمتهاى او برابرى نكند ) .\r\n","description":"","footnote":"","page_name":" 429 ","page_number":429},
  {"content":"\r\n\r\nاستدراك\r\nترجمه حديث 1946 كه در ص 216 - از قلم افتاده است .\r\n9 - امام صادق عليه السّلام فرمود : مؤمن گرفتار نشده به چيزى كه بر او سختتر باشد از سه خصلتى كه از آنها محروم شود ( محروميت از اين سه خصلت براى مؤمن از هر چيزى سختتر است ) عرض شد : آنها چه هستند ؟ فرمود : 1 - مواسات نسبت بدارائيش ( با برادران دينيش ) . 2 - انصاف دادن از خود ( يعنى حق را بگويد اگر چه بزيان او باشد ) . 3 - بسيار ذكر خدا كردن .\r\nآگاه باش ، من نميگويم : * ( سبحان الله و الحمد لله و لا إله الا الله ) *\r\n
  ] است ( يعنى ذكر خدا تنها گفتن اين كلمات نيست ) بلكه ياد كردن خداست هنگام حلال و حرام او ( يعنى هنگام مواجهه با حلال و حرام . خدا را به ياد آورد و حلال را كسب كند و حرام را ترك گويد ) .\r\nدر اين جلد نيز مانند جلد دوم ، علاوه بر كتب لغت و تفاسير كه گاهى مورد مراجعه بوده است تنها مصدر و مرجعى كه هميشه به آن رجوع داشته‌ايم ، كتاب مرآت العقول بوده است كه گاهى بمناسبتى كه از آن نام برده‌ايم ، و نيز مواردى كه در ضمن شرح و توضيح مطالبى تنها بفكر خود ما رسيده است با جمله مترجم گويد و امثال آن مشخص شده است مانند صفحات 84 - 86 و 367 - 368 كه مطالعه آن دانشمندان نقاد را براى اين كم مايه قصير الباع اگر تذكرى دهند سودمند است .\r\nما همواره هدايت فكر و قلم خويش را از خداوند متعال خواستاريم و از لغزشهاى آنها بذات مقدسش پناه ميبريم . * ( حَسْبُنَا الله وَنِعْمَ الْوَكِيلُ ) * * ( ، نِعْمَ الْمَوْلى وَنِعْمَ النَّصِيرُ ) * .\r\nسيد جواد مصطفوى\r\n\r\n","description":"","footnote":"","page_name":" 430 ","page_number":430}
  ]