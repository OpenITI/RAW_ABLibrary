[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nجلد هيجدهم\r\n\r\nدرس دويست و پنجاه و ششم تا دويست و شصت و پنجم : علوم لدنيه متنوعه حضرت امام صادق ( عليه السلام )\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\nبِسْمِ اللهِ الرَّحْمَنِ الرَّحِيم\r\nوَ صَلَّى اللهُ عَلَى مُحَمَّدٍ وَ آلهِ الطَّاهِرينَ\r\nوَ لَعْنةُ اللهِ عَلَى أعْدَائِهمْ أجْمَعِينَ مِنَ الآنَ\r\nإلَى قِيَامِ يَوْمِ الدِّينِ\r\nوَ لَا حَوْلَ وَ لَا قُوَّةَ إلَّا\r\nبِاللهِ الْعَلِىِّ العظيم .\r\nقَالَ اللهُ الحَكيمُ فِى كِتَابِهِ الكريمِ :\r\n وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ وَ الَّذِي خَبُثَ لا يَخْرُجُ إِلَّا نَكِداً كَذلِكَ نُصَرِّفُ الْآياتِ لِقَوْمٍ يَشْكُرُونَ  « 1 »\r\n« و زمين پاكيزه و نيكو بنياد ، گياهش با اذن پروردگارش بيرون آيد ، و زمين آلوده و بدنهاد گياهش بيرون نمىآيد مگر اندكى . ( اى پيغمبر ) ما اين طور آيات خود را گوناگون و مختلف مىگردانيم براى گروهى كه سپاس ما را بجاى مىآورند » .\r\nو قبل از اين آيه چنين فرموده است :\r\n وَ هُوَ الَّذِي يُرْسِلُ الرِّياحَ بُشْراً بَيْنَ يَدَيْ رَحْمَتِهِ حَتَّى إِذا أَقَلَّتْ سَحاباً ثِقالًا سُقْناهُ لِبَلَدٍ مَيِّتٍ فَأَنْزَلْنا بِهِ الْماءَ فَأَخْرَجْنا بِهِ مِنْ كُلِّ الثَّمَراتِ كَذلِكَ نُخْرِجُ الْمَوْتى لَعَلَّكُمْ \r\n\r\n\r\n","description":"","footnote":"\r\n( 1 ) پنجاه و هشتمين آيه از سورهء أعراف : هفتمين سوره از قرآن كريم .\r\n","page_name":" 13 ","page_number":13},
  {"content":"\r\n\r\n تَذَكَّرُونَ . \r\n« و اوست آن كس كه بادها را پيشاپيش رحمت خود با بشارت گسيل مىدارد ، تا هنگامى كه أبرهاى سنگين آبدار را بر روى خود بكشند و بردارند آنگاه ما آن ابر را روانه مىسازيم به سوى زمين مرده ( بدون نبات و روئيدنى ) پس از آن ابر آب را فرود مىآوريم تا از آن آب ، از جميع ثمرات و فوائد ( از آن زمين بىحاصل ) بيرون آوريم . ( اى پيامبر ) به همين طريق ما مردگان را ( از ميان قبرها و زمين ) بيرون مىكشيم به اميد آنكه شما مردم متذكّر گرديده آيات خدا را ادراك كنيد ، و از احياء زمين پس از مرگش احياء مردگان پس از موتشان را نتيجه گيرى نمائيد » .\r\n\r\nتفسير علامهء طباطبائى از آيه : و البلِد الطيِّب\r\nعلّامه آية الله طباطبائى - أعلى الله درجته - در تفسير اين آيات فرموده‌اند :\r\nدر كلام خداى تعالى :  « وَ هُوَ الَّذِي يُرْسِلُ الرِّياحَ بُشْراً بَيْنَ يَدَيْ رَحْمَتِهِ »  تا آخر آيه دلالت است براى بيان ربوبيّت خداوند از جهت عود و بازگشت ، همانطور كه در كلام خداى تعالى :  « إِنَّ رَبَّكُمُ اللَّهُ »  « 1 » تا آخر آيه بيان ربوبيّت او بود از جهت ابتدا و آغاز خلقت . و كلام او بُشْراً اصلش بُشُر با دو ضمّه است جميع بشير مانند نُذُر كه جمع نذير مىباشد . و مراد از رحمت او باران است . و مراد از كلام او : « بَيْنَ يَدَىْ رَحْمَتِهِ »\r\n\r\n\r\n","description":"","footnote":"\r\n( 1 ) آيه : إنَّ ربّكم الله كه آيه السّخرة نام دارد و با دو آيه پس از آن كه قرائتش ثواب بسيار دارد همچون آية الكرسى از اين قرار مىباشد :  إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُغْشِي اللَّيْلَ النَّهارَ يَطْلُبُهُ حَثِيثاً وَ الشَّمْسَ وَ الْقَمَرَ وَ النُّجُومَ مُسَخَّراتٍ بِأَمْرِهِ أَلا لَهُ الْخَلْقُ وَ الْأَمْرُ تَبارَكَ اللَّهُ رَبُّ الْعالَمِينَ  -  ادْعُوا رَبَّكُمْ تَضَرُّعاً وَ خُفْيَةً إِنَّهُ لا يُحِبُّ الْمُعْتَدِينَ  -  وَ لا تُفْسِدُوا فِي الْأَرْضِ بَعْدَ إِصْلاحِها وَ ادْعُوهُ خَوْفاً وَ طَمَعاً إِنَّ رَحْمَتَ اللَّهِ قَرِيبٌ مِنَ الْمُحْسِنِينَ  . « تحقيقاً پروردگار شما خداوند است آن كه آسمانها و زمين را در شش روز آفريد و سپس بر عرش خود متمكّن گرديد ، مىپوشاند شب را بر روز ، و شب و روز را با اصرار و ابرام طلب مىكند . و خورشيد و ماه و ستارگان ، موجوداتى هستند مسخّر به امر خداوند . آگاه باشيد كه عالم امر و خلق براى اوست . بلندمرتبه و گرامى مىباشد خداوند كه پروردگار عالميان است - بخوانيد پروردگارتان را از روى تضرّع و در پنهانى ، چرا كه او متجاوزان را دوست نمىدارد - و در زمين فساد منمايد بعد از آنكه اصلاح شده است و او را از روى ترس و اميد بخوانيد به جهت آنكه رحمت خداوند به احسان كنندگان نزديك است . »\r\n","page_name":" 14 ","page_number":14},
  {"content":"\r\n\r\nيعنى پيش از نزول باران . و در آن استعارهء تخييليّه است به تشبيه كردن باران به انسان غائبى كه اهل و عيال او انتظار قدومش را دارند ، و او مىآيد و در برابرش بشيرى است كه به قدومش بشارت مىدهد .\r\nو معنى إقْلال حمل است ، و سَحَاب و سَحَابَة ، غَمَام و غَمامَه است مانند تَمْر و تَمْرَة . و سنگين بودن ابر به اعتبار حمل آب سنگين است . و « لِبَلَدِ مَيِّتٍ » يعنى به جهت بلد ميّت يا به سوى بلد ميّت . و بقيّهء فقرات آيه ظاهر است ( و نيازى به تفسير ندارد ) .\r\nو مَساق اين آيه استدلال است از زنده شدن زمين بر جواز زنده شدن مردگان ، زيرا هر دو مسأله از نوع واحد مىباشد . وَ حُكْمُ الامْثَالِ فِى مَا يَجُوزُ وَ مَا لَا يَجُوزُ وَاحِدٌ » « 1 » به علّت آنكه زنده شدن كسانى كه مرگ بر آنان عارض شده است عبارت از نوپديد آوردن چيزى كه از اصلش منعدم و نابود شده است نمىباشد ، چون نفوسشان و ارواحشان باقى و محفوظ است و اگرچه أبدانشان تغيير كرده است ، همچنان كه نباتات هم در زمستان آنچه در ظاهر زمين دارند تغيير مىكند ، اما اصل آنها كه روح زندهء نباتى است ، و از نشو و نما باز ايستاده است باقى مىماند ، و پس از آن در بهار ، حيات فعّاله و روح نشو و نما بدان بازگشت مىنمايد .\r\nهمين طور خداوند مردگان را بيرون مىآورد . بنابراين احياء مردگان در حشر كُلِّى در روز قيامت و بعث نيست مگر مثل احياء زمين مرده در بعث جزئى آن كه پس از هر سال عود مىكند .\r\nو از براى اين گفتار ما تتمّه‌اى است كه انشاء الله تعالى در جاى دگر از آن بحث خواهد شد .\r\nو در كلام خداى تعالى :  وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ  تا آخر آيه « نَكِد » به\r\n\r\n\r\n","description":"","footnote":"\r\n( 1 ) اين عبارت قاعده‌اى است فلسفى و مُفادش آن است كه : چيزهائى كه مثل و مانند يكديگرند ، در احكام مثبته و منفيّه كه بر آنها مترتّب مىگردد يكسان هستند .\r\n","page_name":" 15 ","page_number":15},
  {"content":"\r\n\r\nمعنى قليل است . و آيه از لحاظ نظر به مُفاد خودش مانند مَثَل عامّى است كه زده شده است براى ترتّب اعمال صالحه و آثار حسنه بر ذوات طيّبهء كريمه ، همانند خلاف آن بر ذوات خبيثهء كريهه به همان گونه كه در كلام خداوند گذشت :  كَما بَدَأَكُمْ تَعُودُونَ  « 1 »\r\nو ليكن اگر آن را با آيه سابقه ضميمه نمائيم نتيجه مىدهد كه : مردم اگرچه در قبول رحمت متفاوت هستند ، امّا تفاوت از ناحيهء ايشان است ، و رحمت إلهيّه به طور عموم و اطلاق همه را فرا گرفته است .\r\nحضرت علّامه در بحث روائى ذكر نموده‌اند :\r\nو در « كافى » با اسناد خود از مُيسر از حضرت امام ابو جعفر محمّد الباقر عليه السلام روايت است كه : من از امام از تفسير اين قول خدا عزّ و جلّ سؤال كردم :  وَ لا تُفْسِدُوا فِي الْأَرْضِ بَعْدَ إِصْلاحِها  « 2 » « و در زمين پس از آبادانى و اصلاحش فساد و تباهى مكنيد . » حضرت فرمود : يَا مَيْسَرُ إنَّ الارْضَ كَانَتْ فَاسِدَةً فَأحْيَاهَا اللهُ عَزّ وَ جَلَّ بَنَبِيِّهِ ،  وَ لا تُفْسِدُوا فِي الْأَرْضِ بَعْدَ إِصْلاحِها . \r\n« اى ميسر ! حَقّاً و تحقيقاً زمين فاسد بود ، پس خداى عزّ و جلّ آن را به پيامبرش زنده گردانيد ، و شما اين زمين را بعد از اصلاحش به فساد نياوريد ! »\r\nو اين حديث را عيّاشى در تفسيرش از ميسر از امام ابو عبد الله عليه السلام روايت نموده است .\r\nو در تفسير « الدُّرُّ المَنْثور » ، آورده است كه : احمد و بخارى و مسلم و نَسائى از ابوموسى تخريج حديث كرده‌اند كه او گفت : رسول اكرم صلّى الله عليه و آله و سلم فرمودند :\r\nمَثَلُ مَا بَعَثَنِىَ اللهُ بِهِ مِنَ الْهُدَى وَ الْعِلْمِ كَمَثَلِ الْغَيْثِ الْكَثِيرِ أصَابَ أرْضاً فَكَانَتْ مِنْهَا بَقِيَّةٌ فَبَلَّتِ الْمَاءَ فَأنْبَتَتِ الْكَلَاءَ وَ الْعُشْبَ الْكَثِيرَ . وَ كَانَتْ مِنْهَا أجَادِبُ أمْسَكَتِ الْمَاءَ\r\n\r\n\r\n","description":"","footnote":"\r\n( 1 ) آيه 29 از سورهء 7 : أعراف :  وَ ادْعُوهُ مُخْلِصِينَ لَهُ الدِّينَ كَما بَدَأَكُمْ تَعُودُونَ . \r\n( 2 ) آيه 56 از سورهء 7 : اعراف .\r\n","page_name":" 16 ","page_number":16},
  {"content":"\r\n\r\nفَنَفَعَ اللهُ بِهَا النَّاسَ فَشَرِبُوا وَ سَقَوْا وَ زَرَعُوا .\r\nوَ أصَابَ مِنْهَا طَائفَةً اخْرَى إنَّمَا هِىَ قِيعَانٌ لَا تُمْسِكُ مَاءً وَ لَا تُنْبِتُ كَلاءً . فَذَلِكَ مَثَلُ مَنْ فَقِهَ فِى دِينِ اللهِ وَ نَفَعَهُ مَا بَعَثَنِى اللهُ بِهِ فَعَلِمَ وَ عَلَّمَ ؛ وَ مَثَلُ مَنْ لَمْ يَرْفَعْ بِذَلِكَ رَأساً وَ لَمْ يَقْبَلْ هُدَى اللهِ الَّذِى ارْسِلْت بِهِ « 1 » .\r\n« مثال هدايت و علمى كه خداوند مرا به آن مبعوث گردانيده است مثال باران بسيارى مىباشد كه به زمين مىرسد . مقدارى از آن زمين داراى رشد و قوّت و استعداد است پس آب را در خود و با خود ممزوج مىكند ، و گياهان و علف فراوان مىروياند . و مقدارى از آن زمين ، زمين خشك و سخت است ، آب را بر روى خود نگه مىدارد و بنابراين خداوند به واسطهء آن زمين به مردم منفعت مىرساند . مردم از آب جمع‌شدهء بر روى زمين مىآشامند ، و آب مىدهند ، و زراعت مىنمايند .\r\nو آن باران به قسمتى از زمين‌هاى ديگر اصابت مىكند كه زمين رِخْوه و سست و بدون استعداد يعنى لم يزرع مىباشند . اين زمينها نه آب را بر روى خود حفظ مىنمايند و نه گياهى مىرويانند . و اين مثل مثال كسى است كه در دين خدا تفقّه كند و آنچه كه خداوند مرا به آن مبعوث گردانيده است به وى نفع بخشد پس خودش بداند و از علمش به ديگران تعليم كند . و مثال كسى است كه أصلًا از آن علم و هدايت من رفعتى در خود به وجود نياورده و از هدايت خداوندى كه خدا مرا بدان ارسال فرموده است چيزى را نپذيرفته باشد . »\r\nبارى تفسير بَلَد طَيِّب به علم و هدايت پيامبر و امام ، و تفسير اصلاح زمين بعد از آمدن رسول و امام و أمثال اينها از معانى تأويليّهء آيات مباركات نمىباشد ، بلكه مفاد عمل به ظهور و بيان معانى ظاهريّهء قرآن كريم است . زيرا معنى زمين پاك و مستعد ، و مفاد افساد در زمين پس از اصلاح آن همان معنائى مىباشد كه در بَدْو امر دستگير انسان مىشود و به ذهن تبادر مىيابد ، و نيازى به كشاندن معنى ظاهر به باطن\r\n\r\n\r\n","description":"","footnote":"\r\n( 1 ) « الميزان فى تفسير القرآن » ج 8 ، ص 164 و ص 165 و ص 177 و ص 178 .\r\n","page_name":" 17 ","page_number":17},
  {"content":"\r\n\r\nاستخراج تأويل نيست .\r\nوجود أئمّهء طاهرين - سلام الله عليهم أجمعين - سرزمين پهناور و گستردهء علم و عقل و درايت و فطانت و هدايت مىباشد كه پيوسته از آن نبات نيكو و حَسَن مىرويد و عالم را به ثمرات شيرين و آبدار و پر خاصيّت ، و فواكه ذىقيمت و أدويه و عقاقير معالجهء امراض و رفع علل و اسقام ، مشحون و سرشار مىگرداند . و از مخالفان و معاندان بهره‌اى به عالم بشريّت و جامعهء انسانيّت نمىرسد مگر مقدار اندكى . زيرا امامان معصومين داراى هَوى و شخصيّت و حسّ دعوت به نفس و خودطلبى و خود محورى نيستند . آنچه دارند از نفس پاك و بى آلايش و متّصل به عالم نور و تجرّد و عرفان خداوندى و توحيد ربوبى تراوش مىنمايد . و معلوم است كه : از نور ، تاريكى نتراود و از پاك ، زشت نزايد و از طَيِّب ، خبيث بيرون نيايد . يعنى از خدا و مأموران درگاه خدا و مُصفَّيان به اخلاص خدائى جز علم حقيقى و لَدُنّى و جاودانى و ثابت و اصيل به عالم خارج سرايت نمىكند .\r\n\r\nامام صادق عليه السلام نمونهء بارز بلد طيّب\r\nحضرت امام جعفر صادق عليه السلام از آن يگانه نباتى است كه در زمين طيّب توحيد روئيده است و آثار علمى و هدايتى وى نه تنها براى شيعه بلكه براى نسل آدميّت ، و نه تنها براى مدينهء منوّره بلكه براى سراسر گيتى ، و نه تنها براى زمانى و قرنى و قرونى بلكه بطور جاودان إلى الأبد ضمانت دارد .\r\nچرا ؟ براى آنكه وى داراى عصمت است ، و هر معصومى همچون قرآن كه داراى عصمت است أبديّت خواهد داشت . كلمه و فتوى و حكم و رأى هر فقيهى از شيخ طوسى و علَّامهء حلّى تا آية الله بروجردى و حكيم و من شابَهَهم در زمان حياتشان حجيّت دارد و به مجرّد مرگ ساقط مىگردد . زيرا داراى عصمت نيستند و براى مردم لازم است از مجتهد حَىّ أعْلَم جامع الشَّرائط زمان تقليد كنند . اما آيات كريمهء قرآنيّه ، و سُنَّت ثابتهء نبويّه ، و سيرهء مُسَلَّمهء اماميّه تا روز قيامت حُجَّت است .\r\nدر شرح ترجمه و احوال حضرت امام صادق عليه السلام ، آيت كبير الهى : سيّد عليخان مدنى شيرازى - رفع الله رتبته - مىفرمايد : و جعفر بن محمد هو الامام أبو عبد الله\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nجعفر الصّادق ابن محمد الباقر بن على بن الحسين بن على بن أبى طالب عليهم السلام .\r\n( تا مىرسد بدينجا كه مىگويد : ) شيخ مفيد گفته است : علماء از احدى از اهل بيت پيغمبر نقل نكرده‌اند آنچه را كه از علوم و آثار از وى نقل كرده‌اند . به جهت آنكه اصحاب حديث ، اسامى راويانِ از او را در خصوص موثَّقين آنها با وجود اختلافشان در آراء و مقالات ، چون جمع نموده‌اند چهار هزار نفر مرد گرديده است .\r\nو شيخ كمال الدِّين بن طلحة شافعى گفته است : اما مناقب و صفات وى به قدرى بسيار و فراوان است كه هيچ حسابگر ماهرى را قدرت آن نيست تا با كمربند محاسبه اطرافش را جمع نمايد و بالأخره از او فوت خواهد شد ، و در شمارش و احصاء انواع گوناگون آن ، فهم و درايت مرد بيدار و زيرك و نگران فرو خواهد ماند . و اين مطلب به پايه‌اى رسيده است كه از كثرت علوم و فوران دانش‌هاى افاضه‌شدهء بر قلبش از فيضان تقوى ، احكامى كه علل آن ادراك نمىشود و علومى كه فهم‌ها از احاطهء به حُكْمَش ، قاصر است به او نسبت داده مىشود و از او روايت مىگردد\r\n. أمَّا مناقبهُ و صفاتُه فتَكادُ تَفوتُ عَدَدَ الْحَاصِر ، و يَحار فى أنواعها فَهْمُ اليَقِظِ الْبَاصِر حتّى إنّ مِنْ كَثْرَةِ علومه المُفَاضَةِ على قَلْبه من سِجَال التَّقوى صارَت الاحكام الَّتى لا تُدْرَكُ عِلَلُهَا و العلومُ الَّتى تَقْصُرُ الافْهَامُ عن الإحَاطَة بِحُكْمِها تُضَاف إلَيْه و تُرْوَى عَنْهُ . « 1 »\r\nو ذهبى در « كاشف » گويد : ابو حنيفه گفته است : من فقيه‌تر از او را نديده‌ام ، و هيبَت و ابَّهَت او چنان مرا مىگرفت كه هَيْبَت و ابَّهت منصور نمىگرفت . « 2 »\r\n\r\n\r\n","description":"","footnote":"\r\n( 1 ) عين اين مطالب در كتاب « مطالب السَّئول » ، طبع رحلى سنگى ص 81 موجود است در كتاب « الكنى و الالقاب » ج 1 ص 332 گويد : كمال الدّين محمّد بن طلحة شافعى معروف به ابن طلحه داراى كتاب « مطالب السَّئول فى مناقب آل الرّسول » ، و « العقد الفريد للملك السَّعيد » مىباشد كه در شهر حلب در سنهء 652 هجريّه فوت كرده است .\r\n( 2 ) « كاشف » ، ج 1 ص 186 . و در « الكنى و الالقاب » ج 2 ، ص 238 آورده است كه محمّد بن احمد بن عثمان ذهبى در سنهء 673 هجريّه در دمشق متولّد شد و دنبال حديث گشت و وارد\r\n","page_name":" 19 ","page_number":19},
  {"content":"\r\n\r\nو از عَمْرو بن أبى المِقْدام روايت است كه وى گفته است : من هرگاه به جعفر بن محمد عليهما السلام نظر مىنمودم مىدانستم كه او از سلالهء پيغمبران مىباشد .\r\nو از صالح بن اسْود روايت است كه او گفته است : شنيدم از جعفر بن محمد عليهما السلام كه مىگفت : سَلُونِى قَبْلَ أنْ تَفْقِدُونِى ، فَإنَّهُ لَا يُحَدِّثُكُمْ أحَدٌ بَعْدِى بِمِثْلِ حَدِيثِى « 1 » « بپرسيد از من پيش از آنكه مرا نيابيد ، زيرا تحقيقاً هيچ كس پس از من به مانند من براى شما حديث نخواهد گفت . »\r\nعلَّامهء جليل : شيخ محمد حسين مُظَفَّر گفته است : تنها فقهاى شيعه عيال و جيره خوار خوان علوم وى نمىباشند ، بلكه بسيارى از فقيهان معاصر او از اهل سنَّت علم فقه را از او اخذ كرده‌اند : أمثال مالك و ابوحنيفه و سُفْيانَيْن ( سفيان ثَوْرى و سفيان بن عُيَيْنَه ) و ايّوب و غيرهم به طورى كه در بابش خواهى دانست . بلكه ابن أبى الحديد در « شرح نهج البلاغة » ( ج 1 ص 6 ) فقه جميع مذاهب اربعه را به وى ارجاع داده است .\r\n\r\nافتخار ابو حنيفه به شاگردى امام صادق عليه السلام\r\nو اين است آلوسى كه در « مختصر تُحْفة اثنى عشريّه » « 2 » ( ص 8 ) گفته است : و اين\r\n\r\n\r\n","description":"","footnote":"\r\nمصر شد و از آنجا با سمت استادى بيرون گرديد . او در تاريخ رجال تصانيف بسيارى نموده است از جمله « تذكرة الحفاظ » ، و « ميزان الاعتدال » ، و « تجريد أسماء الصّحابة » . وى در سنهء 748 هجريّه فوت نموده است .\r\n( 1 ) « رياض السّالكين » ، طبع سنگى ص 8 . و از طبع جامعة المدرّسين قم ج 1 ص 71 تا 73 و مصدر حديث اخير ، « كشف الغمّة » ج 2 ، ص 155 مىباشد .\r\n( 2 ) بايد دانست : كتبى در پايان قرن دوازدهم هجريّه در هند به زبان پارسى توسّط علماء سنّى مذهبشان به رشتهء تحرير درآمد كه به فوريّت علماء شيعه مذهب هند نيز در ردّ و جواب آنها به زبان پارسى با إفادات علميّه و تحقيقات رشيقه و عميقهء خويشتن بطلانشان را بر ملا كرده و خاكستر آن اتّهامات به شيعيان را به باد فنا داده‌اند . يكى از آن كتب « منتهى الكلام » ملقَّب به « تنبيهات اهل الخَوْض لاعْتِرَاضِهِمْ عَلَى حديث الْحَوضِ » مىباشد كه يك بار در سنهء 1250 هجريّه و بار دگر در سنهء 1282 مجدّداً به طبع رسيده است . و مؤلّفش حيدر على فيض‌آبادى مىباشد .\r\n","page_name":" 20 ","page_number":20},
  {"content":"\r\n\r\n\r\n\r\n","description":"","footnote":"\r\nو ديگر كتاب « إزالةُ الخَفاء عن خلافه الخلفاء » تصنيف شاه ولى الله دهلوى است ( كه تولّدش بنابر قول آلوسى در مقدمهء بر كتاب « مختصر التّحفة الإثنى عشريّة » ص يب سنهء 1114 ، و وفاتش در سنهء 1176 بوده است ) . اين كتاب براى بار اول در لاهور پاكستان در سنهء 1396 طبع شده است . و ديگر كتاب « تحفة اثنا عشريّه تصنيف پسر اين مرد : شاه عبد العزيز دهلوى است ( تولدش بنا بر همين مدرك ص يب در سنهء 1159 ، و وفاتش در سنهء 1239 بوده است ) . طبع سوم اين كتاب نيز در لاهور پاكستان در سنهء 1396 بوده است . خود مؤلّف چنان كه در ديباجه‌اش گفته است : اين كتاب را به « نصيحة المؤمنين و فضيحة الشَّياطين » ملقّب نموده است . و همچنين گفته است : علّت تسميهء آن به « تحفة اثنا عشريّه » آن است كه پس از پايان قرن دوازدهم تدوين يافته است و جميع مطالب شيعه در اين دوازده قرن در اينجا جمع‌آورى شده ، و جواب ردّ به آنها داده شده است .\r\nبارى همين كه نسخه‌هاى خطّى اين كتب در هندوستان انتشار يافت ، اوّلًا حضرت سيّد محمد قلى موسوى نيشابورى هندى پاسخى بهت‌آور به نام « الأجْنادُ الإثنا عشريّة المحمّدية فى ردّ التّحفةِ الإثنا عشريَّة الدِّهلَوِية » تصنيف فرمود .\r\nو ثانياً فرزند اين مرد الهى : سيّد مير حامد حسين بن محمّد قلى نيشابورى كنتورى پاسخ و ردّى شگفت انگيزتر و حيرت‌آورتر بر آن به نام « عقبات الانوار فى مناقب الائمّةِ الاطّهار » تدوين كرد .\r\nو در اينجا ما مختصر و برگزيدهء آنچه را كه علامهء طهرانى : حاج شيخ آقابزرگ در احوال اين دو مرد متتبّع محقّق عظيم المنزلة و گرانقدر در كتاب « الذَّريعة إلى تصانيف الشِّيعة » ذكر نموده است نقل مىكنيم . او در ج 4 ، ص 192 و ص 193 از اين مجموعه تحت شمارهء 958 چنين آورده است : « تشييد المَطَاعِنِ لِكَشف الضَّغَائِن » اين كتاب با جميع اجزايش كه ذكر خواهد شد جلد هشتم از مجلّدات كتاب « الأجناد الإثنا عشريّة المحمّدية فى ردّ التّحفة الإثنى عشريّة الدِّهلويَّة » مىباشد كه مرتّب گرديده است بر دوازده باب در ردّ اماميّه . و اين مجلّد « تشييد المطاعن » ردّ است بر خصوص باب دهم از تحفه كه در دفع مطاعن مىباشد .\r\nو ردِّ باب اول از آن كه در حدوث فرقه‌هاى شيعه است نامش : « السَّيفُ النَّاصِرى » و ردّ باب دوم كه در نسبت مكائد است به شيعه نامش : « تقليب المكائد » و ردّ باب هفتم از آن كه در مبحث امامت است نامش : « برهان السَّعادة » ، و ردّ باب يازدهم از آن كه در أوهام و تعصّبات و هفوات است نامش : « مصارع الافهام » مىباشد كه تمام اين كتابها از مجلّدات كتاب « الأجناد » هستند كه همگى به لسان فارسى بوده و در هند به طبع رسيده‌اند .\r\n","page_name":" 21 ","page_number":21},
  {"content":"\r\n\r\nاست ابو حنيفه كه وى در ميان اهل سنّت افتخار مىكرد و با فصيح‌ترين زبانى مىگفت : لَوْ لَا السَّنَتَانِ لَهَلَكَ النُّعْمَانُ . « اگر آن دو سال نبودند ، نعمان به هلاكت رسيده بود . »\r\nوى از آن دو سال اراده كرده است دو سالى را كه در آن با امام جعفر صادق عليه السلام براى اخذ علم مصاحبت نمود . « 1 »\r\nو همچنين ايشان در تحت عنوان « حيات علمى حضرت » گويد : علم او الهامى است . و در شرح آن آورده است كه در جهان هيچ فضيلتى به مثابه علم نيست . زيرا حيات و سعادت و رقِّيَّت و جاودان زيستن امَّتها به واسطهء علم است ، و نَباهت و شخصيّت و علوّ مقام و شرافت نفسانى انسان وابسته بدان مىباشد .\r\nبعيد به نظر نمىرسد اگر اندوختن علم أفضل از عبادت باشد ، نه به دو چندان بلكه به اضعاف مضاعَفَه . به جهت آنكه شخص عابد فقط صلاحيّتش در راه نجات خود اوست كه تنها خود را نجات بخشد و ليكن شخص عالِم مُصْلِح است و در توان اوست كه عوالم كبيره را از تاريكيهاى گمراهى برون آورد ، و در عين حال خودش نيز\r\n\r\n\r\n","description":"","footnote":"\r\nجميع اين كتب از تأليفات علّامه سيّد محمد قلى بن السيّد محمّد حسين بن حامد حسين بن زين العابدين موسوى نيشابورى كنتورى است كه ميلادش در سنهء 1188 و وفاتش در نهم از شهر محرّم الحرام سنهء 1260 بوده است ، كه ترجمهء احوال او را مفصلًا در خاتمهء كتاب « نجوم السّماء » ذكر كرده است . و بر تحفه ردود ديگرى نيز نوشته‌اند همچون « عبقات » ، و « النّزهَة الإثنى عشريّة » ، و غيرها .\r\n( 1 ) « الإمام الصّادق » ج 1 طبع جامعة المدرّسين قم ص 143 . بايد دانست كه : اين عبارت در « مختصر التحفة الإثنى عشريّة » ، طبع دوم قاهره سنهء 1387 ص 8 موجود است و ليكن اين عبارت از « منشئات » آلوسى است و انشاء خود صاحب « تحفه » : شاه عبد العزيز دهلوى نمىباشد كه آن را آلوسى حكايت نموده باشد . و عبارت اينچنين است : و هذا ابوحنيفه - رضى الله تعالى عنه - و هُوَ هُوَ بين اهل السّنّة كان يفتخر و يقول تا آخر . و عبارت عبد العزيز در « تحفه » ص 46 اين است : آرى امام شافعى فضائل كسانى را كه از اهل بيت دريافته‌اند ذكر كرده‌اند . و اين مخصوص به امام شافعى نيست ، جميع اهل سنّت به اين عبارت قيام مىنمايند . و روايت حديث از أئمّهء اهل بيت در كتب اهل سنّت بسيار است و سلسلهء آبائى اهل بيت را به « سلسلةُ الذَّهَب » ناميده‌اند .\r\n","page_name":" 22 ","page_number":22},
  {"content":"\r\n\r\nذىصلاحيّت است . عالم آن است كه دو چشمش را در راه خود گشوده است ، و كسى كه چشمش را بگشايد راه را مىبيند .\r\nهيچ كدام از فضايل براى مصالح و منافع مردم صلاحيّت ندارد كه اثرش در عالم وجود هميشگى بوده باشد به مانند علم . به سبب آنكه عبادت و شجاعت و كرم و غيرها اگر براى مردم نفعى داشته باشد ، آن منفعت تا هنگامى است كه صاحب آن در حال زندگى است اما پس از مرگ چيزى براى وى نيست مگر نام نيكو و ذكر جميل ، و ليكن منفعت عالم تا وقتى كه علم او باقى است و اثر او جاودان است باقى خواهد بود .\r\nدر سُنّت از علم و صاحبان علم مدح و ثنائى بليغ و جانفزا به عمل آمده است همانطور كه در كتاب الهى مجموعهء آياتى در مدح علم و مدح علماء وارد است . و اين امرى است مسلّم كه نياز به استشهاد و استدلال ندارد .\r\nآرى در اينجا بحثى است كه آيا اين مدح و ثناى بليغ اختصاص به علوم دينيّه و علماى دين دارد ، و يا عموميّت دارد نسبت به هر علمى و به هر عالمى ؟ !\r\nمن چنين معتقدم كه اختصاص آن به علوم دينيّه و علماى دين از امور غير قابل شكّ و ترديد است .\r\nچون احاديث بدان صراحت دارد و از آيات قرآن كريم همين تو را بس كه فرمود : إنَّمَا يَخْشَى اللهَ مِنْ عِبَادِهِ الْعُلَمَاء « 1 » « فقط از ميان جميع بندگان خدا علماء هستند كه صاحب خشيت خداوندى مىباشند . »\r\nو ما چه بسيار اين خشيت را در ميان علماى فنون و دانشمندان صنايع و غير آنها نمىيابيم . آرى آن را در ميان علماء دين مىيابيم ، بلكه در بين غير ايشان گاهى كسانى يافت مىشوند كه اعتراف به وجود و يا وحدانيّت خدا ندارند .\r\nو علماء دين استحقاق اين گونه ثناء و تمجيد را ندارند مگر به جهت آنكه آنان\r\n\r\n\r\n","description":"","footnote":"\r\n( 1 ) آيه 28 از سورهء 35 : فاطر .\r\n","page_name":" 23 ","page_number":23},
  {"content":"\r\n\r\nبراى عامّهء مردم خير خواهند و از هر راهى كه بيابند به سوى آن ساعى و كوشا مىباشند ، و هر كجا بوده باشند ايشان را راهنمايان ، ارشاد كنندگان ، رهبران ، و نجات دهندگان خواهى يافت !\r\nعلم دين بر دو نوع است : إلهامى و كَسبى . علم كسبى در آن خطا و صواب و غلط و صحيح واقع مىگردد . و خطاى عالِم و غلط وى بازگشتش به خطا و غلط تمام عالَم مىباشد . به علت آنكه مردم در احكام و حلال و حرام تابع علماء هستند . و خداوند - جلّ شأنه - از مردم طلب نمىكند مگر عمل به همان شريعتى كه نازل فرموده ، و احكامى كه تشريع كرده است .\r\nبنابراين چاره‌اى نيست كه در ميان مردم عالمى وجود داشته باشد كه خطا و غلط و سهو و نسيان در او راه نيابد تا بتواند مردم را به آن شريعت نازل‌شدهء از جانب خدا و به آن احكام تشريع‌شدهء از ساحت او ارشاد نمايد تا آنكه امَّت در دامهاى خطا و ريسمانهاى اغلاط گرفتار نگردند . و اين امر امكان پذير نيست مگر آنكه علم عالم وحى و يا الهام خدا بوده باشد .\r\nو از اينجاست كه حتم و لازم است تا علم أنبياء و أوصياء آنان علم ايحائى و يا علم الهامى بوده باشد تا بالنّتيجه خودشان و امَّت‌هايشان را از وقوع در خطا به واسطهء خلاف واقع مصون دارند .\r\nو خداوند متعال يك شريعت فرستاده است نه شريعتهاى متعدّده ، و در هر واقعه‌اى يك حكم آورده است نه احكام عديده ، و براى جميع امَّت در هر عصرى يك مرشد قرار داده است نه ارشاد كنندگان مختلفه . و ليكن ما در امروزه بالعيان شريعتهاى عديده‌اى را مىيابيم كه هر يك از آنها داراى مُشَرِّعى بخصوص مىباشد نه شريعت واحده‌اى كه داراى يك تشريع كننده بوده باشد . و در هر واقعه‌اى احكام متعدّده‌اى را مىيابيم نه يك حكم وُحْدانى را . و در هر عصرى ارشادكنندگانى را مىيابيم كه با هم تخالف دارند و هر كدام از آنها دگرى را طرد و رد مىنمايد بلكه بعضى ، بعضى را تكفير مىنمايند و برخى از برخى دگر تبرّى مىجويند ، نه ارشاد\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nكنندهء واحدى را . و اين رويّه مطابق آنچه كه مُصْلِح اكبر رسول اعظم صلّى الله عليه و آله و سلّم آورده است و آن را از امَّتش طلب نموده است ، نمىباشد .\r\nفعلىهذا شگفت انگيز نيست اگر عقل انسان حكم كند بر آنكه بر حضرت واجب الوجود - سبحانه و تعالى - فرض و لازم است كه در هر عصرى عالمى را برانگيزد تا مردم را بر شريعت طبق همان شريعت نازله و احكام مُنزَله دلالت نمايد . و آيا اين امر براى احدى از افراد جهان متصوّر مىباشد مگر براى على و پسرانش ؟ !\r\nو اين است آثار علميّهء ايشان در برابر تو ! استقراء و تفحّص و احصاء بنما اميد است كه براى هدايت به اين مهم نورى الهى در خود بيابى . و اگر در دنيا اثرى يا دليلى نبود مگر گفتار رسول الله صلّى الله عليه و آله و سلّم :\r\nأنَا مَدِيْنَةُ الْعِلْمِ وَ عَلِىٌّ بَابُهَا « 1 » « منم شهر علم و على دَرِ آن است . » و گفتار او : إنِّى تَارِكٌ فِيكُمُ الثَّقَلَيْنِ : كِتَابَ اللهِ وَ عِتْرَتِى أهْلَ بَيْتِى « 2 » « من حقّاً در ميان شما باقى گذارندهء دو متاع نفيس و گرانقدر مىباشم : كتاب خدا و عترت من كه اهل بيت من مىباشند ! » همين قدر كافى بود در إثبات آنكه اهل بيت ، علماء شريعت و كتاب خدا بوده باشند : آنان كه علم را از مَعْدِنش اخذ نموده‌اند ، و از چشمه‌اش آبگيرى كرده‌اند . و اگر علمشان علم اكتسابى بود ، رسول خدا آنان را در طول روزگار الى الأبد عالِمينِ به كتاب قرار نمىداد با آنكه ساير مردم را قرار نداده است . اگر ايشان با سايرين از مردم در علم مساوى بوده‌اند پس جهت تمييز و مادّهء امتيازشان از ساير مردم چه بوده است ؟ !\r\nو از آنچه توجّه بدان لازم است آن است كه : جميع مردم دائماً نيازمند به علوم آنان بودند و در هر واقعه و حادثه‌اى كه به آنان رجوع مىكردند علم آن را نزدشان مىيافتند ، و آن هيچ گاه نيازمند به علم مردم نبودند .\r\n\r\n\r\n","description":"","footnote":"\r\n( 1 ) خطيب در « تاريخ بغداد » ، ج 2 ص 377 ، و ملا على متّقى هندى در « كنز العمّال » ج 6 ص 156 .\r\n( 2 ) « مسند » احمد حنبل ج 4 ص 366 و « صحيح » ترمذى ج 2 ص 308 .\r\n","page_name":" 25 ","page_number":25},
  {"content":"\r\n\r\nما در اينجا نمىخواهيم اين حقيقت را فقط با اخبار براى تو ملموس و مشهود سازيم ، زيرا در آثار به قدرى شواهد وارد است كه ما را بى نياز از ملاحظه و نظر مىگرداند . و اين است آثارشان كه شاهد صدق بر مدعايشان و بر آنچه دربارهء آنها ادّعا شده است مىباشد . و اين امرى است لايق و سزاوار كه بدان دقّت لازم را معمول دارى ! و آن اين است كه : حضرت امام محمّد تقى جواد الائمّة عليهم السلام چون مقام امامت به وى منتهى گرديد طفلى بود هفت ساله ، و مع‌ذلك همانطور كه پدرانش براى تشييد و تأييد امامت قيام كردند و در تعليم و ارشاد امَّت نهضت نمودند ، وى هم قيام و نهضت فرمود . علماء از او با خضوع ، استفاده و اخذ علم مىنمودند ، و به هيچ وجه در وى نقصانى از علوم پدرانش يافت نشد .\r\nو اين است على بن جعفر كه در عصر او بود و از جهت سِنّ و فَضل ، شيخ علويّين محسوب مىگرديد ، چون امام جواد روى بدانها مىكرد بر مىخاست و دستهايش را مىبوسيد ، و هنگامى كه حضرت امام جواد خارج مىشد كفشهاى او را مُنظَّم در برابر پاى او مىنهاد ، و وقتى كه از وى پرسيدند : امامِ گويا پس از حضرت امام رضا عليه السلام چه كسى مىباشد ؟ ! گفت : پسرش : ابو جعفر !\r\nبه وى در مقام اعتراض برآمده گفتند : أنْتَ فِى سِنِّكَ وَ قَدْرِكَ وَ أبُوكَ جَعْفَر بن مُحَمَّدٍ تَقُولُ فِى هَذَا الْغُلَامِ ؟ !\r\n« تو در اين پايه از عمر درازت ، و در اين مقام از قدر و منزلت كه پدر جعفر بن محمد است راجع به اين پسر اين طور رأى مىدهى ؟ ! »\r\nعلى بن جعفر در پاسخشان گفت : مَا أرَاكَ إلَّا شَيْطَاناً ، ثُمَّ أخَذَ بِلِحْيَتِهِ وَ قالَ : فَمَا حِيلَتِى إنْ كَانَ اللهُ رَآهُ أهْلًا وَ لَمْ يَرَ هَذِهِ الشَّيْبَةَ لَهَا أهْلًا ؟ : « 1 »\r\n« من نمىيابم تو را مگر شيطانى كه بدين كلام لب گشوده‌اى ؟ ! سپس با دست خود ريشش را گرفت و گفت : از من چه تدبيرى ساخته است اگر خداوند او را داراى\r\n\r\n\r\n","description":"","footnote":"\r\n( 1 ) « الامام الصادق » مظفر ج 1 ص 134 .\r\n","page_name":" 26 ","page_number":26},
  {"content":"\r\n\r\nأهليّت مىبيند ، و اين موهاى سپيد را براى مقام امامت صاحب اهليّت نمىبيند ؟ ! »\r\nبايد دانست : على بن جعفر برادر حضرت امام كاظم عليه السلام مىباشد ، و حضرت امام كاظم جَدِّ حضرت امام جواد عليهما السلام هستند . اينك بنگر تا چه مقدار داراى تفاوت سن مىباشند . و على علمش را از پدرش امام جعفر ، و برادرش امام كاظم ، و برادرزاده‌اش امام رضا عليهم السلام اخذ نموده است . اگر علم ايشان با تحصيل و اكتساب بود ، على از امام جواد تحصيلش افزون بود ، و اگر امامت مربوط و منوط به سنّ بود على بن جعفر از لحاظ سنّ بزرگترين آنها و از مشايخشان محسوب بود .\r\nعلاوه بر اين در ايّامى كه پدر امام جواد در هنگام مسافرت به سوى خراسان از وى جدا گرديد ، امام جواد پنج ساله بود . و اگر فرض كنيد علوم و ثقافت و تأدّب آنان از نزد خودشان نبوده است ، آن كس كه امام جواد عليه السلام را تعليم و تربيت و تأديب نمود پس از پدرش تا آنكه وى را بدان مقام رفيع و منزلت عظيم رسانيد چه كسى بوده است ؟ ! چرا خود آن معلم و مربّى در اين فرض خود را صاحب منزله و مقام امامت نديد ؟ ! چرا حضرت امام جواد را كنار نزد ؟ !\r\nآرى حضرت امام جواد عليه السلام در وقت رحلتشان بيست و پنج ساله بوده‌اند ، و معلوم است كه جوان داراى اين مقدار از سنّ اگر تمام عمرش را صرف تحصيل علم كرده باشد چيزى از علم به دست وى نيامده است ، پس چگونه خواهد بود حال عالم و مُرشِد و معلّم عالِمان ، و تربيت دهنده و تهذيب كننده ايشان با وجود آنكه جميع شيعيان و علمائشان از روز وفات پدرش حضرت امام رضا عليه السلام به او رجوع كرده و به عنوان امام و مربّى از وى اخذ علم نموده اند ؟\r\nو مطلب درباره فرزندش حضرت إمام علىٌّ الهادى عليه السلام نيز از اين قرار است . إمام محمّد تقىّ الجواد عليه السلام كه از جهان رخت بر بست فرزندش حضرت هادى شش ساله و يا هشت ساله بوده است . آن كه وى را تعليم و تربيت كرده و ثقافت او را متكفّل شده تا بدان محلّ أرفع رسانيد چه كس بوده است ؟ چگونه متصوّر است كه علماى شيعه به طفلى كه داراى اين مقدار سنّ مىباشد مراجعه كنند ؟ اگر علم\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nوى اكتسابى بوده است در اين مدّت از عمر چه چيز را فراگرفته است ؟\r\nو بناءً على هذا « امام صادق عليه السلام مانند ساير ائمّه علمش اكتسابى و مُتَّخَذ از زبانهاى مردان و دروس آنان نبوده است » .\r\nاگر چنين بود ، از چه كسى اخذ علم نموده است ؟ و بر دست كدام كس به كمال رسيده است ؟ ما در تاريخ هيچ كدام از ائمّه عليهم السلام را پيدا نمىكنيم كه ايشان شاگردى نموده ، و يا نزد احدى از مردم درس خوانده باشند حتّى در سنين طفوليّت . در تاريخ طفوليّت آنان ذكر نشده است كه آنها داخل در كتاتيب « 1 » و مدارس و محلّ تعليم و قرائت شده باشند ؛ و يا آنكه قرآن را مانند ساير اطفال از قاريان فراگرفته باشند . و لهذا براى علم امام راهى تصوّر ندارد مگر آنكه او به طور وراثت از پدرش ، از جدّش ، از رسول اكرم ، از جبرائيل ، از پروردگار جليل تعالى شأنه اخذ نموده باشد .\r\nو الآن جاى آن دارد كه به بعضى از آثار علميّه حضرت امام جعفر صادق عليه السلام ، و به كيفيّت تعليم به شاگردانش ، و به بعضى از امور دگر كه در حيات علميّه او دخيل بوده‌اند ، اشاره نمائيم .\r\nكيفيّت مدرسه عِلميّه إمام أبو عبد الله جَعفر بن محمّد الصّادق عليهما السلام :\r\nطرز و شكل أخذ علوم از حضرت شبيه طرز و شكل أخذ علوم در حوزه‌هاى علميّه امروزه نبوده است كه با مناقشه در دليل و مأخذِ كلام ، بحث را طىّ كنند . بلكه تلامذه او جز مقدار اندكى از ايشان قائل به امامتش بوده‌اند . و شيعه اماميّه همچنان كه گذشت اعتقادشان بر آن است كه : در علم امام ، رأى و اجتهاد وى مدخليّت ندارد تا آنكه امام از روى مَصَدر و مُستند محاسبه كند . علم إمام موروثى است . بلى گاهى اتّفاق مىافتد كه سائلى از علّت حكم سؤال مىنمايد امّا اين سؤال ، سؤال تعلّم و استفاده مىباشد نه سؤال ردّ و جَدَل .\r\n\r\n\r\n","description":"","footnote":"\r\n( 1 ) كَتاتيب داراى دو معنى است : يكى آنكه جمع كتَّاب آمده و آن جمع كاتب است ، بنابراين جمع الجمع است . ديگر آنكه موضع تعليم است كه به صيغهء كتّاب آيد و جمعش كتاتيب آمده است .\r\n","page_name":" 28 ","page_number":28},
  {"content":"\r\n\r\nعلاوه بر اين ، آنان كه از غير اماميّه هم علوم خود را از وى اخذ نموده‌اند معتقد به جلالت و سيادت و إمامتش بوده‌اند . « 1 » و آن تعلّم و اخذ را براى خويشتن منقبت و فضيلتى به شمار مىآورده‌اند كه بدان مُشَرَّف گرديده‌اند . « 2 » و دانستيم كه ابن أبى الحديد ، علم مذاهب اربعه را در فقه به وى ارجاع مىدهد « 3 »\r\nپرسش كنندگان از مسائل و مشكلات و علوم به حضورش مىآمدند و براى رفع مشكله و عويصهء خود از او استعلام مىنمودند . و جمعى بسيار از آنان با خودشان دوات و كاغذ حاضر داشتند تا آنچه را كه امام برايشان املاء مىكند ، از روى ضَبط و ثَبت از او روايت كنند .\r\nو اگر اشتياق دارى مقدار علم او را بدانى پس نظر كن به كثرت كسانى كه از آبشخوار و بحر عظيم او از علوم مختلف سيراب گرديده اند ! آنها به چهار هزار نفر يا بيشتر از آن بالغ گرديده‌اند .\r\nبه چه علّت اين جماعت كثيره از او روايت كرده‌اند و از غير او روايت نكرده‌اند با وجود كثرت و وفور علماء در عصر او ؟ ! و به چه علّت چون يكى از ايشان از او روايتى را نقل مىنمود ، بر آن روايت وقوف مىنمود و ديگر نمىپرسيد : امام از چه كسى آن را براى وى املاء نموده است مگر آنكه خود امام خبر مىداد كه : آنچه را كه املاء كرده است ، از آبائش از جدّش رسول أكرم صلّى الله عليه و آله و سلّم مىباشد .\r\nاين مدرسه‌اى كه اين تعداد افراد بسيار از آن خارج شده‌اند منظورش از تعلّم علوم ، صيت و آوازه و افتخار و شرف نبوده است . و مقصد و مقصود از تلامذه‌اش فقط آن بوده است كه علم را براى علم ، و براى خدمت به دين و شريعت تعلّم كنند . و كسى كه از اين روش و منهاج ، تجاوز مىنمود امام او را از حوزه‌اش دور مىساخت . چه بسيار مردمانى را كه امام طرد فرمود ، و چه بسيار اقوامى را كه در\r\n\r\n\r\n","description":"","footnote":"\r\n( 1 ) « تهذيب الاسماء و اللّغات » ، و « ينابيع المودّة » .\r\n( 2 ) « مطالب السَّئول » ص 81 .\r\n( 3 ) شرح « نهج البلاغة » ، ج 1 ، ص 6 .\r\n","page_name":" 29 ","page_number":29},
  {"content":"\r\n\r\nسيره و سَريره با وى مخالف بودند ، لعن نمود .\r\nپيوسته مواعظ و ارشادات إمام ، قبل از تعاليم و دروس بيان مىشد ، و يا در ضمن خود دروس صورت مىگرفت .\r\n\r\nتعاليم امام صادق عليه السلام براى شاگردش\r\nتعاليم امام صادق عليه السلام براى تلامذه‌اش :\r\nمواعظ و نصايح إمام در موضوعات مختلفه و از جهات متعدّده بسيار مىباشد و ليكن ما در اينجا به آنچه كه اختصاص به طُلَّاب علوم دارد اكتفا مىنمائيم :\r\nعَمرو بن أبى المِقْدام « 1 » گفت : در نخستين مرتبه‌اى كه من بر حضرت أبوعبد الله عليه السلام وارد شدم ، فرمود : تَعَلَّمُوا الصِّدْقَ قَبْلَ الْحَدِيثِ ! « 2 » « پيشتر از آنكه علم حديث را فراگيريد ، صدق و راستى را فراگيريد ! »\r\nواقعاً چقدر اين نصيحت ، نصيحت گرانقدرى است ! امام لا زال و به طور مستمرّ به هر كس از محبّان و دوستان و مواليانش كه بر وى داخل مىشدند ، وصيّت و سفارش به « صِدْق و أدَاءِ أمَانت » مىكرد ، و اين امرى تعجّب‌آور نيست چون سعادت انسان در اين حيات دنيا ، و وفور مال و جاه ، و اطمينان مردم به او ، و رضايت به او براى حكومت در ميان مردم منوط به اين دو امر مىباشد .\r\nو اما ارشاد امام به طلب علم چقدر با تعبيرات مختلفه ، بسيار است !\r\nگاهى مىفرمايد : لَسْتُ احِبُّ أنْ أرَى الشَّابَّ مِنْكُمْ إلَّا غَادِياً فِى حَالَيْنِ ، إمَّا عَالِماً أوْ مُتَعَلِّماً . فَإنْ لَمْ يَفْعَلْ فَرَّطَ ، وَ إنْ فَرَّطَ ضَيَّعَ ، وَ إنْ ضَيَّعَ أثِم « 3 » .\r\n« من آن‌چنان نمىباشم كه دوست داشته باشم جوان شما را بنگرم مگر آنكه چاشتگاهان يا مردى عالم بوده باشد و يا متعلّم ! پس اگر اين طور نباشد كوتاهى كرده است ، و اگر كوتاهى كند خود را ضايع نموده است ، و اگر خود را ضايع كند گناه\r\n\r\n\r\n","description":"","footnote":"\r\n( 1 ) وى از ثِقات مشاهير رجال امام صادق عليه السلام است .\r\n( 2 ) « اصول كافى » ، باب الصِّدق و أداء الامانة .\r\n( 3 ) « مجالس » شيخ صدوق رحمه الله ، مجلس يازدهم .\r\n","page_name":" 30 ","page_number":30},
  {"content":"\r\n\r\nكرده است . »\r\nو گاهى ديگر مىفرمايد : اطْلُبُوا الْعِلْمَ وَ تَزَيَّنُوا مَعَهُ بِالْحِلْمِ وَ الْوَقَارِ ! « 1 »\r\n« در طلب علم باشيد ، و با فراگرفتن آن خود را أيضاً با حِلْم و وقار زينت كنيد ! »\r\nدر اينجا مىبينيم امام عليه السلام اقتصار بر ترغيب و تحريض بر علم ننموده است بلكه آنان را تشويق فرموده و وادار كرده است تا خود را به صفت حلم و وقار زينت بخشند . بلكه با صفت تواضع علمشان را بياميزند ، همانطور كه در يكى از كلماتش فرموده است :\r\nوَ تَوَاضَعُوا لِمَنْ تُعَلِّمُونَهُ الْعِلْمَ ، و تَوَاضَعُوا لِمَنْ طَلَبْتُمْ مِنْهُ الْعِلْمَ ، وَ لَا تَكُونُوا عُلَمَاءَ جَبَّارِينَ ، فَيَذْهَبُ بِاطِلُكُمْ بِحَقِّكُمْ ! » « 2 »\r\n« تواضع كنيد نسبت به شاگردانتان ، و تواضع كنيد نسبت به معلِّمانتان ! و نبوده باشيد علماى متكّبر مستكبر جبّار خودخواه ، تا باطل شما غلبه كند و حقّ را از شما بزدايد ! »\r\nو حقّاً چه نصيحت دقيقى است ، و چه تعليم عالى مرتبه‌اى ! زيرا علم تا مقرون با فروتنى نبوده باشد نه به خود انسان و نه به مردم سودى نمىبخشد . و در آن صورت مردم از صاحب تكبّر متنفّر مىگردند ؛ آنگاه جبروتيّت نفس ، آن مقدار حقّى را كه با انسان است از ميان مىبرد .\r\nو امام عليه السلام به طالبين علم ارشاد فرموده مىگويد :\r\nوَ لَا تَطْلُبِ الْعِلْمَ لِثَلَاثٍ : لِتُرَائِىَ بِهِ ، وَ لَا لِتُبَاهِىَ بِهِ ، وَ لَا لِتُمَارِىَ بِهِ . وَ لَا تَدَعْهُ لِثَلَاثٍ : رَغْبَةٍ فِى الْجَهْلِ ، وَ زَهَادَةٍ فِى الْعِلْمِ ، وَ اسْتِحَياءٍ مِنَ النَّاسِ . وَ الْعِلْمُ الْمَصُونُ كَالسِّرَاجِ الْمُطْبَقِ عَلَيْهِ . » « 3 »\r\n\r\n\r\n","description":"","footnote":"\r\n( 1 ) « اصول كافى » ج 1 ، ص 36 حديث اوّل .\r\n( 2 ) « مجالس » شيخ صدوق ، مجلس هفدهم و « بحار الانوار » ، طبع حروفى ج 2 ، ص 41 حديث دوم .\r\n( 3 ) « بحارالأنوار » ج 17 ص 270 .\r\n","page_name":" 31 ","page_number":31},
  {"content":"\r\n\r\n« براى سه منظور دنبال علم مرو : براى آنكه با آن خود نمائى كنى ، و براى آنكه با آن افتخار كنى ، و براى آنكه با آن مجادله بنمائى ! و براى سه منظور هم علم را رها مكن : ميل به نادانى ، و كم ارزش شمردن علم ، و حيا نمودن از مردم ! و علمِ محفوظ و دست نخورده مانند چراغى است كه بر روى آن سرپوش بگذارند . »\r\nحضرت امام صادق عليه السلام در اين عبارات در صدد آن است كه بفهماند : طلب علم بايد به جهت ارزش خود علم باشد ، و به جهت بهره بردارى امَّت . بنابر اين اگر علم را براى خودنمائى ، و يا مباهات ، و يا جدال تحصيل كنند آن علم نه به فراگيرنده‌اش ثمرى مىرساند و نه به مردم . بلكه طالب علم در اين صورت خود زيان مىبيند و به امّت نيز زيان مىرساند .\r\nهمچنان كه ترك كردن علم به خاطر دوست داشتن جهل ، و بى ارزش دانستن علم ، و استحياى از مردم كاشف است از حماقت . و در حيائى كه آدمى را بر صفت رذيله وادارد و از فضائل دور كند خيرى وجود نخواهد داشت . و انتفاع مردم از علم به انتشار علم است ، و فائده‌اى از چراغ برنخيزد هنگامى كه بر روى آن ظرفى را واژگونه بنهند . »\r\nو به سبب نفاست علم است كه امام عليه السلام بر طلب علم تحريض و ترغيب نموده است اگرچه بدست آوردن آن مستلزم مؤونهء سنگين گردد ، و فرموده است :\r\nاطْلُبُوا الْعِلْمَ وَ لَوْ بِخَوْضِ الْمُهَجِ وَ شَقِّ الْلُّجَج « 1 » .\r\n« تحصيل علم كنيد اگرچه به ريختن خون دلها ، و به شكافتن گردابها و لجّه‌هاى عظيمهء آبهاى دريا و پيمودن درياها و اقيانوسها باشد . »\r\nو از آنجائى كه نفوسى كه داراى علم هستند متفاوت مىباشند ، حضرت نهى مىكند كه علوم را از مردمان غير أهل فراگيرند و مىفرمايد :\r\n\r\n\r\n","description":"","footnote":"\r\n( 1 ) « اصول كافى » ج 1 ص 35 حديث پنجم .\r\n","page_name":" 32 ","page_number":32},
  {"content":"\r\n\r\nاطْلُبُوا الْعِلْمَ مِنْ مَعْدِنِ الْعِلْمِ ، وَ إيّاكُمْ وَ الْوَلَايِجَ فَهُمُ الصَّادُّونَ عَنِ اللهِ « 1 » .\r\n« علم را از معدنش طلب كنيد ، و از كسانى كه علم را به خود چسبانيده‌اند و به ظاهرشان آراسته‌اند ولى علم ، به باطن و درونشان نرسيده است اجتناب نمائيد ، زيرا كه آن جماعت راه خدا را بر روى مردم مىبندند و قاطعان طريق خدا مىباشند ! »\r\nما با شهود و عيان مىيابيم كه شاگرد از روح استادش تَغَذِّى مىكند و متعلّم از جان و نفس معلِّم اخذ مىكند و با تعاليم استاد سير و سيراب مىگردد . بنابراين اگر استاد گمراه باشد شاگرد به گمراهى نزديك مىشود ، و اگر استاد راه يافته و هدايت شده باشد شاگرد نيز به هدايت قريب مىگردد . زيرا غريزه مُحاكات در نفوس شديد است بالاخصّ ميان نفس شاگرد كه نسبت به استادش جنبهء پذيرش و انفعال دارد ، و استادش نسبت به او جنبهء القاء و فعل .\r\nامام جعفر صادق عليه السلام تنها ترغيب و سفارش أكيد بر طلب علم ندارند ، بلكه از شاگردان و متعلّمان مىخواهند تا وقتى كه علم را آموختند به پيرو آن عمل را به كار بندند . و مىفرمايد :\r\nتَعَلَّمُوا الْعِلْمَ مَا شِئتُمْ أنْ تَعَلَّمُوا فَلَنْ يَنْفَعَكُمُ اللهُ بِالْعِلْمِ حَتَّى تَعْمَلُوا بِهِ ، لِانَّ الْعُلَمَاءَ هَمُّهُمُ الرِّعَايَةُ ، وَ السُّفَهَاءَ هَمُّهُمُ الرِّوَايَةُ . » « 2 »\r\n« فرا بگيريد علم را به هر قدر كه بخواهيد فرا بگيريد . اما بدانيد كه : علم به شما منفعتى نمىرساند تا زمانى كه آن را به كار بنديد ! به جهت آن كه همّت و غايت مقصود و منظور علماء آن است كه مراعات پياده كردن علوم را در نفوس خود بنمايند ، و امّا سفهاء همّت و مرادشان حفظ كردن و بيان نمودن و روايت كردن آن است براى دگران ! »\r\n\r\n\r\n","description":"","footnote":"\r\n( 1 ) كتاب زيد زرّاد كه از اصول معتبره است .\r\n( 2 ) « بحار الانوار » ، ج 2 ص 37 حديث پنجاه و چهارم .\r\n","page_name":" 33 ","page_number":33},
  {"content":"\r\n\r\nو مىفرمايد : الْعِلْمُ الَّذِى لَا يُعْمَلُ بِهِ كَالْكَنْزِ الَّذِى لَا يُنْفَقُ مِنْهُ ؛ أتْعَبَ نَفْسَهُ فِى جَمْعِهِ وَ لَمْ يَصِلْ إلَى نَفْعِهِ « 1 » .\r\n« علمى كه بدان عمل نگردد همچون گنجى است كه از آن بهره نگيرند . انسان خود را در گردآورى آن به رنج و مشقّت افكنده است و به ثمره‌اش دست نيافته است . »\r\nو مىفرمايد : مَثَلُ الَّذِى يَعْلَمُ الْخَيْرَ وَ لَا يَعْمَلُ بِهِ مَثَلُ السِّرَاجِ يُضِىءُ لِلنَّاسِ وَ يُحْرِقُ نَفْسَهُ « 2 » .\r\n« مثل آن كس كه خوبى را مىداند و بدان عمل نمىكند مثل چراغ است كه براى مردم نور مىدهد ولى خودش را مىسوزاند . »\r\nو مىفرمايد : إنَّ الْعَالِمَ إذَا لَمْ يَعْمَلْ بِعِلْمِهِ زَلَّتْ مَوْعِظَتُهُ عَنِ الْقُلُوبِ كَمَا يَزِلُّ الْمَطَرُ عَنِ الصَّفَا « 3 » .\r\n« عالمى كه به علمش عمل ننمايد موعظهء وى از دلهاى مردمان لغزش مىكند و فرو مىريزد همچون باران كه چون بر سنگ صيقلى سخت فرو ريزد از آن لغزش مىكند و مىريزد . »\r\nامام جعفر صادق عليه السلام دستور مىدهد تا آنچه را كه تعلّم مىكنند محفوظ دارند و بنويسند ، و لهذا مىفرمايد : اكْتُبُوا فَإنَّكُمْ لَا تَحْفَظُونَ حَتَّى تَكْتُبُوا ! « 4 »\r\n« بنويسيد ! زيرا شما علومتان را نمىتوانيد حفظ كنيد مگر زمانى كه آن را بنويسيد ! »\r\nو در اين امر مهمّ به مُفَضَّل بن عُمَر مىفرمايد : اكْتُبْ وَ بُثَّ عِلْمَكَ فِى إخْوَانِكَ فَإنْ مِتَّ فَوَرِّثْ كُتُبَكَ بَنِيكَ فَإنَّهُ يَأتِى زَمَانُ هَرْجٍ مَا يَأنَسُونَ فِيهِ إلّا بِكُتُبِهِمْ « 5 » .\r\n« علومت را بنويس و آن را در ميان برادرانت پخش كن ، و هنگام مرگ كتب خود\r\n\r\n\r\n","description":"","footnote":"\r\n( 1 ) « بحار الانوار » ج 2 ص 37 تا ص 39 .\r\n( 2 ) « بحار الانوار » ج 2 ص 37 تا ص 39 .\r\n( 3 ) « بحار الانوار » ج 2 ص 37 تا ص 39 .\r\n( 4 ) « اصول كافى » ج 1 ص 52 حديث نهم و يازدهم .\r\n( 5 ) « اصول كافى » ج 1 ص 52 حديث نهم و يازدهم .\r\n","page_name":" 34 ","page_number":34},
  {"content":"\r\n\r\nرا براى فرزندانت به ارث بگذار ! به جهت آنكه زمان هرجى در آينده خواهد آمد كه در آن زمان مردم شيعه انس نمىتوانند بگيرند مگر به كتابهايشان ! »\r\nو مىفرمايد : احْفَظُوا بِكُتُبِكُمْ فَإنَّكُمْ سَوْفَ تَحْتَاجُونَ إلَيْهَا « 1 » .\r\n« از كتابهايتان پاسدارى كنيد به جهت آنكه در آينده بدانها نيازمند خواهيد شد ! »\r\nحضرت امام جعفر صادق عليه السلام فقط فضيلت علم را براى زمان خود اراده نكرده است ، بلكه براى جميع أعصار و أجيال مىخواهد ، همانطور كه وى سفارش به خصوص تعلّم ننموده است مگر آنكه با آن علم جميع فضائل را فراگيرند ، همچنان كه در ضمن وصايايش خواهى ديد ، و همچنان كه از گفتارش معلوم مىگردد كه : فَإنَّ الرَّجُلَ مِنْكُمْ إذَا وَرَعَ فِى دِينِهِ ، وَ صَدَقَ الْحَديثَ ، وَ أدَّى الامَانَةَ ، وَ حَسَّنَ خُلْقَهُ مَعَ النَّاسِ ، قيلَ : هَذَا جَعْفَرِىٌّ ، وَ يَسُرُّنِى ذَلِكَ وَ يَدْخُلُ عَلَىَّ مِنْهُ السُّرُورُ ، وَ إنْ كَانَ عَلَى غَيْرِ ذَلِكَ دَخَلَ عَلَىَّ بَلَاوُهُ وَ عَارُهُ ، وَ قِيلَ : هَذَا أدَبُ جَعْفَر « 2 » .\r\n« چون مردى از شما در دينش با تقوى باشد ، و در گفتارش راستگو ، و أمانت را ادا كند ، و اخلاقش را با مردم نيكو گرداند ، دربارهء او گفته مىشود : اين مرد جعفرى مذهب است . و اين موجب سرور من مىشود ، و از ناحيهء وى در دل من سرور پيدا مىگردد . و اگر بر خلاف اين بوده باشد از ناحيهء او بر من بَلا و عار و ننگش پديدار مىشود ، و درباره‌اش گفته مىشود : اين است ادب جعفر ! »\r\nحضرت امام جعفر صادق عليه السلام و پدرانشان در زمان پيشين و پسرانشان در زمان پسين در حسن تربيت امَّت و توجيهشان به فضائل و ردعشان از رذائل با تمام انواع و اقسام وسائل كوشيده و در اين طريق مجاهده نموده‌اند . و ليكن گناهشان چيست در صورتى كه مردم از سير به سوى منهج حق إبا دارند ، و از دست برداشتن از انحراف در جادّهء باطل امتناع مىورزند ! ؟\r\n\r\n\r\n","description":"","footnote":"\r\n( 1 ) « اصول كافى » ج 1 ص 52 .\r\n( 2 ) « اصول كافى » ج 2 ، ص 636 .\r\n","page_name":" 35 ","page_number":35},
  {"content":"\r\n\r\n\r\nتجليل امام صادق عليه السلام از علماء\r\nآن حضرت فقط تحريض و تشويق به علم ننموده‌اند ، بلكه تحريض به شأن علما و عطف توجّه بر آنان نموده‌اند و فرموده‌اند :\r\nثَلَاثَةٌ يَشْكُونَ إلَى اللهِ عَزّ وَ جَلَّ : مَسْجِدٌ خَرَابٌ لَا يُصَلِّى بِهِ أهْلُهُ ، وَ عَالِمٌ بَيْنَ جُهَّالٍ ، وَ مُصْحَفٌ مُعَلَّقٌ قَدْ وَقَعَ عَلَيْهِ غُبَارٌ لَا يُقْرَأ فيهِ « 1 » .\r\n« سه گروه‌اند كه به خداوند عزّ وجلّ شكايت مىكنند ! مسجد خرابى كه أهل آن در آن نماز نمىخوانند ، و عالمى در ميان جاهلان ، و قرآنى آويخته كه بر روى آن غبار نشسته و آن را نمىخوانند . »\r\nاسحق بن عمّار صيرفى مىگويد : من به امام صادق عليه السلام گفتم : مَنْ قَامَ مِنْ مَجْلِسِهِ تَعْظيماً لِرَجُلٍ ؟ ! « آيا جايز است كسى به جهت بزرگداشت مردى از جاى خود برخيزد ؟ ! » حضرت فرمود : مَكْروُهٌ إلَّا لِرَجُلٍ فِى الدِّينِ . « مكروه است مگر براى مردى كه به جهت نشانهء دينى در مقابل او برخيزند . »\r\nو فرمود : مَنْ أكْرَمَ فَقِيهاً مُسْلِماً لَقِىَ اللهَ يَوْمَ الْقِيَمَةِ وَ هُوَ عَنْهُ رَاضٍ ، وَ مَنْ أهَانَ فَقِيهاً مُسْلِماً لَقِىَ اللهَ يَوْمَ الْقِيَمَةِ وَ هُوَ عَلَيْهِ غَضْبَانٌ « 2 » .\r\n« كسى كه گرامى بدارد فقيه مسلمانى را ، خداوند را در حالى كه از وى راضى است در روز بازپسين ديدار مىنمايد ، و كسى كه فقيه مسلمانى را پست بدارد ، خداوند را در حالى كه از وى خشمگين است در روز بازپسين ديدار مىكند . »\r\nرواياتى كه از آن حضرت دربارهء مراعات اهل علم و إكرام علماء و توقير و تقديرشان وارد شده بسيار است . و اين طور بوده است مجاهدهء حضرت در تعليم و تربيت و تأديب و تثقيف أتْباع و پيروانش و در تهذيبشان و تعليمشان اخلاق فاضله و ملكات طيّبه را . « 3 »\r\n\r\n\r\n","description":"","footnote":"\r\n( 1 ) « بحار الانوار » ، طبع حروفى ج 92 ص 195 .\r\n( 2 ) « بحار الانوار » ، ج 47 ص 44 حديث سيزدهم .\r\n( 3 ) « الإمام الصّادق » ، مؤسّسهء نشر اسلامى طبع چهارم ، ج 1 ص 131 تا ص 140 .\r\n","page_name":" 36 ","page_number":36},
  {"content":"\r\n\r\n\r\nعلم تفسير و كيفيّت استخراج معانى قرآن كريم\r\nدر احاديث وارده از اهل البيت موارد بسيارى دربارهء تفسير ذكر گرديده است حتّى آن كه برخى از مفسّرين ، تفسير خود را مبتنى بر حديث قرار داده‌اند . و اگر مىخواهى مقدارى از كلمات تفسيريّهء حضرت امام جعفر صادق عليه السلام را دريابى ، بنگر به تفسير « مَجمع البيان » زيرا وى مقدارى از روايات صادقيّه را در تفسيرش نقل نموده است ، و گاهى صاحب اين تفسير با استظهار و استفاده از احاديث ، اشاره به رأى اهل البيت مىكند .\r\nاما در باب خصوص آيات الاحكام مؤلَّفات عديده‌اى در تفسير وارد شده است كه مؤلِّفين آنها آنچه را كه در تفسير اهل بيت آمده است ذكر كرده‌اند ، و پس از آن اشاره به مُفاد و محتوايش نموده‌اند .\r\nو حديث وارد از سيّد رُسُل در بسيارى از مقامات و با طرق عديده :\r\nإنِّى تَارِكٌ فِيكُمُ الثَّقَلَيْنِ : كِتَابَ اللهِ وَ عِتْرَتِى أهْلَ بَيْتِى . مَا إنْ تَمَسَّكْتُمْ بِهِمَا لَنْ تَضِلُّوا بَعْدِى أبَداً ، فَإنَّهُمَا لَنْ يَفْتَرِقَا حَتَّى يَرِدَا عَلُىَّ الْحَوْضَ » .\r\n« من حقّاً در ميان شما باقى گذارندهء دو چيز نفيس و ذىقيمت مىباشم : كتاب خدا و عترت من كه اهل بيت منند . پس از من مادامىكه شما به آن دو چيز تمسّك جوئيد هيچ گاه گمراه نمىگرديد ، به علّت آنكه آن دو چيز از هم جدا نمىشوند تا با همديگر بر حوض كوثر بر من وارد شوند » مقدار كمّيّت و كيفيّت مبلغ علمشان به قرآن را به ما مىشناساند كه : بايد در هر زمانى عالمى به قرآن از آنان موجود باشد .\r\nو براى تأييد و تقويت متن اين حديث ، اخبار كثيرى از اهل بيت - سلام الله عليهم - وارد شده است كه شأن و مقام علمشان را به قرآن مىرساند .\r\n\r\nامام صادق عليه السلام داناترين امت به علم قرآن بود\r\nخود حضرت امام جعفر صادق عليه السلام مىفرمايد :\r\nوَ اللهِ إنِّى لَاعْلَمُ كِتَابَ اللهِ مِنْ أوَّلِهِ إلَى آخِرهِ كَأنَّهُ فِى كَفِّى . فِيهِ خَبَرُ السَّمَاءِ وَ خَبَر\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nالارْضِ وَ خَبَرُ مَا كَانَ وَ خَبَرُ مَا هُوَ كَائِنٌ . قَالَ اللهُ عَزّ وَ جَلَّ : فِيهِ تِبْيَانُ كُلِّ شَىْءٍ . « 1 »\r\n« قسم به خدا من حقّاً و تحقيقاً كتاب الله را از أوَّل تا آخرش مىدانم آن گونه كه گويا كتاب الله در مشت من است . در آن خبر آسمان ، و خبر زمين ، و خبر وقايع گذشته ، و خبر وقايع حال و آينده وجود دارد . خداى عزّ و جلّ فرموده است : در قرآن روشنگرى و درخشش و بيان تمام چيزهاست . »\r\nحضرت انگشتان خود را مىگشود و بر روى سينه‌اش مىنهاد و مىفرمود :\r\nوَ عِنْدَنَا وَ اللهِ عِلْمُ الْكِتَابِ كُلِّهِ « 2 » .\r\n« و در نزد ماست علم تمامى كتاب الله ! » إلى غير ذلك از احاديث .\r\nو حتماً بايد در هر زمان عالم به قرآن كريم ، مطابق و موافق با نزول آن وجود داشته باشد به شهادت و گواهى حديث ثَقَلَيْن ، و به سبب آنكه قرآن ، امام صامت و ساكت است و در آن محكم و متشابه ، و مجمل و مبيّن ، و ناسخ و منسوخ ، و عامّ و خاصّ ، و مطلق و مقيَّد و غيرها وجود دارد از آن چيزهائى كه علمشان بر مردم پنهان است . و هر فرقه‌اى از فرقه‌هاى اسلام معتقد است كه : قرآن مصدر و مستند اعتقاد اوست ، و خود را چنين مىداند و مىشناسد كه : به معانى قرآن راه يافته و به مقاصدش رسيده است و بر اين پندار اقامهء شواهد مىنمايد .\r\nبناءً على هذا قرآن به زعم فرقه‌ها و گروههاى مختلف العقيدة و العمل مصدر افتراق و تباين اين آراء و افعال مىباشد . در اين صورت آن حَكَمى كه فَصْل خصومت كند و گفتار او و تفسير او شبهه‌هاى آن فرقه‌ها و دستجات را زائل كند و مزَاعم اين مذاهب را بزدايد ، و حقّ و واقع را بر منصّهء بروز و ظهور بنشاند چه كس خواهد بود ؟ !\r\nحديث ثَقَلَيْن دلالت كرد كه علماى قرآن منحصر به عترت اهل البيت مىباشند ،\r\n\r\n\r\n","description":"","footnote":"\r\n( 1 ) حضرت در اينجا اشاره به اين آيه كريمه نموده‌اند :  وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ  . ( آيه 89 از سورهء 16 : نحل )\r\n( 2 ) « اصول كافى » ج 1 ص 229 حديث پنجم .\r\n","page_name":" 38 ","page_number":38},
  {"content":"\r\n\r\nو از ايشان است كه بايد در هر عصرى عالم به قرآن وجود داشته باشد .\r\nدر عصر امام صادق عليه السلام ، اگر وى عالم به قرآن نبوده باشد ، چه كسى غير او بوده است ؟ ! احدى از افراد مردم پيدا نشده است كه ادّعا كند در ميان اهل البيت در عصر امام كسى اعلم از او در تفسير و يا در غير تفسير از ما بقى علوم وجود داشته است . « 1 »\r\n\r\nدروس امام صادق عليه السلام در عرفان ذات أقدس حقّ متعال\r\nمرحوم مظفّر اين بحث را به عنوان عِلْمُ الْكَلام مفتوح كرده است و چنين آورده است : مراد و مقصود ما از علم كلام علمى است كه از وجود ، و وَحْدت ، و صِفات ( بارى تعالى ) و آنچه كه لازمهء اين مباحث مىباشد بحث مىكند از نبوّت و امامت و معاد . و اين بحث حتماً بايد مبتنى بر أدلّهء عقليّه متّكى بر اساس و اصول منطقيّهء صحيحه قرار گيرد .\r\nو مراد و منظور ما از علم كلام ، علم جَدَل نيست كه كثيرى از مردم به واسطهء اعتمادشان در آن بر خواطرى كه بديشان إلقا مىكنند نفوسى كه علم كلام را به واسطهء حبّ غلبه در مجادله پذيرفته و تعلّم نموده‌اند ، گمشده و در وادى ضلالت نابود گرديده‌اند بدون آنكه استناد به ركن وثيقى نموده باشند و يا آن علم را از معدن صحيحش اخذ كرده باشند .\r\nبنابر اين در لسان احاديث اگر مذمّتى براى متكلّمين مشاهده شد مراد كسانى هستند كه علم جدل را آموخته‌اند براى غلبه و ظفر بر طرف مقابل . آنان آب را از چشمه‌اش ننوشيده‌اند ، و اعتنا ننموده‌اند به مفاسدى كه آن علم به دنبال خود مىآورد . و اما كسانى كه آن علم را از موردش و آن آب را از مَنهل و آبشخوار صحيح و پاكش گرفته‌اند ، و آن را بر اساس درست و پايه‌هائى راستين و وجدانى بنا نهاده اند\r\n\r\n\r\n","description":"","footnote":"\r\n( 1 ) « الإمام الصّادق » آية الله مظفر ، طبع چهارم ج 1 ص 145 تا ص 147 .\r\n","page_name":" 39 ","page_number":39},
  {"content":"\r\n\r\nايشانند لسان حقّ ، و هاديان و دعوت كنندگان به ايمان ، و راهنمايان به واقع و حقّ و حقيقت .\r\n\r\nدر توحيد ذات حق ، دليلى عقلى لازم است\r\nاولين كس كه براى وجود و لوازم وجود با ادلّهء عقليّه و آثار محسوسه إقامهء برهان نمود حضرت مولى الموحِّدين أمير المؤمنين عليه السلام بوده‌اند ، و به قدرى آن أدلّهء عقليّه مبرهن است كه نزديك است در آن خطبه‌ها شك كند كسى كه جاهل است و يا تجاهل مىكند مقامات حضرت أبو الحسن را از علوم ربّانى ، بدين ادّعا كه علم بر آن اصول در آن ازمنه معهود نبوده است .\r\nو من نتوانسته‌ام بفهمم كه اين مرد جاهل اگر اعتراف نكند كه علم أبو الحسن إلهامى است و آن را از منبع فيّاض و چشمهء فيوضان الهى استقاء مىكند ، بالأخره وى جاهل نمىباشد به آنچه پيغمبر اكرم صلّى الله عليه و آله و سلّم فرموده‌اند : أنَا مَدِينَةُ الْعِلْمِ وَ عَلِىٌّ بَابُهَا . « من شهر علم هستم ، و على دَرِ آن است . »\r\nو بر اصل و اساس منهاج ابو الحسن پسرانش در اين علم دست به كار شده‌اند ، و همان رشته را بافته و ساخته و پرداخته‌اند . زيرا آنان پيوسته از علوم وافرشان بر مردم از وجود و لوازم وجود إفاضه فرموده‌اند . چگونه بپرستند مردم پروردگارى را كه وى را نمىشناسند ، و از پيامبرى پيروى نمايند كه به او جاهل مىباشند ، و متابعت امامى را كنند كه مقام و منزلتش را نمىدانند ؟\r\nبناءً على هذا معرفت و شناخت مُقَدَّم بر هر علمى و أفضل از هر علمى خواهد بود . امام صادق عليه السلام مىفرمايد : أفْضَلُ الْعِبَادَةِ الْعِلْمُ بِاللهِ . « 1 » « با فضيلت‌ترين عبادت ، علم به خداوند است . »\r\nو اصلًا و اصولًا سَمْع و روايت و حديث را در اين قواعد و اصول مدخليّتى نمىباشد به جهت آن كه تقليد در امور عقليّه نزد ارباب عقول نادرست است .\r\nبلى گاهى حكم نقلى ، دليل براى حكم عقلى به عنوان تأييد مىآيد ، و ليكن آن\r\n\r\n\r\n","description":"","footnote":"\r\n( 1 ) « بحار الانوار » ، طبع حروفى ج 1 ، ص 215 .\r\n","page_name":" 40 ","page_number":40},
  {"content":"\r\n\r\nارشاد است به حكم عقل يا اشاره به حكم فطرت ، همان طورى كه در كلام خداوند تعالى آمده است :\r\nأ فِى اللهِ شَكٌّ فَاطِرِ السَّمَاواتِ وَ الارْضِ . « 1 »\r\n« آيا در وجود خدا شكّ است خداوندى كه خلقت كنندهء آسمانها و زمين است ؟ ! »\r\nو أمثال آن در قرآن مجيد . زيرا اين آيه به تو تحميل اعتقاد به « وجود » را نمىنمايد ، بلكه نظرت را از جهت آثار و مشاهدهء آنها به خدا منعطف مىكند .\r\nبنابر اين هر كجا از رسول خدا و عترت وى ادلّه‌اى در گفتارشان بر اين اصول اقامه گرديد ، مُفادش ارشاد به حكم عقل مىباشد ، به جهت آنكه لا يزال ايشان دلالت بر حكم عقل دارند و به مفاد و أحكام عقل هدايت مىنمايند .\r\nخود امام جعفر صادق عليه السلام مىگويد : الْعَقْلُ دَلِيْلُ الْمُؤْمِنِ . « عقل ، راهنماى مؤمن است . » و مىگويد : دِعَامَةُ الانْسَانِ الْعَقْلُ . « ستون و پايهء برقرارى انسان عقل است . » و نيز مىگويد : لَا يُفْلِحُ مَنْ لَا يَعْقِلُ . « رستگار نمىگردد كسى كه داراى عقل نيست . »\r\nو اگر بخوانى آنچه را كه حضرت امام هُمام موسى الكاظم عليه السلام بر هِشام بن حَكَم در شأن عقل و عقلاء املاء نموده است خواهى دانست كه : چگونه خودشان به حقيقت عقل پى برده‌اند و چگونه بر آن دلالت نموده‌اند و در استضائه و روشنائى از نور آن تا چه حدّ سفارش و اهتمام و تأكيد به عمل آورده اند ؟ ! »\r\nدر كلام عترت از اين قبيل استدلال بر اين اصول بسيار وارد گرديده است . و اينست « نَهْجُ الْبَلَاغَة » كه در آوردن براهين به قدرى قوى است كه عقول را متحيّر و انديشمندان را خيره ساخته است ، همچنان كه كتب حديث و كلام بسيارى از آن ادلّه و حجّت‌ها را گرد آورده است . و از آن قبيل است كتب « احتجاج » طَبَرْسى ، و « اصول كافى » ، و « توحيد » صدوق ، و مجلّد اوّل و دوم از « بحار الانوار » ، و در كتب ديگر\r\n\r\n\r\n","description":"","footnote":"\r\n( 1 ) آيه 10 از سورهء 14 : ابراهيم .\r\n","page_name":" 41 ","page_number":41},
  {"content":"\r\n\r\nمجلسى كه در آنها شرح حالات و ترجمهء احوال ائمّه عليهم السلام وارد است ، و در ضمن ترجمهء ايشان كلامشان را ذكر نموده است ، و نظير اين گونه از كتب جليله چه بسيار است ؟ ! « 1 »\r\n\r\nمباحثهء امام صادق عليه السلام با ابن ابى العوجاء در توحيد\r\nمجلسى - رضوان الله عليه - در « بحار الانوار » از « احتجاج » از هِشام بن حَكَم روايت كرده است كه او گفت : ابن أبى العَوْجاء بر امام صادق عليه السلام وارد شد و حضرت به او گفتند : يَا بْنَ أبِى الْعَوْجَاءِ ! أ مَصْنُوعٌ أنْتَ أمْ غَيْرُ مَصْنُوعٍ ؟ !\r\n« اى پسر ابو العوجاء ! آيا تو مصنوع هستى يا غير مصنوع ؟ ! »\r\nگفت : من مصنوع نمىباشم !\r\nحضرت به او گفتند : فَلَوْ كُنْتَ مَصْنُوعاً كَيْفَ كُنْتَ تَكُونُ ؟ !\r\n« اگر مصنوع بودى ، چگونه بودى ؟ ! »\r\nابن ابى العوجاء جوابى نيافت . برخاست و بيرون رفت . در « توحيد » صدوق نيز با سند دگرى مثل اين حديث از هِشام وارد گرديده است .\r\nمجلسى در توضيح و شرح اين حديث در بيان خود گويد : چون تصديق به وجود صانع تعالى ضرورى مىباشد ، حضرت وى را متنبّه نمودند به آنكه عقل انسان بالبَداهة حكم مىكند كه بايد ميان مصنوع و غير مصنوع فرق باشد . و چون در تو جميع صفات مصنوعين گرد آمده است ، چگونه مصنوع نيستى ؟ !\r\nاستادنا العلّامة الطّباطبائى - قدّس الله سرّه - در تعليقهء خود بر اين شرح مجلسى اشكال دارند و فرموده‌اند : لَا يَخْفَى آنكه سياق روايت براى توجه دادن او به آنچه مجلسى ذكر كرده است نمىباشد ؛ بلكه مُلْزَم نمودن اوست به ترجيح بدون مُرَجِّح . زيرا اختيار ابن ابى العوجاء عدم مصنوعيّت را با جواز مصنوعيّت او ، گفتارى است بدون دليل . ( ط ) « 2 »\r\n\r\n\r\n","description":"","footnote":"\r\n( 1 ) « الامام الصّادق » طبع چهارم ج 1 ، ص 147 تا ص 149 .\r\n( 2 ) « بحار الانوار » ، كتاب التّوحيد ، باب 3 : اثبات الصّانع و الاستدلال بعجائب صنعه على وجوده و علمه و قدرته و ساير صفاته . از طبع حروفى ج 3 ، ص 31 .\r\n","page_name":" 42 ","page_number":42},
  {"content":"\r\n\r\nو آنچه را كه استادنا العلّامة - قدّس الله سرّه - افاده فرموده‌اند بهتر است از آنچه كه جدّنا الاقدم از ناحيهء مادر : علّامهء مجلسى - رضوان الله عليه - افاده نموده است بلكه هُو الاوْلَى وَ الْمُتَعَيّنُ .\r\n\r\nمباحثهء امام صادق عليه السلام با ديصانى در توحيد\r\nو نيز علّامهء مجلسى از « احتجاج » روايت كرده است كه ابو شاكر ديصانى كه زنديق « 1 » بوده است وارد شد بر حضرت أبو عبد الله عليه السلام و گفت : اى جعفر ! مرا بر معبودم دلالت كن !\r\nحضرت به او گفتند : بنشين ! در آنجا پسر بچّه‌اى صغير بود كه در دستش تخم مرغى بود ، و با آن بازى مىنمود . حضرت به طفل فرمودند : اى بچّه اين تخم را به من بده ! طفل تخم را به حضرت داد .\r\nحضرت فرمود : يَا دَيْصَانِىُّ هَذَا حِصْنٌ مَكْنُونٌ لَهُ جِلْدٌ غَلِيظٌ ، وَ تَحْتَ الْجِلْدِ الْغَلِيظِ جِلْدٌ رَقِيقٌ ، وَ تَحْتَ الْجِلْدِ الرَّقيقِ ذَهَبَةٌ مَائعَةٌ وَ فِضَّةٌ ذَائبَةٌ ، فَلَا الذَّهَبَةُ الْمَائِعَةُ تَخْتَلِطُ بِالْفِضَّةِ الذَّائبَةِ ، وَ لَا الْفِضَّةُ الذّائبَةُ تَخْتَلِطُ بِالذَّهَبَةِ المائعَةِ .\r\nفَهِىَ عَلَى حَالِهَا لَمْ يَخْرُج « 2 » مِنْهَا خَارِجٌ مُصْلِحٌ فَيُخْبِرُ عَنْ إصْلَاحِهَا ، وَ لَمْ يَدْخُلْ « 3 » فِيهَا دَاخِلٌ مُفْسِدٌ فَيُخْبِرُ عَنْ إفْسَادِهَا . لَا يَدْرَى لِلذَّكَرِ خُلِقَتْ أمْ لِلُانْثَى ؟ !\r\n\r\n\r\n","description":"","footnote":"\r\n( 1 ) در تعليقه آورده است : زِنْديق با كسره از ثنويّه مىباشد يا قائل به دو مبدأ نور و ظلمت ، و يا آن كس كه ايمان به آخرت و ربوبيّت خدا نمىآورد ، و يا كسى كه در باطن كافر است و در ظاهر مؤمن ، يا معرّب زَنْ دين است يعنى دين زن . اينها را در « قاموس » آورده است . و در « مصباح » وارد است كه در السنهء مردم مشهور آن است كه زنديق آن كس است كه متمسّك به شريعتى نيست و قائل به دوام دهر و طبيعت است و عرب از اين گونه افراد تعبير به ملحد مىنمايد يعنى كسى كه در اديان طعنه دارد . انتهى . و از كتاب « مفاتيح العلوم » نقل شده است كه : زنادقه ، مانويّه مىباشند و مزدكيّه را بدين نام مىناميده‌اند . اقول : و ظاهر آن است كه : زنديق معرّب زند دين باشد و زند اسم كتاب مجوس است كه آن را زردشت كه مجوس معتقدند وى پيغمبر بوده است آورده است ، يا معرّب زندى است يعنى منسوب به زند . بنابراين كلمهء واحدى را گرفته‌اند و بدان قاف افزوده‌اند . انتهى\r\n( 2 ) در « احتجاج » مطبوع : لا يخرج .\r\n( 3 ) در « احتجاج » مطبوع : و لا تدخل .\r\n","page_name":" 43 ","page_number":43},
  {"content":"\r\n\r\nتَنْفَلِقُ عَنْ مِثْلِ ألْوَانِ الطَّوَاويسِ . أ تَرَى لَهَا مُدَبِّراً ؟ !\r\nقَالَ : فَأطْرَقَ مَلِيّاً ثُمَّ قَالَ : أشهَدُ أنْ لَا إلَهَ إلَّا اللهُ وَحْدَهُ لا شَرِيكَ لَهُ ، وَ أشْهَدُ أنَّ مُحمَّداً عَبْدُهُ وَ رَسُولُهُ . وَ أنَّكَ إمَامٌ وَ حُجَّةٌ مِنَ اللهِ عَلَى خَلْقِهِ ، وَ أنَا تَائبٌ مِمّا كُنْتُ فِيهِ .\r\n« اى ديصانى ! اين دژى است سرپوشيده و پنهان و داراى پوستى غليظ ، و در زير آن پوست غليظ پوستى است نازك و رقيق ، و در زير آن پوست رقيق طلائى است روان و نقره‌اى است روان . نه طلاى روان با نقرهء روان مخلوط مىگردد ، و نه نقرهء روان با طلاى روان .\r\nاين تخم مرغ بر حال خود باقى است . از درونش اصلاح كننده‌اى بيرون نمىآيد تا از اصلاحش خبر دهد ، و از رونش افساد كننده‌اى داخل نمىگردد تا از افسادش خبر دهد ، و معلوم نيست كه آيا براى نرينه آفريده شده است يا مادينه ؟ !\r\nشكافته مىشود و أمثال رنگهاى طاووس از درونش آشكار مىگردد . آيا تو براى اين امر تدبير كننده‌اى مىبينى يا نه ؟ !\r\nراوى گفت : ابو شاكر ديصانى مدّتى سر خود را به حال تفكّر به زير انداخت و گفت : شهادت مىدهم : معبودى جز الله نيست ، وحدت دارد ، شريكى براى او نيست . و شهادت مىدهم : محمّد بندهء وى و رسول اوست . و اينكه حقّاً تو امام و حجّتى از جانب خدا بر مخلوقاتش ، و من تائب مىباشم از آنچه كه در آن بوده‌ام ! »\r\nدر « توحيد » صدوق با سند متّصل خود از عبد الله ديصانى روايت كرده است كه او درِ خانهء حضرت امام ابو عبد الله عليه السلام آمد و استيذان طلبيد ، و حضرت به وى اجازه فرمود . چون نشست گفت : يا جَعْفَر مرا به معبودم دلالت كن !\r\nحضرت فرمود : اسمت چيست ؟ ! ديصانى برخاست و برون شد ، و از اسمش خبر نداد .\r\nاصحاب ديصانى به وى گفتند : چرا اسمت را نگفتى ؟ !\r\nديصانى گفت : اگر مىگفتم : عَبْدُ الله ( بندهء خدا ) به من مىگفت : آن كس كه تو بندهء او مىباشى كيست ؟ ! اصحاب گفتند : به سوى جعفر برگرد و بگو : مرا بر معبودم\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nدلالت كن و از اسمم مپرس !\r\nوى به نزد امام بازگشت و گفت : مرا بر معبودم دلالت كن و از اسمم مپرس ! حضرت فرمود : بنشين ! و در آنجا طفل صغيرى بود كه با تخم مرغى بازى مىنمود . . . در اينجا آن خبر را تا پايانش ذكر كرده است .\r\nمجلسى در بيان خود آورده است : اين خبر را ما تماماً در باب قدرت ذكر كرده‌ايم ، و تقرير استدلال حضرت آن است كه : تخم مرغ با وجود استحكام و إتقان و اشتمالى كه دارد بر آنچه در خور مصالح آن است ، و عدم اختلاط دو جسم سيّال در داخل آن ، دلالت دارد بر آنكه : داراى مَبدئى غير جسم و جسمانى مىباشد . با وجود آنكه خود به خودش متّكى است ، نه از داخلش جسمى بيرون آمده است كه خبر دهد آن جسم اصلاح امور آن را نموده است ، و نه از خارجش جسمى به درون رفته است تا خبر دهد از افسادى كه در آن به وجود آورده است ، در حالى كه آن تخم مرغ شكافته شده و از آن خارج مىشود همانند رنگهاى طاووس .\r\nو پنهان نيست لُطف نسبت اصلاح به آن چيز خارج شونده ، و لطف نسبت إفساد به آن چيز داخل شونده . چون اين حال خروج ، شأن و حال اهل دژ و قلعه‌اى مىباشد كه حافظان آن به شمار مىروند ، و حال دخول مال كسانى است كه از خارج با قهر و غلبه داخل مىشوند و فساد به بار مىآورند . « 1 »\r\n\r\nمباحثه‌اى ديگر آن حضرت با ديصانى\r\nو ايضاً مجلسى از « أمالى » صدوق از احمد بن علىّ بن ابراهيم بن هاشم ، از پدرش ، از ابن أبى عُمَير ، از هِشام بن حكم روايت نموده است كه او گفت : أبو شاكِر ديصانى بر امام ابو عبد الله الصّادق عليه السلام وارد شد و گفت : إنَّكَ أحَدُ النُّجُومِ الزَّوَاهِرِ ، وَ كانَ آبَاؤُكَ بُدُوراً بَوَاهِرَ ، وَ امَّهَاتُكَ عَقِيلَاتٍ عَبَاهِرَ ، وَ عُنْصُرُكَ مِنْ أكْرَمِ العَنَاصِرِ ، وَ إذَا ذُكِرَ الْعُلَماءُ فَبِكَ تُثَنَّى الْخَنَاصِرُ . فَخَبِّرنِى أيُّهَا الْبَحْرُ الْخضَّمُ الزَّاخِرُ : مَا الدَّلِيلُ عَلَى\r\n\r\n\r\n","description":"","footnote":"\r\n( 1 ) « بحار الانوار » طبع حروفى ج 3 ص 31 و ص 32 .\r\n","page_name":" 45 ","page_number":45},
  {"content":"\r\n\r\nحَدَثَ [ حُدُوثِ 
  ] الْعَالَمِ ؟ ! « 1 »\r\n« حقّاً و حقيقةً تو يكى از ستارگان درخشان مىباشى ، و پدرانت ماه‌هاى شب چهاردهم بوده‌اند كه با نور افشانى خود بر طبقات ظلمت شب غالب مىشدند ، و مادرانت زنانى ارجمند و گرامى قبيله بوده‌اند كه داراى حسن و أخلاق و سرشار از كمال و جمال بوده‌اند ، و بنياد و ريشه‌ات از مُكَرَّم‌ترين بنيادها و خاندانهاست ، و چون ذكرى از علماء به ميان آيد تو به جهت أفضليّت و أشهريّتت اوّلين از آنها مىباشى ! پس خبر بده به من اى درياى پر عطا و بخشش كه همه جا گسترده است و بالا آمده است : دليل بر حدوث عالم چيست ؟ !\r\nحضرت فرمودند : يُسْتَدَلُّ عَلَيْهِ بِأقْرَبِ الاشيَاءِ !\r\n« بر وجود خداوند كه عالم را احداث نموده است استدلال مىتوان كرد به نزديكترين چيزها ! » ديصانّ گفت : مَا هُوَ ؟ ! « چيست آن نزديكترين ؟ ! »\r\nهِشام بن حكم گفت : حضرت امام صادق عليه السلام تخم مرغى را طلبيدند و آن را بر كف دست خود نهادند و فرمودند :\r\nهَذَا حِصْنٌ مَلْمُومٌ ، دَاخِلُهُ غِرْقِئٌ رَقيِقٌ ، تُطيفُ بِهِ فِضَّةٌ سَائلَةٌ وَ ذَهَبَةٌ مَائِعَةٌ ، ثُمَّ تَنْفَلِقُ عَنْ مِثْلِ الطَّاوُوسِ ، أ دَخَلَهَا شَىْءٌ ؟ !\r\n« اين قلعه‌اى است استوار كه اجزايش به هم مربوط و منضمّ مىباشد ، و داخل آن پوست نازكى است كه در زير جلد و پوست خارجى آن است كه از آنجا تخم شكافته مىشود و جوجه بيرون مىآيد . داخل اين پوست نازك و رقيق ، نقره‌اى است سَيَّال و طلائى روان . سپس شكافته مىگردد و از درون آن مثل طاووسى\r\n\r\n\r\n","description":"","footnote":"\r\n( 1 ) مجلسى در ضمن بيان خود آورده است : معنى كلام وى : فَبِك تُثَنَّى الخناصر آن است كه : چون علما را به شمارش درآورند تو نخستين كس هستى كه قبل از آنها شمرده مىشوى به جهت آنكه افضل و أشهر مىباشى ، چون وقتى بخواهند چيزى را بشمارند اوّلًا از انگشت خِنْصِر ابتدا مىنمايند . و ملموم به معنى آن است كه : بعضى از اجزاء آن به بعض دگر چسبيده است . و خِضَّم با كسرهء خاء و فتحهء ضاد و ميم مشدّده به معنى كثير العطاء مىباشد .\r\n","page_name":" 46 ","page_number":46},
  {"content":"\r\n\r\nخلقت مىشود . آيا چيزى از خارج داخل آن شده است كه آن را بدين صورت و هيئت بيافريند و بيارايد ؟ !\r\nديصانى گفت : نه !\r\nحضرت فرمودند : فَهذَا الدَّلِيلُ عَلَى حَدَثِ [ حُدوثِ 
  ] الْعَالَمِ !\r\n« پس همين دليل بر حدوث عالم است ! »\r\nديصانى گفت : أخْبَرْتَ فَأوْجَزْتَ ، وَ قُلْتَ فَأحْسَنْتَ ، وَ قَدْ عَلِمْتَ : أنَّا لَا نَقْبَلُ الَّا مَا أدْرَكْنَاهُ بِأبْصَارِنَا ، أوْ سَمِعْنَاهُ بِآذَانِنَا ، أوْ لَمَسْنَاهُ بِأكُفِّنا ، أوْ شَمَمْنَاهُ بِمَنَاخِرِنَا ، أوْ ذُقْنَاهُ بِأفْوَاهِنَا ، أوْ تُصُوِّرَ فِى الْقُلُوبِ بَيَاناً ، وَ اسْتَنْبَطَهُ الرِّوايَاتُ إيقَاناً !\r\n« اخبار نمودى و موجز و مختصر آوردى ، و گفتى و نيكو سُفتى ، و ليكن تو دانسته‌اى كه ما نمىپذيريم مگر آنچه را كه با چشمانمان إدراك كنيم ، يا با گوشهايمان بشنويم ، يا با كفهايمان لَمس نمائيم ، يا با خَيشوممان ببوئيم ، يا با دهانهايمان بچشيم ، يا در دلها صورت آن روشن گردد ، و اخبار و آثار به يقين آن را استنباط نمايد ! »\r\nحضرت فرمودند : ذَكَرْتَ الْحَوَاسَّ الْخَمْسَ ، وَ هِىَ لَا تَنْفَعُ شَيْئاً بِغَيْرِ دَليلٍ كَمَا لَا تُقْطَعُ الظُّلْمَةُ بِغَيْرِ مِصْبَاحٍ . « تو حواسّ پنجگانه را ذكر كردى در حالى كه آنها بدون دليل ابداً فائده‌اى نمىبخشند همچنان كه نمىتوان راه تاريك را بدون چراغ پيمود ! »\r\nعلّامهء مجلسى در بيان خود آورده است : معنى كلام حضرت كه فرموده است : حواسّ بدون دليل ابداً فائده‌اى نمىبخشند آن است كه حواسّ به خودى خود عاجز هستند و ادراك حواس متوقّف مىباشد بر شرائطى ، پس تو چگونه نفى مىنمائى آنچه را كه به حسِّ خودت ادراك نكرده‌اى ؟ ! همان طورى كه چشم اشياء خارجى را بدون چراغ نمىبيند . و احتمال دارد كه مراد از دليل ، عقل بوده باشد يعنى : حواسّ بدون دلالت عقل ثمرى ندارند پس عقل مثل چراغ مىباشد براى احساس حواسّ . و تو حكم عقل را معزول كرده‌اى و دست از عقل فروشسته‌اى و فقط بر حكم حواسّ اقتصار نموده‌اى !\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nو علّامهء طباطبائى در تعليقه فرموده‌اند : بلكه مراد آن است كه حواس فقط داراى ادراك تصوّرى هستند ، و اما تصديق و حكم از براى عقل مىباشد . ( ط ) « 1 »\r\n\r\nسخريهء ابن ابى العوجاء به حجّ و پاسخ امام صادق عليه السلام\r\nو مجلسى از « احتجاج » از عيسى بن يونس روايت نموده است كه او گفت : ابن أبى الْعَوْجاء « 2 » از تلامذهء حسن بصرىّ بود ، و از مذهب توحيد منحرف گرديد . به وى گفتند : مذهب رفيقت را رها كردى و داخل شدى در چيزى كه نه اصلى دارد و نه حقيقتى !\r\nگفت : مصاحب و رفيق من در افكارش اختلاط و دگرگونى وجود دارد . گاهى معتقد به قَدَر مىباشد ، و گاهى به جَبْر . و من چنين نمىدانم كه او مذهبى را معتقد باشد كه بر آن دوام بياورد .\r\nابن أبى العَوْجَاء وارد مكّه شد از جهت تمرّد و انكار بر عمل حاجيان ، و چون مردى خبيث اللِّسان و فاسد الضمير بود ، علماء از مجالست و گفتگوى با او كراهت داشتند .\r\nروزى به نزد حضرت أبو عبد الله امام جعفر صادق عليه السلام آمد و در برابر او نشست با جماعتى از همفكران و همقطارانش و گفت : سِرِّ مجالس را بايد پنهان داشت ، و كسى كه سرفه گلوى او را گرفته است چاره‌اى از سرفه كردن ندارد . آيا به من إذن مىدهى تا سخن گويم ؟ !\r\n\r\n\r\n","description":"","footnote":"\r\n( 1 ) « بحار الانوار » طبع حروفى ج 3 ص 39 و ص 40 .\r\n( 2 ) در تعليقه آورده است : او را سيّد مرتضى در « أمالى » خود از كسانى شمرده است كه با اظهار اسلام و اظهار شعائر اسلامى تستّر مىنموده‌اند تا خونشان محفوظ بماند و اهل و مال و جانشان مشمول احكام مسلمين گردد . و ليكن در باطن زنديقى مُلْحِد بوده است و كافرى مشرك . و گفته است : و حكايت شده است كه : عبد الكريم بن أبى العوجاء چون محمّد بن سليمان والى كوفه از ناحيهء منصور او را گرفت و براى قتل حاضر كرد و يقين به موت و مفارقت حياتش پيدا نمود گفت : لئن قتلتمونى لقد وضعت فى أحاديثكم أربعة آلاف حديث مكذوبة مصنوعة ! « اينك كه ارادهء كشتن مرا داريد بدانيد كه من در احاديث شما چهار هزار حديث دروغ و ساختگى جعل نموده‌ام ! »\r\n","page_name":" 48 ","page_number":48},
  {"content":"\r\n\r\nحضرت فرمودند : هر چه مىخواهى بگو !\r\nابن أبى العوجاء گفت : إلَى كَمْ تَدُوسُونَ هَذَا الْبَيْدَرَ « 1 » ، و تَلُوذُونَ بِهَذَا الْحَجَرِ ، وَ تَعْبُدُونَ هَذَا الْبَيْتَ الْمَرْفُوعَ بِالطُّوبِ وَ الْمَدَرِ ، وَ تُهَرْوِلُونَ حَوْلَهُ كَهَرْوَلَةِ الْبَعِيرِ إذَا نَفَرَ ؟ !\r\nإنَّ مَنْ فَكَّرَ فِى هَذَا وَ قَدَّرَ عَلِمَ أنَّ هَذَا فِعْلٌ أسَّسَهُ غَيْرُ حَكِيمٍ وَ لَا ذِى نَظَرٍ . فَقُلْ فَانَّكَ رَأسُ هَذَا الامْرِ وَ سَنَامُهُ ، وَ أبُوكَ اسُّهُ وَ نِظَامُهُ !\r\n« تا كى اين خرمنگاه را در زير پاى خود مىماليد ، و به اين قطعه سنگ پناه مىآوريد ، و اين خانه‌اى را كه از آجر و كلوخ برافراشته گرديده است پرستش مىنمائيد ، و مانند شتران رميده گرداگرد آن مىجهيد و هَرْوَلَه مىكنيد ؟ !\r\nكسى كه در اين امر انديشه‌اش را به كار اندازد و با موازين بسنجد خواهد دانست كه : بنياد گذارنده و تأسيس كنندهء اين افعال ، غير حكيم بوده است ، و صاحب نظر و تدبير نبوده است . اينك پاسخ بده ! چرا كه تو سر رشته دار و زمامدار آن هستى ، و پدرت پايه و اساس و نظام آن بوده است ! »\r\nامام صادق عليه السلام در جواب فرمودند : إنَّ مَنْ أضَلَّهُ اللهُ وَ أعْمَى قَلْبَهُ اسْتَوْخَمَ الْحَقَّ وَ لَمْ يَسْتَعْذِبْهُ ، وَ صَارَ الشَّيْطَانُ وَلِيَّهُ يُورِدُهُ مِنَاهِلَ الْهَلَكَةِ ثُمَّ لَا يُصْدِرُهُ .\r\nوَ هَذَا بَيْتٌ اسْتَعْبَدَ اللهُ بِهِ عِبَادَهُ لِيَخْتَبِرَ طَاعَتَهُمْ فِى إتْيَانِهِ ، فَحَثَّهُمْ عَلَى تَعْظِيمِهِ وَ زِيَارَتِهِ ، وَ جَعَلَهُ مَحَلَّ أنْبِيَائِهِ ، وَ قِبْلَةً لِلْمُصَلِّينَ لَهُ .\r\nفَهُوَ شُعْبَةٌ مِنْ رِضْوَانِهِ ، وَ طَرِيقٌ يُؤَدِّى إلَى غُفْرَانِهِ ، مَنصُوبٌ عَلَى اسْتِوَاءِ الْكَمَالِ ، وَ مُجْتَمَعِ الْعَظَمَةِ وَ الْجَلَالِ . خَلَقَهُ اللهُ قَبْلَ دَحْوِ الارْضِ بِألْفَىْ عَامٍ . فَأحَقُّ مَنْ اطِيعَ فِيمَا أمَرَ وَ انْتُهِىَ عَمَّا نَهَى عَنْهُ وَ زَجَرَ : اللهُ الْمُنْشِئُ لِلارْوَاحِ وَ الصُّوَرِ .\r\n« كسى كه خداوند او را گمراه نموده است ، و چشم بصيرت دلش را كور كرده است ، امر حقّ براى وى وخيم و ثقيل آيد و آن را نپذيرد و بر او گوارا نگردد و\r\n\r\n\r\n","description":"","footnote":"\r\n( 1 ) بَيْدَر جائى را گويند كه حبوبات درو شده را جمع مىكنند و علوفه را از دانه جدا مىكنند و آن را مىكوبند .\r\n","page_name":" 49 ","page_number":49},
  {"content":"\r\n\r\nآن را شيرين نداند ، و شيطان ولىّ امر و زمامدار وى خواهد شد كه او را در مزبله‌هاى عَفِن و آبشخوارهاى آلوده و هلاك كننده به هلاكت مىسپارد و او را از آنجا باز نخواهد گرداند .\r\nو اين خانه‌اى است كه خداوند بندگانش را به عبادت در برابر آن واداشته است تا مقدار فرمانبرداريشان را در آمدن بدان محلّ بيازمايد ، پس بندگان را بر تعظيم و زيارت آن برانگيخته است ، و آن را جايگاه پيامبران خود ، و قبله براى نماز گزاران خودش قرار داده است !\r\nبنابراين ، كعبه شعبه‌اى است از رضوانش ، و راهى است كه مودّى مىشود به غفرانش ، نصب گرديده شده است بر اعتدال كمال ، و مجتمع عظمت و جلال . خداوند آن را پيش از گستردن زمين به دو هزار سال آفريد . لهذا سزاوارترين كسى كه در آنچه امر فرموده است اوامرش را اطاعت كنند ، و آنچه نهى كرده است اجتناب و دورى گزينند ، خداوند است كه خلقت‌آفرين ارواح و صورتهاست ! »\r\nابن أبى العَوْجاء گفت : ذَكَرْتَ اللهَ « 1 » فَأحَلْتَ عَلَى غَائبٍ !\r\n« اسم خدا را بر زبان آوردى ، و حواله بر غائب نمودى ! »\r\nحضرت فرمودند : وَيْلَكَ كَيْفَ يَكُونُ غَائباً مَنْ هُوَ مَعَ خَلْقِهِ شَاهدٌ ؟ ! وَ إلَيْهِمْ أقْرَبُ مِنْ حَبْلِ الْوَرِيدِ ، يَسْمَعُ كَلَامَهُمْ ، وَ يَرَى أشْخَاصَهُم ، وَ يَعْلَمُ أسْرَارَهُمْ !\r\n« اى واى بر تو ! چگونه غائب است آن كس كه آفريدگانش را شاهد و ناظر است ؟ ! و از رگ گردن به ايشان نزديكتر است ؟ كلامشان را مىشنود ، و هياكلشان را مىبيند ، و پنهانيها و اسرارشان را مىداند ! »\r\nابن أبى العوجاء گفت : فَهُوَ فِى كُلِّ مَكَانٍ ؟ ! أ لَيسَ إذَا كَانَ فِى السَّمَاءِ كَيْفَ يَكُونُ فِى الارْضِ ؟ ! وَ إذَا كَانَ فِى الارْضِ كَيْفَ يَكُونُ فِى السَّمَاءِ ؟\r\n« آيا او در هر مكان مىباشد ؟ ! او هنگامى كه در آسمان است چگونه مىتواند در\r\n\r\n\r\n","description":"","footnote":"\r\n( 1 ) در « أمالى » با لفظ ذكرت يا أبا عبد الله وارد است .\r\n","page_name":" 50 ","page_number":50},
  {"content":"\r\n\r\nزمين بوده باشد ؟ ! و هنگامى كه در زمين است چگونه مىتواند در آسمان بوده باشد ؟ ! »\r\nامام صادق عليه السلام به او گفتند : إنَّمَا وَصَفْتَ الْمَخْلُوقَ الَّذِى إذَا انْتَقَلَ مِنْ مَكَانٍ اشْتَغَلَ بِهِ مَكَانٌ وَ خَلَا مِنْهُ مَكَانٌ ، فَلَا يَدْرِى فِى الْمَكَانِ الَّذِى صَارَ إلَيْهِ مَا حَدَثَ فِى المَكَانِ الَّذِى كَانَ فِيهِ !\r\nفَأمَّا اللهُ الْعَظِيمُ الشَّأنُ الْمَلِكُ الدَّيَّانُ فَلَا يَخْلُو مِنْهُ مَكَانٌ ، وَ لَا يَشْتَغِلُ بِهِ مَكَانٌ ، وَ لَا يَكُونُ إلَى مَكَانٍ أقْرَبَ مِنْهُ إلَى مَكَانٍ !\r\n« اين اوصافى كه تو ذكر كردى فقط اوصاف مخلوقى است كه چون از مكانى به جاى دگرى انتقال يابد مكانى جديد را حائز مىشود و مكان قديم را خالى مىنمايد ، بنابراين در اين مكانى كه اينك حيازت كرده است نمىداند چه حادثه‌اى در مكانى كه قبلًا در آنجا بوده است اتّفاق افتاده است .\r\nو اما خداوند عظيم الشأن ، پادشاه و سلطان ، قاهر ديّان هيچ مكانى از او خالى نيست ، و هيچ مكانى هم به دو مشغول نيست ، و معقول نيست كه نسبت وى به مكانى نزديكتر از نسبت وى به مكان ديگر باشد . »\r\nو در « أمالى » صدوق نيز با يك سند ، و در « علل الشَّرائع » با سند ديگر مثل اين داستان را روايت نموده‌اند .\r\nو در « توحيد » صدوق با سند دگرى مثل آن را روايت كرده است و در پايانش افزوده است : كه حضرت فرمودند : وَ الَّذِى بَعَثَهُ بِالآيَاتِ المُحْكَمَةِ ، وَ الْبَرَاهِينِ الوَاضِحَةِ ، وَ أيَّدَهُ بِنَصْرِهِ ، وَ اخْتَارَهُ لَتَبْلِيغِ رِسالَتِهِ ، صَدَّقْنا قَوْلَهُ : بِأنَّ رَبَّهُ بَعَثَهُ وَ كَلَّمَهُ .\r\n« و آن به كسى كه خداوند او را با آيات محكمه و براهين واضحه مبعوث فرموده است ، و با نصرت خود وى را تأييد نموده ، و براى رسالت خود اختيار كرده است ، ما كلام را تصديق مىكنيم بر آنكه : پروردگارش او را برانگيخته است و با وحى خويشتن با او تكلّم نموده است » !\r\n\r\nپشيمان شدن ابن ابى العوجاء از بحث با آن حضرت\r\nابن أبى العَوجاء از جاى خود برخاست و به يارانش گفت : كداميك از شما مرا در\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nدرياى اين مرد افكنده است ؟ ! و در روايت ابن وليد آمده است كه : مَنْ ألْقَانِى فِى بَحْرٍ هَذَا ؟ سَألْتُكُم أنْ تَلْتَمِسُوا لِى خُمْرَةً فَألْقَيْتُمُونِى عَلَى جَمْرَةٍ !\r\n« كداميك از شما مرا در درياى اين مرد پرتاب كرده است . من از شما خواستم مرا بر حصير حقيرى رهبرى كنيد و شما مرا بر گل آتش سوزان رهبرى نموديد ! »\r\nبه او گفتند : چرا تو در برابر او حقير بودى ؟ ! گفت : إنَّهُ ابنُ مَن حَلَقَ رُووسَ مَنْ تَرَوْنَ ! « او فرزند كسى است كه سرهاى اينان را كه مىبينيد تراشيده است ! »\r\nمجلسى در بيان خود آورده است : خُمْرَه با ضمّه به معنى حصير صغيرى است از برگ درخت خرما . يعنى من از شما خواستم كه مرا رهبرى كنيد به دشمنى كه با وى مانند حصيرى بازى كنم ، و شما مرا رهبرى نموديد و درافكنديد بر قطعهء آتش ملتهب !\r\nو در « احتجاج » ، طبرسى روايت كرده است كه حضرت امام جعفر صادق عليه السلام به ابن أبى العَوجاء گفتند : إنْ يَكُنِ الامْرُ كَمَا تَقُولُ - وَ لَيْسَ كَمَا تَقُولُ - نَجَوْنَا وَ نَجَوْتَ ، وَ إنْ لَمْ يَكُنِ الامْرُ كَمَا تَقُولُ نَجَوْنَا وَ هَلَكْتَ ! « 1 »\r\n« اگر امر طبق گفتار تو بوده باشد - در حالى كه طبق گفتار تو نيست - ما نجات يافته‌ايم و تو هم نجات يافته‌اى ، و اگر امر طبق گفتار تو نباشد ما نجات يافته‌ايم و تو به هلاكت رسيده‌اى ! » « 2 »\r\nمجلسى از « خصال » صدوق با سند خود روايت مىكند از هِشام بن سالم از حضرت امام جعفر صادق عليه السلام كه گفت : شنيدم از پدرم كه حديث مىكرد از پدرش\r\n\r\n\r\n","description":"","footnote":"\r\n( 1 ) « بحار الانوار » طبع حروفى ج 3 ، ص 33 تا 35\r\n( 2 ) اين گفتار و احتجاج حضرت متّخذ از قرآن مجيد است آنجا كه در آيه 28 از سورهء 40 : غافر آمده : آن مرد مؤمن از آل فرعون كه ايمان خود را مكتوم مىداشت بديشان گفت : آيا شما مىكشيد مردى را كه مىگويد : پروردگار من الله است ، و تحقيقاً براى شما از جانب پروردگارتان حجّت و بيّنه آورده است ؟ !  وَ إِنْ يَكُ كاذِباً فَعَلَيْهِ كَذِبُهُ وَ إِنْ يَكُ صادِقاً يُصِبْكُمْ بَعْضُ الَّذِي يَعِدُكُمْ  : « اگر او دروغگو باشد دروغش بر عهدهء خود اوست ، و اگر راستگو باشد بعضى از مواعيد و تهديدات او البتّه به شما مىرسد . »\r\n","page_name":" 52 ","page_number":52},
  {"content":"\r\n\r\nعليهما السلام كه : مردى در حضور أمير المؤمنين عليه السلام برخاست و گفت : يَا أميرَ الْمُؤْمِنينَ ! بِمَا عَرَفْتَ رَبَّكَ ؟ !\r\n« اى سيّد و سالار مؤمنان ! خدايت را به چه چيز شناختى ؟ ! »\r\nحضرت فرمود : بِفَسْخِ الْعَزْمِ ، « 1 » وَ نَقْضِ الْهِمَمِ . لَمَّا أنْ هَمَمْتُ حَالَ بَيْنِى وَ بَيْنَ هَمِّى . وَ عَزَمْتُ فَخَالَفَ الْقَضَاءُ عَزْمِى . فَعَلِمْتُ أنَّ المُدَبِّرَ غَيْرِى !\r\n« به گسستن اراده‌ام و شكستن قصدهايم . زيرا هنگامى كه قصد كردم براى امرى او ميان من و قصد من حائل گرديد . و چون اراده نمودم قضاء و قَدَر او با ارادهء من مخالفت كرد . بنابراين علم پيدا كردم كه مُدَبِّر من غير از خود من است ! »\r\nآن مرد گفت : فَبِمَاذَا شَكَرْتَ نَعْمَاءَهُ ؟ !\r\n« به چه سبب شكر و سپاس نعمتهاى وى را بجاى آوردى ؟ ! »\r\nحضرت فرمود : نَظَرْتُ إلَىَ بَلاءٍ قَدْ صَرَفَهُ عَنِّى وَ أبْلَى بِهِ غَيْرِى ، فَعَلِمْتُ أنَّه قَدْ أنْعَمَ عَلَىَّ فَشَكَرْتُهُ .\r\n« من نظر نمودم كه او بلائى را از من برگردانيده است و غير مرا بدان بلا مبتلا نموده است . پس دانستم : اوست كه حقّاً بر من نعمت داده است پس شكرش را بجا آوردم . »\r\nآن مرد گفت : به چه علّت لقاى وى را دوست داشته‌اى ؟ !\r\nحضرت فرمود : لَمَّا رَأيْتُهُ قَدِ اخْتَارَ لِى دِينَ مَلَائكَتِهِ وَ رُسُلِهِ وَ أنْبِيَائِهِ ، عَلِمْتُ أنَّ الَّذِى أكْرَمَنِى بِهَذَا لَيْسَ يَنْسَانى فَأَحبَبْتُ لِقَاءَهُ .\r\n« چون كه ديدم او براى من دين ملائكه و رسولان و پيامبرانش را اختيار كرده است ، دانستم : آن كس كه مرا بدين امور گرامى داشته است اين طور نيست كه مرا فراموش كند ، فلهذا لقايش را دوست داشتم . »\r\nو در « توحيد » صدوق با سند متّصل خود از حضرت أبو جعفر امام محمّد\r\n\r\n\r\n","description":"","footnote":"\r\n( 1 ) در نسخه‌اى است : بفسخ العزائم .\r\n","page_name":" 53 ","page_number":53},
  {"content":"\r\n\r\nباقر عليه السلام از پدرشان از جدّشان عليهما السلام مثل اين روايت وارد مىباشد . « 1 »\r\nو أيضاً در « توحيد » صدوق با سند متّصل خود از هِشام بن سالم از حضرت أبو عبد الله امام جعفر صادق عليه السلام وارد است كه چون به او گفته شد : بِمَ عَرَفْتَ رَبَّكَ ؟ ! قَالَ : بِفَسْخِ الْعَزْمِ وَ نَقْضِ الْهَمِّ . عَزَمْتُ فَفَسَخَ عَزْمِى ، وَ هَمَمْتُ فَنَقَضَ هَمِّى ! « 2 »\r\nو أيضاً مجلسى از « توحيد » صدوق با سند متّصل خود از أحمد بن محسن مِيْثَمى روايت كرده است « 3 » كه وى گفت : من نزد أبو مَنصور مُتَطَبِّب بودم ( كسى كه با علم طبّ كم و بيش آشنائى دارد ) و او به من گفت : مردى از رفقاى من گفت : من با ابن أبى العوجاء و عبد الله بن مُقَفَّع در مسجد الحرام نشسته بوديم . ابن مُقَّفع گفت : اين خلايق را مىبينيد ؟ ! - و با دست خود اشاره به محلّ طواف كرد - مَا مِنْهمْ أحَدٌ اوجِبُ لَهُ اسْمَ الانْسَانِيَّةِ إلَّا ذَلِكَ الشَّيْخُ الْجَالِسُ - يعنى جعفرَ بنَ محمَّد عليهما السلام - فَأمَّا الْبَاقُونَ فَرَعَاعٌ و بَهَائِمُ .\r\n« يك نفر از ايشان نيست كه سزاوار اسم انسانيّت باشد مگر آن شيخ نشسته - يعنى جعفر بن محمّد عليهما السلام - و اما بقيهء آنان مردم پست و هرزه و بهائم هستند ! »\r\nابن أبى العوجاء گفت : چگونه اسم انسان را تنها براى وى لازم شمردى نه براى غيرشان ؟ !\r\nابن مُقَفَّع گفت : به جهت آنكه من نزد او چيزى را ديده‌ام كه در نزد غير او نديده‌ام !\r\nابن أبى العوجاء گفت : حتماً بايد آنچه را كه درباره‌اش گفتى به آزمايش درآوريم .\r\nابن مُقَفع گفت : دست از اين كار بردار ، زيرا كه من نگرانم از آنچه در دستت دارى كه از تو بستاند و عقيده‌ات را فاسد كند !\r\nابن أبى العوجاء به او گفت : اين نظريهء تو نيست ، و ليكن ترسيدى از آنكه : در نزد\r\n\r\n\r\n","description":"","footnote":"\r\n( 1 ) « بحار الانوار » طبع حروفى ، ج 3 ، ص 42 .\r\n( 2 ) « بحار الانوار » طبع حروفى ، ج 3 ، ص 49 .\r\n( 3 ) به اين حديث ، مستشار عبد الحليم جندى مصرى در كتاب « الامام جعفر الصادق » ص 285 و ص 286 در سكون و آرامش حضرت هنگام بحث اشاره نموده است .\r\n","page_name":" 54 ","page_number":54},
  {"content":"\r\n\r\nمن عقيده‌ات بر آن مكان و منزلتى كه وى را نهادى و توصيفى كه از او نمودى ضعيف گردد !\r\nابن مُقَفَّع به او گفت : اينك كه تو رأى مرا بر اين محمل پنداشتى برخيز و به سوى او برو و تا جائى كه در قدرت توست سعى كن تا لغزش و خطائى در كلام از تو سر نزند ، و عنانت را در مُحاجّه و استدلال رها منما تا او به تو در كلام پاىبندى زند و تو را به مرامش تسليم سازد - يا به اسلامت تو را مُلزم و مَنكوب كند - ، و هر بضاعتى در استدلال دارى به وى عرضه كن خواه به نفع تو باشد و يا به ضررت !\r\nدر اين حال ابن أبى العوجاء برخاست و من با ابن مُقَفَّع بجاى خود مانديم . ابن أبى العوجاء كه به سوى ما بازگشت گفت : اى پسر مُقَفَّع اين مرد بَشَر نيست . وَ إنْ كَانَ فِى الدُّنْيَا رُوحَانىٌّ يَتَجَسَّدُ إذَا شَاءَ ظَاهِراً ، وَ يَتَرَوَّحُ إذَا شَاءَ بَاطِناً فَهُوَ هَذَا !\r\n« و اگر در جهان يك موجود ملكوتى روحانى وجود داشته باشد كه هر وقت اراده كند ، لباس جسم بپوشد و ظاهراً در كالبد و جَسَد درآيد و هر وقت اراده كند ، رُوح مجرّد گردد و باطناً در ملكوت باشد ، فقط و فقط اين مرد است . »\r\nابن مُقفّع گفت : چگونه آن طور است كه مىگوئى ؟ !\r\nابن أبى العوجاء گفت : من نزد وى نشستم چون احدى در آنجا غير از من نماند ابتداءً رو كرد به من و گفت : إنْ يَكُنِ الامْرُ عَلَىَ مَا يَقُولُ هَؤُلاءِ - وَ هُوَ عَلَى مَا يَقُولُونَ - يَعْنِى أهْلَ الطَّوَافِ ، فَقَدْ سَلِمُوا وَ عَطِبْتُمْ ، وَ إنْ يَكُنِ الامْرُ كَمَا تَقُولُونَ - وَ لَيْسَ كَمَا تَقُولُونَ - فَقَدِ اسْتَوَيْتُمْ وَ هُمْ !\r\n« اگر امر بر طبق عقيدهء آن جمعيّت باشد - با وجودى كه بر طبق عقيدهء آنان است - يعنى مردمانى كه مشغول طواف كردن هستند ، در آن صورت تحقيقاً ايشان به سلامت رفته‌اند و شما به هلاكت رسيده ايد ! و اگر امر بر طبق عقيدهء شما باشد - با وجودى كه چنين نيست - در آن صورت تحقيقاً شما با آنها يكسان خواهيد بود ! »\r\nمن به او گفتم : خداوند رحمتت كند ! ما چه مىگوئيم و آنان چه مىگويند ؟ ! گفتار ما و گفتار آنها يكى است .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاو گفت : چگونه كلام شما و كلام ايشان يكى است در حالى كه آنها مىگويند : آنان معادى دارند و ثوابى و عقابى ، و متعهّد و ملتزمند بر آنكه آسمان خدا دارد و آسمان آباد مىباشد ، و شما معتقديد كه آسمان خراب مىباشد و در آن احدى يافت نمىگردد ؟ !\r\nابن أبى العوجاء مىگويد : من اين قضيّه و كلام را از وى مغتنم شمرده فوراً به او گفتم :\r\nاينك اگر امر اينچنين است كه تو مىگوئى ، پس به چه سبب آن خداوند بر خلائقش ظاهر نشد تا آنان را به پرستش خود دعوت نمايد تا در جميع عالم دو نفر هم يافت نشوند تا در امر عبوديّتش اختلاف كنند ؟ ! و به چه علّت از مخلوقاتش مستور و پنهان شد و به سوى آنان رسولانى را گسيل داشت ؟ ! اگر خداوند خودش دعوت مىكرد و مردم را فرا مىخواند ، زودتر مردم ايمان مىآوردند .\r\n\r\nارائه آن حضرت خداوند را به ابن ابى العوجاء در وجودش\r\nاو به من گفت : وَيْلَكَ وَ كَيْفَ احْتَجَبَ عَنْكَ مَنْ أرَاكَ قُدْرَتَهُ فِى نَفْسِكَ ؟ نُشُوءَكَ وَ لَمْ تَكُنْ ، وَ كِبَرَكَ بَعْدَ صِغَرِكَ ، وَ قُوَّتَكَ بَعْدَ ضَعْفِكَ ، وَ ضَعْفَكَ بَعْدَ قُوَّتِكَ ، وَ سُقْمَكَ بَعْدَ صِحَّتِكَ ، وَ صِحَّتَكَ بَعْدَ سُقْمِكَ ، وَ رضَاكَ بَعْدَ غَضَبِكَ ، وَ غَضَبَكَ بَعْدَ رِضَاكَ ، وَ حُزْنَكَ بَعْدَ فَرَحَكَ ، و فَرَحِكَ بَعْدَ حُزْنِكَ ، وَ حُبَّكَ بَعْدَ بُغْضِكَ ، و بُغْضَكَ بَعْدَ حَبِّكَ ، و عَزْمَكَ بَعْدَ إبَائِكَ ، و إبَائَكَ بَعْدَ عَزْمِكَ ، و شَهْوَتَكَ بَعْدَ كَراهَتَكَ ، و كَراهَتِكَ بَعْدَ شَهْوَتِكَ ، وَ رَغْبَتَكَ بَعْدَ رَهْبَتِكَ ، وَ رَهْبَتَكَ بَعْدَ رَغْبَتِكَ ، وَ رَجَاءكَ بَعْدَ يَأْسِكَ ، وَ يَأْسَكَ بَعْدَ رَجَائِكَ ، وَ خَاطِرَكَ بَعْدَ بِمَا لَمْ يَكُنْ فِى وَهْمِكَ ، وَ عُزُوبَ مَا أنْتَ مُعْتَقِدُهُ مِنْ ذِهْنِكَ .\r\nوَ مَا زَالَ يَعُدُّ عَلَىَّ قُدْرَتَهُ الَّتِى فِى نَفْسِىَ الَّتِى لَا أدْفَعُهَا حَتَّى ظَنَنْتُ أنَّهُ سَيَظْهَرُ فِيمَا بَيْنِى وَ بَيْنَهُ « 1 » .\r\n« واى بر تو ! چگونه از تو پنهان گرديده است آن كه قدرتش را در وجود خودت به تو نشان داده است ؟ ! خلقتت را پس از آنكه نبودى ، و بزرگيت را پس از\r\n\r\n\r\n","description":"","footnote":"\r\n( 1 ) « بحار الانوار » طبع حروفى ج 3 ص 42 و ص 43 .\r\n","page_name":" 56 ","page_number":56},
  {"content":"\r\n\r\nكوچكيت ، و قوّتت را پس از ضعفت ، و ضعفت را پس از قوّتت ، و مرضت را پس از سلامتيت ، و سلامتيت را پس از مرضت ، و رضايتت را پس از خشمگين شدنت ، و خشمگين شدنت را پس از رضايتت ، و اندوهت را پس از خوشحاليت ، و خوشحاليت را پس از اندوهت ، و محبّتت را پس از عداوتت ، و عداوتت را پس از محبتت ، و اراده‌ات را بعد از امتناعت ، و امتناعت را بعد از اراده‌ات ، و شهوتت را پس از كراهتت ، و كراهتت را پس از شهوتت ، و ميلت را پس از نگرانيت ، و نگرانيت را پس از ميلت ، و اميدت را پس از نااميدىات ، و نااميدىات را پس از اميدت ، و خاطره‌ات را به آنچه كه در انديشه‌ات نبود ، و از ميان رفتن آنچه كه در ذهنت بدان معتقد بوده‌اى !\r\nو همينطور پيوسته براى من قدرتهاى او را كه در خود من وجود داشت : آن قدرتهائى كه من نمىتوانستم آنها را ناديده به حساب بياورم تا حدّى بر شمرد كه من گمان كردم الآن است كه خود خداوند ميان من و او ظاهر گردد . »\r\nو نيز مجلسى از « توحيد » صدوق از دَقّاق از كلينى با اسنادش مرفوعاً تا ابن - أبى العوجاء روايت كرده است كه چون حضرت امام جعفر صادق عليه السلام با او به مكالمه و محاجّه پرداختند ابن أبى العوجاء فرداى آن روز نيز آمد و در نزد حضرت نشست و ساكت بود و به هيچ سخنى زبان نگشود .\r\nحضرت امام أبو عبد الله الصّادق عليه السلام به او گفتند : شايد آمده‌اى تا بر همان منوال مكالمات پيشين سخنى گوئيم ؟ !\r\nگفت : آرى يا بن رسول الله !\r\nحضرت گفتند : بسيار عجيب است كه تو انكار خدا مىنمائى و گوئى من پسر رسول خدا هستم !\r\nگفت : عادت مرا بدين گونه سخن و تعارفات واداشته است .\r\nحضرت عالم عليه السلام به او گفتند : چرا سخن نمىگوئى چرا حرف نمىزنى ؟\r\nگفت : إجْلَالًا لَكَ وَ مَهابَهً مَا يَنْطِقُ لِسَانِى بَيْنَ يَدَيْكَ فَإنِّى شَاهَدْتُ الْعُلَمَاءَ وَ نَاظَرْتُ\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nالمُتَكَلِّمينَ فَمَا تَدَاخَلَنِى هَيْبَةٌ قَطُّ مِثْلُ مَا تَدَاخَلَنِى مِنْ هَيْبَتِكَ !\r\n« به جهت هيبت و جلالى كه تو دارى زبان من به سخن گشوده نمىشود . من بسيارى از علماء را مشاهده نموده‌ام و با بسيارى از متكلّمين به مناظره و بحث پرداخته‌ام ، اما هيچ گاه همانند ابّهتى كه از تو به من رسيده است از ايشان نرسيده است » !\r\n\r\nاثبات خداوند براى ابن ابى العوجاء از راه صنع\r\nحضرت گفتند : آرى چنين است ، و ليكن من سوالى را مطرح مىكنم و تو بر آن التفات كن ! آنگاه فرمودند : أ مَصْنُوعٌ أنْتَ أوْ غَيْرُ مَصْنُوعٍ ؟ ! « آيا وجودت ساخته شده است يا غير ساخته شده ؟ ! »\r\nعبد الكريم بن أبى العوجاء گفت : بلكه من غير ساخته شده هستم !\r\nحضرت عالم عليه السلام به وى گفتند : فَصِفْ لِى لَوْ كُنْتَ مَصْنُوعاً كَيْفَ كُنْتَ تَكُونُ ؟ !\r\n« براى من توصيف كن كه اگر فرضاً وجودت ساخته شده بود ، چطور و چگونه بودى ؟ ! »\r\nعبد الكريم به حال تحيّر مانده ، دنبال جواب مىگشت و پيدا نمىنمود و شروع كرد به بازى كردن با چوبى كه در برابرش بود و مىگفت : طَوِيلٌ عَرِيضٌ ، عَمِيقٌ قَصِيرٌ ، مُتَحرِّكٌ سَاكِنٌ .\r\n« داراى طول است . داراى عرض است . داراى عمق است . كوتاه است . متحرّك است . ساكن است . » تمام اين صفتها ، صفات مخلوقيّت آن است .\r\nحضرت عالم عليه السلام به وى گفتند : اگر غير از اين صفات ، صفتى براى مصنوعات نمىيابى ، خودت را نيز مصنوع قرار بده ، به جهت آنكه در وجود خودت نظير اين امور از حوادث را مىيابى !\r\nعَبد الكريم به حضرت گفت : تو مسأله‌اى را از من پرسيدى كه احدى پيش از تو نپرسيده است ، و احدى هم پس از تو از مثل آن نخواهد پرسيد ! « 1 »\r\n\r\n\r\n","description":"","footnote":"\r\n( 1 ) اين خبر را تا اينجا شيخ محمّد حسين مظفّر در كتاب « الامام الصادق » ج 1 ص 169 و\r\n","page_name":" 58 ","page_number":58},
  {"content":"\r\n\r\nحضرت أبا عبد الله عليه السلام به وى گفتند : فرض كن كه در زمان گذشته از تو چنان مسأله‌اى پرسيده نشده است ، از كجا مىدانى كه در زمان آينده پرسيده نگردد ؟ !\r\nعلاوه بر اين ، اى عبد الكريم تو گفتار خودت را نقض نمودى ! زيرا تو معتقدى كه اشياء در اول ازمنه همگى مساوى و بدون تفاوت بوده‌اند ، پس چگونه در اين سخنت چيزى را مُقَدَّم داشتى و چيزى را مُؤَخَّر ؟ !\r\nسپس به وى گفتند : اى عبد الكريم ! من براى مزيد توضيح مىگويم : اگر نزد تو كيسه‌اى بوده باشد كه در آن جواهرات است ، و كسى به تو بگويد : آيا در اين كيسه دينار وجود دارد يا نه ؟ ! تو با آنكه دينار را نديده‌اى و به صفات آن دانا نمىباشى ، آيا مىتوانى وجود دينار را از كيسه نفى كنى ؟ !\r\nگفت : نه !\r\nحضرت أبا عبد الله عليه السلام به او گفتند : اين عالم بزرگتر و طويل‌تر و عريض‌تر از كيسه است . شايد در عالم چيزى با صفتى باشد كه نتوانى در آن مشخّص كنى كه صفتش از نوع مصنوعات مىباشد نه از غير مصنوعات !\r\nدر اينجا عبد الكريم بن أبى العوجاء محكوم شد و سخنش بريده گشت ، و برخى از اصحاب او اسلام اختيار كردند و برخى با عقيدهء او همراه بماندند .\r\nابن أبى العوجاء روز سوم نيز آمد و گفت : من سؤال را واژگونه مىنمايم !\r\nحضرت أبو عبد الله عليه السلام به او گفتند : هر چه مىخواهى بپرس !\r\n\r\nبيان آن حضرت در حدوث عالم و اجسام\r\nاو گفت : دليل بر حدوث اجسام چيست ؟ !\r\nحضرت گفتند : من هيچ چيز كوچك و يا بزرگ را نيافته‌ام مگر آنكه وقتى چيز ديگرى را مانند آن به آن مُنْضَم نمايند بزرگتر مىگردد . و اين عبارت است از زوال و انتقال از حالت اوَّل . و اگر جسم قديم بود زوال و انتقال در آن معقول نبود . زيرا چيزى كه زوال مىيابد و از حالى به حال ديگر منتقل مىگردد جايز است كه به\r\n\r\n\r\n","description":"","footnote":"\r\nص 170 از طبع چهارم از كتاب « توحيد » صدوق ، باب اثبات حدوث العالم ذكر كرده است .\r\n","page_name":" 59 ","page_number":59},
  {"content":"\r\n\r\nوجود آيد و سپس باطل شود .\r\nبنابر اين با وجودش بعد از عدمش داخل در حادثات مىگردد . و فرض وجودش در ازل داخل شدن آن است در قديم . و البتّه صفت ازل با حدوث ، و صفت قِدَم با عَدَم در چيز واحد ، مجتمع نخواهند گشت !\r\nعبد الكريم گفت : فرض كن كه قبول كردم و دانستم من جارى شدن دو حالت و دو زمان را بر نهج واحد طبق آنچه كه تو ذكر كردى و استدلال نمودى بر حدوث آنها ، و ليكن اگر اشياء بر همان حالت صغر و كوچكى خود باقى بودند ، چگونه مىتوانستى استدلال نمايى بر حدوث آنها ؟ ! حضرت عالم عليه السلام گفتند : سخن تو و استدلال تو روى همين عالم خارج فعلى بود ؛ امّا چنانچه اين عالم را برداريم و عالمى ديگر به جاى آن قرار دهيم كه آن از اوَّل بوده است ، هيچ چيز دلالتش بر حدوث آن از همين رفع و وضع آن بيشتر نخواهد بود ؛ و ليكن در عين حال من پاسخت را طبق همين فرضيّه‌اى كه مىخواهى ما را با آن محكوم نمائى مىدهم ، پس مىگوئيم :\r\nاگر اشياء بر همان حالت صِغَر و كوچكيشان باقى بودند ، در عالمِ فرض و تصوّر اين طور بودند كه اگر فرضاً به آنها مثل آنها ضميمه مىگشت آنها بزرگتر مىشدند ، بنابراين با جواز حكم تغيير بر آنها ، از حالت قديمى بودن بيرون مىآيند ، به همان گونه كه با تغييرشان داخل در حوادث شدند و از قدمت بيرون آمدند . اى عبد الكريم چيزى براى تو از عالم اجسام پشت سرت باقى نماند !\r\nعبد الكريم بن أبى العوجاء در اين مكالمه نيز منكوب و مخذول و بيچاره گشت .\r\nهنگامى كه در سال بعد با حضرت در حرم مكّه برخورد كرد بعضى از شيعيان حضرت به او گفتند : ابن أبى العوجاء اسلام اختيار كرده است .\r\nحضرت فرمودند : وى كورتر است از اين برگشت ، او اسلام اختيار نمىكند ! چون چشمش به حضرت افتاد گفت : سَيِّدى و مَوْلَاىَ ! « اى سيّد و سالار من ! و اى\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nآقا و صاحب اختيار من ! »\r\nحضرت به او گفتند : انگيزه‌ات بر آمدن به اينجا محلِّ طَواف و حَجّ چه بوده است ؟ !\r\nاو گفت : عَادَةُ الْجَسَدِ ، وَ سُنَّةُ الْبَلَدِ ، وَ لِنَبْصُرْ مَا النَّاسُ فِيهِ مِنَ الْجُنُونِ وَ الْحَلْقِ وَ رَمْىِ الْحِجَارَةِ !\r\n« عادت جسمانى ما ، و سُنَّت و رويّهء مردمان شهر ، و ديگر آنكه مشاهده كنيم آن نحو ديوانگى و سر تراشيدن و پرتاب كردن سنگ را كه مردم انجام مىدهند ! »\r\nحضرت گفتند : اى عبد الكريم ! تو هنوز بر سركشى و گمراهى خود ايستادگى دارى !\r\nابن أبى العوجاء خواست در اينجا باز سر گفتگو و بحث را باز كند كه حضرت گفتند : لَا جِدَالَ فِى الْحَجِّ « 1 » « در حجّ جدال جايز نيست . » و رِداى خود را از دست او بيرون آورده و تكان دادند و گفتند : إنْ يَكُنِ الامْرُ كَمَا تَقُولُ - وَ لَيْسَ كَمَا تَقُولُ - نَجَوْنَا وَ نَجَوْتُ ! وَ إنْ يَكُنِ الامْرُ كَمَا نَقُولُ - وَ هُوَ كَمَا نَقُولُ - نَجَوْنَا وَ هَلَكْتَ !\r\n« اگر امر مانند آن بوده باشد كه تو مىگوئى - در صورتى كه چنان نيست - ما و تو هر دو نجات پيدا نموده‌ايم ( و در نجات مساوى هستيم ) . و اگر امر مانند آن بوده باشد كه ما مىگوئيم - در صورتى كه چنين است - ما نجات پيدا نموده‌ايم و تو هلاك شده‌اى ! »\r\nعبد الكريم رو به اطرافيانش كرد و گفت : من در جوف خودم حرارتى يافتم ! مرا برگردانيد . او را برگردانيدند و مُرد . خدايش رحمت نكند .\r\nدر « احتجاج » طبرسى بعض اين حديث را مرسلًا روايت نموده است .\r\nمجلسى در تحت عنوان « تَنْوِيرٌ » شرح بالنّسبة مفصّلى راجع به اين حديث بيان\r\n\r\n\r\n","description":"","footnote":"\r\n( 1 ) آيه 197 از سورهء 2 : بقره .\r\n","page_name":" 61 ","page_number":61},
  {"content":"\r\n\r\nكرده است . « 1 »\r\n\r\nمنكوب شدن ابن ابى العوجاء در بحثى ديگر با آن حضرت عليه السلام\r\nو همچنين مجلسى از « توحيد » صدوق با سند متّصل خود از مَروان بن مسلم روايت نموده است كه گفت : ابن أبى العوجاء بر حضرت امام صادق عليه السلام وارد شد گفت : آيا تو چنين اعتقاد ندارى كه خداوند خالق تمام اشياء است ؟ ! حضرت فرمود : چرا !\r\nوى گفت : من نيز خلق مىنمايم . حضرت فرمود : چگونه خلق مىكنى ؟ !\r\nوى گفت : در جائى غائط مىريزم و سپس درنگ مىكنم ، آن غائط تبديل به كرمهائى مىشود . بنابراين من هستم كه آن جنبندگان را آفريده‌ام .\r\nحضرت عليه السلام فرمود : آيا خالق از مقدار و خصوصيّات مخلوقش اطّلاع ندارد ؟ !\r\nوى گفت : چرا ! حضرت فرمود : آيا تو مىدانى مذكّر آن كرمها كدام است و مؤنّثشان كدام ؟ ! و آيا مىدانى مقدار عمرشان چقدر است ؟ ! وى ساكت شد « 2 »\r\nو أيضاً مجلسى از « توحيد » صدوق با سند متّصل خود از حضرت امام جعفر صادق عليه السلام روايت نموده است كه فرمود : مَا خَلَقَ اللهُ خَلْقاً أصْغَرَ مِنَ الْبَعُوضِ ، وَ الْجِرجِسُ أصْغَرُ مِنَ الْبَعُوضِ ، وَ الَّذِى يُسَمُّونَهُ الْوَلَغَ أصْغَرُ مِنَ الْجِرْجِسِ ، وَ مَا فِى الْفِيلِ شَىْءٌ إلَّا وَ فِيهِ مِثْلُهُ ، وَ فُضِّلَ عَلَى الْفِيلِ بِالْجَنَاحَيْنِ .\r\n« خداوند مخلوقى را نيافريده است كه از پشّه كوچكتر بوده باشد ، و جِرْجِس از پشّه كوچكتر است ، و آنچه كه مردم آن را « وَلَغ » مىنامند از جِرجِس كوچكتر مىباشد ، و با اين وجود در فيل ( درشت‌ترين حيوانات ) چيزى وجود ندارد مگر آنكه مثل آن در وَلَغ وجود دارد ، و تازه با دو بالى كه دارد از فيل برتر است . » « 3 »\r\n\r\n\r\n","description":"","footnote":"\r\n( 1 ) « بحار الانوار » طبع حروفى ، ج 3 ، ص 45 تا ص 49 حديث بيستم .\r\n( 2 ) همين مصدر ، ص 50 و ص 51 حديث بيست و چهارم .\r\n( 3 ) در تعليقه از كتاب « حياة الحيوان » دميرى حكايت نموده است كه : و أيضاً به سبب دو پايش . و خرطوم فيل توپر است و خرطوم پشه تو خالى مىباشد و به شكم راه دارد و هنگامى\r\n","page_name":" 62 ","page_number":62},
  {"content":"\r\n\r\nمجلسى در بيان خود گفته است : فيروزآبادى گويد : جِرْجِس با كسره ، به پشّه‌هاى كوچك گويند - انتهى . تا آنكه گويد : وَلَغ در اينجا با غين معجمه است و در « كافى » با عين مهمله ضبط نموده است . و هر دو تاى اين لفظ در كتب لغتى كه نزد ما وجود دارد ذكر نشده است . و ظاهراً آن نيز نوعى از پشّه مىباشد .\r\nو غرض حضرت از اين سخن ، بيان كمال قدرت حقّ متعال مىباشد . زيرا اعمال قدرت در خلقت اشياء كوچك بيشتر و ظاهرتر است از اعمال قدرت در خلقت اشياء بزرگ ، به طورى كه اين امر معروف و مشهور مىباشد در ميان صنعتگران از بنى آدم و مخلوقين خدا .  فَتَبارَكَ اللَّهُ أَحْسَنُ الْخالِقِينَ .  « 1 »\r\nحضرت استادنا الافخم الاعظم علّامهء طباطبائى در تعليقهء خود بر اين توضيح و تعليل مجلسى فرموده‌اند : اين امر به حسب لطف و دقّت است ، و گويا امام عليه السلام در اين مقام بوده‌اند . و امَّا به حسب قدرت ، امر بر عكس مىباشد ، از جهت وِفق دادن ذرّات ، و به وديعت نهادن قواى عظيمهء هائله و مهيب . خداوند تعالى مىفرمايد :  لَخَلْقُ السَّماواتِ وَ الْأَرْضِ أَكْبَرُ مِنْ خَلْقِ النَّاسِ وَ لكِنَّ أَكْثَرَ النَّاسِ لا يَعْلَمُونَ  .\r\n\r\n\r\n","description":"","footnote":"\r\nكه آن را در بدن انسان فرو كند خون را مىمكد و به داخل و درونش مىبرد . بنابراين خرطوم پشه همچون حلقوم و بلعوم مىباشد و به همين جهت است كه گاز گرفتن آن شديد است و قدرت دارد بر پاره كردن و سوراخ نمودن پوستهاى ضخيم . و از آنچه كه خداوند تعالى به آن الهام نموده آن است كه : آن پشّه بر عضوى از اعضاء انسان مىنشيند و پيوسته با خرطومش جستجو مىكند مساماتى را كه در بدن انسان است و از آن عرق خارج مىگردد . چون مسامات رقيق‌ترين و باريكترين اعضاء بشرهء انسان هستند . و چون آن مسامات را يافت خرطومش را در آن قرار مىدهد . و اين پشه به قدرى حريص است در مكيدن خون تا به حدّى كه شكمش پاره مىشود و مىميرد يا به حدّى كه از طيران باز مىماند . و همين امر سبب هلاكش مىگردد . و از عجائب امر او آن است كه چه بسا شترى را و يا چهارپاى دگرى را مىكشد و آن چهارپا به صورت جسد مرده‌اى در صحرا باقى مىماند و حيوانات درندهء وحشى دور آن جمع مىشوند و پرندگانى كه جيفه‌خوار هستند نيز به دور آن گرد مىآيند ، و هر كس از گوشت آنها بخورد در همان وقت مىميرد - تا آخر گفتار دميرى .\r\n( 1 ) آيه 14 از سورهء 23 : مؤمنون .\r\n","page_name":" 63 ","page_number":63},
  {"content":"\r\n\r\n( المؤمن : 57 ) ( ط ) « 1 »\r\n« تحقيقاً خلقت آسمانها و زمين بزرگتر است از خلقت انسان ، و ليكن اكثر مردم نمىدانند » .\r\n\r\nاثبات وجود خدا براى ديصانى از راه نظر در وجود\r\nو نيز مجلسى از « توحيد » صدوق با سند متّصل خود از هِشام بن حَكَم روايت كرده است كه او گفت : أبوشاكِر ديصانى به من گفت : من در مسأله‌اى مشكلى دارم ، تو از صاحبت اجازه بگير تا از او بپرسم . زيرا من از جماعتى از علماء پرسيدم و پاسخ قاطعى به من نداده اند !\r\nمن به وى گفتم : آيا إمكان دارد براى تو كه آن را با من مطرح كنى ، شايد در نزد من پاسخى كه مورد پسند تو باشد يافت گردد .\r\nاو گفت : من دوست دارم كه اين إشكال را بر أبو عبد الله عليه السلام بيفكنم !\r\nهِشام مىگويد : من از حضرت براى وى استيذان نمودم و وارد شد و به حضرت گفت : آيا به من اجازهء پرسش مىدهى ؟ ! حضرت به او فرمودند : از هر چه مىخواهى بپرس ! أبو شاكر گفت : دليل بر آنكه تو صانع و سازنده‌اى دارى چيست ؟ !\r\nحضرت فرمودند : چون من به خودم رجوع كردم ديدم كه هستى من از يكى 0 از دو جهت بيرون نمىتواند باشد : يا اينكه من آن را به وجود آوردم ( و يا غير من ) . اگر من آن را ايجاد كرده باشم ، اين از يكى از دو صورت خارج نيست : يا من در وقتى كه آن موجود بوده است آن را ايجاد كرده‌ام ، و يا در وقتى كه معدوم بوده است ؟ !\r\nاگر من در حال وجود آن ، آن را به وجود آورده‌ام ديگر با فرض وجود آن ، من از ايجاد آن مستغنى بوده‌ام . و اگر من در حال عدمِ آن ، آن را به وجود آورده‌ام ، تو مىدانى كه چيز معدوم قدرت بر ايجاد چيزى ندارد ! بنابر اين شقّ سوم ثابت گرديد ، و آن اين است كه من صانع و سازنده‌اى دارم و اوست اللهُ رَبُّ الْعَالَمين .\r\n\r\n\r\n","description":"","footnote":"\r\n( 1 ) « بحار الانوار » طبع حروفى ، ج 3 ، ص 44 و ص 45 حديث نوزدهم .\r\n","page_name":" 64 ","page_number":64},
  {"content":"\r\n\r\nأبو شاكر برخاست و جوابى نداد .\r\nمجلسى در بيان خود گفته است : اين برهان متين است ، و مبنى است بر آنكه تأثير و ايجاد متوقّف است بر وجود مؤثّر و موجِد . و ضرورت وِجدانيّه حاكم است به حقّيّت آن ، و براى عقل مجالى در انكار آن نيست . « 1 »\r\n\r\nمباحثهء آن حضرت با زنديق مصرى\r\nو همچنين مجلسى روايت كرده است از « توحيد » صدوق با سند متّصل خود از هِشام بن حَكَم كه گفت : زنديقى در مصر بود ، چون صِيت علم امام صادق عليه السلام به وى رسيد ، از مصر به سوى مدينه حركت كرد تا با وى ملاقات و مناظره كند . حضرت را در مدينه نيافت . به وى گفتند : امام در مكّه مىباشد . زنديق به سمت مكّه رهسپار گشت ، و ما با حضرت صادق عليه السلام بوديم كه زنديق به ما نزديك شد .\r\nما با حضرت امام عليه السلام در حال طواف بوديم كه زنديق كتفش را بر كتف حضرت زد . حضرت به وى گفتند : اسمت چيست ؟ ! گفت : اسمم عبد المَلِك است .\r\nحضرت گفتند : كنيه‌ات چيست ؟ گفت : كنيه‌ام أبو عبد الله است .\r\nحضرت به او گفتند : آن مَلِكى كه تو بندهء او هستى كيست ؟ ! آيا از پادشهان آسمان مىباشد يا از پادشهان زمين ؟ ! و همچنين به من خبر بده از پسرت ، آيا وى بندهء خداى آسمان مىباشد يا بندهء خداى زمين ؟ ! وى ساكت شد .\r\nحضرت به او گفتند : قُلْ مَا شِئْتَ تُخْصَمْ ! « بگو هر چه مىخواهى كه مغلوب خواهى شد ! »\r\nهِشام مىگويد : من به زنديق گفتم : آيا پاسخ او را طبق گفتارش ردّ نمىكنى ؟ !\r\nزنديق اين پيشنهاد و گفتار مرا تقبيح نمود . حضرت به او گفتند : چون از طواف فارغ گشتم به سوى ما بيا ! و چون حضرت از طواف فارغ آمد زنديق به حضورش آمد و در مقابلش نشست و ما همگى در نزد امام اجتماع كرده بوديم حضرت امام صادق عليه السلام به زنديق گفتند : آيا مىدانى كه زمين زيرى دارد و\r\n\r\n\r\n","description":"","footnote":"\r\n( 1 ) « بحار الانوار » طبع حروفى ، ج 3 ، ص 50 حديث بيستم و سوم .\r\n","page_name":" 65 ","page_number":65},
  {"content":"\r\n\r\nزبرى ؟ !\r\nگفت : آرى ! حضرت گفتند : آيا در زير آن رفته‌اى ؟ ! گفت : نه !\r\nحضرت گفتند : آيا مىدانى كه در زير زمين چيست ؟ !\r\nگفت : نمىدانم مگر آنكه گمان دارم در زير زمين چيزى وجود ندارد .\r\nحضرت گفتند : گمان عجز است تا مادامىكه به حدِّ يقين نرسيده‌اى !\r\nحضرت گفتند : آيا به بالاى آسمان رفته‌اى ؟ ! گفت : نه . حضرت گفتند : آى مىدانى كه در بالاى آسمان چيست ؟ گفت : نه ! حضرت فرمود : بسيار عجيب است از تو كه به مشرق عالم نرسيده‌اى ، و به مغرب عالم نرسيده‌اى ، و در زير زمين پائين نرفته‌اى ، و به سوى آسمان بالا نيامده‌اى ، و از آنجا تجاوز ننموده‌اى كه بشناسى مخلوقات آنجا را و مع‌ذلك إنكار مىكنى آنچه را كه در آنجا مىباشد ! و آيا معقول است كه مرد عاقل چيزى را كه نمىداند إنكار نمايد ؟ !\r\nزنديق گفت : مانند اين دليل هيچ كس غير از تو براى من اقامه نكرده است ! حضرت گفتند : بنابر اين تو در شكّ مىباشى ! شايد او باشد و شايد او نباشد ! زنديق گفت : شايد آن باشد .\r\nحضرت گفتند : اى مرد ! كسى كه نمىداند نمىتواند بر كسى كه مىداند حُجَّتى را اقامه كند ، بنابر اين مرد جاهل حجَّتى ندارد . اى برادر مصرى من ! بدان كه ما ابداً در خداوند شكّ نداريم . آيا نمىبينى كه : خورشيد و ماه ، و شب و روز پيوسته داخل مىگردند . آنها محلّى ندارند مگر مكان خودشان را . اگر قدرت داشتند بروند و برنگردند پس چرا بر مىگردند ؟ !\r\nاگر آنها مُضطرّ و مجبور نبودند پس به چه علّت شب روز نمىگردد ؟ و روز شب نمىگردد ؟ ! سوگند به خداوند اى برادر مصرى من ! مضطرَّند به دوامشان . و آن كس كه آنها را مضطرّ نموده است از آنها حكيم‌تر و بزرگتر مىباشد .\r\nزنديق گفت : راست گفتى !\r\nسپس حضرت امام صادق عليه السلام گفتند : اى برادر مصرى من ! آنچه كه شما به\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nدنبالش مىرويد و در خيال و پندار خود دهرش مىدانيد ، اگر آن دهر مردم را مىبرد چرا بر نمىگرداند ؟ ! و اگر مردم را بر مىگرداند چرا آنها را نمىبرد ؟ اى برادر مصرى من ! خلايق و مردمان در رفتن و آمدن مضطرّ مىباشند . آسمان برافراشته است و زمين فروهشته ، چرا آسمان بر زمين نمىافتد ؟ و چرا زمين بر بالاى طبقاتش فرو نمىريزد ؟ ! چرا آسمان و زمين يكديگر را جذب نمىنمايند ؟ ! و چرا آنها افرادى را كه بر روى آنها مىباشند به خود نمىچسبانند ؟ !\r\nزنديق گفت : آنها را قسم به خداوند كه پروردگارشان و سَيِّد و سالارشان نگه داشته است . در اين حال زنديق به دست حضرت ابو عبد الله عليه السلام ايمان آورد .\r\nحُمْران بن أعْيَن گفت : فدايت شوم ! اگر زنادقهء عصر بر دست تو ايمان بياورند پس قبلًا كفّار و مشركان هم بر دست پدرت ايمان آورده‌اند .\r\nمؤمنى كه به دست حضرت ايمان آورد گفت : مرا از شاگردانت قرار بده !\r\nحضرت امام جعفر صادق عليه السلام به هِشام بن حَكم گفتند : او را به سوى خود برگير و تعليم بده ! هِشام وى را تعليم داد . وى معلّم اهل مصر و اهل شام شد ، و طهارتش نيكو گرديد ، به طورى كه حضرت امام عليه السلام از وى راضى بودند . « 1 »\r\nمجلسى از « احتجاج » طبرسى از هشام بن حكَم مثل اين حديث را روايت كرده است . و پس از آن در شرح آن تحت عنوان « ايضاحٌ » بيان و تفصيلى بالنِّسبة مهمّ ذكر نموده است و در پايانش گفته است : تفصيل قول در شرح اين اخبار غامضه مقامى ديگر را اقتضا دارد و در اين كتاب فقط ما اشاره‌اى نموده‌ايم به اميد تبصّر صاحبان اذهان ثاقبه از صاحبان خرد ، و ان شاء الله تعالى بَسط كلام را دربارهء آنها در كتاب « مِرْآةُ الْعُقُول » خواهيم داد « 2 »\r\n\r\n\r\n","description":"","footnote":"\r\n( 1 ) اين خبر را نيز كلينى در كتاب « كافى » ج 1 ص 72 تا ص 74 با سند متّصل خود ذكر كرده است ، و مرحوم مظفّر در كتاب « الامام الصادق » طبع چهارم ، ج 1 ص 189 تا ص 191 آورده است .\r\n( 2 ) « بحار الانوار » طبع حروفى ، ج 3 ، ص 51 تا ص 54 حديث بيستم و پنجم .\r\n","page_name":" 67 ","page_number":67},
  {"content":"\r\n\r\n\r\nكتاب توحيد مفضل و سند آن\r\n« كتاب توحيد مُفَضَّل و كتاب إهْليلَجَه منسوب به مولانا »\r\n« الامام جعفر بن محمد الصّادق عليهما افضل الصّلاة و السّلام » « 1 »\r\nمجلسى ؛ گويد : و اينك ذكر مىكنيم توحيد مفضَّل بن عمر و رسالهء إهَليلَجَه را كه از حضرت امام صادق عليه السلام روايت شده‌اند به جهت اشتمال آن دو ، بر براهينى در اثبات صانع تعالى . و مرسله بودن آن دو روايت ضررى نمىرساند ، زيرا انتساب آن دو به مُفَضَّل بن عُمَر مشهور است و بدين مطلب سَيِّد بن طاووس « 2 » و غير او شهادت داده‌اند ، و نيز ضررى نمىرساند ضعف محمّد بن سنان و مفَضَّل ، زيرا حكم به ضعفشان ممنوع است ، بلكه از اخبار كثيره‌اى علوّ قدرشان و جلالتشان\r\n\r\n\r\n","description":"","footnote":"\r\n( 1 ) به اين روايت عبد الحليم جندى در كتاب « الامام جعفر الصادق » ص 285 در لزوم استدلال عقلى اشاره كرده است .\r\n( 2 ) - معلِّق در تعليقه گويد : ابن طاووس در ص 9 از كتاب « كشف المحجة » گويد : و نظر كن به كتاب مفضّل بن عمر كه حضرت امام جعفر صادق عليه السلام بر او املاء نمودند در آثارى كه خداوند جلّ جلاله خلق كرده است ! و نظر كن به كتاب « اهليجه » و اعتباراتى كه در آن مىباشد زيرا آنكه اعتناء به گفتار سبقت گيرندهء بر انبياء و اوصياء و اولياء عليهم أفضل السّلام * موافق فطرت عقول و افكار خردمندان است . و در ص 78 از كتابش : « الامان من اخطار الاسفار و الازمان » گويد : و با خود همراه بردارد كتاب اهليلجه را كه مناظرهء مولانا الصّادق عليه السلام مىباشد با طبيب هندى در معرفت الله جلّ جلاله به طريق غريب و عجيب و ضرورى . حتّى آنكه طبيب هندى اقرار به الاهيّت و وحدانيّت خدا نمود . و همچنين با خود همراه بردارد كتاب مفضّل بن عمر را كه او از امام صادق عليه السلام روايت كرده است در شناسائى وجوه و طرق حكمت در ايجاد عالم پائين و اسرار آن ، زيرا اين كتاب در مفاد و محتوايش عجيب مىباشد .\r\nمعلِّق گويد : نجاشى از جمله كتب وى ( مفضّل ) حضرت را كتاب فكِّر : كتاب فى بدء الخلق و الحثّ على الاعتبار به شمار آورده است كه وصيّت مفضّل مىباشد . و طريق خود را بدين كتاب بدين طريق ذكر نموده است : اخبرنى ابو عبد الله بن شاذان ، قال : حدّثنا احمد بن محمد بن يحيى از پدرش ، از عمران بن موسى ، از ابراهيم بن هاشم ، از محمد بن سنان ، از مفضَّل . ( انتهى ) و شايد مراد او همين كتاب توحيد باشد .\r\n* مراد حضرت امام جعفر صادق عليه السلام مىباشد\r\n","page_name":" 68 ","page_number":68},
  {"content":"\r\n\r\nظاهر شده است . با اينكه متن آن دو خبر دو شاهد صدق بر صحتشان مىباشند . و ايضاً آن دو خبر مشتملند بر براهينى كه علم بهم رسانيدن از آنها متوقّف بر صحّت خبر نيست .\r\n\r\nبيان علامهء طباطبائى در سند خبر توحيد مفضل\r\nحضرت استادنا الاكرم علَّامهء طباطبائى - قدّس الله تربته - در تعليقهء خود بر عبارت مجلسى بر صحّت خبر چنين آورده‌اند : امّا متن خبر اوّل كه مشتهر است به توحيد مفضَّل مطابق است با جُلِّ اخبار مرويّهء از ائمّهء اهل البيت عليهم السلام كه مطابق است با معارف كتاب الله العزيز ، و ادلّه‌اى كه اين خبر بر آن اشتمال دارد براهينى هستند تامّ و تمام ، و غبارى از ايراد و اشكال بر چهره‌اش نمىنشيند .\r\nو اما خبر اهليلجه محصّل آن اثبات حجيّت حكم عقل مىباشد ، و عدم كفايت حسّ در احكام ، و اثبات وجود صانع از طريق سببيّت ، و اثبات وحدت صانع از طريق اتّصال تدبير . و در اين امور ابداً شكّى و ترديدى نمىباشد نه از جهت حكم عقل ، و نه از جهت مطابقيّت آن با ساير ادلّهء نقليّه ، مگر آنكه مشتمل است بر تفاصيلى كه شاهدى بر آنها از احكام نقليّه و عقليّه نداريم . بلكه مطلب در آنها برعكس مىباشد ، مثل اشتمال آن خبر بر آنكه علوم هيئت و احكام نجوم مستند به وحى خدائى هستند . و همچنين علم طبّ و قرابادين ( داروشناسى ) استناد به وحى دارند . و در اينجا استدلال نموده است بر آنكه انسان واحد قدرت بر اين تتبّع عظيم و تجارب وسيع را ندارد .\r\nدر حالى كه مىدانيم : آن علوم استناد دارند به رَصَدهاى بسيار ، و محاسبات علميّه و تجربه‌هاى ممتدّه از امَّتهاى مختلفه در أعصار و قرون طويله كه همگى آنها بر روى هم انباشته و متراكم شدند و به صورت فنّى درآمدند كه نتيجه و حاصل آن مجاهدتهاى عظيمه بوده است .\r\nو دليل بر اين گفتار آن است كه نهضت علمى أخير ، دو علم طبّ و هيئت را در قالب جديدى ريخت كه از آن قالب قديمىاش به مقدار غير قابل إحصاء و شمارش ، وسيع‌تر و گسترده‌تر مىباشد و مىدانيم كه : استنادشان فقط به رَصَدْها و\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nتجربه‌ها و محاسبه‌هاى علميّه است .\r\nو همچنين علومى نظير علم هيئت و طبّ مانند علم شيمى و طبيعيّات و علم گياه‌شناسى و حيوان‌شناسى و غير ذلك كه بسيار گسترده‌تر و وسيع‌تر گرديده‌اند . آرى ممكن است استناد أصل علم طبّ و هيئت به وَحْى و بيان پيامبر بوده باشد .\r\nو از جمله چيزهائى كه خبر اهليلجه بر آن مشتمل است آن است كه درياها هميشه بدون زياده و نقصان باقى هستند و دائماً بر يك حال مساوى و يكسان بوده و خواهند بود ، با آنكه تغييرات كلّى در آنها امروزه از امور واضحه محسوب مىشود ، و علاوه بر اين كتاب و سُنَّت با اين تغييرات مساعد است .\r\nو آنچه را كه من گمان دارم - و الله أعلم - اصل خبر از آن اخبارى است كه از حضرت امام صادق عليه السلام صادر شده است ، و ليكن از تصرّفِ تصرّف كنندگان محفوظ نمانده است . در آن زيادتيهائى و نقيصه‌هائى را اعمال نموده‌اند كه آن را از استقامت اصلى خود خارج كرده است . و شاهد بر اين نظريّه ، نسخه‌هاى مختلفهء عجيبه‌اى است كه مُصَنِّف رحمه الله آنها را نقل مىنمايد . به علّت آنكه نسخه‌ها ممكن است در يك كلمه و دو كلمه ، و يك جمله و دو جمله با هم اختلاف داشته باشند به جهت سهو كردن راوى در ضَبْط آن ، و يا سهو كاتب در استنساخ آن ؛ و اما اختلاف به مقدار يك ورقه و دو ورقه ، و پنجاه سطر و يكصد سطر ، جدّاً مستبعد به نظر مىرسد مگر آنكه مستند به تصرّف عمدى بوده باشد . و از آنچه كه شاهد بر كلام ما مىباشد مندمج بودن مطلب و مشكل بودن بيان و گفتار است كه در اوائل خبر و اواسط آن مشاهده مىگردد . وَ اللهُ أعلم . ( ط ) « 1 »\r\nمجلسى روايت توحيد را از محمّد بن سنان از مفضَّل بن عمر روايت مىكند كه وى مىگويد : روزى من در روضهء مسجد پيامبر ميان قبر و منبر بعد از عصر نشسته بودم ؛ تا مىرسد بدينجا كه : ابن أبى العوجاء به رفيقش مىگويد دَعْ ذِكْرَ مُحَمَّدٍ - صلّى الله عليه و آله و سلّم\r\n\r\n\r\n","description":"","footnote":"\r\n( 1 ) « بحار الانوار » طبع حروفى ج 3 ص 55 و ص 56 .\r\n","page_name":" 70 ","page_number":70},
  {"content":"\r\n\r\n- فَقَدْ تَحَيَّرَ فِيهِ عَقْلِى ، وَ ضَلَّ فِى أمْرِهِ فِكْرِى ، وَ حَدِّثْنَا فِى ذِكْرِ الاصْلِ الَّذِى يُمْشَى بِهِ !\r\nثُمَّ ذَكَرَ ابْتِدَاءَ الاشْيَاءِ وَ زَعَمَ أنَّ ذَلِكَ بِاهْمَالٍ لَا صَنْعَةَ فِيهِ وَ لَا تَقْدِيرَ ، وَ لَا صَانِعَ لَهُ وَ لَا مُدَبِّرَ ، بَلِ الاشْيَاءُ تَتَكَوَّنُ مِنْ ذَاتِهَا بِلَا مُدَبِّرٍ ، وَ عَلَى هَذَا كَانَتِ الدُّنْيَا لَمْ تَزَلْ وَ لَا تَزَالُ !\r\n« واگذار سخن دربارهء محمد - صلّى الله عليه و آله و سلّم - زيرا تحقيقاً عقل من راجع به او متحيّر گرديده است ، و فكر من در امر او گم شده است ، و با ما در اصلى كه در جريان مىباشد گفتگو كن !\r\nو پس از آن بيان كرد ابتداى اشياء را و معتقد بود كه آن با اهمال صورت گرفته است و در آن دست صانع و تقدير در كار نبوده است ، بلكه اشياء بدون مُدَبِّر خود به خود تكوّن يافته و موجود شده‌اند ، و بر اين منوال از ازل دنيا بوده است و تا ابد خواهد بود . »\r\nمُفَضَّل مىگويد : من از شدّت غضب و غيظ و نهايت خشم نتوانستم خويشتن دارى نمايم و گفتم : اى دشمن خدا ! در دين خدا الحاد ورزيدى و بارى - جلّ قدسه - را كه تو را آفريده است و در نيكوترين قوام و بنيان آفريده است انكار كردى ، آن خدائى كه تو را بر أتمّ و أكمل صورتها صورت بندى نمود ، و در احوال مختلفه‌اى از حالى به حالى منتقل كرد تا بدين حالت فعلى تو را درآورد .\r\nبنابراين اگر در خودت تفكّر كنى ، و آن احساس لطيف درونت بدون دغدغه با تو از درِ صدق و راستى درآيد تحقيقاً بدون شكّ و شبهه دلائل ربوبيّت و آثار قيام صنعت پروردگارت را در خودت خواهى نگريست ، و شواهد ربوبيّت او - جَلَّ و تقدَّس - را در آفرينشت به طور وضوح خواهى يافت ، و براهين و أدلّهء وى را براى خودت آشكارا و ظاهر خواهى ديد ! ابن أبى العَوْجاء گفت : يَا هَذَا إنْ كُنْتَ مِنْ أهْلِ الْكَلَامِ كَلَّمْنَاكَ ، فَإنْ ثَبَتَ لَكَ حُجَّةٌ تَبِعْنَاكَ . وَ إنْ لَمْ تَكُنْ مِنْهُمْ فَلَا كَلَامَ لَكَ !\r\nوَ إنْ كُنْتَ مِنْ أصْحَابِ جَعْفَرِ بْنِ مُحَمَّدٍ الصَّادِقِ فَمَا هَكَذَا يُخَاطِبُنَا ، وَ لَا بِمِثْلِ دَلِيلِكَ يُجَادِلُنَا . وَ لَقَدْ سَمِعَ مِنْ كَلَامِنَا أكْثَرَ مِمَّا سَمِعْتَ ، فَمَا أفْحَشَ فِى خِطَابِنَا ، و\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nلَا تَعدَّى فِى جَوَابِنَا .\r\nوَ إنَّهُ لَلْحَلِيمُ الرَّزِينُ الْعَاقِلُ الرَّصِينُ ، لَا يَعْتَرِيهِ خُرْقٌ وَ لَا طَيْشٌ وَ لَا نَزْقٌ . وَ يَسْمَعُ كَلَامَنَا وَ يُصْغِى إلَيْنَا وَ يَسْتَعْرِفُ حُجَّتَنَا حَتَّى اسْتَفْرَغْنَا مَا عِنْدَنَا وَ ظَنَنَّا أنَّا قَدْ قَطَعْنَاهُ أدْحَضَ حُجَّتَنَا بِكَلَامٍ يَسِيرٍ وَ خِطَابٍ قَصِيرٍ يُلْزِمُنَا بِهِ الْحُجَّةَ ، وَ يَقْطَعُ العُذْرَ ، وَ لَا نَسْتَطِيعُ لِجَوَابِهِ رَدًّا . فَإنْ كُنْتَ مِنْ أصْحَابِهِ فَخَاطِبْنَا بِمِثْلِ خِطَابِهِ !\r\n« اى مرد ! اگر تو از اهل كلام مىباشى به طريق متكلّمين با تو بحث كنيم ، پس اگر براى تو حجّتى به ثبوت پيوست از نظريّه‌ات پيروى مىنمائيم . و اگر از متكلّمين نيستى با تو بحثى نداريم !\r\nو اگر از اصحاب جعفر بن محمّد مىباشى او بدين گونه با ما مخاطبه نمىنمايد ، و به مانند دليل تو با ما مجادله نمىكند . وى بيشتر از آنچه تو از ما شنيده‌اى شنيده است امّا در پاسخ زبان به زشتى نگشوده است ، و در جواب ما از حدّ منطق و انصاف تجاوز ننموده است .\r\n\r\nتوصيف بى نظير امام صادق عليه السلام از زبان ابن ابى العوجاء\r\nو حقّاً وى مردى است شكيبا و داراى وقار ، و در حكم استوار ؛ هيچگاه بر وى خشونت در بحث ، و سَبُكى در حال غضب عارض نمىگردد . او گفتار ما را مىشنود ، و به سوى ما گوش فرا مىدارد ، و حجّت و دليل ما را جستجو و بازيابى مىنمايد ، تا جائى كه آنچه را كه در اختيار داريم بيان كرديم به طورى كه ما گمان مىبريم حجّت را بر او تمام و راى و نظريّه‌اش را ابطال كرده‌ايم ، وى با سخن كوتاه و گفتار آسانى ما را به دليل و حجّت محكوم مىنمايد ، و راه عذر را مسدود مىكند چنان كه ما قدرت بر جواب او نداريم . بنابراين اگر تو از اصحاب او هستى لازم است بر تو كه با ما به مثل و مانند آن خطاب مخاطبه كنى ! »\r\nمُفَضَّل مىگويد : از مسجد بيرون آمدم محزون و متفكّر در بلائى كه اسلام و مسلمانان از كفر اين جماعت و تعطيلشان خدا را و صفات خدا را ، بدان مبتلا شده‌اند ، و وارد شدم بر مولايم صَلَوَاتُ اللهِ عَلَيْهِ ، چون او مرا منكسر يافت از سبب پرسيد ، و من به مقوله‌اى كه از دهريّين شنيده بودم و ردّهائى كه نموده بودم ، وى را\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nخبر دادم .\r\nحضرت فرمود : من از حكمت پروردگار بارى - جلّ و عَلَا - در خلقت عالم ، و درندگان ، و بهائم ، و پرندگان و جنبندگان و تمام جانداران از چهارپايان و نباتات و درختهاى با ميوه و بى ميوه ، و حبوبات و سبزيهاى خوردنى و غير خوردنى براى تو بيان مىكنم كه اعتبار گيرندگان اعتبار گيرند ، و مؤمنان بدان آرامش پذيرند ، و ملْحِدان در آن سرگردان و متحيّر بمانند . تو فردا صبح به سوى من بيا !\r\nمُفَضّل گويد : من از حضور امام صادق عليه السلام بيرون شدم با مسرّت و خوشحالى و آن شب را كه به انتظار فردا بسر مىبردم بر من بسيار طولانى گذشت . تا آنكه گويد :\r\nفَقَالَ : يَا مُفَضَّلُ ! انَّ اللهَ كَانَ وَ لَا شَىْءَ قَبْلَهُ وَ هُوَ بَاقٍ وَ لَا نِهَايَةَ لَهُ . فَلَهُ الْحَمْدُ عَلَى مَا ألْهَمَنَا ، وَ لَهُ الشُّكْرُ عَلَى مَا مَنَحَنَا ، وَ قَدْ خَصَّنَا مِنَ الْعُلوُمِ بِأعْلَاهَا ، وَ مِنَ الْمَعَالِى بِأسْنَاهَا ، وَ اصْطَفَانَا عَلَى جَمِيعِ الْخَلْقِ بِعِلْمِهِ ، وَ جَعَلَنَا مُهَيْمِنينَ عَلَيْهِمْ بِحُكْمِهِ !\r\n« حضرت فرمود : اى مُفَضَّل ! خداوند بود و چيزى پيش از او نبود ، و او باقى است و نهايت ندارد . پس حمد و سپاس اختصاص به وى دارد بر الهاماتى كه به ما ارزانى داشته است ، و شكر و ستايش نيز مختصّ به او مىباشد در آنچه كه به ما عطا نموده است . خداوند درجهء اعلاى از علوم ، و مقام و منزلهء ارفع و روشنى بخش‌تر و اسناى از معانى و معارف را به ما اختصاص داده است ، و از روى عِلمش ما را از ميان جميع خلائق برگزيده است ، و از روى حُكمش ما را مُسَيطر و مُهَيمن بر همگى مخلوقات خود نموده است ! »\r\nمُفَضَّل مىگويد : من به امام گفتم : آيا به من اجازه مىدهى تا آنچه را كه شرح مىدهى بنويسم ؟ ! - و من با خودم جميع وسائل كتابت را همراه برده بودم - حضرت به من فرمود : بنويس ! « 1 »\r\n\r\n\r\n","description":"","footnote":"\r\n( 1 ) « بحار الانوار » طبع حروفى ج 3 ص 57 تا ص 59 باب 4 : الخبر المشتهر بتوحيد المفضّل بن عمر .\r\n","page_name":" 73 ","page_number":73},
  {"content":"\r\n\r\nدر اينجا مجلسى - رضوان الله عليه - تمام خبر را با شرح مختصرى كه دربارهء بعضى از لغات و مطالب است ذكر كرده است و تمام خبر از صفحهء 57 تا صفحه 151 يعنى نود و پنج صفحه از قطع وزيرى را استيعاب نموده است و حقّاً جميع آن مشحون از نفايس معانى و دُرَرِ شاهوار علم و منطق و عقل و درايت ، و نشانهء بارز از ربوبيّت و وحدت حضرت حقّ - جلّ و عزّ - در جميع مظاهر عالم امكان مىباشد و به قدرى مُستدلّ و لطيف بيان شده است كه چشم بصر از مطالعه‌اش سير ، و ديدهء بصيرت از درايتش سيراب نمىگردد . و بدين جهت است كه سيّد بن طاووس - أعلى الله درجته - امر به مطالعه و مصاحبت آن فرموده است . و باز به همين جهت است كه خود مجلسى آن را به فارسى ترجمه و در رساله‌اى جداگانه تصنيف نموده و تا به حال طبعهاى بسيار خورده است . و باز به همين جهت است كه آن جزوهء از « بحار » را مستقلًا به لسان عربى طبع و در دسترس عامّه اعمّ از عرب و عجم نهاده‌اند .\r\nو چه نيكو بود ما در اينجا به ذكر جميع رساله مىپرداختيم اما با وجود تفصيلش و عدم اقتضاى اين مجموعه امكان پذير نبود ، و انتخاب بعضى از فقرات غير از بعضى ديگر نيز بلا وجه و بدون ترجيح مىنمود .\r\n\r\nاهميت كتاب توحيد مفضل\r\nلهذا تأسِّياً بالعالم الجليل و الحِبر النبيل الشّيخ محمد الحُسين المُظَفَّر بدين گونه اكتفا نموديم :\r\nوى در كتاب « الإمام الصّادق عليه السلام » مىگويد : حقّاً امام صادق عليه السلام بر مُفَضَّل بيانى را إلقا فرمود كه بدان حجّتْ روشن ، و شبهه زدوده گشت و براى شكّ ، مجالى و براى شبهه ، راهى باقى نماند . و از بدايع عالم آفرينش و غرائب صنايع دست پروردهء الهى مطالبى افاده نمود كه عقلهاى عقلاء به حيرت درآمد ، و ادراكات و فهمها به وحشت افتاد .\r\nحضرت از خفاياى حكمتهاى خود چيزهائى را بيان كرده‌اند كه طاير بلند پرواز هيچ انديشمندى به آنها نمىرسد مگر أمثال خود حضرت : آنان كه بديشان حكمت و فصْلُ الْخِطاب عطا گرديده است .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nو من هر چه سعى نمودم تا از اين كتاب فصول مخصوصى را از بدايع آن انتخاب كنم نتوانستم ، زيرا من همهء آنها را منتخَب يافتم . و باز هر چه كوشش كردم تا از باغ و بوستان آن گلهاى پر طراوتش را برگزينم أيضاً نتوانستم ، زيرا همه‌اش حكم گل واحدى را داشت كه در رنگ و بو يكسان بودند .\r\nپس چاره‌اى نديدم مگر آنكه از هر فصلى اوّلش را ذكر نمايم ، و به برخى از لطايف آن اشاره‌اى بكنم . و فصول آن چهار است :\r\n\r\nتشريح جنين و طفل شيرخوار\r\n- 1 -\r\nامام عليه السلام پس از ذكر كورى چشم دل مُلْحِدان و اسباب و علل شكِّشان و تهيّهء اين عالم و تأليف اجزاء و انتظام آن فرمود : شروع مىكنيم اى مُفَضَّل به ذكر خلقت انسان پس عبرت بگير بدان ! بنابراين اوَّلين مرتبهء آن تدبيرى است كه براى جنين در رحم صورت مىگيرد ، در حالتى كه جنين در زير سه پرده از ظلمت محجوب است : ظلمت شكم و ظلمت رحم و ظلمت مَشيمه « 1 » ( بچّه دان ) . براى جنين در آن حال ابداً فكرى و راهى براى طلب غذا ، و دفع مضرّت ، و جلب منفعت ، و دور كردن و زدودن موادّ آزاردهنده نمىباشد . در آن حال خون حيض به سوى او براى تغذّى او جارى مىگردد ، همانطور كه جريان آب ، نباتات را تغذيه مىكند .\r\nجنين پيوسته داراى همين غذا مىباشد تا آفرينشش كامل ، و بدنش محكم ، و پوستش قوى مىگردد تا با برخورد با هوا طاقت بياورد ، و ديدگانش قدرت ديدن نور را پيدا نمايد . درد زائيدن به مادرش ناگهان در مىگيرد تا وى را به ناراحتى و درد مىكشاند با شديدترين وجهى ، و وى را به عنف و سختى در مىآورد تا بچّه متولّد گردد .\r\n\r\n\r\n","description":"","footnote":"\r\n( 1 ) مَشيمه عبارت است از كيسه‌اى گوشتى كه جنين در آن قرار دارد و به منزلهء لباسى بر تن اوست .\r\n","page_name":" 75 ","page_number":75},
  {"content":"\r\n\r\nهمين كه جنين قدم به جهان نهاد ، آن خون حيضى كه در رحم مادر غذاى او بود اينك تبديل به شير مىگردد . آن طعم و رنگ به نوعى دگر از غذا منقلب مىشود كه موافقتش با مولود تازه وارد از جهت تغذّى شديدتر است و در وقت حاجت به طفل مىرسد .\r\nجنين به مجرّد تولّد زبان خود را بيرون مىآورد ، و به دور لبانش براى طلب غذا مىگرداند و دو لبش را حركت مىدهد ، و شير مىخواهد ، و دنبال مادر شير دهنده مىگردد .\r\nطفل پستان مادر را به مثابهء دو مشگ چرمى كوچك آويزان پيدا مىكند چون نيازمند به آن است ، و همين طور بر اين منوال مادامىكه بدنش تر و تازه و أمعاء و روده‌هايش رقيق ، و اعضاء پيكرش نرم مىباشد از شير مادر مىخورد ، تا هنگامى كه به حركت مىافتد و احتياج به غذاى سخت‌ترى دارد ، براى آنكه بدنش قوّت گيرد و محكم گردد ، دندانهاى پيشين او و ساير دندانها بيرون مىآيد تا با آنها طعام را بجود و غذا براى او آسان شود و گوارا گردد .\r\nطفل بر اين نهج روزگار سپرى مىكند تا به سنِّ بلوغ برسد ، در اين سن اگر نرينه است مو در صورتش مىرويد كه علامت ذكوريّت و عِزَّت مردان مىباشد كه به واسطهء آن از حدّ صباوت و مشابهت با زنان بيرون مىشود . و اگر مادينه باشد صورتش بر همان حال ، پاكيزه از مو مىماند تا بهجت و نَضارتى كه بدان شهوت مردان را براى بقاء و دوام نسل تحريك مىكند محفوظ بماند .\r\nاى مُفَضَّل عبرت بگير در آن چيزى كه تدبير امور انسان را در اين حالات مختلفه به دست دارد . آيا احتمال مىدهى كه در آن امكان اهمال و بى تدبيرى بوده باشد ؟ !\r\nهيچ مىدانى كه اگر آن خون مخصوص در رحم بر وى جارى نشود خشكيده و پلاسيده مىشود ، همانطور كه گياه اگر آب به آن نرسد خشك مىگردد ؟ ! اگر در موقعى كه بدنش در رحم مادر استحكام يافت درد زائيدن مادر او را به قلق و اضطراب و تحرّك نيندازد هيچ فكر كرده‌اى كه مانند طفل زنده به گور در رحم باقى\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nمىماند ؟ ! هيچ تأمّل نموده‌اى كه اگر در موقع ولادتش شير با او همراهى نكند از گرسنگى مىميرد يا به غذائى كه ملايمت و مناسبت با او ندارد و براى بدنش صلاحيّت ندارد مبتلا مىشود ؟ !\r\nو اگر در وقت دندان در آوردن ، دندان درنياورد آيا جويدن غذا و گوارا شدن آن بر او ممتنع نمىشود ؟ ! يا بايد مادر وى را با شير دادن سير كند كه در اين صورت بدنش استحكام نمىيابد و صلاحيّت كار و عمل پيدا نمىكند ، و علاوه بر اين مادر از اين به بعد بايد به او مشغول گردد و از پرورش اولاد ديگرش باز مىماند .\r\nآيا در موقع بلوغ و رجوليّت اگر ريش در نياورد بر هيئت اطفال و نسوان باقى نمىماند ؟ ! آنگاه ديگر تو براى وى جَلالى و وقارى نخواهى ديد !\r\nپس كيست آن كه مترصّد امور اين طفل است به تمام جهات از اين امور لازمه ، تا به تمام معنى آنها را به او ايفا مىكند غير از آن كه او را خلق نموده بعد از آنكه نبوده است ؟ ! تازه پس از وجودش قيام به مصالح او مىكند ، و زمام امور او را در رُشد و نموّ و كمال در دست مىگيرد .\r\nبنابر اين اگر فرض كنيد اهمال و عدم درايت و علم ، اين گونه تدبير را مىآفريند ، به قرينهء تضادّ بايد عمد و تقدير در امور اين طفل ، خطاء و محال را بيافرينند . زيرا عمد و تقدير در كار طفل ضِدّ اهمال و بى رويّه‌گى مىباشد .\r\nو كسى كه بدين لازم تن در دهد ، و اين نتيجه را بپذيرد گفتارى فظيع و جاهلانه از خود بروز داده است ، به سبب آنكه از اهمال و بى رويّه‌گى و بى تدبيرى ، صواب و درستى تراوش نمىكند و راستى و حقيقت بيرون نمىآيد ، و از تضادّ ، كار نظام و انتظام و واقعيّت و هدف ساخته نيست . تَعالى اللهُ عَمَّا يَقُولُ الْمُلْحِدُونَ عُلُوًّا كَبِيراً . « بلند مرتبه است خداوند از آنچه ملحدين مىگويند ، بلندى بزرگ و سترگى » .\r\nمظفّر گويد : اهمال و بدون تدبيرى به طور مستمرّ و دوام نتيجهء خطا به بار مىآورد همانطور كه ما بالعيان مشاهده مىكنيم . آيا اگر آب را به كَرْتهاى زراعت جارى سازى و تقسيم آن را بر كَرْتها و قطعات آن مهمل گذارى آيا متصوّر است كه\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nتمام قطعات و كرتها بدون خَلَل از نظر نقصان و زيادتى سيراب شوند ؟ ! اگر دانهء بَذْر را بر زمين بدون مناسبت بپاشى آيا امكان دارد آن زراعت از روى انتظام بهره دهد ؟ ! اگر مقدارى از قطعات چوب را گردآورى و آنها را با ميخهائى به هم متّصل كنى ، آيا خود به خود يك ميز و يا يك در از آن به دست خواهى آورد ! ؟\r\n\r\nحكمت الهى در عاقل نبودن طفل هنگام تولد\r\nپس از آن امام عليه السلام فرمود : و اگر مولود در هنگام تولّد فهيم و عاقل بود جهان را منكَر مىشمرد ، و حيران و خيره و دهشت زده مىماند . چرا كه مىبيند چيزى را كه نشناخته است و چيزهائى بر وى وارد مىگردد كه أمثال آنها را نديده است از نظاير صور مختلف بهائم و پرندگان و غير ذلك از آنچه كه ساعت به ساعت و روز به روز مشاهده مىنمايد .\r\nتو مىتوانى اين مطلب را از اسيرى كه از بلدش به بلد دگرى در حال عقلش برده‌اند بفهمى ! زيرا آن اسير مانند شخص متحيّر و سرگشته مىباشد و نمىتواند در تعلّم كلام و زبان ، و پذيرش آداب آن شهر سرعت بورزد ، همچنان كه كسى را كه در حال صغر سنّ و حال غير عقل اسير كنند در تعلّم مبادرت مىجويد .\r\nاز آن گذشته اگر طفل با عقل و درايت متولّد گردد در خود عيب و زشتى مىيابد ، زيرا مىبيند خودش را كه شيرخوار ، و محمول در دامان ، و پيچيده شده در پارچه‌ها ، و با روپوشى به روى وى افتاده در گهواره است . البتّه اين گونه اعمال براى طفل ضرورى مىباشد به جهت لطافت بدنش و رطوبت جَسَدش در هنگام تولّد . و علاوه بر اين آن حلاوت و شيرينى و موقعيّت اطفال را در قلوب پيدا نمىكند .\r\nروى اين مصالح است كه طفل به دنيا نفهم و غافل از جريانات اهل و خانواده كه بر سر او مىآورند پا به دنيا مىگذارد و با اشياء خارجى با ذهنى ضعيف و معرفتى ناقص برخورد مىنمايد . سپس همين طور پيوسته معرفت وى كم كم و به تدريج و حالًا بعدَ حالٍ رو به فزونى مىنهد تا اينكه با اشياء خارج الفت مىگيرد و داراى خبرويّت مىگردد و بر آن ثابت مىماند ، و از مرز تأمّل و حيرت بيرون شده ، به مرز تصرّف و تلاش در معاش با عقل و تدبيرش وارد مىشود ، و در عالم اعتبارات و\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nاطاعت و سهو و غفلت و معصيت قدم مىگذارد . و اين نيز وجهى ديگر است از تطوّرات او .\r\nاگر طفل با عقلى تامّ و كامل و با وجودى مستقلّ به دنيا مىآمد ، ديگر جاى شيرينى تربيت و تعليم فرزندان براى پدران باقى نمىماند ، و مصالحى كه در اشتغال به فرزند براى پدران مىباشد مقدّر نمىگشت ، و ديگر تربيت پدران فرزندانشان را موجب مكافات و تلافى به بِرّ و احسان و عطف توجّه بر ايشان در وقت نيازشان بدين مسائل نمىگشت . از اين كه بگذريم فرزندان الفتى با پدران نداشتند ، و پدران نيز با فرزندان الفتى نداشتند ، چون اولاد از تربيت و مراقبت و پاسدارى و حفظ و سرپرستى آبائشان بى نياز مىشدند ، و به مجرّد تولّدشان از آنان جدا شده و متفرّق مىشدند ، نه مردى پدر و مادرش را مىشناخت ، و نه از نكاح و آميزش با مادر و خواهر و محرمان خويشتن مصون مىماند ، زيرا ايشان را ابداً نمىشناخت .\r\nو كمترين نتيجه‌اى كه از اين عمل عائد مىشد قباحت و وقاحتى بود كه به دو مىرسيد . بلكه از اين مسائل شنيع‌تر ، و فظيع‌تر ، و عظيمتر ، و قبيح‌تر ، و بشيع‌تر آن بود كه : مولود چون از شكم مادرش با عقل و درايت خارج مىشد ، مىنگريست چيزهائى را كه بر وى جايز و مباح نبود ، و موجب خستگى و رنج و مشقّت روحى او مىگرديد . ( عورت مادر ) .\r\nآيا نمىبينى چگونه تمام اشياء خلقت در غايت صواب و درستى بنا نهاده شده است و چه كوچكش و چه بزرگش از خطا و غلط بيرون مىباشد ! ؟\r\nمظفّر گويد : لعض اين بيان بديع از امام عليه السلام بر تدريجى بودن انسان در رشد و نمائش ، و در كيفيّت نموّ در اوقات خاصّهء خود ، كافى است براى عقل كه حكم كند كه براى وى صانعى مىباشد كه او را از روى علم و حكمت و تقدير و تدبير خلقت فرموده است . سپس امام صادق عليه السلام شروع كرد به شرح فوائد گريه براى كودكان كه آن رطوبتهاى مغز را خشك مىنمايد ، و در صورت باقى ماندن رطوبت ، خطرى بر چشم و بدن متوجّه مىگردد .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nو پس از آن شروع نمود به تفصيل آلات جماع و مباشرت در مردان و زنان كه هر يك از آنها به تمام جهات مشابه ديگرى مىباشد ، و سپس ذكر كرد اعضاء بدن و حكمت در آن را كه هر يك از آنها بر شكل و هيئت موجود آفريده شده‌اند .\r\n\r\nخدا ، يا طبيعت ؟\r\nدر اينجا مفضّل مىگويد : يَا مَوْلَاىَ ! گروهى گمان دارند كه اينها فعل طبيعت است ، و امام به او پاسخ مىدهد : تو از اين طبيعت از ايشان سؤال كن ! آيا طبيعتى مىباشد كه براى انجام اين افعال داراى علم و قدرت است ، يا آنكه داراى علم و قدرت نمىباشد ؟ !\r\nاگر براى آن طبيعت ، علم و قدرت را لازم دانستند ، چه آنان را باز مىدارد از اثبات خالقى كه اينها صفات او باشد ؟ ! و اگر گمان دارند كه طبيعت اين افعال را بدون علم و اراده بجا مىآورد ، و با وجود اين در كارهاى طبيعت اين گونه درستى و حكمتى كه مىبينى مشاهده مىشود ، در اين صورت معلوم مىگردد كه : اين كارها فعل خالق حكيم مىباشد ، و آنچه را كه آنان طبيعت نام نهاده‌اند سُنَّتى است از جانب وى كه در مخلوقاتش جارى شده است طبق جريانى كه خود او بر آن نهج اجراء كرده است .\r\nمظفّر گويد : بنگر به سوى نظريّه و گفتار اهل طبيعت كه چگونه بر طريق و نهج واحد از عصر امام صادق عليه السلام تا امروز كلامشان را جارى مىسازند ؟ ! گويا اصلًا اين جواب را كه دليل و حجّتشان را قطع مىكند تعقّل ننموده‌اند ، و يا آنكه از روى اصرار و ابرام بر عِناد و انكار از آن چشم پوشى مىكنند .\r\nامام عليه السلام امر طبيعت را منحصر در دو چيز كه سومى ندارد ميخكوب مىكند ، و آن اين است كه يا طبيعت داراى علم و حكمت و قدرت مىباشد يا خالى از همهء اينهاست . اگر مراد صورت اوَّل است پس آن همان چيزى است كه ما براى خالق اثبات مىنمائيم ، و در اين صورت فرقى ميان ما و ميان آنها نمىباشد مگر از ناحيهء تسميه ( كه ما خالق مىگوئيم و آنان طبيعت ) و اگر مراد صورت دوم است لازمه‌اش آن است كه آثارش مضطرب و مشوّش و بدون حساب و تقدير و تدبير بوده باشد ،\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nكه شأن و لازمهء عدم عقل و بصيرت و شنوائى در كارهايش باشد ، و ليكن از آنجا كه ما آثار را مبتنى بر علم و حكمت و قدرت و تقدير و محاسبه مشاهده مىكنيم بنابراين به ناچار از فعل طبيعت كور و كر نمىتواند بوده باشد ، و طبيعت ، غير خداوند عالم قادر مُدَبِّر مىباشد . و در اين فرض طبيعت چيزى نيست مگر سُنَّت خداوند در ميان مخلوقاتش ، و چيز ديگرى كه داراى كيان و هستى استقلالى از خالق جهان آفرينش بوده باشد ، نخواهد بود .\r\nو پس از آن امام عليه السلام برگشت به گفتار نخستينش ، و در جهت وصول غذا به بدن و كيفيّت انتقال جوهره و شالودهء آن از معده به كبد به واسطهء رگهاى باريك مُشَبَّك و تو خالى كه ميان آن دو تعبيه شده است و به مثابه مصفى ( صافى و پالايش دهنده ) براى غذا مىباشد ، و سپس تبديل آن به خون ، و نفوذ خون در تمام بدن به وسيلهء مجارى مهيّا شده براى آن ، و پس از آن كيفيّت تقسيم خون در بدن ، و بروز فضلات آن را ، به طورى حضرت شرح و تفصيل دادند كه گويا طبيب حاذقى كه در عالَم طبّ مُشابه و مُماثلى ندارد ، و عالِم ماهرى در علم تشريح كه مدّت عمر خود را در عمل تشريح سپرى كرده است بيان مىنمايد .\r\nعلاوه بر اين امام عليه السلام با اين بيان خويشتن از دورهء دَمَوِيَّه ( جريان و گردش دورى خون در تمام بدن ) پرده برداشته‌اند ، آن جريان دَوَرانى را كه غربيها از اكتشاف آن آوازه خوانى مىكنند . قريب دوازده قرن قبل از كشف دَوَران خون ، امام آن را كشف نموده است . « 1 » و سپس امام عليه السلام گفتارش را به نَشْو و نَماى بدنها در حالات متناوب\r\n\r\n\r\n","description":"","footnote":"\r\n( 1 ) عين عبارت امام صادق عليه السلام اين است : ثمّ إنّ الكبد تقبله فيستحيل بلطف التدبير دماً و ينفذ إلى البدن كلّه فى مجارى مهيِّئةٍ لذلك ، بمنزلة المجارى الّتى تهيّأ للماء حتى يطرد فى الارض كلِّها . و ينفذ ما يخرج منه من الخبث و الفضول إلى مَفَائضَ قد اعِدَّت لذلك - الخ . « و پس از آن ، كبد آن غذا را قبول مىكند و آن غذا با لطف تدبير تبديل به خون مىشود ، و به وسيلهء مجراهائى كه براى جريان خون آماده و تعبيه شده است به تمام بدن مىرسد . اين مجارى خون به منزلهء مجارى آب مىباشد كه آن را براى ايصال آب به تمام قسمتهاى زمين تهيّه مىنمايند .\r\n","page_name":" 81 ","page_number":81},
  {"content":"\r\n\r\nو متوالى ، و آن جهتى كه خداوند به وسيلهء آن انسان را از خلقت بهائم جدا ساخته است ، كشانيد و به دنبالش سخن را راجع به حواسى كه خداوند انسان را بدان اختصاص داده و فوائد قرار دادن آن حواسّ را به صورت موجود ، و انحصار آنها به اثرى كه از غير آنها بر نمىآيد ، و اختصاص هر يك آنها به اثرى كه از دومى ساخته نيست ، گسترش داد .\r\n\r\nحكمت الهى در كيفيت اعضاء انسان\r\nو به همين منوال بيانش را در اعضاء مُفْرده و مُزْدَوَجه ( تك و جفت ) از اجزاء بدن رسانيد و شرح داد سلسلهء علل و اسبابى را كه به جهت آنها بر اين گونه تركيب خاصّ او را آفريد .\r\nو بيان خود را نيز شامل نمود بر آنچه حضرت پروردگار جليل به انسان عطا فرمود ، از نعمتهاى گوناگون در خوراكيها و آشاميدنيها ، و وجه تمايزى كه در خلقت ميان افراد بنى آدم قرار داده است ، به طورى كه يكى از آنها مشابه دگرى نخواهد گرديد .\r\n\r\n\r\n","description":"","footnote":"\r\nآنگاه آن مقدار ثقل و فضول و خبائثى كه از بقيهء غذا بجاى مىماند به سوى مجارى خاص وارد مىشود ، و آنچه كه از جنس صفراء مىباشد به سمت كيسهء صفرا ( مراره ) مىرود ، و آنچه كه از جنس سوداء مىباشد به سمت طحال مىرود ، و آن رطوبتهاى خبيثه و زائده به سمت مثانه گسيل مىشود . »\r\nبايد دانست كه در اين بيان امام عليه السلام نكاتى است كه بالصّراحة از جريان خون كه دانشمند انگليسى : « ويليام هاروى  William Harvey  » ( تولّد در 1578 و مرگ در 1756 ميلادى ) آن را كشف كرده است پرده بر مىدارد . در اينجا امام عليه السلام از جريان و گردش خون در شرائين و أورده ( سرخ رگها و سياه رگها ) كه مركزش قلب مىباشد بطور تفصيل سخن گفته است لهذا به جرأت مىتوان گفت : اوّلين مكتشف گردش دورانى خون امام عليه السلام بوده است . أطبّاء و پزشكان همگى بر آن بودند كه توزيع خون در بدن به صورت و هيئت شَجَر ( درخت و شاخ و برگ آن ) مىباشد و خون در بدن در اين رگهاى بزرگ و كوچك حتى عروق شعريّه ( مويرگها ) ثابت و غير متحرّك مىباشد . امام صادق عليه السلام است كه با اين بيان خود توضيح و تشريح فرمود كه : شجريّتِ دم درست نيست بلكه آنچه هست دَوَران دم مىباشد . ( عبارت امام را كه در اينجا آورديم از « بحار الانوار » طبع حروفى ج 3 ص 68 نقل نموديم )\r\n","page_name":" 82 ","page_number":82},
  {"content":"\r\n\r\nامام عليه السلام مطلب را دنبال مىنمايد تا مىرسد بدينجا كه مىگويد :\r\nاگر تمثال انسانى را بر روى ديوارى ببينى كه نقش كرده باشند و كسى به تو بگويد : اين صورت در اينجا خود به خود ظاهر شده است و كسى آن را بر ديوار نكشيده است ، آيا معقول مىباشد كه تو اين كلام را از وى بپذيرى ؟ ! بلكه استهزاء و تمسخر مىنمائى به آن گفتار . پس چگونه آن تمثال مُصَوَّر را كه جَماد است و حسّ و حركتى ندارد انكار مىكنى ، امَّا در انسان زنده و گويا انكار نمىكنى ! ؟\r\nمُظَفَّر گويد : چقدر اين حجّت حجّتى است قوى ! و چقدر اين بيان بيانى است روشن ! تو گوئى : هر شخص نظر كننده‌اى از اهل هر قرنى كه بوده باشد ، نزديك است بگويد : امام عليه السلام اين دليل و برهان را براى خصوص اهل زمان و قرن وى آورده است ، چون در اسلوب و حجّت آن را ملايم بيان و برهان مىيابد .\r\n\r\nبيان آن حضرت در مصالح خلقت انسان و حيوان\r\n- 2 -\r\nدر روز دوم امام جعفر صادق عليه السلام بر مُفَضَّل بن عُمَر فصل دوم را كه در خلقت حيوان است گشود ، و فرمود : من براى تو داستان آفرينش حيوان را مقدَّم مىدارم تا از امر آن حيوان ، امور غير حيوان نيز براى تو واضح گردد !\r\nفكر كن در كيفيّت ساختمان بدنهاى حيوانات و تهيّه و درست كردن آنها بر همين قسمى كه وجود دارد . بدن حيوان نه چندان سخت است چون سنگ ، و اگر چنين بود خم نمىگرديد و براى انجام اعمال و كارها جابجا نمىشد ، و نه چندان نرم و سست است كه نتوان بارهاى سنگين و صعب را بر آن تحميل نمود ، و حيوان نتواند روى پاى خود بايستد و خودكِفا بوده باشد .\r\nبدن حيوان مركّب است از گوشت نرم كه قابل انعطاف است كه داخل آن را استخوانهاى سخت كه با اعصاب و عروق پيوسته مىباشد محكم نموده و برخى از اعضاء را به برخى دگر مُنضمّ و متّصل كرده است ، و بر فراز جميع آنها پوستى برآمده است كه جميع بدن را شامل مىشود .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nو از اشباه و نظاير آن ، تماثيلى است كه از قطعات چوب به عمل مىآورند ، و آنها را با پارچه مىپيچند ، و با ريسمانهائى مىبندند ، و بر روى همهء آنها صَمْغ مىمالند . چوبها به منزلهء استخوانها مىباشد ، و پارچه‌ها به مثابه گوشت ، و ريسمانها مانند اعصاب و عروق ، و ماليدن صمغ هم حكم پوست را دارد .\r\nاگر روا باشد كه حيوان متحرّك در روى زمين از روى اهمال و بدون صانع آفريده شده باشد ، رواست كه اين تمثالهاى مرده و بدون جان نيز بدون سازنده و علم و قدرت خود به خود لباس تحقّق و هستى پوشيده باشند ، و اگر اين فرضيّه در تماثيل جايز نيست به طريق اولى در حيوان زندهء واقعى جايز نخواهد بود .\r\nو پس از اين تفكّر نما در بدن چهارپايان كه بر اصل و اساس بدن انسان از گوشت و استخوان و عَصَب آفريده شده است ، و گوش و چشم بدانها عطا گرديده است تا انسان بتواند حوائجش را از آنها برگيرد . اگر آنها كور و كر بودند انسان از آنها بهره‌مند نمىگشت و آنها قادر نبودند هيچ يك از مقاصد انسان را برآورند . امَّا از عقل و انديشه بازداشته شده‌اند براى آنكه رام و فرمانبر انسان باشند . در اين صورت ابائى ندارند اگر انسان آنها را به كارهاى طاقت فرسا بگمارد و بارهاى سنگين بر آنها حمل كند .\r\nاگر گوينده‌اى بگويد : گاهى در ميان افراد انسان بنده‌هائى يافت مىشوند كه نسبت به انسان رام و مطيع هستند ، و تحمّل مشكلات و كارهاى صعب را مىكنند ، و در عين حال آنها فاقد عقل و انديشه نمىباشند .\r\nدر پاسخش گفته مىشود : اين صنف از انسان اندك هستند ، و اما اكثر بشر رام و فرمانبر به آنچه چهارپايان و جنبندگان بدان رام مىباشند از حمل أثقال و آسيا نمودن و اشباه آن نيستند ، و به آنچه مردمان به آن نيازمندند قيام ندارند .\r\nعلاوه بر اين اگر مردم بدين گونه اعمال با بدنهايشان مزاولت و سر و كار داشته باشند ، از ساير اعمال باز مىمانند ، زيرا به جاى يك شتر و يا يك قاطر محتاج مىشدند عدّهء بسيارى از افراد انسان را به كار گيرند . و اين گونه عمل ديگر وقت\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nو مجالى براى انسان باقى نمىگذاشت تا زيادى از آن را در صنعتها به كار برد . مضافاً به اينكه اين گونه اعمال ، سختيهاى كمرشكن و مشكلات غير قابل تحمّل و تنگى و مشقّت در تهيّهء معاششان ايجاد مىنمود .\r\nپس از اين ، امام عليه السلام شروع نمود در بيان و شرح آنچه كه هر نوع از انواع سه گانهء حيوان را از همديگر متمايز مىسازد ، و آنها عبارتند از : انسان ، و گوشت خواران ، و گياه خواران ، و بيان آنچه كه هر يك از آنها اقتضاى چه نوع عضوى در بدنشان دارند ؟ ! در اينجا امام عليه السلام از لطائف حكمت ، و بدايع قدرت ، و محاسن طبيعت ، شرحى عالى دارند .\r\nامام عليه السلام حكمت قرار دادن چشمان بهائم را در چهره شان ، و دهانشان را در شكاف زير صورت ، و اينكه خداوند آن را مانند دهان انسان كه رو برو مىباشد قرار نداده است ، و همچنين دربارهء خصوصيّات اعضاء و جوارح ديگر ذكر كردند .\r\nو براى زيركى و فطانت بعضى از آنها براى تو همين بس است كه بز كوهى كه خورندهء مار مىباشد ، از خوردن آب امتناع مىنمايد چون شرب آب آن را مىكشد . « 1 »\r\nو روباه بر پشتش مىخوابد و شكمش را باد مىكند در وقت گرسنگى تا طيور آسمان گمان كنند او مرده است . همين كه بر رويش مىنشينند تا با چنگالشان پاره‌اش كنند ، ناگهان بر آنها مىجهد و آنها را طعمهء خود مىگرداند . و غير از بز كوهى و روباه نيز بقيّهء حيوانات اينچنين هستند .\r\nحضرت امام جعفر صادق عليه السلام مىگويد : اين گونه حيله‌ها را در طبع حيوانات\r\n\r\n\r\n","description":"","footnote":"\r\n( 1 ) اين حيوان چنان كه در روايت آمده است اسمش أيِّل مىباشد با فتحهء همزه و تشديد ياء و جمعش أيايل است به معنى گوزن ، و مشابه آن حيوانى است از ذوات ظلف ( كفشداران ) ، نرينهء آن داراى شاخهاى متشعّب غير مجوف است و مادينهء آن شاخ ندارد . در اين روايت مفضّل ، امام عليه السلام مىفرمايد : مارها را مىخورد و عطش شديدى پيدا مىكند و از آشاميدن آب ابا مىنمايد از ترس آنكه سمّ در بدنش سرايت كند و او را بكشد . اين حيوان در كنار چاله‌هاى آب در حالى كه عطش او را رنج مىدهد مىايستد و با صداى بلند نعره مىكشد و از آن آب نمىآشامد ، زيرا اگر بياشامد در همان ساعت مىميرد . ( « بحار الانوار » طبع حروفى ، ج 3 ص 100 )\r\n","page_name":" 85 ","page_number":85},
  {"content":"\r\n\r\nبراى اغراض و مصالحشان چه كسى قرار داده است ! ؟\r\n\r\nبدايع خلقت مورچه و پرندگان\r\nو پس از آن امام عليه السلام در گفتارش متعرّض ذَرَّه ( مورچهء بسيار ريز ) و نَمْلَه ( مورچه ) و لَيْث كه مردم آن را أسَدُ الذُّبَاب ( شير مگس ) گويند ، گرديده‌اند ، و در تماميّت آفرينش مورچهء بسيار ريز با كوچكى جثّه‌اش ، و مورچه و كارهائى كه براى جلب قوت خود مىكند ، و ليْث ( شير مگس ) در صيد كردن مگسها بيانى جالب آورده‌اند .\r\nو سپس گفته‌اند : بنگر به اين جنبندهء حقير چگونه خداوند در طبعش حيله‌اى قرار داده است كه انسان بدان راه نمىيابد مگر با حيله و استعمال آلات شكار ! بنابر اين چيزى را حقير و ناچيز مشمار زمانى كه عبرت گرفتن به آن آشكار باشد همانند مورچه و مثل آن . زيرا بعضى اوقات معنى نفيس را به چيز حقيرى مثال مىزنند ، و اين از رتبت آن نمىكاهد ، همانطور كه دينار را كه طلاست چون با سنگ ترازوى آهنى بسنجند از قيمتش نمىكاهد .\r\nو پس از آن نيز حضرت در بيان كيفيّت خلقت پرندگان بحث كردند كه چطور جسم پرنده را سبك آفريده ، و آفرينشش را درهم پيچيده كرده ، و براى وى سينه‌اى باريك قرار داده تا بتواند در وقت طيران هوا را بشكافد ، إلى غير ذلك از خصوصيّات خلقتش ، و حكمت او در خلق آن خصوصيّات . و همچنين امام گسترش داد حكمت را در خصوصيّات آفرينش مرغ و گنجشك و خفّاش و زنبور عسل و ملخ و غيرها از پرندگان كوچك ، و آن طبائعى كه خداوند در آنها نهاده است تا با زيركى و فطانت و هدايت به سوى طلب روزى و غير از اينها از آنچه كه در بدايع خلقت است به حركت و تلاش درآيند .\r\nو سپس متعرّض خلقت ماهى گرديد ، و مشاكلت آن را با امرى كه مقدّر شده است بر آن بوده باشد بيان فرمود و در اينجا مىفرمايد : اگر مىخواهى وسعت حكمت خالق و كوچكى علم مخلوقات را بدانى نظر كن به درياها كه چه اقسام مختلفى از ماهيها ، و جنبندگان در آب ، و صدفها ، و اصناف از موجودات كثيرهء دريا وجود دارد كه به شمارش در نيايد ، و منافع و خواصّ آن شناخته نمىگردد مگر يكى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nپس از ديگرى كه انسان به واسطهء آلات و اسباب بدان راه مىيابد - تا آخر كلام او در اين فصل . مظفّر گويد : عجبى از خالق أمثال اين مورچه‌هاى ريز و كرمها و اصناف ماهيهاى غريب و ناشناخته كه در شكلهايشان اختلاف دارند ، و نوع حكمت خدا در آنها متفاوت مىباشد ، نيست . و عجبى نيست از آن كس كه به وجه حكمت يكايك اين مصنوعات پس از وجودشان و تكوينشان پى برده است ! بلكه عجب از آن كس است كه خالق آسمانها و زمينها و آنچه را كه در آنها و در ميان آنها با إتقان صنعت و استحكام خلقت و بديع بودن تركيب است ، انكار مىكند ! و چنان كه شخص منكر به خود نظر نمايد كه چگونه سازمان وجوديش غريب ، و تماميّت خلقت در آن عجيب مىباشد ، تنها همين وجود او بزرگترين « برهان بر وجود و وحدانيّت موجود » خواهد بود .\r\n- 3 -\r\nمُفَضَّل بن عُمَر چاشتگاه روز سوم به محضر امام عليه السلام رسيد . حضرت به او فرمود : اى مفضّل من براى تو شرح دادم خلقت انسان و آن تدبيراتى را كه در وى به كار رفته است ، و دگرگونى وى در حالات متفاوته ، و اعتبارات مشهودى را كه از آن دستگير انسان مىگردد .\r\nو براى تو شرح دادم امر حيوان را ! و الآن ابتدا مىكنم براى تو ذكر آسمان و خورشيد و ماه و ستارگان و مدار حركت و شب و روز و گرما و سرما و باد و باران و سنگ سخت ، و كوه و گِل ، و سنگ رخوه ، و معادن و نبات و درخت خرما و ساير درختان و آن ادلّه و مواضع عبرتى را كه در آنها به كار رفته است !\r\n\r\nعجائب خلقت در آسمانها و كرات آسمانى\r\nفكر كن در رنگ آسمان و تدبير راست و درستى كه در آن إعمال شده است . زيرا اين رنگ از لحاظ موافقتش با چشم و از جهت تقويتش با نور چشم شديدترين و اكيدترين نوع الوان به شمار آمده است تا به جائى كه اطبّاء توصيه نموده‌اند براى\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nكسى كه به وى رنجى رسيده است كه در اثر آن چشمانش ضرر ديده است مدّتى مديد به رنگ سبز و رنگ سبزى كه كمى مايل به سياهى است ( كَبود ) و چشم پزشكان حاذق دستور مىدهند براى كسى كه چشمش خسته شده و از ديدن عاجز مانده است تغار سبز رنگى را پر از آب نمايند و او سرش را در برابر آن نگه دارد .\r\nنظر كن چگونه الله - جلّ و تعالى - سفرهء گستردهء صفحهء آسمان را بدين رنگ كبود مقرّر داشته است ؟ ! براى آنكه چشمانى را كه به آن دوخته مىشود نگهدارى كند ، و به واسطهء كثرت نظر و نگاه دچار جراحت و درد نشود . بنابراين ، اين امرى را كه مردم به واسطهء فكر و رويَّت و تَجارب به دست آورده‌اند ، در جهان تكوين و آفرينش خود به خود امرى حساب شده و مَفْرُوغٌ عنه بوده است . اين حكمت بالغهء خداست تا اهل درايت و تعقّل اعتبار گيرند ، و مُلحِدين به فكر در افتند .  قاتَلَهُمُ اللَّهُ أَنَّى يُؤْفَكُونَ  « 1 »\r\nفكر كن اى مفضّل در طلوع و غروب خورشيد براى بر پا داشتن دو دولت شب و روز ! اگر خورشيد طلوع نمىنمود امر همهء عالم باطل مىگرديد . ديگر مردم نمىتوانستند در روزى و معيشت خود حركتى بنمايند ، و در امورشان تصرّفى إعمال دارند ، زيرا گيتى را ظلمت فرا گرفته بود و جهان بر آنها تاريك بود . و چون لذّت و جان و حقيقت نور را فاقد شده بودند ديگر عيش برايشان گوارا نبود .\r\nبارى ، احتياج مردم در طلوع خورشيد امرى است ظاهر و همين ظهور ما را مستغنى مىدارد از آنكه در بيانش تطويل سخن دهيم و در شرحش زياده بر اين مطلبى را ذكر نمائيم . آنچه لازم است تأمّل و تفكّر در منفعتى است كه از غروبش عائد مردم مىشود .\r\nاگر خورشيد غروب نمىكرد مردم آرامش و قرار نداشتند ، با وجود نياز مُبْرَمِشان به آرامش و راحت براى تسكين يافتن بدنهايشان و سكوت حواسّشان ، و برانگيختگى\r\n\r\n\r\n","description":"","footnote":"\r\n( 1 ) آيه 30 از سورهء 9 : توبه ، و آيه 4 از سورهء 63 : منافقون .\r\n","page_name":" 88 ","page_number":88},
  {"content":"\r\n\r\nقوّت هاضمه براى هضم طعامشان ، و تنفيذ غذاهايشان به اعضاء پيكرشان .\r\nاز اين كه بگذريم مىبينيم : حرص شديدى كه در مردم موجود است ايشان را وادار مىنمايد بر مداومت عمل ، و طولانى كردن مشاغلشان ، تا به حدّى كه عكس العمل زشت آن در اجسامشان به طور شديد مشهود مىشود . بسيارى از مردم چنانند كه اگر شدّت تاريكى شب كه بالاخصّ در نيمه‌هاى آن به وجود مىآيد ، نبود اصولًا از جهت حِرص بر كسب و كار و جمع و ادِّخار ، نه قرارى داشتند و نه آرامشى .\r\nعلاوه بر اين زمين در طول مدّت روز به واسطهء دوام نور خورشيد حرارتش شدت پيدا مىكند و حيوانات و نباتاتى را كه بر روى آن زيست مىنمايند گرم و داغ مىكند . خداوند با حكمت و تدبيرش مقدّر فرموده است كه خورشيد در وقتى طلوع و در وقتى غروب كند ، مانند چراغى كه گاهى براى اهل خانه بر مىافروزند تا حوائجشان را برآورند ، و سپس از نزد ايشان بر مىدارند براى آنكه آرام بگيرند و قرار و راحت داشته باشند . بنابراين نور و ظلمت با وجودش تضادّشان هر دو منقاد و متظاهر بر آنچه صلاح عالم و قوامش در آن است مىباشند .\r\nتا اينكه امام عليه السلام در آخر اين فصل مىگويد : فكر كن در عَقاقير و گياهانى كه خداوند هر يك از آنها را در علاج برخى از دردها اختصاص داده است . داروئى مانند شيطَرَج در مَفْصَلهاى انسان نفوذ مىكند ، و زيادتيها را از آنجا بيرون مىكشد ، و داروئى مانند أفْتيمون خلط سودا را ريشه كن مىكند ، و داروئى مانند سكبينج بادها را مىزدايد ، و داروئى دگر ورمها و مشابه آن را مىگشايد و متفرق مىنمايد .\r\nآن كس كه اين قوا را در آنها به وديعت نهاده است چه كسى مىتواند بوده باشد مگر خالقش كه آنها را براى منفعت آفريده است ؟ ! و چه كسى مردم را بدين داروها آشنا ساخته است مگر آن خالقى كه اين آثار و خواصّ را در آنها قرار داده است ؟ !\r\nتا اينكه امام عليه السلام مىگويد : بدان منزلت و قدر و مكانت اشياء بر حسب قيمتشان نمىباشد بلكه دو ارزش مختلف در دو بازار متفاوت دارند . چه بسا چيز كم بهائى\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nدر بازار كسب و كار ، چيز نفيس و ارزشمندى در بازار علم به حساب آيد . بنابراين ، نظر اعتبار و ارزش را در اشياء بر اساس كوچكى قيمتشان كوچك و صغير قرار مده ! اگر كيمياگران در مىيافتند كه در عَذَرَه ( نجاست ) مهم‌ترين عامل و اجزاء آن ( كيميا ) نهفته است البته آن را به نفيس‌ترين قيمتها مىخريدند و ارزش آن را بالاتر مىبردند . به سرقت مىبردند .\r\n- 4 -\r\nمفضَّل بن عُمَر روز چهارم صبحگاهان به حضور امام صادق عليه السلام مىرسد و حضرت به او مىگويد : يا مُفَضَّل ! من برايت ادلّهء بر خلقت را آوردم ، و براهين براى درستى تدبير و تعمّد در آفرينش انسان و حيوان و نبات و شجر و غير ذلك را به مقدارى كه عبرت گيرنده عبرت گيرد ، شرح دادم !\r\n\r\nحكمت آفتها و ضررهاى تكوينى\r\nو اينك شرح مىدهم براى تو آفاتى را كه در بعضى ازمنه حادث مىگردد ، و آن را جمعى از جاهلان وسيله براى انكار خالق و خلقت و تعمّد و تدبير در آفرينش قرار مىدهند ، و نيز آنچه را كه اهل تعطيل و مَانَويَّه « 1 » از مكاره و مصائبى كه مىرسد ،\r\n\r\n\r\n","description":"","footnote":"\r\n( 1 ) مُعَطِّلَه و يا اهل تعطيل همانطور كه خود امام عليه السلام در همين جا بيان مىكند بعضى از ملاحده هستند كه مىخواهند با حسّ ، ادراك چيزى را كه به عقل درنيايد بكنند . مىگويند : چون حقّ تعالى را به حواسّ ظاهر ادراك نكنيم اقرار به وجودش نياوريم . و چون به آنها گفته شود : خدا با عقل ادراك نمىگردد گويند : چگونه مىتواند وجود داشته باشد چيزى كه با عقل مُدرك نشود ؟ ! جواب گوئيم : او بالاتر از مرتبهء ادراك عقل است چنان كه ديدهء انسان مرتبه‌اى از ادراك را دارد و بالاتر از مرتبهء خود در ادراك نمىتواند كرد ، و بدون شرائط رويت نمىتوان ديد ، مثل آنكه اگر ببينى سنگى در هوا بلند شد مىدانى كه شخصى آن را اندخته است و اين علم از راه ديده نيست بلكه عقل حكم مىكند كه سنگ خود به خود بالا نمىرود . نمىبينى كه بصر در اينجا عاجز است و حاكمْ عقل مىباشد . همچنين عقل در معرفت خالق حدّى دارد كه از آن نمىتوان گذشت چنان كه مىداند كه آن چيز غير محسوس با چشم جائى دارد و آن را نديده است ، و با حاسّه‌اى از حواسّ آن را ادراك ننموده است و حقيقت آن را نمىداند . همچنين عقل مىداند كه\r\n","page_name":" 90 ","page_number":90},
  {"content":"\r\n\r\nو انكارى كه دربارهء مرگ و فنا دارند ، و آنچه را كه طبيعيّون و مادّيون اعتقاد دارند ، و آن چيزهائى را كه بعضى مىگويند كه : اشياء از روى اتّفاق و عرض و تصادف موجود شده‌اند ، و بر اين اصول انكار جعل و تدبير و خالق و مخلوق را مىنمايند شرح مىدهم تا در نتيجهء گفتارم ردِّ بر همگى آنان مُتَّسع و گسترده شود ، و جميعاً پاسخشان داده شود  قاتَلَهُمُ اللَّهُ أَنَّى يُؤْفَكُونَ  « 1 »  . \r\nگروهى از نابخردان اين آفتهاى حادثه در برخى زمانها را مثل و با و يرقان ، و تگرگ و ملخ وسيله براى انكار خلق و تدبير در عالم و خالق قرار مىدهند .\r\nدر پاسخشان گفته مىشود : اگر خالقى و مدبّرى نبود چرا اين آفات بيشتر از اين مقدار گسترده‌تر و فظيع‌تر نمىگردد ؟ ! و از آن قبيل بود فرود آمدن آسمان بر زمين ، و فرو رفتن زمين در آب ، و تخلّف خورشيد به كلّى از طلوع نمودن ، و خشكيدن نهرها و چشمه‌ها به طورى كه براى لب تر كردن آب نماند ، و باز ايستادن باد از جنبش تا اشياء گرم و فاسد شود ، و جارى شدن آب دريا بر روى زمين و غرق تمام اهالى زمين !\r\nاز اين گذشته ، اين آفات مذكوره از وباء و ملخ و مشابه آنها به چه علّت دوام پيدا\r\n\r\n\r\n","description":"","footnote":"\r\nصانعى دارد كه او را ايجاد كرده است اما احاطه به كُنْه ذات و صفات او نكرده است . انتهى كلام حضرت : ( « توحيد مفضل » طبع بيروت ، مؤسّسة الوفاء ، طبع دوم ، ص 117 و ص 118 ) و شيخ كاظم مظفّر در تعليقهء خود بر اين طبع در ص 10 و ص 11 گويد : مانويّه اصحاب حكيم فارسى : ماين بن فاتك بوده‌اند كه در زمان شاپور : دومين شاه از ملوك سلسلهء ساسانيّه ظهور كرد . و مذهب او ممزوج از مجوسيّت و نصرانيّت بود و جماعت كثيرى از معتقدات او پيروى نمودند . و گروه بزرگى از آنان تا اوَّلين دورهء دولت بنى عباس باقى بودند ، و پس از آن آراء وى به اروپا و بقيّهء اقطار آسيا نفوذ كرد . مانى راهبى بود در حَرّان كه در حوالاى سال 215 ميلادى متولد شد و بعداً بهرام بن هرمز او را كشت . ( « ملل و نحل » شهرستانى ج 2 ص 81 ، و « مروج الذّهب » ج 1 ص 155 ، و « فهرست » ص 456 ، و « معرّب شاهنامه » ج 2 ص 71 ، و « الفَرْق بين الفِرَق » ص 162 و ص 207 ، و « الآثار الباقية » بيرونى ص 207 ، و « تاريخ الفكر العربى » اسمعيل مظهر ص 39 ، و « حريّة الفكر » سلامة موسى ص 55 . )\r\n( 1 ) آيه 30 از سورهء 9 : توبه ، و آيه 4 از سورهء 63 : منافقون .\r\n","page_name":" 91 ","page_number":91},
  {"content":"\r\n\r\nنمىنمايد و امتداد نمىيابد تا تمام عالم را فرا بگيرد ، بلكه در بعضى از اوقات پيدا مىشود ، و در بعضى احيان پديدار مىشود و پس از آن بدون درنگى از ميان برداشته مىشود ! ؟\r\n\r\nآفات تكوينى براى تأديب بشر است\r\nآيا نمىبينى جهان از آن حوادث عظيم مصون و محفوظ مىباشد ، آن حوادثى كه اگر يكى از آنها پيدا شود هلاكت و نيستى دنيا حتمى خواهد بود ، و فقط در برخى زمانها بدين آفات يسيره نيشى مىزند تا مردم را تأديب كند و به راه راست آورد . و علاوه ، اين آفتها نيز دوام پيدا نمىكند ، بلكه همين كه مردم نااميد شدند بلا بر مىگردد و اثرى از آن نمىماند . بنابر اين وقوع بَلا براى موعظه ، و رفع آن از مردم رحمت است .\r\nمُعَطِّلَه همانند مانَوِيَّه مكاره و مصائبى را كه به انسان مىرسد منكَر مىشمرند ، و هر دو دسته متّفقاً مىگويند : اگر براى جهان خالقى رئوف و رحيم بود اين امور مكروهه را ايجاد نمىكرد ؟\r\nمعتقدين بدين گفتار مىگويند : سزاوار است كه عيش انسان در اين دنيا صافى از هر كدورت بوده باشد . اگر چنين بود انسان از عُتُوّ و سركشى و شرارت خود را به حدّى مىرسانيد كه در دين و دنيا ابداً صلاحيّتى براى وى نبود . مانند بسيارى از متجاوزين و مُتْرَفين و آنان كه در وسعت و امنيّت زيست نموده‌اند كه حالشان به طورى مىشود كه يكى از آنها فراموش مىكند كه بشر است ، و يا آنكه مَرْبوب است و رَبِّى دارد ، و يا آنكه احتمال مىرود ضررى به اصابت كند ، يا امر ناگوارى در آستانه‌اش فرود آيد ، يا آنكه بر او واجب است بر ضعيف ترحّم كند و با فقير مواسات نمايد ، يا شخص مصيبت ديده را تسليت گويد و به عزاى وى محزون باشد ، و يا بر شخص حقير و ضعيف رحمت آورد ، و يا بر شخص رنجديده تعطّف و مهربانى نمايد .\r\nو چون ناگواريهاى زندگى وى را بفشرد و تلخيش را بچشد ، مُتَّعِظ مىگردد و به بسيارى از آنچه كه سابقاً غافل و جاهل بود بصير مىشود ، و به بسيارى از واجبات\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nخويشتن عودت مىنمايد .\r\nو منكرين اين داروهاى آزاردهنده به منزلهء كودكانى مىباشند كه داروهاى تلخ و ناگوار را مذمّت مىكنند . و اگر ايشان را از غذاهاى مضرّ منع كنند خشمگين مىگردند ، و از تأديب و كار طبق برنامهء خود كراهت دارند .\r\nاطفال دوست دارند هميشه به بازى كردن و بطالت اشتغال ورزند ، و به هر آشاميدنى و خوراكى دست بزنند ، و نمىدانند كه بطالت و لهو و لعب ايشان را رشد و نموّ نمىدهد ، و عادت بر تن پرورى پيدا مىكنند ، و از كمال خويشتن وا مىمانند ، و نمىفهمند كه : طعامهاى لذيذى كه برايشان ضرر دارد عاقبتشان را به دردها و مرضها منجرّ مىكند ، و نمىتوانند خود را قانع نمايند كه در تأديبْ مصلحتشان وجود دارد ، و در داروها منفعت و صحتشان نهفته مىباشد ، اگرچه با آن مصالح و منافع برخى از ناگواريها توأم است . « 1 »\r\n\r\n\r\n","description":"","footnote":"\r\n( 1 ) امام صادق عليه السلام در پايان خبر مفضّل مىفرمايد : طبيعيّون مىگويند : طبيعت هيچ گاه كار بيهوده و لغو و بدون معنى نمىكند ، و از بروز آنچه كه در طبيعت شىء است بتمامه و كماله دريغ نمىدارد ، و معتقدند كه حكمت و علوم تجربى شاهد بر اين دعوى مىباشد . در اين صورت به ايشان بايد گفت : كيست كه به طبيعت اين فهم و حكمت را داده است ؟ ! كيست كه حدود و وظائف اشياء را بدون تعدّى و تجاوز از حدّ خود به طبيعت داده است ؟ ! اين حكمت و آثار و خواصّ موجوده در اشياء چيزى است كه پس از طول تجارب ، عقول از ادراك آن عاجز آمده‌اند . پس آنان اگر براى طبيعت فهم و حكمت و قدرت بر أمثال اين امور را ادّعا كنند ، ايشان اقرار و اعتراف كرده‌اند به همان چيزى كه منكر گرديده‌اند . چون اين صفات ، صفات خالق است . و اگر بگويند : اينها از آنِ طبيعت نيست پس اين وجهه همان وجه خلقت و آفرينش است كه با ندائى بلند فرياد بر مىدارد كه فعل از خالق حكيم مىباشد . و طائفه‌اى از قدماء بوده‌اند كه تعمّد و تدبير را در اشياء منكر شده‌اند و پنداشته‌اند كه اين خواصّ و آثار از روى تصادف و اتّفاق تحقّق پذيرفته است ، و بر مرامشان دليل آورده‌اند به امورى كه بر خلاف مجراى طبيعى و بر خلاف متعارف و عادت پيدا مىشود مانند طفلى كه ناقص متولد مىگردد ، يا يك انگشت زياد دارد ، يا شكل و شمايلش دگرگون و واژگون است . اينها را دليل گرفته‌اند بر آنكه در عالم آفرينش تعمّد و تقدير و اندازه گيرى صحيح به كار نرفته است بلكه صِدْفَةً و برحسب اتّفاق پديدار شده\r\n","page_name":" 93 ","page_number":93},
  {"content":"\r\n\r\nمظفّر گويد : و بر أمثال اينها حضرت امام جعفر صادق عليه السلام اقوال ملحدين را در شأن آفات جواب گفته است ، و با برهان واضح روشن نموده است ، و مطلب را در بيان شبهه‌هاى ملحدين در ذات خالق متعال بدينجا مىرساند كه آنها مىگويند : چگونه خداوند به بندهء ضعيفش تكليف مىكند كه : با عقل لطيف خود كه احاطه بر او ندارد معرفتش را تحصيل نمايد ؟\r\n\r\nحكمت تكليف نمودن بندگان\r\nحضرت در پاسخ مىگويند : تكليف خداوند به شناسائى معرفتش به مقدار طاقت و وسعشان مىباشد كه به خدا برسند ، و آن اين است كه يقين به او بياورند و اوامر و نواهيش را بپذيرند ، و مردم را تكليف ننموده است تا احاطه بر صفاتش پيدا كنند ، همان طورى كه پادشاه رعاياى خود را امر نمىكند كه : بدانند او بلند قامت است يا كوتاه قامت ؟ آيا سپيد چهره است يا گندمگون ؟ بلكه امر او اين است كه به سلطنت وى اذعان بياورند و اوامرش را اطاعت نمايند .\r\n\r\n\r\n","description":"","footnote":"\r\nاست . ارسطاطاليس ردّ گفتارشان را نموده است به اين كه : آنچه صِدْفَةً و برحسب اتّفاق واقع مىشود آن چيزهائى است كه يك بار در خارج از متعارف صورت مىگيرد به جهت عللى كه بر طبيعت وارد مىشود و آن را از مسير طبيعى خود و از مجراى عادى خود بر مىگرداند ، و به منزلهء امور طبيعيّه‌اى نيست كه بر شكل واحدى پيوسته و به طور دائم جريان پياپى داشته باشد . ( « بحار الانوار » طبع حروفى ج 3 ص 149 . ) شيخ كاظم مظفر در توحيد مفضّل طبع بيروت در تعليقهء ص 121 آورده است : ارسطاطاليس لفظى است يونانى و معنيش دوست دارندهء حكمت است ، و به او ارسطو هم مىگويند . وى يكى از شخصيّات جهانى است كه از قرنهاى گذشته اشتهار داشته است . او شاگرد افلاطون بود و چون عمرش به 30 سال رسيد در فلسفه نظر كرد و افلاطون او را در غيبت خود به در دار التعليم صيقليّه جانشين خود نمود .\r\nارسطو بزرگترين علماء يونان بود و از همه برتر و بليغ‌تر . وى داراى افكارى بس بلند در فلسفه مىباشد و به معلِّم اوَّل معروف است ، زيرا او اوَّلين كسى است كه علم منطق را جمع كرد و مرتّب گردانيد و اختراعى بديع نمود ، و مقام و منزلتش نزد پادشاهان عظيم گرديد تا به جائى كه اسكندر كبير امور سلطنتش را بر وفق رأى او تمشيت مىداد . ارسطاطاليس مدّت شصت و هفت سال عمر كرد و در سنهء 322 قبل از ميلاد در خلكيس فوت نمود . وى در علوم گوناگونى تصنيف كرده است .\r\n","page_name":" 94 ","page_number":94},
  {"content":"\r\n\r\nآيا نمىبينى كه اگر مردى جلوى در قصر پادشاه بيايد و بگويد : خودت را بر من عرضه كن تا خوب تو را تفتيش كنم و به نهايت شناسا گردم و گرنه من گفتارت را گوش نمىكنم ، اين مرد خود را در معرض عقوبت افكنده است ؟ همچنين اگر گوينده‌اى به خالق سبحان بگويد : من اقرار به تو نمىآورم تا به كُنْه ذات تو محيط شوم ، خودش را در معرض غضب او قرار داده است .\r\nمظفّر گويد : و بر اين نهج از بيان بديع و برهان ساطع ، امام صادق عليه السلام دروسش را بر مُفَضَّل القا فرمود و در پايان سخنش گفت : يَا مُفَضَّلُ ! خُذْ مَا آتَيْتُكَ وَ كُنْ مِنَ الشَّاكِرِينَ ، وَ لآلائِهِ مِنَ الْحَامِدِينَ ، وَ لِاوْلِيَائِهِ مِنَ الْمُطِيعِينَ .\r\n« زيرا كه من براى تو مقدار قليلى از كثير ، و جزئى از كلّ را از برهان بر خلقت ، و شواهد بر صواب تدبير و درستى تعمّد در آفرينش ذكر نمودم ! در آن تدبّر كن ! تفكّر كن ! اعتبار بگير » !\r\n\r\nپايان گفتگوى امام صادق عليه السلام با مفضل\r\nمفضّل مىگويد : من از نزد مولايم بازگشتم با چيزى كه احدى با مثل آن باز نگشته بود . « 1 »\r\nمظفّر گويد : همانطور كه مفضّل اين حكمتهاى جليله و اسرار عظيمه را مغتنم شمرد سزاوار است ارباب معارف نيز مغتنم بشمارند . حضرت امام ابو عبد الله عليه السلام از حكمتهاى اسرار و از اسرار حكمتها به طورى ايضاح فرموده است كه دانستن آنها بر بسيارى پنهان بوده است و فهمشان بر مردم صعب و مشكل .\r\nو اين دروس همانطور كه دلالت مىنمايد ما را بر خالق حكيم در صنايع و مخلوقاتش ، ايضاً ما را ارشاد مىكند به احاطهء حضرت امام صادق عليه السلام به فلسفهء\r\n\r\n\r\n","description":"","footnote":"\r\n( 1 ) در تعليقه گويد : اين توحيد كه به توحيد مفضّل معروف است بارهاى عديده به طبع رسيده است و آن را در « بحار الانوار » ج 2 از طبع كمپانى ص 17 تا ص 47 روايت كرده است . و طبعهاى آن همگى از أغلاط مطبعه‌اى خالى نبود . و ما نقل خود را بعد از تدبّر و تطبيق با صحيحترين طبع كه در مطبعهء حيدريه در سال 1369 ه به طبع رسيده است قرار داديم . و شواهد نسبت اين توحيد به امام صادق عليه السلام بسيار است و اينجا محل ذكر آن نمىباشد .\r\n","page_name":" 95 ","page_number":95},
  {"content":"\r\n\r\nخلقت ، بلكه تو در اين دروس ، وى را فيلسوف الهى ، و عالِم كَلامى ، و طبيب حاذق ، و تجزيه گر كيمياوى ، و تشريح كنندهء فنِّى ، و صاحب فنّ و خبره در صنعت زراعت و غَرْس ، و عالم به جميع مخلوقاتى كه خداوند در ميان آسمان و زمين آفريده است ، و قادر بر تعبير از اسرار حكمتها در عوالم خلايق و موجودات مىيابى ! « 1 »\r\nمجلسى - رضوان الله عليه - در « بحار الانوار » ، پايان اين حديث را بعد از گفتار حضرت به مفضّل كه : در آن تدبّر كن ! تفكّر كن ! اعتبار بگير ! چنين آورده است كه مفضّل مىگويد :\r\nبِمَعُونَتِكَ يَا مَوْلَاىَ أقْوَى عَلَى ذَلِكَ وَ أبْلُغُهُ إنْ شَاءَ اللهُ . فَوَضَعَ يدَهُ عَلَى صَدْرِى فَقَالَ : احْفَظْ بِمَشِيَّةِ اللهِ وَ لَا تَنْسَ إنْ شَاءَ اللهُ !\r\n« اى سيّد و سالار من ! من با كمك و معاونت تو بر آن قدرت مىيابم ، و انشاء الله به آن خواهم رسيد . حضرت امام جعفر صادق عليه السلام دستش را بر سينه‌ام نهاد و گفت : با اذن و مشيَّت خدا حفظ كن آن را ، و إن شاء الله آن را فراموش مكن » !\r\nفَخَرَرْتُ مَغْشِيّاً عَلَىَّ فَلَمَّا أفَقْتُ قَالَ : كَيْفَ تَرَىَ نَفْسَكَ يَا مُفَضَّلُ ؟ ! فَقُلْتُ : قَدِ اسْتَغْنَيْتُ بِمَعُونَةِ مَوْلَاىَ وَ تَأييدِهِ عَنِ الْكِتَابِ الَّذِى كَتَبْتُهُ ، وَ صَارَ ذَلِكَ بَيْنَ يَدَىَّ كَأنَّما أقْرَأهُ مِنْ كَفِّى ! وَ لِمَوْلَاىَ الْحَمْدُ وَ الشُّكْرُ كَمَا هُوَ أهْلُهُ وَ مُسْتَحِقُّهُ !\r\n« مفضّل مىگويد : من از سخن امام مدهوش شدم ، و چون به حال باز آمدم امام فرمود : اى مفضَّل ! خودت را چطور مىبينى ؟ ! عرض كردم : اى سيِّد و سالار من ، من با معونت و تأييد امام خودم از كتابى كه نگاشتم بى نياز گشتم ، و چنان در سينه دارم كه گويا آن مكتوب در دست من است ، و آن را از روى دستم مىخوانم ! حقّاً و حقيقةً تمام مراتب سپاسگزارى و شكر و مَحْمِدَت براى سيِّد و سالار من مىباشد ، آن\r\n\r\n\r\n","description":"","footnote":"\r\n( 1 ) « الإمام الصادق » ، شيخ محمد حسين مظفّر ، مؤسّسة النّشر الاسلامى ، ج 1 ص 150 تا ص 164 .\r\n","page_name":" 96 ","page_number":96},
  {"content":"\r\n\r\nسپاس و حمدى كه وى اهليَّت و استحقاقش را دارد ! »\r\nامام عليه السلام فرمود : يَا مُفضَّلُ فَرِّغْ قَلْبَكَ وَ اجْمَعْ الَيْكَ ذِهْنَكَ وَ عَقْلَكَ وَ طُمَأنِيَنَتَكَ ! فَسَالْقِى إلَيْكَ مِنْ عِلْمِ مَلَكُوتِ السَّمَاواتِ وَ الارْضِ ، وَ مَا خَلَقَ اللهُ بَيْنَهُمَا وَ فِيهِمَا مِنْ عَجَائِبِ خَلْقِهِ وَ أصْنَافِ الْمَلئِكَةِ وَ صُفُوفِهِمْ وَ مَقَامَاتِهِمْ وَ مَرَاتِبِهِمْ إلَى سِدْرَةِ الْمُنْتَهَى ، وَ سَائِرِ الْخَلْقِ مِنَ الْجِنِّ وَ الإنْسِ إلَى الارْضِ السَّابِعَةِ السُّفْلَى وَ مَا تَحْتَ الثَّرَى حَتَّى يَكُونَ مَا وَعَيْتَهُ جُزْءً مِنْ أجْزَاءٍ .\r\nانْصَرِفْ إذَا شِئتَ مُصَاحَباً مَكْلُوءاً ! فَأنْتَ مِنَّا بِالْمَكَانِ الرَّفِيعِ ، وَ مَوْضِعُكَ مِنْ قُلُوبِ الْمُؤْمِنينَ مَوْضِعُ الْمَاءِ مِنَ الصَّدَى ! وَ لَا تَسْألَنَّ عَمَّا وَعَدْتُكَ حَتَّى احْدِثَ لَكَ مِنْهُ ذِكْراً !\r\n« اى مفضَّل دلت را فارغ گردان ! و ذِهنت و عقلت و طمأنينه‌ات را در خودت جمع كن ! به جهت آنكه من از اين به بعد به تو القاء مىكنم علم ملكوت آسمانها و زمين را ، و علم آنچه را كه خداوند خلق كرده است در ميان آسمانها و زمين ، و در آسمانها و زمين از عجائب خلقت او و اصناف فرشتگان ، و صفوف و مقامات و مراتب فرشتگان تا سِدْرَةُ الْمُنْتَهَى ، و علم سائر خلايق را از جِنّيان و إنسيان تا هفتمين طبقهء زيرين زمين ، و آنچه كه در زير خاك است ! به طورى به تو القاء مىكنم كه آنچه براى تو گفتم و آن را حفظ نمودى جزوى از اجزاء آن باشد !\r\nهر وقت كه مىخواهى به روى برو ، كه خداوند همراه توست و پيوسته در حفظ و حراست خداوند هستى ! زيرا تو در نزد ما از مكانت و موقعيت والائى برخوردارى ، و محلّ و مكانت تو نسبت به دلهاى مؤمنين محلّ و مكانت آب سرد و زلال است نسبت به دل سوختگان از عطش و جان‌گدازان از تشنگى ! و از اين وعده‌اى كه به تو دادم از ميعاد و ميقاتش مپرس تا من خودم براى تو ذكر كنم ! »\r\nمفضَّل مىگويد : من از حضور سيّد و سالارم با نعمت و كرامتى بازگشتم كه هيچ كس با چنان حالتى باز نگشته بود !\r\nمجلسى در پايان اين خبر آورده است : بدان : بعضى از آن فقرات حديث ، اشاره به تجرّد نفس دارد ، و اللهُ يَعْلَمُ وَ حُجَجُهُ صَلَواتُ اللهِ عَلَيْهِم أجْمَعين .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nاستفاده تجرد نفس ناطقه و مجردات ديگر از اين خبر\r\nاستادنا الاكرم حضرت علّامهء طباطبائى - قدّس الله تربته - در تعليقه بر كلام مجلسى فرموده‌اند : بلكه اشاره به امور ديگرى غير از نفس ناطقه نيز دارد كه آنها مجرّد مىباشند ، و بدين امر اشعار دارد قول امام عليه السلام : وَ كَذَلِكَ الامُورُ الرُّوحَانِيَّةُ اللَّطِيفَة « و همچنين است امور روحانيّهء لطيفه » . و از اينجا ظاهر مىشود كه آنچه در اخبار توصيف به روحانى و يا به لطيف شده است مشعر به تجرّد آن مىباشد . ( ط ) « 1 »\r\nآنچه را ما به حمد الله و منّه در اينجا اينك ذكر كرديم دربارهء خبر مشهور به توحيد مفضَّل بود ، و از اين به بعد ، علّامهء مجلسى - رضوان الله عليه - از مفضّل بن عُمَر خبر هَلِيلهء هِنْدى را از حضرت امام جعفر صادق عليه السلام روايت مىكند و مىگويد :\r\n« خبر مَرْوِىّ از مُفَضَّل بن عُمَر در باب توحيد مشهور به خبر إهْليلَجَه » « 2 »\r\nحديث كرد براى من محرز بن سعيد نحوى در دمشق كه گفت : حديث كرد براى من محمد بن أبى مسهر « 3 » در رَمْلَه ، از پدرش از جدّش كه گفت : مُفَضَّل بن عُمَر جُعْفى براى حضرت امام ابو عبد الله جعفر بن محمّد الصّادق عليه السلام نامه‌اى نوشت و در آن به حضرت اعلام نمود كه : اقوامى از اهل ملّت اسلام پيدا شده‌اند كه ربوبيّت حقّ تعالى را انكار مىكنند و در اين امر جدال مىكنند . و او از حضرت تمنّى نموده است كه رَدِّ گفتارشان را بنمايند ، و در دعواهايشان و مُدَّعاهايشان احتجاج و استدلال بر عليه آنان بكند به همان طريقى كه احتجاج و استدلال بر غيرشان مىنموده‌اند . امام ابو عبد الله عليه السلام براى وى چنين نوشتند :\r\n\r\n\r\n","description":"","footnote":"\r\n( 1 ) « بحار الانوار » طبع حروفى ج 3 ص 150 و ص 151 . و بايد دانست مجموع حديث مفضل را كه مجلسى ذكر نموده است از ص 57 تا ص 151 از ج 3 بحار را استيعاب كرده است .\r\n( 2 ) مستشار عبد الحليم جندى در كتاب « الامام جعفر الصّادق » ص 286 به اين حديث در استعمال جدل علمى حضرت براى آگاه كردن شكّاكين ، اشاره كرده است .\r\n( 3 ) در نسخه‌اى است : محمد بن أبى مشتهر .\r\n","page_name":" 98 ","page_number":98},
  {"content":"\r\n\r\nبِسمِ اللهِ الرَّحْمَنِ الرَّحِيمِ\r\nامّا بعد ، خداوند ما و تو را موفّق به اطاعتش بنمايد ! و بدين وسيله براى ما به رحمت خود مقام رضوانش را واجب و لازم گرداند !\r\nمكتوبت و اصل گرديد و در آن تذكّر داده بودى كه در آئين و ملّت ما قومى از اهل الحاد به ربوبيَّت خدا ظهور نموده‌اند كه تعدادشان زياد شده است و نزاعشان تشديد يافته است . و از من خواسته بودى تا بر ردّ گفتارشان ، و در نقض معتقداتشان كتابى بنگارم همان گونه كه بر غير ايشان از اهل بدعت و اختلاف ردّ و نقض نموده‌ام .\r\nو ما حمد مىكنيم خداى را بر نعمتهاى فراوان ، و حجّتهاى رسا ، و بَلاءِ محمود عند الخاصّة و العامَّة ( نعمتى كه خاصّ و عام آن را مىستايند و آن را براى ما نزديك مىدانند كه علم است ، و يا نعمتى كه از ساحت ما به خاصّ و عامّ رسيده است ) .\r\nو از جملهء نعمتهاى عظيمه و آلاء جسيمه‌اى كه عطا فرموده است تثبيت و تقرير قلوبشان است به ربوبيّتش ، و ميثاقى كه از آنان گرفته است به معرفتش ، و انزال كتابى است بر آنها كه در آن شفاى همه نوع امراض كامنهء در سينه‌ها از خاطرات و امور مشتبهه وجود دارد .\r\nو خداوند نه براى ايشان و نه براى غير ايشان از مخلوقاتش ، حاجتى را به سوى غير خودش بجاى نگذارده است ، و خودش از ايشان استغنا دارد  وَ كانَ اللَّهُ غَنِيًّا حَمِيداً  . « 1 »\r\nو قسم به جان خودم كه آنچه به جاهلان رسيده است از ناحيهء پروردگارشان نمىباشد ( و همهء اقسام ضرر و هلاكت فقط از ناحيهء خودشان بدانها رسيده است ) . و آنان تحقيقاً أدلّهء واضحه و علامات بَيِّنهء توحيد حقّ را در آفرينششان ديده‌اند ، و از ملكوت آسمانها و زمين و صُنع شگفت انگيز و حيرت خيز متقن و محكمى كه دلالت بر صانع نمايد چيزها مشاهده كرده‌اند ، و ليكن ايشان بر نفوسشان ابواب\r\n\r\n\r\n","description":"","footnote":"\r\n( 1 ) آيه 131 ، از سورهء 4 : نساء .\r\n","page_name":" 99 ","page_number":99},
  {"content":"\r\n\r\nمعاصى را گشوده‌اند ، و راه شهوات را براى خودشان آسان نموده‌اند ، فلهذا أهواء و آراء باطله بر دلهايشان غالب آمده و به ستمى كه بر خودشان كرده‌اند شيطان بر آنان مستولى گشته است وَ كَذَلِكَ يَطْبَعُ اللهُ عَلَى قُلُوبِ الْمُعْتَدِينَ . « 1 »\r\nو عجب از آفريده‌اى است كه مىپندارد : خداوند بر بندگانش پنهان است در حالى كه اثر آفرينش را در خويشتن چنان مىيابد كه عقلش را متحيّر مىكند ، و كيفيّت تأليف و تركيب او را در اعضايش به طورى مىبيند كه حجّتش را باطل مىنمايد . « 2 »\r\nو قسم به جان خودم اگر تفكر نمايند در اين امور عظيمه هر آينه بالعيان خواهند ديد از امر تركيب آشكارا ، و لطف تدبير روشن ، و وجود اشياء كه آفريده شده‌اند پس از آنكه نبودند ، و سپس تجدّد و تحوّل آنها از طبيعتى به طبيعتى ، و از ساختمانى پس از ساختمانى ، چيزهائى را كه آنها را دلالت نمايد بر صانع حكيم ! چرا كه هيچ موجودى از موجودات نيست مگر آنكه در آن آثار تدبير و تركيبى است كه دلالت مىكند بر آنكه براى آن دست پرورده ، خالقى است با تدبير ، و آثار پيوند و تأليفى است مدبّرانه كه راهنماى انسان مىباشد به خداى واحد حكيم . « 3 »\r\nبارى اين حديث نيز مفصّل است ، و دلالتى تمام بر حجيّت عقل دارد ، و ذكر جميع آن چون مناسب با كتاب ما نيست لهذا در اينجا هم تَبعاً للشَّيخ العلّامة المُظَفّر - رحمة الله عليه - به ذكر صدر آن اكتفا مىگردد . وى در كتاب « الإمام الصادق » گويد : الإهليلجة :\r\n\r\nاحتجاج آن حضرت با طبيب هندى در توحيد\r\nاين بحثِ از توحيد به إهْليلَجَه ( هَليلَه ) نامگذارى شده است ، چون حضرت\r\n\r\n\r\n","description":"","footnote":"\r\n( 1 ) در آيه 74 از سورهء 10 : يونس اين طور وارد است :  كَذلِكَ نَطْبَعُ عَلى قُلُوبِ الْمُعْتَدِينَ  . و از اينجا به دست مىآيد : فرمايش حضرت با صيغهء غايب ، اقتباس از آيه مباركه مىباشد ، نه خود آيه .\r\n( 2 ) و در نسخه‌اى است : انكارش را باطل مىكند .\r\n( 3 ) « بحار الانوار » طبع حروفى ج 3 ص 152 و ص 153 .\r\n","page_name":" 100 ","page_number":100},
  {"content":"\r\n\r\nامام صادق عليه السلام در آن با يك نفر طبيب هندى دربارهء يك دانه هليله‌اى كه در دست آن طبيب بود مناظره كرد . مطلب به قرار ذيل است كه : مُفَضَّل بن عمر به امام عليه السلام نوشت و او را خبر داد كه اقوامى از اهل اين ملّت پديدار شده‌اند كه ربوبيّت خدا را منكرند ، و در اين باره مجادله و مخاصمه دارند ، و از امام تقاضامند بوده است تا ردّى بر آنان بنمايند و استدلال و احتجاج بر عليه آنان در دعوايشان بكنند همان قسمى كه احتجاج بر غيرشان مىكرده‌اند .\r\nامام صادق عليه السلام از جمله براى وى نوشتند : نامه‌ات به من و اصل گرديد ، و من براى تو نگارش دادم كتابى را كه سابقاً در آن باره با بعضى از اهل اديان كه منكر خدا بوده‌اند به طريق مناظره به نزاع برخاسته بودم ! و مطلب از اين قرار است كه : طبيبى از شهرهاى هندوستان عادتش بر آن بود كه به حضور من مىآمد و پيوسته و به طور مدام با من به نزاع در رأيش و دفاع از ضلالتش قيام مىكرد . در اين ميان كه روزى هليله‌اى در دست داشت كه آن را بكوبد و از مخلوط آن داروئى بسازد من در مقام احتجاج و استدلال با همان داروى خودش برآمدم . زيرا در آن هنگام نيز از زبانش صادر شد نظير همان گفتارى كه هميشه با من منازعه داشت كه ادّعا مىكرد دنيا هميشه بوده و خواهد بود ، درختى مىرويد ، و درختى فرو مىافتد ، و جاندارى متولد مىشود ، و جاندارى تلف مىشود .\r\nوى مىپنداشت اين كه من مدّعى معرفت خدا هستم دعوائى است كه نه بر آن بيِّنه‌اى دارم و نه مىتوانم حجّتى براى خودم در آن مسأله اقامه نمايم . و آن دعوىِ معرفت ، امرى است كه آخر از اوّل ، و اصغر از اكبر گرفته و به او تلقين گرديده است .\r\nوى مىپنداشت : جميع اشياء كه با هم اختلاف و يا ايتلاف دارند ، و درون و باطن مىباشند يا برون و ظاهر ، همگى به واسطهء حواسّ خمسه : نَظَر ، سَمْع ، شَمّ ، ذَوْق ، و لَمْس شناخته مىگردند . و سپس منطق خود را بر همان اساسى كه خود وضع كرده بود كشانده ، گفت : هيچ كدام از حواسّ من بر خالقى واقع نشده است كه آن خالق را به فكر و دل من برساند و معرّفى كند ( بنابراين نمىتوانم اقرار به خالق\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nنمايم ) . او اين كلام را به جهت انكار خداى تعالى مىگفت .\r\n\r\nعدم وجدان دليل بر عدم وجود نيست\r\nپس از آن گفت : تو مرا بياگاهان ! به چه چيز استدلال مىكنى بر معرفت پروردگارت كه قدرتش و ربوبيتش را براى من توصيف نمودى ؟ ! مگر نه آن است كه دل انسان جميع اشياء را با دلالتهايى كه براى تو وصف كردم مىشناسد ؟ ! من گفتم : با عقلى كه در دل من است ، و با دليلى كه با آن بر شناسائيش استدلال مىكنم !\r\nاو گفت : چطور مىشود آنچه مىگوئى درست باشد در حالى كه تو مىدانى : دل و فكر انسان راهى براى معرفت اشياء به جز حَواسّ ندارد ؟ ! آيا تو پروردگارت را با چشم ديده‌اى ؟ ! يا صدايش را با گوش شنيده‌اى ؟ ! يا به وسيلهء نسيم او را بوئيده‌اى ! يا با دهان او را چشيده‌اى ؟ ! يا با دست او را لمس نموده‌اى ؟ ! تا بالنَّتيجه آن نوع حواسّ مؤدّى شناسائى او براى انديشه و قلبت گردد ؟ !\r\nمن گفتم : تو به من بگو : نظر به آنكه تو انكار خدا مىكنى به جهت پندارت كه او را با حِسّى از حواسَّت كه بدانها اشياء را مىشناسى نديده‌اى ، و من اقرار به او دارم ، آيا گزيرى هست از آنكه يكى از دو نفر ما بايد راست بگويد ، و آن نفر ديگر دروغ ؟ !\r\nاو گفت : نه !\r\nمن گفتم : تو به من بگو : اگر گفتار تو مطابق واقع باشد آيا ترسى دارى بر من از آنچه من تو را از عذاب خدا ترسانده‌ام ؟ !\r\nاو گفت : نه !\r\nمن گفتم : تو به من بگو : اگر گفتار من مطابق واقع باشد ، و حقّ در دست من بوده باشد ، آيا چنين نيست كه من در اين صورت در آنچه از عذاب خدا كه از آن حذر مىكرده‌ام به وثوق و اطمينان چنگ زده‌ام ، و تو به واسطهء جُحود و انكارت در ورطهء هلاكت سقوط نموده‌اى ؟ !\r\nاو گفت : چرا !\r\nمن گفتم : در آن صورت كدام يك از ما پا از جادهء حَزْم و احتياط برون ننهاده\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nاست ؟ ! و كداميك از ما به نجات و رستگارى نزديكتر مىباشد ؟ !\r\nاو گفت : تو ! و ليكن تو در دعوايت دچار شبهه و ادّعائى بيش نمىباشى ، و امّا من داراى يقين و وثوق هستم . زيرا من با حواسِ پنجگانهء خودم خدا را ادراك نكرده‌ام و در نزد من آنچه را كه حواسِ من نتوانسته ادراك بكند ، موجود نمىباشد !\r\nمن گفتم : تو به علَّت آنكه حَواسَّت نتوانسته است خدا را ادراك كند خدا را انكار كرده‌اى ، و من به علَّت آنكه حواسَّم نتوانسته است خدا را ادراك كند خدا را تصديق نموده‌ام !\r\nاو گفت : اين كلام چگونه تصوّر مىشود ؟ !\r\nمن گفتم : هر چيزى كه در آن اثرى از تركيب باشد هر آينه جسم خواهد بود . يا هر چيزى كه چشم بر آن افتد رنگ خواهد بود . بنابر اين آن چيزى را كه چشمها ادراك كند و يا حواسّ بدان راه يابد تحقيقاً غير خداوند سبحان خواهد بود ، زيرا خدا با خَلقش شباهت ندارد ، و خلقش با وى شباهت ندارند . و اين خلايق با تغيير و زوال از حالى به حالى مىشوند و نقل و انتقال در آنها تحقّق مىپذيرد ، و هر چيزى كه مشابه با تغيير و زوال باشد مثل او مىباشد ، وَ لَيْسَ الْمَخْلُوقُ كَالْخَالِقِ وَ لَا الْمُحْدَثُ كَالْمُحْدِثِ . « هيچگاه مخلوق مانند خالق نيست ، و هيچگاه حادث شده چون حادث كننده نمىباشد . »\r\nپس از اين جريان ، امام جعفر صادق عليه السلام فرمود : من به وى گفتم : به من بگو : آيا تو به جميع جهات سِتّه احاطه پيدا نموده‌اى و به انتهاى آنها رسيده‌اى ؟ !\r\nاو گفت : نه !\r\nمن گفتم : آيا به اين آسمان بلندى كه مىبينى صعود كرده‌اى ؟ ! يا در اين زمين پست و پائين فرورفته‌اى تا در اقطار آن گردشى كنى ؟ ! آيا در ميان لجّه‌هاى درياها و غمرات اقيانوسها داخل گرديده‌اى ، و اطراف و جوانب هوا را در بالاى آسمان يا زير آن تحت زمين و پائين‌تر از آن پاره كرده و شكافته‌اى تا بيابى كه : آنجا از مُدبّر حكيم عالم بصير خالى مىباشد ؟ !\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاو گفت : نه !\r\nمن گفتم : پس بنابراين از كجا مىدانى ، شايد آن كس كه قلبت انكار مىنمايد در بعضى از اين نواحى باشد كه حواسِّ تو إدراك نكرده است ، و علم تو بدان احاطه ننموده است ؟ !\r\nاو گفت : نمىدانم ! احتمال دارد در برخى از آنجاها كه ذكر نموده‌اى مدَبِّرى باشد ، و احتمال دارد در هيچ كدام از آن نواحى مُدَبِّرى نباشد !\r\nمظفّر گويد : چه بسا از كلام امام صادق عليه السلام در اينجا توهّم شود كه : إشعار به تجسيم ( جسميّت خدا ) دارد ، زيرا وى جايز دانسته است كه در جهتى معيّن كه از شئونات جسم است خدا وجود داشته باشد ، و ليكن بروز اين گفتار از او انكار و اعتراض مىباشد بر طبيبى كه عدم وجود را بعد از عدم وجدان مىخواهد دليل خود قرار دهد . و امام صادق عليه السلام با اين گونه بحث در صدد آن مىباشد كه : دعوى او را به عدم وجدان تكذيب كند . آنگاه بر او خرده بگيرد كه : محتمل است در بعضى از جهاتى كه طبيب بدانجا دست نيافته است خدا وجود داشته باشد . و در اين صورت احتمال وجود خدا در جهتى از جهات براى ردّ دعوى وى بر عدم وجدان كافى خواهد بود .\r\n\r\nبحث امام صادق با آن طبيب بحث الزامى بوده است\r\nو اين طريق بحث از باب الزام خَصْم و إبطال حجّت اوست ، نه از باب إثبات وجود خدا در جهتى . و اخيراً در كلام امام گذشت انكار ادراك او را با حواسِّ خمسه ، با آنكه مىدانيم : موجودى كه در جهت بخصوصى ادراك شود با حواسّ ادراك شده است .\r\nسپس حضرت امام صادق عليه السلام مىگويد : من به او گفتم : الآن كه تو از حدّ انكار بيرون آمدى ، و در منزل شكّ مسكن گزيدى ، من اميد بستم كه به سوى منزل معرفت راه يا بى !\r\nاو گفت : شكّ براى من فقط از ناحيهء سؤال تو از من از آنچه كه علم من بدان احاطه نداشته است پديدار گرديد ، و ليكن از كجا براى من يقين داخل مىشود از\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nآنچه كه حواسِ من ادراك ننموده است ؟ !\r\nمن گفتم : از ناحيهء همين هليله‌ات !\r\nاو گفت : در اين صورت اين بهتر و گوياتر حجّت را اثبات مىنمايد ، زيرا هليله جزء ادويهء علم پزشكى مىباشد كه من اذعان « 1 » به معرفتش دارم !\r\nپس از آن حضرت امام صادق عليه السلام شروع كردند در القاء مسائلى كه اختصاص به هليله داشت از كيفيّت پيدايشش ، و از وجود امثالش در دنيا ، و آن طبيب با مكر و حيله در جواب از پاسخ درست شانه تهى مىنمود از ترس آنكه مبادا ملتزم گردد كه آن هليله مصنوع مىباشد و وجودش دلالت بر خداوند صانع دارد . بحث تا به جائى منتهى گشت كه امام او را ملزم كردند به آنچه كه ابداً چاره‌اى از اعتراف به آن نداشت ، و آن اين بود كه آن هليله لا بدّ از درختى بيرون آمده است .\r\n\r\nتشريح امام صادق عليه السلام از دانهء هليله و اقرار مخالف\r\nدر اينجا امام عليه السلام به او گفتند :\r\nأ رَأيْتَ الإهْلِيَلَجَةَ قَبْلَ أنْ تَعْقِدَ ؟ ! إذْ هِىَ فِى قَمِعِهَا « 2 » مَاءٌ بِغَيْرِ نَوَاةٍ ، وَ لَا لَحْمٍ ، وَ لَا قِشْرٍ ، وَ لَا لَوْنٍ ، وَ لَا طَعْمٍ ، وَ لَا شِدَّةٍ ؟ !\r\nقال : نَعَمْ .\r\n\r\n\r\n","description":"","footnote":"\r\n( 1 ) در تعليقهء ص 155 از ج 3 « بحار » گويد : در بعضى از نسخه‌ها اين طور آمده است : لانّها من أداة الطّبّ الّذى أدّعى معرفته . يعنى به جاى « اذعان » « ادعا » آمده است\r\n( 2 ) - مجلسى در شرح اين عبارت ( « بحار الانوار » ج 3 ص 159 ) گويد : قوله عليه السلام فى قمعها ، فيروزآبادى گفته است : القَمَع با حركت فتحهء ميم عبارت است از دانهء جوش كه در ته پلكهاى چشم بيرون مىآيد ، و گفته است : القَمِع با فتحه و كسره ، و نيز در بر وزن عِنَب ( يعنى بالعكس ) عبارت است از آنچه به تَهِ خرما و نحو آن چسبيده است . انتهى . و بر هر دو تقدير استعاره است براى آنچه كه بَدواً در درخت هليله همين كه مىخواهد دانه ببندد پيدا مىشود يعنى پوست نازك و كوچكى كه در آن آب مىباشد . و تعبير اوّل بليغ‌تر است . و در آنجا كه امام مىفرمايد : غير مجموع بجسم و قَمِع و تفصيل معنيش آن است كه : آيا معقول مىباشد به آن چيزى زياد شود بدون آنكه جسمى از خارج بدان ضميمه گردد يا قَمِعى ديگر مثل آن ، يا به غير قمع آن يعنى قلع و تفصيل آن - يعنى تفريق آن - تا آنكه داخل بشود در آن چيزى و يا ضميمه گردد آن به چيزى ) .\r\n","page_name":" 105 ","page_number":105},
  {"content":"\r\n\r\nقَالَ الصَّادِقُ عليه السلام : قُلْتُ لَهُ : أ رَأيْتَ لَوْ لَمْ يَرْفُقِ « 1 » الْخَالِقُ ذَلِكَ الْمَاءَ الضَّعِيفَ الَّذِى هُوَ مِثْلُ الْخَرْدَلَةِ فِى القِلِّةِ وَ الذِّلَّةِ ، وَ لَمْ يُقَوِّهِ بِقُوَّتِهِ ، وَ يُصَوِّرْهُ بِحِكْمَتِهِ وَ يُقَدِّرْهُ بِقُدْرَتِهِ ، هَلْ كَانَ ذَلِكَ الْمَاءُ يَزِيدُ عَلَى أنْ يَكُونَ فِى قَمِعِهِ غَيْرَ مَجْمُوعٍ بِجِسْمٍ وَ لَا قَمِعٍ وَ تَفْصِيلٍ ؟ !\r\nفَإنْ زَادَ زَادَ مَاءً مُتَرَاكِباً غَيْرَ مُصَوَّرٍ ، وَ لَا مُخطَّطٍ ، وَ لَا مُدَبَّرٍ بِزَيَادِةِ أجْزَاءٍ وَ لَا تَألِيفِ أطْبَاقٍ ؟ !\r\n« آيا تو هليله را پيش از آنكه دانه ببندد ديده‌اى كه آن در تَهْ دَانهء خود فقط آبى است بدون هسته كه نه گوشتى دارد ، و نه پوستى ، و نه رنگى ، و نه مزه‌اى ، و نه سِفْتىاى ؟ !\r\nگفت : بلى !\r\nامام جعفر صادق عليه السلام گفتند : من به وى گفتم : اگر خداوند خالق كمك و معاونت نمىنمود به آن آب ضعيفى كه در حقارت و دنائت و ذِلّت به مانند يك دانهء خردل است ، و آن را به قوَّتِ خويشتن تقويت نمىكرد و به حكمت خود صورت بندى نمىنمود و به قدرتش اندازه نمىزد ، آيا معقول بود كه آن آب در تَهْ دانهء خود ، بدون آنكه با جسمى دگر ضميمه گردد و يا بدون قلع و تفريقش تا در آن چيزى داخل شود و يا با چيزى ضميمه شود ، از خودش زيادتر شود ؟ !\r\nو بر فرض آنكه زياد شود ، فقط آبى زياد مىگشت بدون شكل و صورت بندى ، و بدون تخطيط به خطوط ، و بدون آنكه دست تدبير و اراده در آن چيزى بيفزايد و تأليف طبقات و آثار مختلفه از خصوصيّات در او بنمايد ! »\r\nطبيب هندى گفت : تو با تصوير شجرهء هليله و تأليف سازمان آن ، و بار برداشتن ثمره و ميوهء آن و زيادتى اجزاء آن ، و انتشار و تفريق تركيب آن ، به من ارائه دادى ادلّه‌اى را كه از همهء دليلها روشن‌تر و از همهء بيّنات واضح‌تر بود بر آنكه اينها صانع\r\n\r\n\r\n","description":"","footnote":"\r\n( 1 ) در نسخهء مطبوعهء مظفّر « لو لم يرقق » آمده است با قاف . و ليكن در دو نوع طبع « بحار الانوار » با فاء آمده است و اين درست است ، زيرا رفق به معنى معاونت و مساعدت مىباشد و اين أشبه است .\r\n","page_name":" 106 ","page_number":106},
  {"content":"\r\n\r\nدارد ، و من تحقيقاً كلام تو را تصديق نمودم كه همگى اشياء ، ساخته شده و مصنوع مىباشند ، و ليكن من نمىدانم شايد هليله و جميع اشياء ديگر خودشان سازندهء خودشان باشند !\r\nسپس امام صادق عليه السلام براى وى اثبات نمود كه آن محال است ، و حتماً سازندهء آنها غير از خودشان مىباشد . به علَّت آنكه اشياء مسبوق به عدم هستند ، « 1 » يعنى نبودند و سپس بود شدند ، و به علّت آنكه اين گونه ساختمان دلالت دارد بر آنكه سازنده‌اش حكيم و عالم است - إلى غير ذلك از براهين .\r\nو پس از آن پيوسته وى را در مناظره و مباحثه سير مىدادند ، و محور گفتار همان هليله بود تا آنكه دليل و برهان حضرت وى را مُعترف و مُقرّ به صانع واحد كرد بعد از آنكه رشتهء سخن آن دو نفر در بحث به علم نجوم و منجّمين كشيده گشت .\r\n\r\n\r\n","description":"","footnote":"\r\n( 1 ) حضرت بحث را دنبال مىنمايند تا مىرسند به اينجا كه : چگونه او چرا آن هليله خودش را مفضول ( پست‌تر از چيزهاى ديگر ) و مأكول و تلخ و زشت ساخته است به گونه‌اى كه نه بهاء و طراوت دارد و نه آب و رنگى ؟ طبيب هندى گفت : به سبب آنكه آن هليله قوّت و قدرتى ندارد بر اينكه خودش را بسازد مگر همانطور كه ساخته است ، و يا اينكه خود را نساخته مگر همانطور كه دلخواهش بوده است . من به او گفتم : اينك تو بر گفتار باطلت اصرار و ابرام مىورزى بگو ببينم : چه موقع خود را آفريد و تدبير ساختمان وجودى و ماهوى خود را نمود ؟ ! آيا پيش از آنكه لباس هستى و وجود در بر كرده باشد يا بعد از آنكه به وجود آمده بود ؟ ! اگر اعتقادت چنان است كه هليله پس از آنكه موجود شد خود را ايجاد نمود ، پس اين كلام از روشن‌ترين محالات مىباشد ! چگونه آن هليله موجود و ساخته شده بود و سپس خود را بار ديگر موجود كرد و ساخت ؟ !\r\nمصير و غايت سخن تو به اينجا منتهى مىگردد كه هليله دو بار موجود و ساخته شده است . و اگر اعتقادت چنين باشد كه هليله پيش از آنكه به وجود آيد خود را ايجاد كرده و تدبير سازمان وجودى خود را كرده است پس اين كلام از واضح‌ترين باطلها و آشكاراترين دروغها مىباشد . چرا كه هليله قبل از آنكه بوده باشد چيزى نبوده است پس چگونه لا شىء به وجود مىآورد شىء را ؟ ! چگونه تو معيوب مىدارى گفتار مرا كه : شىء به وجود مىآورد لا شىء را ، و گفتار خودت را معيوب نمىدارى كه : لا شىء به وجود مىآورد لا شىء را ؟ ! بنگر كه كدام يك از دو گفتار به حق سزاوارتر است ؟ ! ( « بحار الانوار » ، طبع حروفى ، ج 3 ، ص 158 )\r\n","page_name":" 107 ","page_number":107},
  {"content":"\r\n\r\nو سپس حضرت امام صادق عليه السلام با احتجاج و استدلال از مصنوعات حضرت بارى - جلّ اسمه - از آسمان و زمين و درخت و روئيدنيها و چهار پايان و غيرها و كيفيّت دلالتشان بر بارى تعالى مطلب را كشاندند به اينجا كه : همهء اينها علاماتند بر همان يگانهء صانع واحد ، و ادلّه و آياتى مىباشند بر همان حَكيم قدير و عالم بصير . و بعد از آن شروع كردند در بيان صفات او از لطف ، و عِلم ، و قوَّت ، و سَمع ، و بَصر ، و رَأفَت ، و رَحمت ، و اراده .\r\n\r\nبيان مرحوم مظفر دربارهء امام عليه السلام\r\nمظفّر گويد : علّت آنكه من تمام رساله را در اينجا ذكر ننمودم و فقط اشاره به برخى مواضع آن كردم فقط رعايت ايجاز و اختصار بود و گرنه اينكه اين رساله فنونى از علم را علاوه بر قوّت حُجَّت و برهان ، و جودت گفتار و بيان در خود گرد آورده است امرى است مسَلَّم ، و در جميع رساله محور سخن فقط هَليله بوده است كه از ضعيفترين چيزها و كوچك‌ترين آنها در حجم و در منزلت مىباشد . « 1 »\r\nو همچنين شيخ مظفّر گويد : در بيان حضرت ، مواهب مىيابى ، و همچنان كه برخى اوقات در دليل تفصيل مىدهند مانند توحيد مفضَّل و غيره ، برخى اوقات با برهانى موجز در ارائهء برهان با ايفاء به تمام مقصود و مراد ، مطلب را القاء مىنمايند . مثلًا هنگامى كه از وى دليلى بر وجود خالق طلب كردند فرمود : مَا بِالنَّاسِ مِنْ حَاجَة « 2 » « حاجتى كه در ميان افراد بشر موجود است دلالت بر خالق متعال مىكند . »\r\nمظفّر گويد : چه كلمهء مختصر و چه حجّت بزرگى است ! زيرا ما در جميع شئون حيات مردم را چنان مىيابيم كه : پيوسته دنبال حاجت مستمرّه‌اى مىروند . و اين حاجت دلالت دارد بر وجود مآل و مقصدى كه در حوائجشان بدان مىرسند ، و آن مآل ذاتاً از ايشان مستغنى مىباشد . و آن مآل و مقصد حوائج حتماً بايد واحد باشد\r\n\r\n\r\n","description":"","footnote":"\r\n( 1 ) « الإمام الصّادق » للعلمة ألجليل الشّيخ محمّد الحسين المظفّر رحمه الله ، طبع مؤسّسة النشر الإسلامى ج 1 ، ص 164 تا ص 168 .\r\n( 2 ) « تحف العقول » .\r\n","page_name":" 108 ","page_number":108},
  {"content":"\r\n\r\nو گرنه در سير و نظام دگرگونى پيدا مىشد « 1 » .\r\nو يك بار هِشام بن حَكم از وى مىپرسد : مَا الدَّلِيلُ عَلَى أنَّ اللهَ تعَالَى واحدٌ ؟ ! فَيَقُولُ عليه السلام : اتِّصَالُ التَّدْبِيرِ ، وَ تمَامُ الصُّنْعِ « 2 »\r\n« دليل بر اين كه خداوند تعالى يگانه مىباشد كدام است ؟ !\r\nحضرت مىفرمايد : متّصل بودن رشتهء تدبير امور ، و تماميّت كارگاه آفرينش . »\r\nمظفّر گويد : هر يك از اين دو عنوان ، مىتوانند به تنهائى دليل براى توحيد قرار گيرند . چرا كه اگر مُدَبِّر دو تا يا بيشتر باشند اختلاف ميان آنها سبب حدوث فَترت و يا پيدايش تضارب و تصادم خواهد گشت . بنابراين تدبيرْ متّصل و تقديرْ هميشگى نخواهد بود ، همانطور كه تماميَّت خلقت و كمال آفرينش نيز شاهدى ديگر براى\r\n\r\n\r\n","description":"","footnote":"\r\n( 1 ) نظير اين ادلّهء موجزهء قاطعه در كلام حضرت مولى الموالى أمير المؤمنين عليه السلام يافت مىشود : در « بحار الانوار » ، ج 3 ص 55 از « جامع الاخبار » روايت كرده است كه : چون از أمير المؤمنين عليه السلام از اثبات صانع سؤال شد ، فرمود : الْبَعْرَةُ تَدُلُّ على البَعِيرِ ، وَ الرَّوثَةُ تَدُلّ على الحَميرِ ، و آثَارُ الْقَدَمِ تَدُلُّ على المسيرِ . فَهَيْكَلٌ عِلْوِىٌّ بهذه اللّطافةِ ، وَ مَركَزٌ سِفْلِىُّ بهذه الكَثَافَة كيف لا يَدُلَّان على اللَّطيف الخَبير ؟ ! ( « پشك شتر دلالت بر شتر مىكند ، و پشك خر دلالت بر خر ، و نشانه‌هاى پاى آدمى دلالت بر سير آدمى ، پس چگونه اين هيكل و پيكر آسمانى بدين لطافت ، و اين مركز پست و پائين زيرين بدين كثافت ، دلالت بر خداوند لطيف خبير نمىكنند ؟ ! » و نيز از « جامع الاخبار » از أمير المؤمنين عليه السلام روايت مىكند كه هنگامى كه از وى سؤال نمودند : دليل براى اثبات صانع چه چيز مىتواند بوده باشد ؟ فرمود : ثلاثةُ أشياء : تحويل الحال ، و ضعفُ الاركان ، و نقض الهِمَّة . « سه چيز : تغيير و تبديل حالات انسان ، و سستى اركان و اعضاء بدن ، و از ميان رفتن عزم و قصد و همّت انسان بر بجاى آوردن چيزى ! » و أيضاً مشابه اين خبر را در ايجاز و افادهء معنى تمام در « بحار الانوار » ج 3 ص 36 از « توحيد » صدوق ، و « أمالى » صدوق ، و « عيون » صدوق با سند متّصل خود از حضرت ابو الحسن على بن موسى الرّضا عليهما السلام روايت كرده است كه : مردى بر وى وارد شد و گفت : يا بن رسول الله ! دليل بر حدوث عالم چيست ؟ ! حضرت فرمود : أنت لم تَكُن ثمّ كنت ، و قد علمت أنّك لم تكوِّن نفسك و لا كَوَّنك من هو مثلك ! « تو نبودى و سپس بود شدى در حالى كه تو مىدانى : خودت را بود نكردى ، و تو را بود نكرده است كسى كه همچون تو مىباشد ! » .\r\n( 2 ) - « توحيد صدوق » ، باب ردّ بر ثنويّه و زنادقه ، ص 243 .\r\n","page_name":" 109 ","page_number":109},
  {"content":"\r\n\r\nوحدانيّت خداوند مىباشد . چرا كه استمرار دو امر به طور اتّفاق و تصادف با ملاحظه تماميّت در جميع شئون ، ابدى نخواهد بود همچنان كه ما در ميان حاكمانى كه مىخواهند چرخ دولتها و ملّتها را در بلاد به گردش درآورند مشاهده مىنمائيم كه : اگر ميانشان اختلافى پديدار گردد - گرچه در مقطع خاصّى از زمان باشد - مخلوقات و نفوس به فساد و تباهى كشيده مىشوند . بنابر اين تماميّت كار كجا خواهد بود ؟ ! تماميّت و كمال آفرينش ، برهان خاصّى براى وحدت است . « 1 »\r\n\r\nدروس امام صادق عليه السلام در علوم مختلف\r\n« دروس حضرت امام صادق عليه السلام در كلام ، فلسفه ، حكمت »\r\n« طبّ ، كيمياء ، داروسازى ، و جميع علوم طبيعى از معدن »\r\n« گياه ، حيوان ، انسان ، ستاره‌شناسى و غير ذلك »\r\nعالم جليل و حِبْر نبيل شيخ محمّد حسين مظفّر در كتاب خود چنين آورده است :\r\nعلم طبّ :\r\nخداوند متعال كتاب خود را براى روشنگرى تمام چيزها فرود آورد . « 2 » و به طورى كه گفته‌اند : تمام مسائل طبّى را خدا در دو كلمه جمع كرده است : كُلُوا وَ اشْرَبُوا وَ لَا تُسْرِفُوا . « 3 »\r\n« بخوريد و بياشاميد ، و از حدِّ اعتدال و ميانه روى تجاوز مكنيد ! »\r\nو بنابراين غرابتى ندارد اگر عالمين به قرآن همچنين عالمين به علم طِبّ بوده باشند .\r\nعلومى كه از عالمين به ظهور پيوسته است از علوم طبايع و أمْزِجَه و منافع و مضارّ ايشان ما را ارشاد مىنمايد بر آن كه علم طبّ نزد آنان بوده است . يكى از علماء گذشته بسيارى از اين گونه علوم را از گفتارشان گردآورى نموده و به « طبُّ الائمَّة » نامگذارى نموده است .\r\n\r\n\r\n","description":"","footnote":"\r\n( 1 ) « الامام صادق » مظفر ، ج 1 ، ص 168 تا ص 169 .\r\n( 2 ) آيه 89 از سوره 16 : نحل :  وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ . \r\n( 3 ) آيه 31 از سورهء 7 : اعراف .\r\n","page_name":" 110 ","page_number":110},
  {"content":"\r\n\r\nمن چنين گمان دارم كه اين كتاب امروزه وجود ندارد مگر اينكه مجلسى - طاب ثراه - در « بحار الانوار » مقدار بسيارى از آن را روايت كرده است چنان كه شيخ حُرّ عامِلى در « وسائل الشّيعة » بسيارى از آن كتاب را نقل كرده است .\r\nو براى دلالت بر علم امام صادق عليه السلام به طبّ بس است آن اخبارى كه در توحيد مفضّل از طبايع اشياء ، و فوائد ادويه ، و كالبدشناسى و معرفة الجوارح كه علم تشريح متكفّل آن مىباشد آمده است ، و در بعضى از مناظرات حضرت با طبيب هندى مطالبى شاهد گفتار ما آمده است .\r\nو اگر نويسندهء پژوهشگرى بخواهد كتابى را دربارهء آنچه كه از وى وارد گرديده است در خواصّ و فوائد اشياء ، و در علاج دردها و امراض و در طرز جلوگيرى از امراض واگيردار و كيفيّت « واكسيناسينه » كه در لابلاى كتابهاى حديث و نحوها متفرّق است ، بنويسد و گرد آورد چه بسا به بسيارى از حقايق علمى طبّى برخورد مىنمايد كه غير از علم پزشكى جديد ، از آن پرده برنداشته است مانند معالجهء تب با آب سرد . چون هنگامى از وى دربارهء مرض تب سؤال كردند ، فرمود : إنَّا أهلُ بَيْتٍ لَا نَتَدَاوَى إلَّا بإفَاضَةِ الْمَاءِ الْبَارِدِ يُصَبُّ عَلَيْنَا . « ما اهل بيتى هستيم كه مرض تب را معالجه نمىكنيم مگر به آنكه آب سرد بر روى ما ريخته گردد . »\r\nو ما حواله‌ات را در اين امر به كتاب الاطعمة و الاشربة از « وسائل الشيعة » ج 3 ص 276 تا ص 311 « 1 » مىدهيم تا چيزهاى بسيارى نظير اين امور را ملاحظه نمائى .\r\n\r\nخصوصيات علم جفر\r\nعلم جَفْر :\r\nكلمهء جفر در أصل لغت به معنى برّه مىباشد هنگامى كه بزرگ شود و غذا خور گردد . و شايد علّت تسميه اين علم به جَفْر آن باشد كه در اصل ، اين علم را بر روى پوست بچه گوسپندى نوشته‌اند فلهذا به نام محلّ آن ناميده شده است . علم جَفْر\r\n\r\n\r\n","description":"","footnote":"\r\n( 1 ) از طبع قطعى سنگى امير بهادر .\r\n","page_name":" 111 ","page_number":111},
  {"content":"\r\n\r\nعلم حروف است كه به واسطهء آن از حوادث آينده اطّلاع حاصل مىشود .\r\nاز حضرت امام صادق عليه السلام مروى است كه نزد وى علم جفر است و آن را تفسير فرموده است به اينكه آن عبارت است از ظرفى كه در آن علم پيامبران و علم علماى گذشتهء از بنى اسرائيل مىباشد . و راجع به علم جفرى كه نزد ايشان است از آنان مطالبى بسيار نقل شده است . و ما اگرچه آن علم و مراد و منظور از آن را نمىشناسيم الَّا اينكه از آن رواياتى كه دربارهء جفر وارد است و اين كه علم جفر از مصادر علومشان مىباشد ، به دست مىآوريم كه : آن علمى است شريف كه خداوند به آنان عنايت نموده است . و در كتاب « كافى » دربارهء علم جفرى كه نزد آنان است روايات كثيرى وارد است .\r\nبعضى از علماء أهل سُنَّت علم جفر را ذكر كرده‌اند و گفته‌اند : امام صادق عليه السلام آن را مىدانسته است . شَبْلَنْجى در « نور الأبصار » ص 131 گويد : در كتاب « حياة الحيوان الكبرى » گفته است : فائدةٌ : ابن قُتَيْبَه در كتاب « أدب الكاتب » گويد : كتاب جفر را امام جعفر الصّادق بن محمد الباقر نوشته است ، و در آن علم ما يحتاج بشر تا روز قيامت موجود مىباشد .\r\nو أبو العَلاء بدين علم اشاره كرده است :\r\n لَقَدْ عَجِبُوا لآلِ الْبَيْتِ لَمَّا * أتَاهُمْ عِلْمُهُمْ فِى جِلْدِ جَفْرِ\r\nفَمِرْآةُ الْمُنَجِّمِ وَ هىَ صُغْرَى * تُرِيهِ كُلَّ عَامِرَةٍ وَ قَفْرِ « 1 » \r\n\r\n\r\n","description":"","footnote":"\r\n( 1 ) « نور الأبصار » از طبع قاهره مطبعهء حجازى و نيز از طبع ششم سنهء 1374 مطبعهء محمّد عاطف ص 145 و ص 146 ، و از طبع دار الفكر بيروت سنهء 1399 ص 160 ، و ص 161 . و مفاد بيت اين است : « هر آينه به شگفت آمدند از آل بيت رسول الله چون كه علومشان در پوست كوچك بزغاله يا بّره‌اى بديشان و اصل شد . پس بايد بدانند : كه آئينهء جهان نماى منجّم ( اسطرلاب ) با آنكه كوچك به او نشان مىدهد هر محلّ آباد و هر محلّ بى آب و علف را ! » ) بايد دانست كه ما در ضمن همين دوره از علوم و معارف اسلام در قسمت « امام‌شناسى » در مجلّد چهاردهم در دروس 201 تا 210 از صفحات 168 تا 223 بحث كامل و مشبعى راجع به علم جفر نموده‌ايم و براى معرفت به خصوصيات اين علم بايد به آنجا مراجعه گردد .\r\n","page_name":" 112 ","page_number":112},
  {"content":"\r\n\r\nو در كتاب « الفُصُول المُهِمَّة » گفته است : بعضى از اهل علم نقل كرده‌اند كه كتاب جفرى را كه پسران عبدالمؤمن بن على در مغرب زمين از يكديگر به إرث برده‌اند از گفتار امام جعفر صادق مىباشد . و براى حضرت در دارا بودن اين علم منقبتى است عالى و درجه‌اى است و الا كه دلالت بر فضل وى مىكند . « 1 »\r\n\r\nكيميا و جابر بن حيّان شاگرد امام صادق عليه السلام\r\nكيمياء و جابر بن حيّان\r\nبسيارى از مؤلِّفين ذكر كرده‌اند كه : امام جعفر صادق عليه السلام داراى علم كيميا بوده است . و شاگرد وى : جابر بن حيّان صوفى طرطوسى اين علم را از او أخذ نموده است .\r\nاو در علم كيمياء پانصد رساله در يكهزار ورقه تأليف كرد و اين رساله‌ها متضمّن رسائل امام جعفر صادق عليه السلام بوده است . « 2 »\r\nقدماء از دانشمندان و متأخرين از مستشرقان در شأن جابر سخن بسيار گفته‌اند . ابن نديم در « فهرست » ص 498 تا ص 503 جابر بن حيّان را ذكر كرده و دربارهء او تطويل گفتار نموده است ، و به قدرى از كتب و رسائل در علوم مختلف بالاخصّ كيمياء و طبّ و فلسفه و كلام از وى ذكر كرده است كه وقت انسان در عمر طبيعى گنجايش اين وسعت و گسترش از تأليف را نخواهد داشت ، مگر براى افراد نادرى از مردم روزگار كه به آنها ذكاوت و هوش بيرون از حدّ داده شده است ، و ايشان با تمام اهتمام خود را بر كتابت و تأليف واداشته‌اند .\r\nبراى جابر بن حَيَّان تأليفاتى بر طبق مذهب شيعه ذكر كرده‌اند و از اينجاست كه : تشيُّع وى را استظهار نموده‌اند . و شايد أخذ او علم كيمياء را از امام صادق ، و أمين\r\n\r\n\r\n","description":"","footnote":"\r\n( 1 ) « الفصول المهمّة فى معرفة أحوال الائمّة عليهم السلام » تأليف ابن صبّاغ مالكى متوفّى در سنهء 855 ، از طبع سنگى ناصرى ص 235 ، و از طبع مطبعة العدل نجف ص 205 .\r\n( 2 ) ابن خلَّكان در « وفيات الاعيان » ، احوالات حضرت امام جعفر صادق عليه السلام از طبع بولاق ج 1 ص 185 ، و از طبع بيروت دار صادر و تحقيق دكتر احسان عبّاس ، ج 1 ، ص 327 .\r\n","page_name":" 113 ","page_number":113},
  {"content":"\r\n\r\nدانستن حضرت او را بر تعليم اين علم شاهدى بر تشيّع او بوده باشد .\r\nدر « الذَّريعة » ج 2 ص 451 و 452 وى را در رديف مؤلّفين شيعه آورده است آنجا كه در كتاب خود از « إيضاح » در علم كيميا نام برده است .\r\nو اگر مىخواهى در تشيّع او يقين داشته باشى كافى است در بعضى از رسائل او كه مستشرق « كراوس » انتشار داده است تفحّصى بنمائى . زيرا در آنجا مشهود است كه علومش را نه تنها از امام صادق عليه السلام أخذ نموده است بلكه از او مانند امام مفترض الطّاعة و متّبَع الرأى پيروى مىنموده است ، و خواهى دانست كه او تنها علم كيميا را از حضرت أخذ نكرده است بلكه كلام و غير كلام را نيز فرا گرفته است .\r\nأيضاً مؤلّفين اسلام راجع به جابر بن حَيَّان منزلت عظيمى را قائلند و وى را مفخرى از مفاخر اسلام به شمار مىآورند ، و جاى عجبى نيست . زيرا كسى كه مؤلَّفاتش از سه هزار كتاب و رساله در علوم مختلفه تجاوز كند كه بيشتر آنها از علوم نظريّه و طبيعيّه‌اى باشد كه در تجارب آنها و تطبيقات آنها نياز به گذشت زمانهاى طويلى وجود دارد - و اينها در غير از علم كلام و فلسفه است - حقّاً سزاوار تجليل و تقدير و تكريم مىباشد ، و سزاوار است كه مايهء فخرى باشد كه به دو ابراز سرفرازى نمايند .\r\nو اين واقعيّت بر مستشرقين گران آمده است كه يك نفر عرب مسلمان و از اهل قرن دوم از هجرت در ميان جهانيان بدين آراء سديده ممتاز گردد ، به طورى كه نظريّاتش اصول عامّه و قوانين و مسائلى گردد كه علم شيمى قديم و جديد بر آن متّكى باشد .\r\nلهذا در تعرضّشان به إقرار و اعتراف به مقام و منزلت او دچار خبط گرديده‌اند و مانند حَاطِب لَيْل ( هيزم كش در درون شب ظلمانى ) هى خود را بدين طرف و آن طرف مىزنند : گاهى در وجود و تحقّق خارجى او تشكيك مىنمايند ، و گاهى در عصر و زمان او ، و گاهى در اين كتابهائى كه به او نسبت داده شده است ، و گاهى در نسبت بعضى از آنها كه از استادش امام جعفر صادق عليه السلام روايت نموده است ، و\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nگاهى در تبويب أبواب و وضع و اسلوب رسائلش كه در ميان اهل آن عصر معروف نبوده است . الى غير ذلك از تشكيكات .\r\nو برخى از اين تشكيكات و پندارهاى موهومه را كاتب اسمعيل مظهر صاحب مَجلَّةُ « العُصور » در نشريّات خود « المقتطف » ( 68 / 544 - 551 و از 617 - 625 ) به باد بطلان و انهدام گرفته است . و در اين مضمار نيز استاد احمد زَكى صالح در نوشتجاتش در مجلّهء رسالهء مصريّه سال هشتم ( ص 1204 - 1206 و از 1235 - 1237 ، و از 1268 - 1270 ، و از 1299 - 1302 ) وارد شده است ، و آن أوهام و پندارهاى غلط را از روى طريقهء علميّهء حِكَميّه تضعيف و تزييف و إبطال نموده است و مكرّراً تصريح به تشيّع او كرده است .\r\nو در ردِّ رأى استاد « كراوس » در ص 1299 گويد : بسيار واضح و روشن است نزد هر كس كه علم كلام را مىآموزد كه : بانشاطترين فرقه‌ها در حركتهاى علمى و كلامى ، فرقهء شيعه بوده است ، و اولين كسانى كه مذاهب دينيّه را بر اصول و اسُس فلسفيّه پايه گذارى كرده‌اند شيعه بوده‌اند تا به حدّى كه بعضى به على بن أبى طالب فلسفهء مخصوصى را نسبت مىدهند .\r\nو اين سخن از احمد زَكى براى تصحيح آن چيزى مىباشد كه به جابر نسبت داده شده است از مقارنهء ميان آراء كلاميّه و فلسفيّه .\r\nو محصّل گفتار آنكه : تشيّع جابر و تقدّم او در بسيارى از علوم بالاخص علم كلام و فلسفه و طبّ و علم شيمى و تمام طبيعيّات ، امروزه از واضحات گرديده است . و هيچ وجهى ندارد كه آراء و نظريّاتش أصل عامّ و أساس كلّى براى علوم شيمى قرار گيرد مگر آنكه او اين علم را از معدن صحيحش : الإمام الصّادق عليه السلام أخذ كرده باشد .\r\nو من بسيارى از مصادر را دربارهء جابر گرد آورده بودم تا در ترجمهء احوال وى بسط دهم جز اينكه در اينجا به همين مقدار مختصر اكتفا نمودم ، زيرا ديدم كه اگر بخواهم كلام را در هر جا كه اقتضاى بحث بيشترى دارد بيشتر توسعه دهم ، تحقيقا\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nاين كتاب به صورت مجلّداتى در مىآيد ، و آن نيز گرچه خالى از فائده نبود اما از بحث أحوال خصوص امام صادق عليه السلام فراتر مىرفت .\r\n\r\nسائر علوم متنوع امام صادق عليه السلام\r\nسائر علوم :\r\nمراد و منظور ما از علومى كه در اينجا دربارهء امام صادق عليه السلام نوشتيم و توضيح داديم كه مردم از آن حضرت أخذ نموده‌اند آن نيست كه : اين علوم ، تمامى علوم وى بوده است ، زيرا امام بنابر نظريّه و رأى شيعه لازم است كه عالم به هر چيز باشد ، و دانشمندترين مردم در هر فنّ و علم و زبان و لغتى بوده باشد ، همانطور كه حكم عقلى بدين مرام ناطق است .\r\nو اگر بالفرض از امامت الهيّهء امام صادق عليه السلام هم صرف نظر نمائيم و فقطّ به دليل نقلى نگريم ، خواهيم دانست كه : در هر زمان به طور لزوم و غير قابل تخلّف بايد عالمى به كتاب خدا و سنَّت رسول خدا بوده باشد همچنان كه حديث ثَقَلَيْن بر اين مهمّ دلالت دارد . و از طرفى چون مىدانيم : عالم به كتابى كه تبيان و روشنگر تمام چيزهاست واجب است كه عالم به تمام چيزها بوده باشد ، و مادامىكه كتاب موجود است ، عالم به كتاب از عترت پيامبر تا روز حشر بايد موجود باشد ، بنابر اين ابداً آن عالم موجود در عصر امام صادق عليه السلام از وجود مباركش نمىتواند تجاوز كند و احياناً بر دگرى صدق نمايد . زيرا در عصر او اعلم از او به كتاب خدا و سُنَّت رسول خدا نبوده است . آثار بجاى ماندهء از وى كافى است براى إفادهء اين معنى كه او اعلم زمان بوده است .\r\nفعلىهذا صادق اهل البيت عالم اهل البيت در عصر خود بوده است ، و عالم عترت به كتاب جامع جميع علوم و فنون بوده است . و از همين جا ما بى نياز شديم به همين مقدار مختصرى كه دربارهء علوم وى متعرّض شديم از تعرّض بقيّهء علوم و شواهد بر علم او در آن علوم .\r\nبنابراين اگر حديث وارد باشد كه امام صادق عليه السلام اين طور بوده است كه با\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nفارسى زبانان با لسان آنها ، و با اهل ساير لغات با لغات آنها گفتگو داشته ، و با هر صاحب فنّ و علمى مناظره داشته ، و بر آنان غالب مىگرديده است مانند علماء علم نجوم و فلك و طبّ و طبيعيّات و غير ذلك ، نبايد به ديدهء إعجاب بنگريم . زيرا اخبار و تواريخ و آثار تماماً بر اين مرام دلالت دارند و بدين مهم گويا هستند . « 1 »\r\nمستشار عبد الحليم جُندى آورده است كه : « جابر بن حيَّان » اوّلين كسى است كه در طول تاريخ مستحقّ لقب « شيميست » ( كيميائى ) بوده است ، همچنان كه دنياى اروپاى امروزه وى را به همين نام مىخواند . « 2 »\r\nوى همان كس است كه أبو زكرياى رازى ( متولّد سنهء 240 و متوفّى سنهء 320 ) كه ملقّب به جالينوس العرب مىباشد به او اشاره كرده و گفته است : « استاد ما :\r\n\r\n\r\n","description":"","footnote":"\r\n( 1 ) « الامام الصّادق » طبع مؤسّسهء نشر اسلامى ج 1 ص 178 تا ص 183 .\r\n( 2 ) آية الله حاج ميرزا ابو الحسن شعرانى ؛ در كتاب خود : « فلسفة اولى يا ما بعد الطبيعة » كه در ضمن مجلّهء نور علم شمارهء 50 و 51 كه يادنامهء بيستمين سال رحلت او بوده است به مناسبت ، طبع گرديده است در ص 39 مىگويد : در زمان منصور دوانيقى و ابتداى دولت عبّاسيّه كه هرج و مرج‌ها بر طرف شد ، حركت و نشاطى در مسلمين براى همهء علوم پديد آمد . اول كسى كه كتابى در منطق ترجمه كرد عبد الله بن مقَفَّع بود . به گفتهء « اخبار الحكماء » قسمتى از منطق ارسطو را تعريب نمود .\r\nو ديگر محمّد بن ابراهيم فزارى بود كه اوّل كتاب در فلكيّات را تأليف و ترجمه نمود ، و ديگر نوبخت معروف كه بسيار علم نجوم را ترويج كرد . و در اين وقت مرد عجيبى نيز نبوغ كرد و او ابو موسى جابر بن حيّان صوفى است و اين مرد مؤسّس علم شيمى است در اسلام و در بين اروپائيان به نام  Gebere  معروف است . ابن خلّكان وى را در ضمن نام حضرت امام جعفر صادق عليه السلام ذكر كرده است و گويد : « و شاگرد او ابو موسى جابر بن حيّان صوفى طرسوسى كتابى را تأليف نموده است كه مشتمل بر هزار ورقه مىباشد و آن متضمّن رسائل جعفر الصّادق است و آن عبارت است از پانصد رساله » . و در كتاب تاريخ « دزبرى » به فرانسه او را نام برده بعد از اينكه مىگويد : كتاب او قديمىترين كتاب شيمى است كه در تاريخ بشر به دست ما رسيده ، و تفاصيل ديگرى مىنويسد . كتاب جابر هنوز مقام مهمّى را در طريقهء جديد حائز است و در سنهء 1682 در شهر دانتزيك ترجمهء لاتينى آن را كه از روى نسخهء واتيكان برداشته شده ، طبع كرده‌اند .\r\n","page_name":" 117 ","page_number":117},
  {"content":"\r\n\r\nأبو موسى جابر بن حيان » و همگى مورّخين - به جز برخى از غير مسلمين - اتّفاق دارند بر آنكه وى شاگرد امام جعفر صادق عليه السلام بوده است و بر آنكه از خواصّ متّصلين به او ، و يا تأثُّر او از امام در علم و عقيده بوده است .\r\nو اكثر مورّخين بر آنند كه او بعد از ارتحال امام از شيعيان اسماعيلى گرديد .\r\nجابر در كتاب « الحاصِل » خود گويد : لَيْسَ فِى العَالَمِ شَىْءٌ إلَّا وَ فيهِ مِنْ جَمِيعِ الاشْيَاءِ ، وَ اللهِ لَقَدْ وَ بَّخَنى سَيِّدِى ( يَقْصُدُ الإمَامَ الصَّادِقَ ) عَلَى عَمَلِى فَقَالَ : وَ اللهِ يَا جَابِرُ ! لَوْ لَا أنِّى أعْلَمُ أنَّ هَذَا الْعِلْمَ لَا يَأخُذُهُ عَنْكَ إلَّا مَنْ يَسْتَأهِلُهُ ، و أعْلَمُ عِلْماً يَقِيناً أنَّهُ مِثْلُكَ لَامَرتُكَ بِإبْطَالِ هَذِهِ الْكُتُبِ مِنَ الْعِلْمِ :\r\n« چيزى در عالم نيست مگر آنكه در آن جميع چيزها وجود دارد . و سوگند به خدا كه هر آينه تحقيقاً سيّد و سرور و سالارم ( مقصودش امام صادق است ) مرا بر كرده‌ام توبيخ كرد و گفت : سوگند به خدا اى جابر ! اگر من نمىدانستم كه اين علم را از تو أخذ نمىنمايد مگر كسى كه أهليّت آن را دارا باشد ، و اگر من به علم يقينى نمىدانستم كه او مثل تو مىباشد تحقيقاً تو را امر مىكردم تا اين گونه كتابها از علم را نابود سازى ( و كتاب را باطل و حذف نمائى ) . »\r\n\r\nجابر بن حيّان مؤسّس علم شيمى\r\nكتابهاى جابر بن حيَّان كتب رياضى و شيمى بوده است كه أصل و ريشه‌اش بر علوم رياضى و شيمى در أعصار گذشته سبقت داشته است . گفته شده است : وى علمش را از خالد بن يزيد و سپس از امام صادق عليه السلام گرفته است .\r\nجابر بن حيّان پيوسته و به طور مستمر به امام صادق عليه السلام با گفتارش : سَيِّدِى ( سرور و سالارم ) اشاره مىنموده است و به حقّ او قسم ياد مىكرده است ، و او را براى خويشتن مصدر الهام به حساب مىآورده است .\r\nاو در مقدمهء كتابش : « الاحْجَار » گفته است : وَ حَقِّ سَيِّدِى لَوْ لَا أنَّ هَذِهِ الْكُتُبَ بِاسْمِ سَيِّدى - صلوات الله عليه - لَمَا وَصَلْتُ إلَى حَرْفٍ مِنْ ذَلِكَ إلَى الأبَدِ :\r\n« و سوگند به حقِّ سيّد و سرورم ! اگر اين كتابها به اسم سيّد من - كه صلوات خدا بر او باد - نبود من تا أبد الآباد به معنى يك حرف از آن هم نمىتوانستم پى ببرم ! »\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nمستشرق « كراوس  kraus  » انتشار دهندهء كتب او در عصر حاضر براى وى چهل كتاب تأليف شده ذكر كرده است . و ابن نديم كه در قرن چهارم از هجرت مىزيسته است براى وى بيست كتاب ديگر افزوده است .\r\nابن نديم از قول او نقل كرده كه او گفته است : من سيصد كتاب در فلسفه ، و يك هزار و سيصد كتاب در مجموع صنايع و آلات و ادوات جنگى نوشتم ، و پس از آن پانصد كتاب در علم طبّ تأليف كردم ، و سپس در علم منطق بنابر نظريّه و رأى أرسطاطاليس تأليف نمودم ، و پس از آن نيز در علم زيج كتاب نوشتم كه قريب سيصد ورقه بود ، پس از آن كتابى در زهد و موعظه نگاشتم . و سپس كتابهاى بسيار و زيبائى در عزائم ( دعاها و رقيه‌هائى كه مىنويسند و با خود همراه مىدارند ) تأليف نمودم ، و در خواصّ اشيائى كه عامّه مردم آن را به كار مىبندند كتابهاى زيادى به رشتهء تحرير كشيدم ، و پس از اينها نزديك پانصد كتاب در رد و نقض فلاسفه تأليف كردم ، و پس از آن كتابى در صنعت نوشتم كه به « كتب الْملك » معروف است ، و كتابى دگر كه به « الرِّياض » معروف مىباشد . « 1 »\r\n\r\nجابر بن حيّان در كلام هانرى كربن\r\nهانْرى كُرْبَن : مدير مطالعات عالى و صاحب كرسى شيعه‌شناسى در « سوربن » و مدير كل بخش ايران‌شناسى انستيتوى ايران و فرانسه ( طهران ) دربارهء جابر بن حَيَّان گويد :\r\n1 - اثرى بزرگ كه به نام جابر بن حَيَّان است نيز اثرى است كه بعضى از منابع آن به شيوه هِرمِسى تعلّق دارد . در اينجا بايد به كوشش پر ارزش مأسوفٌ عَلَيْه : پُلْ كِراوْس « 2 » كه به تحقيق دربارهء جابر پرداخت و دير زمانى راهنماى تحقيقات جابرى بود توجّه كرد .\r\n\r\n\r\n","description":"","footnote":"\r\n( 1 ) « الامام جعفر الصّادق » عبد الحليم الجندى المصرى مستشار جمهوريّة مصر العربيّة در مجلس أعلى للشّئون الإسلاميّة . طبع قاهره سنهء 1397 ه ، ص 223 و ص 224 .\r\n( 2 )  Paul Kraus \r\n","page_name":" 119 ","page_number":119},
  {"content":"\r\n\r\nبه تحقيق نمىتوان مؤلِّف مجموعهء آثار جابرى را معيّن كرد . بِرْتِلُو « 1 » كه بخصوص در افكار جابر ( به تلفّظ لاتينى  Geber  ) مستغرق بود ، و در آن وقت به مدارك كافى از افكار جابر دسترسى نداشت ، به افكارى سطحى و بى اساس عقيده‌مند شد . أما در عوض هولميارد « 2 » با توجه به منقولات و روايات فراوان ، أسناد متقن فراهم آورد كه : جابر در قرن دوم هجرى ( هشتم ميلادى ) مىزيست ، و شاگرد امام ششم : امام جعفر عليه السلام بود و تأليف مجموعه‌اى بزرگ تقريباً مشتمل بر سه هزار رساله به او منسوب است . ( اگر تعداد اين رسائل را با آثار ابن عَرَبى يا مجلسى مقايسه كنيم كثرت آن را مىتوان باور كرد . )\r\nرُوسْكَا « 3 » راه وسط را انتخاب كرد ، او تأثير مستقيم امام را نفى كرده ( اين عقيده با توجّه به روايت مُسَلَّم شيعه اندكى خود رايى غير منصفانه است ) اما روايتى را پذيرفته كه منابع آن در ايران بوده است . پُلْ كِراوْس از تحقيقات و سنجشهاى محتاطانهء خود چنين نتيجه گرفته است كه : اين مجموعه را عدّه‌اى تصنيف كرده‌اند گرداگرد يك هستهء اصلى . مجموعه‌هائى از كتب با نظم و ترتيبى فراهم آمده است كه تقريباً مىتوان آنها را به همان مبدأ اصلى رسانيد .\r\nتاريخ پيدايى آنها در حدود قرن سوم هجرى ( نهم ميلادى ) يا قرن چهارم ( دهم ميلادى ) است نه قرن دوم ( هشتم ميلادى ) . مع‌ذلك مشهور است كه : صرفنظر از تباين بين مجموعه آثارى كه موسوم به « مجموعهء فنّى است » با ساير آن مجموعه‌ها ، بين همهء آنها رابطهء اساسى موجود است ، و همهء آنها از يك منبع مسلَّم الهام مىگرفته است .\r\nاگر حقيقت داشته باشد كه قسمتى از مجموعهء رسالات متعلّق به كتاب « راز\r\n\r\n\r\n","description":"","footnote":"\r\n( 1 )  Marcelin Bertheloty  شيميدان و سياستمدار فرانسوى ( 1827 تا 1907 ) متولّد پاريس ، مؤلِّف آثارى راجع به تركيب اجسام آلى شيمى و حرارتى ، و عضو فرهنگستان فرانسه .\r\n( 2 )  Holmyard \r\n( 3 )  Ruska \r\n","page_name":" 120 ","page_number":120},
  {"content":"\r\n\r\nآفرينش » منسوب به آپولونيوس « 1 » طيانى « 2 » باشد كه در قرن سوم هجرى ( نهم ميلادى ) مىزيسته است پس به هيچ وجه مسلَّم نيست كه كتاب « راز آفرينش » فرهنگ لغات و اصطلاحات لازم و مطالب مخصوص آن را خود إبداع كرده و از پيشينيان اقتباس نكرده باشد . « 3 »\r\nاظهارات ضدّ جابرى أبو سليمان منطقى سجستانى كه از فيلسوفان است ( متوفّى در حدود 371 هجرى و 981 ميلادى ) با يكديگر متناقض است .\r\nصريحتر سخن آنكه : به زعم ما در چنين زمينه ( كه بسيارى از كتابهاى آن عصر مفقود شده است ) اهتمام در استنباط و استنتاج مطلبى كه روايت سُنَّتى را نشان مىدهد ، يا روايتى را بيان مىكند كه امرى را آشكار مىسازد ، از ورود در نقد شديد تاريخى كه كاوش كانى بى گوهر است سودمندتر مىباشد « 4 » اگر آنچه را كه از امامان شيعه به ما رسيده است از نظر دور نداريم و ارزش آن را نكاهيم ( در اين گونه موارد احساس مىشود كه در مطالعه و تحقيق تشيّع إهمال شده است ) و اگر به ياد آوريم كه مذهب اسمعيلى بدواً نزد پيروانى كه پيرامون امام اسمعيل پسر امام جعفر بودند تشكيل يافت آنگاه است كه رشته‌هاى ارتباطى جابر با إسمعيليّه و با امام از روزنهء\r\n\r\n\r\n","description":"","footnote":"\r\n( 1 )  Apollonios \r\n( 2 )  Tyane \r\n( 3 ) مجريطى كه تقريباً صد و پنجاه سال بعد از جابر بن حيّان مىزيسته است مىگويد : گرچه من بيش از قرنى بعد از جابر زندگى مىكنم اما شاگرد با واسطهء او هستم . او در علوم طبيعى استاد همهء فلاسفهء اسلام بوده است .\r\n( 4 ) مؤلّف اين كتاب گويد : منظور آن است كه : در اين حال كه كتب مفقود شده است اگر ما تمام اهتمام خود را به كار ببنديم تا روايتى را كه سنّت عمليه‌اى را روشن مىكند و يا روايتى را كه در امرى از امور تاريخيه و امثالها مطلبى را براى ما واضح مىسازد استنباط و استنتاج كنيم بهتر است از انتقاد شديد تاريخى و ردّ همچون مردى مثل جابر بن حيّان كه قبل از بحث در روايات واردهء از وى بيائيم و اصل وجودش را انكار نمائيم ، كه انتقاد ما در آن صورت به مثابه حفر كردن معدنى است بدون آنكه در آن گوهرى وجود داشته باشد كه جز زحمت و رنج بيهوده چيزى دستگير نمىشود .\r\n","page_name":" 121 ","page_number":121},
  {"content":"\r\n\r\nواقعى آن بر ما ظاهر خواهد شد .\r\n\r\nجابر علم كيمياگرى را مبتنى بر روح و نفس اجسام مىداند\r\nاز مطالعهء شرح حالى كه بعدها از مجموعهء آثار مذكوره به وسيله « جلدكى » كيمياگر استنباط شده است چنين بر مىآيد كه : جابر بن حَيَّان كيمياگر شاگرد امام ششم عليه السلام و پيرو امام هشتم : امام رضا عليه السلام بوده ، و در طوس ( در خراسان ) به سال 200 هجرى و 804 ميلادى درگذشته است .\r\nهيچ دليل قطعى وجود ندارد كه اين نظريّه را نپذيريم ، حتّى اگر تصوّر شود كه بعضى از رسالات اين مجموعه آثار مستلزم آن بوده است كه عدّه‌اى آن را تصنيف كرده باشند باز هم امرى وجود ندارد كه با قبول آن متباين باشد . زيرا مَآلًا ديده مىشود كه درك جابر و چهرهء او ، واجد معنائى است كه بنا به ترتيب وقايع تاريخ ، از حدود يك موقعيّت ثابت و غير متحرّك تجاوز مىكند .\r\n2 - تحقيقات پُل كِراوْس در صدد اثبات اين معنى است كه : نظريّهء « ميزان » جابرى : « در قرون وسطى دقيق‌ترين آزمايش را براى تأسيس يك روش « كَمِّى » در علوم طبيعى عرضه داشته است . »\r\nاگر فقدان اندوهبار پُل كِراوْس مانع إتمام تحقيقات او نمىشد حقّانيّت اين عرضه داشت آشكار مىگشت . نيز روابط شيمى جابر با فلسفهء مذهبى اسمعيليّه تحقّق مىيافت . زيرا علم « كَمِّى » جابر فقطّ فصلى از تاريخ مقدّماتى علوم به آن معنى كه امروز از كلمهء « علوم » اراده مىشود نبود ، بلكه يك جهان‌بينى به شمار مىرفت .\r\nعلم « ميزان » بر كليّهء معلومات و معرفت انسانى شمول داشت و فقط شامل سه قسمت « كرهء زمين » [ يعنى موادّ مربوط به حيوان و گياه و معدن 
  ] نبود ، بلكه حركات ستارگان و أقاليم جهان روحانى را نيز در بر مىگرفت به طورى كه در « پنجاه مقاله » ذكر شده است .\r\nبراى سنجش « عقل » و روح جهان و طبيعت و اشكال و صور و كرات و ستارگان ، و چهار كيفيّت طبيعى و حيوان و نبات و معدن ، بارى براى سنجيدن ميزان\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nحروف كه از همه كامل‌تر است ميزانهايى وجود دارد ، با اين وصف بيم آن است كه اصطلاح « كَمِّى » كه بر « دانش » جابرى تطبيق شده كلمه‌اى چند پهلو و خيالى باشد .\r\nجملهء « علم ميزان » عبارت است از كشف رابطهء موجود بين ظاهر و باطن هر جسم . پس عمليّات كيمياگرى چنان كه گفتيم حالت أعلاى تأويل ( تفسير روحانى ) است : مستور كردن ظاهر و به ظهور در آوردن مستور چنان كه در كتاب « ميدان العقل » بحث شده است . اندازه گرفتن طبايع هر جسم ( حرارت ، برودت ، رطوبت ، يبوست ) عبارت است از اندازه گرفتن كمِّيتهايى كه جسم از نفس يا روح جهان تصاحب كرده است . يعنى به دست آوردن ميزان شوق هبوط روح در آن جسم .\r\nاساسى كه مبناى « ميزانها » است از شوق و علاقهء نفس به عناصر سرچشمه گرفته است . پس مىتوان گفت : تحوّل نفس در بازگشت به سوى خود ، شرايط استحالهء اجسام را ممكن مىسازد .\r\nنفس وِعاءِ اين تحوّل و قلبِ ماهيّت است . پس عمل كيمياگرى به طور أخصّ يك عمل ( روانى - روحانى ) است ، اما نه از اين باب كه موضوعات و نصوص كيمياگرى « رَمز و تمثيل نفس » يا « رمز روح » باشد ، بلكه به اين علّت كه مراتب عملى كه حقيقةً در مورد مادّه‌اى معلوم انجام مىگيرد با مراحل بازگشت نفس به سوى خود نفس ممثّل مىگردد .\r\nاندازه گيريهايى چنين پيچيده ، و أعدادى كه گاهى بسيار بزرگ است ، و از طرف جابر با كمال دقت به كار رفته ، براى آزمايشگاههاى روزگار ما فاقد معنى است .\r\nپس اساس و غايت علم ميزان ، اندازه گيرى و سنجش تمايل امتراج روح جهان است در هر ماده . و مشكل مىتوان تصور كرد كه علم « كمِّى » امروز قبل از آن پيدا شده باشد ، اما در عوض مىتوان آن را به عنوان تقدّم زمانى « نيروى نفس » كه امروز يك سلسله تحقيقات و مطالعات را ايجاب مىكند تلقّى كرد .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nدر آن وقت علم « ميزان جابر بن حَيّان » تنها علم « جَبر و مُقابله » بود كه توانست درجهء « نيروى روحانى » نفس را كه با طباع در هم آميخته مورد نظر قرار دهد ، و آنگاه از طريق عمل كيميا با آزاد كردن اجزاى طبيعت ، روح مخصوص مادّه را آزاد سازد .\r\n3 - گفتيم كه جابر « ميزان حروف » را كاملترين ميزان دانست .\r\nعارفان اسلامى ، نظريّهء عرفان قديم را مبنى بر اينكه چون حروف الفبا اساس آفرينش است پس كلام الهى را مجسّم كرده است ، بسط دادند ( مراجعه شود به ماركو لوگنوستيك « 1 » و مطالبى كه قبلًا راجع به « مغيره » عارف شيعى گفتيم ) .\r\nامام جعفر عليه السلام را همه بالاتّفاق مؤسّس « علم حروف » مىشناسند . عرفاى تسنُّن نيز از آغاز نيمهء دوم قرن سوم هجرى ( نهم ميلادى ) آن را از شيعيان اقتباس كردند . ابن عَرَبى و پيروانش آن را بسى به كار برده‌اند . بررسيهاى نظرى كه در أسماء الله نزد اسمعيليان با بررسيهاى نظرى عرفان « يهود » در مورد « يَهْوَه » « 2 » مطابقت دارد .\r\nدر رساله‌اى كه جابر آن را كتاب « المجيد « 3 » » مىنامد همين « ميزان حروف » بخصوص منظور نظر اوست . رسالهء مذكور با همهء دشوارى فهم آن رابطهء اصول كيمياى او را با عرفان اسمعيلى به بهترين وجهى مكشوف مىسازد و بسا كه راز شخصيت او را به ما باز مىگويد .\r\nاين رساله با رسايى تمام ، ارزش و معنى سه حرف رمزى « عين » ( كه رمزى از امام صامت علىّ ) است و « ميم » ( كه رمز پيغمبر يا ناطق يعنى آورندهء شريعت « محمَّد » صلّى الله عليه و آله و سلّم است ) و « سين » ( رمز سلمان ، حجَّت ) را بيان مىكند .\r\n\r\n\r\n","description":"","footnote":"\r\n( 1 )  Marco le gynostique \r\n( 2 )  Tetragramme  نام خداى يهود كه مركّب از چهار حروف : ياء ، هاء ، واو ، هاء مىباشد كه تركيب آن يهوه ( به سكون هاء ) است اما اين نام ، نامى مقدّس است كه نبايد بر زبان آورد و بجاى آن بايد كلمهء « ادوناى » را بر زبان جارى كرد كه آن نيز نام خداوند است .\r\n( 3 )  Livredu Blorieux \r\n","page_name":" 124 ","page_number":124},
  {"content":"\r\n\r\nقبلًا گفتيم : برحسب ترتيب برترى و تقدُّمى كه قائل شده‌اند حروف رمزى با ترتيب ( ميم ، عين ، سين ) شيعهء اثنا عشرى و اسمعيليهء فاطمى را مشخّص مىكند . و ترتيب رمزى ( عين ، سين ، ميم ) مُشخِّص اسمعيليان اول ( اسمعيليانى كه به هفت نبرد سلمان رسالهء « امُّ الكتاب » معتقدند ) و اسمعيليّه « الَمُوت » مىباشند .\r\nدر حال دوم يعنى در ترتيب ( عين ، سين ، ميم ) سلمان يعنى حجَّت بر حرف ( ميم ) مقدَّم مىباشد .\r\nجابر موجب اين نظم تقدّم و علّت برترى را به علّت تطبيق دقيق ارزشى مىداند كه ميزان سه حرف مورد گفتگو آن را منكشف كرده است . ( سين ) اين مجيد و پر افتخار كيست ؟\r\nجابر هرگز نگفته است كه : منظور از إكسيرى كه منبعث از حقيقت الهى است و جهان خاكى را دگرگون خواهد ساخت ، امام منتظر مىباشد . ( اين فكر با انديشه معاد كه معتقد كليهء شيعيان است تطبيق مىكند . اما مفسران باخترى غالباً ميل دارند به آن « جنبهء سياسى » بدهند . )\r\nمنظور از « سين » عبارت است از « غريب » يا « يتيم » كه به همان معنى منزوى است . يعنى كسى كه با كوشش خويش راه رستگارى و حقيقت را يافته و كسى كه مقبول امام است . كسى كه نور پاك « عين » يعنى نور « امام » را به كلّيهء كسانى كه چون او غريبند مىنماياند . نور پاكى كه قانون « عذاب دوزخى » « 1 » أبدان و ارواح را منسوخ مىسازد . نورى كه از زمان « شيث » پسر « آدم » تا « مسيح » و از « مسيح » تا « محمَّد » صلّى الله عليه و آله و سلّم در سلالهء بشر سير كرده و در شخص « سلمان » انتقال يافته است .\r\n\r\nعلمائى كه از طريقهء كيمياگرى جابر پيروى نمودند\r\nبارى « كتاب المجيد » بيان مىكند كه براى فهميدن آن كتاب و فهميدن نظم و\r\n\r\n\r\n","description":"","footnote":"\r\n( 1 )  ( en  -  ( Gehenne ) Je  عبرى آن  Gehinnon )  در اصطلاح تورات به معناى دوزخ ( جهنّم ) و مجازاً به معناى « عذاب اليم » است . اين كلمه نام محلّى بود در بيت المقدّس كه لاشه‌ها و كثافات را در آنجا مىسوزاندند و مركز دائمى آتش بود . بعدها مسيحيان كلمهء مزبور را به طور مجاز به معناى دوزخ و محلّ سوختن روح و جسم به كار بردند .\r\n","page_name":" 125 ","page_number":125},
  {"content":"\r\n\r\nترتيب همهء آن مجموعه ، بايد مانند خود جابر گرديد .\r\nجاى ديگر در پردهء رمزى زبان حِمْيرَى ( عربستان جنوبى ) و زبان رمزى شيخى اسرارآميز كه آن زبان را به او آموخته بود ، به خوانندهء خود چنين مىگويد :\r\n« هان اى خواننده ، با خواندن كتاب تاريخ شكل كلمات و تغييرات آن « 1 » برترى اين شيخ را خواهى شناخت آن‌چنان‌كه برترى مخصوص خود را خواهى شناخت . خدا مىداند كه : تو ، او ، يعنى آن شيخ هستى . »\r\nشخصيّت جابر ، نه از مقولهء اساطير است نه از افسانه‌ها ، بلكه شخص جابر بالاتر از شخصيّت تاريخى اوست .\r\n« كتاب المَجيد » نمونه و الگو « 2 » بوده است امّا اشخاص متعدّدى اين مجموعه را تدوين نموده‌اند ، و هر يك رسماً به نام جابر موضوع بيان را به منزلهء نمونه وانمود كرده‌اند .\r\nاتّخاذ اين حالت وضع كيمياگرى است و مسير اين راه را با ذكر چند نام مشخّص مىسازيم :\r\nمؤيّد الدِّين حُسَين طُغرايى شاعر معروف و نويسندهء كيمياگرى بود از اصفهان ( در سال 515 هجرى و 1121 ميلادى به قتل رسيد ) .\r\nمُحْيى الدِّين احمد بونى ( متوفّى به سال 622 هجرى و 1225 ميلادى ) كه دويست اثر جابرى را مطالعه كرده بود .\r\nامير مِصرى و أيدْمُور جلدكى « 3 » متوفّى به سال 743 هجرى و 1342 ميلادى ) و يا ( 762 هجرى و 1360 ميلادى ) كه غالباً در آراء خود به جابر استناد مىكند .\r\nبين آثار متعدد جلدكى كتاب « البُرهان فى اسرار علم الميزان » مشتمل بر چهار جلد قطور است ( اين اثر بخصوص با زبان رمزى ، تحوّل روحى را با به كار بستن\r\n\r\n\r\n","description":"","footnote":"\r\n( 1 )  Morphlogie \r\n( 2 )  Arch \r\n( 3 )  type Aydamour \r\n","page_name":" 126 ","page_number":126},
  {"content":"\r\n\r\nكيميا بيان مىكند ) .\r\nفصل آخر كتاب « نتائج الفكر » موسوم به « روياى كاهن » « 1 » اتّحاد « هرمس » را با طباع التّام او به شايستگى توضيح مىدهد .\r\nدر ايران در قرن پانزدهم يكى از بزرگان صوفيّهء اهل كرمان موسوم به « شاه نعمت الله ولى » به نسخه‌اى از كتاب جابر موسوم به « نهاية الطالب » كه از آنِ او بوده شخصاً حاشيه نوشته است .\r\nدر فاصلهء بين قرن هجدهم و نوزدهم ، پيشوايان تجدّد تصوّف ايران ، « نور على شاه » و « مظفّر على شاه » به نوبهء خود به وسيلهء رموز و علائم كيمياگرى ، مراتب و دوره‌هاى اتحاد عرفانى را توضيح دادند .\r\nبارى در مكتب شيخيّه عرضه داشتهاى كيمياگرى ، به اصول حكمت الهى در مورد « احياء اجسام » وابسته مىباشد . « 2 »\r\nدر سنهء 1313 ، هجريّهء شمسيّه ، مجلّهء خواندنيها در طهران مقالات مسلسلى را در شماره‌هاى عديدهء خود طىّ علوم بديعه‌اى كه حضرت امام جعفر صادق عليه السلام كاشف آن بوده‌اند منتشر كرد : علومى كه تا آن زمان به انديشهء احدى خطور نكرده بود و تا اين عصر تجدّد علمى نيز پس از آن راه حلّى براى آنها يافت نشد . اين مقالات بسيار جالب بود و مورد استقبال عامّه قرار گرفت تا به جائى كه دائرهء انتشارات « شركت سهامى سيمان فارس و خوزستان » تحت نظر و مديريّت جناب محترم دانشمند مكرّم آقاى مهندس سالور آنها را به صورت جزوات كوچك جيبى ، طبع و به رايگان در سطح كشور توزيع نمود .\r\nروزى حقير از طهران به قم مشرّف بودم ، و در محضر حضرت علّامهء طباطبائى رحمه الله عليه سخن از اين جزوات منتشره به ميان آمد . ايشان به قدرى خرسند بودند و\r\n\r\n\r\n","description":"","footnote":"\r\n( 1 )  Songedu Pretre \r\n( 2 ) « تاريخ فلسفهء اسلامى » نوشتهء هانرى كربن با همكارى سيّد حسين نصر و عثمان يحيى ، ترجمهء اسد الله مبشّرى انتشارات أميركبير طهران 1361 ، ص 177 تا ص 183 .\r\n","page_name":" 127 ","page_number":127},
  {"content":"\r\n\r\nبه ديدهء إعجاب مىنگريستند كه تا ساعتى چهرهء أنورشان بشّاش و متبسّم بود و از زحمات و علاقهء آقاى مهندس سالور نسبت به اين امور تقدير مىنمودند . حقير چون به طهران بازگشتم با جناب سالور مكاتبه‌اى نموده به نشانى « درود » و ايشان هم فوراً جلد 22 و جلد 23 از اين جزوات را براى حقير ارسال فرمودند . « 1 »\r\n\r\nكتاب مغز متفكر جهان شيعه\r\nاين مقالات و جزوات متَّخذ از كتابى بود به نام « مغز متفكّر جهان شيعه » كه آقاى ذبيح الله منصورى ترجمه و اقتباس نموده بود .\r\nاين كتاب براى اولين بار در فروردين ماه 1354 هجريهء شمسيّه توسّط سازمان انتشارات جاويدان به طبع رسيد ، و همانطور كه مترجم در مقدّمهء آن مىگويد : از مركز مطالعات اسلامى استراسبورگ « 2 » يافته است . مجمع مطالعات مربوط به مسائل اسلامى در استراسبورگ اختصاص به مطالعات اسلامى ندارد بلكه مجمعى است براى مطالعه در تمام اديان جهان از جمله دين اسلام .\r\nكسانى كه در آن مجمع تحقيق مىكنند ساكن دائمى استراسبورگ نيستند ، و غير از استادان دانشگاه استراسبورگ ( و عضو مجمع مربوط به مطالعه در اديان جهان ) ديگران در كشورهاى ديگر بسر مىبرند ولى تحقيقات خود را براى دبيرخانهء مجمع واقع در استراسبورگ مىفرستند .\r\nو گاهى هم ( و به طورى كه از يكى از استادان دانشگاه استراسبورگ كه زبان فارسى را در آن دانشگاه تدريس مىكند شنيدم هر دو سال يك بار ) در استراسبورگ\r\n\r\n\r\n","description":"","footnote":"\r\n( 1 ) چون طلب دانشمندان زياد شد و ديگر امكان تجديد طبع جزوات سابقه نبود لهذا از جزوهء اوّل تا نوزدهم را در سه جلد كتاب جيبى جمع نموده و به معرض فروش درآمد . اين كتابها به نام « تعاليم آسمانى اسلام » به نگارش سيّد محمد صُحُفى مىباشد .\r\n( 2 ) استراسبورگ از شهرهاى مملكت فرانسه ، و در قسمت شرقى آن هم مرز با كشور آلمان است . در لغتنامهء دهخدا گويد : كرسى آلزاس ، حاكم نشين بارَن ، و در 503 هزار گزى پاريس قرار دارد . ( ج 6 ص 2147 )\r\n","page_name":" 128 ","page_number":128},
  {"content":"\r\n\r\nمجتمع مىشوند و تبادل نظر مىكنند .\r\nيكى از تحقيقاتى كه از طرف دانشمندان مجمع مطالعات استراسبورگ صورت گرفته تحقيقى است مربوط به مذهب شيعهء دوازده امامى كه بيست و پنج تن از دانشمندان عضو مجمع استراسبورگ در آن شركت داشته‌اند ، و اين ناتوان قسمتى از آن تحقيق را در كتاب « امام حسين و ايران » منعكس كردم و قسمتى از آن تحقيق هم مربوط به حضرت امام ششم جعفر صادق عليه السلام است .\r\nدر اينجا مترجم اسامى يكايك از اين بيست و پنج تن را بر مىشمرد كه اولين آنها آقاى ( آرمان بل ) استاد دانشگاههاى بروكْسِل و گانْ ، و آخرين آنها آقاى ( هانس - رومر ) استاد دانشگاه در آلمان غربى مىباشند .\r\nتمام اسامى اين افراد غير از آقاى ( هانرى - كُرْبَن ) استاد دانشگاه و مدير مطالعات مربوط به علوم مذهب‌شناسى ، و آقاى ( توفيق - فحل ) استاد دانشگاه استراسبورگ ، و آقاى سيّد حسين نصر استاد دانشگاه تهران ، و آقاى سيّد موسى صدر مدير مؤسّسهء علمى مطالعات اسلامى در صور واقع در لبنان نامأنوس مىباشند .\r\nبايد دانست كه : اهميّت اين كتاب ، فقط از ناحيهء برخورد أفرادى غير از ملّت اسلام و شيعه با علوم بديعهء متنوّعهء لَدُنّيّهء حضرت امام جعفر صادق عليه السلام است كه علوم امروز از آنها پرده برداشته است و از ناحيهء اقرار و اعتراف آنان به عظمت و ابَّهت علمى وى مىباشد كه تا به اين حدّ و اصل شده‌اند ، گرچه براى ما شيعيان كه به ولايت و علوم غيبيّه و أسرار ملكوتيّهء آن حضرت معتقد مىباشيم كوتاه و كوچك به نظر آيد .\r\nاز جملهء مباحث اين كتاب بحثها و مناظرات جابر بن حيّان است كه در چهار فصل از آن به تفصيل وارد شده است و ما از هر كدام مطالبى را بسيار مختصر انتخاب و در اينجا ذكر مىنمائيم :\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nمسألهء وحدت وجود در بيان امام صادق عليه السلام\r\nجعفر صادق گفت : بلى اى جابر اين را من گفتم و عقيده‌ام چنين است .\r\nجابر سؤال كرد : تو كه مىگوئى : خدا در همه جا هست ناگزير بايد تصديق كنى كه خدا در همه چيز نيز هست !\r\nجعفر صادق جواب مثبت داد .\r\nجابر گفت : در اين صورت گفتهء آنهائى كه مىگويند : خالق و مخلوق يكى است بايستى صحيح باشد . چون وقتى قائل بشويم كه خداوند در همه چيز هست بايد تصديق كنيم كه هر چيز و لو سنگ و آب و گياه خداست .\r\nجعفر صادق گفت : اين طور نيست و تو اشتباه مىكنى و خدا در سنگ و آب و گياه هست ، ولى سنگ و آب و گياه خدا نيست ، همانطور كه روغن در چراغ هست ولى چراغ روغن نمىباشد .\r\nخداوند در هر چيز هست اما براى اين كه آن چيز اولًا به وجود آيد و ثانياً به زندگى جمادى يا گياهى يا حيوانى ادامه بدهد و باقى بماند و از بين نرود .\r\nمايهء روشنائى چراغ يعنى بقاى آن روغن و فتيله است ، اما چراغ ، روغن و فتيله نيست .\r\nروغن و فتيله براى خلق كردن شعله در چراغ است ، و چراغ نمىتواند دعوى كند كه چون روغن و فتيله در او مىباشد پس او روغن و فتيله است ، و محال مىباشد كه مخلوق كه از طرف خالق به وجود آمده بتواند خالق بشود . و تمام كسانى كه در گذشته عقيده به وحدت خالق و مخلوق داشتند ، فريب شكل ظاهرى استدلال خود را مىخوردند . آنها مىگفتند كه چون خالق در هر چه در اين جهان وجود دارد هست پس هر چه در اين جهان وجود دارد خداست .\r\nاگر اين عقيده صحيح مىبود بايستى هر يك از موجودات اين جهان داراى قدرت خدائى باشند چون خدا هستند . اما در سراسر جهان يك موجود نيست كه داراى قدرت خدائى باشد .\r\nآيا هيچ يك از كسانى كه اين عقيده را داشتند توانستند حتّى يك سنگريزه را\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nبه وجود بياورند ؟ !\r\nزيرا لازمهء وحدت خالق و مخلوق اين است كه انسان هم خدا باشد ، و لازمهء خدائى انسان اين است كه بتواند كارهائى را كه خداوند مىكند به انجام برساند و با يك « كُنْ » يك جهان بيافريند و از يك قطره يك انسان به وجود بياورد .\r\nآيا هيچ يك از كسانى كه عقيده به وحدت خالق و مخلوق دارند و در نتيجه خود را خدا مىدانند تا امروز توانسته‌اند كارى بكنند كه آشكار شود داراى صفات خدائى هستند ؟ !\r\nوقتى به آنها گفته مىشود : شما كه خود را خدا مىدانيد يكى از كارهاى خدا را بكنيد تا اينكه ما يقين حاصل نمائيم كه خدا هستيد ، مىگويند كه ما خدا هستيم اما اطّلاع نداريم كه خدا مىباشيم .\r\nو آيا اين حرف بدون منطق را كه به گفتهء كودكان شبيه است مىتوان پذيرفت ؟ ! « 1 »\r\nتا مىرسد به اينجا كه حضرت مىفرمايد : اى جابر ! چون در حكمت چه در زمان يونانيان چه امروز ، اصل اين است كه : هيچ چيز از بين نمىرود و فقطّ تغيير شكل مىدهد . پس آدمى هم از بين نمىرود و بعد از مرگ تغيير شكل مىدهد ، و انديشه‌اش هم مانند او متغيّر مىگردد و بدون ترديد به شكل ديگر باقى مىماند آنچه از عوامل و صفات معنوى انسان بعد از مرگش باقى مىماند روح است . « 2 »\r\n\r\nدين غير از حكمت است ، و عوام را حكمت به كار نمىآيد\r\nتا مىرسد به اينجا كه مىفرمايد : اى جابر ! بدان كه دين غير از حكمت است . در حكمت هر چه گفته مىشود بايستى متّكى به استدلال باشد تا اينكه عقل شنونده آن را بپذيرد . و شنونده‌اى كه يك قضيّهء فلسفى را مىشنود ، آن را نخواهد پذيرفت مگر كه گوينده با دليل ، صحت آن را به ثبوت برساند . زيرا شنونده هم مانند گوينده حكيم است . و اگر حكيم نباشد به حكمت علاقه دارد و گرنه رغبت نمىكند كه يك\r\n\r\n\r\n","description":"","footnote":"\r\n( 1 ) « مغز متفكر جهان شيعه » طبع اوّل ، ص 515 تا ص 517 .\r\n( 2 ) همين مصدر ، ص 518\r\n","page_name":" 131 ","page_number":131},
  {"content":"\r\n\r\nقضيّه فلسفى را گوش كند و بفهمد .\r\nهر نوع مسأله مربوط به حكمت چون براى حكيمان يا براى كسانى كه ذوق فلسفى دارند گفته مىشود ، بايد متّكى به دليل باشد و آن را به ثبوت برساند تا اينكه مورد قبول حكيمان قرار بگيرد .\r\nلذا در هر قضيّهء فلسفى بايد دليل يا دلائل وجود داشته باشد و هر مسألهء فلسفى با عقل انسان سروكار دارد و تا عقل آن را نپذيرد ، صحّت آن مسأله به ثبوت نمىرسد . « 1 »\r\nتا مىرسد به اينجا كه مىفرمايد : هر توضيحى كه راجع به مصلحت حقايق دين اسلام به عوام بدهند بدون فايده است . چون آدمى براى اينكه موضوعى را از لحاظ علمى بفهمد بايستى ناگزير مقدّمات علم را طى كرده باشد ، و گرنه چيزى نخواهد فهميد ، و شكافتن حقايق دين اسلام براى عوام با دليل ، يعنى توضيح علمى به آنها دادن . و توضيح علمى را كسى مىفهمد كه اگر عالم نيست مقدّمات علم را طى كرده باشد . و فراگرفتن علم محتاج اراده است ، و بايستى ارادهء فراگرفتن علم در كسى وجود داشته باشد تا اين كه او را وادار به تحصيل علم نمايد ، و اين اراده در عوام نيست و علّتش اين است كه يك مرد عامّى مىداند كه اگر شروع به تحصيل علم نمايد سالها خواهد گذشت بدون اين كه سودى عايدش بشود .\r\nاما اگر بجاى اين كه دنبال علم برود كشاورزى نمايد يا گوسفند يا شتر پرورش دهد استفادهء زياد خواهد كرد ، و براى استنباط نتائج معنوى كه علم عايد انسان مىكند امكان ندارد .\r\nپس همان بهتر كه افراد عوام فقط ايمان داشته باشند ، و از اصول و فروع دين اسلام همان را بدانند كه از ظواهر استنباط مىشود . « 2 »\r\nتا مىرسد به اينجا كه مىگويد : جابر گفت : من افسوس مىخورم كه چرا\r\n\r\n\r\n","description":"","footnote":"\r\n( 1 ) « مغز متفكّر جهان شيعه » ص 20 و ص 22 .\r\n( 2 ) « مغز متفكّر جهان شيعه » ص 20 و ص 22 .\r\n","page_name":" 132 ","page_number":132},
  {"content":"\r\n\r\nعوام النّاس به مصلحت أحكام دين مبين و مفهوم وسيع كلام خدا پى نمىبرند ؟ ! و فكر مىكنم كه اگر آنها به اين نكات پى ببرند دين خدا خيلى بيش از امروز توسعه بهم مىرساند .\r\nجعفر صادق جواب داد كه در تمام أديان گذشته ، همواره يك أقليَّت كه احكام دين را خوب مىفهميدند و به مصلحت هر يك از مقرّرات دين وقوف داشتند رهبرى مردم را از لحاظ دينى عهده دار مىشدند .\r\nدر دين اسلام نيز چنين است و همانطور كه امروز يك أقليّت عهده دار رهبرى مردم از لحاظ دينى هستند در آينده نيز أقلّيتى از مسلمانان دانشمند عهده دار رهبرى مردم از لحاظ دينى خواهند بود ، و من يقين دارم كه اين وضع تا روزى ادامه خواهد داشت كه علم ، همگانى نشده است . « 1 »\r\n2 - سوال جابر بن حيان راجع به خدايان سه گانهء هنديها\r\nجابر در اينجا پس از سوالهاى مفصّلى دربارهء علت تغيير قبلهء مسلمين مطلب را مىرساند به اين كه : گفت : من از بازرگانان هندى كه به جُدَّه « 2 » مىآيند شنيده‌ام كه هنديها داراى سه خدا هستند ، و آيا تو أسامى خدايان آنها را مىدانى ؟ !\r\nجعفر صادق جواب داد : اسامى آن سه در زبان هندى بَراما ( يا بَرَهْما ) ويَشْنو و شيوا مىباشد .\r\nجابر گفت : من تعجّب مىكنم كه آنها بجاى توحيد ، چرا سه خدا را مىپرستند ؟ !\r\nجعفر صادق جواب داد : چون نخواسته‌اند كه كلام خداى واحد و حقيقى را بپذيرند ، از انديشهء خود سه خدا به وجود آورده‌اند و آنها را مىپرستند و عقيده دارند كه : براما ، يا ( برهما ) خدائى است كه جهان را به وجود آورده و در خصوص\r\n\r\n\r\n","description":"","footnote":"\r\n( 1 ) « مغز متفكّر جهان شيعه » ص 523 .\r\n( 2 ) جُدَّه با ضمّهء جيم بندرى است در كنار بحر احمر ، و با مكّه حدود سيزده فرسخ فاصله دارد و تعبير آن به جَدَّه ( با فتحه ) غلط است .\r\n","page_name":" 133 ","page_number":133},
  {"content":"\r\n\r\nبه وجود آوردن جهان از طرف براما شرحى بيان مىنمايند كه خلاصه‌اش اين است كه : براما از نفس خود ( از دم خود ) جهان را به وجود آورد ، و بعد از اين كه جهان به وجود آمد خداى ديگر به اسم ويشنو حافظ آن شد و خداى سوم به نام شيوا به عقيدهء هنديان خداى مرگ و انهدام است . و آنچه خداى أوَّل ( براما ) به وجود آورده است و مىآورد از طرف خداى سوم به هلاكت مىرسد و منهدم مىشود . و خداى دوم با اينكه حافظ جهان مىباشد نمىتواند از عمل خداى سوم جلوگيرى نمايد و مانع از مرگ و انهدام شود . « 1 »\r\n\r\nنسبيت زمان در بيان امام صادق عليه السلام\r\n3 - پرسش جابر بن حَيَّان دربارهء حيات بعد از مرگ\r\nدر اينجا نيز بعد از بحث مفصَّل راجع به دانشمندان يونان مىرسد به اين كه : جعفر صادق گفت : آيا تو در شكم مادر يك انسان كامل اما كوچك به شمار مىآمدى يا نه ؟ !\r\nجابر گفت : تصديق مىكنم كه انسان كامل بودم .\r\nجعفر صادق پرسيد : آيا به خاطر دارى كه در شكم مادر راجع به مرگ فكر مىكردى يا نه ؟ !\r\nجابر جواب داد كه نمىدانم در شكم مادر آيا در فكر مرگ بوده‌ام يا خير ؟ !\r\nجعفر صادق پرسيد : از موضوع مرگ گذشته ، در شكم مادر چه آرزوها داشتى ؟ !\r\nجابر گفت : از وضع زندگى خود در شكم مادر هيچ چيز را به ياد ندارم .\r\nجعفر صادق گفت : با اينكه از وضع زندگى خود در شكم مادر هيچ چيز در خاطرت نمانده ، آيا زندگى خود را در اين جهان بهتر مىبينى يا زندگى خود را در شكم مادر ؟ !\r\nجابر گفت : زندگى من در شكم مادر بسيار كوتاه بود و از 9 ماه تجاوز نمىكرد\r\n\r\n\r\n","description":"","footnote":"\r\n( 1 ) « مغز متفكّر جهان شيعه » ص 542 و ص 543 .\r\n","page_name":" 134 ","page_number":134},
  {"content":"\r\n\r\nجعفر صادق گفت : شايد آن مدّت 9 ماه كه تو در شكم مادر بودى براى تو بيش از مدت هشتاد سال يا نود سال كه در اين دنيا بسر خواهى برد طولانى جلوه كرده است .\r\nچون زمان ، نسبت به تمام أفراد در تمام احوال به يك ميزان نيست ، و هر كس با قدرى توجّه اين موضوع را در زندگى خود دريافته است .\r\nمن اطمينان دارم كه گاهى چند ساعت بر تو طورى با سرعت گذشته كه گويى يك ساعت بوده ، و گاهى يك ساعت آن قدر براى تو طولانى شده كه پندارى چند ساعت بر تو گذشته است .\r\nاين است كه مىگويم كه آن مدّت 9 ماه كه تو در شكم مادر بسر برده‌اى شايد بيش از مدّت يك عمر كه در اين جهان خواهى زيست بر تو گذشته است !\r\nدر اينجا مترجم محترم كتاب در تعليقهء خود چنين آورده است :\r\nبه طورى كه مىخوانيم دوازده قرن قبل از « بكرل » فرانسوى و « أينشتين » آلمانى و « هاوارد هينتون » انگليسى و ساير طرفداران نظريهء نسبى ، حضرت امام ششم عليه السلام دريافته بودند كه زمان نسبى است ، و ما در زندگى معمولى ، نسبى بودن زمان را بخصوص در حال خواب ديدن ادراك مىكنيم و گاهى خوابى مىبينيم كه در حال رويا بيش از چند سال طول مىكشد ، و بعد از اين كه از خواب بيدار مىشويم مىفهميم كه بيش از ساعتى نخوابيده بوديم .\r\nبارى ، از گفتار مترجم بگذريم حضرت مىفرمايد : اى جابر ! تو در شكم مادر يك انسان زنده و كامل به شمار مىآمدى و داراى شعور بودى و به مناسبت دارا بودن شعور شايد آرزوها داشتى ، و اينك كه در اين جهان زندگى مىكنى كوچك‌ترين چيز از زندگى تو در شكم مادر در خاطرت نمانده است .\r\nآيا تو فكر نمىكنى كه وقتى در شكم مادر بودى مىخواستى همان جا باشى و هرگز از شكم مادر خارج نشوى و تصوّر مىنمودى كه جهانى بهتر و راحت‌تر از شكم مادر وجود ندارد و طورى از خروج از شكم مادر كه گفتم شايد نوعى از مرگ\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nبود ، خشمگين شدى كه وقتى وارد اين جهان گرديدى فرياد زدى !\r\nاما امروز تصديق مىكنى دنيائى كه تو در آن زندگى مىكنى بهتر از دنيائى است كه در شكم مادر داشتى !\r\nجابر گفت : با اينكه نمىدانم در شكم مادر وضع زندگى من چگونه بود تصديق مىكنم دنيائى كه اكنون در آن زندگى مىكنم بهتر از دنيائى است كه در شكم مادر داشتم ! « 1 »\r\nحضرت براى اثبات بقاء روح پس از مرگ و تجرّد آن مناظره‌اى طويل با جابر در اينجا دارند تا مىفرمايند : آيا در موجوديّت روح در حال خواب ديدن و زندگى مستقل او ترديدى دارى يا نه ؟ !\r\nجابر جواب داد : هيچ ترديد ندارم .\r\nجعفر صادق گفت : آيا اين اصل حكمت را مىپذيرى كه چيزى كه به وجود آيد از بين نمىرود ؟ !\r\nجابر گفت : بلى اين اصل را هم مىپذيرم .\r\n\r\nبقاى روح پس از مرگ\r\nجعفر صادق گفت : پس روح تو كه به وجود آمده ، و تو در وجودش ترديدى ندارى بعد از مرگ تو از بين نخواهد رفت . و چون آن چه تو « من » مىدانى همان روح تو مىباشد لذا « من » تو نيز باقى مىماند و تو بعد از مرگ خود را خواهى شناخت .\r\nجابر گفت : ترديدى ندارم كه روح من در موقع خواب ديدن موجوديّت دارد . امّا اين موجوديت تبعى است نه انفرادى و مستقل . چون اگر جسم من نباشد من خواب نمىبينم و اگر خواب نبينم روح خود را در حالى كه مجرّد است و داراى زندگى مستقل مىباشد مشاهده نمىنمايم .\r\nجعفر صادق گفت : وقتى كه آفتاب به تو مىتابد ، و سايه‌ات بر زمين مىباشد ،\r\n\r\n\r\n","description":"","footnote":"\r\n( 1 ) « مغز متفكّر جهان شيعه » ص 557 تا ص 559 .\r\n","page_name":" 136 ","page_number":136},
  {"content":"\r\n\r\nآيا آن سايه تبعى هست يا نيست ؟ !\r\nجابر گفت : تبعى است .\r\nجعفر صادق پرسيد : تابعِ چه مىباشد ؟ !\r\nجابر جواب داد : تابع دو چيز : اول روشنائى خورشيد ، دوم وجود خود من ، و بدون اين دو ، سايه به وجود نمىآيد .\r\nجعفر صادق گفت : بر طبق اصل حكمت حتّى سايهء تو كه بر زمين افتاده و بعد از غروب خورشيد به ظاهر از بين مىرود ، از بين نخواهد رفت تا چه رسد به روح تو ، و لو داراى زندگى تبعى باشد . « 1 »\r\n4 - سوال جابر بن حيّان راجع به ستارگان\r\nجابر از حضرت در پى سؤال از اين كه به چه علّت ستارگان سيّارات از حركت باز نمىايستند ، مطلب را دنبال مىكند تا اينكه مىگويد : شكل ستارگان در فضا چگونه است ؟ !\r\nجعفر صادق جواب داد : بعضى از ستارگان آسمان اجرام جامد هستند ، بعضى ديگر اجرام مايع مىباشند ، و يك قسمت از ستارگان آسمان از أبخِرَه به وجود آمده است .\r\nجابر بن حيّان با تعجب پرسيد : چگونه مىتوان قبول كرد كه ستارگان آسمان از أبخره باشند ؟ ! و آيا ممكن است كه بخار اين طور كه ما هنگام شب ستارگان را مىبينيم داراى درخشندگى باشد ؟ !\r\nجعفر صادق گفت : تمام ستارگان از أبخره تشكيل نشده ، ولى ستارگانى كه از أبخره تشكيل گرديده گرم است ، و گرماى زياد سبب درخشندگى ستاره مىشود همانطور كه گرماى زياد سبب درخشندگى خورشيد مىگردد . و من فكر مىكنم كه\r\n\r\n\r\n","description":"","footnote":"\r\n( 1 ) « مغز متفكّر جهان شيعه » ص 564 و ص 565 .\r\n","page_name":" 137 ","page_number":137},
  {"content":"\r\n\r\nخورشيد هم از أبخره است .\r\n\r\nعلّت سقوط ستارگان ؛ و حيات در جهانهاى ديگر\r\nجابر پرسيد : چه مىشود كه حركت ستارگان مانع از سقوط آنها نمىگردد ؟ !\r\nجعفر صادق گفت : آيا يك فلاخن را كه در آن سنگ باشد اطراف سر چرخانيده‌اى ؟ !\r\nجابر جواب مثبت داد .\r\nجعفر صادق اظهار كرد كه آيا هنگام چرخانيدن فلاخن ، ناگهان آن را متوقّف كرده‌اى ؟ !\r\nجابر جواب داد : متوقّف نكرده‌ام !\r\nجعفر صادق گفت : مرتبه‌اى ديگر اگر فلاخن را به گردش درآوردى يك مرتبه آن را متوقّف كن تا اينكه بدانى چه مىشود ، و بعد از توقّف فلاخن سقوط مىكند و سنگى كه در آن است بر زمين مىافتد ، و اين قرينه است براى اينكه اگر ستارگان دائم در حركت نباشند سقوط مىكنند .\r\nجابر پرسيد : تو گفتى كه هر يك از ستارگان كه ما مىبينيم يك جهان است .\r\nجعفر صادق تصديق كرد .\r\nجابر پرسيد كه آيا در آن جهان‌ها مانند اين جهان ، انسان زيست مىنمايد ؟ !\r\nجعفر صادق گفت : در مورد انسان نمىتوانم به تو جواب بدهم و بگويم : در جهانهاى ديگر آيا انسان زندگى مىنمايد يا نه ؟ ! امَّا ترديد ندارم كه در جهان‌هاى ديگر موجودات جاندار زندگى مىنمايند كه ما آنها را به مناسبت دورى ستارگان به ما نمىبينيم . « 1 »\r\nسوالات را جابر ادامه مىدهد تا مىرسد به اينكه مىگويد : من در گذشته با مردى كه خود را مطَّلع مىدانست صحبت مىكردم و او گفت كه تمام فرزندان آدم ، كيفر جَدِّ خود را مىبينند .\r\n\r\n\r\n","description":"","footnote":"\r\n( 1 ) « مغز متفكّر جهان شيعه » ص 571 و ص 572 .\r\n","page_name":" 138 ","page_number":138},
  {"content":"\r\n\r\nمن از وى پرسيدم كه به چه دليل تمام فرزندان آدم كيفر جَدِّ خود را مىبينند ؟ !\r\nاو در جواب من گفت : براى اين كه براى خداوند گذشته و آينده وجود ندارد و هر چه هست براى او زمان حال مىباشد . و چون در نظر خداوند ، هم اكنون دوره‌اى است كه آدم به وجود آمده ، لذا فرزندان آدم ، يعنى ما را هم به گناه آدم و حوّا مجازات مىنمايند .\r\nجعفر صادق جواب داد : اين شخص متوجّه نشده كه براى خداوند زمان وجود ندارد تا اينكه مشمول زمان شود ، و لو زمان حال باشد . و مشمول زمان شدن از خصوصيّات مخلوق است نه خالق .\r\nاگر اين مرد مسلمان بود من به او مىگفتم كه خداوند به موجب كلام خود تصريح كرده كه ثواب‌كاران را به بهشت مىبرد و گناهكاران را در دوزخ جا مىدهد . اما چون مسلمان نيست ( و گرنه اين حرف را به تو نمىزد ) بايستى جوابش را با حكمت داد .\r\nاين مرد از يك لحاظ درست فهميده و آن اين است كه خداوند مشمول گذشته و آينده نمىشود ، أمَّا نه اين است كه براى او گذشته و آينده وجود نداشته باشد ، يعنى نتواند گذشته و آينده را استنباط كند . فرق است بين اينكه كسى مشمول گذشته و آينده نشود ، و اين كه نتواند بفهمد گذشته و آينده چيست ؟ ! براى اين كه فهم مطلب آسان شود مثال مىزنم :\r\nتو اگر زمين را شخم بزنى و در زمين گندم بكارى مىدانى كه آينده آن گندم چه خواهد شد ، ولى خود مشمول آيندهء آن غلّه نخواهى بود .\r\nآن دانه‌هاى گندم كه تو آنها را در زمين مىكارى نمىداند كه آينده‌اش چه خواهد شد ، ولى تو هفته به هفته از آيندهء آن دانه‌هاى گندم اطّلاع دارى و مىدانى كه هر هفته وضع گندم‌ها چگونه مىشود ، و به چه ميزان از رشد مىرسد ، و چه موقع هنگام برداشت محصول فرا مىرسد .\r\nخود گندم بنابر استنباط ما ، از گذشته و آينده خود اطّلاع ندارد ( مىگويم بنابر\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nاستنباط ما ، چون گندم داراى شعور است ولى ما از چند و چون شعور گياهى آن اطّلاع نداريم ، و اين طور فكر مىكنيم كه گندم از گذشته و آينده‌اش اطّلاع ندارد ) ولى تو كه زارع آن گندم هستى از گذشته و آينده‌اش به خوبى اطّلاع دارى بدون اين كه خود مشمول گذشته و آيندهء او بشوى !\r\n\r\nخداوند مشمول تقدم و تأخر نيست\r\nخداوند هم مشمول گذشته و آيندهء ما نيست . او مشمول گذشته و آيندهء اين جهان نمىباشد ، امّا از گذشته و آيندهء اين جهان و هر موجودى كه در اين دنيا هست اطّلاع دارد . « 1 »\r\nجابر پرسيد : آيا ممكن است كه روزى بيايد كه ما بفهميم كه جهان ( يا زندگى ) با چه ابزار ساخته شده است ؟ !\r\nجعفر صادق جواب داد : بلى اى جابر ! چون به طورى كه تا امروز تجربه شده ، علم داراى دوره‌هاى ركود و جنبش است . و ممكن است كه در آينده دوره‌هاى جنبش علمى بيايد و در آن ادوار نوع بشر بفهمد كه جهان را با چه ابزار ساخته‌اند .\r\nجابر پرسيد : پيرى ناشى از چه مىباشد ؟ !\r\nجعفر صادق جواب داد : امراضى كه بر مزاج مستولى مىشود بر دو نوع است : نوعى از آنها امراض حادّ است ، و اين نوع امراض ناگهان بر مزاج مستولى مىشود و به سرعت بهبود حاصل مىگردد يا اين كه سبب هلاكت مىشود .\r\nو نوعى ديگر امراض مُزْمِن است كه سير آن تدريجى و طولانى است ، و آن امراض مدّتى در مزاج مىماند ، و گاهى درمان نمىپذيرد تا اينكه سبب هلاكت مىشود ، و پيرى يك نوع بيمارى ولى مزمن است .\r\nجابر گفت : اين اولين بار است كه من مىشنوم : پيرى يك بيمارى مىباشد .\r\nجعفر صادق گفت : اين بيمارى در بعضى از اشخاص زودتر مىرسد و در بعضى ديرتر . آنها كه از دستورهاى خداوند پيروى نمىكنند و از منهيّات نمىپرهيزند زودتر\r\n\r\n\r\n","description":"","footnote":"\r\n( 1 ) « مغز متفكّر جهان شيعه » ص 586 و ص 587 .\r\n","page_name":" 140 ","page_number":140},
  {"content":"\r\n\r\nپير مىشوند ولى كسانى كه به دستور خداوند عمل نمايند ديرتر به مرحلهء پيرى مىرسند . « 1 »\r\nمترجم محترم در تعليقه گويد : ملاحظه كنيد كه فرمايش امام عليه السلام چگونه با نظريّهء علمى جديد كه پيرى را يك بيمارى مىداند وفق مىدهد و ما در مجلّهء ( علم و زندگى ) چاپ پاريس خوانديم كه : پيرى ناشى از « ويروس » است و ويروس پيرى به طور متوسّط مدّت سى سال در حال رشد بسر مىبرد تا اين كه به حدّ كمال مىرسد ، و وقتى به آن مرحلهء از رشد رسيد انسان را به هلاكت مىرساند و اگر از اطناب بيم نداشتيم ، طرز عمل ويروس پيرى را به طورى كه در مجلهء علم و زندگى نوشته شده براى خوانندگان نقل مىكرديم . « 2 »\r\nجابر پرسيد : آيا ممكن است كه يكى از موجودات دنيا مطيع قواعدى كه خداوند براى جهان وضع كرده است نشود و نافرمانى نمايد ؟ !\r\nجعفر صادق جواب داد : نه اى جابر ، و محال است كه در دنيا موجودى بتواند از قواعدى كه خداوند براى ادارهء اين جهان برقرار كرده سرپيچى نمايد ، و لو يك مور از آن كوچكتر يك ذرّه باشد ، و تسبيح موجوداتى كه در نظر ما بى جان هستند ( ولى جنب و جوش حياتى آن بيش از ما مىباشد ) كما كان در نظر ما اطاعت از قواعدى مىباشد كه خداوند براى ادارهء جهان برقرار كرده است .\r\nمترجم محترم در تعليقه گويد : ( سر آرتور دادينگتون ) دانشمند فيزيكى انگلستان كه در سال 1944 ميلادى زندگى را بدرود گفت ، اظهار كرده است اگر در بدن انسان يا يكى از جانوران ديگر فقط يك قطره خون از قانون قوّهء جاذبهء عمومى إطاعت نكند ، بر اثر واكنشى كه عدم اطاعت آن يك قطره خون به وجود مىآورد ، لا اقلّ دنياى خورشيدى كه مىدانيم مطيع قانون قوّهء جاذبهء عمومى مىباشد ويران خواهد شد .\r\n\r\n\r\n","description":"","footnote":"\r\n( 1 ) « مغز متفكّر جهان شيعه » ص 593 و ص 594 .\r\n( 2 ) « مغز متفكّر جهان شيعه » ص 593 و ص 594 .\r\n","page_name":" 141 ","page_number":141},
  {"content":"\r\n\r\nو اگر قانون قوّهء جاذبهء عمومى به همين شكل كه در دنياى خورشيدى حكمفرماست در تمام جهان حكمفرما باشد جهان ويران خواهد گرديد ( و اكتشافات ربع قرن أخير نشان مىدهد كه در جاهاى ديگر از جهان نيز همين قانون حكمفرما مىباشد ) .\r\nهمين دانشمند فيزيكى مىگويد : حتّى اگر در دنياى خورشيدى فقط يك « أتُم » از قانون قوّهء جاذبهء عمومى اطاعت نكند دنياى خورشيدى نابود خواهد گرديد . و ما هم كه از موجودات اين جهان هستيم نابود مىشويم . « 1 »\r\n\r\nدربارهء ساعات سعد و نحس\r\nپرسش مُفَضَّل بن عَمْرو « 2 » دربارهء ساعات سَعْد و نَحْس\r\nيكى از شاگردان جعفر صادق « مفضّل بن عمرو » بود كه آثارى از دروس جعفر صادق را از خود باقى گذاشته است .\r\nروزى مفضَّل بن عمرو از استاد خود پرسيد : آيا ساعات سعد و نحس كه طالع بينان و منجّمان تعيين مىكنند صحّت دارد ؟ !\r\nجعفر صادق گفت : هر چه از جادوگرى باشد محكوم به بطلان است و خداوند سحر را نهى كرده است .\r\nمفضَّل بن عَمْرو گفت : ساعات سعد و نحس را بيشتر منجِّمان تعيين مىكنند و آنها جادوگر نيستند .\r\nجعفر صادق اظهار نمود : آن قسمت از علم نجوم كه دعوى مىكند كه مىتواند ساعات سعد و نحس را تعيين نمايد جادوگرى است ، و مثل ساير قسمتهاى جادوگرى محكوم به بطلان مىباشد ، و خداوند هر نوع جادوگرى را نهى كرده است .\r\nمفضَّل بن عمرو پرسيد : پس تمام كسانى كه از قديم تا امروز عقيده به ساعات\r\n\r\n\r\n","description":"","footnote":"\r\n( 1 ) « مغز متفكّر جهان شيعه » ص 602 .\r\n( 2 ) در « رجال » ، پدر مفضّل را به نام عُمَر ذكر كرده‌اند ، و بعضى نيز عَمْرو ذكر نموده‌اند . و ما در اينجا براى عدم دخالت در عبارت متن به همانطور كه آورده بود ذكر نموديم .\r\n","page_name":" 142 ","page_number":142},
  {"content":"\r\n\r\nسعد و نحس داشته‌اند داراى عقيده‌اى باطل بوده اند ؟ !\r\nجعفر صادق جواب داد : بلى اى مفضَّل ، امّا در زندگى انسان ساعات مساعد و غير مساعد هست .\r\nمفضَّل بن عمرو اظهار كرد اگر چنين باشد چه فرق با ساعات سعد و نحس كه منجّمان تعيين مىنمايند ، مىكند ! ؟\r\n\r\nسعد و نحس ناشى از مزاج آدمى است\r\nجعفر صادق جواب داد : ساعات سعد و نحس كه منجّمان تعيين مىكنند از روى قواعد جادوگرى است . امَّا ساعات مساعد و نامساعد كه در انسان هست مربوط به مزاج آدمى مىباشد و ربطى به جادوگرى ندارد .\r\nدر هر كس هر چند روز يك بار ، و گاهى در يك شبانه روز از لحاظ مزاجى وضع مساعد يا غير مساعد پيش مىآيد و علَّتش اين است كه خون و خلط در وجود آدمى همواره به يك حال نيست ، و در ساعات روز و شب فرق مىنمايد ، و بعضى از اعضاى درونى بدن در ساعات روز و شب كارهائى را به انجام مىرسانند كه متشابه نمىباشد . و اين موضوع را در ازمنهء قديم مىدانستند و يكى از كسانى كه به اين موضوع پى برد بُقراط پزشك بود ، و او گفت : كبد در بدن چندين كار را به انجام مىرساند ولى آن كارها را در لحظهء واحد به انجام نمىرساند ، بلكه به انجام رسانيدن هر كار از طرف كبد موعدى دارد . و اين ترتيب كه از طرف كبد براى كارها داده مىشود در وضع مزاج ما در چند روز و گاهى در يك شبانه روز مؤثّر مىباشد .\r\nبراى اين كه به تو بگويم كه چگونه ساعات سعد و نحس در وجود ما هست نه به آن شكل كه جادوگران مىگويند خاطر نشانت كرده مىگويم كه در يك شبانه روز غلظت خون ما تا يك خمس و حتّى يك ربع ممكن است فرق بكند ، به اين معنى كه در بامداد كه براى نماز خواندن از خواب بيدار مىشويم غلظت خون ما يك خمس و حتّى يك ربع كمتر از زمانى باشد كه بعد از كارهاى روزانه قصد داريم كه بخوابيم .\r\nاين موضوع در حال ما مؤثر مىشود و ما را گاهى بى نشاط يا كم نشاط مىكند .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nدر نتيجه در يك شبانه روز هنگام كمى غلظت خون ممكن است نشاط داشته باشيم و هنگام فزونى غلظت خون بى نشاط شويم .\r\nكسانى كه دچار تنگى نفس هستند اگر داروى درمان تنگى نفس را در نيمهء شب بخورند اثرش بيش از آن است كه همان دارو را هنگام روز به مصرف برسانند .\r\nزيرا در شب در وجود آنها كيفيّتى ايجاد مىشود كه اثر دارو را دو چندان مىكند ، براى اين گونه اشخاص نيمه شب براى خوردن دارو يك ساعتِ سعد است چون كمك مؤثر به رفع ناراحتى ناشى از تنگى نفس مىكند ، و گرچه با خوردن يك دارو در نيمهء شب تنگى نفس درمان نمىپذيرد ، اما ناراحتى در موقع شب از بين مىرود و آن كس كه مبتلا به تنگى نفس مىباشد مىتواند بخوابد .\r\nبعضى از غذاهائى كه ما مىخوريم براى ما سعد است و بعضى ديگر نحس . غذاهائى كه ما را بعد از خوردن كسل و سنگين نمىكند ، و مانع از كار ما نمىگردد و بعد از خوردن آنها احساس قوّت و هم سبكى مىكنيم غذاهائى است كه مىتوان گفت سعد است .\r\nاما غذاهائى كه بعد از خوردن ما را سنگين و كسل مىكند به طورى كه نمىتوانيم كار كنيم ، اغذيهء نحس مىباشد . چون در ما آثار منفى به وجود مىآورد .\r\nچنين است اى مفضَّل مسألهء سعد و نحس در زندگى ما ، و در خارج از حدود مسائل مربوط به مزاج ما سعد و نحس وجود ندارد . « 1 »\r\nبارى اين مطالب مذكوره ، مقدار بسيار قليلى بود از تمام كتاب قطور با قطع وزيرى كه عدد صفحاتش بر ( 621 ) بالغ گرديده است .\r\nدر اينجا دريغ آمد كه از ذكر مقدار مختصرى ديگر از اين گنجينه كه استاد علّامه را به شَعَف درآورده بود خوددارى نمايم ، و آن گزيدگى برخى از محتويات كتاب است كه به جابر بن حيَّان و مفضَّل بن عمر هم مربوط نمىباشد ، و آن عبارت است\r\n\r\n\r\n","description":"","footnote":"\r\n( 1 ) « مغز متفكّر جهان شيعه » ص 615 تا ص 617 .\r\n","page_name":" 144 ","page_number":144},
  {"content":"\r\n\r\nاز دو شمارهء مخصوص از جزوات دائره انتشارات درود ، دفتر مذهبى سيمان و فارسيت . و اين دو جزوه همانهائى است كه براى حقير با پست ارسال داشته‌اند .\r\nجزوهء اول شماره 22 به نام « حقايق علمى در اسلام » است كه ما عين عبارت آن را به علَّت اختصار و انتخاب در اينجا نقل مىنماييم ، و در تعليقه مواضع ذكر شده را با تطبيق اصل كتاب ذكر مىكنيم :\r\nبسم الله الرحمن الرحيم\r\nهر قدر دانش بشرى جلو مىرود و دانشمندان گامهاى تازه‌اى در كشف اسرار خلقت بر مىدارند ارزش تعاليم اسلام و عظمت رهبران آن نمايان‌تر مىگردد .\r\nقوانينى كه از جانب آفريدگار انسان و جهان و پديدآورندهء موجودات و عالِم به اسرار و رموز آفرينش وضع و تشريع شده ، منطبق با فطرت است و هيچ گاه كهنه و بى اعتبار نمىشود .\r\nمحقِّقان آگاه و بى غرض كه در برنامه‌هاى اسلام به مطالعه و تحقيق پرداخته‌اند ، خاضعانه در برابر آن عرض ادب نموده و به ستايش آن پرداخته‌اند .\r\nگروهى از آنان ، اين آئين مقدَّس را انتخاب كرده و پيروى از آن را تا پايان عمر بر خود فرض و لازم دانسته‌اند . « 1 »\r\nجمعى ديگر با ديد وسيع خود ، اسلام را آئين آيندهء جهان دانسته‌اند .\r\n\r\nبرنارد شاو : دين محمد صلّى الله عليه و آله و سلّم نجات دهندهء بشريت است\r\nبرنارد شاو  Bernard shaw  نويسنده و محقق شهير انگليسى مىگويد :\r\n( متن زير قسمتى از عين عبارت برنارد شاو است : )\r\n I have always held the rieligon on of mohammad in the highest esteembecause of its wonderful vitality it is the only relegion wich appears to me possess assimilating . . . . . \r\nترجمهء سخنان برناردشاو :\r\n\r\n\r\n","description":"","footnote":"\r\n( 1 ) به كتاب « چرا و چگونه مسلمان شدم » مراجعه فرمايند .\r\n","page_name":" 145 ","page_number":145},
  {"content":"\r\n\r\nمن هميشه نسبت به « دين محمد » به واسطهء خاصيَّت زنده بودن عجيبش نهايت احترام را داشته‌ام . به نظر من اسلام تنها مذهبى است كه استعداد توافق و تسلُّط بر حالات گوناگون و صورتهاى متغيّر زندگى ، و روبرو شدن با قرنهاى مختلف را دارد .\r\nچنين پيش بينى مىكنم و از هم اكنون آثار آن پديدار شده است كه دين محمد مورد قبول اروپاى فردا خواهد بود . روحانيّون قرون وسطى در نتيجهء جهالت يا تعصّب ، تصوير تاريكى از « آئين محمّد » صلّى الله عليه و آله و سلّم ارائه مىكردند .\r\nآنها از روى كينه و تعصّب ، او را ضدّ مسيح مىدانستند . من دربارهء اين مرد - اين مرد فوق‌العاده - مطالعه كردم و به اين نتيجه رسيدم كه او نه تنها ضدّ مسيح نبوده بلكه بايد نجات دهندهء بشريّت ناميده شود .\r\nبه عقيدهء من ، اگر مردى چون او فرمانرواى دنياى امروز شود ، طورى در حلِّ مسائل و مشكلات دنيا توفيق خواهد يافت كه صلح و سعادتى كه همهء افراد بشر آرزوى آن را دارند تأمين خواهد شد « 1 »\r\nآثارى كه از ائمهء طاهرين عليهم السلام و پيشوايان عاليقدر اسلام بجاى مانده هر محقّقى را حيرت زده و مبهوت مىكند .\r\nما كه رهبران اسلام را برگزيدگان خدا و علوم آنان را منشعب از علم الهى مىدانيم هنگام برخورد با پيشگوئيهاى علمى آنان دچار تعجّب نمىشويم ، ولى محقِّقان غير مسلمان كه مىخواهند همه چيز را از دريچهء علوم مادّى و بشرى بررسى كنند دچار بهت و حيرت مىشوند به طورى كه نمىتوانند تحيّر خود را پنهان كنند .\r\nچندى قبل مجلّهء خواندنيها اقدام به ترجمه و انتشار كتابى به نام « مغز متفكر جهان شيعه » كرد . كتاب مزبور به وسيلهء گروه دانشمندان و محققين ( مركز مطالعات\r\n\r\n\r\n","description":"","footnote":"\r\n( 1 ) « خدا پرستى و افكار روز » ص 21 .\r\n","page_name":" 146 ","page_number":146},
  {"content":"\r\n\r\nاسلامى استراسبورگ « 1 » كه عموماً مسيحى هستند تأليف و منتشر گرديد . در كتاب نامبرده زندگانى پيشواى ششم حضرت امام جعفر صادق عليه السلام و علوم آن حضرت مورد بررسى و تجزيه و تحليل قرار گرفته است . نويسندگان محقِّق و دانشمند اين كتاب كه هر يك در رشته‌اى از علوم تخصّص دارند ، سخنان امام صادق را با علوم و اكتشافات امروزه تطبيق نموده و همه حيرت زده و سرگردانند كه امام صادق عليه السلام اين علوم را از چه منبعى فراگرفته است . در اينجا براى نمونه چند بخش از كتاب مزبور را نقل مىكنيم :\r\nتدريس علم پزشكى\r\nراجع به تدريس علم طبّ در محضر درس محمد باقر عليه السلام دو روايت مثبت و منفى وجود دارد . و بعضى مىگويند كه در آنجا علم طبّ تدريس مىشد ، و بعضى تدريس علم پزشكى را از طرف محمد باقر عليه السلام انكار كرده‌اند . ولى ترديدى وجود ندارد وقتى خود جعفر صادق شروع به تدريس كرد علم طب را درس مىداد نظريّه‌هاى علمى جعفر صادق عليه السلام روى علم طب اثر گذاشت و پزشكان در قرن دوم و سوم هجرى از نظريه‌هاى طبى جعفر صادق عليه السلام استفاده مىكرده‌اند . « 2 »\r\nگفتيم كه نمىدانيم آيا محمد باقر عليه السلام علم طب را تدريس مىكرده يا نه ؟ و پسرش آن علم را در محضر او فرا گرفته يا خير ؟ ولى ترديدى نداريم كه خود جعفر صادق علم پزشكى را تدريس مىكرده و در آن علم چيزهائى آورده كه پزشكان در شرق قبل از او نياورده بودند . و منظورمان از شرق عربستان نيست براى اينكه عربستان داراى علم پزشكى نبوده و بعد از اسلام آن علم از جاهاى ديگر به عربستان سرايت كرد . اگر قبول كنيم كه جعفر صادق عليه السلام علم طب را در محضر\r\n\r\n\r\n","description":"","footnote":"\r\n( 1 )  Strasbourg  يكى از شهرهاى فرانسه ، مركز ايالت آلزاس ، در كنار رود رن ، داراى 195000 نفر جمعيّت ، كليساهاى مجلّل و با شكوه دارد ( فرهنگ عميد . اطلاعات عمومى )\r\n( 2 ) « خواندنيها » شمارهء 37 سال 33 .\r\n","page_name":" 147 ","page_number":147},
  {"content":"\r\n\r\nپدرش آموخته لازمه‌اش آن است كه پدر آن علم را از جائى فرا گرفته باشد و نمىدانيم از كجا فرا گرفته است ؟ « 1 »\r\nما مىدانيم كه جعفر صادق عليه السلام حرفهء پزشكى نداشته كه آن قواعد را ضمن كار استنباط كند و لذا اين فكر به نظر مىرسد كه آن قواعد را از جائى آموخته و هرگاه در محضر درس پدر آن قواعد را آموخته باشد باز اين سؤال به نظر مىرسد كه پدرش آن قواعد را از كجا فراگرفته است . « 2 »\r\n\r\nخاك و هوا يك عنصر نيستند\r\nروزى در محضر درس پدرش استاد يعنى محمد باقر عليه السلام به اين قسمت از فيزيك ارسطو « 3 » كه در جهان بيش از چهار عنصر وجود ندارد كه عبارت است از خاك و آب و باد و آتش ، جعفر صادق ايراد گرفت و گفت : حيرت مىكنم كه مردى چون ارسطو چگونه متوجه نگرديده كه خاك يك عنصر نيست بلكه در خاك عناصر متعدده وجود دارد و هر يك از فلزات كه در خاك مىباشد يك عنصر جداگانه به شمار مىآيد ؟ !\r\nاز زمان ارسطو تا دورهء جعفر صادق به تقريب هزار سال گذشته بود و در آن مدت طولانى عناصر اربعه به طورى كه ارسطو گفت يكى از اركان علم الاشياء محسوب مىشدند و كسى نبود كه به آن عقيده نداشته باشد و در انديشهء هيچ كس خطور نمىكرد كه با آن عقيده مخالفت نمايد .\r\nبعد از هزار سال يك پسر كه هنوز دوازده سال از عمرش نمىگذشت گفت كه خاك يك عنصر نيست بلكه متشكِّل از عناصر متعدّد است .\r\nهمين پسر بعد از اينكه خود شروع به تدريس كرد عنصر ديگر را هم از لحاظ بسيط بودن تخطئه نمود و گفت : باد يك عنصر نيست ، بلكه متشكِّل از چند عنصر\r\n\r\n\r\n","description":"","footnote":"\r\n( 1 ) « خواندنيها » شمارهء 37 سال 33 .\r\n( 2 ) « خواندنيها » شمارهء 37 سال 33 .\r\n( 3 )  Aristoteles  از حكماى بزرگ يونان ملقّب به معلّم اول ( 384 - 322 ق م )\r\n","page_name":" 148 ","page_number":148},
  {"content":"\r\n\r\nمىباشد .\r\nجعفر صادق عليه السلام هزار و يكصد سال قبل از علماى قرن هيجدهم ميلادى اروپا كه اجزاى هوا را كشف و از هم جدا نمودند گفت كه باد ( يا هوا ) يك عنصر نيست بلكه از چند عنصر به وجود آمده است .\r\nاگر در مورد خاك بعد از تفكّر و تعقّل مىپذيرفتند كه يك عنصر نيست و چند عنصر است در مورد باد كسى از لحاظ اينكه يك عنصر است ترديد نداشت .\r\nبرجسته‌ترين دانشمندان فيزيكى جهان بعد از ارسطو نمىدانستند كه باد يك عنصر بسيط نيست حتى در قرن هيجدهم ميلادى كه يكى از قرون درخشندهء علم بود تا زمان « لاوازِيه » « 1 » دانشمند فرانسوى ، عدّه‌اى از علماء باد ( يا هوا ) را يك عنصر بسيط مىدانستند و فكر نمىكردند كه مخلوطى از چند عنصر است و بعد از اينكه لاوازيه اكسيژن را از ساير گازهائى كه در هوا هست جدا كرد و نشان داد كه اكسيژن در تنفّس و سوختن چه اثر بزرگى دارد ، جمهور علماء قبول كردند كه هوا بسيط نيست بلكه متشكل از چند گاز است . و در يكى از روزهاى سال 1794 ميلادى سرِ لاوازيه را با ساطور گيوتين « 2 » از بدنش جدا كردند و پدر شيمى جديد را كه اگر زنده مىماند شايد موفّق به اكتشافات ديگر مىشد به دنياى ديگر فرستادند .\r\nبنابراين جعفر صادق كه متوجه شد : هوا يك عنصر بسيط نيست هزار و يكصد سال از زمان خود پيش بود .\r\nشيعيان مىگويند كه جعفر صادق عليه السلام اين واقعيّت علمى و واقعيتهاى علمى ديگر را با علم لَدُنِّى يعنى علم امامت استنباط كرد « 3 » .\r\n\r\n\r\n","description":"","footnote":"\r\n( 1 )  Lowoisier  شيميدان معروف فرانسوى بنيانگذار علم شيمى جديد ( 1743 - 1794 ) .\r\n( 2 )  Guillotine  دستگاهى كه در سال 1792 ميلادى در فرانسه براى اعدام و گردن زدن محكومين به كار افتاد .\r\n( 3 ) « خواندنيها » شمارهء 39 سال 33 . « مغز متفكّر جهان شيعه » به ترتيب ص 69 و 70 ، و صفحهء 72\r\n","page_name":" 149 ","page_number":149},
  {"content":"\r\n\r\nامروز اين موضوع در نظر ما عادى جلوه مىكند براى اين كه مىدانيم در جهان ما يكصد و دو عنصر وجود دارد اما در قرن هفتم ميلادى و أوَّل هجرى يك نظريّهء بزرگ انقلابى بود و عقول بشرى در آن قرن نمىتوانست بپذيرد كه هوا يك عنصر بسيط نباشد ، و باز مىگوئيم كه در آن عصر و اعصار بعد تا قرن هيجدهم ميلادى اروپا ظرفيّت تحمّل آن عقيدهء علمى و انقلابى و چيزهاى ديگر را كه جعفر صادق عليه السلام گفت و در فصول آينده ذكر خواهد شد نداشت . . . « 1 »\r\n\r\nنظر امام صادق عليه السلام در سوزانندگى اكسيژن\r\nاكسيژن هوا\r\nاو در محضر درس خود گفت : هوا داراى چند جزء است و يكى از اجزاى هوا در بعضى از اجسام دخالت مىكند و آنها را تغيير مىدهد و از بين اجزاى متعدّد هوا همان است كه كمك به سوزانيدن مىنمايد ، و اگر كمك آن نباشد اجسامى كه قابل سوختن هستند نمىسوزند .\r\nاين نظريّه از طرف خود جعفر صادق عليه السلام انبساط پيدا كرد ، و او باز در دروس خود گفت : آنچه در هوا كمك به سوزانيدن اجسام مىنمايد اگر از هوا جدا شود و به طور خالص به دست بيايد طورى از لحاظ سوزانيدن اجسام نافذ است كه با آن مىتوان حَديد ( آهن ) را سوزانيد .\r\nبنابر اين هزار سال قبل از پِريسْتِلى « 2 » و پيش از لاوازيه جعفر صادق عليه السلام اكسيژن را به خوبى وصف كرد و فقط نام اكسيژن يا ( مُوَلِّدُ الْحُمُوضَة ) « 3 » را روى آن نگذاشت .\r\nپريستلى با اين كه اكسيژن را كشف كرد نتوانست بفهمد كه آهن را مىسوزاند . لاوازيه با اينكه قسمتهائى از خواصِّ اكسيژن را با آزمايش استنباط كرد نتوانست بفهمد كه آن گاز سوزانندهء آهن است ولى جعفر صادق عليه السلام هزار سال قبل از او به\r\n\r\n\r\n","description":"","footnote":"\r\n( 1 ) « خواندنيها » شمارهء 39 سال 33 . « مغز متفكّر جهان شيعه » به ترتيب ص 69 و 70 ، و صفحهء 72\r\n( 2 )  Priestely  دانشمند انگليسى كاشف ازت ( 1733 - 1804 م )\r\n( 3 ) يعنى توليد كنندهء ترشى .\r\n","page_name":" 150 ","page_number":150},
  {"content":"\r\n\r\nاين موضوع پى برد . امروز مىدانيم كه هرگاه يك قطعه آهن را به طورى داغ كنيم كه قرمز بشود و بعد آن را در اكسيژن خالص فرو ببريم با شعله‌اى درخشنده مىسوزد . همانطور كه در چراغهاى روغنى يا نفتى قديم فتيله را با روغن يا نفت مشتعل مىكردند و در نور آن شب را بسر مىبردند مىتوان چراغى ساخت كه فتيلهء آن از آهن باشد و آن در اكسيژن مايع فرو برود ، و اگر فتيله را طورى حرارت بدهند كه قرمز شود با نورى بسيار درخشان شب را روشن خواهد كرد .\r\nروايت مىكنند كه يك روز محمد باقر عليه السلام پدر جعفر صادق عليه السلام در محضر درس گفت : با كمك علم ، به وسيلهء آب كه خاموش كنندهء آتش است مىتوان آتش افروخت .\r\nاين گفته اگر چون يك تعبير شاعرانه جلوه‌گر نمىشد بى معنى جلوه مىكرد و تا مدَّتى آنهائى كه آن روايت را مىشنيدند فكر مىكردند كه محمّد باقر عليه السلام تعبيرى شاعرانه را بر زبان آورده ، ولى از قرن هيجدهم به بعد محقَّق شد كه به وسيلهء آب با كمك علم مىتوان آتش افروخت آن هم آتشى گرمتر از آتشى كه با چوب يا ذغال افروخته شود ، زيرا حرارت سوختن ( هيدروژن ) كه يكى از دو جزء آب مىباشد با اكسيژن به 6664 درجه مىرسد ، و عمل سوزانيدن هيدروژن به وسيلهء اكسيژن را « اوكسيدْرُژِنْ » مىنامند و در صنعت براى جوش دادن فلزَّات يا براى شكافتن قطعات فلز خيلى مورد استفاده قرار مىگيرد . « 1 »\r\n\r\nدربارهء گردش زمين به دور خود\r\n« هانرى پوان كاره » « 2 » كه در سال 1912 ميلادى در سنِّ پنجاه و هشت سالگى زندگى را بدرود گفت بزرگترين رياضى دان عصر خود بود ، و تاريخ مرگ او هم گواه\r\n\r\n\r\n","description":"","footnote":"\r\n( 1 ) « خواندنيها » شماره 40 سال 33 . « مغز متفكّر جهان شيعه » ص 74 .\r\n( 2 )  Poincare  فيلسوف و رياضيدان معروف فرانسوى ( 1854 - 1912 م ) .\r\n","page_name":" 151 ","page_number":151},
  {"content":"\r\n\r\nاست كه آغاز قرن بيستم را ادراك نمود . مع هذا همين دانشمند بزرگ مىگفت : من يقين ندارم كه زمين به اطراف خود بگردد .\r\nوقتى دانشمندى چون « هانرى پوان كاره » در آغاز قرن بيستم ترديد نمايد كه آيا زمين اطراف خود مىگردد يا نه ، معلوم است كه مردم نيمهء اوّل و قرن دوم هجرى نمىتوانستند نظريّه گردش زمين را به دور خود بپذيرند .\r\nگردش زمين به دور خود به طور محسوس ثابت نشد مگر بعد از اينكه نوع بشر قدم به كرهء ماه گذاشت و از آنجا زمين را ديد .\r\nحتّى در سالهاى اوَّل فضانوردى ، فضانوردان نمىتوانستند گردش زمين را به چشم خود ببينند . چون در آن سالها فضانوردان پايگاه ثابت نداشتند ، و در سفينه‌هائى بودند كه هر يك از آنها در هر نود دقيقه يا قدرى بيشتر ، اطراف زمين مىگرديد و فضانوردان نمىتوانستند در حالى كه خود با آن سرعت اطراف زمين مىگرديدند به حركت وضعى زمين پى ببرند .\r\nامَّا روزى كه در كرهء ماه قرار گرفتند و از آنجا دوربين فيلمبردارى خود را متوجه زمين كردند ، در عكسها ديدند كه زمين آهسته به دور خود مىگردد ، و در آن روز گردش زمين به دور خود به طور مرئى به ثبوت رسيد . . . .\r\nبا توجّه به اين كه گاليله « 1 » به خوبى مىدانست كه زمين مانند سيَّارات ديگر منظومهء شمسى اطراف خورشيد مىگردد ، بايد حدس زده باشد كه زمين هم مانند آن سيّارات ، اطراف خود مىگردد . اما اثرى از حدس او را در آثارش نمىبينيم . . . گاليله نه فقط در زمان حيات ، صحبتى از گردش زمين در اطراف خود نكرد ، بلكه بعد از مرگ هم در نوشته‌هايش چيزى ديده نشد كه نشان بدهد وى به گردش زمين اطراف خود پى برده بود .\r\n\r\n\r\n","description":"","footnote":"\r\n( 1 )  Galilee  دانشمند و رياضيدان و منجّم معروف ايتاليائى مخترع دوربين نجومى ( 1565 - 1642 م )\r\n","page_name":" 152 ","page_number":152},
  {"content":"\r\n\r\nدر قرن شانزدهم ميلادى يك دانشمند نجومى ديگر در كشور « دانمارك » مىزيست كه عقيده به گردش زمين اطراف خورشيد داشت و به اسم « تيخوبراهه » يا « تيكوبراهه » خوانده مىشد . « تيخوبراهه » از طبقهء اشراف دانمارك به شمار مىآمد و برعكس « كوپِرْنيك » « 1 » لهستانى كه گاهى محتاج نان شب بود با تجمّل مىزيست و در كاخ خود ميهمانيهاى با شكوه مىداد .\r\nتيخوبراهه كه در سال 1601 ميلادى و اولين سال قرن هفدهم ، زندگى را بدرود گفت مردى بود كه مطالعات نجومى او خيلى به « كِپْلِر » « 2 » آلمانى كمك كرد ، و بدون تيخوبراهه ، كپلر آلمانى نمىتوانست سه قانون مشهور نجومى خود را مربوط به حركت سيّارات از جمله زمين اطراف خورشيد كشف كند .\r\nمع هذا تيخوبراهه نمىتوانست به گردش زمين اطراف خود پى ببرد و اگر هم پى مىبرد مىگفت ، همانطور كه حركت زمين را اطراف خورشيد به طور علنى تأييد مىكرد . . .\r\nكپلر آلمانى كه در سال 1630 زندگى را بدرود گفت با سه قانونى كه راجع به حركت سيارات كشف كرد ، نه فقط در آن روز دنياى علم را وادار به تحسين نمود ، بلكه امروز هم هر كس قوانين سه گانهء او را مىخواند زبان به تحسين مىگشايد . . . آن دانشمند بزرگ كه با كشف سه قانون نجومى نبوغ خود را به ثبوت رسانيد ، نتوانست به حركت زمين پى ببرد .\r\nولى جعفر صادق عليه السلام در دوازده قرن قبل از اين ، دريافت كه زمين اطراف خود مىگردد و آنچه سبب توالى روز و شب مىشود گردش خورشيد در اطراف زمين نيست ( كه وى آن را از لحاظ عقلى غير قابل قبول مىدانست ) بلكه گردش زمين در اطراف خود سبب مىگردد كه روز و شب به وجود بيايند ، و دائم نيمى از زمين\r\n\r\n\r\n","description":"","footnote":"\r\n( 1 )  Copernic  دانشمند و منجّم معروف لهستانى ( 1473 - 1543 م )\r\n( 2 )  Kepler -  منجّم و رياضيدان مشهور آلمانى ( 1571 - 1630 م )\r\n","page_name":" 153 ","page_number":153},
  {"content":"\r\n\r\nتاريك و شب باشد و نيمى ديگر روشن و روز .\r\nقدماء كه عقيده به كروى بودن زمين داشتند مىدانستند كه پيوسته نيمى از زمين شب است و نيمى ديگر روز ، ولى آنها روز و شب را ناشى از حركت خورشيد در اطراف كرهء زمين مىدانستند .\r\nچه شد كه جعفر صادق عليه السلام در دوازده قرن قبل توانست پى ببرد كه زمين اطراف خود مىگردد ، و در نتيجه روز و شب به وجود مىآيد ؟\r\nدانشمندان قرون پانزدهم و هفدهم ميلادى كه نام چند نفر از آنها برده شد با اينكه يك قسمت از قوانين مكانيك نجومى را كشف كرده بودند نتوانستند پى ببرند كه زمين به دور خود مىگردد و چگونه جعفر صادق در نقطه‌اى دور افتاده چون مدينه كه از مراكز علمى آن روز دور بود ، توانست دريابد كه زمين اطراف خود مىگردد ؟ « 1 »\r\n\r\nپيدايش دنيا و نظريهء اتم\r\nپيدايش دنيا\r\nجعفر صادق راجع به پيدايش دنيا چنين گفته است :\r\nجهان از يك جرثومه به وجود آمد و آن جرثومه داراى دو قطب متضادّ شد و دو قطب متضاد سبب پيدايش ذرّه گرديد ، و آنگاه مادّه به وجود آمد ، و مادّه تنوّع پيدا كرد ، و تنوّع مادّه ناشى از كمى يا زيادى ذرّات آنها مىباشد .\r\nاين تئورى با تئورى اتمى امروزى راجع به وجود آمدن جهان هيچ تفاوت ندارد . و دو قطب متضادّ دو شارژ مثبت و منفى درون اتم است و آن دو شارژ ، سبب تكوين\r\n\r\n\r\n","description":"","footnote":"\r\n( 1 ) « خواندنيها » ، سال 33 شمارهء 47 و 48 « مغز متفكّر جهان شيعه » ، منتخب از ص 117 تا ص 120 .\r\n","page_name":" 154 ","page_number":154},
  {"content":"\r\n\r\nاتم گرديده ، و اتم هم مادّه را به وجود آورده و تفاوتى كه بين موادّ ( يعنى عناصر ) ديده مىشود ناشى از كمى يا زيادى چيزهائى است كه درون اتم عناصر موجود مىباشد . . .\r\nشيعيان مىگويند : تمام چيزهائى كه جعفر صادق عليه السلام در مورد به وجود آمدن جهان و نجوم و فيزيك و عناصر و شيمى و رياضيّات و چيزهاى ديگر گفت ، از علم إمامت يعنى علم لَدُنِّى او بوده است . . . ما علوم جعفر صادق را از جغرافيا و نجوم و فيزيك ، در مبحث پيدايش دنيا شروع كرده‌ايم ، و لذا مبحث فيزيك جعفر صادق را ادامه خواهيم داد ، و بعد از آن به مباحث ديگر خواهيم رسيد و مىگوئيم : در فيزيك جعفر صادق چيزهائى گفته كه قبل از او كسى نگفت ، و بعد از وى تا نيمهء قرن هيجدهم و قرون نوزدهم و بيستم به عقل كسى نرسيد كه آنها را بگويد . « 1 »\r\n\r\nبيان امام عليه السلام دربارهء تركيبات بدن آدمى\r\nاجزاء بدن انسان\r\nجعفر صادق مثل ساير مسلمين مىگفت كه انسان از خاك آفريده شده است فرق او با مسلمين ديگر اين بود كه راجع به آفرينش انسان از خاك چيزهائى مىگفت كه به عقل هيچ يك از مسلمين در آن عصر نمىرسيد .\r\nدر اعصار بعد هم هيچ مسلمانى نتوانست راجع به ساختمان بدن انسان استنباطى چون جعفر صادق داشته باشد ، و اگر كسى چيزى مىگفت مستقيم يا غير مستقيم از شاگردان جعفر صادق شنيده بود .\r\nاو مىگفت : تمام چيزهائى كه در خاك هست در بدن آدمى وجود دارد امّا به يك اندازه نيست . و بعضى از آنها در بدن انسان خيلى زياد است و بعضى خيلى كم .\r\nدر بين چيزهائى هم كه در بدن انسان زياد است ، مساوات وجود ندارد و بعضى\r\n\r\n\r\n","description":"","footnote":"\r\n( 1 ) « خواندنيها » ، سال 33 شمارهء 47 و 48 « مغز متفكّر جهان شيعه » ، منتخب از ص 123 تا ص 125 .\r\n","page_name":" 155 ","page_number":155},
  {"content":"\r\n\r\nاز آنها از بعضى ديگر كمتر مىباشد . او گفت : چهار چيز است كه در بدن انسان زياد مىباشد ، و هشت چيز است كه در بدن انسان كم مىباشد و هشت چيز ديگر در بدن انسان خيلى كم است .\r\nاين نظريّه كه راجع به ساختمان بدن آدمى از طرف آن مرد ابراز گرديده آن‌قدر غرابت دارد كه گاهى انسان فكر مىكند : آيا همانطور كه شيعيان عقيده دارند : جعفر صادق داراى علم امامت بوده و اين نظريّه را از علم امامت استنباط كرده نه از علوم بشرى ؟\r\nزيرا ادراك ما نمىپذيرد كه يك عالم عادى كه از معلومات بشرى برخوردار مىباشد در دوازده قرن و نيم قبل بتواند به يك چنين واقعيّت پى ببرد . . . .\r\nجعفر صادق اعمّ از اين كه به عقيدهء شيعيان علم امامت داشته يا بنابر نظريّهء قائلين به شعور باطنى ، با شعور باطنى خود مربوط بوده ، يا بنابر نظريّهء « بِرْگْسُون » « 1 » از جهش حياتى قوىّ خود استفاده مىنموده ، در مورد تشكيلات بدن انسان چيزى گفته كه ثابت مىكند در بين مردم زمان خود و مردم اعصار بعد ، در علم بدن‌شناسى منحصر به فرد به شمار مىآمده است .\r\nزيرا بعد از دوازده قرن و نيم ، امروز نظريّهء جعفر صادق از لحاظ علمى به ثبوت رسيده ، و در صحَّت آن ترديد وجود ندارد ، و جعفر صادق اسم موادّى كه در بدن انسان وجود دارد نبرد .\r\nناگفته نماند همانطور كه جعفر صادق گفت : « هر چه در زمين هست در بدن انسان نيز وجود دارد . »\r\nآنچه در كرهء زمين هست از يكصد و دو عنصر به وجود آمده ، و اين يكصد و دو عنصر در بدن انسان وجود دارد . امّا ميزان بعضى از اين عناصر در بدن انسان آن‌قدر كم است كه تا امروز نتوانسته‌اند ميزان آن را به طور دقيق تعيين نمايند . . . . به طورى\r\n\r\n\r\n","description":"","footnote":"\r\n( 1 )  Bergson -  فيلسوف معروف فرانسوى ، برندهء جايزهء نوبل 1927 ( 1859 - 1941 م )\r\n","page_name":" 156 ","page_number":156},
  {"content":"\r\n\r\nكه گفتيم : امروز اين نظريّه به ثبوت رسيده است .\r\nآن هشت چيز كه بنابر گفته جعفر صادق در بدن انسان خيلى كم است اين عناصر مىباشد : مُوليبدن - سيليوم - فلوئور - كوبالت - مانگانز - يود - مس - روى . آن هشت عنصر كه در بدن انسان نسبت به هشت عنصر فوق بالنِّسبه زيادتر مىباشد عبارت است از : مانيزيوم - سوديوم - پوتاسيوم - كَلسيم - فسفور - كلور - گوگرد - آهن .\r\nآن چهار عنصر كه در بدن انسان خيلى زياد مىباشد عبارت است از : اكسيژن - كاربون - هيدروژن ازوت .\r\nپى بردن به اين عناصر در بدن انسان ، كار يك روز يا دو روز نبوده . اين كار از آغاز قرن هيجدهم ميلادى با كالبد شكافى شروع گرديد و دو ملَّت در كالبد شكافى پيش قدم گرديدند : يكى ملَّت فرانسه و ديگرى ملَّت اطريش .\r\nدر كشورهاى ديگر كالبد شكافى صورت نمىگرفت مگر به ندرت . در كشورهاى شرق كالبد شكافى وجود نداشت ، و در كشورهاى اروپائى كليساهاى ارتودوكسى و كاتوليكى و پروتستانى با كالبد شكافى مخالفت مىكردند . امّا در اطريش و فرانسه كالبدشكافى مىكردند بدون اينكه تظاهر به مخالفت با دستور كليسا بكنند .\r\nمع هذا تا زمان ( مارا ) كالبد شكافى در كشور فرانسه توسعه نيافت و تقريباً پنهانى بود . ( مارا ) ضمن كالبد شكافى با كمك چند دانشمند ديگر فرانسوى از جمله « لاوازيه » معروف كه در سال 1894 ميلادى سرش را با گيوتين از بدن جدا كردند ، انساج بدن را تجزيه مىكرد تا اينكه بداند : بدن آدمى از چه عناصر متشكّل گرديده است ؟\r\nبعد از ( مارا ) شاگردانش كار او را ادامه دادند و ضمن كالبد شكافى ، انساج بدن را تجزيه مىكردند ، و آن كار در تمام قرن نوزدهم و آغاز قرن بيستم ادامه يافت و وسعت پيدا كرد .\r\nچون كالبد شكافى كه در آغاز قرن هيجدهم ميلادى تقريباً منحصر به فرانسه و\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nاطريش بود در ساير كشورهاى اروپا و آنگاه در ممالك قاره‌هاى ديگر متداول گرديد ، و امروز جز در بعضى از كشورها كه داراى دانشكدهء پزشكى و جرَّاحى نيستند ، كالبد شكافى در همه جا متداول مىباشد .\r\nهر جا كالبد شكافى هست راجع به عناصرى كه بدن انسان از آنها متشكّل شده تحقيق مىشود . و گاهى نتيجهء تحقيق دو مركز ، در ارقام جزئى با يكديگر اختلاف پيدا مىنمايند ، امّا در ارقام بزرگ اختلافى ندارند و تناسبى كه جعفر صادق گفت ، در تمام كشورها در مورد تمام افراد سالم محفوظ است « 1 »\r\n\r\nاكسيژن و هيدروژن در آب\r\n\r\nنظر امام صادق عليه السلام در سوزانندگى اكسيژن\r\nاعجاز جعفر صادق اين نبود كه كوه را به حركت درآورد ، بلكه اعجاز او اين است كه در دوازده قرن و نيم قبل از اين به وجود اكسيژن در هوا پى برد ، و نيز در همان موقع پى برد كه در آب چيزى هست كه مىسوزد و به همين جهت گفت كه آب مبدَّل به آتش مىشود .\r\nآنهائى كه مىگويند : برجسته‌ترين اعجاز يك پيغمبر كلام اوست مثل اينكه حرف بى اساسى نمىزنند . . . . چون ما كه امروز مىشنويم كه جعفر صادق در نيمهء اوَّل قرن دوم هجرى به وجود اكسيژن و هم به وجود هيدروژن ( در آب ) پى برده بود ، در قلب خود تصديق مىنمائيم كه اين اعجاز است . . . .\r\nانسان مبهوت مىشود كه چگونه جعفر صادق يا پدرش ( محمّد باقر ) به وجود گاز هيدروژن كه خالص آن در طبيعت نيست ، و رنگ و بو و طعم ندارد پى برد ؟ !\r\nجعفر صادق يا پدرش نمىتوانسته‌اند جز در آب ، به وجود ئيدروژن پى ببرند و بدون تجزيه كردن آب نمىتوانسته‌اند آن را بشناسند .\r\nتجزيه كردن آب هم مستلزم استفاده از جريان برق است ، زيرا به طور ديگر\r\n\r\n\r\n","description":"","footnote":"\r\n( 1 ) « خواندنيها » ، شمارهء 71 سال 33 « مغز متفكّر جهان شيعه » ، ص 262 تا ص 270 .\r\n","page_name":" 158 ","page_number":158},
  {"content":"\r\n\r\nنمىتوان آب را تجزيه نمود . و آيا يكى از آن دو توانسته بود از جريان برق براى تجزيهء آب استفاده كند كه اين هم قابل قبول نيست .\r\nدر اعصار جديد اولين كسى كه موفّق به جدا كردن هيدروژن از آب گرديد « هانرى كاوانديش » انگليسى است كه در سال 1810 ميلادى در سنّ هشتاد و يك سالگى زندگى را بدرود گفت .\r\nاو سالها براى تجزيهء آب كوشش كرد ، و بعد از آنكه هيدروژن را به دست آورد اسمش را « هواى قابل اشتعال » گذاشت و اوّلين مرتبه كه ئيدروژن را مشتعل كرد نزديك بود كه خود و خانه‌اش بسوزد . . . .\r\nگاز هيدروژن زمانى كشف شد كه استفاده از نيروى برق آن‌قدر پيشرفته بود كه مىتوانستند از آن براى تجزيهء آب استفاده كنند .\r\nاما در زمان جعفر صادق استفاده از نيروى برق ، در حدود همان استفاده از كاه و كهربا بود كه جنبهء سرگرمى و بازى داشت ، و قطعه‌اى از كهربا را به يك پارچهء پشمى مىماليدند و به كاه نزديك مىكردند و كهربا پرهاى كاه را جذب مىنمود .\r\nآيا جعفر صادق يا پدرش محمّد باقر براى جدا كردن هيدروژن از آب به وسيله‌اى پى برده بودند كه هنوز دانشمندان از آن بى اطّلاع هستند ؟ و آنها توانسته بودند با وسيله‌اى غير از جريان برق هيدروژن را از آب جدا كنند ؟\r\nاز روزى كه « كاوانديش » براى اوّلين بار موفّق شد كه هيدروژن را به دست بياور تا امروز ، وسيلهء جدا كردن هيدروژن از آب غير از جريان برق نبوده است و تا كنون دانشمندان نتوانسته‌اند كه جز به اين وسيله هيدروژن را از آب جدا نمايند . « 1 »\r\n\r\nآلودگى محيط زيست\r\nدر دورهء جعفر صادق عليه السلام صنايع در حدود افزارمندى بود و حتّى يك كارخانه\r\n\r\n\r\n","description":"","footnote":"\r\n( 1 ) « خواندنيها » شمارهء 75 ، سال 33 « مغز متفكّر جهان شيعه » منتخب از ص 293 و ص 294 .\r\n","page_name":" 159 ","page_number":159},
  {"content":"\r\n\r\nبه شكل كارخانه‌هاى امروزى وجود نداشت و فلزّات را در كوره‌هاى كوچك ذوب مىكردند ، و چون تمام فلزّات حتّى آهن با چوب ذوب مىشد آلودگى در محيط به وجود نمىآورد .\r\nحتّى اگر آهن را با ذغال سنگ ذوب مىنمودند باز ميزان توليدات به اندازه‌اى نبود كه محيط را آلوده نمايد . همچنان كه از آغاز قرن هيجدهم ميلادى توليد مقادير زياد آهن و پولاد در آلمان غربى و فرانسه و انگلستان و ساير كشورهاى اروپا شروع شد بدون اينكه محيط را آلوده نمايد ، در صورتى كه تمام كارخانه‌هاى ذوب آهن در آلمان و فرانسه و انگلستان ذغال سنگ مىسوزانيدند و از آغاز تا پايان سال حتى يك لحظه خروج دود از دودكش كارخانه‌ها متوقّف نمىگرديد .\r\nمع هذا محيط از دود ذغال سنگ آلوده نشد ، تا چه رسد به دورهء جعفر صادق عليه السلام كه يكى از كارخانه‌هاى امروزى وجود نداشت و كسى ذغال سنگ نمىسوزانيد .\r\nمع هذا جعفر صادق مانند كسى كه وضع امروز را ببيند گفت : « آدمى بايد طورى زندگى نمايد كه پيرامون خود را آلوده نكند » زيرا اگر آلوده نمايد روزى مىآيد كه بر اثر آن آلودگى زندگى بر او دشوار و شايد غير ممكن مىشود .\r\nموضوع آلودگى محيط زيست حتى در سى سال قبل هم وجود نداشت . اين موضوع از زمانى شروع شد كه اوَّلين بمب اتمى منفجر گرديد و در منطقهء انفجار جوّ را آلوده كرد .\r\nاگر به همان انفجارهاى اوَّليه اكتفا مىشد محيط آلوده نمىگرديد ولى بعد از آن دولتهائى كه داراى سلاح اتمى بودند به آزمايش آن سلاح ادامه دادند و به موازات آن آزمايشها كارخانه‌هاى مولِّد برق با نيروى اتم به كار افتاد و آلودگى هوا از موادّ پرتوافكن بيشتر شد .\r\nدر همان حال صنايع هم به خصوص در آمريكا و اروپا محيط را آلوده كرد و طورى آب بعضى از رودخانه‌ها مثل رود « رن » در اروپاى غربى آلوده گرديد كه نسل ماهى در آن برافتاد ، همانطور كه در درياچه‌هاى بزرگ آمريكاى شمالى كه آب\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nشيرين دارد نسل ماهى تقريباً برافتاده است . و خطرناك‌تر از آلودگى هواى خشكى ، آلودگى آب اقيانوسها مىباشد . چون جانوران چند سلولى به اسم « پلانكتون » كه در سطح اقيانوس ، مجاور هوا زندگى مىكنند و نود درصد اكسيژن را در كرهء خاك آنها تأمين مىنمايند ، بر اثر آلودگى اقيانوس مىميرند و با مرگ و نابودى آنها ميزان اكسيژن در هواى زمين به ده درصد امروزى تنزّل مىكند ، و اين مقدار نه براى تنفّس جانداران از جمله انسان كافى است نه براى تنفّس گياهان . و در نتيجه نسل‌هاى گياه و جاندار در كرهء خاك منقرض مىشود ، و اين يك تئورى نيست كه بگويند : احتمال صدق و كذب آن مساوى مىباشد ، بلكه يك محاسبهء علمى است ، و با اين وضع كه امروز اقيانوسها آلوده مىشود پلانكتون در سطح اقيانوسها تا پنجاه سال ديگر نصف مىشود ، و به همان نسبت از ميزان توليد اكسيژن كاسته خواهد شد .\r\nطفلى كه امروز متولّد مىشود در پنجاه سال ديگر ( اگر تا آن موقع زنده بماند ) وضع نفس كشيدنش مانند نفس كشيدن كوه‌پيمائى است كه بدون دستگاه تنفّس در قلّهء كوه هيماليا كه مرتفعترين كوه دنياست مشغول نفس كشيدن مىباشد .\r\nپنجاه سال ديگر با ادامهء آلوده شدن آب اقيانوسها وضع نفس كشيدن تمام افراد بشر و جانداران ديگر شبيه به وضع كسانى است كه در حال خفقان هستند .\r\nدر پنجاه سال ديگر كسى كه كبريت مىكشد تا اينكه سيگار خود را روشن كند ، يا اجاقى را در خانه روشن نمايد ، آن كبريت مشتعل نخواهد شد ، براى اينكه در هوا آن‌قدر اكسيژن نيست كه كبريت را مشتعل نمايد ، و اين گفته يك افسانهء علمى نيست ، بلكه واقعيت است . . . .\r\nبراى اين كه بدانيم كه عدم توجّه به توصيهء جعفر صادق عليه السلام مُشْعر بر اين كه انسان نبايد پيرامون خود را آلوده نمايد چگونه يك ملّت ثروتمند را دچار مشكلات مىنمايد ، ژاپن را مثال مىزنيم :\r\nامروز ژاپن از لحاظ توليد اتومبيل ، و كامپيوتر ، و پارچه‌هاى « ريون » يعنى پارچه‌هائى كه با الياف مصنوعى از « سلولوز » بافته مىشود بعد از آمريكا ، اولين\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nكشور جهان است ، و از جهت ساختمان كشتى ، و راديو ، و ضبط صوت ، و تلويزيون ، و دوربين عكاسى ، و موتور سيكلت ، اوَّلين كشور جهان به شمار مىآيد .\r\nاگر بخواهيم بگوئيم ژاپن چگونه توانست در مدّتى كوتاه ، خود را از مرتبهء صفر به اين مرتبه از صنعت و بازرگانى برساند از موضوع بحث كه مربوط به آلودگى محيط زيست است خارج مىشويم . و خيلى به اختصار مىگوئيم : دو عامل اصلى سبب شد كه ژاپن در مدّتى كوتاه به اين پايه برسد :\r\nاول مديريّت خوب ، و دوم صميميَّت كارگر ژاپنى نسبت به كارش .\r\nاما اين ملّت ثروتمند و كارى ، چون توجّه نداشته كه از آلوده كردن محيط زيست خوددارى نمايد ، اكنون نه فقط دچار يك اشكال بزرگ شده ، بلكه سلامتى جامعه‌اش در معرض خطر قرار گرفته و بر اثر آلودگى محيط زيست ، امراضى در ژاپن به وجود آمده كه در تاريخ علم طبّ سابقه ندارد . . . « 1 »\r\nنوع بشر تازه به خطرات آلوده كردن محيط زيست ، و به خصوص زمين و رودخانه و دريا پى برده است اما عقلاى گذشته چون جعفر صادق عليه السلام در هزار و دويست سال قبل از اين پى برده بودند كه نوع بشر بايستى طورى زندگى نمايد كه پيرامون خود را آلوده نكند . « 2 »\r\nاين بود نمونه‌اى از نظرات هيئت محقّقان استراسبورگ دربارهء چند قسمت از آثار علمى امام صادق عليه السلام كه از مجلّهء خواندنيها در اينجا نقل كرديم ، ولى محقّقان مزبور تنها به بررسى زندگانى پيشواى ششم ما پرداخته‌اند ، و اين چنين حيرت زده شده‌اند در صورتى كه اگر به آثار ساير أئمّه و پيشوايان اسلام نظر افكنند همه را مانند امام صادق عليه السلام مخزن علوم الهى مىيابند .\r\nدر صدر علوم و آثار اسلامى ، متن قرآن كريم قرار دارد كه پر است از مسائل\r\n\r\n\r\n","description":"","footnote":"\r\n( 1 ) « مغز متفكّر جهان شيعه » ، منتخب از ص 379 تا ص 387 .\r\n( 2 ) « خواندنيها » شماره‌هاى 89 - 90 - 91 سال 33 .\r\n","page_name":" 162 ","page_number":162},
  {"content":"\r\n\r\nعلمى ، و دانشمندان امروز به برخى از آنها پى برده‌اند .\r\n\r\nعلوم تجربى در بيانات معصومين ( ع )\r\nجاذبهء عمومى\r\nمىگويند : نيروى جاذبه را نيوتن « 1 » كشف كرد و زمينهء اين كشف را هم نشستن او زير درخت سيب و افتادن سيب از درخت آماده كرد و او حدس زد كه يك كشش دائمى بين اجسام عالم وجود دارد . و آزمايشهاى بعدى ، صحَّت اين نظريّه را تأييد كرد . ولى اگر به قرآن كريم مراجعه كنيم مىبينيم در چهارده قرن قبل به وجود اين نيرو در جهان خلقت تصريح فرموده است :\r\n اللَّهُ الَّذِي رَفَعَ السَّماواتِ بِغَيْرِ عَمَدٍ تَرَوْنَها  . « 2 »\r\nيعنى « معبود برحق خدائى است كه موجودات آسمانى را با ستونى كه شما آن را نمىبينيد برافراشت . »\r\nدر اين آيه تصريح شده كه كرات آسمانى به وسيلهء ستونهاى نامرئى كه همان نيروى جاذبهء عمومى است ، برقرار شده‌اند .\r\nبحث در اين زمينه ، و ذكر شواهد ديگر نيازمند به فرصت بيشترى است كه علاقه‌مندان بايد به كتب مشروحى كه در اين باره به قلم دانشمندان نگاشته شده ، مراجعه كنند و در آينده به فضل خداوند ، باز هم بحثهائى در اين مسائل خواهيم داشت . پايان « 3 »\r\nو اينك نيز جزوهء دوم را كه شمارهء 23 از حقايق علمى اسلام مىباشد به همان روش جزوهء 22 در اينجا نقل مىنمائيم :\r\n\r\n\r\n","description":"","footnote":"\r\n( 1 )  issac Newton  رياضيدان و منجّم مشهور انگليسى ، بنيانگذار تئورى نور ( 1642 - 1727 م )\r\n( 2 ) سورهء 13 : رعد ، آيه 2 .\r\n( 3 ) شمارهء 22 ، از جزوهء « حقايق علمى در اسلام » دائرهء انتشارات شركت سهامى سيمان فارس و خوزستان . درود ، دفتر مذهبى كارخانه‌هاى سيمان و فارسيت .\r\n","page_name":" 163 ","page_number":163},
  {"content":"\r\n\r\nبسم الله الرَّحمن الرَّحيم\r\nمباحثى كه در قرآن كريم و ساير آثار اسلامى آمده و در دسترس دانشمندان قرار دارد هر كدام حاوى مسائل علمى عميقى هستند كه پژوهندگان بيدار دل به برخى از آنها دست يافته و به درك آن نائل آمده‌اند .\r\nاز اصطلاحات متداول امروزى در آن آثار چيزى به كار نرفته ، ولى محقّقين مىدانند كه به كار نرفتن اين اصطلاحات تنها به خاطر آماده نبودن افكار مردم آن زمان بوده است و رهبران عاليقدر اسلام مطالب علمى عميق را در لباسى ارائه فرموده‌اند كه مردم آن عصر قدرت درك و فهم آن را تا حدودى داشته باشند .\r\nدر روزگارى كه هنوز « تِلِسْكُوبْ » ساخته نشده و رصدخانه‌اى به وجود نيامده و كسى از جهان پهناور كيهان اطّلاعى نداشت ؛\r\nدر زمانى كه « ميكرب » كشف نشده و « ميكروسْكُپ » قدم به عرصهء علم ننهاده و از موجودات ذرّه بينى كسى آگاه نبود ؛\r\nدر عصرى كه نيروى برق مسخَّر دست دانشمندان نشده و هيچ يك از اكتشافات وابسته بدان به ميدان نيامده بود ؛\r\nدر چنين زمانى براى ابراز حقايق علمى زمينهء مساعد نيست و جز به طريق اشاره و با توسّل به عبارات و اصطلاحات متداول زمان ، راهى براى تفهيم و بيان آنها وجود نداشت .\r\nبه همين جهت در آثار خاندان رسالت و ائمهء معصومين عليهم السلام تمام مسائل علمى به اندازهء فهم مردم زمان و به كمك الفاظ و عبارات قابل درك آنها بيان شده است ؟\r\nدر بحث گذشته چند فراز از كتاب « مغز متفكّر جهان شيعه » كه نمايانگر قسمتى از علوم ششمين پيشواى مذهب شيعه : حضرت امام جعفر صادق عليه السلام بود نقل كرديم . و چون اين گونه بحثها كه به وسيلهء جمعى از محقِّقين و دانشمندان بى طرف نگاشته شده اثر مطلوبى در خوانندگان بجاى مىگذارد ، چند قسمت ديگر آن را در اينجا نقل مىكنيم :\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nهمانطور كه قبلًا ذكر شد ، كتاب مزبور از طرف مجلّهء خواندنيها و به قلم آقاى منصورى ترجمه و در همان مجلّه به صورت مقالات مسلسل انتشار يافت .\r\nكتاب نامبرده به وسيلهء گروه دانشمندان و محقِّقين « مركز مطالعات اسلامى استراسبورگ » كه هر يك در رشته‌اى از علوم تخصّص دارند و مسيحى هستند تأليف شده است .\r\nاين مركز ، در شهر استراسبورگ كه مركز ايالت آلزاس فرانسه و در كنار رود « رَنْ » قرار دارد تأسيس شده و در زمينهء مسائل و آثار و علوم اسلامى تحقيق و بررسى به عمل مىآورد ، « 1 » و اين كتاب را تنها به بررسى در آثار حضرت امام جعفر صادق عليه السلام اختصاص داده است .\r\nنكته‌اى كه بايد يادآور شويم آن است كه براى حفظ امانت هيچ گونه تغييرى در عبارات كتاب مزبور داده نشد و اگر نام امام ششم عليه السلام بدون تجليل ذكر شده عين عبارت مؤلّفان محترم كتاب است . و اينك چند قسمت از كتاب مزبور :\r\n\r\nتوصيه امام صادق عليه السلام به خوابانيدن كودك در طرف چپ مادر\r\nنوزاد ، در طرف چپ مادر\r\nيكى از مظاهر نبوغ علمى جعفر صادق ، توصيهء او به مادران بود تا اينكه كودكان شيرخوار را در طرف چپ خود بخوابانند .\r\nاين توصيه قرنها چون يك سفارش زائد يا بى مورد جلوه مىكرد . علَّتش اين بود كه هيچ كس به فائدهء اين سفارش پى نمىبرد و بعضى هم به كار بستن اين سفارش را خطرناك مىدانستند و فكر مىكردند كه اگر طفل شيرخوار در طرف چپ مادر خوابانيده شود ممكن است كه مادر هنگام خواب بغلطد و طفل را زير تنه خود خفه كند .\r\n\r\n\r\n","description":"","footnote":"\r\n( 1 ) - به طورى كه مترجم محترم در مقدّمهء كتاب ذكر كرده است اين مؤسّسه براى تحقيق دربارهء جميع اديان است و اختصاصى به مذهب اسلام ندارد . امّا آن هيئت بيست و پنج نفره كه اسامى آنها را يكايك بر شمرده است ، اختصاص به تحقيق در خصوص مذهب شيعه داشته‌اند .\r\n","page_name":" 165 ","page_number":165},
  {"content":"\r\n\r\nاز محمَّد بن ادريس شافعى كه در سال 150 هجرى و دو سال بعد از مرگ جعفر صادق در غزّه متولّد شد و در سال 199 هجرى در قاهره زندگى را بدرود گفت پرسيدند كه آيا مادر طفل شيرخوار را بايد در طرف راست خود بخواباند يا در طرف چپ ؟\r\nوى جواب داد : بين چپ و راست تفاوتى وجود ندارد ، و مادر مىتواند طفل را در هر طرف خود كه راحت تراست بخواباند .\r\nگاهى هم گفتهء جعفر صادق را مغاير با عقل سليم مىدانستند ، چون از نظر آنها راست بيش از چپ احترام داشت و فكر مىكردند كه مادر بايستى طفل را در طرف راست خود بخواباند تا اينكه كودك از كرامت راست برخوردار شود .\r\nنه كسى در شرق براى اين توصيهء جعفر صادق قائل به ارزش شد نه در غرب و حتّى در دورهء تجدّد كه دانشمندان با ديدهء انتقاد هر موضوع علمى را مورد توجّه قرار دادند كسى براى گفتهء جعفر صادق قائل به اهميّت نگرديد ، و در صدد بر نيامد بفهمد كه آيا آن گفته از نظر علمى ارزش و فائده دارد يا نه ؟\r\nقرون شانزدهم و هفدهم و هيجدهم ميلادى كه قرون دورهء تجدّد بود گذشت و قرن نوزدهم ميلادى فرارسيد و در نيمهء دوم آن قرن دانشگاه « كورنيل » در آمريكا ساخته شد و شروع به كار كرد .\r\nعزرا - كورنيل بانى دانشگاه كورنيل كه دوران شيرخوارگى و كودكى بسيار سخت را گذرانيده بود تصميم گرفت كه در آن دانشگاه يك انستيتوى مخصوص تحقيق در نوزادان و كودكان شيرخوار را به وجود بياورد .\r\nاين انستيتو ( مؤسّسه ) در اوَّلين سال شروع به تدريس از طرف دانشگاه كورنيل به وجود آمد و منضمّ به دانشكده پزشكى گرديد و اينك متجاوز از يك قرن است كه به تحقيق در مورد نوزادان و كودكان شيرخوار ادامه مىدهد .\r\nدر مسائل مربوط به نوزادان و كودكان شيرخوار چيزى وجود ندارد كه مورد تحقيق اين مؤسّسه قرار نگرفته باشد ، و در جهان هيچ مركز علمى از لحاظ داشتن\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nاطلاعات راجع به نوزادان و كودكان شيرخوار به پاى اين مركز نمىرسد .\r\nمحال است كه يك موضوع مربوط به نوزادان و كودكان شيرخوار وجود داشته باشد و اين مؤسّسه راجع به آن تحقيق نكند حتّى تابلوهائى كه شكل نوزادان و كودكان شيرخوار روى آنها كشيده شده ، مورد تحقيق اين مؤسّسه قرار گرفته است .\r\nدر نيمهء اول اين قرن ( قرن بيستم ) محقِّقين اين مؤسّسه تابلوهاى مربوط به نوزادان را در موزه‌هاى دنيا از نظر گذرانيدند و از 466 تابلو كه در موزه‌هاى معروف جهان در نظرشان رسيد ديدند كه اكثريّت با تابلوهائى است كه در آنها مادران ، كودك خود را در طرف چپ بغل گرفته‌اند . در 373 تابلو ، مادران كودك را در طرف چپ در بغل داشتند و در 93 تابلو در طرف راست .\r\nبنابر اين در هشتاد درصد از تابلوها كه در موزه‌هاى معروف به نظر رسيد مادران كودكان را در طرف چپ بغل گرفته بودند .\r\nدر ايالت نيويورك چند زايشگاه وابسته به مركز تحقيق مربوط به نوزادان و شيرخواران دانشگاه كورنيل است و دكترهائى كه در آن زايشگاه كار مىكنند نتيجهء مطالعات و معاينات خود را براى مركز تحقيق مربوط به نوزادان و شيرخواران مىفرستند .\r\nاز گزارشهائى كه در طىّ يك مدّت طولانى از طرف آن دكترها به مركز تحقيق مىرسد اين نتيجه به دست مىآيد كه در روزهاى اوَّل بعد از تولّد وقتى نوزاد در طرف چپ مادر مىخوابد آسوده‌تر از آن است كه در طرف راست بخوابد . و اگر آنها را در طرف راست مادر بخوابانند در فواصل نزديك از خواب بيدار مىشوند و شيون مىكنند .\r\nمحققين مركز تحقيق ، مطالعات خود را منحصر به نژاد سفيد پوست آمريكايى نكردند بلكه در صدد برآمدند بدانند كه آيا در نژادهاى سياه و زرد نيز اين موضوع صدق دارد يا نه ؟\r\nبعد از يك دورهء طولانى تحقيق در نژادهاى ديگر ، متوجه شدند كه اين موضوع\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nدر تمام اقوام صدق مىكند و در همه جا نوزادان بخصوص در روزهاى اول تولد اگر در طرف چپ مادر بخوابند آرام‌تر از آن هستند كه در طرف راست مادر به خواب بروند ، و اين واقعيت اختصاص به نژاد سفيد پوست ندارد و يك واقعيت جهانى است .\r\n\r\nتحقيقات مؤسّسهء كورنيل دربارهء موضوع اين توصيه\r\nمركز تحقيق دانشگاه كورنيل بدون انقطاع اين موضوع را مورد مطالعه قرار مىداد . ساعتها شكم زن باردار از طرف پزشكان مركز تحقيق به وسيلهء اشعهء مجهول مورد معاينه قرار مىگرفت تا اينكه جنين را در شكم مادر ببينند . اما از ديدن جنين چيزى بر اطلاعاتشان افزوده نمىشد تا اينكه « هولوگرافى » « 1 » اختراع گرديد .\r\nبعد از اختراع هولوگرافى ، پزشكان مركز تحقيق در صدد برآمدند كه با هولوگرافى و در حالى كه اشعهء مجهول جنين را در شكم مادر روشن كرده از آن عكس بردارند و آن وقت ديدند كه امواج صداى ضربان قلب مادر كه در تمام بدن پخش مىشود به گوش جنين مىرسد .\r\nبعد از اين مرحله و براى وقوف بيشتر لازم بود كه بدانند توقف ضربان قلب مادر ، آيا در جنين عكس العمل به وجود مىآورد يا نه ؟\r\nچون نمىتوانستند قلب مادر را متوقف كنند زيرا سبب هلاك آنها مىشد ، تحقيق را در جانوران پستاندار ادامه دادند و هر بار كه قلب جانورى را كه جنين در زهدان داشت متوقف كردند ، ديدند كه در جنين واكنش به وجود آمد .\r\nآزمايشهاى مكرَّر در مورد چند نوع پستاندار ثابت كرد كه وقتى ضربان قلب مادر متوقّف مىشود در جنين واكنش به وجود مىآيد ، و بعد از مرگ مادر جنين هم به هلاكت مىرسد ، براى اينكه جنين از خون قلب مادر كه به وسيلهء شريان بزرگ\r\n\r\n\r\n","description":"","footnote":"\r\n( 1 ) هولوگرافى به معنى سادهء آن يعنى عكس بردارى از اشياء خيلى ريز ، و عكس بردارى سه بعدى . و امروزه به وسيلهء هولوگرافى نه فقط از اشياء خيلى ريز عكس بر مىدارند ، بلكه از صدا هم عكس بردارى مىشود و امواج صدا روى فيلم عكّاسى به شكل دائره‌ها و بيضىهاى منظّم به چشم مىرسد ، و قدرت هولوگرافى براى عكس بردارى از اشياء ريز به قدرى است كه يك گلبول سفيد يا قرمز را كه در خون است به اندازهء يك فيل نشان مىدهد .\r\n","page_name":" 168 ","page_number":168},
  {"content":"\r\n\r\nموسوم به « آئورت » برايش فرستاده مىشود تغذيه مىنمايد و وقتى قلب مادر متوقّف گرديد غذا به جنين نمىرسد و هلاك مىشود .\r\nبعد از آزمايشهاى متعدّد ، دانشمندان مركز تحقيق دانشگاه كورنيل دانستند كه طفل در شكم مادر ، نه فقط عادت به شنيدن ضربان قلب او مىكند ، بلكه آن ضربان به حيات وى نيز وابستگى دارد ، و هر گاه ضربان ادامه نيابد طفل در شكم مادر از گرسنگى مىميرد .\r\nعادتى كه جنين قبل از تولّد به شنيدن صداى ضربان قلب مادر دارد طورى در وى نافذ مىشود كه بعد از تولّد هم اگر صداىِ قَرعه‌هاى قلب مادر را نشنود احساس اضطراب مىنمايد ، و هوش كودك نوزاد به خوبى صداى قرعه‌هاى قلب مادر را تشخيص مىدهد ، و به همين جهت وقتى نوزاد در طرف چپ مادر قرار بگيرد چون صداى قَرعه‌هاى قلبش را مىشنود آرام مىگيرد ليكن در طرف راست چون آن صداها به گوشش نمىرسد مضطرب مىشود .\r\nاگر بانى دانشگاه كورنيل يك مركز تحقيق راجع به نوزادان و شيرخواران در آن دانشگاه به وجود نمىآورد و آن مركز به طور مستمر راجع به نوزادان و شيرخواران تحقيق نمىكرد معلوم نمىشد گفتهء « جعفر صادق » كه به مادران توصيه كرد كه فرزندان شيرخوار را در طرف چپ خود قرار بدهند و بخوابانند مبتنى بر چه مصلحت و فائده مىباشد .\r\nامروزه در تمام شيرخوارگاه‌هاى وابسته به مركز تحقيق دانشگاه كورنيل در اطاقى كه نوزادان خوابيده‌اند دستگاهى است كه صداى قرعات قلب مادر را به وجود مىآورد و در تختخواب هر نوزاد يك گوشى مىباشد كه قَرعات مصنوعى قلب مادر را به گوش كودك مىرساند . قلب انسان بالغ ، زن يا مرد به طور عادى در هر دقيقه 72 بار مىطپد .\r\nدر شير خوارگاه‌هائى كه وابسته به مركز تحقيق دانشگاه كورنيل مىباشد بارها آزموده‌اند كه اگر شمارهء قَرعات مصنوعى قلب مادر در هر دقيقه يكصد و ده يا\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nيكصد و بيست قرعه بشود ، صداى شيون تمام كودكان كه در يك اطاق هستند به گوش مىرسد ، و بايستى شمارهء قرعات مصنوعى قلب مادر در هر دقيقه 72 قرعه باشد تا اينكه كودكان مضطرب نشوند و به شيون در نيايند .\r\nدر شيرخوارگاه‌هاى وابسته به مركز تحقيق ، چند بار اين آزمايش را كرده‌اند . عدّه‌اى از نوزادان را در اطاقى قرار داده‌اند كه در آنجا صداى قرعات مصنوعى قلب مادر به گوش كودكان نمىرسيد ، و عدّه‌اى را هم در اطاقى قرار دادند كه نوزادان در آنجا صداى قرعات مصنوعى قلب مادر را مىشنيدند هر دفعه كه اين آزمايش را كردند معلوم شد كه در اطاقى كه در آنجا قرعات مصنوعى قلب مادر شنيده مىشود ، وزن كودكان سريعتر از كودكان اطاق ديگر زياد مىشود ، در صورتى كه غذائى كه به كودكان دو اطاق داده مىشود از حيث نوع ، متشابه است .\r\nاما در اطاقى كه صداى قرعات مصنوعى قلب مادر شنيده مىشود كودكان با اشتهاى زيادتر غذا مىخورند ، و كودكان اطاقى كه صداى قرعات مصنوعى قلب مادر در آنجا به گوش نمىرسد كم اشتها مىشوند .\r\nدر شيرخوارگاه‌هاى وابسته به مركز تحقيق دانشگاه كورنيل ، راجع به صداى مصنوعى قلب مادر از لحاظ شدّت آن هم تحقيق كرده‌اند ، و متوجّه شده‌اند كه : اگر آن صدا شديدتر از صداى طبيعى قرعات قلب مادر باشد كودكان را مضطرب مىكند و به گريه در مىآيند .\r\nيكى از پزشكان مركز تحقيق دانشگاه كورنيل ضمن سفرهائى كه در قاره‌هاى جهان مىكرد دقّت مىكرد كه بداند : مادران در كشورهاى مختلف در معابر ، فرزندان خود را چگونه در آغوش مىگيرند .\r\nاين پزشك كه به اسم دكتر « لى - سالك » خوانده مىشود و اكنون در مركز تحقيق دانشگاه كورنيل مشغول كار است مىگويد كه اكثر زنها در تمام قارّه‌هاى دنيا در معابر فرزندان خود را در طرف چپ در بغل مىگيرند .\r\nزنهائى كه فرزندان خود را در طرف راست در بغل مىگيرند اكثر با دست چپ\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nكار مىكنند . آنها بخصوص اگر زنبيل خواروبار حمل كنند فرزندان را در طرف راست در آغوش مىگيرند تا اينكه بتوانند با دست چپ ، زنبيل خواروبار را به راحتى حمل نمايند .\r\nدكتر لى سالك در زايشگاه وابسته به مركز تحقيق ، از زنهاى زائو كه بعد از وضع حمل از زايشگاه خارج مىشوند و نوزادان خود را در طرف چپ در بغل مىگيرند سؤال مىكند كه آيا شما مىدانيد كه براى چه نوزادان خود را در طرف چپ بغل مىكنيد ؟ !\r\nاما هنوز هيچ زن به دكتر لى سالك جواب نداده كه چون قلب در طرف چپ سينه قرار گرفته و شنيدن صداى قرعات آن براى نوزادان مفيد است . مادران بدون اينكه بدانند چرا طرف چپ بدن را ترجيح مىدهند كودك را در طرف چپ در بغل مىگيرند .\r\nحتّى زنهاى طوايف سياه پوست آفريقائى ، طفل خود را هنگامى كه بر پشت حمل نمىكنند در طرف چپ بدن روى سينه قرار مىدهند . و در تمام طوائف سيه پوستان آفريقا زنها مىدانند كه هر گاه نوزاد را در طرف چپ سينه قرار بدهند بهتر شير مىنوشد و اشتهاى نوزاد براى نوشيدن شير از پستان چپ مادر بيش از پستان راست است .\r\nدكتر لى سالك از مادران شنيده است كه در شب وقتى كودك گرسنه مىشود در تاريكى با سرعتى حيرت‌آور پستان چپ مادر را پيدا مىكند و دهان را بر پستان مىگذارد و شير مىنوشد « 1 »\r\nآنها تعجّب مىكنند : كودك بدون اينكه چراغ روشن باشد و پستان مادر را ببيند چگونه با سرعت دهان را بر پستان مىگذارد .\r\n\r\n\r\n","description":"","footnote":"\r\n( 1 ) « خواندنيها » ، شمارهء 100 ، سال 33 ، « مغز متفكّر جهان شيعه » ، ص 455 تا ص 461 .\r\n","page_name":" 171 ","page_number":171},
  {"content":"\r\n\r\nدكتر لى سالك براى مادران توضيح مىدهد كه در تاريكى شب راهنماى كودك براى نوشيدن شير از پستان مادر ، قرعات قلب وى مىباشد ، و طفل كه صداى تپش قلب مادر را مىشنود مستقيم و بدون ترديد ، پستانش را پيدا مىكند و دهان را بر پستان مىگذارد .\r\n\r\nانتقال بيمارى به وسيلهء نور\r\nنور ، وسيلهء انتقال بيمارى\r\n. . . . . . . يكى از نظريّه‌هاى جعفر صادق عليه السلام كه نبوغ علمى او را به ثبوت مىرساند نظريّه‌اى است كه راجع به انتقال بيمارى به وسيلهء بعضى از نورها داده است .\r\nجعفر صادق گفت : روشنائيهائى هست كه اگر از يك بيمار بر يك شخص سالم بتابد ممكن است كه آن شخص سالم را بيمار كند .\r\nبايد توجّه كرد كه صحبت از هوا يا انتقال ميكروب ( كه در نيمهء اول قرن دوم هجرى از آن بى اطّلاع بودند ) نيست . بلكه صحبت از روشنائى است آن هم نه تمام روشنائيها ، بلكه بعضى از انوار كه اگر از شخص بيمار به شخص سالم بتابد ممكن است كه وى را بيمار كند .\r\nاين نظريّه را علماى زيست‌شناسى و پزشكى از خرافات مىدانستند چون آنها عقيده داشتند كه عامل انتقال بيمارى از يك فرد بيمار به يك فرد سالم ميكروب است يا ويروس . خواه وسيلهء انتقال بيمارى حشرات باشد يا آب يا هوا يا تماس مستقيم دو فرد بيمار و سالم .\r\nقبل از اينكه به وجود ميكرب و ويروس پى ببرند وسيلهء انتقال بيمارى را بُوها مىدانستند و تمام اقداماتى كه در قديم براى جلوگيرى از سرايت امراض مىشد بر اساس جلوگيرى از بوها بود تا اينكه بوى بيمارى واگير از يك بيمار به يك بيمار سالم نرسد و او را بيمار ننمايد .\r\nدر هيچ دوره هيچ كس نگفت كه بعضى از روشنائيها اگر از بيمار بر سالم بتابد او را بيمار مىنمايد . و اين گفته از جعفر صادق عليه السلام است\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nگفتيم كه جامعهء دانشمندان اين نظريه را در عداد خرافات به شمار مىآوردند تا اينكه تحقيقات علمى جديد ثابت كرد كه اين نظريّه حقيقت دارد و بعضى از انوار اگر از بيمار به سوى سالم برود او را بيمار مىكند ، و اولين مرتبه در اتّحاد جماهير شوروى به اين واقعيّت پى بردند .\r\nدر شهر « نوو - وو - سيبيرسك » واقع در شوروى كه يكى از مراكز بزرگ تحقيقات پزشكى و شيميائى و زيست‌شناسى در « سيبريهء شوروى » مىباشد به طور علمى و غير قابل ترديد ثابت شد كه اولًا از سلولهاى بيمار أشعّه ساطع مىشود ، و ثانياً نوعى از اشعّه كه از سلّولهاى بيمار ساطع مىشود هرگاه بر سلّولهاى سالم بتابد آنها را بيمار خواهد كرد بدون اينكه كوچك‌ترين تماسّ بين سلّولهاى بيمار و سلّولهاى سالم وجود داشته باشد . و بى آنكه از سلّولهاى بيمار ميكروب يا ويروس به سلّولهاى سالم سرايت نمايد .\r\nطرز عمل دانشمندانى كه در نوو - وو - سيبيرسك مشغول تحقيق بودند اين شكل بود :\r\nآنها دو دسته از سلّولهاى يك شكل از يك موجود زنده را انتخاب مىكردند و آنها را از هم جدا مىنمودند و مىديدند كه از آن سلّولها چند نوع « فوتون » « 1 » ساطع مىشود .\r\n. . . . دانشمندان شوروى بعد از اينكه دو دسته از سلّولهاى متشابه را از يك موجود جاندار انتخاب نمودند و در دو قسمت جداگانه قرار دادند يك دسته از آنها را بيمار نمودند تا اينكه مشاهده كنند كه آيا در حال بيمارى هم از سلّولها أشعه ساطع مىشود يا نه ؟ و مشاهده كردند كه در حال بيمارى نيز از سلولها فوتون ساطع مىشود .\r\nدانشمندان سلّولهاى دستهء دوم را كه سالم بودند در دو محفظه قرار دادند كه يك محفظه از « كوارتز » بود كه نام ديگرش « سيليكا » است و محفظهء ديگر از « شيشه . »\r\n\r\n\r\n","description":"","footnote":"\r\n( 1 ) يك ذرّهء از نور را فوتون مىخوانند .\r\n","page_name":" 173 ","page_number":173},
  {"content":"\r\n\r\nكوارتز اين خاصيّت را دارد كه هيچ نوع فوتون يعنى هيچ نوع أشعّه‌اى از آن عبور نمىكند غير از اشعهء ماوراى « بنفش » .\r\nشيشه معمولى اين خاصيّت را دارد كه هر نوع فوتون يعنى هر نوع اشعه از آن عبور مىكند غير از اشعهء ماوراى بنفش .\r\nبعد از مدّت چندين ساعت كه سلّولهاى سالم در دو محفظهء كوارتزى و شيشه‌اى در معرض اشعهء سلولهاى بيمار قرار گرفتند مشاهده شد كه آن قسمت از سلّولهاى سالم كه در محفظه كوارتزى بودند بيمار شدند ، امّا قسمتى از سلولهاى سالم كه در محفظهء شيشه‌اى بودند بيمار نگرديدند .\r\n. . . . اين آزمايش با بيماريهاى گوناگون و سلّولهاى متشابه يا متفاوت در مدّت بيست سال پنج هزار بار تكرار شد ، براى اينكه دانشمندان مركز تحقيقاتى نوو - وو - سيبيرسك نمىخواستند كه كوچك‌ترين ترديد در نتيجهء آزمايش وجود داشته باشد ، در هر پنج هزار آزمايش نتيجهء كلّى يكى بود و آن اين كه : سلّولهاى بيمار انواع اشعه را ساطع مىكنند ، از جمله اشعهء ماوراى بنفش را .\r\nديگر اينكه هرگاه سلّولهاى سالم در معرض اشعهء ماوراى بنفشى كه از سلّولهاى بيمار ساطع مىشود ( نه اشعهء ماوراى بنفش ديگر ) قرار بگيرند ، بيمار مىشوند .\r\nو ديگر اينكه بيمارى آنها همان بيمارى سلّولهاى مريض مىباشد .\r\nدر تمام اين آزمايش كه مدّت بيست سال طول كشيد بين سلّولهاى سالم و سلّولهاى بيمار هيچ نوع مجاورت و رابطه وجود نداشت تا اين كه تصوّر شود كه ويروس يا ميكروب از يك دسته به دستهء ديگر سرايت مىكند . و بر دانشمندان بعد از پنج هزار آزمايش محقّق شد كه عامل ايجاد بيمارى در سلّولهاى سالم اشعهء ماوراى بنفش است كه از سلّولهاى بيمار ساطع مىشود و به آنها مىتابد . . .\r\n. . . از آزمايشهائى كه دانشمندان شوروى كردند ، اين نتيجه به دست مىآيد كه هر يك از سلّولهاى بدن ما مانند يك فرستنده و گيرنده است كه أشعه ساطع مىكند و هم تحت تأثير اشعّه قرار مىگيرد و آنها را ضبط مىنمايد . . . .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n. . . . محتاج به تفصيل نيست كه اين واقعيّت علمى كه پنج هزار آزمايش در مدّت بيست سال آن را به ثبوت رسانيده ، يك عرصهء جديد مقابل زيست شناسان و پزشكان ، براى معالجهء بيماريها مىگشايد . . .\r\n. . . . در آمريكا هم در اين زمينه تحقيقاتى شده ، و نتايجى كه به دست آمده شبيه نتائجى است كه دانشمندان شوروى به دست آورده‌اند ، و نتائج آنها در مجلّات علمى آمريكا انعكاس پيدا كرده و يكى از محقّقين به اسم دكتر « جوهن اوت » هم كتابى راجع به اين موضوع نوشته است .\r\nاز آنچه گفته شد اين نتيجه به دست مىآيد كه نظريّهء جعفر صادق عليه السلام در نيمهء اوَّل قرن دوم هجرى مشعر بر اينكه بعضى از انوار سبب تولد بيمارى مىشود ، و تا اين اواخر تصوّر مىكردند كه آن گفته جزو خرافات مىباشد ، حقيقت داشته ، و ما امروز مىدانيم كه نور ماوراى بنفش هرگاه از جانداران بيمار به سوى جانداران سالم تابيده شود آنها را بيمار مىنمايد ، در صورتى كه اشعهء ماوراى بنفش ديگر و مهم‌تر از همه اشعّهء ماوراى بنفش خورشيد وقتى به جانداران مىتابد سبب بيمارى آنها نمىشود . « 1 »\r\nگرچه نور ماوراى بنفش خورشيد هرگاه بدون وجود طبقهء هوا بر بدن جانداران بتابد و بين بدن و آن أشعه عايقى نباشد سبب هلاكت جانداران مىشود امّا همين اشعه بعد از اينكه از طبقهء هوا گذشت و به زمين رسيد هيچ جاندار را بيمار نمىنمايد .\r\nدر هر صورت اكتشافات زيست‌شناسى و طبّى جديد بعد از هزار و دويست و پنجاه سال صحّت نظريّهء جعفر صادق عليه السلام را به ثبوت رسانيد . « 2 »\r\n\r\n\r\n","description":"","footnote":"\r\n( 1 ) « خواندنيها » ، شمارهء 84 ، سال 33 ، « مغز متفكّر جهان شيعه » ، منتخب از ص 348 تا ص 353 .\r\n( 2 ) « خواندنيها » ، شمارهء 85 ، سال 33 ، « مغز متفكر جهان شيه » ، ص 353 .\r\n","page_name":" 175 ","page_number":175},
  {"content":"\r\n\r\n\r\nعلوم دنياهاى ديگر\r\nديگر از پرسشهائى كه از جعفر صادق عليه السلام كردند اين بود كه پرسيدند : چه كسى را مىتوان داناى مطلق دانست ؟ ! و در چه موقع آدمى احساس مىكند همه چيز را آموخته است ؟ !\r\nجعفر صادق عليه السلام گفت : اين پرسش را بايد به دو قسمت تجزيه كنيد و هر يك را جداگانه از من بپرسيد !\r\nقسمت اوّل كه مىتوانيد از من بپرسيد اين است كه چه كسى را مىتوان داناى مطلق دانست ؟ !\r\nدر جواب شما مىگويم : جز ذات خدا ، داناى مطلق وجود ندارد و محال است از ابناى بشر كسى داناى مطلق باشد . براى اينكه علم آن‌قدر وسعت دارد كه كسى نمىتواند به همهء دانستنيها پى ببرد و لو هزارها سال عمر كند و در تمام آن مدّت طولانى مشغول تحصيل باشد . شايد بعد از هزارها سال عمر كردن به تمام علوم اين جهان واقف شود . امّا در ماوراى اين جهان دنياهاى ديگر هست ، و در آن دنياها علومى وجود دارد و آن كه تمام علوم اين جهان را آموخته اگر وارد دنياهاى ديگر بشود جاهل است ، و بايستى شروع به تحصيل نمايد تا اينكه از علوم آن دنياها واقف شود .\r\nاين است كه جز ذات خدا ، داناى مطلق وجود ندارد . براى اينكه هرگز فردى از ابناى بشر نمىتواند از تمام دانستنيها برخوردار شود .\r\nشاگردان جعفر صادق عليه السلام قسمت دوم سؤال را مطرح كردند و از او پرسيدند : چه موقع انسان از علم غنى مىشود ؟ !\r\nجعفر صادق عليه السلام گفت : جواب اين پرسش شما در اولين پاسخ داده شده و گفتم كه اگر انسان هزارها سال عمر كند ، و پيوسته مشغول تحصيل باشد تمام دانستنيها را فرا نخواهد گرفت .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nبنابر اين هرگز زمانى نمىرسد كه يك نفر بتواند احساس كند كه از علم غنى است و فقط آنهائى احساس مىكنند كه از علم غنى هستند كه جاهل باشند و آن كه جاهل است خود را از علم بى نياز مىداند .\r\nاز جعفر صادق عليه السلام پرسيدند كه منظور از علم دنياهاى ديگر چيست ؟ ! او گفت : غير از اين جهان كه ما در آن زندگى مىكنيم دنياهائى وجود دارد كه بسى بزرگتر از اين جهان است ، و در آن دنياها علومى است كه با علوم اين جهان فرق دارد .\r\nاز ( امام ) جعفر صادق عليه السلام پرسيدند كه شمارهء دنياهاى ديگر چقدر است ؟ ! جواب داد : جز خداوند كسى از شمارهء دنياهاى ديگر اطّلاع ندارد .\r\nاز او پرسيدند : چگونه علم دنياهاى ديگر با علوم اين جهان فرق دارد ؟ ! مگر علم آموختنى نيست ؟ ! و آنچه كه آموختنى مىباشد چگونه ممكن است كه غير از علوم اين جهان به شمار بيايد ؟ !\r\nجعفر صادق عليه السلام گفت : در دنياهاى ديگر دو نوع علم وجود دارد و نوعى از آن شبيه به علوم اين جهان است و اگر كسى از اين جهان به آن دنياها برود مىتواند آن علوم را فرا بگيرد . اما در بعضى دنياهاى ديگر علومى وجود دارد كه انديشهء مردم اين دنيا قادر به ادراك آنها نيست . براى اينكه آن علوم را با عقل مردم اين جهان نمىتوان ادراك كرد .\r\nاين گفتهء جعفر صادق عليه السلام براى دانشمندان نسلهاى بعد يك معمّا شده بود بعضى آن را قابل قبول نمىدانستند و مىگفتند كه جعفر صادق عليه السلام آنچه در اين مورد گفته موجّه نيست .\r\nيكى از كسانى كه گفتهء جعفر صادق عليه السلام را ترديد كرد ابن راوندى اصفهانى است او گفت كه عقل بشر قادر به ادراك هر چيز كه علم باشد هست چه علوم اين دنيا ، چه علوم دنياهاى ديگر .\r\nولى شاگردان جعفر صادق عليه السلام گفتهء استاد خود را پذيرفتند و قائل شدند كه در بعضى از دنياهاى ديگر علومى وجود دارد كه افراد بشر نمىتوانند آنها را تحصيل\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nكنند براى اينكه انديشهء بشرى قادر به ادراك آن علوم نيست .\r\nولى در اين قرن كه تئورى « نِسبيّت أيْنشْتَين » يك فصل جديد و بدون سابقه در فيزيك به وجود آورد ، و بعد هم تئورى وجود « ضدّ مادّه » از حدود تئورى تجاوز كرد و وارد مرحلهء علم گرديد ، و بر دانشمندان محقَّق شد كه ضدّ مادّه هست ، گفتهء جعفر صادق عليه السلام در مورد اينكه در بعضى از دنياهاى ديگر علومى هست كه انسان نمىتواند آنها را تحصيل كند قابل فهم مىشود .\r\nچون در دنياى ضدِّ مادّه ، قوانين فيزيكى ، غير از قوانين فيزيكى دنياى ماست و از اين بالاتر قوانين منطق و استدلال غير از آنچه مىباشد كه عقل ما قادر به وضع و ادراك آنها مىباشد .\r\nجهان ضدّ مادّه دنيائى است كه در آن درون اتمها شارژ الكترون مثبت است و شارژ پروتون « در هستهء اتم » منفى .\r\nامَّا در دنياى ما درون أتم شارژ الكترون منفى است و شارژ پروتون « در هستهء اتم » مثبت مىباشد .\r\nدر جهانى كه شارژ الكترونهاى أتُم مثبت است و شارژ پروتونها منفى ، معلوم نيست چه قوانين فيزيكى حكمفرمائى مىكند ؟\r\nدر منطق و استدلال ما ، كلّ برتر از جزء است . امّا در آن دنيا ممكن است جزء برتر از كلّ باشد ، و انديشهء ما قادر نيست كه اين موضوع را بفهمد و بپذيرد .\r\nدر دنياى ما وقتى يك جسم سنگين را در آب فرو مىكنيم بر طبق قانونى كه « ارشميدس » كشف كرد ، درون آب سبك مىشود . ولى در آن دنيا وقتى جسمى را درون آب يا مايع ديگر فرو كردند ممكن است كه سنگين شود .\r\nدر اين دنيا طبق قانونى كه « پاسكال » كشف كرد وقتى روى نقطه‌اى از يك مايع در يك ظرف فشارى وارد مىآيد ، آن فشار بر تمام نقاط آن مايع وارد مىشود ، و با استفاده از همين قانون است كه براى وسائل نقليّه و بخصوص وسائل نقليّهء سنگين وزن ، ترمزهاى روغنى مىسازند و فشار پاى راننده روى پدال ترمز كه قدرى بر\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nروغن فشار مىآورد چون بر تمام نقاط روغن آن فشار وارد مىآيد ، هزار برابر روى چرخهاى كاميون فشار مىآورد و آن را در يك لحظه متوقّف مىكند .\r\nامّا اين قانون فيزيكى ممكن است كه در دنياى ضدِّ ماده اثر نداشته باشد ، و فشارى كه بر يك نقطهء از مايع وارد مىآيد ، روى نقاط ديگر آن مايع وارد نيايد .\r\nاگر شخصى از اين جهان وارد جهان ضدّ مادّه شود ممكن است كه به تدريج با قوانين فيزيكى آن جهان كه برايش غير عادى و عجيب است كنار بيايد ، همانطور كه فضانوردان وقتى در سفينه‌هاى فضائى اطراف زمين مىگردند يا قدم بر كرهء ماه مىگذارند ، با بى وزن بودن كنار مىآيند . چون قبل از اينكه آنها را به فضا بفرستند در زمين عادتشان داده‌اند كه با بى وزن بودن زندگى بكنند .\r\nاما آنچه آدمى نمىتواند در دنياى ضدّ مادّه بپذيرد چيزهائى است كه مغاير با قوانين منطق و استدلال او مىباشد .\r\nاگر در آن دنيا جزء را برتر از كلّ ببيند ، و اگر مشاهده كند كه مردم آن دنيا در جمع و تفريق و ضرب و تقسيم أعداد ، قواعد چهار عمل أصلى را رعايت نمىكنند ، و اگر حسّ كند كه در آن دنيا حرارت ، آب را منجمد مىكند و برودت سبب تبخير آب مىشود بدون اينكه حتّى خلاء وجود داشته باشد ، نمىتواند به آن پديده‌هاى غير عقلانى پى ببرد .\r\nاين است كه در اين دوره ، نظريّهء جعفر صادق عليه السلام مشعر بر اينكه در بعضى از دنياها علومى هست كه آدمى توانائى تحصيل آن را ندارد قابل قبول جلوه مىكند . . . « 1 »\r\n. . . . . نتيجه‌اى كه از بحث فوق گرفته مىشود اين است كه : اوّلًا جعفر صادق عليه السلام علم را نامحدود مىدانست . و ثانياً عقيده داشت : علومى در جهانهاى ديگر هست\r\n\r\n\r\n","description":"","footnote":"\r\n( 1 ) « خواندنيها » شمارهء 68 ، سال 33 ، و « مغز متفكّر جهان شيعه » ، به ترتيب صفحات 245 تا 249 و صفحهء 251 .\r\n","page_name":" 179 ","page_number":179},
  {"content":"\r\n\r\nكه آدمى با انديشه و عقلى كه در اين جهان به علوم پى مىبرد نمىتواند آن علوم را ادراك نمايد . و امروز بعد از تئورى نسبيّت « أينشتَيْن » و بعد از نظريّهء ضدّ مادّه كه گفتيم : از حدود تئورى گذشته است و وارد مرحلهء علمى گرديده ، مىتوان دريافت كه : در دوازده قرن و نيم پيش از اين جعفر صادق عليه السلام نظريّه‌اى درست ابراز كرد . « 1 »\r\nنمونه‌هاى فوق كه نشان دهندهء قطره‌اى از درياى بيكران علوم خاندان پيغمبر و رهبران اسلام عليهم السلام مىباشد اين نكته را آشكار مىسازد كه علوم آنان از منبعى سرچشمه گرفته است كه دست افراد عادى به آن نمىرسد ، و بهره گيرى از آن هم جز از طريق اهل بيت و به وسيلهء آنها ميسّر نيست .\r\nو همچنين به ما مىآموزد كه در اجراى تعاليم اسلام و به كار بستن دستورات نجات بخش آن نبايد به هيچ روى و تحت هيچ عنوان كوتاهى كنيم . زيرا هر حكمى را حكمتى و هر دستورى را فلسفه‌اى است . كه در صورت سرپيچى از آن ، عوارضى دامنگير ما خواهد شد كه گاهى جبران ناپذير و برهم زنندهء أساس سعادت ما خواهد بود .\r\nدر پايان بحث ، از خداوند متعال مسألت داريم كه عموم مسلمين را به پيروى كامل از دستورات قرآن كريم ، با راهنمائى اهل بيت عصمت عليهم السلام موفّق و مؤيّد بفرمايد . پايان « 2 »\r\n\r\nتمام اجزاء هوا براى تنفس ضرورى است\r\nجعفر صادق عليه السلام گفت : كه در هوا چند جزء وجود دارد كه همهء آنها از لحاظ تنفّس ضرورى است .\r\nبعد از اينكه « لاوازيه » اكسيژن را از گازهاى ديگر جدا كرد و نشان داد آنچه سبب حيات جانداران مىشود اكسيژن است ، دانشمندان گازهاى ديگر هوا را كه در هوا وجود دارد از لحاظ حفظ حيات بى فائده دانستند و اين نظريّه مخالف با نظريّهء\r\n\r\n\r\n","description":"","footnote":"\r\n( 1 ) « خواندنيها » شمارهء 68 ، سال 33 ، و « مغز متفكّر جهان شيعه » ، به ترتيب صفحات 245 تا 249 و صفحهء 251 .\r\n( 2 ) شمارهء 23 ، از جزوهء « حقايق علمى در اسلام » دائرهء انتشارات شركت سهامى فارس و خوزستان . درود ، دفتر مذهبى كارخانه‌هاى سيمان و فارسيت .\r\n","page_name":" 180 ","page_number":180},
  {"content":"\r\n\r\nجعفر صادق بود كه گفت : « تمام أجزائى كه در هوا هست براى تنفّس ضرورى است » .\r\nامّا در نيمهء قرن نوزدهم ميلادى دانشمندان نظريّه خود را راجع به اكسيژن از لحاظ تنفّس تصحيح كردند .\r\nچون مسلَّم شد كه اكسيژن گرچه مايهء حيات جانداران است ، و بين تمام گازهاى هوا يگانه گازى است كه خون را در بدن تصفيه مىنمايد ، اما موجودات جاندار نمىتوانند اكسيژن خالص را براى مدّتى تنفّس كنند . زيرا سلّولهاى جهاز تنفّس آنها « اكسيده » مىشود يعنى با اكسيژن تركيب مىگردد . و ساده‌تر مىگوئيم كه سلولهاى جهاز تنفّس مىسوزد .\r\nاكسيژن خود نمىسوزد اما كمك به سوزاندن مىكند . وقتى با جسمى كه قابل سوختن باشد تركيب گردد آن جسم مىسوزد . و هر گاه سلّولهاى ريهء انسان يا جانوران ديگر مدّتى اكسيژن خالص تنفّس نمايند ، چون اين گاز با آنها تركيب مىشود ، مىسوزند و انسان يا جانورى كه ريه‌اش سوخته مىميرد .\r\nبنابراين بايستى در هوا گازهاى ديگر هم با اكسيژن وارد ريهء انسان يا جانوران ديگر شود ، تا اينكه ريهء موجودات جاندار بر اثر تنفّس اكسيژن خالص ، در مدّت طولانى نسوزد . بعد از اينكه علماء نظريّهء خود را در مورد اكسيژن از لحاظ تنفّس تصحيح كردند معلوم شد كه نظريّهء جعفر صادق عليه السلام درست است و تمام گازهايى كه در هوا وجود دارد براى تنفّس مفيد مىباشد ، و حتّى گازهايى كه به مقدار خيلى كم در هوا وجود دارد براى تنفّس مفيد است .\r\nفى المثل گاز موسوم به « اوزون » كه خواصّ شيميائى آن مثل اكسيژن مىباشد و هر ملكول « 1 » آن از سه اتم اكسيژن به وجود آمده به ظاهر در تنفّس نقشى ندارد در\r\n\r\n\r\n","description":"","footnote":"\r\n( 1 ) مترجم گويد : مولكول كوچك‌ترين جزء يك مادّه است كه داراى تمام خواصّ مادّه مىباشد و اگر آن را به اجزاى كوچكتر تقسيم كنيم ممكن است كه در آن اجزاى كوچكتر ، تمام يا\r\n","page_name":" 181 ","page_number":181},
  {"content":"\r\n\r\nصورتى كه اكسيژن را هنگام ورود به خون تثبيت مىكند . و براى فهم مطلب مىگوئيم كه نگهبان اكسيژن هنگام ورود آن گاز به خون مىباشد ، و نمىگذارد كه اكسيژن شانه از زير بار وظيفه خالى كند .\r\nاين است كه نظريّهء جعفر صادق عليه السلام مبنى بر اين كه تمام أجزاى باد ( هوا ) براى تنفّس ضرورت دارد از نيمهء قرن نوزدهم به بعد تا امروز تأييد شده است .\r\nاز خواصّ گازهاى موجود در هوا اين است كه نمىگذارد اكسيژن ته نشين شود .\r\nمىدانيم كه اكسيژن در فضا در حال تركيب نيست بلكه مخلوط با هوا مىباشد و چون از هوا سنگين‌تر است برحسب قاعده بايستى ته نشين شود . اگر اين طور مىشد سطح زمين را تا ارتفاعى معيّن اكسيژن مىپوشانيد ، و گازهاى ديگر كه در هوا موجود است بالاى اكسيژن قرار مىگرفت . در نتيجه جهاز تنفّس تمام جانداران مىسوخت . و نسل جاندار منقرض مىگرديد .\r\nديگر اينكه گياه به وجود نمىآمد ، زيرا گرچه گياه هم مثل جاندار براى زنده ماندن احتياج به اكسيژن دارد ، ليكن محتاج « كاربون » نيز هست . و اگر سطح زمين را تا ارتفاعى معيّن اكسيژن مىپوشانيد چون كاربون به سطح زمين نمىرسيد گياه به وجود نمىآمد .\r\nامّا گازهائى كه در هوا هست مانع از اين مىشود كه اكسيژن ته نشين گردد و به زندگى حيوانى و گياهى خاتمه داده شود .\r\nجعفر صادق اولين كسى است كه عقيده به عناصر اربعه را كه مدّت يك هزار سال غير قابل تزلزل به نظر مىرسيد متزلزل كرد ، آن هم هنگامى كه هنوز يك\r\n\r\n\r\n","description":"","footnote":"\r\nقسمتى از اجزاى مادّه وجود نداشته باشد . ما سه حال جامد - مايع - بخار ( گاز ) مادّه را از وضع مولكولها مشاهده مىكنيم . وقتى مولكولها با هم داراى فاصلهء كم مىباشند مادّه را جامد مىبينيم . وقتى بين مولكولها فاصلهء بيشتر ( بر اثر حرارت ) به وجود بيايد مادّه را مايع مشاهده مىكنيم ، و اگر فاصلهء بين مولكولها بيشتر شود ، مادّه به شكل بخار ( گاز ) در مىآيد ، و بايد متوجّه بود كه مولكول با اتم مشتبه نشود .\r\n","page_name":" 182 ","page_number":182},
  {"content":"\r\n\r\nنوجوان نشده بود و طفل به شمار مىآمد ولى نظريّهء مربوط به هوا را بعد از اينكه به سنِّ رشد رسيد و شروع به تدريس كرد بر زبان آورد « 1 »\r\nو يكى از چيزهائى كه جعفر صادق در مورد پيدايش جهان گفته ، « دو قطب متضادّ » است . اهميّت آنچه آن مرد گفت بعد از قرن هفدهم ميلادى كه وجود دو قطب متضادّ در فيزيك به ثبوت رسيد آشكار شد .\r\nمعاصرين او و كسانى كه بعد از وى آمدند دو قطب متضادّ را در شمار آنچه قدما گفتند مشعر بر اين كه هر چيز به ضدِّ خود شناخته مىشود محسوب كردند و اهميّت گفتهء جعفر صادق عليه السلام پس از اين كه وجود دو قطب متضادّ در فيزيك به ثبوت رسيد آشكار گرديد ، و امروز هم در « اتم‌شناسى و الكترونيك » وجود دو قطب متضاد غير قابل ترديد است .\r\nما علوم جعفر صادق را از جغرافيا و نجوم و فيزيك در مبحث پيدايش دنيا و عناصر شروع كرده‌ايم . و لذا مبحث فيزيك جعفر صادق عليه السلام را ادامه خواهيم داد ، و بعد از آن به مباحث ديگر خواهيم رسيد و مىگوئيم : در فيزيك ، جعفر صادق عليه السلام چيزهائى گفته كه قبل از او كسى نگفت ، و بعد از وى تا نيمهء دوم قرن هيجدهم و قرن نوزدهم و بيستم به عقل كسى نرسيد كه آنها را بگويد .\r\n\r\nعلت شفّافيت يا كدر بودن اجسام\r\nيكى از قوانينى كه جعفر صادق در فيزيك ابراز كرد قانون مربوط به كدورت اجسام و شفّاف بودن آنهاست .\r\nاو گفت : هر جسمى كه جامد و جاذب باشد كدر است و هر جسم كه جامد و دافع باشد كم و بيش شفّاف جلوه مىكند .\r\nاز او پرسيدند كه جاذب چه مىباشد ؟ او در جواب گفت : جاذبِ حرارت .\r\nاين نظريّهء فيزيكى كه امروز مىدانيم با يك الحاق ، يك قانون علمى است به قدرى جلب توجّه مىنمايد كه آدمى حيرت مىكند چگونه در نيمهء دوم قرن هفتم\r\n\r\n\r\n","description":"","footnote":"\r\n( 1 ) « مغز متفكّر جهان شيعه » ص 71 و ص 72 .\r\n","page_name":" 183 ","page_number":183},
  {"content":"\r\n\r\nميلادى ، و نيمهء اوّل قرن دوم هجرى مردى توانسته است يك چنين نظريّهء بديع را ابراز نمايد .\r\nامروز اگر از يكصد نفر از افراد عادى بپرسند كه چه مىشود يك جسم كدر مىگردد و جسم ديگر شفاف به نظر مىرسد نمىتواند پاسخ بدهد . يعنى بگويد : به چه علّت آهن تيره است و بلور درخشان مىباشد .\r\nقانون فيزيكى امروز مىگويد : هر جسم كه امواج حرارت به سهولت از آن عبور كند ( يعنى هادى حرارت باشد ) و امواج « الكترومانيه تيك » از آن عبور نمايد ( يعنى هادى الكتريسيته و امواج مانيه تيزم باشد ) « 1 » تيره است و درخشندگى ندارد .\r\nاما اجسامى كه حرارت به خوبى از آنها عبور نمىكند ( هادى حرارت نيستند ) و امواج الكترومانيه تيك را عبور نمىدهند ( عايق مىباشند ) درخشندگى دارند .\r\nجعفر صادق صحبت از امواج الكتريسيته و مانيه تيك ( مغناطيسى ) نكرد و فقط صحبت از حرارت نمود . مع هذا آنچه گفت با يك الحاق ، مطابق با قوانين فيزيكى امروز است ، و قوانين فيزيكى مىگويد : علَّت اينكه بعضى از أجسام تيره است ( مثل آهن ) اين مىباشد كه امواج الكترومانيه تيك از آنها عبور مىكند ، و به عبارت جامع ، هادى است .\r\nولى اجسامى كه حرارت از آنها عبور نمىكند يا اينكه با بُطْو عبور مىنمايد و مانع از عبور امواج الكترومانيه تيك است ( عايق مىباشد ) درخشندگى دارد .\r\nنظريّهء كلّى جعفر صادق در مورد علّت تيره بودن اجسام و درخشنده بودن آنها بر اساس جاذب بودن است . و بعد از اينكه از او توضيح خواسته‌اند گفته است :\r\n\r\n\r\n","description":"","footnote":"\r\n( 1 ) امواج الكترومانيه تيك ، امواجى است كه ما به كمك آنها صداى راديو را مىشنويم و تصاوير تلويزيون را مىبينيم و علائم راديوئى دنياهاى ديگر ( آن طور كه مجلّات علمى اروپا و آمريكا گفته‌اند ) نيز به وسيلهء آن امواج به زمين مىرسد و اگر روزى از دنياهاى ديگر موجودات عاقل بخواهند با نوع بشر مكالمه كنند به احتمال نزديك به يقين به وسيلهء همين امواج مكالمه خواهند كرد . ( مترجم )\r\n","page_name":" 184 ","page_number":184},
  {"content":"\r\n\r\nاجسامى كه جاذب حرارت باشند تيره مىشوند و اجسامى كه جاذب حرارت نمىشوند كم يا بيش شفّافيت دارند .\r\nمسألهء جاذب بودن هم مثل دو قطب متضادّ در نظريّهء جعفر صادق خيلى جالب توجّه است ، و همين موضوع سبب گرديده كه نظريّه‌اش با قوانين فيزيكى امروزى در مورد علّت كدورت و شفّاف بودن اجسام مطابقت نمايد . « 1 »\r\nگفتيم كه در مباحث علمى گذشته ، مبحثى وجود ندارد كه جعفر صادق عليه السلام راجع به آن اظهار نظر نكرده باشد ، و بعضى از نظريّه‌هاى او به طورى كه تا اينجا ديديم دليل بر نبوغ علمى وى مىباشد .\r\n\r\nستارگانى نورانىتر از خورشيد\r\nاز جمله راجع به نور ستارگان گفته است كه در بين ستارگانى كه شب در آسمان مىبينيم ستارگانى هستند كه آن‌قدر نورانى مىباشند كه خورشيد در قبال آنها تقريباً بى نور است .\r\nاطّلاعات محدود نوع بشر راجع به كواكب مانع از اين بود كه در زمان جعفر صادق و بعد از او تا اين اواخر به واقعيّت اين گفته پى ببرند و فكر مىكردند كه آنچه جعفر صادق راجع به نور بعضى از ستارگان گفته دور از عقل بوده و قابل قبول نيست و محال مىباشد كه اين نقطه‌هاى كوچك و نورانى كه موسوم به ستاره است آن قدر پر نور باشد كه خورشيد در قبال آنها بى نور جلوه كند .\r\nامروز كه دوازده قرن و نيم از زمان جعفر صادق مىگذرد ثابت شده كه آنچه آن مرد بزرگ گفت صحّت دارد ، و در جهان ستارگانى است كه خورشيد ما ، در قبال نور آنها يك ستارهء خاموش به شمار مىآيد .\r\nاين ستارگان نورانى به اسم « كوازر » « 2 » خوانده مىشود ، و بعضى از آنها تا زمين 9\r\n\r\n\r\n","description":"","footnote":"\r\n( 1 ) « مغز متفكّر جهان شيعه » ، ص 125 و ص 126 .\r\n( 2 ) اين كلمه حروف اوّليّهء چند كلمهء انگليسى است كه مجموع آنها اين معنى را مىدهد ( شبه ستارگانى كه مبدأ امواج هستند ) و كلمات انگليسى آن چنين است : ( كوازى - استلر - راديو\r\n","page_name":" 185 ","page_number":185},
  {"content":"\r\n\r\nهزار ميليون ( نه ميليارد ) سال نورى فاصله دارد ، و موجى كه امروز و امشب از آن ستارگان به چشم راديو تلسكوبها مىرسد 9 هزار ميليون سال در راه بوده تا اينكه به زمين رسيده است .\r\nگفتيم ( امروز و امشب ) و ممكن است تصوّر كنند كه اشتباه مىكنيم چون در روز نمىتوان ستارگان را ديد ، امّا نديدن ستارگان در روز ، جزو موارد ضعف دوره‌اى بود كه نوع بشر « راديو تلسكوب » نداشت و امروز با داشتن راديو تلسكوبهائى مانند راديوتلسكوب ( آر سى بوئه ) واقع در ( پورتوريكو ) كه قطر آن سيصد متر « 1 » است مىتوانند هنگام روز هم ستارگان را ببينند .\r\nروشنائى بعضى از اين ستارگان موسوم به ( كوازر ) به ده هزار ميليارد برابر نور خورشيد ما مىباشد .\r\nبايد بگوئيم : در اين رقم نه اشتباه راه يافته نه إغراق .\r\nواحد مقياس سنجش نور ستارگان از طرف منجّمين ، نور خورشيد ماست و بعضى از كوازرها آن‌قدر نورانى است كه روشنائى آنها ده هزار ميليارد برابر نور خورشيد مىباشد و لذا بدون اين كه دچار إغراق بشويم مىتوانيم بگوئيم كه نور خورشيد ما ، در قبال يك كوازر چون يك چراغ خاموش است ، و براى اينكه ده ميليارد برابر خورشيد بهتر در نظر مجسّم شود مىتوانيم عدد « يك » را بنويسيم و طرف راست آن شانزده صفر بگذاريم .\r\nبراى مطالعه در اين ستارگان كه اولين آنها در سال 1963 ميلادى كشف شد و\r\n\r\n\r\n","description":"","footnote":"\r\nسورس ) و چون در اين دوره ، تحقيقات نجومى از طرف دانشمندان خارجى مىشود لغات جديد هم كه در نجوم به وجود مى آيند خارجى مى باشند و معادل آنها را در زبان پارسى نداريم . ( مترجم )\r\n( 1 ) براى اينكه عظمت راديو تلسكوپ در نظر مجسّم شود بايد بگوئيم كه طول يك ميدان فوتبال تقريباً صد متر مىباشد و لذا پهناى دوربين اين راديوتلسكوب ، سه برابر طول ميدان فوتبال است . ( مترجم )\r\n","page_name":" 186 ","page_number":186},
  {"content":"\r\n\r\nتا كنون بيش از دويست تاى آنها را كشف كرده‌اند ، مشغول مطالعه جهت ساختن يك « راديو تلسكوب » هستند كه وسعت دوربين آن مثل وسعت دوربينى باشد كه سى هزار متر ( سى كيلومتر ) عرض دارد .\r\nمىگوئيم : مثل يك دوربين سى هزار مترى باشد ، نه خود آن . چون نمىتوان براى راديو تلسكوب دوربينى ساخت به وسعت سى هزار متر .\r\nطرحى كه براى اين راديو تلسكوب عظيم در نظر گرفته شده به اختصار از اين قرار است كه يك عدّه آنتن‌هاى راديو تلسكوب در يك منطقه به شكل ( واى ) انگليسى و ( ايگرگ ) فرانسوى به اين شكل قرار بدهند كه هر يك از سه شاخهء ( واى ) يا ( ايگرگ ) بيست و يك كيلومتر باشد ، و آنتن‌ها روى ريل به حركت درآيد ، به طورى كه بتوان آنها را به دلخواه در فواصل معيّن قرار داد .\r\nمجموع اين آنتن‌ها در سه امتداد بيست و يك كيلومترى داراى قوّهء بينائى يك آنتن راديو تلسكوب خواهد شد كه عرض آن سى هزار متر باشد . آن وقت اين راديو تلسكوب عظيم را متوجّه كوآزر مىكنند تا آن را بهتر ببينند .\r\nمنجمّين از قرن هيجدهم به اين طرف ، رفته رفته ، عادت كرده بودند كه از اجرام بزرگ و نورانى كه در جهان كشف مىشود حيرت ننمايند و ( اعداد نجومى ) آنها را دچار شگفت نكند .\r\nمع هذا از سال 1963 ميلادى كه اوَّلين كوازر كشف گرديد عقل دانشمندان نجومى متزلزل شده است . و وقتى پشت راديو تلسكوب « آرسى بوئه » يك كوازر دور دست را مورد مطالعه قرار مىدهند ، سر را با دو دست مىگيرند كه مبادا عقل از سرشان برود و ديوانه شوند .\r\nگفتيم : فاصلهء كوازرهاى دور دست با زمين 9 ميليارد سال نورى است ، در صورتى كه اينشتين مىگفت كه جهان وسعتى است كه پهناى آن ( يا قطر آن ) از سه ميليارد سال نورى تجاوز نمىنمايد . براى سنجش وسعت فضائى كه نور ، مدّت 9 هزار ميليون سال وقت صرف مىكند تا آن را بپيمايد كافى است كه فكر كنيم كه نور\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nدر هر سال 9500 ميليارد كيلومتر طى مىكند ، و 9500 ميليارد كيلومتر را بايد در 9 ميليارد ضرب كرد تا اينكه دريافت كه فاصله كوازر و زمين چقدر مىباشد ؟\r\nاز اين فاصلهء عظيم كه عقل قادر به تجسّم آن نيست گذشته ، آنچه عقل علماى نجوم را متزلزل كرده است نور كوازر است كه « ده هزار ميليارد برابر نور خورشيد » است و نمىتوانند بفهمند كه درون كوازر چه نوع انرژى وجود دارد كه يك چنين روشنائى را به وجود مىآورد . « 1 »\r\n. . . . . . جعفر صادق گفت : نور بعضى از ستارگان آن قدر زياد است كه خورشيد در قبال آنها تقريباً نور ندارد .\r\nامروز ما مىتوانيم گفتهء جعفر صادق را مؤكّد بكنيم و بگوئيم كه نور بعضى از ستارگان ، آن قدر زياد است كه خورشيد ما در قبال آنها يك چراغ خاموش مىباشد . و چقدر وسعت نظر و عمق فكرى ضرورت دارد كه مردى در نيمهء اول قرن دوم هجرى به اين واقعيّت كه امروز ما از آن مطَّلع مىشويم پى ببرد !\r\nاين كوازرهائى كه بعضى از آنها تا زمين 9 هزار ميليون سال نورى فاصله دارند آيا آغاز جهان هستند يا وسط دنيا يا پايان جهان ؟ « 2 »\r\n\r\nوجود دنياهاى متعدد\r\nجعفر صادق گفت : دنيا منحصر به يكى دو تا نيست و دنياهاى متعدّد وجود دارد . اين گفته امروز به طور غير قابل ترديد به ثبوت مىرساند هزارها دنيا را ! چون دنياى خورشيدى ما از بين مىرود ولى كوازر باقى مىماند . « 3 »\r\nعلم امروزى اين گفتهء جعفر صادق را تصديق مىنمايد ، و هر قدر نجوم پيشرفت مىكند منجّمين مىفهمند شمارهء كهكشانها و خورشيدهائى كه در جهان هست بيش از آن مىباشد كه تصوّر مىكردند و حتَّى شماره خورشيدهاى جهان از عددى كه « ارشميدس » معروف در سه قرن قبل از ميلاد براى ذرّات دنيا ذكر كرده بيشتر است .\r\n\r\n\r\n","description":"","footnote":"\r\n( 1 ) « مغز متفكّر جهان شيعه » به ترتيب صفحات 360 تا 363 ، و ص 365 و 366 .\r\n( 2 ) « مغز متفكّر جهان شيعه » به ترتيب صفحات 360 تا 363 ، و ص 365 و 366 .\r\n( 3 ) « مغز متفكّر جهان شيعه » به ترتيب صفحات 360 تا 363 ، و ص 365 و 366 .\r\n","page_name":" 188 ","page_number":188},
  {"content":"\r\n\r\nارشميدس مىگفت : شماره ذرّاتى كه در جهان هست عدد 10 به توان 63 مىباشد . يعنى اگر عدد 10 را شصت و سه بار در خود آن ضرب كنيم شمارهء ذرّاتى كه در جهان هست به دست مىآيد .\r\nدر نظر ارشميدس ذرّه عبارت بود از كوچك‌ترين جزء از مادّه كه ديگر نتوان آن را به دو قسمت كرد ، و به همين جهت آن را جزء لَا يَتَجَزَّى مىخواندند « 1 »\r\nبنابر اين منطقىترين نظريّه راجع به شمارهء دنياهاى بزرگ و كوچك همان است كه جعفر صادق گفت و اظهار كرد كه غير از خدا كسى از تعداد آنها اطلاع ندارد ، و مفهوم ديگر اين نظريّه اين است كه نوع بشر قادر به إحصاى عوالم كبير و صغير نيست و نمىتواند آنها را بشمارد . « 2 »\r\nاز جعفر صادق پرسيدند : جهان چه موقع به وجود آمد ؟ !\r\nاو در جواب گفت : جهان پيوسته بوده است .\r\nاز او پرسيدند : تاريخ پيدايش جهان را بگو !\r\nجعفر صادق جواب داد كه نمىتوانم تاريخ پيدايش جهان را بگويم ! . . . .\r\n. . . . . خلاصه شيعيان مؤمن عقيده دارند كه جعفر صادق عليه السلام از تاريخ پيدايش جهان آگاه بوده است ، اما نخواسته كه آن را بگويد تا اينكه آشفتگى بين آدميان به وجود نيايد .\r\nجعفر صادق عليه السلام گفته است كه اگر از امروز تا روزى كه من زنده هستم ، از من بپرسيد كه قبل از جهان چه وجود داشته است به شما مىگويم كه جهان وجود داشت . و اين موضوع به طور واضح مىرساند كه جعفر صادق جهان را ازلى مىدانسته است . « 3 »\r\nبارى به واسطهء اين علوم بديعه است كه همين مؤلِّفين اين كتاب در فصلى\r\n\r\n\r\n","description":"","footnote":"\r\n( 1 ) « مغز متفكّر جهان شيعه » به ترتيب صفحات 366 و ص 367 و 368 .\r\n( 2 ) « مغز متفكّر جهان شيعه » به ترتيب صفحات 366 و ص 367 و 368 .\r\n( 3 ) « مغز متفكّر جهان شيعه » ص 369 و ص 370 .\r\n","page_name":" 189 ","page_number":189},
  {"content":"\r\n\r\nجداگانه گفته‌اند : اگر چنين مدَّعى شويم كه : اين نهضت علمى اخير را جعفر صادق به وجود آورده است درست گفته‌ايم . و بر همين مطلب مستشار عَبد الحليم جُندى مصرىّ در كتاب خود : « الإمام جعفر الصّادق » تصريح دارد و ذكر دليل مىنمايد .\r\nآن امامى كه متقدِّمين و متأخِّرين از معرفتش فرومانده‌اند ، و انگشت حيرت به دندان مىگزند ، و قلباً و فكراً و قولًا مقام شامخ و والاى او را ارج مىنهند ، و به مقام امامت مطلقهء او به طورى كه پاسدار دين پيامبر ، و سند متين كتاب آسمانى باشد ، اقرار و اعتراف دارند .\r\n\r\nقرار داد چهار زنديق براى مقابله با قرآن\r\nشيخ أبو منصور أحمد بن على بن أبى طالب طَبَرْسِى روايت مىكند از هشام بن حكم كه گفت : ابن أبى العَوْجاء ، و ابو شاكر ديصانى زنديق ، و عبد المَلِك بصرى و ابن مُقَفَّع در بيت الله الحرام اجتماع نمودند ، و به حُجَّاج مسخره مىكردند ، و به قرآن طعنه مىزدند .\r\nابن أبى العَوجاء گفت : بيائيد تا هر كدام از ما رُبْعى از قرآن را نقض كند ، و ميعاد ما سال آينده در همين موضع باشد ! در اينجا با هم گرد مىآئيم در حالى كه همهء قرآن را نقض كرده‌ايم . زيرا در نقض قرآن ، إبطال نبوّت محمّد است ، و در ابطال نبوّت او إبطال اسلام و اثبات مدّعاى ما خواهد بود .\r\nهمه با هم پيمان نهادند ، و بر اين مهمّ اتّفاق كردند ، و از يكديگر متفرّق گرديدند . و چون سال ديگر بهم رسيد در بيت الله الحرام مجتمع گشتند ، و ابن أبى العوجاء گفت : از روزى كه ما از هم جدا شديم من در اين آيه فكر كرده‌ام :  فَلَمَّا اسْتَيْأَسُوا مِنْهُ خَلَصُوا نَجِيًّا  « 1 » و در فصاحت آن و جميع معانى مستفادهء از آن نتوانستم از نزد خود چيزى ضميمه كنم تا با آن برابرى كند ، و بنابراين فكر و مشغوليّت در اين آيه ، مرا از تفكّر در ما سواى آن بازداشت .\r\n\r\n\r\n","description":"","footnote":"\r\n( 1 ) آيه 80 از سورهء 12 : يوسف : و چون برادران او ( بنيامين ) از پذيرفتن خواهش خود ( در ارجاع بنيامين از مصر به كنعان ) مأيوس گشتند ، با هم براى مشورت سرّى خلوت نمودند .\r\n","page_name":" 190 ","page_number":190},
  {"content":"\r\n\r\nو عبد المَلِك گفت : و من از زمانى كه از شما جدا شدم ، در اين آيه فكر كرده‌ام :  يا أَيُّهَا النَّاسُ ضُرِبَ مَثَلٌ فَاسْتَمِعُوا لَهُ إِنَّ الَّذِينَ تَدْعُونَ مِنْ دُونِ اللَّهِ لَنْ يَخْلُقُوا ذُباباً وَ لَوِ اجْتَمَعُوا لَهُ وَ إِنْ يَسْلُبْهُمُ الذُّبابُ شَيْئاً لا يَسْتَنْقِذُوهُ مِنْهُ ضَعُفَ الطَّالِبُ وَ الْمَطْلُوبُ  . « 1 » و نتوانستم همانند آن را بياورم !\r\nو أبو شاكر گفت : و من از وقتى كه از شما جدا شدم در اين آيه فكر كرده‌ام :  لَوْ كانَ فِيهِما آلِهَةٌ إِلَّا اللَّهُ لَفَسَدَتا  . « 2 » و نتوانستم مثل آن را بياورم .\r\nو ابن مُقَفَّع گفت : اى ياران من ! اين قرآن از جنس كلام بشر نيست ، و من از هنگامى كه از شما مفارقت نموده‌ام در اين آيه فكر كرده‌ام :  وَ قِيلَ يا أَرْضُ ابْلَعِي ماءَكِ وَ يا سَماءُ أَقْلِعِي وَ غِيضَ الْماءُ وَ قُضِيَ الْأَمْرُ وَ اسْتَوَتْ عَلَى الْجُودِيِّ وَ قِيلَ بُعْداً لِلْقَوْمِ الظَّالِمِينَ  . « 3 » و به مقصود نهايى آن نرسيدم ، و نتوانستم مانند آن را بياورم .\r\nهِشام گفت : در همين بين كه ايشان مشغول گفتگو بودند امام جعفر صادق عليه السلام به آنان مرور كرد و گفت :\r\n قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً  « 4 »\r\nآن گروه ، بعضى به بعض ديگر نگريستند و گفتند : لَئِنْ كَانَ لِلإسْلَامِ حَقِيقَةٌ لَمَا انْتَهَت\r\n\r\n\r\n","description":"","footnote":"\r\n( 1 ) آيه 73 از سورهء 22 : حج « اى گروه مردم ! مثلى زده شده است گوشتان فرا داريد . آنان كه شما سواى خدا پرستش مىكنيد نمىتوانند مگسى را بيافرينند و اگرچه با هم مجتمع گردند . و اگر مگسى از آنان چيزى را بربايد نمىتوانند آن را از او بگيرند پس ضعيف هستند پرستندگان و پرستيده شدگان . »\r\n( 2 ) آيه 22 ، از سورهء 21 : أنبياء : « اگر در آسمان و زمين خدايانى غير از الله بودند تحقيقاً آن دو فاسد مىشدند . »\r\n( 3 ) آيه 44 از سورهء 11 : هود : « و گفته شد : اى زمين آبت را فروبكش ! و اى آسمان از باريدن دست بردار ! و آبها فروكش كردند ! و امر خدا به انجام پيوست ! و سفينهء نوح بر فراز كوه جودى آرام نشست ! و گفته شد : دورباشِ لعنت براى گروه ستمگران است . »\r\n( 4 ) آيه 88 از سورهء 17 : اسراء : « بگو : اگر هر آينه انس و جنّ با هم گرد آيند براى اين كه مثل اين قرآن را بياورند ، نمىتوانند مثل آن را بياورند گرچه بعضى پشت و كمك كار يكدگر گردند . »\r\n","page_name":" 191 ","page_number":191},
  {"content":"\r\n\r\nأمْرُ وَصِيَّةِ مُحَمَّدٍ إلَّا إلَى جَعْفَرِ بْنِ مُحمَّدٍ ! وَ اللهِ مَا رَأيْنَاهُ قَطُّ إلَّا هِبْنَاهُ وَ اقْشَعَرَّتْ جُلُودُنَا لِهَيْبَتِهِ « 1 »\r\n« اگر اسلام واقعيّتى داشته باشد ، هر آينه امر وصيّت محمّد منتهى نمىگشت مگر به جعفر بن محمّد و قسم به خدا ما وى را هيچ گاه نديديم مگر آنكه از او ترسيديم و از هيبت او پوستهاى بدنمان به لرزه مىافتاد . »\r\nو اين روايت را به طور اختصار شيخ راوندى در « خرائج و جرائح » نقل كرده است ، و ملّا محسن فيض كاشى در « صافى » ، و ملا عبد على بن جمعه در « نور الثَّقَلين » و مجلسى در « بحار الانوار » از راوندى روايت كرده‌اند . « 2 »\r\n\r\nامام صادق عليه السلام پايه گذار علم عرفان\r\nپايه گذارى علم عرفان در مكتب امام جعفر صادق عليه السلام\r\nدر كتاب « مغز متفكّر » همچنين آورده است : وجود عرفان در دروس جعفر صادق عليه السلام قيافهء معنوى او را در نزد ما جالب توجّه‌تر مىكند و نشان مىدهد كه ذوق جعفر صادق تجلّىهاى گوناگون داشته است .\r\nاز قرن دوم هجرى كه عرفان دورهء اسلامى در شرق به وجود آمد تا امروز ، چيزى بود و هست كه از عرصهء تخيّل و انديشه و در خود فرو رفتن تجاوز نمىكرد و نمىكند .\r\nگرچه آثار عرفان در عارف بر اعمال وى پرتو مىاندازد و او را خوش خلق و مهربان و نوع پرور مىنمايد امّا خود عرفان يك سلوك معنوى است و با علوم مادّى\r\n\r\n\r\n","description":"","footnote":"\r\n( 1 ) « احتجاج » طبرسى ، طبع نجف ، ج 2 ، ص 142 و ص 143 .\r\n( 2 ) « خرائج » ، طبع سنگى رحلى ص 242 . و « تفسير صافى » طبع اسلاميه وزيرى ، ج 1 ص 988 و ص 989 در تفسير آيه قل لو اجتمعت ، و « تفسير نور الثقلين » ج 3 ص 220 و ص 221 و در « بحار الانوار » در دو موضع : اول در كتاب « معجزات قرآن » از طبع كمپانى ج 6 ص 246 و از طبع حروفى ج 17 ص 213 و دوم در كتاب « امام جعفر صادق عليه السلام » ، از طبع كمپانى ج 11 ص 137 و از طبع حروفى ج 47 ص 117 .\r\n","page_name":" 192 ","page_number":192},
  {"content":"\r\n\r\nو تجربى رابطه ندارد .\r\nدر صورتى كه جعفر صادق يك دانشمند تجربى بود ، و اوَّلين كسى است كه در اسلام تئورى را با عمل توأم كرد ، و يك نظريّهء فيزيكى و شيميائى را نمىپذيرفت مگر اينكه خود او از راه آزمايش به صحّت آن نظريّه پى برده باشد .\r\nيك دانشمند تجربى از نوع دانشمندان فيزيكى و شيميائى امروزى كه جعفر صادق در دنياى اسلام از آنها بود به عرفان توجّه ندارد . چون عرفان چيزى است كه با آزمايش فيزيكى و شيميائى نمىتوان آن را سنجيد ، و حالى است كه به دست نمىآيد مگر بعد از مدّتى طولانى با تلقين به نفس .\r\nجعفر صادق كه اوَّلين دانشمند واقعى فيزيكى و شيميائى در دنياى اسلامى بوده است ، به قاعده ، نبايستى علاقه به عرفان داشته باشد ، ولى طورى علاقمند به عرفان بوده ، كه « زَمَخْشرى » دانشمند معروف در كتاب مشهورش « رَبيع الأبرار » بعد از يك تجليل فوق‌العاده از پايهء علمى جعفر صادق او را پيش قدم عرفان مىداند .\r\nنويسندهء كتاب « تَذْكِرة الاولياء » هم كه مىدانيم « عَطَّار » عارف معروف است جعفر صادق را از پيشقدمان اوَّليهء عرفان مىداند . امَّا ارزش نوشتهء زمخشرى از لحاظ تاريخى بيش از ارزش نوشتهء عطّار مىباشد . چون علاوه بر اينكه بعضى از روايات « تذكرة الاولياء » از لحاظ تاريخ وقوع منظّم نيست « 1 » ، نويسندهء آن كتاب در حال جذبه مشغول نويسندگى بوده است . او عاشق عرفان بوده و بدون اينكه متوجّه باشد در مورد بعضى از آنها غلوّ كرده است .\r\nازاين‌جهت مىگوئيم كه متوجّه غلوّ خود نبوده كه هر گاه متوجّه مىگرديد غلوّ نمىكرد ، براى اينكه مىدانست كه مبالغه از ارزش كلام مىكاهد ، و اگر در تاريخ ، مبالغه راه پيدا كند ، نمىتوان آن را تاريخ دانست . قلمى كه در دست زمخشرى بود\r\n\r\n\r\n","description":"","footnote":"\r\n( 1 ) « لزوم منظم بودن وقايع از لحاظ تاريخ وقوع » را به اصطلاح لاتين كرونولوژى گويند ، و يكى از معيارهاى مهم تشخيص صحّت و سقم بيان وقايع تاريخى است .\r\n","page_name":" 193 ","page_number":193},
  {"content":"\r\n\r\nقلم يك مورّخ به شمار مىآيد ، و قلم نويسندهء كتاب « تذكرة الاولياء » را بايستى قلم يك عاشق به شمار آورد .\r\nدر هر حال ، عدّه‌اى از مورّخين و عرفاى اسلامى عقيده دارند كه جعفر صادق اولين عارف دنياى اسلام يا جزو عرفاى جهان اسلامى بوده است ، دانشجويانى هم كه مسلمان نبوده‌اند اجازه داشتند كه در محضر درس وى حضور بهم رسانند و از علوم او استفاده كنند .\r\n\r\nشاگردان صابئى امام صادق عليه السلام\r\nزيرا در چند مأخذ گفته شده كه در محضر درس جعفر صادق دانشجويانى كه مذهب « صابِئى » داشته‌اند نيز حضور بهم مىرسانيدند . « 1 »\r\nصابِئين قومى بودند كه دين اكثر آنها حدّ وسط بين دين يهودى و مسيحى بود ، و موحّد به شمار مىآمدند . يك عدّه از صابئين هم مشرك بودند و بعد از اينكه اسلام وسعت گرفت آن دسته كه مشرك بودند خود را موحِّد جلوه دادند تا اينكه بتوانند با مسلمين زندگى كنند . زيرا مىدانيم كه مسلمانها فرقه‌هاى موحِّد را كه به آنها « اهل كتاب » مىگفتند ، آزار نمىكردند .\r\nمركز سكونت صابئين در « حَرَّان » واقع در مغرب بين النَّهرين جنوبى بود كه در تواريخ قديم اروپا به اسم « كارْهْ » « 2 » خوانده مىشد . آن دسته از صابئين كه خداى يگانه را مىپرستيدند رسم داشتند كه بعد از تولّد نوزاد ، او را در آب غسل مىدادند و نام بر او مىنهادند يعنى « تعميد » مىكردند .\r\n. . . . . نويسندهء كتاب « تذكرة الاولياء » « 3 » مىگويد : كه تمام فرقه‌ها از محضر درس\r\n\r\n\r\n","description":"","footnote":"\r\n( 1 ) در اين كلمه حرف ب مقدّم بر همزه مىباشد و در قرآن مجيد صابئين ذكر شده است . ( مترجم )\r\n( 2 ) بر وزن كارد برنده با سكون دو حرف آخر . ( مترجم )\r\n( 3 ) نويسندهء اين كتاب به طورى كه در متن هم نوشته شده : محمد عطّار نيشابورى ملقّب به شيخ فريد الدين عطار است كه گويا در سال 540 هجرى قمرى متولّد شده و در سال 618 هجرى هنگامى كه مغولىها به نيشابور حمله كردند به قتل رسيد ، و تمام آثار عطار نيشابورى مثل\r\n","page_name":" 194 ","page_number":194},
  {"content":"\r\n\r\nجعفر صادق استفاده مىكردند .\r\nشيخ أبوالحسن خرقانى « 1 » مىگويد : مسلمان و كافر در محضر درس جعفر صادق عليه السلام حضور بهم مىرسانيدند و از خوان فضلش بهره‌مند مىشدند .\r\nما نمىدانيم كه آيا چون جعفر صادق يك عارف بوده اجازه مىداده كه دانشجويان غير مسلمان در محضر درس او حضور بهم رسانند يا اينكه چون داراى نظر عميم بوده و علم را براى همه مىخواسته ، موافقت مىكرده كه هر كس كه طالب علم است در محضر او درس بخواند و لو مسلمان نباشد .\r\nآنچه مسلَّم است اينكه بين شاگردان جعفر صادق عليه السلام عدّه‌اى بودند كه كيش صابئى داشتند و بعضى از محقّقين اروپائى كه نظريّه شان در كتاب « دائرة المعارف اسلامى » منعكس گرديده گفته‌اند كه « جابر بن حيّان » از شاگردان معروف جعفر صادق داراى كيش صابئى بوده است .\r\nدانشجويان صابئى كه در محضر صادق « ل » حضور مىيافته‌اند افرادى باهوش بودند و براى تحصيل علم تن به زحمت مىدادند و همهء آنها در علم پيشرفت كردند ، و محضر درس جعفر صادق براى صابئىها دانشگاهى شد كه علم و فرهنگ صابئى را پايه گذارى كرد . وقتى تاريخ قوم صابئى را در دورهء ما قبل جعفر صادق با دورهء ما بعد آن مقايسه مىكنيم مىبينيم كه مانند مقايسهء ظلمت با نور است .\r\nقبل از جعفر صادق صابئىها يك قوم بَدَوى و عقب افتاده بودند كه\r\n\r\n\r\n","description":"","footnote":"\r\n« منطق الطير » ، « الهى نامه » ، « اسرارنامه » و غيرها منظوم است و فقط كتاب « تذكرة الاولياى » او منثور مىباشد و اين كتاب حاوى شرح حال عرفا و صوفيان بزرگ است . ( مترجم )\r\n( 1 ) شيخ ابوالحسن خرقانى در قصبهء خرقان از توابع بسطام در سال 352 هجرى متولد شد و از ( شيخ ابوالعباس احمد بن محمد قصّاب آملى ) خرقه دريافت كرد و در سال 425 هجرى قمرى زندگى را بدرود گفت . اين رباعى بسيار معروف كه مردم تصوّر مىكنند از خيّام نيشابورى مىباشد از شيخ ابوالحسن خرقانى است :\r\n اسرار ازل را نه تو دانى و نه من * وين حرف معمّا نه تو خوانى و نه من\r\nاندر پس پرده گفتگوى من و تو * چون پرده برافتد نه تو مانى و نه من \r\n","page_name":" 195 ","page_number":195},
  {"content":"\r\n\r\nاطّلاعاتشان از حدود اطّلاعات بدوىها تجاوز نمىكرد حتّى آن دسته از صابئىها كه موحِّد به شمار مىآمدند اطّلاعاتشان بيش از قبايل صحرا نشين آن دوره نبود ، اما بعد از دورهء جعفر صادق قوم صابئى داراى فرهنگ شد ، و دانشمندانى برجسته در آن قوم بوجود آمدند كه در « طبّ » و « فيزيك » و « شيمى » و « مهندسى » شهرت جهانى پيدا كردند ، و امروز هم ما اسم آنها را در دائرة المعارف‌ها مىخوانيم .\r\nدانشكدهء جعفر صادق سبب شد كه قوم عقب افتادهء صابئى مبدَّل به يك قوم متمدّن شود و از آن جامعهء متمدّن دانشمندان و ادبائى برخيزند كه آثارشان مورد استفادهء دنيا قرار بگيرند و نيز دانشكدهء جعفر صادق سبب شد كه قوم صابئى باقى بماند . قومى كه خود را نمىشناسد و از تاريخ خويش بدون اطّلاع است ، و مردان برجسته و فرهنگ نداشته كه شاخص آن قوم بشوند از بين مىرود .\r\nامَّا قومى كه تاريخ دارد و خود را مىشناسد و مردانى برجسته در دنيا شاخص او شده‌اند و فرهنگ دارد از بين نمىرود همان گونه كه صابئيان از بين نرفتند و هنوز موجوديّت دارند ، گرچه شمارهء آنها به قدر گذشته نيست امّا هنوز قسمتى از آنها در همان منطقه كه در قديم محلّ سكونتشان بوده بسر مىبرند .\r\nشيخ ابوالحسن خرقانى هم مثل زمخشرى و عطّار نيشابورى ( و طبيعى است كه عطّار بعد از شيخ ابوالحسن خرقانى آمد ) براى جعفر صادق خيلى قايل به احترام است ، و او را پيشواى عارفان در دنياى اسلامى مىداند .\r\nشيخ ابوالحسن خرقانى را مىتوان يك محقِّق تاريخى هم دانست ، براى اينكه راجع به ريشهء عرفان تحقيق كرده و متوجّه شده كه عرفان در گذشته ، يعنى قبل از اسلام هم در شرق وجود داشته است . « 1 »\r\nبر اساس همين گسترش علوم و وسعت مدرسهء حضرت بوده است كه شيخ أبو زهره مصرى او را در توصيفش برتر از سقراط مىشمرد ، و در أنواع و أقسام علوم ،\r\n\r\n\r\n","description":"","footnote":"\r\n( 1 ) « مغز متفكّر جهان شيعه » ، ص 79 تا ص 83 .\r\n","page_name":" 196 ","page_number":196},
  {"content":"\r\n\r\nامام وحيد و ملجأ عالمان زمان خود مىداند :\r\nشيخ محمّد جواد مغْنيه مىگويد : شيخ أبوزهره در كتاب « الإمام الصَّادق » چنين آورده است :\r\nجعفر در مَهْد و مَعْدِن علم نَشأت گرفت . در بيت نبوّت كه علمشان را بزرگمردى از بزرگمردى ديگر به ميراث مىبرد نشأت يافت . در مدينهء جدّش رسول الله صلّى الله عليه و آله و سلّم زندگى نمود . و از آن درخت طاهر تغذّى نمود ، و به واسطهء دروسى كه داشت و آنچه را كه تلقّى مىكرد و نيز به واسطهء آنچه را فَحْص و مَحْص مىنمود ، نور حكمت در قلبش درخشيد .\r\nاو در عصر خودش قوهء فكريّه بود . به دراسات اسلاميّه و علوم قرآنيه و سُنَّت و عقيده اكتفا ننمود ، بلكه متوجّه دراسات عالم كون و أسرار آن گرديد ، و سپس با عقل بلند پرواز و حاكم و مستقلّ خود در آسمان أفلاك به گردش درآمد ، و گرداگرد آن ، و مدار شمس و قمر و ستارگان مىگرديد همچنان كه عنايت عظيمه‌اى به دراسات نفس انسانى داشت .\r\nو در جائى كه تاريخ مقرّر مىدارد كه « سقراط » فلسفه را از آسمان به سوى انسان فرود آورد ، امام صادق هم درس آسمان و زمين را داد ، و هم درس شرايع و اديان را .\r\nامام جعفر صادق در مجموعهء علوم اسلام ، امام بود كه به وى رجوع مىنمودند . بنابر اين أعلم مردم است به موارد اختلاف فقيهان ، و گفتارش فَصْل و عَدْل مىباشد . او همان كس است كه حقّاً و حقيقةً « أبوحنيفه » وى را استاد خود در فقه به شمار آورده است . « 1 »\r\n\r\n\r\n","description":"","footnote":"\r\n( 1 ) « الشّيعة و التّشيّع » ، مكتبة المدرسة و دار الكتاب اللبنانى للطباعة و النّشر ، بيروت ، ص 252 و ص 253 .\r\n","page_name":" 197 ","page_number":197},
  {"content":"\r\n\r\n\r\nادوار حيات شيعه\r\nادوار حيات شيعه و علّت نامگذارى آن به مذهب جعفرى\r\nشيخ مغنيه براى وجود و حيات شيعه و كيفيّت تشكّل آن و تمذهب به مذهب جعفرى سه دوره ذكر مىكند .\r\nدورهء اوّل\r\nوى مىگويد : و محصّل كلام آنكه : بعد از ارتحال پيامبر خدا ، انصار در سقيفه شان گرد آمدند تا خلافت را در ميان خودشان دست بدست به گردش درآورند و از براى قريش نباشد . در اين حال « ابو بكر و عمر و أبو عبيدة جَرَّاح » متوجه سقيفه شدند ، و تمكّن يافتند از آنكه خلافت را از انصار به أبو بكر برگشت دهند . و بنى هاشم در مصيبت خود و تجهيز رسول الله اشتغال داشتند . و برخى از اصحاب كه عارف به حقِّ على بودند با ايشان معارضه كردند ، و اصرار داشتند كه خلافت از آن او باشد ، و ليكن قدرت بر ضدّشان بود . بنابر اين آنان دست از معارضه كشيدند و تسليم شدند . اما دعوت به ولايت علىّ را در ميان مردم پخش مىنمودند ، و به أجيال و اقوام ، آنچه را كه از نصّ پيغمبر بر نصب على شنيده بودند نقل مىكردند .\r\nبنابراين دعوت به تشيّع در اين قرن ، بسيط و ساده به تمام معنى بود مانند دعوت اسلاميّه در اين عصر ، نه فلسفه در آن راه داشت ، و نه چيز دگرى سواى حجج قرآنيّه و سُنَّت نبويّه كه مسلمين صدر اوَّل آن را پذيرفته بودند ، و بدون جدال و تعليل و تأويل به آن ايمان داشتند ، و در شروح و تفاصيل آن تعمّقى نبود .\r\nدر اين دوره ، فقهى وجود نداشت كه به فقه شيعه معروف باشد ، و نه فقهى كه به فقه سُنَّت مشهور باشد . و لهذا اصولًا فرقى ميان شيعه و غير آنها نبود مگر در ناحيهء خلافت و امارت مؤمنين .\r\nدر اين دوره ، شيعه معروف بودند به تقوى و زهد ، و نهضت درونى و دفاع از\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nظلم ظالمان ، و از همين جاست كه از حكّام جور بديشان رسيد ألوان از كشتار و شكنجه و عذاب .\r\nدورهء دوّم :\r\nاين دوره ابتدا مىشود به عصر امام جعفر صادق عليه السلام و مراد ما از آن آخر دولت بنى اميّه است چون به تدريج ضعف و سستى بدان راه يافت ، و أوّل دولت عباسيّه چون شيعه پس از سپرى نمودن روزگار سخت و ناهموارى كه با امويين طى كردند اينك يك نفس راحت كشيدند ، و فىالجمله مقدارى از حرّيّت را در جانها و اموالشان حائز گشتند . و براى امامان اهل بيت فرصت به دست آمد تا بتوانند در اين فرجه از زمان ، تعاليمشان را نشر دهند ، و هزاران مرد دانشمند آن را روايت كردند ، و ميليونها نفر از مردم آن را پذيرفتند ، و تلقّى به قبول نمودند ، تا آنكه منصور قيام كرد ، و در اين راه شدائد و إعوجاجى ايجاد كرد تا امر شيعيان برگشت به طورى كه بدتر و سخت‌تر شد از عصر امويّين در اوج قدرت و عظمتشان .\r\nدر اين فَتْرَت ، روات و علماء در اطراف امام صادق مجتمع شدند ، و مردم از هر قُطر و ناحيه‌اى به سوى وى روىآور شدند و از آبشخوار چشمهء گواراى او مىنوشيدند و سيراب مىگرديدند .\r\nدر اينجا شيخ مغنيه مطالبى را از « اعيان الشِّيعة » ، و از مظفّر در كتاب « تاريخ الشّيعة » بيان مىكند . مطالب « أعيان الشيعة » همانهائى است كه ما در ضمن بحث بيان نموده‌ايم ، و امّا مطالب مظفّر را بدين گونه بيان مىكند : « و نيكوترين ايّامى كه بر شيعه گذشت ، همان ايَّام فَترتى بود كه ممزوج شده بود از اواخر دولت بنى اميّه و اوائل دولت بنى عبّاس در اشتغال امويان بعضى به كشتار بعضى ديگر از آنها ، و در شكستن و فرود آمدن شهرها از حيطهء قدرتشان ، و در اشتغال بنى عبّاس به جنگها بعضى اوقات با مروانيّين و بعضى اوقات براى تحكيم اساس دولتشان . در اين فرصت شيعه موقع را براى سيراب شدن از منهل آب گواراى علم امام صادق عليه السلام و\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nقيام به اصلاح خود ، مغتنم دانست . و بناءً على هذا براى أخذ احكام دين و معارف از وى شدِّ رِحال به سوى او كردند .\r\nدر هر علم و فَنِّى از حضرت روايت كرده‌اند همانطور كه كتب شيعه بدان گواهى مىدهد ، و راويان از او انحصار به شيعه نداشتند ، بلكه ساير فرقه‌ها از وى روايت مىنمودند همان طورى كه كتب حديث و رجال از اين مهمّ پرده بر مىدارد . . .\r\nدر بحبوحهء طراوت و تازگى اين فَتْرَت ، شيعه دست به انتشار حديث زد ، و به ولاى اهل بيت به طور عَلَن و جهاراً صدا بلند نمود . تعداد شيعيان در نواحى مختلفه رو به فزونى نهاد . امّا همان كه دعائم و پايه‌هاى دولت سلطان منصور برافراشته شد بر امام صادق عليه السلام تنگ گرفت . منصور اراده كرد ريشه را از بن قطع كند تا بدين وسيله شاخه‌ها خود به خود خشك گردند » . « 1 »\r\n\r\nامام صادق عليه السلام پاسخگوى مسائل علوم و شبهات\r\nدر عصر امام صادق يك حركت فكرى به وجود آمد كه به نهايت درجهء نشاط و انتشارش بالغ گرديد . مقالات غريبه‌اى به ظهور پيوست ، و امواج هائل أجنبيّهء از اسلام در بين مسلمين منتشر گرديد خصوصاً در ميان جوانانشان در اثر اتّساع و گسترش دائرهء اسلام و كثرت فتوحاتى كه نصيب عرب شده بود ، و غور و اندماج با امَّتهاى عديده‌اى كه با ثقافتها و ديانتهاى عرب متباين بود .\r\n« ملحدين » القاء شبهات مىنمودند ، و « مُرجئه » پشت و پناه حُكَّام جور مىشدند ، و « اهل غُلُوّ » با الله خداى دگرى را مدّعى مىگرديدند ، و « خوارج » ، مسلمانان را تكفير مىكردند ، « متصوِّفه » مردم را گمراه مىكردند و خود نمائى به زهد و تقدّس‌مآبى مىنمودند ، و « مُحَدِّثين » از روى كذب بر رسول خدا اتّهام بسته جعل احاديث مىنمودند ، و « مؤمنين » ايمان تامّ و كامل طلب مىكردند . .\r\nدر اين حَيْص‌وبيص و گيرودار شگفت انگيز ، وظيفهء قائدين و پيشوايان دين آن\r\n\r\n\r\n","description":"","footnote":"\r\n( 1 ) تا اينجا عبارت مرحوم مظفّر است كه در « تاريخ الشّيعة » از طبع منشورات مكتبهء بصيرتى در قم از ص 43 تا ص 45 ذكر نموده است .\r\n","page_name":" 200 ","page_number":200},
  {"content":"\r\n\r\nاست كه در برابر اين تَيَّار و موج سهمگين ، قيام و دفاع كنند و صحّت عقيده را به ثبوت برسانند ، و پندارهاى مُبْطلين را تباه سازند و أقوال و آرائشان را خراب و معيوب نمايند .\r\nمدرسه حضرت امام صادق عليه السلام اولين مدرسه‌اى بود كه متوجّه اين خطر گرديد ، و اين مهمّ را مُشْعِر شد ، و سابق‌ترين مكتبى بود كه براى دفاع و برخورد با آن نهضت كرد ، و بر خود فرض و واجب نمود تا از حقّ و اهل حقّ غبار كدورت را بزدايد ، و لواى شريعت اسلام را در اصول و فروع به دوش بكشد ، و در مقابل هر مُهاجم و مُعاندى قيام كند ، و راه شبهه را مَسدود سازد ، و با اعلان كارزارى كه ابداً بوى صلحى در آن مشاهده نمىشود ، در برابر « غُلات » صف‌آرائى نمايد « 1 » ، و عَلَم جنگ را ضدِّ معتزله ، و متصوّفه ، و مُرجئه ، و خوارج ، و اشاعره برافرازد ، و براى علماء علم كلام كه متصدّى اثبات اصول دين مىباشند ، بسيارى از خطاها و اشتباهاتى را كه در آن واقع گشته‌اند تصحيح نمايد .\r\nدر ميان آن دسته مخالفين از جهتى و در ميان امام صادق و تلامذه‌اش از جهتى ، مناظرات و مجادلاتى به وقوع مىپيوست كه غلبه در بحث و ظفر و نصر در آنها با مدرسهء امام صادق بود .\r\nامام صادق عليه السلام با برهان قطعى به اثبات مىرسانيد كه : به همان اندازه‌اى كه تعاليمشان راه اسلام را مىبندد به همان مقدار از حق فاصله دارد « 2 » روى همين جهت بود كه أنظار اهل عالم به « معلِّم اكبر » متوجّه گرديد ، و مفكِّرين از وى پيروى كردند ، و تشيّع او را به جان پذيرفتند ، و اقوال او را حفظ نمودند ، و در كتب تدوين كردند ، و آن را فاصل و مايز بين حقّ و باطل به اعتبار آوردند ، و جدا كنندهء ميان گفتار\r\n\r\n\r\n","description":"","footnote":"\r\n( 1 ) در تعليقه گويد : و من از صواب دور نمىدانم اگر بگويم : امام صادق عليه السلام مسافت ميان سنَّت و شيعه را با محاربهء با غُلات ، و ابطال بسيارى از اقوال معتزله ، نزديك به هم نمود .\r\n( 2 ) بسيارى از اين مناظرات را در كتاب « احتجاج » طبرسى ، و « بحار » مجلسى و سائر كتب مناقب و فضائل ، خواهى يافت .\r\n","page_name":" 201 ","page_number":201},
  {"content":"\r\n\r\nاصيل و گفتار معيوب محسوب داشتند ، عيناً به مثابه همان عملى كه با جدَّش رسول خدا صلّى الله عليه و آله و سلّم نمودند بدون كم و زياد .\r\nو از فرآورده‌ها و نتيجه‌هاى اين فَترت آن بود كه : به واسطهء تقارن و مرافقت با آن حركات فكريّه ، مذهب اسلام در عقائد و تفسير و أخلاق و فقه و اصول فقه بر نهج حقيقت صافيه بدون غِلّ و غِش شناخته گرديد ، و تشيّع در محدودهء علمى خودش چه در اصول و چه در فروع جريان پيدا كرد .\r\nمذهب در آن هنگام نياز مبرمى به اين تَنَفُّس جانفزا و آزادى رهابخش داشت ، كه با وجود امام مصادف گشت . چرا كه اگر فرصت اجازه مىداد و امام موجود نبود ، و يا امام موجود بود و فرصت اجازه نمىداد ، و اگر هر دو تاى اين امر ، متحقّق مىشد و امّا آن حركات فكريّه در آن أحيان پديدار نمىگرديد ، ابداً براى ما امكان نداشت كه اين ميراث گرانسنگ در علوم مختلفهء اسلاميّه بالاخصّ در علم فقه پديد آيد .\r\nبلكه ابداً اين تقارب و نزديكى را كه امروز در ميان شيعه و سنَّت مشاهده مىنمائيم در اصول دين و مبادى تشريع ، وجود پيدا نمىنمود ، بنابر اين فضيلت در استقلال مذهب و تركيز آن به طورى كه امروز ملاحظه مىشود بر مىگردد به امام صادق پس از آنكه ظروف و امكانات مساعدت كردند و راههاى وصول بدين مرام ممَهَّد شدند .\r\nاز اينجاست كه بر شيعه ، لفظ جَعْفرىّ ، و بر فقهشان فقه جعفرى اطلاق مىشود .\r\nآرى ما ايمان داريم و بر ذمّه و عهد خود نهاده‌ايم كه هر كداميك از أئمّهء اثنا عشر در نزدشان علم كتاب و علم به سُنَّت رسول الله به طور كامل متحقّق مىباشد . و آن امام أعلم اهل زمان خود است به طور اطلاق . امّا علم به تنهائى كافى نيست كه سبب نشر و گسترشش را خودش فراهم بياورد مادامىكه عوامل ديگرى آن را همراهى نكنند .\r\n\r\nپيدايش امكان نشر علم براى امام صادق عليه السلام\r\nآنچه امام صادق را كمك كرد براى آنكه علوم و معارفش را پخش كند ، و در عالم\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nنشر دهد از يك ناحيه ، علّتِ تمدّن بود ، و از يك ناحيه ، علّت فترت انتقال حكم از امويّين به عباسيّين ، و از يك ناحيه ، وجود راويان ثقه كه تعدادشان بسيار بود و همگى ايمان به امام صادق داشتند ، و به طريق نيكوئى از وى اخذ علوم مىكردند تا جائى كه بعضى علماء شيعه قائل به توثيق چهار هزار تن از آن روات بدون استثناء شده‌اند . و شايد علاوه بر اين عوامل كه بر ما ظاهر و روشن گرديده است ، عوامل و اسباب ديگرى هم وجود داشته است كه بر ما پنهان مانده است .\r\nو بر هر تقدير ، اين عوامل و اسباب به طورى كه با هم مجتمع شوند براى أحدى از ائمه غير از امام صادق حاصل نگشت . امام على حواريّون و اصحابى خالص و پاك داشت ، همچون مَيثم تمّار ، و كُمَيْل بن زياد ، و حُجْرُ بْن عَدى ، و محمّد بن أبى بكر و غيرهم و ليكن در عصر خلافتش مبتلا شد به جنگها و حربهاى داخلى و همين كه به جوار پروردگارش شتافت ، معاويه در نابودى و محو آثار او ، و كشتن رجال او ، و از ميان برافكندن تمام آنچه كه به وسيله و سببى با او ربط پيدا مىكند ، دست‌آلود .\r\nامَّا عصر امام حسنين و امام سجاد ، پس آن عصر معاويه و پسرش يزيد ، و زياد و پسرش عبيد الله ، و عبد الملك و شيطان او : حَجّاج ، عهد سر بريدنها و گردن زدنهاى شيعه بود . عهد به شهادت رسانيدن ائمّهء شيعه بود ، عهد مسموم ساختن امام حسن ، عهد قربانگاه مرْج عَذْراء ، و عهد تأسُّف خيز كربلا ، و واقعهء حَرَّه و غيرها از مشابه آنها بود .\r\nامّا امام باقر ، پس او گرچه اولين مؤسّس مدرسهء فرزندش امام صادق است ، چون اصحاب و شاگردانى داشت از اكابر تابعين و اعيان فقهاء و محدِّثين كه در مسجد جدّش رسول اكرم صلّى الله عليه و آله و سلّم دورش حلقه‌وار مىنشستند ، و استماع علوم و روايات مىنمودند و ليكن الله سبحانه پيش از آنكه اين مدرسه به نهايت خود در رشد و بهره بردارى كامل برسد او را به سوى خود برد ، و در حالى كه 57 سال داشت ، در عهد خلافت هِشام بن عَبد الملك وى را قبض روح نمود ، و به جايش خليفه‌اش\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nو پسرش امام صادق نشست . و در مدرسهء او حُظوظ و توفيقات مختلفى از جهات متفاوت و علل مختلفى يكى پس از ديگرى روىآور شد تا حدّى كه تعداد شاگردانش بر تعداد شاگردان زمان پدرش فزونى گرفت و شمارهء كسانى كه به سوى او وفود مىكردند و به هدايت و ارشاد او علوم را مىآموختند به هزارها عدد مىرسيد .\r\nو پس از امام صادق نيز ظروف و مقتضيات به همان قساوت و سختى خود برگشت ، و حوادث تلخ و ناگوار بر أئمّه و شيعيانشان با شدَّت روى آورد ، امَّا مذهب شيعه در هر قطرى از أقطار انتشار پيدا كرده بود ، و معالم آن شناخته شده بود ، و اساسهاى آن تركيز يافته بود ، و در اذهان حفظ يافته ، و در كتب تدوين پيدا كرده بود كه در اثر آن ، مردم از زمان امام صادق عليه السلام تا امروز و تا پايان ايام جهان بدان عمل مىكنند .\r\nاز اين گذشته ، مذهب اهل البيت تبلور پيدا كرده ، و صورت واقعىاش را به طور جَلى و آشكارا اتّخاذ نموده بود ، شيعه فقه مستقلّ خود را باز يافته بود ، و علماء و راويان و محدّثانشان معروف شدند و آراء خاصّهء آنها در باب توحيد و عدل و عصمت انبياء و شفاعتشان و مسألهء جبر و اختيار مبرهن و مدوَّن شده بود ، و مذهب تشيّع از ساير مذاهب تميّز تامّ و تمام حاصل كرده بود . همچنان كه مذهب معتزله از مذهب أشاعره تميّز يافته بود .\r\nامّا بقيّهء اقوال أئمّهء اطهار : از عصر حضرت امام كاظم تا پايان غيبت صغرى يا تأكيد اقوال امام صادق مىباشد ، و يا متمّم بعضى از اصول مذهب يا فروع آن .\r\nو امَّا رجال شيعه در عصر امام صادق عليه السلام و بعد از آن ، هَمِّشان و اهتمامشان حفظ تعاليم امام صادق بوده است ، و تدوين آنها و دفاع از شبهات متوجّه بر آنها « 1 » .\r\nامروز نه فقط فقه و تفسير و علوم شيعهء اثنا عشريّه از حضرت امام جعفر صادق\r\n\r\n\r\n","description":"","footnote":"\r\n( 1 ) « الشيعة و التّشيّع » ، ص 113 تا ص 118 .\r\n","page_name":" 204 ","page_number":204},
  {"content":"\r\n\r\nعليه السلام إشراب مىگردد ، بلكه فقه و تفسير و علوم شيعهء سَبعيَّه يعنى هفت اماميّه : إسمعيليه با وجود وفور و كثرتشان از آن حضرت إشراب مىگردد .\r\nكتاب « دَعائم الإسلام » تأليف « قاضى نعمان تَمِيمى مَغْربى » نمونه‌اى از آن فقه بر اساس روايات امام صادق عليه السلام است .\r\nبنابر اين مذهب جعفرى مذهبى است مشترك ميان طائفهء حقّهء محقّهء شيعهء اثنا عشريّه و طائفهء شيعهء سبعيّهء اسمعيليّه كه مدار مذهبشان را بر عدد هفت بنيان نهاده ، و اسمعيل فرزند امام صادق را كه در زمان حيات آن حضرت بدرود حيات گفت امام هفتم خود مىدانند .\r\nلهذا براى جدائى و تمايز ميان اين دو طائفه ، علماى اعلام لفظ اثنا عشريّه را به دنبال لفظ جعفريّه اضافه كرده‌اند و گفته‌اند : شيعهء جعفريّهء اثنا عشريّه .\r\n\r\nمعناى امام در شيعه و انحصار آن در ائمّهء اثنا عشر\r\nمنظور از اثنا عشريّه افرادى هستند كه به امامت دوازده تن از اهل بيت عليهم السلام مقرّ و معترف بوده ، و آن را دين خود قرار داده‌اند . شيعه در برابر اين أئمه متواضع مىباشد . آنان را صاحب ملكهء عصمت مىداند . و در حجيّت كلامشان عِدْل و عَدِيل قرآن كريم : كتاب وحى آسمانى مىداند . و بنابر حديث ثقلين همانند كتاب الله گفتارشان عصمت دارد . افعال و پندارشان عصمت دارد . از ايشان خطا سر نمىزند ، زيرا جواز خطا ملازم سقوط حجيّت اقوال ايشان است . و طبق حديث ثقلين كه آنها را مقرون با كتاب ثابت ابدى غير قابل خطا و غلط شمرده است ، عصمت و أبديّت در گفتار و كردارشان امرى است لازم و غير قابل شبهه .\r\nزيرا در فرض جواز خطا و غلط و اشتباه برايشان ، يا بايد اين خطا و غلط و اشتباه را هم در كتاب الهى جايز بدانيم ، و در اين صورت ملازم با فرض خطا و غلط در وحى خدا و ازليّت و ابديّت اوست ، و اين محال مىباشد . و يا بايد احتمال خطا را از امام سلب كنيم ، و همانند كتاب الله وى را معصوم بدانيم ، و در اين صورت نتيجه ، استقامت و عصمت و برقرارى ايشان در جميع مراحل حيات بدون اندك غلطى و يا مختصر اشتباهى اثبات مىشود چه در امور تبليغيّه و ارشاديه و امارت و\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nرياست بر مسلمانان ، و چه در امور شخصيّه و اجتماعيّه از معاملات ، و ردّ و بدلها ، و داد و ستدها ، و أمثال ذلك .\r\nاين است معنى امام در اصطلاح شيعه ، يعنى كسى كه پيشوا و مقتداى عالميان در امور ظاهريّه و باطنيّه ، اجتماعيّه و معنويّهء روحانيّه ، مُلْكيّه و مَلَكوتيّه مىباشد . و خداوند به وى در اثر اختيار عالى و ارادهء انتخابيّهء آن پيشوا در جميع امور چنين مصونيّت و عصمتى را موهبت فرموده است .\r\nاين امامان منحصر در دوازده تن هستند : اوّل آنها امام على بن أبى طالب أمير المؤمنين عليه السلام و آخر آنها امام حجّة بَقيّة الله : محمّد بن الحَسَن العسكرى - عجّل الله تعالى فى فرجه المبارك - مىباشد .\r\nبنابر عقيده و ايمان راسخ شيعه پس از غيبت كبرى آن حضرت حَىّ و زنده است ، و ولايت امور معنوى و مَلَكوتى عوالم در دست اوست ، اما به واسطهء غصب غاصبين خلافت و امامت ، وى فعلًا در پردهء غيبت نهان است تا ظهور كند و متصدّين و مباشرين سلطنت و امارت باطله بر مردم را كنار زند و خود او بر اساس طهارت سِرِّيَّه و عصمت الهيّه و ولايت كبراى حقّهء حقيقيّه ، بر مردم حكومت نمايد . لهذا اين امامان عددشان كه به تعداد نقباء بنى اسرائيل : دوازده نفر است كم و زياد نمىگردد . يازده تا غلط است مثل كسى كه مثلًا امامت را به حضرت امام حسن عسكرى عليه السلام مختوم بداند ، و سيزده تا نيز غلط است مثل كسى كه غير از حضرت بقيّة الله - أرواحنا فداه - براى خود امامى را بگزيند . البته اين مطلب كه ذكر شد بر اساس مُعْتَقَد و مذهب و اصطلاح شيعه مىباشد ، نه در لغت و استعمال عامّه كه لفظ امامت و امام را براى مطلق پيشوائى كه در امرى از امور جلودار و پيشگام باشد به كار مىبرند . چنان كه در قرآن مجيد آياتى به همين عبارت در معنى مطلق پيشوا و مقتدا وارد شده است مثل آيه :  وَ الَّذِينَ يَقُولُونَ رَبَّنا هَبْ لَنا مِنْ أَزْواجِنا وَ ذُرِّيَّاتِنا قُرَّةَ أَعْيُنٍ وَ \r\n\r\n","description":"","footnote":"","page_name":" 206 ","page_number":206},
  {"content":"\r\n\r\n اجْعَلْنا لِلْمُتَّقِينَ إِماماً  « 1 »\r\n« و ( بندگان رحمن ) آنانند كه مىگويند : اى پروردگار ما ! ببخش به ما از ازواجمان و از ذُرِّيَّاتمان كسانى را كه موجب ترى و تازگى چشمان ما باشند ، و ما را براى متّقيان امام و پيشوا قرار بده ! »\r\nلفظ امام در اين آيه ، راجع به مطلق پيشواست كه البتّه در اينجا مراد مطلق پيشواى صالح مىباشد .\r\nو مثل آيه :  فَقاتِلُوا أَئِمَّةَ الْكُفْرِ إِنَّهُمْ لا أَيْمانَ لَهُمْ لَعَلَّهُمْ يَنْتَهُونَ  « 2 »\r\n« پس با امامان كفر كشتار نمائيد ، زيرا براى آنان عهدى و سوگندى نيست ، به اميد آنكه ايشان دست بردارند . »\r\nلفظ أئمّه در اين آيه نيز راجع به مطلق پيشواست كه البتّه در اينجا مراد مطلق پيشوايان كافر مىباشد .\r\nو مثل آيه :  يَوْمَ نَدْعُوا كُلَّ أُناسٍ بِإِمامِهِمْ .  « 3 »\r\n« روزى خواهد رسيد كه ما هر دسته از مردم را به واسطهء إمامشان مىخوانيم . »\r\nلفظ امام در اين آيه نيز راجع به مطلق پيشواست . خواه پيشواى زشت كرداران كه مردم گنهكار را در روز بازپسين به وسيلهء آنها به دوزخ مىخوانند ، و خواه پيشواى نيك كرداران كه مردم صالح را نيز به وسيلهء آنها به بهشت گسيل مىدارند . البته لفظ امام در قرآن كريم هم به معناى امام به مفاد مصطلح شيعهء امامى مذهب نيز وارد شده است مثل آيه :  وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ .  « 4 »\r\n« و ( به ياد بياور اى پيغمبر ) زمانى را كه ابراهيم را پروردگارش به واسطهء كلمه‌هائى\r\n\r\n\r\n","description":"","footnote":"\r\n( 1 ) آيه 74 از سورهء 25 : فرقان .\r\n( 2 ) آيه 12 از سورهء 9 : توبه .\r\n( 3 ) آيه 71 از سورهء 17 : اسراء .\r\n( 4 ) آيه 124 از سورهء 2 : بقره .\r\n","page_name":" 207 ","page_number":207},
  {"content":"\r\n\r\nآزمايش نمود ، و او آن كلمات را به اتمام رسانيد . خداوند گفت : من قرار دهنده مىباشم تو را امام براى مردم ! ابراهيم گفت : و نيز از ميان ذرّيّهء من هم امام قرار مىدهى ؟ ! خداوند گفت : عهد امامت من به ستمكاران نمىرسد . »\r\nدر اينجا مراد از لفظ امام خصوص معنى آن بالمعنى الاخَصّ مىباشد ، و لهذا آن مقام به ستمگران نمىرسد و گرنه معلوم است كه مطلق مقام پيشوائى را ظالمان هم احراز مىنمايند .\r\n\r\nدر عرف شيعه به غير معصوم ، امام نمىگويند\r\nبارى لفظ امام و اماميّه در عرف شيعه خصوص معنى معهود و معروف است ، نه مطلق معنى پيشوا و رئيس و گرنه إطلاق اماميّه بر شيعهء دوازده امامى معنى نداشت . هر گروهى كه از مقتداى خويشتن پيروى مىكند لازم و حتم است كه به آنها اماميّه گويند مانند حَنْبَلىها و حَنَفىها و وهَّابيها . زيرا آنها نيز داراى امام و پيشوا هستند . و چون مقتدايشان أبو حنيفه ، يا احمد بن حَنْبل ، يَا محمّد بن عبد الوهاب مىباشد بايد به ايشان هم اماميّه گويند و إطلاق اين لفظ بر آنان درست بوده باشد ، در حالى كه چنين نيست .\r\nاطلاق اماميّه به خصوص قائلين به ولايت و امارت دوازده نفر امام معصوم مىباشد ، حتّى در ميان مورّخين خارجى مذهب مانند احمد أمين مصرى ، و شهرستانى ، و فَريد وَجْدى و ابن خلْدون « 1 » و من شابَهَهُم اماميه اصطلاح خاصّ براى خصوص اين جماعت است . و در كتب خود هر يك فصلى را دربارهء طائفهء اماميّه ذكر كرده‌اند ، و به دنبال آن از مزايا و آثار و اخبار و خصوصيّات مذهب شيعهء اماميّهء\r\n\r\n\r\n","description":"","footnote":"\r\n( 1 ) ابن خلدون در مقدّمهء تاريخ خود ص 201 اين طور آورده است : « و اما اثنا عشريّه كه چه بسيار در نزد متأخّرين از ايشان اختصاص به اسم اماميّه دارند ، پس معتقد شدند به امامت موسى الكاظم بن جعفر الصّادق در وقت وفات برادر بزرگترش اسمعيل امام در حيات پدر آن دو نفر ، پس جعفر نصّ كرد بر امامت اين موسى و پس از وى پسرش على الرضا كه مأمون عهد امامت را به دو سپرد و پيش از مأمون وفات كرد و امامتش سر نگرفت ، و سپس پسرش : محمَّد التّقى و پس از وى پسرش علىٌّ الهادى و سپس پسرش : ابو محمّد الحسن العسكرى و پس از او پسرش : محمد الهدى المنتظر كه ما قبلًا شرح احوالش را آورده‌ايم . »\r\n","page_name":" 208 ","page_number":208},
  {"content":"\r\n\r\nاثنا عشريّه و يا اسمعيليّه شرح و تفصيل داده‌اند .\r\n\r\nالقاب مختلفهء مجتهدين شيعه در طول تاريخ\r\nو لهذا طبق عقيدهء شيعهء اثنا عشريّه كه معتقد به حيات و امامت حضرت حجّت است ، نمىتوان به غير او امام گفت . « 1 » مانند لفظ شاهنشاه مثلًا در نظام طاغوتى اختصاص به شخص اوَّل و رئيس شاهان دارد و نمىتوان آن را در غير وى استعمال نمود .\r\nدر عرف شيعه به مجتهدين عظام كه داراى مقام فقاهت و عدالت و مقام جامع الشَّرائطى هستند القابى را مثل نائب الإمام و أمثاله إطلاق مىكنند . در مجلّهء حوزه چنين آورده است :\r\nبه مرحوم كُلينى « ثقةُ الإسلام » مىگفته‌اند ، به اين خاطر كه وى در حفظ و نگهدارى آثار اهل بيت و احاديث متبحّر بوده است .\r\nبه ميرزا حسين نورى ، شيخ عبّاس قمّى ، « محدِّث » و به مرحوم صدوق « رئيس المُحَدّثين » مىگفته‌اند . به مرحوم سيّد محمّد مهدى طباطبائى به خاطر گستردگى علم و دانش ، لقب « بَحْرُ العلوم » داده بودند . مرحوم حسن بن يوسف حِلِّى از جهت جامعيّت در كمالات مختلف و دانش فقهى و كلامى بسيار به « علَّامه » اشتهار داشته است .\r\nمرحوم طَبْرِسى صاحب « مجمع البيان » به « أمِينُ الإسلام » ، مرحوم اردبيلى به « مُقَدَّس » ، مرحوم شَفْتى به « حُجَّةُ الإسلام » ، شيخ طوسى به « شَيْخُ الطَّائفة » ، صاحب « كفايه » به « آخوند » و أبوالقاسم نجم الدين جعفر بن محمّد صاحب « شرايع » به لحاظ تحقيقات عميق و تيزبينى در مسائل فقهى به « مُحَقِّق » شهرت يافته‌اند .\r\nمرحوم ميرزاى شيرازى نيز به خاطر دانش ، بينش ، تقوى ، تلاشهاى سياسى و . . . القاب و اوصافى را عالمان و فرزانگان آشناى به مراتب علمى و تقوايى ايشان\r\n\r\n\r\n","description":"","footnote":"\r\n( 1 ) ما در جلد اول از همين قسمت « امام‌شناسى » از دورهء علوم و معارف اسلام در سه درس دوازدهم و سيزدهم و چهاردهم ، از نسخهء خطّى از ص 136 تا ص 172 و از نسخهء مطبوع از ص 217 تا ص 270 بحث كرده‌ايم .\r\n","page_name":" 209 ","page_number":209},
  {"content":"\r\n\r\nضميمهء نام شريف آن بزرگوار كرده‌اند كه هر يك حكايتگر بُعدى از أبعاد شخصيّت آن مرحوم است .\r\n1 - حُجَّة الإسلام : قبل از ميرزا ، مرحوم سيّد محمّد باقر شفتى بيدآبادى ، از مراجع بزرگ اصفهان ، مرحوم ملّا اسد الله بروجردى متوفّاى 1270 ه . ق ، ملّا محمّد نراقى ، مولى محمّد تقى مَمَقانى و . . . ملقّب به اين لقب بوده‌اند . « 1 »\r\nملاحظه مىشود كه هيچ يك از ايشان ملقّب به « امام » نبوده‌اند حتّى شيخ مفيد كه در رياست علمى و كلامى و پيشوائى او در نزد شيعه و عامّه جاى خلاف نيست ، و حتّى سيّد مرتضى و سيّد رَضىّ با آن رياست ظاهريّهء دنياويّه و احترام و مكانت نزد خلفا و سعهء اطّلاعات علمى و تقواى بى نظير و شرح صدر و آقامنشى مختصّ به خود .\r\nدر اينجا براى تاييد و تاكيد مطلب ، بيان داستان ذيل چقدر مناسب مىباشد : نامهء زير متن نامه‌اى است كه حضرت صديق ارجمند مرحوم حجّة الاسلام و المسلمين مرد صاحب علم و تقوى و شخصيّت رحمة الله عليه : حاج ميرزا حسن نورى همدانى به حقير مرقوم داشته‌اند .\r\n\r\n\r\n","description":"","footnote":"\r\n( 1 ) شمارهء 2 و 3 از سال نهم ( خرداد و تير و مرداد و شهريور ) سال 1371 و شمارهء مسلسل 51 و 52 از مجلّهء حوزه : يادوارهء صدمين سال درگذشت ميرزاى شيرازى ص 367 . جميع اين دو شماره كه مجموعاً در يك مجلّد تجليد گرديده است راجع به احوال آن زعيم بزرگ بالاخصّ دربارهء فتواى تحريم توتون و تنباكو ، بسط كلام و تحقيق بيشترى نموده است . حقير كه به بعضى از مجلّدات حوزه كه برخورد كرده‌ام آن را مجلهء مضرّ و الحادى يافته‌ام كه در آن مطالب ضدِّ دين و ضد اسلام بسيار ديده مىشد . فلهذا در كتابخانهء منزل از آن موجود نمىباشد . اما اين مجلّد را جناب محترم صهر مكرّم آقاى سيّد محمد سيادت موسوى - حفظه الله - هديه نمودند و افزودند كه : در اين مجلّد مطالب مفيدى دربارهء مرحوم حجّة الاسلام شيرازى قدس سره وارد است لهذا حقير قبول نموده و دقيقاً آن را تا به آخر مطالعه كردم و الحقّ همانطور بود كه فرمودند چون مطالب جمع‌آورى شده در آن ، ناظر بر كتب ديگر است ، و در جرح و تعديل راه انصاف پيموده و حق مطلب را بهتر و نيكوتر ادا كرده است .\r\n","page_name":" 210 ","page_number":210},
  {"content":"\r\n\r\nاين نامه به تقاضاى حقير از قم به مشهد مقدّس نوشته شده است و در مورّخهء 27 شهر ذوالقعدة يك هزار و چهارصد و ده ، هجريّهء قمريّه و اصل گرديده است .\r\nمضمون و محتواى اين نامه را حضرت مرحوم نورى پس از مراجعتشان از لندن كه به عنوان نمايندگى و تبليغ از ساحت حضرت آية الله العظمى حاج سيد محمّد رضا گلپايگانى - مدّ ظلّه العالى - « 1 » رفته و مدّتى در آنجا اشتغال داشته‌اند ، هنگامى كه بنده در طهران بوده و به مشهد مقدّس رضوى هجرت نكرده بودم در طهران براى بنده شفاهاً به طور تفصيل بيان كرده‌اند . اينك براى ثبت و ضبط محتواى آن تقاضا شد كه عين مطالب مشروحه را مرقوم دارند .\r\nو چون انقلاب اسلامى ايران در ربيع المولود يكهزار و سيصد و نود و نه هجريّهء قمريّه صورت گرفت ، و حقير پس از يك سال و دو ماه يعنى در روز بيست و چهارم شهر جمادى الاولى يكهزار و چهارصد به ارض اقدس مشرّف شدم لهذا اين واقعهء مشروحه در نامهء ايشان كه در ماه رمضان بوده است تحقيقاً در شهر رمضان سال اول\r\n\r\n\r\n","description":"","footnote":"\r\n( 1 ) حضرت سيّد الفقهاء و المجتهدين حجة الاسلام و المسلمين آية الله تعالى فى العالمين كه از برجستگان علم و تقوى ، و داراى نفسى طيّب و لطيف و بدون هوى و از مراجع عظام شيعه بودند و در اين اواخر مرجعيّت به ايشان تقريباً انحصار يافت : الحاجّ السيّد محمّد الرضا الموسوى الگلپايگانى - اسكنه الله بحبوحة جنَّته - كه با حقير فقير سوابقى بس درخشنده و روشن داشته‌اند ، بعد از كسالتى مديد كه به سه سال منتهى گرديد چند روزى در بيمارستان شهر طهران بسترى شدند در ليلهء جمعه به هنگام اذان مغرب شب 24 جمادى الثانيهء سنهء 1414 هجريّهء قمريّه در سن نود و شش سالگى به خلع لباس تن و تخليع خلعت بقا آراسته گرديدند . فردا صبح از بيمارستان كه در شميران بوده است تا راه آهن پس از تشييع عمومى جنازه را به بلدهء طيّبهء قم حمل نموده و در روز شنبه سه ساعت به ظهر مانده ( به واسطهء كثرت جمعيّت و ازدحام عجيب مشيّعين مراسم تدفين در عصر روز شنبه صورت گرفت ) از مسجد امام حسن مجتبى عليه السلام تا صحن مطهّر حضرت معصومه سلام الله عليها تشيّع و در محل بالاسر جنب قبر استادشان : مرحوم آية الله حاج شيخ عبد الكريم حائرى - تغمّده الله برحمته - دفن نمودند .  فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا .  ( آيه 23 از سورهء احزاب 33 )\r\n","page_name":" 211 ","page_number":211},
  {"content":"\r\n\r\nانقلاب يعنى سنهء 1399 هجريهء قمريّه اتّفاق افتاده است و اينك متن نامه :\r\n\r\nپيام برخى از روشندلان در لزوم به كار نبردن لفظ امام\r\nبسم الله الرحمن الرحيم\r\nيا بقيَّة الله أدْرِكنا\r\nدر ماه مباركى كه در لندن بودم ظاهراً روز 16 ماه رمضان بود كه مستخدم ساختمان آمد گفت سه نفر آمده‌اند با شما كار دارند . من آمدم طبقهء پائين كه قسمت پذيرائى بود . ديدم سه نفر جوان هستند . دو نفر در سنِّ حدود 22 يا 23 سالگى و يك نفر تقريباً 28 ساله .\r\nنشستيم به صحبت . آثار صلاح در آنها ظاهر بود ، بعد گفتند : آمديم از شما قرآن بگيريم ببريم بخوانيم . در لندن كه قرآن در كتابخانه و كتابفروشيها نيست . من سه تا قرآن آوردم به آنها دادم ، خداحافظى كردند و رفتند .\r\nمقدارى كه رفته بودند آن جوان بزرگتر برگشت دم در به من گفت : ما فردا شب با حضرت أبى عبد الله عليه السلام ارتباطى داريم ، شما كارى نداريد ، سفارشى ، سوالى ؟ !\r\nگفتم : اين ديدار چگونه است ؟ ! چطور ممكن است ؟ !\r\nگفت : خودت مىدانى ، به دل ما افتاد كه به شما بگوئيم . خواست برگردد ، من گفتم : شما اگر مىخواهيد سؤال كنيد ، راجع به انقلاب ايران سؤال كنيد ( سالهاى اوائل انقلاب بود ) كه چه خواهد شد و چگونه مىشود ؟ !\r\nگفتند : ما آن را هفتهء گذشته از حضرت أميرالمؤمنين عليه السلام پرسيده‌ايم ، شما چيز ديگر بپرسيد !\r\nمن گفتم : راجع به ظهور حضرت ولىّ عصر - أرواحنا فداه - و زمان ظهور سؤال كنيد ! وانگهى اگر سؤال از ايشان است من يكى دو مطلب را در نظر مىگيرم ، شما جواب آنها را بپرسيد ! رفتند ، چند روز ديگر كه من در همان مجمع مشغول سخنرانى بودم ديدم هر سه نفر با هم آمده در گوشه‌اى نشستند من زودتر تمام كردم آمدم نزد آنها ، صحبت شروع شد . در ضمن من از سوالها پرسيدم .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nگفتند : در مسألهء ظهور فرمودند : همان است كه در اخبار و احاديث هست . اختيار و علم او در نزد خداوند متعال است . و سوالهاى ديگر كه در ضمير گرفته بودم تقريباً جواب مساعدى آورده بودند .\r\nو به من گفتند : به شما سفارش كردند كه به آقاى خمينى نگوئيد : « امام خمينى » بگوئيد : « نائبُ الإمام » يك همچو چيزى و يك دعاء مختصرى هم به من دادند كه بخوانم ، و يك موضوعى بود گفتند : كه گفته‌اند به شما بگوئيم و او را به كسى نگوئيد و گفتند .\r\nمن گفتم : خوب ، شما فرموديد : راجع به انقلاب از حضرت أمير المؤمنين عليه السلام پرسيده ايد ! حضرت چه فرموده اند ؟ !\r\nگفتند : ما پرسيديم ، حضرت فرمود : ما پرچم توحيد يا پرچم لا إله الّا الله ( ترديد از من است ) را در ايران زده‌ايم ، منتهى براى مردم ايران امتحان‌هايى پيش خواهد آمد تا چه كنند !\r\nگفتم : ارتباط شما چگونه است ؟ ! و چطور ارتباط پيدا مىكنيد ؟ !\r\nگفت : ما استادى داريم كه او رابطه را درست مىكند ، بعد وقت او را به ما ابلاغ مىكند . گفتم : چگونه مثلًا ؟ ! و او كجاست ؟ ! طفره رفتند بيش از اين نگفتند يا گفتند نمىتوانيم بگوئيم . وقتى خواستند بروند ، گفتم : ملاقات بعدى چه وقت باشد ؟ !\r\nگفتند : نمىدانيم ! چون ما اختيار در دست خودمان نيست . اگر به ما بگويند : برويد آفريقاى سياه ما فوراً حركت مىكنيم ، همانطور كه در اينجا ( لندن ) به اختيار خود نيامده‌ايم . خلاصه خداحافظى كردند و رفتند و ديگر هم تشريف نياوردند .\r\nاين بود آنچه از اين ملاقات به خاطرم مانده است . و السلام عليكم و رحمة الله و بركاته . البتّه در غالب سؤال و جوابها آنكه مسن‌ّتر بود با من صحبت مىكرد و آن\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدو نفر ديگر كمتر حرف مىزدند . « 1 »\r\nالاحقر حسن نورى\r\n\r\nنيرنگ مصريان در دادن لقب امام به كاشف الغطاء\r\nبارى احدى از علماى شيعه را سابقهء تلقيب به لقب امام سراغ نداريم غير از مرحوم مغفور حضرت آية الله حاج شيخ محمّد حُسَين آل كاشف الغطاء كه وى از معاصرين طبقهء پيش از حقير مىباشد و گرچه حقير خدمتش در نجف أشرف تتلمذ نموده‌ام ولى وى در رديف و طبقهء اساتيد حقير به شمار مىآيد .\r\nوى از لحاظ علم عربيّت و ادبيّت و فقه و عرفان و فلسفه و تفسير و تاريخ و كلام بالاخصّ دفاع از حريم تشيّع يگانهء روزگار بود . داراى قلمى راستين و متين و صاحب لسانى قوى در خطابه و تدريس بود . وى از نوادگان مالك اشْتَر نَخَعى مصاحب حضرت أمير المؤمنين عليه السلام بود .\r\nدر زمان حيات خود مدرسه‌اى مستقل در نجف أشرف داشت ، و مرجعيّت بسيارى از عرب و اندكى از عجم به وى محوّل گشت .\r\nدر خطابه‌هاى درجهء اوّل و مجالس و محافل دوره‌اى مسلمين كه به نام مجمع و مجتمع و سمينار ميان مسلمين در دنيا تشكيل مىشد او حقِّ تقدّم و رياست بر همگنان داشت . و كلامش مؤثّر و خدمتش مقبول مىافتاد .\r\nبالجمله در يكى از محافل مصرى كه بدان صوب حركت كرد مصريان از روى علم و تعمّد و به خاطر شكستن مقام عظمت و عصمت امام در نزد إماميّه به وى كه شخص اوّل و مرجع تامّ و تمام عرب و داراى زبان مادرى عربى بود لقب امام\r\n\r\n\r\n","description":"","footnote":"\r\n( 1 ) مرحوم شريعتمدار حجّة الإسلام و المسلمين آقاى حاج ميرزا حسن نورى - زاده الله رحمةً و غفراناً - از دوستان و أعزّ أحبّه و رفقاى متين و مودّب و فاضل و دين دوست و غيور ما بود كه سابقهء ارادت حقير با او قريب پنجاه سال مىباشد . وى در دو سال پيش در اواخر ماه شعبان المعظّم سنهء يكهزار و چهارصد و دوازده هجريّه قمريّه كه به صوب سيرجان عازم بود در سانحهء تصادف با ماشين به رحمت ابديّهء رحيميّهء حقّ متعال ارتحال يافت و جنازه‌اش را به مقرّ و موطن دائمى خود : بلدهء طيّبهء قم حمل كردند و در يكى از حجرات شمال غربى صحن بزرگ به خاك سپردند . رحمة الله عليه رحمةً واسعةً .\r\n","page_name":" 214 ","page_number":214},
  {"content":"\r\n\r\nدادند . و ورود او را به مصر با كوشش هر چه تمام‌تر در رسانه‌ها و راديوها و روزنامه‌ها و مجلّات به نام « امام كاشِف الغِطاء » به گوش اهل مصر و ساير كشورها و جهانيان رسانيدند و از او نهايت تجليل و تكريم را به عمل آوردند .\r\nوى هم غافل از اين نيرنگ كه مقصود علماى مصرى ، عنوان امام به معنى مطلق پيشوا نيست كه خودشان غالباً در برابر اكابرشان به كار مىبرند ، بلكه مىخواهند عنوان اماميّه و امامت را در ايشان بشكنند و خرد نمايند . سال بعد - يا دفعهء بعد - كه آن سمينار در مصر تشكيل يافت ، مصريان يكى از عالم نمايان نجف اشرف را كه به ارتباط با دستگاه كم و بيش مشهور و مردى اهل دنيا بود و از دروغ گفتن هم دريغ نداشت ولى داراى اطّلاعات نسبةً خوب ، و اهل محاوره و خوش زبان و از عجم بود ، به عنوان عالم شيعه دعوت كردند . او هم به سمت مصر عزيمت كرد و باز هم در اين بار به مانند كاشِف الغِطاء او را به « امام » ملقّب نمودند و در تجليل و تكريم او با لفظ امام دريغ ننمودند تا مجالس و محافلشان خاتمه يافت .\r\nو به همه نشان دادند كه : اين مرد كه بهرهء عالى از علم و عمل و تقوى ندارد امام شيعه است . بنابراين امامان شيعه كه در تواريخ ذكرشان آمده است ، و جميع شيعيان به عنوان مقتداى معصوم از آنها تبعيّت مىنمايند از كجا كه مثل اين امامان نباشند ؟ ! غاية الامر بواسطهء بُعْدِ تاريخ ، صبغهء طهارت و نزاهت و عصمت به خود گرفته‌اند . و به عبارت عامى : آب نديده‌اند ولى شناگر قابلى بوده‌اند .\r\nما عين اين اتّهامات را نسبت به أئمّهء طاهرين - صلوات الله عليهم أجمعين - در كلمات أحمد امين مصرى مىيابيم .\r\nعارفان دانستند كه مرحوم كاشف الغطاء با آن فهم قوى و ذكاء و بصيرت نافذ در اين امر اشتباه كرد و با برچسب عنوان « امام » ، مكتب را فروخت . و آنچه را كه در كتابهايش از آن دفاع مىكرد با مجرّد تلقّى و قبول اين لقب تو خالى ، همه را به باد فنا سپرد و در كوران تند امواج تيّار آراء و اهواء شياطين مصرى سنّى مذهب ، شخصيّت\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nخود را هم در برابر شخصيّت امام همطراز نمود . « 1 »\r\n\r\n\r\n","description":"","footnote":"\r\n( 1 ) سيّد الفقهاء و المجتهدين ركن العرفاء و الموحّدين آية الله المعظَّم حاج ميرزا سيّد على قاضى - أعلى الله درجته السّامية - قصيدهء غديريّه‌اى دارند بسيار شيوا كه آن را در سنهء 1356 هجريّهء قمريّه به نظم آورده و مطلعش اين است :\r\n خُذْ يَا وَلِىُّ غَدَاةَ الْعِيدِ وَ الطَّرَبِ * قَصِيدَةً هِىَ لِلاعْدَاء كَالشُّهُبِ \r\nاين قصيده را آقازادهء ارشد و ارجمندشان سيّد الفضلاء العظام فخر السّادات و العرفاء العظام حاج سيّد محمد حسن قاضى طباطبائى شرح نموده‌اند و در دو مجلّد يكى در احوالات شخص آن فقيد و ديگرى در احوالات شاگردان و معاصرين و وابستگان به ايشان تحرير نموده و اينك در تحت طبع مىباشد . اين قصيده را در مجلّدى كه راجع به خود ايشان است آورده‌اند و چون مرحوم منشى : آية الحقّ قاضى مىرسند به اين ابيات كه در آن لفظ امام استعمال شده است :\r\n ألَا إنَّ من يوم السَّقيفة عَمَّمُوا * امام الهُدى سَيْفاً مقيمَ الرواتب\r\nألَا إنّ من يوم السَّقيفة ثمّ بال * نقيع الإمام المجتبى فى المشارب \r\nآقازادهء گرامى شارح قصيده در شرح لفظ امام مطلبى دارند كه چون متضمّن داستان شرح سفر مرحوم آية الله آل كاشف الغطاء به مصر و تلقيب به لقب امام مىباشد ، و ما آن را در اينجا ذكر نموديم لهذا به متن شرح عبارت عربى ايشان اكتفا شده و از ترجمهء آن خوددارى مىكنيم :\r\nالإمام : كلّما جاء فى كتب الشِّيعة لفظ الإمام فإنَّهم يعنون به الائمّة المعصومين الإثنى عشرعليهم السلام و خَصَّتِ الشِّيعةُ هذا اللَّقب بهم و سمحت للآخرين ان يُلَقِّبُوا علمائهم بكلّ ما يريدون . . . و ما أكثر العلماء و أشدّ اختلاف الالقاب ؟ ! حجة الإسلام و المسلمين ، و آية الله و آية الحقّ ، و ثقة الانام ، و صدر الدين ، و مروّج الدين و هكذا بلا حدود و لا نهاية ، و ليست هناك ضوابطُ معيَّنة لمنح هذه الالقاب لهذا العالم او ذاك . و ذلك بسبب عدم وجود جامعات مبرمجة للعلوم الاسلامية لتعيين الرُّتَب و المراحِل الدّراسيّة و الدّرجة العلميّة لتقدّم هذا و تأخّر ذاك ، و قديماً مَنَحوا « الفارابىَّ » لقب المعلّم الثانى و لا نعرف بصورة دقيقة على أىّ أساس ، و مَنَحو « الشَّيْخ الطوسى » لقب شيخ الطّائفة و آخر لقب المحقّق أو العلّامة و هكذا لم يذكر التاريخ لنا ضوابط صحيحة لاسباب و كيفيّةِ مَنْح الالقاب و السِّمات العلميّة الّا بعض النّوادر و القصص التافهة غير المُسْنَدة .\r\nو الَّذى حدث فى أيَّامنا : أنَّ سَماحة الشّيخ محمد حسين آل كاشف الغطاء ( العالم المتبحّر فى العلوم العربيّة و المعارف الإسلاميّة ) تهيّئت له سفره الى مصر عاصمة العالم الإسلامى - كما يعجبهم أن يُسَمُّوها - و اجتمع هناك بعلماء الازهر الشَّريف و لمّا كان عالماً قوىّ المعارضة سريع البديهة خطيباً عِمْلَاقاً و من عائلةٍ علميّة و اسرةٍ نجفيّة عريقة منح لقب الإمام ، لقد صَدَّرَت الصحف المصرية\r\n","page_name":" 216 ","page_number":216},
  {"content":"\r\n\r\nپس از كاشف الغطاء هم ديديم بعضى از علماء كه مرجعيّت فىالجمله پيدا نمودند ، و مدرسه‌اى ساختند تابلوى آن مدرسه را به « مدرسة الإمام . . . . » مزيّن فرمودند ، و در اينجا كه طبعاً ميدان تسابق و مغالبه مىباشد بعضى در پشت رساله‌هاى خود به نام « الإمام الاكْبر » طبع زدند .\r\nعجيب آنكه لقب « علم الهدى » را به سيّد مرتضى در خواب ، امام زمان داده‌اند ، و لقب « بحر العلوم » را به سيّد مهدى طباطبائى بروجردى ، أعاظم از بزرگان و مقتدايان زمان خودش داده‌اند ، و مع هذا به آنها « امام » نگفتند با آنكه بدون شكّ اين بزرگواران از جهت معنى لغوى امام بوده‌اند و صدرنشين محافل علم و مجالس تدريس .\r\nبه منطق شيعه امامت امام از روى آيه اولوالأمر ثابت مىشود كه استفادهء عصمت از آن حتمى مىباشد ولى سنّيها به هر كس كه زمام امور را دست گيرد اولوالأمر گويند گرچه معاويه ، و يزيد ، و فَهد ، و صدّام ، و شاه حسن و حسين باشد و به انواع تعدّيات و مظالم اشتغال ورزد . آنها وى را به مفاد آيه اولوالأمر واجب الإطاعة مىدانند . و لذا مىبينيم از اين تفسير غلط چه خرابيها كه به بار نيامده و بعداً به بار نخواهد آمد ! !\r\n\r\nلقب اولوالأمر مختص به معصوم است\r\nولى شيعه با استدلال متين و برهان رصين ، اين آيه را اختصاص به اهل عصمت\r\n\r\n\r\n","description":"","footnote":"\r\nمع اختلاف اتّجاهاتها و كثرة عددها تحمل نبأ ورود الشيخ الى القاهرة و احتفاء الازهر الشريف به مع لقب « الامام كاشف الغطاء » عاد الشّيخ الى النجف و كأنّه فرح بهذا اللّقب ، و لم يمنع أحداً ، او لم يتسّر له ان يمنع الآخرين - على ألاقلّ فى النّجف - من تلقيبه بهذا اللّقب مع علمه الاكيد بمحتوى اتّفاق الشّيعة على هذا اللّقب ، غير أنَّ اولئك الَّذين منحوه هذا اللقّب او خاطبوه هكذا فى الصّحف و المجلّات يومذاك رأوه أكبر من اللّقب الممنوح له ، او على الاقل يوازيه فى المرتبة و المكانة و صادف ان سافر اليهم شيخٌ آخر لم يكن فى منزلته العلميّة و الاسرة و السّوابق و كان دونه بمراحل ، منحوه أيضاً لقب « الامام » و عند ذلك أدرك الشّيخ - غفر الله له و تغمّده برضوانه - أنَّ الغرض هو ضياعُ و إنزال لقب الامام من المعنى و المرتبة الخاصّة به ، لا الحفاوة و الاحترام و الإكبار و الإعظام للشيخ كاشف الغطاء .\r\n","page_name":" 217 ","page_number":217},
  {"content":"\r\n\r\nمىدهد و مىگويد : محال است خداوند امر به اطاعت از ولىّ جائر و حاكم ظالم بنمايد .\r\nشيعه ولايت رسول خدا و أئمهء طاهرين عليهم السلام را از ولايت فقيه عادل جامع الشَّرائط جدا مىكند ، و از آيات قرآن و سُنَّت ، ميزان و معيار و محدودهء هر يك را مشخّص مىسازد .\r\nمنطق شيعه اين است كه : در آيه مباركهء  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ .  « 1 » « اطاعت كنيد خدا را و اطاعت كنيد پيامبر و صاحبان امر ولايت خودتان را . » اطاعت خدا عبارت است از اطاعت كتاب خدا و احكام كلّيّه‌اى كه خداوند در آن نازل فرموده است مثل وجوب نماز . و اطاعت از رسول اوَّلًا عبارت است از احكام جزئيّه‌اى كه رسول تشريع مىكند مثل كيفيّت نماز از ركعات و شرائط و موانع آن ، و ثانياً اوامر وِلائى او كه راجع به اجتماع و حكومت مسلمين است مثل امر به جهاد .\r\nو لهذا چون رسول خدا تشريع احكام كلّيّه ندارد و آن مختصّ به خدا مىباشد ، اطاعت از خدا و اطاعت از رسول خدا كه تشريع كنندهء احكام جزئيه است با تكرار لفظ اطاعت آمد و گفته شد خدا را اطاعت كنيد ، و رسول را اطاعت كنيد ! و أمّا اطاعت از اولوالأمر فقط در ناحيهء امور ولائى و اجتماعى مسلمين مىباشد ، زيرا ائمّه عليهم السلام حقِّ تشريع را ندارند گرچه در امور جزئيه باشد ، ولى چون با رسول خدا در وجوب اطاعت اوامر ولائيّه شريك مىباشند ، در يك سياق و بدون تكرار لفظِ اطاعت ، اطاعت آنها را با رسول خدا واجب شمرد و فرمود :  وَ أَطِيعُوا الرَّسُولَ وَ أُولِي الْأَمْرِ مِنْكُمْ . \r\nاين بحث در ناحيهء ولايت رسول الله و ولايت امامان و مقدار و ميزان آن بود . « 2 » و\r\n\r\n\r\n","description":"","footnote":"\r\n( 1 ) آيه 59 از سورهء 4 : نساء .\r\n( 2 ) خلاصه و محصّلى است از بحث حضرت استاد بزرگوارمان : علّامهء طباطبائى در تفسير « الميزان » در ذيل تفسير اين آيه مباركه ، ج 4 ، از طبع آخوندى ص 412 .\r\n","page_name":" 218 ","page_number":218},
  {"content":"\r\n\r\nامَّا در ولايت فقيه ، از آيه قرآن دليلى نداريم . آنچه هست از روايات است و آن هم به حمد الله و المنّة كافى و وافى مىباشد ، و عمدهء آنها كه بقيّه نيز بر محور و اساس آن دور مىزند مقبولهء عمر بن حنظله است كه نه تنها در مورد فصل خصومت بلكه در ساير امور ولائى كه بر عهدهء حاكم است مىتوان از آن استفاده كرد و حجيّت اوامر فقيه را در باب قضاء و حكومت و جهاد از آن به دست آورد .\r\nولى دو نكته شايان ذكر است : اول حكومت ولىّ فقيه ، هم ميزان و همطراز با حكومت و ولايت امام نيست . زيرا اين نصب از جانب امام است ، و منصوب حتماً در تحت ولايت نصب كننده مىباشد .\r\nعبارت فَإنِّى جَعَلْتُهُ حاكِماً « پس من او را براى شما حاكم قرار دادم ! » مىرساند كه ولىّ فقيه منصوب از ناحيهء امام معصوم و در تحت ولايت او است .\r\nدوم مقدار گسترش اوامر ولائيّهء ولىّ فقيه گرچه در محدوده و به قدر گسترش اوامر ولائيهء امام معصوم است ، ولى در ولايت ولىّ فقيه ، خطا و غلط و اشتباه جائز است چون بالفرض مانند مردم عادى عارى از ملكهء عصمت و مصونيّت از خطا مىباشد ، پس ولىّ فقيه جائزالخطاست . ممكن است در اوامر ولائيّه و يا در امور قضائيّه و يا در مسائل استفتائيه به خطا رود . ولى اين خطا اگر مقدّماتش از روى تعمّد و بىمبالاتى نباشد بخشودنى است . نه خود او در تحت عذاب خدا قرار مىگيرد و نه مردم كه به امر و رأى وى عمل نموده‌اند .\r\nامّا اگر در مقدّمات استنتاج فتوى و رأى قصور ورزد و به خطا درافتد ، خودش معاقب است نه مردم .\r\nدر منطق شيعه ، در زمان غيبت امام ، امامت اختصاص به او دارد ، و ولىّ فقيه در تحت ولايت او مىباشد و نمىتواند تشريعاً و تكويناً كارى را از نزد خود بالاستقلال انجام دهد . نمىتواند به خود « امام » بگويد . اگر نيابت خصوصى او به اثبات رسيد ، وى نائب خاصّ است و گرنه نائب عامّ .\r\n\r\nفقيه معصوم نيست و رأيش ابدى نيست\r\nدر منطق شيعه ، همهء فقهاى عِظام و مجتهدين فِخام جايزالخطا هستند . هر كس\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nباشد خواه سيّد مرتضى و شيخ مفيد ، خواه شيخ طوسى و علّامهء حلّى ، خواه سيّد بن طاووس و سيّد بحر العلوم .\r\nو چون جايزالخطا مىباشند ، حجيّت كلامشان انحصار به زمان حياتشان دارد . مجتهد گرچه به اقرار جميع حاضران و غائبان بر فراز قلّهء علم و تحقيق و حكمت نشسته باشد ، به مجرّد موت گفتارش از حجيّت ساقط مىشود ، و تقليد مردم از وى قطع مىگردد . چرا چون جايزالخطا مىباشد . شايد اين كلامش خطا باشد و ليكن همين كلمهء خطا در زمان حياتش براى مردم حجّت است چون امام معصوم وى را در زمان حيات حجّت قرار داده است . ولى به مجرّد مرگ ديگر نيابتى از جانب امام ندارد ، گفتارش هم به دنبال حياتش از بين مىرود .\r\nاما امام معصوم چنين نيست . وى كلامش عين حقّ است ، متن واقع است . لهذا با مرگش ، كلامش زنده است و حجيّت دارد ، مانند آيات قرآن كه به جهت عصمت هميشه زنده‌اند .\r\nگفتار پيغمبر و امام چه زنده باشند و چه بميرند ، زنده است و حجّت است . كلام امام زمان چه حاضر باشد يا غائب ، زنده است و حجّت است .\r\nامّا گفتار و رأى و امر و فتواى آية الله خمينى قدس سره اين طور نيست . او به مجرّد موت ، گفتارش و فتاوايش از درجهء اعتبار ساقط مىشود و بر عامّهء مردم واجب است بدون درنگ به مجتهد حىّ أعلم جامع الشَّرائط رجوع كنند و از او أخذ احكام و مسائل كنند و در تحت اوامر ولائيّهء او قرار بگيرند .\r\nهمانطور كه امر او در زمان حياتش در مورد جنگ و صلح تابع آن زمان بود همين طور فتاوى و آراء او چنين است . آيا معقول است كسى بگويد : چون وى مردى دلير و بصير و عارف به امور مردم و مسلمين بود لهذا چون امر به جنگ فرمود ، اينك پس از رحلت او نيز بايد مردم پيوسته بجنگند ؟ !\r\nبارى ، آن مرد بزرگ در منطق شيعه ، معصوم نيست و مانند يكى از مجتهدين دگر جايزالخطا مىباشد و چون مُقِرّ و مُعترِف به امام زمان - عجَّل الله تعالى فرجه\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nالشَّريف - است لهذا مُقرّ و معترف به وجود امام است ، كه الآن زنده و غائب است . و در اين صورت چگونه ايشان لقب امام را براى خود پذيرفتند و تلقّى به حسن قبول فرمودند ، و از اولين سرودى كه در فرودگاه مهرآباد طهران در پيشواز مقدمشان « خمينى اى امام » قرائت شد تا آخرين لحظهء حيات اين را پسنديدند ؟ !\r\nآيا براى اين جهت بوده است كه فعلًا كه حكومت مسلمين در قبضهء ايشان است لهذا امام مسلمين هستند . اينكه با منطق شيعه و حيات امام زمان كه بر او و بر همه سيطره و ولايت دارد جور در نمىآيد .\r\nآيا براى اين جهت بوده است كه نظريّه شان در ولايت فقيه ، بعينه به مثابه ولايت امام است ؟ باز هم بر فرض قبول اين نكته ، عنوان امام را در برابر امام زمان به خود دادن ، و در برابر وجود آن حضرت و استمداد از فيوضات ظاهريّه و باطنيّهء او اين معنى تمام نمىشود . چه منافات دارد كه : ولىّ فقيه در مقدار ولايت و در سعهء محدودهء امارت خويشتن به اندازهء ولايت امام باشد ولى مع‌ذلك نائب از او باشد ، نه خود او . مگر محال است نيابت نائبى به قدر قدرت منوبٌ عَنْه باشد ؟ !\r\nآيا براى اين جهت بوده است كه مراد از امام همان امام به معنى لغوى و مطلق پيشوا باشد ، نه امام اصل ؟ اين معنى هم براى شخص خبير و بصير و فقيه و حكيم و متألّهى كه به همهء امور مطّلع و از جريانات آگاه است بسيار بعيد است . مگر اين همه الفاظ عالى كه دلالت بر پيشوائى مطلق ايشان مىنمود مانند رهبر كبير انقلاب ، بنياد گذارندهء جمهورى اسلامى ايران ، راقىترين مقام و مسند اجتهاد و ولايت ، و أمثال ذلك قحط بود كه لفظ امام از ميان اين همه عناوين انتخاب گردد ؟ !\r\nبالجمله ما تا به حال از سرِّ و حقيقت اين مطلب سر درنياورده‌ايم . ولى چون در مقام بيان و معرِّفى مكتب شيعه مىباشيم ، نمىتوانيم از اين مطلب درگذريم و آن را ناديده بگيريم .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nحالا از إطلاق لفظ امام در زمان حيات آن مرحوم گذشته ، بعد از ممات نيز مىخواهند از اين لقب سوء استفاده كنند ، و به گفتار وى أبديّت ببخشند و فتاوى و آراء او را جاودانى كنند .\r\nاين طرز مشى ، غلط است . آرى در جرأت و بلندى همّت و استقلال فكر و از خود گذشتگى و نهايت‌نگرى و امثالها هر چه بخواهند بگويند و بنويسند كم است . او - رحمة الله عليه - حقّاً و حقيقةً در اين امور اسوه و الگو بود ، اما مثلًا در بازى شطرنج و آزادى موسيقى مبتذلانه كه صدا و سيما پخش مىنمود و أمثالهما ديگر نمىتوان به فتواى او ابديّت بخشيد . اين سَدِّ باب اجتهاد مىگردد ، و مانند سنّيها بالاخرة سر از وهّابيگرى در مىآورد . « آية الله خمينى » جايزالخطا بود . در فتوايش صحيح و سقيم وجود دارد . در صحيحش مأجور و در سقيمش امره الى الله . ما را توان آن نيست كه به فتواى وى ابديّت بخشيم ، و مانند رأى امام صادق عليه السلام كه معادل كتاب است تا روز قيامت بر آن استناد كنيم .\r\nما با آن مرحوم ، سوابقى بس نيكو و درخشان داشتيم و در حيات او از ارائهء طريق و نصيحت به ائمّهء مسلمين دريغ ننموديم ، و در ممات او به ديدهء إعجاب نگريسته ، و طلب عفو و غفران ، و دعاى خير درباره‌اش مىنمائيم و در قنوت نمازهايمان مىگوئيم :\r\n رَبَّنَا اغْفِرْ لَنا وَ لِإِخْوانِنَا الَّذِينَ سَبَقُونا بِالْإِيمانِ وَ لا تَجْعَلْ فِي قُلُوبِنا غِلًّا لِلَّذِينَ آمَنُوا رَبَّنا إِنَّكَ رَؤُفٌ رَحِيمٌ  . « 1 »\r\n« بار پروردگارا بيامرز ما را و بيامرز برادران ما را : آنان كه در ايمان بر ما سبقت گرفتند ، و دربارهء مؤمنين در دل ما غِلّ و كدورتى قرار مده ! بار پروردگارا حقّاً و حقيقةً تو رئوف و مهربان هستى . »\r\nحقير نه براى عدم تواضع به مقام منيع ايشان ، بلكه به جهت حفظ آداب مكتب\r\n\r\n\r\n","description":"","footnote":"\r\n( 1 ) آيه 10 از سورهء 59 : حشر .\r\n","page_name":" 222 ","page_number":222},
  {"content":"\r\n\r\nو مذهب ، تا به حال در مجالس و محافل به حضرت ايشان امام نگفته‌ام . و فقط در سه نامه كه به محضرشان نگاشته‌ام با آنكه هر سه سرشار از ألقاب لايقهء ايشان بود مع‌ذلك گفتند : اگر خصوص لفظ « امام » ضميمه نشود اصولًا نامه را نمىپذيرند ، فلهذا در آن سه نامه عنوان امام هم ضميمه گرديد . « 1 »\r\nحقير پس از ارتحال ايشان در همان بَدْوِ أيَّام سوگوارى بود كه براى أعزّه و أحبّهء از طلّاب مشهد مطالبى را در روابط عظيم و خطير با حضرت ايشان در بنيادگذارى حكومت اسلام در شش مجلس به طور درس بيان كردم ، و سپس به نام وظيفهء فرد مسلمان در احياى حكومت اسلام منتشر گرديد .\r\nدر اين كتاب با نهايت تجليل و تكريم و تعظيم از مواضع حساس ايشان ، نه تنها نام امام ذكر نشده است بلكه بعضاً نيز اشاره به بعضى از اشتباهاتشان در مسير اين راه كه ما با هم از قديم الايَّام داشته‌ايم گرديده است .\r\nالبتّه مقصود ، بيان اشتباه و خطا نبوده است ، بلكه بيان تاريخ بوده است . چون سلسلهء اين دروس به صورت يك جريان متّصل تاريخى بازگو شده است طبعاً بيان بعضى از تعبيرات مستلزم اين معنى مىشده است .\r\nدر به دو امر يك نسخه براى حضرت آية الله خامنه‌اى فرستادم چون شنيده\r\n\r\n\r\n","description":"","footnote":"\r\n( 1 ) اول نامه‌اى است كه راجع به پيش نويس قانون اساسى جمهورى اسلامى ايران است . و دوم نامه‌اى است كه راجع به لزوم بناء شهور و سنوات قمريّه در تاريخ ايران و ادارات بود كه ضميمه با « رسالهء نوين » كه در اين باب به رشتهء تحرير در آمده بود به حضورشان ارسال شد . و سوم نامه‌اى است كه ضميمهء كتاب « رويت هلال » به نام « رسالة حول مسألة روية الهلال فى لزوم اشتراك الآفاق فى دخول الشهور القمريّة » به محضرشان ارسال شد . البته نظر حقير با حضرت معظَّم له در اينجا يكى مىباشد و اين رساله مىتواند مؤيّد فتواى ايشان قرار گيرد و آن عبارت است از لزوم رويت هلال در هر محل بخصوص براى دخول شهور قمريّه ، و عدم كفايت رويت فىالجمله در مكانى از دنيا . به خلاف نظريّهء مرحوم آية الله حاج سيّد ابو القاسم خوئى رحمه الله كه ايشان رويت فىالجمله را كافى مىدانستند و رسالهء حقير براى دفع و منع عملى شدن آن فتوى نگارش يافته است .\r\n","page_name":" 223 ","page_number":223},
  {"content":"\r\n\r\nبودم ايشان انتظار مطالعه اين كتاب را دارند ، و نيز نسخه‌هاى عديده‌اى براى دوستان و مشتاقانِ فهميدنِ وظيفه بعد از ارتحال آن بزرگ كه از آشنايان بودند ارسال گرديد . و در ضمن يك نسخه براى يكى از ارحام قريب كه داراى مقام علمى است و در كوران قبل از انقلاب براى ايجاد حكومت اسلام با ما صميمانه فداكارى مىكرد ، و در تمام مدّت دوران انقلاب نيز پيشگام در وضع حجر اساس انقلاب و رفع آفات و عاهات آن بوده و تصدّى شئون دولتى و احياناً تدريس و تعليم و تربيت را داشته است و در زمان حاضر جزو اعضاى مجلس شوراى اسلامى است فرستادم .\r\nالبتّه اين كتاب شايد به نظر بعضى كه فقط از يك دريچه مىنگرند ، درست و صحيح نبوده است و در تلفن بالاخصّ دو نفر از دوستان و أحبّه و أعزّهء از أعلام شيرازى ما گلايه‌هائى داشتند ، و مجموعاً براى برخى سؤال انگيز بود كه انتشار اين كتاب بلافاصله پس از ارتحال آن قائد و پيشواى مسلمين به چه داعيه‌اى صورت گرفته است ؟ ولى افراد آشنا با حقير ، و با روحيّه و مَمشاى حقير همه مىدانستند كه صرفاً بيان تاريخ صحيح است ، و بيان وظيفهء فعليّهء عامّهء مردم در طرز عمل پس از اين جريان مولم و ضايعهء اسفناك .\r\nآن خويشاوند محترم به زودى نامه‌اى در نقاط ضعف و اشكالاتى كه به نظر رسيده بود در ضمن تجليل از اصل كتاب ارسال نمود ، و حقير هم در همان ايَّام پاسخ نوشتم .\r\nاينك چون اصل نامه و پاسخ جنبهء خصوصى ندارد بلكه اشكال و دفع اشكالى است كه بايد مورد نظر قرار گيرد و براى عموم مانند اصل « كتاب وظيفه » مورد مطالعه بايد بوده باشد ، و در عين حال در پاسخ تلفنى آن دو عالم بزرگوار شيرازى حقير به تصوير همين پاسخ و ارسال آن اكتفا كردم ، بنابر اين مناسب است متن نامه و متن پاسخ را بدون اندك تغيير در اينجا نقل نمائيم :\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nنامه‌اى انتقادآميز به كتاب وظيفهء فرد مسلمان\r\nامّا متن نامه :\r\nبسم الله الرّحمن الرّحيم\r\nحضرت علّامهء انديشمند آيت‌الله آقاى حاجّ سيّد محمد حسين حسينى طهرانى دامت بركاته ، حاج آقا . . . گرامى و مكرّم سلامٌ عليكم ، سلام و رحمت و بركات پياپى پروردگار متعال نثارتان باد .\r\nكتاب « وظيفهء فرد مسلمان در احياى حكومت اسلام » را به دقّت مطالعه نمودم و بهره‌مند شدم . وَ لَكُمُ السَّبْقُ وَ لَكُمُ الشُّكْرُ وَ الاجْرُ . حقّاً اين كتاب مىتواند يكى از بهترين اسناد انقلاب باشد ، و أذهان نسل امروز و فردا و فرداها را نسبت به مشقّاتى كه تحمّل شده است روشن و آگاه نمايد . امّا نكاتى در كتاب آمده است كه از قدر والاى آن مىكاهد و حقّ اين بود كه گردآورندهء محترم به آن مىپرداختند :\r\n1 - بنده با ارادت و محبّت ديرينى كه به حضرتتان داشته‌ام ، معتقدم كه دقيق و درست فرموده‌ايد كه : « خدا شاهد است كه هر وقت چيزى نوشته‌ايد ، هدف مقدّستان فقط عظمت اسلام و احقاق حق و دفاع از حقوق مظلوم و ارائهء متن واقع بوده است » ( ص 155 )\r\nو نيز به حقّ معتقديد كه : « حاكم مسلمين يك مزايا و خصوصيّاتى پيدا مىكند و به مجرّد نسبت حاكم اسلام به فردى ، وظيفهء الهى تغيير مىكند و دقّت در عمل و احترامات و لزوم اطاعت و تبعيّت بر گردن انسان مىآيد » ( ص 170 )\r\n« يعنى امرش امر خداست ، امر رسول خداست و احترام و إعزازش نيز احترام و إعزاز رسول خداست و تخلّف از آن جايز نيست . »\r\n2 - بنابر اين حقّ اين بود كه در مرحلهء نوشتارى شدن بيانات حضرتعالى ، در مواردى كه نام حضرت رهبر كبير انقلاب برده مىشود ، با تشريف كافى برده شود و آن احترام و إعزاز واجب و آن احترامات فائقه مرعى گردد ، و خوانندهء ناآشنا احساس بى احترامى يا كم اعتنائى ننمايد .\r\nمخصوصاً در متنى كه براى آقاى حاج شيخ حسن سعيد - دامت معاليه - به كار\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nبرده مىشود و براى يكى از مراجع خدمتگزار گذشته « حضرت آيت‌الله بروجردى » گفته مىشود ( ص 112 ) و با اضافه كردن كلمهء حضرت از خدمات ايشان قدردانى و سپاسگزارى مىگردد ، شايسته است نسبت به رهبر بزرگ انقلاب اسلامى و مرجعى اينچنين شجاع و بزرگوار ، دهها و صدها برابر قدرشناسى و شكر گزارى شود . و اين قدرشناسى و خضوع و اطاعت و احترام در هنگام به كار بردن نام مقدّس ايشان مشهود باشد .\r\n3 - به شاه معدوم اعتراض فرموده‌ايد كه : « به آقايان آيت‌الله نگفته است و جناب حجّت الإسلام گفته است » . . . . و اين اعتراض متين و پسنديده است و هنگامى كه فهم عرفى از كاربرد ألقاب اينچنين احساس بى احترامى مىكند ، آيا رواست در سند چنين ارزشمندى نام معظَّم رهبر كبير انقلاب با نام يكى از شاگردان ايشان مثلًا آيت‌الله آذرى و يا آيت‌الله ايزدى همسان و هم تشريف آورده شود ؟ !\r\n4 - حذف كلمات تشريفى مانند « امام » و « امام امَّت » كه عرف مسلمين حضرت ايشان را با اين ألقاب نام مىبرده و مىبرد ، در نگاه افراد علاقمند و وفادار به ايشان اهانت تلقّى مىشود مخصوصاً اين كه خود حضرتعالى « امامت و إمارت » را در اين كتاب در پى هم آورده و مترادف به كار برده‌ايد . ( ص 169 )\r\nدر جائى كه به يك پيشنماز مسجد ، امام جماعت گفته مىشود ، چرا به يك رهبرى اينچنين دلير و پيشتاز نتوان امام امَّت گفت ؟ !\r\n5 - به حقّ معتقد بوده و هستيد كه « اسلام در وجود ايشان متمركز شده است » ( ص 93 ) و كمترين خراشى بر اين چهرهء منوّر ، خراش بر چهرهء اسلام و مسلمين است . امّا بر خلاف اين عقيده و بر خلاف روش كتمانى خود كه براى حفظ حرمت برخى افراد او را نام نبرده‌ايد و فرموده‌ايد : « يكى از آقايان معروف طهران » و « بعد اللّتيّا و الَّتى » ( ص 40 ) . . . . گفتگو و مسائلى را درج كرده‌ايد ، كه خواه ناخواه موجب هتك حرمت مقام معظم رهبرى و ولايت ايشان مىگردد ( ص ( 89 مثلًا فرموده‌ايد : كه ايشان فرمودند كه : « ما در اين راه سُريده‌ايم » و دربارهء إعلاميه‌هاى نخستين ايشان\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nمرقوم داشته‌ايد ( ص 93 ) كه : « امَّا بعضى مطالب در آنها مىآمد كه به نظر بى اشكال نبود » و بسيارى موارد ديگر . . . . ( ص 55 ) كه البتّه بيان اين مسائل و تذكّر و نصيحت لازم ؛ ولى پخش و انتشار آنها مخصوصاً بعد از رهبرى ايشان و در كتابى و از شخصيّتى مورد اعتماد ، دستمايه‌اى و خنجرى در دست دشمن خواهد شد و دشمنان دين بيش از دوستان از آن بهره‌مند خواهند شد . مگر نصيحت در بين مَلا تقريع نيست ؟ !\r\n6 - دربارهء « طَيِّب » كه چهرهء خويش را با خون مقدّس شهادت و فتوّت شستشو داد و پاكيزه كرد شايسته به نظر نمىرسد كه گذشته‌اش را با چنان عباراتى افشا نموده و گفت : « طَيِّب يك لاطى ( ص 83 ) طهران بود » و « طيّب يك آدمى بود كه شما هر گناهى كه فرض كنيد درجهء يكش را انجام داد » . . . ( ص 85 )\r\nچرا كه به ياد دارم خود حضرتعالى در منبرى مىفرموديد كه : خدا گناه بندهء خود را آن‌چنان مكتوم نگه مىدارد كه حتَّى پيامبرش هم از آن گناه خبر نمىشود . و علاوه از كجا مىدانيم كه : طيِّب درجهء يك هر گناهى را انجام مىداده است ؟ !\r\n7 - در مورد رهبرى حضرت آيت‌الله خامنه‌اى كه خبرگان امَّت به اجتهاد ايشان گواهى داده‌اند بسيار خوب و متين بحث فرموده‌ايد ، و ضرورت اتّباع از ولىّ فقيه را در همان اشارات كوتاه كاملًا رسا و گويا ايفا فرموده‌ايد .\r\nامّا از آنجا كه ولايت فقيه و ولىّ فقيه ركن و محور حكومت إسلامى است و إعزاز و إكرام ولىّ فقيه إعزاز و إكرام أمير المؤمنين حضرت علىّ بن أبى طالب عليه السلام است ، شايسته بود كه نام ايشان را كه مقام معظّم رهبرى را بر عهده گرفته‌اند با تشريف و تفخيم بيشترى مىآورديد ، و در اين مورد به خطابات امام راحل و فقيدمان در مورد ايشان استناد مىنموديد .\r\n8 - به يقين مىتوان گفت : با تدارك موارد فوق و برخى موارد ديگر ، اين كتاب يكى از بهترين أسناد انقلاب اسلامى است ، و مىتوان چون مشعل درخشان فرا راه مسلمين قرار گيرد تا آنها هم با اين گونه مجاهدتهاى پيگير حكومت اسلام را إقامه\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nكنند .\r\n9 - بيان مسائل گذشته با بهره‌مندى از حديث ارجمندى بود كه در پايان كتاب متذكّر گشته‌ايد كه نصيحت به « أئمّهء مسلمين » را لازم شمرده است .\r\nدر پايان دوام توفيق و مزيد عزّت و كرامت دنيا و آخرت را براى حضرتتان از خداى متعال خواستارم إنَّهُ قَرِيبٌ مُجِيبٌ .\r\nامضا با نام معروف امضاء با نام شناسنامه 16 رمضان المبارك 1410 هجرى قمرى\r\n\r\nپاسخ به انتقاد\r\nو امّا پاسخ :\r\nبسم الله الرّحمن الرّحيم\r\nو صلّى الله على سيّدنا محمّد و آله الطيّبين الطّاهرين ، و لعنة الله على أعدائهم أجمعين من الآن إلى قيام يوم الدّين .\r\nحضور انور جناب محترم . . . . . . . مكرّم سيّد الفضلاء العِظام فخر العشيرة الفِخام آقاى . . . . دامت معاليه .\r\nالسَّلام عليكم و رحمة الله و بركاته . انشاء الله تعالى پيوسته موفّق و منصور باشيد و در طىّ مدارج علم و عمل مقضىّ المرام و از آبشخوار علم و عرفان بهره‌مند گرديد . رقيمهء شريفه زيارت و از مضامين آن اطّلاع حاصل شد . اين نامه نقد و تحليلى بود از كتاب « وظيفهء فرد مسلمان در احياى حكومت اسلام » كه به حضرتعالى إهداء شده و مورد مطالعه قرار گرفته بود .\r\nإجمالًا براى دفع شبهات ، تلواً عرض مىشود :\r\nتجليل و تكريم از حضرت آية الله فقيد خمينى قدس سره به نحو أتم و أكمل به عمل آمده است . گلايهء جناب‌عالى بيشتر روى عدم به كار بردن لفظ امام و يا امام امّت است كه اين تعبير به هيچ وجه صحيح نيست .\r\nامام گرچه در لغت به معنى پيشواست ، ولى در اصطلاح شيعه انحصار به أئمّهء اثنا عشر دارد كه داراى عصمت بوده و از جانب رسول الله بخصوصهم منصوبند .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nفلهذا اين گروه از شيعه را إماميّه گويند ، و گرنه عبارت إماميّه بر آنها لغو بود . هر گروهى بايد إماميّه باشند چرا كه رئيسى دارند .\r\nو بدين مطلب مخالفين ما هم همچون احمد امين مصرى معترف و در كتابهايش ذكر كرده است .\r\nدر روايات واردهء از ائمّهء معصومين - سلام الله عليهم أجمعين - إطلاق لفظ امام براى خصوص دوازده امام است به خلاف امام مضاف مثل امام جماعت و امام جَيْش كه در آن اصطلاحى نيست و به همان معنى لغوى باقى است .\r\nما بسيارى از الفاظى داريم كه در اصطلاح از معنى لغوى عدول كرده و استعمالش در غير معنى اصطلاحى ، مُحَرَّم است همچون لفظ « أمير المؤمنين » كه از جهت لغت مىتوان به هر كس كه بر مؤمنين امارت داشته باشد أمير المؤمنين گفت ، اما اصطلاحاً ( اصطلاحى كه بنياد گذارنده‌اش خود رسول الله است ) به هيچ يك از أئمّهء طاهرين حتَّى بر حضرت بقيّة الله تعالى فى الارضين استعمال اين كلمه حرام است . و فقط از ألقاب خاصّهء « على بن أبى طالب » است عليه أفضل الصلاة و السّلام . و همچون لفظ بَقيَّةُ اللهِ ، و المَهْدِىّ ، و صاحب الزَّمان كه لغةً استعمالشان براى أفراد متّصف به اين أوصاف بلامانع است اما در اصطلاح اماميّه و شيعه‌اى كه مذهبش را از إمامان أخذ كرده است جايز نيست .\r\nدر مجلّدات « امام‌شناسى » بالاخصّ در مجلّد اوّل مقدارى و در مجلد چهاردهم به طور تفصيل در اين موضوع بحث شده است .\r\nما خداى ناكرده نبايد حقايق را فداى أهواء و آراء شخصيّه بنمائيم و گرنه مفت باخته‌ايم و مكتب را فروخته‌ايم . « كُلُّ شَىْءٍ جَاوَزَ عَنْ حَدِّهِ انْعَكَسَ إلَى ضِدِّهِ » .\r\nمكتب شيعهء اماميّهء اثنا عشريّه ، امام زمان را امام و زنده مىداند . دو شمشير در يك غلاف جمع نمىشوند . و ما در برابر امام زنده شرمسار خواهيم بود كه از زمان رسول الله تا به حال وى را امام بدانيم و خداى ناكرده در عمل او را كنار بگذاريم و اين نشان و علامت خاصّهء او را به خود ببنديم .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nبه دنبال آمدن لفظ امارت بر امامت در عبارت حقير در قسمت لزوم بيعت در بحث امامت امام معصوم است كه البتّه لازمهء امامت ، امارت است ، نه در بحث ولايت و حكومت وَلىِّ فقيه . در آنجا صدق عنوان حكومت و امارت مستلزم صدق عنوان امامت نيست . و گرنه بحث را جدا كردن و تارةً به عنوان بيعت با امام و تارةً اخرى به عنوان بيعت با ولىّ فقيه ، معنى نداشت و همه در لزوم بيعت با حاكم شرع ختم مىشد .\r\n\r\nاستدلال غلط بر جواز لقب امام دادن\r\nدر مجلس ترحيمى به مناسبت شهادت مرحوم حاجّ سيّد مصطفى خمينى - زاده الله عُلُوّاً و مرتبةً - كه سخنران آقاى دكتر حسن روحانى بود به استناد به آيه كريمهء :  وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ  « 1 » كه پس از ابتلاى حضرت ابراهيم به ذبح فرزندش اسمعيل خداوند منصب امامت را به وى عطا كرد اظهار كردند كه چون اينك فرزند آية الله خمينى شهيد شده است ، نام امام بر ايشان بايد گذاشته شود .\r\nو اين استدلال تمام نيست ، زيرا آن عنوان را خدا داد و با إنِّى جاعِلُكَ ادا نمود . و آن خدا در حالى كه فعلًا امامى را زنده نگه داشته است و او را ملجأ و ملاذ و پناه و منجى قرار داده است ، امام ديگرى را جاعل نخواهد بود مگر به عنوان نيابت .  لَوْ أَرَدْنا أَنْ نَتَّخِذَ لَهْواً لَاتَّخَذْناهُ مِنْ لَدُنَّا إِنْ كُنَّا فاعِلِينَ  « 2 »\r\nامروزه در كتابهاى درسى بچّه‌ها مىنويسند : امامان دوازده نفرند ، و امام دوازدهم زنده و غائب است ، و از طرفى مىنويسند : « امام خمينى » چنين و چنان . چند بار اين بچّه‌ها از خود من پرسيده‌اند كه امامان دوازده نفرند ، غَلَط است . بايد نوشت سيزده نفر . و حقّاً من در جواب آنها فرو مانده‌ام .\r\nامروز قبر آية الله خمينى قدس سره را با تشكيلات و صحن و رواق و مسجد و كتابخانه\r\n\r\n\r\n","description":"","footnote":"\r\n( 1 ) آيه 124 از سورهء 2 : بقره .\r\n( 2 ) آيه 17 از سورهء 21 : انبياء .\r\n","page_name":" 230 ","page_number":230},
  {"content":"\r\n\r\nو غيرها مىسازند . اينها مهمّ نيست و نگران كننده نيست . جاى نگرانى آنجاست كه خداى ناكرده يك زيارت نامهء مفصّل بنويسند و به عنوان « امام » و با نام و نشان « امام امَّت » بدانجا نصب كنند ، و آن امام نيز در رديف و در ميزان حضرت امام رضا عليه السلام قرار گيرد . و اين مطلب براى نسل آينده تاريخ تشيّع را عوض كند .\r\nآية الله فقيد سعيد خمينى قدس سره آن‌قدر نكات درخشان و جالب و تابناك در زندگى خود دارد كه اگر روى آنها كاملًا بحث شود ، براى اين نسل و نسلهاى آتيه كافى خواهد بود و نياز به اين امور اعتباريّه و جعليّه و غير حقيقيّه نيست .\r\nامّا راجع به « طَيِّب » من خواستم در آنجا نشان دهم به مقدَّسين و جا نماز آبكشان و تقدّس‌مآبان كه چنان شخصى كه از هر گناه خوددارى نمىكرد ، بر اساس غيرت فطرى و وجدانى خود گفت : « من تهمت به سيِّد نمىزنم » و اين معنى بدون ذكر سوابق وى اجمالًا غير ممكن بود .\r\nبنابراين اشاره يا تصريح به گناه او كه جهراً انجام مىداد و پائين شهر قسمت انبار گندم و خيابان خراسان جزو پاطوق او بود ، مزيد بر رشادت و دلاورى اوست كه از همهء مناصب گذشت ، نه خداى ناكرده قصد اشاعهء فحشاء و نام از مردگان به غير خوبى بردن باشد .\r\nاز جمهورى اسلام انتظار داشتيم نام او را هم مانند « تختى » بر سر زبانها آورد . پس از تيرباران او من خودم اوّل كسى بودم كه بر سر قبرش رفتم و از روح بلند و استقامت او مدد جستم و او را نزد خداوند شفيع قرار دادم تا امر ما را هم به خير به پايان برساند و از هواجس نفسانيّه و هزاهز فريبندهء آخر الزّمان كه هر كسى را به نحوى مىربايد مصون بدارد ، و در خاتمه كارنامهء عمل را صحيحاً و سالماً به دست راست ما بدهد . و الآن هم هر وقت به زيارت حضرت عبد العظيم عليه السلام مشرّف شدم بر سر مزارش رفته‌ام « رحمة الله عليه رحمة واسعة » .\r\n رَبَّنَا اغْفِرْ لَنا وَ لِإِخْوانِنَا الَّذِينَ سَبَقُونا بِالْإِيمانِ وَ لا تَجْعَلْ فِي قُلُوبِنا غِلًّا لِلَّذِينَ آمَنُوا \r\n\r\n","description":"","footnote":"","page_name":" 231 ","page_number":231},
  {"content":"\r\n\r\n رَبَّنا إِنَّكَ رَؤُفٌ رَحِيمٌ  . « 1 »\r\nنسأل الله تعالى أن يوفّقنا و إيّاكم لما يحبّ و يرضى ، و السّلام عليكم و رحمة الله و بركاته .\r\n7 شوّال 1410 سيّد محمّد حسين الحسينىّ الطهرانى\r\n\r\nمورخ نمىتواند از بيان تاريخ صحيح تجاوز كند\r\nبارى اين كتاب « وظيفه » هر چه هست همين است . يك سلسله وقايع تاريخى بدون اندك آرايشى و پيرايشى بيان شده است . و هويّت انقلاب را نشان مىدهد . و كما هو حقّه وظيفهء هر فرد را روشن مىنمايد . مختصر تغييرى در آن ، آن را از سادگى و بى آلايشى سقوط مىدهد . و ديگر يك تاريخ درست از دست يك مورِّخ بى نظر خارج مىگردد .\r\nمگر ما نمىدانيم كه حكومت اسلام بر اصل و اساس حكومت حضرت أمير المؤمنين عليه السلام پايه گذارى مىگردد . پايه‌هايش عين صدق و راستى مىباشد . اگر از اين محور بيرون گردد حكومت على نيست . داخل و خارج ، ما را بايد آن طور كه هستيم بشناسند . زياده و كم موجب رسوائى و ريختن آبروى ماست . بيائيم شما را به خدا سوگند جوش اسلام و مسلمين را برون از حدّ نخوريم ، و با شايعات كاذبه در صدد حفظ و صيانت اسلام برنيائيم . و گرنه در اين معركه خواهيم باخت . چرا كه دشمنان ما در شيطنت از ما شيطان‌تر هستند . اگر با دروغ و شيطنت بخواهيم آنها را به زمين بزنيم به خطر افتاده‌ايم . زيرا بر فرض أقوائيّت شيطنتشان ، آنها ما را به زمين خواهند كوفت .\r\nراه صدور انقلاب ، صدق و درستى است كه بدون مايهء تبليغى ، خارجيان حتَّى يهود و نصارى و ساير دولتهاى كفر را خاضع مىكند و ملّتها را به خود مىكشاند چون حقَّانيَّت اسلام و رسول الله را عملًا در وجود ما مشاهده مىكنند . و اما اگر با غير صدق بخواهيم آنها را تسليم نمائيم ابداً امكان ندارد . چرا كه راه غير صدق را\r\n\r\n\r\n","description":"","footnote":"\r\n( 1 ) آيه 10 از سورهء 59 : حشر .\r\n","page_name":" 232 ","page_number":232},
  {"content":"\r\n\r\nايشان بهتر مىدانند ، تازه اطّلاعى جديد هم بر دروغ ما پيدا مىنمايند .\r\nآورده‌اند كه چون انگليسها پيشنهاد كردند : راه آهن را از جنوب تا بندر جز ( گز ) احمد شاه قاجار بكشد ، و او مشروحاً معايب اين راه را تذكّر داد و گفت : مصلحت راه آهن ايران ، شرقى به غربى است ، و تجارت هند را به ايران و ترانزيت ايران كمك مىكند ، ولى راه آهن جنوب به شمال فقط جنبهء نظامى و سوق‌الجيشى دارد و بر مصلحت ملت ايران نيست ، و من نمىتوانم پول ملَّت را گرفته و يا از خارج وام بگيرم صرف راه آهنى كه فقط جنبهء نظامى براى انگليس‌ها دارد بكنم .\r\nوزيرى كه حامل پيغام بود ، به سلطان احمد شاه عرض كرد كه : با اين صراحت هم نمىشود به وزير مختار انگليس جواب يأس و منفى داد ! خوب است يك قدرى ملايم‌تر جواب داده شود .\r\nسلطان احمد شاه قدرى تأمل كرده ، سپس در جواب مىگويد : آقا آنها هم من و هم تو را بهتر از خودمان مىشناسند . اگر غير از اين جواب داده شود خواهند فهميد كه به آنها جواب دروغ داده‌ايم . بهتر اين است كه به همين صراحت گفته شود كه من با اين نقشه هيچ گونه موافقت ندارم . « 1 »\r\nبارى سخن در لقب آية الله خمينى قدس سره به امام امَّت بود ، و روشن شد كه اين معنى ، معنى لغوى يعنى پيشوا و رهبر نمىباشد ، بلكه به معنى امام است و گرنه چرا به رهبر فعلى انقلاب : حضرت آية الله خامنه‌اى امام نمىگويند ؟ مگر او پيشوا و رهبر نيست ؟ !\r\nآنان مىخواهند به آية الله خمينى صبغهء امامت دهند ، و لفظ امام يا امام امَّت را برگزيده‌اند . آيا لفظ امام امّت با لفظ امام زمان تفاوتى دارد ؟ ! اما چون امام زمان لفظى است كه در أذهان به ذهن مىزند و انصرافش به امام زمان بيشتر است ، لفظ\r\n\r\n\r\n","description":"","footnote":"\r\n( 1 ) « تاريخ سياسى سلطان احمد شاه » تأليف حسين مكّى ، طبع دوم ص 284 .\r\n","page_name":" 233 ","page_number":233},
  {"content":"\r\n\r\nامام امّت را به جاى آن برگزيده‌اند . « 1 » ، « 2 »\r\n\r\n\r\n","description":"","footnote":"\r\n( 1 ) آية الله مجتهد مجدّد : شيخ محمّد رضا مظفّر ؛ در كتاب ارزشمند خود : « عقائد الإماميّة » از طبع نجف اشرف سنهء 1388 هجريّهء قمريّه در ص 37 چنين آورده است : عقيدهء ما دربارهء مجتهد :\r\nعقيدهء ما راجع به مجتهد جامع الشرائط آن است كه او در زمان غيبت امام عليه السلام نائب اوست ، و اوست حاكم و رئيس مطلق . جميع شئون امام از فصل قضاء و حكومت بر مردم ، براى او خواهد بود . كسى كه او را ردّ كند امام را ردّ كرده است و كسى كه امام را ردّ كند خدا را ردّ كرده است و آن ردّ در حكم شرك به خداوند است همانطور كه در حديث از صادق آل البيت آمده است . بنابراين مجتهد جامع الشرائط فقط مرجع مردم در فتوى نمىباشد ، بلكه از براى اوست ولايت عامّه ، و بايد در حكم و فصل و قضاء به وى رجوع كرد و اين منصب از مختصّات اوست . براى هيچ كس جز او جايز نيست كه متصدّى اين مقام گردد مگر با اذن او ، همچنان كه جايز نيست اقامهء حدود و تعزيرات مگر با امر او و حكم او . و همچنين در اموالى كه از حقوق امام و مختصّات اوست بايد مردم به او مراجعه كنند . و اين منزلت و يا رياست عامّه را امام عليه السلام به مجتهد جامع الشرائط عطا فرموده است تا اينكه در حال غيبت نائب از او باشد و بدين جهت او را « نائب الامام » گويند .\r\n( 2 ) عبارت امام امَّت مگر در معنى و مفاد و محتوى و تبلور ، همان معنى امام زمان را ندارد كه در حديث متواتر مورد اتّفاق و اجماع بين شيعه و سنّى آمده است كه : مَنْ مَاتَ وَ لَم يَعْرِفْ إمام زَمَانِهِ مَاتَ مِيتَةً جَاهِلِيَّةً . « هر كس بميرد و امام زمانش را نشناسد مانند مردمان زمان جاهليّت مرده است . » آيا معقول و متصوّر است كه اين مقام و اين لقب را غير معصوم حيازت كند ؟ و آيا از جهت أدلّهء عقليّه و يا روايات نقليّه راهى براى تلقيب اين لقب به غير معصوم داريم ؟ بارى در خطبهء سيّد الشهداء عليه السلام معرفت امام را عين معرفت خدا دانسته است و در اين صورت اطلاق را بر شخصى غير معصوم چگونه مىتوان توجيه نمود ؟ در « لمعات الحسين » ص 2 آمده است : روزى آن حضرت به عنوان خطبه براى اصحاب خود فرمودند : أيُّهَا النَّاسُ ! إنَّ اللهَ مَا خَلَقَ خَلْق الله إلّا لِيَعرِفوه ! فإذا عَرَفوه عَبَدوه ، و اسْتَغْنوا بعبادَتِهِ عَنْ عبادةِ ما سواه . فقال رجلٌ : يا بن رسول الله ! ما معرفة الله عزّ و جلّ ؟ ! فقال : معرفة أهل كلِّ زمانٍ امامَه الّذى يجب عليهم طاعتُهُ * . « اى مردم ! به درستى كه خداوند خلق خود را نيافريده است مگر از براى آنكه به او معرفت و شناسائى پيدا كنند ! پس زمانى كه او را بشناسند ، در مقام بندگى و عبوديّت او بر مىآيند و به واسطهء عبادت و بندگى او ، از عبادت و بندگى غير او از جميع ما سوى مستغنى مىگردند ! در اين حال مردى گفت : اى پسر رسول خدا ! معرفت خداوند عزّ و جلّ چيست ؟ !\r\n","page_name":" 234 ","page_number":234},
  {"content":"\r\n\r\nيكى ديگر از اشتباهات اين حكومت ، استعمال تاريخ مجوسى شمسى و ماه‌هاى اوستائى همچون ارديبهشت و شهريور و أمرداد ماه و اسفندماه است . ما رساله‌اى در اين موضوع به نام « رسالهء نوين در بناء اسلام بر شهور و سنوات قمريّه » نگاشتيم بسيار مستدلّ و غير قابل إنكار و تخطئه ، اولًا زيراكس اوليهء آن را به حضور رهبر كبير تقديم داشتيم . و ثانياً پس از طبع نيز اوَّلين نسخه را به حضرتشان اهداء نموديم ، مع‌ذلك عطف توجّهى به اين موضوع نگشت .\r\n\r\nلزوم حفظ آثار اسلامى مانند منبر و غيره\r\nيكى ديگر از اشتباهات اين حكومت ، برداشتن « منبر » است كه در خطابه‌ها و خطبه‌ها در نمازهاى جمعه و غيرها منبر نمىگذارند و بجاى آن « تريبون » قرار مىدهند . واعظ و سخنران و خطيب در پشت تريبون مىايستد و گفتارش را مىگويد .\r\nدر اسلام تريبون وجود ندارد . منبر است كه به دستور رسول اكرم صلّى الله عليه و آله و سلّم ساخته شد از چوب « أثْل » از غابات مدينه ( نيزارها ) كه بسيار محكم و سبك بوده است « 1 » تا\r\n\r\n\r\n","description":"","footnote":"\r\nحضرت فرمود : معرفت و شناخت اهل هر زمان امام خود را كه واجب است از او اطاعت و پيروى نمايند .\r\n* - اين سخن حضرت را در « ملحقات احقاق الحقّ » ص 594 از ج 11 ، از علامهء شهير به ابن حُسْنَوَيه در كتاب « درّ بحر المناقب » ص 128 مخطوط از حضرت امام جعفر صادق عليه السلام روايت كرده است كه فرمود : حسين بن على عليه السّلام براى ايراد خطبه بر اصحابشان خارج شدند و چنين فرمودند\r\n( 1 ) شيخ محمود ابو ريّه در پاورقى ص 272 از « الاضواء » طبع سوم گويد : ابو رافع غلام رسول الله و اسمش اسْلَم بوده است وى غلام عباس بن عبد المطلّب بود كه او را به رسول اكرم هبه كرد . و اوست آن كس كه براى رسول الله منبرى از أثْل غابه ساخت . سلمى كنيز رسول الله بود و در نكاح ابو رافع و از وى عبيد الله بن أبى رافع كاتب على عليه السلام را زائيد . در لغتنامهء دهخدا از « برهان قاطع » نقل كرده است كه : أثْل نوعى از درخت گز را گويند و ثمر آن را گز مازه و به عربى : حَبُّ الاثْل خوانند ، و طبيخ آن را با مويز بياشامند جذام را زائل كند و بخور آن بواسير را نافع است . اين لغت عربى است .\r\n","page_name":" 235 ","page_number":235},
  {"content":"\r\n\r\nبتوان براى خطيب در نمازهاى عيد و نمازهاى جمعه اگر احياناً در صحرا تحقّق پذيرد حمل كرد . و لهذا در سُنَّت است كه در نماز عيد فطر و عيد قربان كه بايد در خارج شهر در فضاى سرباز بيابان ( قاع ) صورت گيرد ، منبر را از داخل مسجد شهر بدانجا حمل نمايند . و شخص امام يا نائب وى بر روى چيز ديگرى غير از منبر نرود و خطبه نخواند . و در روى پلّهء اوّل منبر بايستد و ننشيند .\r\nامّا در ساير اوقات بايد مدرّس و خطيب و حكيم و مفسّر كه تدريس مىكند بر فراز منبر بنشيند ، و منبر هم بايد سه پله‌اى باشد چون منبر رسول الله سه پلّه‌اى بوده است ، و در دو طرف دستك آن دو عدد گوى به شكل دو عدد انار ( رمّان ) بالا آمده بوده است كه در روايات به آنها رُمَّانَتَىِ الْمِنْبَر گويند . و از جملهء آداب زيارت مسجد النّبىّ در مدينه آن است كه انسان آن دو عدد دستك منبر را كه رُمّانَتَى المنْبر مىباشد ببوسد و براى استشفاء به چشم بسايد زيرا محلّ دست‌هاى مبارك رسول اكرم بوده است .\r\nبارى در بعضى از مساجد به نظر خود براى ازدحام جمعيّت منبر پنج پله‌اى و يا هفت پلّه‌اى ساخته‌اند .\r\nاولين كسى كه اين عمل را در خصوص منبر پيغمبر بجاى آورد « معاويه » بوده است كه آن منبر را بهم زد و چوبهاى آن را با چوبهاى جديدى مخلوط نموده منبرى بزرگ به وجود آورد .\r\nما در ج 16 و 17 از همين دورهء « امام‌شناسى » از ابن قتيبة دينورى نقل كرديم كه : هارون الرَّشيد چون به مدينهء منوّره مشرّف شد به مالِك بن أنَس گفت : رأى تو دربارهء اين منبر چيست ؟ ! چون من اراده كرده‌ام تا آن زيادتىهائى را كه معاوية بن أبى سفيان در آن وارد كرده است از آن بيرون بكشم ، و آن را به همان « منبر سه پلّه‌اى » كه در زمان رسول الله بوده است برگردانم !\r\nمالك گفت : اى اميرمؤمنان اين كار را مكن ! زيرا كه آن از چوبى ضعيف مىباشد و ميخها آن را شكافته‌اند . اگر تو آن را بشكنى و از نو بسازى تكّه تكّه مىگردد و اكثر\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nآن از بين مىرود - تا آخر حديث . « 1 »\r\nبارى « منبر و محراب » از شعائر مختصّهء اسلام است و داراى احكام بخصوص مىباشد و نبايد از آن رفع يد كرد . بر فراز منبر افرادى مىروند كه عالم به شريعت و قرآن باشند و تربيت روحى مردم را در دست داشته باشند و خود منزّه و متّقى و عالم و معلِّم و مربِّى خاصّ و عامّ ، و خلافت معنويّه را از رسول اكرم صلّى الله عليه و آله و سلم در دست داشته باشند .\r\nتريبون جاى نطق لُرد گِلادستُونْ است . آن مرد دشمن خونخوار و سياستمدار مخالف با اسلام كه حقّاً استعمار انگليس را بر عليه قرآن و اسلام و پيغمبر ، جان داد و نطقها و خطابه‌هاى او در دست مىباشد .\r\nتريبون محلّ سخنرانى لرد كُرْزُنْ است كه وزير خارجهء امور مستعمرات انگليس است ، و سياستهاى شوم او در اواخر دورهء قاجار براى برانداختن آن خاندان و روى كار آوردن پهلوى و كودتاى سيّد ضياء با پولها و ارائهء طريق نِرْمان وزير مختار انگليس در طهران خاك مذلّت بر سر ملّت مسلمان شيعه و بى پناه ايران ريخت .\r\nشما از منبر رسول خدا و از منبر اميرمؤمنان و از منبر امام صادق و هكذا از منبر علماى راستين دين چه بدى ديديد تا تريبون را به جاى منبر نهاديد ؟ !\r\nاولين كسى كه در طهران در مسجد تريبون گذارد ، مرحوم حاج سيّد محمود طالقانى بود كه در مسجد هدايت در خيابان اسلامبول شايد به تشويق و ترغيب بعضى از دكترها و مهندسين كه در ايام جشن بعثت رسول اكرم صلّى الله عليه و آله و سلّم مىخواستند خودشان سخنرانى كنند و معنى نداشت منبر بروند ، منبر را ترك و تريبون نهادند . پس از آن ديگر در احدى از مساجد طهران تريبون ديده نشد تا در اولين نماز جمعه‌اى كه در دانشگاه باز ايشان اقامه نمودند ، در پشت تريبون خطبه‌ها را\r\n\r\n\r\n","description":"","footnote":"\r\n( 1 ) « امام‌شناسى » ج 16 و 17 درس 241 تا 255 ص 593 از كتاب « الإمامة و السّياسة » جلد دوم از مطبعة الامة مصر سنهء 1338 ص 146 تا ص 154 در اينجا تمام كارهاى هارون را در مدينه مشروحاً بيان مىكند .\r\n","page_name":" 237 ","page_number":237},
  {"content":"\r\n\r\nخواندند و منبر كنار رفت .\r\nاصولًا شخصى كه مىخواهد ساعات متمادى تدريس كند و يا با افراد خاصى مكالمه و گفتگو نمايد ، همچون قاضى محكمه ، و مفتى ، و مصدر امور مردم مثل حاكِم بايد بنشيند تا بدن آرام بگيرد و فكر فارغ گردد . ايستادن ممتدّ براى بدن ضرر دارد ، ايجاد امراضى در مويرگهاى پا مىكند و واريز خون در رگها موجب پاره شدن آنها و ايجاد پيچيدگى و گشاد شدن وريدها « 1 » مىنمايد كه ديگر قابل علاج نمىباشد .\r\nو براى فكر هم صدمه دارد ، چرا كه انديشه را خسته ، و قوّهء مفكره را ناتوان مىسازد . بر خلاف حركت كردن و كار نمودن كه انسان پيوسته در يك حال سكون نمىايستد . آن تغيير حالت ، رفع اين گونه مضارّ را مىنمايد .\r\nپيامبر اكرم مىنشسته‌اند و با مردم سخن مىگفتند ، و در خطبه‌هاى كوتاه مىايستادند و به ستون حنَّانه تكيه مىزدند و خطبه مىخواندند . و اگر بنا بود به ايستادن تنها اكتفا شود ديگر ساختن منبر لازم نبود .\r\nما هم هميشه بايد از آن پيغمبر گرامى تبعيّت كنيم تا سلامت روح و جسم ، و ظاهر و باطن ما تأمين گردد .  لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ وَ ذَكَرَ اللَّهَ كَثِيراً  « 2 » را از ياد نبريم و به تجمّلات غرورآفرين و شيرينىهاى زهرآگين خود را و مكتب خود را مبادله ننمائيم .\r\nچقدر ناهنجار به گوش مىرسيد وقتى مُشخِّص و مقرِّر وقت اعلام مىكرد : و اينك اذان ظهر جمعه از پشت تريبون مسجد گوهرشاد ! ! ببينيد : درست بجاى مأذنه ، عنوان تريبون آمده است نه تنها لفظاً بلكه حقيقةً و واقعاً\r\n\r\n\r\n","description":"","footnote":"\r\n( 1 )  Varis  . و يا به عبارت فصيحتر : واريكُسيتى  Varicosity  واريس عبارت است از كيفيّت بزرگ بودن و گشادشدگى .\r\n( 2 ) آيه 21 از سورهء 33 : احزاب : « تحقيقاً از براى شما در وجود پيغمبرتان مادّهء تأسّى و الگوى عملى وجود دارد براى كسى كه اميد خدا و روز آخرت را دارد ، و ذكر خدا را زياد مىنمايد . »\r\n","page_name":" 238 ","page_number":238},
  {"content":"\r\n\r\nدكتر على شريعتى در رسالهء « حركت تاريخ » براساس تهاجم و تدافع مطالبى مىگويد تا مىرسد به اينجا كه مىگويد : خطر اين است . خطرى كه هميشه حرفش را مىزنيم اين است كه وقتى يك واقعيّت جاويد را در يك ظرف متغيّر كهنه شدنى قرار بدهيم ، چون اين معنى هميشه با اين قالب همراه بوده ، با گذشت چند نسل به صورت سُنَّتى و ارثى در مىآيد و نسلهاى بعدى نمىتوانند تشخيص بدهند كه محتوى - ايدئولوژى ، مَكتب ، ايمان - كدام است و ظرف - زبان ، بيان ، منطق ، علوم و سُنَّت و استدلال - كدام ؟\r\nو به ناچار اين هر دو را به غلط ، لازم و ملزوم هم مىدانند ، و چون اين ظرفها نمىتواند در همهء زمانها باقى بماند و جبراً نابود مىشود ، پس مىرود ، به عقب رانده مىشود . و اصلًا و خود به خود قابليّت ماندن و استعمال ندارد . اگر يك نسل آگاه و معتقد و آشنا با اين محتوى - كه اسلام و مذهب است - اين را احيا و استخراج نكند ، و در ظرفهاى بيانى إرائى و علمى متناسب با زمان خودش ديگر بار تجديد و مطرح نكند ، ظرف و مظروف هر دو ، نابود مىشوند .\r\nمثلًا اگر به همان « مِنْبَر سه پلّه‌اى » زمان پيغمبر صلّى الله عليه و آله و سلّم بسنده كنيم بعد از آنكه همهء صداها ، همهء آوازها و شعرها ، و همهء موسيقىها و سخنرانيها ، روى موج‌هاى بلند و كوتاه ، در سراسر دنيا پخش شد ، و منطقهء وسيعى از كرهء زمين با راديو و تلويزيون و مطبوعات و بلندگوها و فيلمها ، پوشش فكرى گرفت ، اگر عالىترين و نجات بخش‌ترين و با حقيقت‌ترين سخنان را هم بگوئيم ، در محدودهء تنگ مجلس خصوصى خواهد ماند و به گوش دنيا نخواهد رسيد . « 1 »\r\nدر اين استدلال مغالطه‌اى است آشكارا . فرق است ميان آنكه بگوئيم : منبر باقى بماند ، و به دنبال آن تمام اين تبليغات گسترده از بين نرود ، و يا بگوئيم : منبر از ميان\r\n\r\n\r\n","description":"","footnote":"\r\n( 1 ) ص 21 و ص 22 از « حركت تاريخ » كه با دو مجموعهء ديگر به نام « روحانيّت يا علماى اسلامى » و به نام « اجتهاد و نظريّهء انقلاب دائمى » در يك دفتر طبع شده است .\r\n","page_name":" 239 ","page_number":239},
  {"content":"\r\n\r\nبرود و بجايش تريبون بنشيند ، و تمام اين تبليغات در پى آمد آن به وجود آيد . كسى نگفته است منبر بماند و تبليغات نباشد . بزرگان فرموده‌اند : منبر بماند و تمام اين تبليغات از روى منبر تحقّق پذيرد . اين امرى است بسيار آسان . ملازمه‌اى نيست ميان از بين رفتن منبر و به وجود آمدن تمدّن . نگرانى از آن است كه با از ميان رفتن منبر و به كار گرفتن تريبون ، فرهنگ آنان به جاى فرهنگ اسلام بنشيند .\r\nمِنْبَر را حفظ كنيد ، و از فراز آن فرهنگتان را در بسيط كرهء أرض بلكه در كرات آسمانى تبليغ نمائيد . از دامان مادر نگريزيد كه دچار نامادرى خواهيد شد . دامان مادر گرم و نرم و بى خطر است . دامان هووى مادر و تريبون ناامنى و سرسختى و خطر است .\r\n\r\nلزوم لعن بر اعداء محمد صلّى الله عليه و آله و سلّم در خطبه‌ها\r\nيكى از موارد اشتباه ، حذف لعن بر أعداء محمّد و آل محمّد مىباشد كه سابقاً هميشه در دنبال صلوات و درود بر پيامبر و آل او در خطبه‌ها و خطابه‌ها و سخنرانيها و كتب و مجلّات ، عنوان نفرت و لعنت بر دشمنانشان ، امرى ثابت و غير قابل تفكيك بود . و اينك فقط و فقط در همه جا به صلوات اكتفا مىكنند به بهانهء وحدت ميان شيعه و سُنِّى . و غافلند از آنكه آنچه مخالف وحدت مىباشد لعنت بر خصوص افرادى به نام و نشان آنهاست . اما به عنوان أعداء آل محمّد همهء عامّه و خاصّه متّفق القول بر جواز و يا رجحان آن هستند ، شما اگر از أبو بكر و عمر و عثمان هم بپرسيد : لعنت بر دشمنان آل محمد چطور است مىگويند : بسيار خوب است امّا ايشان دشمنان آل محمّد را دگران مىدانند . و خودشان مدّعى تولّى مىباشند . حتّى معاويه در قنوت‌هاى نمازش كه بر علىّ و حسن و حسين و عبد الله بن عبّاس و قيس بن سعد بن عباده و . . . لعنت مىفرستاد مدّعى بود كه ايشان اهل بيت پيامبر نيستند . بلكه آل پيغمبر زنهاى او همچون عائشه و حفصه و خواهر خودش امّ حبيبه مىباشند . در اين صورت لعن بر أعداء آل محمد بدون محذور مىباشد .\r\nيكى از موارد اشتباه ، حذف كلمهء « سَيِّد ، شيْخ ، ميرزا » مىباشد كه در روزنامه‌ها و مجلّات و كتابها و وسائل پخش خبر و غيرها ابداً كلمهء سيّد يا شيخ يا ميرزا را\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nاستعمال نمىكنند .\r\nلابد دليلشان اين است كه اين ألفاظ ، عبارت عربى است و لسان عربى ، اجنبى است و ما ايرانيان كه بايد به أصل خويشتن بازگشت نمائيم نبايد اينها را استعمال كنيم .\r\nالبته اين بهانه است . حقّ مطلب آن است كه آنان از روح سيّد مرتضى ، و سيّد رضى ، و سيّد بن طاووس ، و سيّد محمد باقر شفتى ، و ساير سادات مىگريزند . و از روح شيخ مفيد ، و شيخ صدوق ، و شيخ طوسى ، و از روح ميرزا محمّد حسن شيرازى ، و ميرزا محمد تقى شيرازى ، و ميرزا محمّد حسين نائينى ، و امثالهم مىگريزند و بردن نام و لقبشان به عنوان نمونه‌هاى علم و القاب بارز رياست در تشيّع و اسلام هراس دارند .\r\nو گرنه عنوان دكتر و پروفسور در كلماتشان و امضاهايشان فراوان است . ايشان با خصوص لغت عرب چون لغت قرآن ، و لغت نهج البلاغه و لغت روايات و فقه و تفسير مىباشد دشمنى دارند ، نه با مطلق لغت أجنبى و گرنه ببينيد اين لغات روزمرّه كه هر عالم و عامى استعمال مىكند مانند پاركينگ ، و پلاك ، و نمره ، و فاميل ، و ايده ، و امثالها به قدرى فراوان است كه از إحصاء بيرون مىباشد .\r\nآنها در اخبار مىگويند : آية الله عبد الكريم حائرى و لفظ شيخ را كه سند عظمت و علم و رياست علمى است از سرش إسقاط مىكنند . اما محال است كه لفظ دكتر را بردارند و بگويند : سيّد محمّد حسين بهشتى . حتماً و حتماً مىگويند : دكتر بهشتى ، و دكتر مفتّح .\r\nحالا ما به أطبّا و حكماى علم طبّ كار نداريم كه لفظ دكتر را از سابق جزو اسم خود نموده و به جاى حكيم باشى استعمال مىكنند ، گفتار ما در متخصِّصين أدبيات و يا فلسفهء اسلامى است كه بجاى لفظ مجتهد كه سابقاً فخريّهء آنان به حساب مىآمد ، اينك لفظ دكتر جانشين آن شده است ، و حتّى با اين لفظ هم امضاء مىكنند .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبارى سخن بر خصوص كلمهء سيّد و شيخ و ميرزا بود كه اينها از مزاياى اسلام و القاب خاصه و مُعرِّف مكتب و آئين است و با مشكلات و زحمتهاى جانفرساى شهداء و علماى اسلام و شيعه در طول چهارده قرن به دست آمده است . حيف است آنها را به رايگان زود از دست بدهيم .\r\nرسالت شيعه و مكتب امام غائب دوازدهمين امام ، عالىترين و راقىترين و جان بخش‌ترين و واقع بينانه‌ترين مكتب مىباشد كه نه تنها در خصوص زمان ظهور ، بلكه در زمان انتظار و فرج نيز مشكلات بشر را حلّ مىكند و آنان را از بن‌بستهاى غير قابل فرار برون كشيده ، در شاهراه صراط مستقيم با آرامش فكر و خيال و اطمينان قلب ، به مقصد أقصاى انسانيّت و مقصود أعلاى بشريت رهسپار مىسازد .\r\nما چرا با تبديل و تبدّل بعضى از اصطلاحات ، امام زمان را فراموش كنيم ، و فقط با لفظى از او به زبانمان اقتصار نمائيم ؟ ! اين مكتب حيات‌آفرين است كه براى بنى آدم داروى خوش و آرام بخش و مؤثر مىباشد . اين داروئى است كه بشر به دنبال آن مىدود و از هر سو در طلب آن بر مىخيزد .\r\n\r\nهانرى كربن : بشريت جز پذيرش امام زمان راهى ندارد\r\nيادداشتهاى پروفسور هانرى كربن تحت عنوان بشارت\r\nمذهب تشيّع براى بشريّت چيست ؟\r\nپروفسور هانْرى كُرْبَنْ استاد و صاحب كرسى ، شيعه‌شناس فرانسوى در تحت عنوان : بشارت مذهب تشيُّع براى بشريت چيست ؟ يادداشتهائى براى مذاكره دربارهء تشيّع در مقابل جهان امروز دارد كه بسيار لطيف و جالب است ، و در آن اثبات مىكند كه : امام زمان كه مسند و مستند شيعه مىباشد همچون اعتقاد مسيحيان به روح خدا كه ضامن و نگهدارندهء مذهب مسيحيّت صحيح بوده است ، نگهدارندهء قوام هستى بشر مىباشد كه نه تنها يگانه راه علاج براى جميع سنّيهاى جهان بلكه يگانه راه علاج براى جميع فرق عالم جز استناد به او نمىباشد . و ظاهراً و باطناً مردم گيتى براى خلاصى و رهائى خود بايد صدور اين كيش را به مذهب خويش\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nبپذيرند .\r\nاو قريب چهل سال قبل كه با يكى از مقامات بزرگ كشور « اردن هاشمى » مصاحبه‌اى داشته است ، در مختصر مذاكراتى كه با وى به عمل آورده است راه نجات و آرامش او را در بازگشت به مذهب شيعه و تلقّى به قبول « امام زندهء غائب » مشخص مىكند و مستدلّا براى وى در نوشتجاتى كه راجع به آن از خود باقى گذارده است بحث مىنمايد .\r\nچون اين نوشتهء كوتاه او متضمّن نِكاتى دقيق و عميق مىباشد در اينجا كه بحث ما به بهترين هديهء جهان تشيّع براى تمام عالم كشيده شد ، سزاوار است عين عباراتش را نقل كنيم ، تا براى خردمندان و صاحب نظران راه تأمّل و دقّت در اين مطالب مستدلّ مفتوح گردد . وى مىگويد :\r\n\r\nمصاحبهء هانرى كربن : با شخصيت غرب زدهء اردنى\r\nمطالبى كه در جلسهء گذشته ( 27 اكتبر 1959 ) مورد بحث قرار گرفت ، از مصاحبه‌اى كه با يكى از شخصيّتهاى برجستهء « اردُنى » صورت گرفته بود ، به اينجانب الهام گرديد .\r\nاين مصاحبه در اساس داراى جنبه‌هاى سياسى مىباشد . ليكن لازم نيست كه خود را با آن مشغول سازيم . بلكه آنچه أساساً مورد نظر ماست وضعيّت معنوى و دينى است .\r\nبه صورت كلّى آنچه به نظر من بايد مورد توجّه قرار گيرد سؤال ذيل مىباشد :\r\nمسأله اين نيست كه با نظر خوش بينى يا بدبينى مواجه شدن ، اسلام را با آنچه امروزه بدان « تَرقِّى » مىنامند مورد مطالعه قرار دهيم . مفهوم آخر يعنى « ترقّى » مدّتى است كه مورد شكّ بسيارى از مردم مغرب زمين قرار گرفته است .\r\nلازم نيست از خود بپرسيم : چگونه مىتوان با جلو رفتن يك ترقّى فرضى هماهنگ بود ؟ بلكه بايد از خود استفسار نمائيم : چگونه مىتوان با يك مصيبت عظيم معنوى كه ظاهراً قسمت زيادى از بشريّت را فرا گرفته است و بقيّه را در مورد خطر قرار داده ، مواجه گرديد ؟\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nآنچه در مورد يك شخصيّت اردنى اسباب حديث است ، اين است كه او نمونهء بارزى است از يك شخصيّت شرقى كه در وجود وى مصيبتى كه در طىّ چند قرن تدريجاً در مغرب زمين ظهور يافت ، در عرض چند سال پديد آمده است .\r\nاين بحران عمومى در معنويّت ، نتيجهء طريقى است كه غربىها حقايق معنوى و روابط آن را با خود مجسَّم ساخته‌اند . مقهور ساختن قواى طبيعت مىتوانست به خوبى با افزايش قواى معنوى توأم باشد .\r\nاستيلاى بشر بر طبيعت و موفقيّت‌هاى آن بر ضدّ عالم روح - كه حتّى مفهوم آن را از بين برد - اين مسأله پيش مىآيد كه آيا اين امر را بايد اجتناب ناپذير دانست ، يا با استفاده از نيروهاى معنوى برترى با آن مواجه گرديد ؟\r\nاين سوالى است كه من از معنويّت اسلام خصوصاً معنويّت تشيّع مىنمايم . اگر ما بتوانيم اين سؤال را به پيش آوريم و بيان كنيم و آن را زنده نمائيم ، امكان زيادى براى برترى بر قواى جمود كه بعضى از منتقدين از براى اسلام در مقابل « ترقّى » و « تطوّر » در مغرب زمين قائل‌اند ، در دست داريم .\r\n1 ) دو مفهوم نمونه « حلول » و « ترقّى » . شخصيّت اردنى مورد اشاره مىنويسد : به عنوان يك مسلمان تابع ، من ايمان عميقى به سُنّتى دارم كه در « سلطان » حلول نموده است لكن از آنجا كه با زمانهء خود زندگى مىكنم ، و با تعليم و تربيت اروپائى رشد يافته‌ام ، ترقى به نظرم مقدور نيست مگر خارج از سُنَّت دينى ! در دو جملهء اين شخصيّت ، « غرب » كاملًا مشهود است . چرا كه او چنان در افكار غربيان مستغرق گرديده كه تمام اصطلاحات آنان را اتّخاذ نموده است .\r\nالف ) اين سؤال پيش مىآيد كه براى وى معنى « حُلُول » چيست ؟ بدون شكّ معنى آن همان است كه نزد غربيها يافت مىشود . زيرا در نتيجهء تحيّرآورى در حالى كه همان ارادهء منقطع ساختن تمثيلات مشهود را از روابطى كه ما را با گذشته مرتبط مىسازد درك نموده است .\r\nشور و هيجان قاتلان « خاندان هاشمى » را با مستى بى دين قاتلان « كيشان » كه از\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nجمهورى خواهان إفراطى بوده‌اند ، يعنى آنان كه « لوئى شانزدهم » امپراطور فرانسه را به قتل رساندند ، مقايسه مىنمايد .\r\nشكّى نيست كه معنى امپراطور در فرانسه از قديم الايّام بر روى مفهوم « حلول » نهاده شده بود . بدين معنى كه امپراطور « تقديس يافتهء خداوند » بود و در شخص وى حلول الُوهيَّت در جامعهء انسانى انجام مىپذيرفت .\r\nكافى است كه رسائل « سَنْ ژُوسْتْ  Saint just  » را بخوانيم تا ببينيم چگونه اعضاى شوراى ملّى فرانسه ، كاملًا بر اين امر واقف بودند . مرگ امپراطور در واقع انقطاع اين حلول الُوهيَّت در جامعه محسوب مىگشت . لكن نمىتوان بدين طريق تفكّر نمود بدون اينكه از تعريفهاى رسمى شوراهاى دينى مسيحى بعد از قرن چهارم كه دو طبع « لاهوت » و « ناسوت » را در شخص انسان الوهى يا حضرت مسيح عليه السلام يكى مىدانند ، استفاده به عمل آمده باشد .\r\nاين طريقى است كه اسلام هميشه در مقابل آن ايستاده است . اگر بتوان نشان داد چگونه تحقير و دنيوى ساختن يك مفهوم مذهبى ، منجر به يك مصيبت عظيم مىگردد ، مىتوان پرسيد كه أوَّلًا آيا اين خطر از ابتدا در خود مفهوم وجود نداشته ؟ و ثانياً آنان كه از آغاز بدين مفهوم اعتقاد نداشته‌اند ، آيا بايد مخالف انتظار بدان سر فرود آورند ، يا با آن مواجه گرديده و عليه آن مبارزه نمايند ؟\r\nبا بيان مطلب به صورت اختصار مىگوئيم كه « امام‌شناسى شيعه »  \" L'imamologie shi'ite \"  در اين جا مىتواند مورد تفكّر و تعمّق قرار گيرد ، زيرا آيا اين نظر شيعه صراط مستقيم بين « وحدت بينى انتزاعى اسلام سنِّى » و « حُلوليَّت كليساهاى رسمى مسيحى » نيست ؟\r\nبه علماى روحانى جوان شيعهء عهد معاصر مىتوان زمينهء پر ثمرى را براى تحقيق پيشنهاد كرد : مطالعهء نوشته‌هاى غربىها دربارهء تاريخ عقايد كليساها و تأييد اين امر كه « امام‌شناسى » با همان مسائلى مواجه شد كه مسيحيّت در مقابل خود يافت ، لكن اين مسائل را به نحوى حلّ نمود كه كاملًا با طريق رسمى كليساها\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nمخالف ، و برعكس با طريق عرفائى كه با مسيحيّت وابستگى دارند ، مشابه است .\r\nخلاصهء مطلب از اين قرار است : كليّهء مردم مغرب زمين تماسّ با خداوند را در واقعهء تاريخى - كه آن را به صورت حلول مىفهمند - جستجو نموده‌اند ، در حالى كه اسلام شيعه ، اين تماسّ را در « تجلِّى و ظهور و مَظْهَرِ حَقّ » كه مخالف با تصوّر حلول طلب‌هاى رسمى است مىطلبد .\r\nپس اگر اين عقيده - يعنى حلول - در بحران فعلى وجدان مردم مغرب زمين دخيل مىباشد ، آيا تشيّع مطالب جديدى در بر ندارد كه در اين مورد إشاعه دهد ، مطالبى كه با افكار اسلام سنِّى مغايرت دارد ؟ همانطور كه مسيحيّت بدون « مسيح » ممكن نيست ، تشيّع بدون « امام‌شناسى » نيز قابل تصوّر نيست .\r\nاگر مردم مغرب زمين مسيحيّت را رها نموده‌اند ، تقصير از روش مسيح‌شناسى آنان باشد ، ( يا ازاين‌جهت كه راه اشخاصى را طىّ ننموده‌اند كه در قرون متمادى معتقد به يك « حلول معنوى » كه به تجلّى بسيار نزديك است بوده‌اند ) .\r\nاگر يك مسلمان سُنِّى تحت تأثير افكار غربىها قرار مىگيرد به دليل نداشتن « امام‌شناسى » است ، زيرا اين روش صواب از براى تصوّر رابطهء بين خداوند و انسان است ، و روش صحيح از براى مواجه شدن با لاأدْرِيُّون .\r\nب ) شخصيّت اردنى مزبور ، إعلان مىنمايد كه « با عصر خود زندگى مىكند » ( يا امروزى است ) ! افسوس كه اين يكى از متداول‌ترين و در عين حال احمقانه‌ترين اصطلاحاتى است كه در مغرب زمين إشاعه يافته است . يك شخصيّت قوى مجبور نيست با زمان خود زندگى نمايد ، بلكه او بايد زمان خودش باشد .\r\nبديهى است كه اين موضوع ، مسألهء زمان و معنى زمان و تاريخ را به پيش مىآورد . اين مطالب قبلًا در مغرب زمين مطرح گرديده ، و شديدترين منتقدين « تطوّر » و « اصالت تاريخ » و « أصالت اجتماعيّات » از اينجا سرچشمه گرفته‌اند .\r\nمقصود ما از مكتب « أصالت تاريخ » مكتبى است كه معتقد است تمام فلسفه و الهيّات را بايد به وسيلهء لحظه‌اى كه در تقويم تاريخ ظهور نموده است ، بيان نمود . در\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nچنين طرز بيانى ، ديگر چيزى جز گذشته باقى نمىماند . و مقصود ما از مكتب « اصالت اجتماعيّات » مكتبى است كه تمام فلسفه را به وسيلهء ساختمان اجتماعى كه در دامن آن اين فلسفه به وجود آمده است ، بيان مىنمايد .\r\nاگر صور معنوى فقط « ساختمان فوقانى » يك لحظهء تاريخى يا يك بنياد اجتماعى باشد طبعاً ديگر ارزش معرفتى نداشته و ما را به حال لَاأدْرِيُّون در مىآورد .\r\nمىخواهم متذكّر گردم كه من تحقيقى دربارهء يك انتقاد جالبى از مفهوم زمان به وسيلهء « علاء الدَّولة سِمنانى » منتشر ساخته‌ام . سمنانى دربارهء آيه « سَنُرِيهِمْ آياتِنَا . . . » بين زمان أنفسى و زمان آفاقى ، امتياز قائل مىگردد .\r\nاگر از اشارات مشابه به گفتار اين عارف بزرگ پيروى نموده و از آن استفاده نمائيم ، مىتوانيم با سفسطه‌اى كه « ترقّى » را با « سُنَّت دينى » متقابل و متضادّ مىداند مواجه گرديم .\r\nزيرا اين سفسطه ، اين دو مفهوم را تغيير داده و در يك سطح قرار مىدهد ، در حالى كه مربوط به مراتب مختلفند . لكن شكّ نيست كه يكى از مفاهيم « سُنَّت دينى » خود مسؤول اين تسطيح مىباشد .\r\n* * * 2 ) تركيب‌هاى ممتنع . بى شك به دليل اين تسطيح كه اين فرد اردنى بدون انتقاد پذيرفته است ، خود را در مقابل يك تركيب و امتزاج غير ممكن مشاهده مىنمايد . به قول وى : « مانند تمام برادران عرب و مسلمان خود هنگامى كه به تفكّر مىپردازيم ، در يك داستان ستمگر و بيرحمى زندگى مىكنيم . آيا ممكن است خداوند را از بين نبرد درحالىكه سعى مىكنيم دين را از يك نظم اجتماعى كه محكوم به ترقّى فنّى و علمى جديد است ، جدا سازيم ؟ در اسلام دين و اجتماع با يكديگر آميخته‌اند ، و وجود هر يك مستلزم وجود ديگرى است . و فقط به وسيلهء اتّحاد غير قابل انفكاك با ديگرى داراى هستى است . آيا ممكن است خود را متجدّد سازيم بدون اينكه خود را لعنت نموده باشيم ؟ »\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nپيشنهاد من اين است كه دربارهء مطالب ذيل تفكّر نمائيم :\r\nالف ) عجيب است كه مسلمانى خود را در معرض خطر انديشه‌هائى احساس نمايد كه فرياد « نيچه » در قرن گذشته بود . يعنى « خدا مرده است » . اين ندا شايد در ميان تمام مردم مغرب زمين منعكس است ! بحث امتياز بين باطن و ظاهر اين مطلب : يعنى پديده‌شناسى  Laphenom enologie  آن طولانىتر از آن است كه بتوان در اين موقع مطرح نمود ، لكن نظر « نيچه » نتيجهء اعتقاد به حلول است چنانچه در كليساها بدان اعتراف مىشود ( يعنى اتّحاد أقانيم انسان و الوهيَّت ) آنجا كه نه حلول در بين است و نه تجسّد ، بلكه « تجلّى » همه جا حكمفرماست . چگونه مىتوان « خداوند را كشت » ؟\r\nاين جمله براى يك عارف مسيحى فاقد هر گونه معنى است ، لكن اين رجل اردنى بدون شكّ هيچگاه از عرفان بوئى نبرده است .\r\nب ) جنبهء ديگر ، هم جنسى لاهوت و ناسوت در واقعيّت در كليساى كاتوليك به سلسله مراتب مؤسّسه ، براى كليسا يعنى پاپ و اسقُف‌ها ، انتقال يافت . بايد هميشه حادثهء بازجوى بزرگ محكمه روحانى را در كتاب \" \"  Grand Inquisiteur \"  « برادران كارامازاف دستويوسكى » \"  Karamazov de . dostoievski \"  براى درك معنى اين موضوع دوباره مطالعه قرار گيرد .\r\nدين به عنوان كليسا ، ارادهء از براى قدرت گرديد ، و روساى كليسا مقام الهام آسمانى را اخذ نمودند ، و روح افراد را در قدرت خود محبوس ساختند .\r\nاگر انسان پديده و كليسا را نشناسد ، پديدهء « جامعه‌هاى ديكتاتورى » امروز را نخواهد فهميد ، اين جامعه‌ها جنبهء دنيوى و عرفى تشكيلات كليسا مىباشد ، لكن زبان هر دو شباهت عجيبى به يكديگر دارد ، و اين است مقصود ما هنگامى كه مىگوئيم : « حلول الُوهيّت » تبديل به « حلول اجتماعى » گرديده است .\r\nآيا شباهتى بين اين پديده كه دين و كليسا را يكى مىداند و اسلام - چنان كه اين شخصيّت اردنى به معنى « دين و جامعه با يكديگر آميخته » تصوّر مىنمايد - وجود\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nدارد ؟\r\nآيا ممكن است خود را متجدّد سازيم بدون اين كه خود را لعنت نموده باشيم ؟\r\nاگر اين موضوع را در پرتو مسيحيّت معنوى مغرب زمين كه مخالف با مسيحيّت كليساهاست و آنان را اجتماعى نمودن دين مىداند ( مانند سنّت « يواخيم فلورا » و « بوهمه » و « سويد نبورگ » و « استانير » « 1 » مىنگريستيم مىتوانيم بگوئيم كه « خطر لعنت » « مرگ خداوند » بطور واضح از عدم تشخيص بين دين و جامعه و يكى دانستن آنها به وجود مىآيد ، و نه به هيچ وجه از افتراق و امتياز بين آن دو .\r\nدر اين عصر در مغرب زمين ، شاهد اصرار و پافشارى روز افزونى دربارهء اهميّت « شهادت اجتماعى » هستيم و كاتوليكها قبل از هر چيز و منحصراً از ايمان به كليسا سخن مىرانند و بيدارى دينى را با سياست كليسائى اشتباه مىكنند . به نظر من اين آميختگى بزرگترين خيانت و بىوفائى به معنويّت است . كليسا نيست كه ايمان و حيات ابدى مىبخشد . هر نوع و فرقه‌اى كه آن كليسا باشد .\r\nهنگامى كه اين شخصيّت اردنى از تركيب ممتنع سخن به ميان مىآورد ، مىتوان به وى گفت : بلى اين تركيب غير ممكن است . لكن مسأله اين نيست ، و نبايد براى انجام آن كوشش نمود .\r\n* * * \r\nپيام جديد معنويت تشيع\r\n3 ) دربارهء پيام جديدى از معنويَّت تشيُّع . به نظر من اين فكر از آنچه كه گذشت سرچشمه مىگيرد . تا در مقابل مفاهيمى كه قبلًا تجزيه و تحليل گرديد و تا حدى كه قادر هستيم شاهد جريان پيدايش آن باشيم ، مىتوانيم كوشش نمائيم تا در مطالب تفكّر شيعه يك مشاهدهء واضح و روش معنوى جستجو نمائيم ، مشاهده‌اى كه بر نااميدى امروزهء بشر تفوّق مىيابد و آن را از ميان بردارد .\r\nالف ) پيغمبرشناسى و امام‌شناسى . آنچه تشيّع دربارهء شخصيّت « دوازده امام\r\n\r\n\r\n","description":"","footnote":"\r\n( 1 )\r\n etcela de Joachim de Florea Boehime de Sweden borga Steiner - \r\n","page_name":" 249 ","page_number":249},
  {"content":"\r\n\r\n( ائمهء اطهار ) براى خود تبيين نموده كه نه « حُلُول » است كه « هبوط خداوند » را در تاريخ تجربى در بردارد ، و نه عقايد لا أدْرِيّه كه انسان را با عالمى كه خداوند آن را ترك نموده است ، مواجه مىسازد ، و نه « وحدت بينى انتزاعى اسلام سنِّى » كه بعد بى نهايتى بين خداوند و انسان به وجود مىآورد . وضع فعلى جهان ما را وادار مىنمايد كه بار ديگر دربارهء « صراط مستقيم » بين « تشبيه » و « تعطيل » تفكّر نمائيم .\r\nآن‌چنان است كه مسائل حقيقت و مفاهيم بسيط متعالى را قبل از آنكه در راهها و جهت‌هائى كه پيش گفتيم افتاده باشند ، بكر و تازه طرح كنيم . زيرا كه آن حقايق بسيط متعالى پس از انحرافات فوق الذّكر ، موجب در هم شكستن روح بشر امروزى كه ما هستيم گرديده است .\r\nشما سنَّت‌هاى أوَّليه‌اى را كه سيماى حقيقى و معنوى حضرت رسول اكرم و ائمهء اطهار در آن رسم شده‌اند ، بهتر از من مىشناسيد و درك مىكنيد . اكنون براى شما تجربهء نوين و عميق روحى است اگر آماده باشيد كه آن سيماهاى بكر اوليّه را ، از خلال ادراك يك تفكّر غربى و مسائلى كه براى او در اين باب طرح مىشوند ، باز خوانيد و نظاره كنيد . خاصّه كه اين تفكّر غربى ، آن تصاوير معنوى را همه جا حتى تا سرزمين شرق و روح شرقى كه سرچشمهء آن است ، با خود همراه دارد .\r\nاما اگر مقامات مسؤول « فلسفهء الهى اسلام » خود را در زندان و زنجير افكار متعصّبانه و متحجّر محبوس نمايند و از طرح مسائل جديد امتناع ورزند و نخواهند با شاگرد فلسفهء غرب كه با عشق و علاقهء باطنى بدانها نظر دوخته و در آرزوى حل آن مشكلات تلاش و مجاهدت مىكند ، دمساز شوند ، آن وقت آيا مستوجب هر گونه قضاوتهاى سخت و ناهنجارى كه نسبت بدانها جارى مىشود نخواهند بود ؟\r\nب ) مفهوم غيبت . اصل و حقيقت « غيبت » هرگز در چهارچوب درخواست‌هاى دنياى امروز در معرض تفكّر عميق قرار نگرفته است . كاملًا بجاست كه حقيقت مزبور با توجّه خاص به نكته‌اى كه توسّط « مفضَّل » اعلام گرديده و مىگويد :\r\n« باب دوازدهم بر اثر غيبت امام دوازدهم در پردهء غيب و نهان مستور گرديده\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاست » مورد توجّه قرار گيرد . معنى اين امر به عقيده اينجانب چشمه‌اى است بى نهايت و ابدى از معانى و حقايق . در حقيقت تِرْياق قاطعى است در برابر هر گونه سموم ( سوسيا ليزاسيون ) و ( ماتريا ليزاسيون ) و عامّه پسند كردن اصل و حقيقت معنوى ، و همچنين تِرياقى است ضدّ آنچه در صدر مقاله ابراز گرديد .\r\nبه عقيدهء حقير حقيقت غيبت ، اساس و بنيان اصيل سازمان جامعهء اسلامى است و بايد به منزلهء پايگاه معنوى غيبى تلقّى گردد و از هر گونه تبديل و تحوّل و تجسّم به صور مادّى و اجتماعى در سازمانهاى اجتماعى ، مصون و محفوظ بماند .\r\nبه همان گونه حقيقت مزبور ترياق پديدهء كليسا ( روحانيّت ) در مغرب زمين محسوب مىشود ، و تمايل آن از جهت تظاهر و تجسّم اجتماعى حقيقت الهى در اجتماع و كليّهء عواقبى كه چنين طرز فكر در بر دارد صورت پذير مىگردد ، به همان نسبت مىتواند براى رفع تشويش و نگرانى و حلّ مشكلى كه براى همكار و دوست اردنى ما طرح گرديده بشود . زيرا كه او نيز اسلام را اختلاط و ابهام « مذهب و جامعه » تلقّى نموده است .\r\nبه نظر اينجانب غيبت متضمّن حقيقت چنان روشنى است كه هرگز اجازهء چنين ابهام و اغتشاش فكرى را نمىدهد و مىتواند تنها علاج چنين تشويش و درهم ريختگى - اگر پيش آمد - محسوب شود .\r\nبه نظر اينجانب « معنويّت اسلام » تنها با « تشيّع » قابل حيات و دوام و تقويت مىباشد ، و اين معنى در برابر هر گونه تحوّل و تغييرى كه جوامع اسلامى دستخوش آن باشند استقامت خواهد كرد .\r\n\r\nرابطهء حقيقى امام زمان با حيات معنوى\r\nج ) « امام زمان » . مفهوم اعلائى است كه مكمّل مفهوم غيبت مىباشد ، ولى كاملًا مرتبط به شخصيّت امام غائب است ، اينجانب مفهوم « امام غائب » را با روح غربى خودم به نحو تازه و بكرى احساس و ادراك مىكنم و چنين به تفكّر و دلم الهام مىشود كه رابطهء حقيقى آن را با حيات معنوى بشر وابسته مىدانم . گوئى اين رابطه در خاطر من جائى حقيقى گرفته است ، به منزلهء يك دستور العمل باطنى و معنوى\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nكه هر فرد مؤمنى را بنفسه با شخصيّت امام قرين و همراه بشناسد و سلسله‌اى از جوانمردان معنوى و آئين فتوت از بين رفته را بازيافته باشد ، به شرط آنكه اين حقيقت أخير را با شرائط و امكانات روحى امروز وفق بدهيم .\r\nبه نظر اينجانب اين رابطهء خصوصى ارواح با امام غائب ، تنها ترياق بر ضدِّ مختلط ساختن حقيقت دين است . حيثيّت امام و اقرار او مانند اصالت حياتش منحصراً معنوى است .\r\nو هم اينچنين است توجّه ما به تعليمات ائمّه‌اى كه ظهور كرده و اكنون در عالم معنى زيست مىكنند .\r\nمستشرقينى كه مذهب تشيّع را به منزلهء يك مذهب متمركز و استبدادى معرفى كرده‌اند مسلّماً دچار گمراهى و اشتباه عظيم گرديده‌اند ، و اين طرز فكر از مفهوم كليسا و روحانيّت مسيح ، در ذهن آنان به قرينهء فكرى وارد شده است .\r\nآنچه بيش از همه چيز جلب توجّه مىكند در نزد عرفاى شيعه مانند « حيدر آملى » تشبيهى است كه بين امام غائب و « فارقليط » و استشهاد او به انجيل يوحَنَّا ( انجيل چهارم ) صورت گرفته ، و هرگز چنين تلاقى فكرى و معنوى بدين وضوح سابقه ندارد .\r\n1 ) بايد عرض و اعلام كنم كه مفهوم فارقليط\r\n Paraclet \r\nبه معنى نجات دهنده ، خاصِّ معتقدات مسيحى است كه در حاشيهء كليسا و روحانيّت ، حيات گرفته است .\r\n2 ) مفهوم فوق حاكم بر منظره‌اى از « معادشناسى » است كه مشترك بين مسيحيّون معنوى و معتقدان پاك مذهب تشيّع است . و منظور ما در اين باب حوادثى كه طىّ زمانهاى ممتدّ و قرون متوالى اتّفاق خواهد افتاد ، نيست . بلكه منظور يك مرحلهء بريدگى و قطع و فراقى است با يك دنياى ريائى و كور باطن . مفهوم « معادشناسى » عاملى است كه هر لحظه سمت و جهت به اصطلاح تاريخى را قطع مىكند و از نظر من ، معنى حىّ و زندهء حضور امام غائب است ، به معنى جهت عمودى و صعودى نداى نفى مطلقى است كه در برابر كليّهء مظاهر ريائى و\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nكور باطنى بشر و نسخ حقيقت معنوى قرار گرفته باشد .\r\n3 ) به عقيدهء من شايسته است كه متعلّمان و طلّاب جوان مذهب شيعه ، جريانهاى معنوى مغرب زمين را از آغاز قرون وسطى تا امروز ، يعنى نوشته‌ها و حقايقى را كه تحت عنوان كلّى مذهب باطنى  Esoterisme  شناخته شده است ، مطالعه نمايند .\r\nبه عقيدهء حقير شايسته و مفيد خواهد بود كه در مناظرات و گفتگوهاى آينده منظور « معادشناسى » را مورد مطالعه و تفكّر دقيق قرار داده و به تدقيق آن بپردازيم .\r\nجاى ترديد نيست كه رموز و كنايات و اشاراتى كه در ادبيّات عرفانى براى تبيين حقايق معنوى به كار مىرود همواره در معرض فرسودگى و سقوط قوّهء تبيين قرار گرفته است . ولى تكليف و وظيفهء احياء دائمى آن بر عهدهء مؤمن و مسلمان حقيقى است .\r\nمطلب اين است كه آنچه پير و فرسوده مىشود ارواح آدميان است نه اصل رموز و كنايات و اشاراتى كه مبيِّن و مبشِّر حقيقت است .\r\n* * * تفكّرات فوق از ناحيهء مردى از مغرب زمين تراوش كرده لكن به همين دليل كه از طرف او در مجاورت و از طريق معاشرت با حقايق تشيّع انجام گرفته ، خاصّه از اين بابت كه يك فرد مشتاق و محقِّق مغرب زمين ، حقايق معنوى و بشارتهاى تشيّع را در دل خود جذب كرده و آن را در كورهء ذوق و فلسفهء خود وارد ساخته - بلى از اين بابت خاصّ - مىتواند شاهد مطمئن و با ايمانى نسبت به امكانات و مكنونات زندهء مذهب تشيّع باشد .\r\nمن اكنون با كسب اجازه اين سؤال را طرح مىكنم و از شما مىطلبم كه مرا ارشاد كنيد : آيا به نظر شما مذهب تشيّع اماميّه  Dushtisme de Limamisme  بشارتى و حقيقتى براى نجات امروزى جهان بشر دارد يا خير ؟ !\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nدر اين زمينه اجازه بفرمائيد اضافه كنم كه « اجتهاد » ما به عنوان محقِّق علوم با « تكليف معنوى » ما به عنوان انسان مطلق بهم آميخته است و افتراقى ندارد .\r\n در عشق خانقاه و خرابات فرق نيست * هر جا كه هست پرتو روى « حبيب » هست \r\nپروفسور هانرى كربن\r\nتهران - 8 نوامبر 1960 ميلادى « 1 »\r\nبارى بحث ما در علوم شيعه ، و تأسيسشان در معارف ، و در علوم خاصّه حضرت امام ششم مَظْهَر الحقائق و مُظْهر العجائب ، و در علّت تسميهء مذهب به جعفرى ، و تسميه شيعه به اماميّه ، و نياز مبرم جهان به وجود أقدس امام دوازدهم به درازا كشيد ، و حالا كه مىخواهيم به اين بحث پايان دهيم چقدر مناسب است يكى از وصاياى آن حضرت را كه بر فرزند ارجمندشان حضرت امام هفتم موسى بن جعفر عليهما السلام إنشاء فرموده‌اند در اينجا جهت مزيد بر خير و بركت اين مجموعه و مطالعه كنندگان ارجمند ذكر نمائيم :\r\n\r\nوصيت امام صادق به امام كاظم عليهما السلام\r\nحافظ أبونعيم اصفهانى گويد : حديث كرد براى ما احمد بن محمد بن مقسم ، كه حديث كرد براى من ابو الحسين على بن حسن كاتب ، كه حديث كرد براى من پدرم ، كه حديث كرد براى من هيثَم ، كه حديث كرد براى من بعضى از اصحاب جعفر بن محمّد الصّادق عليهما السلام كه گفت : من بر جعفر وارد شدم در حالى كه موسى عليه السلام نزد او بود ، و او را بدين وصيّت ، وصيّت مىنمود . و آنچه كه در ذهن من از آن وصيّت باقى مانده است اين است : يَا بُنَىَّ ! اقْبَلْ وَصِيَّتِى ، وَ احْفَظْ مَقَالَتِى ، فَإنَّكَ إنْ حَفِظْتَهَا تَعِيشُ سَعِيداً وَ تَمُوتُ حَمِيداً !\r\nيَا بُنَىَّ ! مَنْ رَضِىَ بِمَا قُسِّمَ لَهُ اسْتَغْنَى ، وَ مَنْ مَدَّ عَيْنَهُ إلَى مَا فِى يَدِ غَيْرِهِ مَاتَ فَقِيراً ،\r\n\r\n\r\n","description":"","footnote":"\r\n( 1 ) « رسالت تشيّع در دنياى امروز » استاد علامه سيد محمّد حسين طباطبائى « مجموعه آثار 2 » ، دفتر نشر فرهنگ اسلامى ، چاپ اول : 1370 ص 21 تا ص 35 .\r\n","page_name":" 254 ","page_number":254},
  {"content":"\r\n\r\nوَ مَنْ لَمْ يَرْضَ بِمَا قَسَمَهُ اللهُ لَهُ اتَّهَمَ اللهَ فِى قَضَائِهِ ، وَ مَنِ اسْتَصْغَرَ زَلَّةَ نَفْسِهِ اسْتَعْظَمَ زَلَّةَ غَيْرِهِ ، وَ مَنِ اسْتَصْغَرَ زَلَّةَ غَيْرِهِ اسْتَعْظَمَ زَلَّةَ نَفْسِهِ !\r\nيَا بُنَىَّ ! مَنْ كَشَفَ حِجَابَ غَيْرِهِ انْكَشَفَتْ عَوْرَاتُ بَيْتِهِ ، وَ مَنْ سَلَّ سَيْفَ الْبَغْىِ قُتِلَ بِهِ ، وَ مَنِ احْتَفَرَ لِاخِيهِ بِئْراً سَقَطَ فِيهَا ، وَ مَنْ دَاخَلَ السُّفَهَاءَ حُقِّرَ ، وَ مَنْ خَالَطَ الْعُلَمَاءَ وُقِّرَ ، وَ مَنْ دَخَلَ مَدَاخِلَ السُّوءِ اتُّهِمَ !\r\nيَا بُنَىَّ ! إيَّاكَ أنْ تُزْرِىَ بِالرِّجَالِ فَيُزْرَى بِكَ ، وَ إيَّاكَ وَ الدُّخُولَ فِيمَا لَا يَعْنِيكَ فَتَذِلَّ لِذَلِكَ !\r\nيَا بُنَىَّ ! قُلِ الْحَقَّ لَكَ أوْ عَلَيْكَ تُسْتَشَانُ مِنْ بَيْنِ أقْرَانِكَ !\r\nيَا بُنَىَّ ! كُنْ لِكِتَابِ اللهِ تَالِياً ، وَ لِلاسْلَامِ « 1 » فَاشِياً ، وَ بِالْمَعْرُوفِ آمِراً ، وَ عَنِ الْمُنْكَرِ نَاهِياً ، وَ لِمَنْ قَطَعَكَ وَاصِلًا ، وَ لِمَنْ سَكَتَ عَنْكَ مُبْتَدِئاً ، وَ لِمَنْ سَألَكَ مُعْطِياً ، وَ إيَّاكَ وَ النَّمِيمَةَ ، فَإنَّهَا تَزْرَعُ الشَّحْنَاءَ فِى قُلُوبِ الرِّجَالِ ، وَ إيَّاكَ وَ التَّعَرُّضَ لِعُيُوبِ النَّاسِ فَمَنْزِلَةُ التَّعَرُّضِ لِعُيُوبِ النَّاسِ بِمَنْزِلَةِ الْهَدَفِ !\r\nيَا بُنَىَّ ! إذَا طَلَبْتَ الْجُودَ فَعَلَيْكَ بِمَعَادِنِهِ ، فَإنَّ لِلْجُودِ مَعَادِنَ ، وَ لِلْمَعَادِنِ اصُولًا ، وَ لِلاصُولِ فُرُوعاً ، وَ لِلْفُرُوعِ ثَمَراً ، وَ لَا يَطِيبُ الثَّمَرُ إلَّا بِاصُولٍ ، وَ لَا أصْلٌ ثَابِتٌ إلَّا بِمَعْدِنٍ طَيِّبٍ !\r\nيَا بُنَىَّ ! إنْ زُرْتَ فَزُرِ الاخْيَارَ ، وَ لَا تَزُرِ الْفُجَّارَ ، فَإنَّهُمْ صَخْرَةٌ لَا يَتَفَجَّرُ مَاؤهَا ، وَ شَجَرَةٌ لَا يَخْضَرُّ وَرَقُهَا ، وَ أرْضٌ لَا يَظْهَرُ عُشْبُهَا !\r\nقَالَ عَلِىُّ بْنُ مُوسَى عليهما السلام : فَمَا تَرَكَ هَذِهِ الْوَصِيَّةَ إلَى أنْ تُوُفِّىَ « 2 » .\r\n\r\n\r\n","description":"","footnote":"\r\n( 1 ) در تعليقه گويد : اين طور وارد شده است ، اما شايد و للسَّلام فاشياً درست باشد .\r\n( 2 ) « حِلية الاولياء و طبقات الاصفياء » ، ج 3 ص 195 . و نيز اين وصيّت را شيخ مؤمن شبلنجى در « نور الأبصار » ص 163 ، و شيخ محمد حسين مظفّر در كتاب « الإمام الصّادق » ج 2 ص 36 و ص 37 ذكر نموده است ، و در ذيل آن گفته است : برخى از اين فقرات در « نهج البلاغة » آمده است و اين امر بديعى نيست . زيرا علوم آل محمد بعضى از بعض دگر است و شايد امام صادق آن را از روى استشهاد و يا از روى اقتباس ذكر كرده باشند . و همچنين محمّد بن طلحة شافعى در « مطالب السَّؤول » ص 82 روايت نموده است .\r\n","page_name":" 255 ","page_number":255},
  {"content":"\r\n\r\n« اى نور ديده پسرم ! پند و اندرز مرا بپذير ، و گفتار مرا به خاطرت بسپار ، زيرا اگر آن را حفظ كردى در دنيا به سعادت زيست مىنمائى و با نام جميل از دنيا رخت بر مىبندى .\r\nاى نور ديده پسرم ! كسى كه راضى شود به آنچه كه براى او مقدَّر گرديده است بى نياز مىشود ، و كسى كه ديدگانش را به آنچه در دست ديگرى است خيره نمايد با فقر و تنگدستى خواهد مرد ، و كسى كه راضى نشود به آن مقدارى كه خداوند براى او تقدير نموده است خدا را در قضا و حكمش مُتَّهَم ساخته است ، و كسى كه لغزش خود را كوچك بشمارد لغزش غيرش را بزرگ مىشمارد ، و كسى كه لغزش غيرش را كوچك بشمارد لغزش خود را بزرگ مىشمارد !\r\nاى نور ديده پسرم ! كسى كه پردهء ديگرى را به درد ، پردهء زشتيهاى او و قبائح خانه و خانوادگى او دريده خواهد شد ، و كسى كه شمشير ستم را از غلاف بيرون بكشد با همان شمشير كشته خواهد شد ، و كسى كه براى برادرش چاهى را بكند در همان چاه خواهد افتاد ، و كسى كه با سفيهان بنشيند حقير مىگردد ، و كسى كه با عالمان نشست و برخاست نمايد وزين و وقور مىشود ، و كسى كه در جاهاى بد و زشت رفت و آمد نمايد مُتَّهَم مىگردد .\r\nاى نور ديده پسرم ! مبادا عيب مردمان را بجوئى و بازگو كنى كه عيب تو جستجو شده و باز گفته مىشود ، و مبادا در كارهاى بيهوده كه براى تو منفعتى ندارد سركشى نمائى كه گرد ذلَّت بر چهره‌ات مىنشيند .\r\nاى نور ديده پسرم ! زبان سخن به حقّ بگشا به نفعت باشد يا ضررت ، كه در اين صورت در ميان أقرانت داراى منزلت و مكانت خواهى گشت !\r\nاى نور ديده پسرم ! پيوسته كتاب الله را تلاوت كن ، و اسلامت را ظاهر نما ( و سلامت را كه به مردم مىكنى آشكارا كن ! ) و به چيزهاى ستوده و شناخته شده امر كن ، و از چيزهاى ناشناخته و ناستوده نهى كن ، و با كسى كه با تو مىبرد بپيوند ، و با كسى كه تو را فراموش مىكند ابتداى مراوده را شروع نما ، و به كسى كه از تو چيزى\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nطلب مىكند به او بده ، و مبادا بر تو كه سخن چينى و نمّامى كنى كه در دلهاى مردمان تخم كينه مىكارد ، و مبادا كه متعرّض عيوب مردم شوى ، زيرا اين تعرّض عيناً خود را هدف عيوب مردم قرار دادن است !\r\nاى نور ديده پسرم ! اگر بخشش طلب مىنمائى بر تو باد كه در سر معدنهاى بخشش به روى ، زيرا كه جود و كرم داراى معادنى مىباشد ، و آن معادن داراى اصولى هستند ، و آن اصول داراى شاخه‌هائى مىباشند ، و آن شاخه‌ها داراى ثمراتى هستند ، و هيچگاه ثمره و ميوه گوارا نخواهد شد مگر آنكه به اصل متّصل باشد ، و اصل ثابت نخواهد بود مگر به معدن پاك و پاكيزه !\r\nاى نور ديده پسرم ! اگر خواستى به ملاقات كسى به روى به ديدار أخيار برو ، و به ديدار فُجَّار مرو ، به جهت آنكه آنان مثل سنگ سختى مىباشند كه آب درونش بيرون نمىجهد ، و مثل درختى مىباشند كه برگ سبز ندارد ، و مثل زمينى مىباشند كه گياه از آن نمىرويد !\r\nامام على بن موسى الرّضا عليهما السلام گفتند : پدرم تا حيات داشت به اين وصيّت عمل مىنمود » .\r\n\r\nقصيدهء غرّاى مرحوم كمپانى در مدح امام صادق عليه السلام\r\n نواى بلبل ز عشوهء گل * فغان قمرى ز شور سنبل\r\nگرفته از كف عنان طاقت * ربوده از دل مرا تحمّل\r\nز طوطى طبع با لطافت * خموش بودن زهى خرافت\r\nبزن نوائى كه بيم آفت * بود در اين صبر و اين تأمُّل\r\nبزن نوائى به ياد ساقى * گهى حجازى گهى عراقى\r\nكه وقت فرصت نمانده باقى * مكن توقُّف مكن تعلُّل\r\nز خُمِّ وحدت بنوش جامى * ز جام عشرت بگير كامى\r\nمباش در فكر ننگ و نامى * كه عين خامى است اين تخيُّل\r\nتبَاركَ الله از آن مَهِ نو * فكنده بر مهر و ماه پرتو\r\nهزار شيرين هزار خسرو * به حلقهء بندگيش در غُل \r\n\r\n","description":"","footnote":"","page_name":" 257 ","page_number":257},
  {"content":"\r\n\r\n به لب حديثى زِ سرِّ مجمل * به حسن مجموعهء مُفَصَّل\r\nبه چين آن گيسوى مسلسل * فتاده هم دور و هم تسلسُل\r\nبه صورت آن گوهر مُقَدَّس * ظهور معناى ذات أقدس\r\nبه قعر دريا نمىرسد خَس * به كنه او چون رسد تعقُّل\r\nبه طلعت آئينهء تجلّى * ز عكس او نور عقل كلّى\r\nز ليلى حسن اوست ليلى * مثال ناقص گه تمثُّل\r\nبه روى و موى آن يگانه دلبر * جمال غيب و حجاب اكبر\r\nبه جلوه سر تا قدم پيمبر * در او عيان سِرّ كلِّ فِى الْكُلْ\r\nحقيقة الحقِّ و الحقائق * كلام ناطق إمام صادق\r\nعلوم را كاشف الدَّقايق * رسوم را حافظ از تبدُّل\r\nصحيفهء حكمت الهى * لطيفهء معرفت كما هى\r\nكتاب هستى دهد گواهى * كه هستى از او كند تنزُّل\r\nبه خلوت قدس « لى مع الله » * جمال او شاهدى است دلخواه\r\nبه شمع رويش خرد برد راه * كه اوست حقّ را ره توسُّل\r\nصبا برو تا به قاب قوسين * بگو به آن شهريار كونين\r\nكسى به غير از تو نيست در بين * كه « مفتقِر » را كند تكفُّل\r\nچه كم شود از مقام شاهى * اگر كنى سوى ما نگاهى\r\nكه از نگاهى برد سياهى * برو سفيدى كند تحوُّل\r\nمگر تو اى غاية الامانى * مرا به امّيد خود رسانى\r\nنمىسزد اين قَدَر توانى * مكن از اين بيشتر تغافل « 1 »\r\nقَوْمٌ سَمَاؤُهُمُ السُّيُوفُ وَ أرْضُهُم * أعْدَاؤُهُمْ وَ دَمُ السُّيُوفِ نُحُورُهَا 1 \r\n\r\n\r\n","description":"","footnote":"\r\n( 1 ) « ديوان غروى اصفهانى » معروف به كمپانى ، منتخبى از ص 168 تا ص 170 .\r\n","page_name":" 258 ","page_number":258},
  {"content":"\r\n\r\n يَسْتَمْطِرُونَ مِنَ الْعَجَاجِ سَحَائبا * صَوْبَ الْحُتُوفِ عَلَى الرُّجُوفِ « 1 » مَطِيرُهَا 2\r\nوَ حَنَادِسُ الْفِتَنِ الَّتِى إنْ أظْلَمَتْ * فَشُمُوسُهَا آرَاؤُهُمْ وَ بُدُورُهَا 3\r\nمَلَكُوا الْجِنَانَ بِفَضْلِهِمْ فَرِيَاضُهَا * طُرًّا لَهُمْ وَ خِيَامُهَا وَ قُصُورُهَا 4\r\nوَ إذَا الذُّنُوبُ تَضَاعَفَتْ فَبِحُبِّهِمْ * يُعْطِى الامَانَ أخَا الذُّنُوبِ غَفُورُهَا 5\r\nتِلْكَ النُّجُومُ الزُّهْرُ فِى أبْرَاجِهَا * وَ مِنَ السِّنينَ بِهِمْ تَتِمُّ شُهُورُهَا « 2 » \r\n1 - « ايشان گروهى بودند كه آسمانشان شمشيرهاى آهيخته ، و زمينشان دشمنانشان بوده‌اند ، و خون شمشيرها از گلوهايشان بود .\r\n2 - ايشان باران مىطلبيدند از ابرهائى كه از گرد و غبار جنگ بر سرشان بلند شده بود ، و طيران و پرواز آن ابرها بر روى رعدهاى زلزله‌آورنده و مرتعش كننده‌اى بود كه به طرف مرگ مىكشانيد .\r\n3 - و در عمق ظلمات و تاريكيهاى بَحْتِ فتنه‌ها ، تنها آرا و أفكارشان بود كه چون خورشيدها و ماه‌ها درخشش مىنمود .\r\n4 - ايشان به واسطهء فضيلتشان مالك بهشت شدند ، بنابراين باغهاى سبز و خرّم و خيمه‌ها و قصرهاى بهشت از آنان مىباشد .\r\n5 - و هرگاه گناهان روى هم انباشته شود ، پس به سبب دوستى ايشان است كه آمرزندهء گناهان به گنهكار امان مىبخشد .\r\n6 - آنان ستارگان درخشانى هستند كه در برجهاى خود مىباشند و به واسطهء ايشان است كه ماه‌هاى دوازده گانهء سال كامل مىشود . »\r\nو عَوْنى در ارتحال آن حضرت و تدفينشان در زمين بقيع غرقد با إهداء تحيّت به\r\n\r\n\r\n","description":"","footnote":"\r\n( 1 ) در « الغدير » ج 3 ، ص 398 با كلمة الزّحوف ضبط كرده است ، و بنابراين المطير به معناى ذو المطر مىشود و معناى دوم بدين گونه است : « ايشان باران مىطلبيدند از ابرهائى كه از گرد و غبار جنگ بر سرشان بلند شده بود ، كه آن ابرهاى بارنده مرگ را بر سر دشمن فرو مىباريد . »\r\n( 2 ) اين ابيات از زاهى است كه ابن شهرآشوب در « مناقب » ، از طبع سنگى ج 2 ص 344 ، و از طبع حروفى ج 4 ص 272 ذكر نموده است .\r\n","page_name":" 259 ","page_number":259},
  {"content":"\r\n\r\nآن حضرت مىگويد :\r\n عُجْ بِالْمَطِىِّ عَلَى الْبَقِيعِ الْغَرْقَدِ * وَ اقْرَإ التَّحِيَّةَ جَعْفَرَ بْنَ مُحَمَّدِ 1\r\nوَ قُلِ ابْنَ بِنْتِ مُحَمَّدٍ وَ وَصِيِّه * يَا نُورَ كُلِّ هِدَايَةٍ لَمْ تُجْحَدِ 2\r\nيَا صَادِقاً شَهِدَ الإلهُ بِصِدْقِهِ * فَكَفَى مَهَابَةُ ذِى الْجَلالِ الامْجَدِ 3\r\nيَا ابْنَ الْهُدَى وَ أبَا الْهُدَى أنْتَ الْهُدَى * يَا نُورَ حَاضِرَ سِرِّ كُلِّ مُوَحِّدِ 4\r\nيَا ابْنَ النَّبِىِّ مُحَمَدٍ أنْتَ الَّذِى * أوْضَحْتَ قَصْدَ وَلَاءَ آل مُحَمَّدِ 5\r\nيَا سَادِسَ الانْوَارِ يَا عَلَمَ الْهُدَى * ضَلَّ امْرُوٌ بِوَلَائِكُمْ لَم يَهْتَدِ 6 « 1 » \r\n1 - « اى مرد سوار ! دهنهء مركبت را به بقيع غرقد برگردان ، و تحيّت و درود را بر جعفر بن محمّد قرائت كن !\r\n2 - و بگو اى پسر دختر محمّد و پسر وصىّ او ، اى نور هر هدايتى كه قابل انكار نمىباشى !\r\n3 - اى راستگوئى كه خداوند به صدق تو گواهى داده است ، و اين شهادت كه از مهابت ذوالجلال امجد واقع شده است كافى است براى عظمت اين صدق و راستى و درستى !\r\n4 - اى پسر هدايت و اى پدر هدايت تو هستى هدايت . اى نور حاضر سرّ هر مرد موحّد !\r\n5 - اى پسر پيامبر : محمّد ! تويى كه راه راست ولايت آل محمّد را روشن ساختى !\r\n6 - اى ششمين انوار ، اى پرچم هدايت ، كسى كه به ولايت شما ره نبرده باشد تحقيقاً گمراه بوده است .\r\n\r\n\r\n","description":"","footnote":"\r\n( 1 ) « مناقب » ابن شهرآشوب ، طبع سنگى ج 2 ص 348 ، و طبع حروفى ج 4 ص 278 .\r\n","page_name":" 260 ","page_number":260},
  {"content":"\r\n\r\n\r\nدرس دويست و شصت و ششم تا دويست و هفتادم معاويه سير نبوت عادله را به طاغوتيت جباره برگردانيد\r\n\r\n","description":"","footnote":"","page_name":" 261 ","page_number":261},
  {"content":"\r\n . \r\n","description":"","footnote":"","page_name":" 262 ","page_number":262},
  {"content":"\r\n\r\nبسم الله الرّحمن الرّحيم\r\nو صلّى اللهُ على محمدٍ وَ آله الطَّاهرينَ\r\nو لَعنةُ الله عَلى أعْدائِهمْ أجمعينَ مِنَ الآنَ إلى قيامِ يَوم الدِّين\r\nو لا حولَ و لا قُوَّة إلَّا بالله الْعَلِىِّ العظيمِ\r\nقَالَ اللهُ الحَكِيمُ فِى كتابِهِ الكريمِ :\r\n  وَ مَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ اجْتُثَّتْ مِنْ فَوْقِ الْأَرْضِ ما لَها مِنْ قَرارٍ . يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا وَ فِي الْآخِرَةِ وَ يُضِلُّ اللَّهُ الظَّالِمِينَ وَ يَفْعَلُ اللَّهُ ما يَشاءُ   . « 1 »\r\n« و مثل كلمهء خبيثه همچون درخت خبيثى مىباشد كه از روى زمين از بيخ و بن كنده شده و برآمده است و ثبات و قرارى ندارد . خداوند ثابت مىدارد آنان را كه ايمان آورده‌اند به گفتار ثابت در زندگانى در دنيا و در آخرت ، و خداوند گمراه مىسازد ستمكاران را ، و خداوند هر كارى را كه بخواهد انجام دهد بجاى مىآورد . »\r\n\r\nتفسير علامهء طباطبائى از شجرهء خبيثه\r\nحضرت استاذنا الاعظم آية الله علّامه سيّد محمّد حسين طباطبائى - تغمّده الله أعلى درجات جنانه - در تفسير مبارك خود چنين إفاده فرموده‌اند :\r\n\r\n\r\n","description":"","footnote":"\r\n( 1 ) « بيست و ششمين و بيست و هفتمين آيه ، از سورهء إسراء : هفدهمين سوره از قرآن كريم »\r\n","page_name":" 263 ","page_number":263},
  {"content":"\r\n\r\nإجْتِثاث به معنى اقْتِلاع يعنى از بيخ بركندن است . گفته مىشود : جَثَثْتُهُ و اجْتَثَثْتُهُ يعنى قَلَعْتُهُ و أقْلَعْتُهُ . و جُثّ با ضمّه به زمين برآمده گويند مثل تپّه ، و جُثَّة به معنى شخص مشهود است . اين طور در « مفردات » آورده است .\r\nو كلمهء خبيثه در مقابل كلمهء طيّبه مىباشد ، و لهذا بر سر آن نيز اختلاف كرده‌اند و هر گروهى آن را به معنائى تفسير كرده است كه در مقابل تفسير معناى كلمهء طيّبه قرار گرفته است .\r\nو همچنين در معنى شجرهء خبيثه اختلاف نموده‌اند . بعضى گفته‌اند : مراد « حنظل » است ، و بعضى گفته‌اند : « كَشُوث » مىباشد و آن عبارت است از گياهى كه بر خار و بر درخت مىپيچد نه در زمين ريشه دارد و نه بر روى خود برگ . و بعضى گفته‌اند : مراد « سير » است و بعضى گفته‌اند : مراد « درخت خار » و بعضى گفته‌اند : « طَحْلَب » ( خزه ) مىباشد و بعضى گفته‌اند « كُمْأة » است ( نوعى قارچ ) و بعضى گفته‌اند : هر درختى كه ميوهء گوارا نمىدهد .\r\nو در تفسير آيه سابقه ، حال اين اختلافات را دانستى ، و أيضاً دانستى آنچه را كه تدبّر نتيجه مىداد در معنى كلمهء طيّبه و آنچه را كه كلمهء طيّبه به آن مثال زده شده بود ، و آن نتيجه بعينه در مقابل آن يعنى در كلمهء خَبيثه و آنچه كه كلمهء خبيثه به آن مثال زده شده است بدون يك حرف كم و زياد مىآيد .\r\nبنابر آنچه گفته شد : مراد از كلمهء خبيثه « كلمهء شِرك » مىباشد كه تمثيل به شجرهء خبيثه‌اى شده است كه مفروض آن است كه از روى زمين بركنده گرديده نه أصل ثابتى دارد و نه سكون و قرارى . و بنا به فرض چون خبيثه مىباشد جز ضرر و جز شرّ از آن اثرى تراوش نمىنمايد .\r\nامّا گفتار خداوند تعالى :  يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ  تا آخر آيه از آن چنين به دست مىآيد كه : « بالقول » متعلّق است به يُثَبِّتُ نه به آمنُوا ، و بآء هم براى آلت و يا براى سببيّت مىباشد نه از براى تعديه . و قوله :  « فِي الْحَياةِ الدُّنْيا وَ فِي الْآخِرَةِ  أيضاً متعلق است به يثبّت نه به ثابت .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nو بازگشت معنى آن بدين صورت مىگردد كه : كسانى كه ايمان آورده‌اند ، زمانى كه بر ايمانشان ثبات ورزند و استقامت نمايند ، خداوند آنان را در دنيا و آخرت بر قول ثابت نگاه مىدارد . و اگر تثبيت خدائى نبود ثبات خودشان ارزشى نداشت و منفعتى بدانها نمىبخشيد .\r\nبنابر اين مرجع همهء امور به سوى خداست . و على هذا گفتار خداوند كه مىگويد :  يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ  در باب هدايت موازن گفتار اوست :  فَلَمَّا زاغُوا أَزاغَ اللَّهُ قُلُوبَهُمْ  ( آيه 5 ، از سورهء 61 : صَفّ ) « چون بنى اسرائيل از راه درست انحراف پيدا كردند خداوند دلهايشان را منحرف گردانيد » در باب ضلالت .\r\nمگر اينكه ميان اين دو باب فرقى موجود است ، و آن اين است كه هدايت از جانب خداوند سبحانه شروع مىشود و بر آن هدايت بنده مترتّب مىگردد . اما ضلالت از بنده به واسطهء سوء اختيار او شروع مىشود و خداوند جزاى آن را ضلالت بر روى ضلالت مىدهد ، همانطور كه گفته است : وَ مَا يُضِلُّ بِهِ إلَّا الْفَاسِقِينَ . ( آيه 26 ، از سورهء 2 : بقره ) . « ( خداوند با مثلى كه مىزند بسيارى را به واسطهء آن گمراه مىكند و بسيارى را به واسطهء آن هدايت مىكند ) و گمراه نمىكند به واسطهء آن مگر فاسقان را . »\r\nو آيات وارده در قرآن تكاثر دارد در اينكه هدايت از جانب خداوند سبحانه مىباشد و أحدى غير از خدا در آن دخالتى ندارد . « 1 »\r\nبارى يكى از مصاديق أعظم شجرهء خبيثه ، طائفهء بنى اميّه هستند كه در قرآن كريم از آن نيز به شجرهء ملعونه نام برده شده است . شيخ محمود أبو رَيَّه در اين باره مىگويد :\r\n\r\nريشهء اختلاف بنى اميه با بنى هاشم\r\n« اما اختلاف ريشه دار كه ميان بنى اميّه و بنى هاشم در عصر جاهليّت بوده است ،\r\n\r\n\r\n","description":"","footnote":"\r\n( 1 ) « الميزان فى تفسير القرآن » ج 12 ، ص 51 و ص 52 .\r\n","page_name":" 265 ","page_number":265},
  {"content":"\r\n\r\nما رشتهء سخن را در اين زمينه به مورِّخ كبير « مِقْريزى » مىسپاريم زيرا وى در كتاب خود : « النِّزَاعُ و التَّخاصُم فيما بين بنى امَيَّةَ و بنى هاشم » آن را تسجيل كرده است . و اينك ما برخى از گفتار او را ذكر مىنمائيم :\r\nمن بسيار در فكر فرو رفته و در شگفت مىافتادم از سركشى بنى امَيَّه براى امر خلافت با آنكه از ريشه و بن و اصل رسول الله دور تر هستند و بنى هاشم نزديك مىباشند ، و با خود مىگويم : چگونه به فكر خلافت افتادند ؟ بنى امَيَّه و بنى مروان بن حكم طريد و تبعيدى رسول الله آن كه رسول خدا بر او لعنت فرستاد ، كجا و فكر خلافت ، با وجود تحكيم عداوت ميان بنى اميّه و بنى هاشم در ايَّام جاهليّت ؟ ! و از آن گذشته ، شدّت عداوت بنى اميّه با رسول الله و مبالغهء ايشان در آزار و اذيّت او و تمادى و استمرارشان در تكذيب او در آنچه از طرف خداوند آورده بود از روزى كه خداى سبحانه او را مبعوث به رسالت كرد و به دين هدايت و آئين حقّ دعوت نمود ، تا هنگامى كه مكّه فتح شد و برخى از آنها به اسلام داخل شدند .\r\nسوگند به جان خودم ابداً هيچ فاصله‌اى بيشتر از فاصلهء بنى اميّه با امر خلافت وجود ندارد . زيرا ميان بنى اميّه و خلافت هيچ پيوندى وجود ندارد ، و هيچ رابطهء نَسَبى نيز موجود نمىباشد . . . « 1 »\r\nمنافرت و مخاصمت پيوسته به طور مستمرّ ميان طائفهء بنى هاشم و ميان طائفهء عبد شمس وجود داشته است به طورى كه گفته‌اند : هاشم با عبد شمس تَوأمَيَنْ ( دو قلو در يك شكم ) زائيده شدند . و عبد شمس زودتر از هاشم به دنيا آمد ، و انگشت يكى از آنان به پيشانى ديگرى چسبيده بود . چون جدا كردند آن محلّ خون‌آلود شد فلهذا گفتند : ميان اين دو طفل جنگ در خواهد گرفت ، و يا در ميان فرزندانشان خون\r\n\r\n\r\n","description":"","footnote":"\r\n( 1 ) اين فقره در اوّلين صفحه از كتاب « النّزاع و التّخاصم فيما بين بنى اميّة و بنى هاشم » طبع نجف سنهء 1386 هجريّه آمده است .\r\n","page_name":" 266 ","page_number":266},
  {"content":"\r\n\r\nجارى مىشود ، و همين طور هم شد .\r\nو گفته شده است : عبد شمس و هاشم در يك شكم بوده‌اند ، و در وقت تولّد پيشانيهايشان به هم چسبيده بود ، و با شمشير جدا كردند . « 1 »\r\n\r\nدشمنان سرسخت رسول خدا صلّى الله عليه و آله و سلّم از بنى اميه\r\nمنافرت در بين هاشم بن عَبد مَناف بن قُصىّ و بين برادرزاده‌اش : امَيَّة بن عبد شمس بن عبد مناف بوده است . « 2 »\r\nمِقريزى مىگويد : اين منافرت در ميان دو طائفه استمرار داشت تا سيّد بنى هاشم : أبو القاسم محمّد بن عبد الله در مكّه قيام فرمود ، و قريش را به توحيد الله تعالى دعوت نمود ، و ترك كرد آئين جميع آنچه را كه به غير از خداوند عبادت گرديده مىشده‌اند . در اين وقت براى عداوت او جماعتى از بنى اميّه هم رأى و هم داستان شدند . از ايشان است أبو احَيْحَة سعيد بن العاص بن امَيَّة ، « 3 » و از ايشان است عَقَبةُ بن أبى مُعَيْط ، و حَكَم بن أبى العاص بن امَيَّة . و او رسول خدا را آزار مىكرد ، در هنگامى كه رسول خدا در حجره‌هاى زنانش بود سر مىكشيد و چشم‌چرانى مىكرد . و پيامبر راجع به او فرمود : « مَنْ عَذِيرِى مِنْ هَذَا الْوَزَغَةِ ! لَوْ أدْرَكْتُهُ لَفَقَأْتُ عَيْنَهُ » .\r\n« كيست آن كه حقّ مرا از اين وَزَغ بگيرد و در مقام دفاع و پذيرش عذر من در برابر او قيام نمايد ؟ ! اگر من دستم به او مىرسيد چشمش را از كاسه بيرون مىآوردم ! »\r\nپس از اين جريان رسول خدا او را و فرزندانش را لعن كرد ، و او را از شهر مدينه تبعيد كرد . حَكَم در تمام زمان حيات رسول خدا و خلافت أبو بكر و عمر از مدينه\r\n\r\n\r\n","description":"","footnote":"\r\n( 1 ) اين مطلب را مقريزى در ص 6 بيان كرده است و در آخرش گفته است : بعضى از عرب گفتند : چرا با درهم ( پول سفيد ) آنها را از هم جدا نكردند . در اين صورت پيوسته شمشير در ميانشان و اولادشان الى الأبد برقرار خواهد بود .\r\n( 2 ) أبو ريَّه گويد : كسى كه مىخواهد به اين منافرت معرفت پيدا نمايد ، آن را در كتاب مقريزى جستجو نمايد .\r\n( 3 ) مقريزى در ص 11 گويد تا آنكه وى در حال كفرش به خدا و به رسول خدا در اول سال از هجرت و يا در سال دوم بمرد و هلاك شد با وجود محادّهء او با خدا و با رسول خدا .\r\n","page_name":" 267 ","page_number":267},
  {"content":"\r\n\r\nخارج بود . چون عثمان به خلافت رسيد او را به مدينه بازگردانيد . پسرش مَرْوان مىباشد كه چون حَكم بمرد بر قبرش خيمه بر پا كرد .\r\nو از ايشان است عُتْبَةُ بن أبِى رَبيعة بن عَبد شمس ، و وى پدر هند « 1 » است كه جگر حَمزة بن عبد المطلّب را در دهان زير دندانهايش جويد .\r\nو از ايشان است وَليد بن عُتْبَة بن أبى رَبيعه ، و اين وليد دائى معاويه است . و از ايشان است شَيْبة بن رَبيعة بن عبد شمس عموى هند .\r\nو از ايشان است ابو سفيان صَخْر بن حَرْب بن امَيَّة « 2 » سرلشگر و فرماندهء كلّ\r\n\r\n\r\n","description":"","footnote":"\r\n( 1 ) اين هند زن ابو سفيان است .\r\n( 2 ) مقريزى در ص 2 گويد : و دانستيم عداوت ابو سفيان با پيغمبر اكرم صلّى الله عليه و آله و سلّم چطور بوده است ؟ ! و چگونه با او محاربه مىنموده و مردم را بر عليه او بسيج مىكرده و با او كارزار مىنموده است ؟ و دانستيم اسلامش چطور بود چگونه مسلمان شد ؟ و دانستيم خلاصى او را كه چطور خلاص شد . از اينها كه بگذريم او بر دست عبّاس اسلام آورد و عبّاس كسى بود كه نگذاشت مردم او را بكشند و رديف خود بر روى شتر نشانيده به حضور رسول اكرم صلّى الله عليه و آله و سلّم آورد و از رسول خدا طلب كرد تا او را تشريف نمايند و گرامى بدارند و نامش را بلند كنند . و اينها يد بيضاء و نعمت غرّاء و مقام مشهور و خبر غير منكورى است . اما جزا و پاداش اينها از پسرانش اين بود كه با على جنگ كردند و حسن را سمّ دادند و حسين را كشتند و زنهاى حسين را بر روى جهازهاى عريان شترها سر برهنه حمل دادند ، و از عورت على بن الحسين معاينه به عمل آوردند هنگامى كه بر ايشان بلوغ ايشان مشتبه گرديده همانطور كه به اولاد مشركين اين عمل را انجام مىدهند وقتى كه با قهر و غلبه در ديارشان داخل شوند . و مقريزى در ص 3 و ص 4 گويد : و هند جگر حمزه را خورد ، و بنابراين از ايشان است آكلة الاكباد ، و از ايشان است كهف نفاق ؛ و با چوبدستى بر دندانهاى امام حسين بنواختند و قبر زيد را نبش كردند و او را بر دار آويختند و سرش را در زمين عرصهء خانه انداختند تا مردم او را لگدمال كنند و مغز سر او را مرغها درآورند . در اين باره قرشى گويد :\r\n اطردوا الدّيك عن ذؤابة زيد * طال ما كان لا تطاة الدّجاج \r\nو شاعر بنى اميّه گويد :\r\n صلبنا لكم زيداً على جذع نخلة * و لم نر مهديّاً على الجذع يصلب \r\nو يحيى بن زيد را كشتند و قاتل او را خونخواه آل مروان و ناصر دين اسم گذاردند . و دو بار\r\n","page_name":" 268 ","page_number":268},
  {"content":"\r\n\r\nاحزاب . آن كس كه با رسول خدا در روز احد جنگ كرد ، و از برگزيدگان اصحاب هفتاد تن از مهاجر و أنصار را كشت كه از آنان است حمزه عموى پيغمبر . و با رسول خدا نيز در روز جنگ خندق كارزار نمود . او پيوسته با خدا و با رسول خدا در دشمنى سخت و حادّ مىگذرانيد تا رسول خدا براى فتح مكّه حركت نمود .\r\nعباس بن عبد المطلّب وى را رديف خود نشانده - چون در جاهليّت صديق و نديم و همدم او بود - و به حضور رسول خدا آورد و از رسول خدا در هنگام ورودش درخواست كرد تا وى را امان بخشد !\r\nهمين كه رسول خدا چشمش به دو افتاد به او گفت : وَيْلَكَ يَا أبَا سُفْيَانَ ! أ لَمْ يَأنِ لَكَ أنْ تَعْلَمَ أنْ لَا إلَهَ إلَّا اللهُ ؟ !\r\n« اى واى بر تو اى ابو سفيان ! آيا هنوز زمان آن براى تو نرسيده است كه بدانى جز الله معبودى نيست ؟ ! »\r\nأبو سفيان گفت : بِأبِى أنْتَ وَ امِّى ، مَا أوْصَلَكَ وَ أجْمَلَكَ وَ أكْرَمَكَ ! وَ اللهِ لَقَدْ ظَنَنْتُ أنَّهُ لَوْ كَانَ مَعَ اللهِ غَيْرُهُ لَقَدْ أغْنَى عَنِّى شَيْئاً !\r\n« پدرم و مادرم به قربانت شود ، چقدر تو پيوندت قوى است ، و چقدر خوشرفتارى ، و چقدر تو كريم و بزرگوار هستى ! سوگند به خدا دانستم كه اگر هر آينه با خدا چيز دگرى وجود داشت آن چيز در امروز قدرى به درد من مىرسيد ! »\r\nحضرت فرمود : يَا أبَا سُفْيَان ! أَ لَمْ يَأنِ لَكَ أنْ تَعْلَم أنِّى رَسُولُ اللهِ ؟ !\r\n« اى أبو سفيان ! آيا هنوز موقع آن براى تو نرسيده است كه بدانى من پيامبر خدا هستم ؟ ! »\r\nأبو سفيان گفت : أمّا هَذِهِ فَفِى النَّفْسِ مِنْهَا شَىْءٌ !\r\n« امَّا در اين موضوع در نفس من خلجانى هست ! »\r\n\r\n\r\n","description":"","footnote":"\r\nعلى بن عبد الله بن عباس را با شلّاقها زدند به جهت آنكه دختر عمويش : دختر عبد الله بن جعفر را كه سابقاً زوجهء عبد الملك بن مروان بود به تزويج خود درآورده بود .\r\n","page_name":" 269 ","page_number":269},
  {"content":"\r\n\r\nعبّاس به وى گفت : اى واى بر تو ! شهادت حقّ را پيش از آنكه گردنت زده شود بر زبان بياور !\r\n\r\nنفاق ابو سفيان با مسلمين\r\nابو سفيان شهادت بر زبان جارى نمود و اسلام آورد . در اينكه آيا اسلام وى درست بوده است اختلاف نموده‌اند . گفته شده است كه او در غزوهء حُنَيْن با رسول خدا حضور يافت و ازْلام با او بود كه بدان استقسام مىكرد ، « 1 » و او پناه و ملجأ منافقين در جاهليّت بوده است . « 2 »\r\nو در خبر عبد الله بن زبير آمده است كه گفت : ابو سفيان را در روز يرموك ديده است بدين گونه كه چون روميان بر مسلمانان ظفر مىيافتند مىگفت : إيهِ بَنِى الاصْفَرِ « بيشتر پيروز شويد اى روميان . » و چون مسلمانان بر آنها پيروز مىگشتند\r\n\r\n\r\n","description":"","footnote":"\r\n( 1 ) استقسام با ازْلام نوعى از قمار بوده است كه در عصر جاهلى بدان عمل مىكردند و اسلام با آيه 3 ، از سورهء 5 : مائده آن را حرام نمود :  حُرِّمَتْ عَلَيْكُمُ الْمَيْتَةُ وَ الدَّمُ وَ لَحْمُ الْخِنْزِيرِ وَ ما أُهِلَّ لِغَيْرِ اللَّهِ بِهِ وَ الْمُنْخَنِقَةُ وَ الْمَوْقُوذَةُ وَ الْمُتَرَدِّيَةُ وَ النَّطِيحَةُ وَ ما أَكَلَ السَّبُعُ إِلَّا ما ذَكَّيْتُمْ وَ ما ذُبِحَ عَلَى النُّصُبِ وَ أَنْ تَسْتَقْسِمُوا بِالْأَزْلامِ ذلِكُمْ فِسْقٌ  تا آخر آيه . . . و مراد از استقسام به أزلام چنان كه در تفسير بيضاوى دو جلدى دار الطَّبعة العامِرة ، در ج 1 ص 323 آمده است اين است كه مىگويد : و أنْ تَسْتَقْسِمُوا بالازلام يعنى : و حرام شده است بر شما تقسيم كردن با تيرهائى كه در چلهء كمان مىگذارند . و آن بدين طريق بوده است كه چون اراده مىكردند كارى را انجام بدهند سه عدد چوبهء تير را بر مىداشتند كه بر روى يكى نوشته بود : أمَرَنى رَبّى « خداى من مرا بدين كار امر نمود » و بر روى دگرى نوشته بود : نَهانى ربّى « خداى من مرا از اين كار نهى نمود » و بر روى سومى نوشته بود غَفَل « پنهان » . اگر تير چوبهء امر بيرون مىآمد دنبال آن كار مىرفتند . و اگر تير چوبهء نهى بيرون مىآمد از آن كار اجتناب مىكردند . و اگر غفل بيرون مىآمد تيرچوبه‌ها را بار ديگر درهم مىآميختند و از نو بر مىداشتند . بنابراين معنى استقسام با أزلام آن بوده است كه با آن مىخواسته‌اند بدانند آنچه برايشان مقدّر شده است با مقدّر نشده است چيست ؟ و بعضى گفته‌اند : معنى استقسام با ازلام آن است كه قمار با شترى ( جزور ) مىكردند به نصيبهاى مختلف . و واحد أزلام زَلَم است مثل جَمَل و زُلَم بر وزن صُرَد .\r\n( 2 ) چون مسلمين در روز جنگ حنين فرار كردند ابو سفيان گفت : لا تنتهى هزيمتهم دون البحر . و حافظ مغرب زمين : ابن عبد البرّ در « استيعاب » گفته است : او كهف منافقين بود از روزى كه اسلام آورد ، و در عصر جاهليّت منسوب بوده است به زندقه و از وى اخبار زشتى روايت شده است و اسلامش اسلام سالم نبود ( ج 2 ، ص 709 و ص 710\r\n","page_name":" 270 ","page_number":270},
  {"content":"\r\n\r\nمىگفت :\r\n وَ بَنُو الاصَفَرِ الْمُلُوكُ مُلُوكُ الرُّ * ومِ لَمْ يَبْقَ مِنْهُمُ مَذْكُورُ \r\n« و روميان پادشاهانند حقيقةً ، پادشاهان روم كه اينك از آنها شاهى بجاى نمانده است . »\r\nو از ايشان كه با پيغمبر جنگ كرده‌اند مُعاوية بن مُغيرة بن أبِى الْعاصِ بن امَيَّة مىباشد . وى همان كس است كه بينى حمزه را بريد و او را مُثْلَه نمود . اين معاويه پدر عائشه مادر عبد الملك بن مروان است . و اين عبد الملك معروف‌ترين مردم است در كفر . زيرا يكى از دو پدرش حَكَم بن أبى العاص لعنت‌شدهء رسول الله و تبعيدشدهء او مىباشد و پدر دگرش مُعاوية بن مُغيرة . « 1 »\r\nو از ايشان است حَمَّالةُ الحَطَب كه اسمش امّ جَمِيل است دختر حَرْب بن امَيَّة و مراد خداوند در سورهء تَبَّتْ يَدَا أبِى لَهَب تا آخر سوره ، وى بوده است .\r\nمِقريزى گويد : هيچ يك از آنان كه نامشان ذكر شد نبوده‌اند مگر آنكه نهايت كوشش خود را در عداوت رسول خدا مبذول كردند ، و در اذيّت و آزار مؤمنينى كه ايمان آورده و از او پيروى مىكرده‌اند مبالغه نمودند ، و مؤمنين از دست آنان به أنواع شتم و عذاب گرفتار شدند ، تا به جائى كه مهاجرين از مكّه به بلاد حبشه گريختند و پس از آن به مدينه فرار كردند . خانه‌هايشان در مكه بدون ساكن بماند و درهايش مقفول گرديد . ابو سفيان بعضى از آن خانه‌ها را فروخت و قرضى را كه بر ذمّه داشت ادا نمود .\r\nبنى اميّه نه يك بار بلكه در مرَّات عديده‌اى قصد كشتن پيامبر را كردند ، و در امر او به مشورت نشستند تا او را از مكه اخراج كنند و يا آنكه وى را در غل و زنجير بسته و در زندان بيفكنند تا هلاك گردد . و يكايك از آنان در انجام اين مرام از جان و مال و اهل و عشيره به حدِّ نهايت مبالغه نمودند و براى رسول الله در هر راهى\r\n\r\n\r\n","description":"","footnote":"\r\n( 1 ) مقريزى در ص 4 گويد : او را على و عمّار صبراً كشتند .\r\n","page_name":" 271 ","page_number":271},
  {"content":"\r\n\r\nدامهايى نهادند تا وى را سِرّاً و جَهراً بكشند . « 1 »\r\n\r\nكيفيت روى كار آمدن معاويه\r\nگفتار جاحظ در اين مقام\r\nشيخ محمود أبوريّه مىگويد : ما در اينجا مناسب مىبينيم در پيرو كلام مقريزى ، دو صفحه از رسالهء بليغهء جاحظ را كه ما در پى آن مىباشيم نقل نمائيم تا آنكه اين دو صفحه ، دو دليل دگر باشند براى تصوير موقف امويان با پيغمبر و على و پسرانش .\r\nجاحظ چون در مقام اخبار از امر قتل عثمان و آنچه در پيامد آن به وقوع پيوست از بلايا و محنتهائى كه بر مسلمين وارد شد بر مىآيد ، مىگويد : پس از آن پيوسته فتنه‌ها متّصل شد و جنگها يكى در رديف دگرى واقع گرديد مانند « جنگ جمل » و « وقايع صفّين » و مثل « روز نهروان » . . . تا اينكه شقىترين امّت على بن أبى طالب - رضوان الله عليه - را كشت . . . تا آنكه حسن عليه السلام از جنگها اعتزال جست و چون يارانش از دور او متفرّق شدند و در عسكر خود خلل و فتور يافت امر امارت را تخليه كرد ، چون مىديديد كه چگونه بر پدرش اختلاف كردند و بسيار با او به طور تلوّن و دو دلى و شك عمل مىكردند .\r\nدر اين حال معاويه مستبدّانه بر اريكهء سلطنت قرار گرفت و مستبدّانه بر بقيّهء جماعت شورى و بر جميع مسلمين از انصار و مهاجرين حكومت كرد در سالى كه آن را عام الجَمَاعة ( سال اجتماع ) نام گذاردند . امَّا سال جماعت نبود بلكه سال تفرقه و قهر و جبروتيَّت و غلبه بود . آن سالى كه در آن امامت به سلطنت كسرويَّت ، و خلافت به غصب قيصريَّت تحوّل يافت . . . .\r\nو پس از آن ، معاصى معاويه از جنس همين امورى بود كه ما نقل نموديم و بر\r\n\r\n\r\n","description":"","footnote":"\r\n( 1 ) مطالب مذكوره ، مختصرى مىباشد از ص 10 تا ص 34 از كتاب « النِّزاع و التخاصم » .\r\n","page_name":" 272 ","page_number":272},
  {"content":"\r\n\r\nهمان محامل و مراتبى كه ما مرتّب كرديم « 1 » ، تا اينكه معاويه ، قضيّه و حكم روشن رسول خدا را ردّ كرد و حكم او را انكار نمود انكار روشن و آشكارى دربارهء وَلَدِ فِراش و آنچه را كه بر شخص عاهِر و زناكار مترتّب مىگردد با وجود إجماع و اتّفاق جميع امَّت بر آنكه سُمَيَّه فِراش و زن ابو سفيان نبوده است بلكه وى با او زنا كرده است و زياد را زائيده است . معاويه در اين مسأله از مورد فسق و فجور خارج شد و به حكم كفر قدم نهاد . « 2 »\r\nو نبود كشتن حُجْرُ بْن عَدى ، و خراج كشور مصر را به عمرو عاص بخشيدن ، و بيعت يزيد خليع « 3 » و متجاهر به فسق و فجور ، و براى خود برداشتن فىء و غنايم را ، و انتخاب حكَّام و ولات شهرها طبق ميل و هواى نفس خود ، و تعطيل حدود به واسطهء شفاعتها و قرابتها مگر از جنس انكار احكام منصوصه و شرايع مشهوره و سُنَن منصوبه . آرى در باب آنچه كه بر كفّار وارد مىگردد از حكم به ارتداد تفاوتى نمىباشد بين كسى كه انكار كتاب الله را بنمايد و يا انكار سنَّت را بكند در صورتى كه سنَّت در مرتبهء ظهور و شهرت كتاب الله بوده باشد ، مگر اينكه يكى از آن دو اعظم و عقابش در آخرت شديدتر مىباشد .\r\n\r\n\r\n","description":"","footnote":"\r\n( 1 ) مقريزى در ص 3 مىگويد : معاوية بن أبى سفيان ، بُسْر بن أرطاة را به يمن فرستاد و دو پسر عبيد الله بن عبّاس را كه هنوز به مرحلة بلوغ نرسيده بودند كشت . مادرشان : عائشه دختر عبد الله بن عبد مدان بن ديّان در مرثيه شان چنين گفته است :\r\n يا من أحَسَّ بِابْنَىَّ اللَّذَيْنِ هما * كالدُّرَّتين تشظى عنهما الصَّدف\r\nأنحى على ودجى طفلى مرهفة * مطرودة و عظيم الإثم يقترف \r\nو از اولاد صلبى على بن أبى طالب 9 نفر و از اولاد صلبى عقيل بن ابى طالب 9 نفر كشتند و ازاين‌جهت زن نوحه خوان ايشان گفته است :\r\n عين جودى بعبرة و عويل * و اندبى إن ندبت آل الرّسول\r\nتسعةٌ منهم لصُلب علىٍّ * قد اصيبوا و تسعةٌ لعقيل \r\n( 2 ) اشاره مىكند به استلحاق معاويه زياد را و قرار دادن او را پسر ابو سفيان .\r\n( 3 ) يزيد را به اوصاف كثيرهء شنيعه‌اى توصيف كرده‌اند و ما بعضى از آن را چون در مقام ترجمهء او بر مىآئيم ذكر خواهيم نمود .\r\n","page_name":" 273 ","page_number":273},
  {"content":"\r\n\r\nبنابراين ، معاويه اوَّلين كسى است كه در ميان امَّت كافر شده است ، و پس از معاويه نبود اين كفر مگر در كسى كه ادّعاى امامت امَّت و خلافت بر امَّت را بنمايد . از اين گذشته ، بسيارى از اهل آن عصر خودشان كافر شده‌اند به واسطهء اينكه كفر معاويه را بدين كفريّاتش تكفير نكرده‌اند .\r\nامَّا جماعتى از متولّدين عصر ما و از بدعت گذاران دهر ما مىگويند : معاويه را سبّ نكنيد زيرا كه او از صحابه است و سبّ معاويه بدعت است ، و كسى كه بغض او را داشته باشد مخالف سنَّت عمل كرده است . ايشان پنداشته‌اند كه از جملهء سنَّت ، ترك برائت است از كسى كه انكار سنَّت كند .\r\n\r\nجنايات يزيد پليد\r\nافعال يزيد\r\nپس از معاويه بيا و ببين آنچه را كه از يزيد و از عُمَّال يزيد و اهل نصرت او برخاست ، و سپس جنگ مكّه ، و به منجنيق بستن كعبه ، و مباح كردن ناموس و اموال مردم مدينه را بر لشكر ، و كشتن امام حسين عليه السلام با اكثريّت اهل بيت او كه چراغهاى تاريكيها و ستونهاى اسلام بودند ، بعد از آنكه آن حضرت از نزد خودش به وى اطمينان داده بود كه أتباعش متفرّق گردند و خودش به سوى خانه و حرمش مراجعت كند ، و يا به سرزمينى كوچ كند كه كسى احساس وجود او را ننمايد ، يا توقّف كند در محلّى كه او امر مىكند . ولى يزيديان از همهء اين مطالب إبا و امتناع كردند مگر قتل حسين و فرود آمدن در زير حكم و طاعتشان را .\r\nتا اينكه جاحِظ گويد : كَيْفَ نَصْنَعُ بِنَقْرِ الْقَضِيبِ بَيْنَ ثَنِيَّتَىِ الْحُسَيْنِ عليه السلام ، وَ حَمْلِ بَنَاتِ رَسُولِ اللهِ حَوَاسِرَ عَلَى الاقْتَابِ الْعَارِيَةِ وَ الإبِلِ الصِّعَابِ ، وَ الْكَشْفِ عَنْ عَوْرَةِ عَلِىِّ ابْنِ الْحُسَيْنِ عِنْدَ الشَّكِّ فِى بُلُوغِهِ عَلَى أنَّهُمْ انْ وَجَدُوهُ وَ قَدْ أنْبَتَ قَتَلُوهُ ، وَ إنْ لَمْ يَكُنْ أنْبَتَ حَمَلُوهُ ، كَمَا يَصْنَعُ أمِيرُ جَيْشِ الْمُسْلِمِينَ بِذَرارِى الْمُشْرِكينَ .\r\n« ما چگونه مىتوانيم توجيه كنيم نواختن چوب خيزران يزيد را در ميان دندانهاى امام حسين عليه السلام ، و حمل كردن دختران رسول الله را با سر برهنه بر روى\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nجهازهاى شتر بدون روپوش و بر روى جَمّازه‌ها و شتران سخت رو و خشن ؟ « 1 »\r\nو چه مىگوئى تو راجع به عبيد الله بن زياد كه به برادران و خواصَّش گفت : دَعُونِى أقْتُلْهُ فَإنَّهُ بَقِيَّةُ هَذَا النَّسْلِ فَأحْسِمُ بِهِ هَذَا الْقَرْنَ ، وَ امِيتُ بِهِ هَذَا الدَّاءَ ، وَ أقْطَعُ بِهِ هَذِهِ الْمَادَّةَ !\r\n« واگذاريد مرا تا على بن الحسين را بكشم ، به جهت آنكه او بقيّه و باقيماندهء از اين نسل است تا با كشتن وى اين شاخ را قطع كنم ، و اين مرض را بميرانم ، و اين مادّه را از بيخ و بن بركنم ! »\r\nأيُّها النَّاس ! شما ما را خبر دهيد كه اين درجهء از قساوت ، و اين مرتبهء از غِلظت پس از آنكه نفوسشان را به كشتن ايشان شفا دادند ، و آنچه را كه مىخواستند بدان نائل گشتند ، دلالت بر چه چيزى مىكند ؟ ! آيا دلالت بر عداوت ، و بَدى رأى ، و حقد و غيظ و كينه و نفاق ، و بر يقين معيوب ، و ايمان خراب مىكند ، يا دلالت بر اخلاص و محبّت پيغمبر صلّى الله عليه و آله و سلّم ، و بر محافظت او و بر پاكى ساحت از عيوب و بر صحّت سريره و ضمير ! ؟\r\n\r\nمنع برخى عامّه از لعن يزيد\r\nاگر جريان امر آن طور بوده است كه ما ذكر كرديم البتّه و البتّه از فسق و ضلالت برخاسته است ، و آن أدنى منازل فسق بوده است . فاسِق مَلْعُون است . و كسى كه نهى كند از لَعن مَلْعُون خودش نيز مَلْعُون است . و برخى از تازه به دوران رسيده‌هاى عصر ما و بدعت گذارنده‌هاى دهر ما گمان كرده‌اند كه سَبّ كردن واليان زشت\r\n\r\n\r\n","description":"","footnote":"\r\n( 1 ) ابوريّه در تعليقه گويد : به زودى مقدارى از تفصيلات اين جريمهء كبرى را كه در تاريخ اسلامى در تمام مدت عصورش ديده نشده است بيان خواهيم نمود .\r\n","page_name":" 275 ","page_number":275},
  {"content":"\r\n\r\nكردار ، فتنه است و لعن جائران بدعت است . . . اين مردم تازه به دوران رسيدهء عصر ما از يزيد و پدرش و از ابن زياد و پدرش كافرتر هستند . « 1 »\r\nبا وجود آنكه همهء ايشان اجماع و اتّفاق دارند بر اينكه كسى كه مؤمنى را از روى تعمّد و يا از روى تأويل بكشد ملعون مىباشد .\r\nاما اگر اين قاتل ، سلطان جائرى باشد و امير عاصى و گنهكارى باشد لعن و سَبّ او را حلال نمىشمرند و خلع او را و تبعيد او را و تعييب و مذمت گوئى از او را جايز نمىدانند و اگرچه در گناه و جور و عدوان به پايه‌اى رسيده باشد كه صالحان را\r\n\r\n\r\n","description":"","footnote":"\r\n( 1 ) در هر زمانى و عصرى از اين نوع قماش تازه به دوران رسيده كه اهل بغض و عداوتند وجود دارد . و در زمان ما هم از اين سلسله افرادى هستند كه خودشان را با ارائهء افكارشان مفتضح كرده‌اند . ( محمود ابوريَّه )\r\nو حقير فقير گويد : اينك كه پانزده سال از انقلاب اسلامى ايران مىگذرد و حكومت شيعهء ايران با تمام قوا و قدرت براى حفظ وحدت اسلامى قيام نموده است مع‌ذلك باز آنها قانع نشده و بلكه با طبع كتب و مجلّات عديده با زبانهاى مختلفه شروع به همان ياوه‌سرائىهاى قومى نموده و نعرهء عربيّت سر داده و همان افسانه‌هاى كهنه و پوسيده را مانند داستان عبد الله بن سبا و تشكّل شيعه از قوميّت ايرانى مجوسى و أمثال ذلك كه پنبه‌اش در دنيا زده شده است به ميان مىآورند و تجديد بيان مىنمايند . اين مسكينان نمىدانند كه گفتارشان ديگر خريدارى ندارد و با ورود مستشرقين در متن كتابهايشان رسوا شده‌اند و حقّانيّت پيغمبر و وصىّ او أميرالمؤمنين و افتضاح خلفاى غاصب و حكومت داران تَيْم و عدى و بنى اميّه و بنى مروان به همه جا رسيده است . افرادى كه امروز مانند محمّد ثابت ، محبّ الدّين خطيب ، عبد الله بن باز ابراهيم جبهان ، ابراهيم على شعوط ، احسان ظهيراللّهى ، عبد المنعم نمر ، مال الله موسى اصفهانى به پيروى از ابن تيميّه ، احمد امين مصرى ، موسى جار الله و امثالهم تلاش دارند تا بر روى جنايات نياكانشان پرده بپوشانند سعى بيهوده مىكنند چون مانند برداشتن سرپوش از جسد گندزدهء عَفِن ، بيشتر موجب ازدياد عفونتش مىگردند .\r\nاين دشمنان سرسخت اسلام به هيچ منطقى قانع نمىشوند و اصولًا حرف حسابى سرشان نمىشود و حقّ در نزد ايشان مفهوم ندارد . آنان از همان اخلاف با زياد و معاويه و يزيد مىباشند كه مَثَل اعلاى افكار و انظارشان در اين زمان هستند . پس منتظر عقوبت الهى بوده باشند .  وَ لا يَزالُ الَّذِينَ كَفَرُوا تُصِيبُهُمْ بِما صَنَعُوا قارِعَةٌ أَوْ تَحُلُّ قَرِيباً مِنْ دارِهِمْ حَتَّى يَأْتِيَ وَعْدُ اللَّهِ إِنَّ اللَّهَ لا يُخْلِفُ الْمِيعادَ .  ( آيه 31 از سورهء 13 : رعد )\r\n","page_name":" 276 ","page_number":276},
  {"content":"\r\n\r\nبترساند ، و فقيهان را بكشد ، و فقيران را گرسنگى بدهد ، و ضعيفان را ستم كند ، و حدود خدا را تعطيل نمايد ، و سرحدّها را يله بگذارد ، و شراب ناب بنوشد ، و فسق و فجور را ظاهر گرداند و رواج دهد .\r\nو در اين حال مردم پيوسته با چنين وُلاتى گاهى به بيراهه مىروند و كور كورانه مشى مىكنند ، و گاهى مداهنه و سستى مىورزند ، و گاهى با ايشان نزديك مىشوند و از قريبانشان محسوب مىگردند ، و گاهى در اعمال و كردارشان شركت مىنمايند ، مگر افراد قليل و بقيّه‌اى كه خداوند تعالى محفوظ داشته است .\r\nدر اين مقامْ جاحِظ ، فظايع و فواضح و شنايعى را كه پس از يزيد به وقوع پيوسته است بيان مىكند كه حقّاً از شنيدن آنها موى بر بدنها راست مىشود ، و پوست به تكان مىافتد ، و به مانند آن در هيچ دوره و زمانى شنيده نشده است .\r\nو اگر مقام ما در اينجا گنجايش رسالهء جاحِظ را داشت دربارهء آنچه كه بنو اميّه مرتكب شده‌اند از ظلم و عدوان و قهر و غلبه ، كاملًا آن را ذكر مىكرديم . و اينك شما را به اين رسالهء ذىقيمت كه به طبع رسيده است ارشاد مىنمائيم !\r\n\r\nدشمنىهاى آشكار ابو سفيان با پيامبر صلّى الله عليه و آله و سلّم\r\nابو سفيان بن حَرْب\r\nشاعر گفته است و درست و راست سروده است كه :\r\n عَبْدُ شَمْسٍ قَدْ أضْرَمَتْ لِبَنِيها * شِمٍ نَاراً يَشِيبُ مِنْهَا الْوَلِيدُ 1\r\nفَابْنُ حَرْبٍ لِلْمُصْطَفَى وَ ابْنُ هِنْدٍ * لِعَلىٍّ وَ لِلْحُسَيْنِ يَزِيدُ 2 \r\n1 - « طائفهء بنى عبد شمس براى طائفهء بنى هاشم آتش فتنه‌اى را شعله ور ساخته‌اند كه در آن آتش كودكان خردسال تازه متولّد شده پير خواهند شد :\r\n2 - ابو سفيان براى مصطفى ، و معاويه براى مرتضى ، و يزيد براى امام حسين اين آتش را افروختند . »\r\nمراد از ابن حَرب در بيت شاعر ابو سفيان بن اميّة بن عبد شمس است .\r\nابو سفيان كه اسمش حَرْب است از جمله سران و سرلشگران احزاب بود بر\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nعليه رسول خدا ، و از جمله كسانى بود كه اجماع كردند و هم پيمان شدند بر مُنابَذهء حضرت و بيرون كردن او و ترك معامله و مراودهء با او ، و از آنان بود كه در دَارُ النَّدْوَة حضور يافتند تا در امر قتل پيغمبر مشورت نمايند ، و هم سوگند شدند بر كشتن رسول خدا همانطور كه مِقريزى قبلًا ذكر كرده است .\r\nو سپس از آنان بود كه بر محاربهء با رسول خدا صلّى الله عليه و آله و سلّم در غزوهء « 1 » بدر به عنوان رأس و پيشوا لشگريانش را تحريض و ترغيب بر قتال مىنمود . و در اين غزوه كشته شدند از روسا و بزرگان قريش ، از آنان است وليد بن عَقَبَه دائى معاويه و پدر هند .\r\nبعد از اين غزوه كه ابوسفيان از آن نجات يافت ، بدون منازع و مزاحمى سيّد و سالار مكّه و رهبر قريش در جنگها و صلحها گرديد . اوست آنكه در روز احُد قريش را قيادت مىكرد ، و در روز خندق رئيس و قائد جيش بود ، و عرب را يكپارچه بر پيغمبر و اصحابش بر مىانگيخت ، و يهوديان را بفريفت تا عهدشان را با پيغمبر و اصحاب او بشكستند . و اوست آن كه براى مقاومت قريش با پيغمبر و كيدشان و مكرشان به وى ، يگانه متفكّر و مدبّر به شمار مىآمد « 2 » ، و بر اين تدبير و تفكير باقى و\r\n\r\n\r\n","description":"","footnote":"\r\n( 1 ) شيخ محمود أبوريَّه در تعليقه آورده است : واقدى پنداشته است كه معاويه در عمرة القضاء مسلمان بوده است . ابن حجر عسقلانى در « اصابه » اين قول را ردّ كرده است بدين كه : اين گفتار ، معارض است با آنچه در روايت صحيح از سعد بن ابى وقّاص به ثبوت رسيده است كه او گفت : دربارهء عمرهء در حجّ ، ما آن را انجام داديم ، و اين مرد در آن روز كافر بود يعنى معاويه . و همچنين واقدى پنداشته است كه معاويه در غزوهء حنين حضور داشته است ، و از غنائم به وى صد شتر و چهل أوقيه داده‌اند ، ذهبى اين قضيّه را أيضاً ردّ كرده است و گفته است : واقدى توجّه به كلامش ندارد . مىگويد : اسلام معاويه از قديم بوده است . اگر اين طور بود پس چرا پيغمبر او را از مؤلّفة قلوبهم قرار دادند ؟ و اگر پيغمبر در غزوه حنين به او عطا كرده بودند ، در هنگامى كه او فاطمة دختر قيس را خواستگارى نمود نمىفرمودند : اما معاويه صُعلوك و مسكين است ، مالى ندارد .\r\n( 2 ) آية الله سيّد شرف الدّين در رسالهء خود : « إلى المجمع العلمىّ العربىّ بدمشق » در ص 117 و ص 118 مىگويد : و ليكن دختر ابو سفيان امّ حبيبه كه اسمش رمله مىباشد اسلام آورد و\r\n","page_name":" 278 ","page_number":278},
  {"content":"\r\n\r\nمستمر بماند حدود بيست سال : از نخستين وهلهء قيام دعوت رسول اكرم تا روز فتح مكّه كه با بينىِ به خاك ماليده شده و از روى اضطرار اسلام آورد .\r\nاو نذر مىكرد كه سرش را از جنابت با آب نشويد مگر اينكه با محمد صلّى الله عليه و آله و سلّم بجنگد .\r\nما براى تو داستان اسلام او را در هنگامى كه محاصره شده بود و مَفرّى نداشت بنابر گفتار مِقريزى كه اينك ذكر كرديم بيان نموده‌ايم . در آن وقت با ابوسفيان پسرش معاويه و سائر اولاد او و كسانى كه از قوم او با او اسلام آوردند ، بودند و پيغمبر در آن روز به ايشان گفت : اذْهَبُوا فَأنْتُمُ الطُّلَقَاءُ ! « برويد ! شما در امروز آزادشدگانيد ! »\r\nابوسفيان و اولاد او بر همين نهج از الْمُؤَلَّفَةُ قُلُوبُهُمْ مىباشند . مُؤلَّفةُ قلوبهم قومى بودند از بزرگان عرب كه از صدقات مقدار مالى به آنان مىدادند يا براى جلوگيرى از اذيّتشان يا به اميد اسلامشان ، و يا به جهت تثبيتشان در اسلام « 1 »\r\nابوسفيان و اولادش ( پس از آنكه اسلام آوردند ) از كسانى بودند كه پيامبر براى دفع اذيّتشان از مال صدقات مُؤَلَّفَةُ قُلُوبُهُم به آنان عطا مىفرمود . به علت آنكه همان\r\n\r\n\r\n","description":"","footnote":"\r\nقبل از هجرت اسلامش نيكو بود و با مهاجرين به سوى حبشه از روى فرار از پدرش و قومش هجرت كرد . رسول خدا صلّى الله عليه و آله و سلم بعضى از اصحاب خود را نزد نجاشى فرستادند و امّ حبيبه را خواستگارى نمودند . نجاشى وى را به تزويج رسول الله درآورد و از جانب رسول خدا چهارصد دينار صداق او را قرار داد ، در حالى كه در آن هنگام پدرش از كسانى بود كه در عداوت و خدا و رسولش امعان داشت . ابوسفيان پس از اين قضيّه براى مزيد صلح در حديبيّه وارد مدينه شد و بر دخترش امّ حبيبه وارد گرديد و چون خواست بنشيند امّ حبيبه فراش را از زير پاى او كشيد . وى گفت : اين نور ديده دختركم ! آيا از نشستن من بر روى آن دريغ نمودى ؟ ! دختر گفت : اين فراش رسول الله صلّى الله عليه و آله و سلم است ، و تو مردى نجس و مشرك هستى ! ابوسفيان گفت : پس از من اى دختركم به تو شرّى رسيده است ! ( بر اين داستان علماى ضابط امّت از حاملين سنن و آثار و حافظان آن تنصيص نموده‌اند ) .\r\n( 1 ) پيوسته و به طور استمرارى ، گروه مؤلَّفة قلوبهم از مال امّت مىگرفتند تا عمر كه متصدّى امور شد گفت : لقد اعتزّ الإسلام و لم تعد حاجة لإعطائهم . « اسلام نيرومند شده است و حاجتى براى اعطاء به آنان نمىباشد . »\r\n","page_name":" 279 ","page_number":279},
  {"content":"\r\n\r\nطور كه گفتيم : اسلامشان صحيح نبوده است . چون عمر به ولايت رسيد سهميه‌شان را قطع كرد و گفت : انْقَطَعَتِ الرُّشَا . « رشوه گيرى ديگر منقطع شد . » زيرا تعداد مسلمين كثرت پيدا كرده است .\r\n\r\nابوسفيان از مؤلّفة قلوبهم و از طلقاء بود\r\nو الْمُؤَلَّفَةُ قُلُوبُهُمْ گروهى بودند از قريش كه در روز فتح مكّه اسلام آوردند اسلام ضعيفى .\r\nطُلَقاء جميع طَليق است ، و آن به معنى كسى است كه در روز فتح مكّه از قريش كه مستحقّ كشته شدن بودند مع هذا بر آنها منّت گذارده و آزاد شدند . از آنان است : ابوسفيان ، سهل بن عمرو ، حُوَيْطب بن عبد العُزَّى ، معاويه و يزيد دو پسر ابوسفيان .\r\nشعار طلقاء دربارهء محمد صلّى الله عليه و آله و سلّم در ميان خودشان اين بود كه مىگفتند :\r\nدَعُوهُ وَ قَوْمَهُ فَإنْ غَلَبَهُمْ دَخَلْنَا فِى دِينِهِ ، وَ إنْ غَلَبُوهُ كَفَوْنَا أمْرَهُ !\r\n« واگذاريد محمد را با قوم خودش ! اگر بر آنها غلبه كرد ما در دينش داخل مىشويم ، و اگر آنها بر محمد غالب شدند قومش ما را از شرّ او و از امر او كفايت خواهند نمود ! »\r\nابن عباس مىگويد : گروهى نزد پيامبر مىآمدند ، اگر به ايشان چيزى عطا مىنمود اسلام را مدح مىكردند ، و اگر از آنها منع مىنمود مذمّت اسلام را مىكردند و عيبش را بر مىشمردند . از ايشان است ابوسفيان ، و عُيَيْنَة بن حِصْن ، و هر وقت نام از ابوسفيان مىبردند معاويه پسرش را هم با او ذكر مىكردند . « 1 »\r\nأبورَيَّه پيش از اين مطالب ، مطلبى دارد راجع به أبوهُرَيْرَه كه : او متّصل بود به دولت بنى اميَّه و بنى مُعَيْط اتّصال شديد و مستحكمى . او براى اين دولت شيعه بود و در حبل و ريسمانشان هيزم جمع مىنمود ، و در سايهء قامتشان مىنشست و با تمام توان و قدرت در يارى و نصرتشان مىكوشيد ، و از همين جا نزد اين حكومت به حظوظ و صِلات و عطايائى جزيل نائل گرديد . بنى امَيَّه دو دستش را از عطاياى\r\n\r\n\r\n","description":"","footnote":"\r\n( 1 ) « شيخ المضيرة ابوهريرة » طبع دوم ، ص 142 تا ص 149 .\r\n","page_name":" 280 ","page_number":280},
  {"content":"\r\n\r\nخود مملوّ ساختند . و براى ما سزاوار است پيش از آنكه متعرّض اين اتّصال شويم به طور مقدّمه سخنى را بياوريم تا در آن حقيقت پيدايش اين دولت و كيفيّت بر پا شدنش و حالى كه زعماى آنها از اوَّلين روز دعوت پيغمبر داشته‌اند ، و نشستن آنها در هر كمينى از راه و طريق رسول خدا ، و إمعانشان در آزار او و بسيج جنگهاى خونين بر عليه او روشن گردد . ( تا مىرسد به اينكه مىگويد : )\r\nقيام دولت امَوى داراى ريشه‌هاى عميقى مىباشد كه از زمانهاى خيلى دور در عصر جاهليّت در أحشاء أعصار متمركز گرديده است . و براى هر كس كه بخواهد تاريخ اين فَتْرَت از زمان را بداند واجب است كه با نفوذ و تعمّق در تاريخ پاى نهد ، و آن را آن طور كه بوده است به صدق و راستى تصوّر نمايد ، و پس از آن صورت آشكاراى آن را براى مردم به منصّهء ظهور برساند .\r\nاين ريشه‌ها باز مىگردد به دشمنى و عداوت متأصّلى كه در صدور بنى اميّه نسبت به بنى هاشم قبل از اسلام متحقّق بوده است . و اين آتش شَنَآن و خصومت پيوسته ميان اين طائفه شعله ور بوده است تا زمانى كه پيغمبر صلّى الله عليه و آله و سلّم با دعوت رسالت خود ظهور نمود ، اين قوم از همهء قبايل و طوائف سريعتر به معارضه و مبارزهء او و جبهه گيرى در برابر دعوتش قيام كردند . ايشان در معارضه تعجيل نمودند و از روى حسدى كه در كانون وجودشان مشتعل بود از نشر دعوت او جلوگيرى كردند و از تبليغ رسالت او مانع شدند ، بلكه جنگهاى آتشين را بر عليه وى برافروختند . اين منع و جلوگيرى و جنگها و آزارها و شدائد به نحو مدام و متّصل ، پيوسته مستمرّ بود ميان ايشان با او حدود بيست سال ، تا شهر مكّه را به نصرت الهيّه فتح كردند  فَغُلِبُوا هُنالِكَ وَ انْقَلَبُوا صاغِرِينَ  . « 1 » ، « 2 »\r\n\r\n\r\n","description":"","footnote":"\r\n( 1 ) آيه 119 ، از سورهء 7 : اعراف : « پس در آنجا مغلوب شدند و با حالت ذلّت و حقارت باز گشتند . »\r\n( 2 ) سيّد محمّد باقر خوانسارى در « روضات الجنّات » طبع اسمعيليان ج 7 ص 256 در\r\n","page_name":" 281 ","page_number":281},
  {"content":"\r\n\r\nدر اين حال ابو سفيان كه زعامت قريش را بعد از كشته شدن روساء و صناديدشان در واقعهء بدر بر عهده داشت چاره‌اى نيافت جز تسليم شدن و اسلام آوردن از روى رغم أنف خودش و اولادش كه از زمرهء آنها معاويه مىباشد .\r\nاما از آنجا كه اين گونه اسلامشان ظاهرى بود ، و از حنجره‌ها و گلوهايشان متجاوز نمىگشت و أبداً ايمان به خدا و رسول در دلهايشان داخل نگرديده بود ، فلهذا آنان بر همان مكنونات ضمير و نيّات و عقايد پيشين كه نبضشان بر آن طپش داشت ، و بر همان عداوت و حقد و بغض موروث قديم ، دوام و استمرار يافتند ، و بر همان حِقد و كينهء جديد كه سينه‌هايشان را مىگداخت باقى بودند تا اينكه نبوّت در طائفهء بنى هاشم كه دشمنانشان بودند ظهور يافت ، و به يقين دانستند كه دعوت اين پيغمبر الى الأبَد دوام خواهد يافت و نفوذ و سيطره شان را در مكّه كه در آن عصر فقط از ايشان بود خواهد زدود و سيطره و قدرتشان را بر اهل مكّه محو خواهد نمود .\r\n\r\nابو سفيان پيوسته در انتظار مرگ پيامبر صلّى الله عليه و آله و سلّم بود\r\nبدين جهت بود كه هميشه براى پيامبر در انتظار مرگ و مصيبت و رنج و مشكلات بودند ، و در ترقّب آن بسر مىبردند كه باز فرصتى تازه برايشان به دست\r\n\r\n\r\n","description":"","footnote":"\r\nخاتمهء ترجمهء احوال محمّد بن عبد الرحمن بن ابى ليلى بعد از ذكر حكايتى گفته است : در ذيل ترجمهء شريك گذشت داستانى كه از اين حكايت مليح‌تر بود و به سبيل ولايت اهل بيت رسالت و درايت خوانندتر و الحمد لله على نعمة الهداية . و از جمله آنچه كه ما در ضمن اخبار اين مرد در آنجا نياورده‌ايم در عين حالى كه از مليح‌ترين آثار و نوادر اخبار محسوب مىشود آن است كه روزى از وى خواستند كه شمّه‌اى از مناقب معاوية بن ابى سفيان بيان كند ، شريك گفت : آرى ، از مناقب او آن است كه پدرش قاتل پيغمبر صلّى الله عليه و آله و سلّم بوده است ، و خودش قاتل وصىّ او بوده است ، و مادرش كبد حمزه عموى پيامبر را خورد ، و پسرش سر پسر پيغمبر را جدا نمود ؛ پس كدام فضيلت و منقبت را مىخواهى كه از اينها عظيمتر باشد ؟ ! و از جمله طرائف اخبار ابن ابى ليلى آن است كه شيخنا الصّدوق در « فقيه » روايت مىكند كه وى از حضرت امام جعفر صادق عليه السلام پرسيد : از ميان مخلوقات خداوند عزّ و جلّ چه چيز از همه شيرين‌تر است ؟ حضرت فرمودند : فرزند جوان . پرسيد : چه چيز تلخ‌تر است ؟ ! از مخلوقات الهيّه ؟ ! حضرت فرمودند : فقدان او . اغفال پسر ابن ابى ليلى گفت : شهادت مىدهم كه شما حجّت‌هاى خدا در مخلوقاتش مىباشيد !\r\n","page_name":" 282 ","page_number":282},
  {"content":"\r\n\r\nآيد تا آن قدرت را براى خود بازگردانند و بتوانند آن مجد و عظمت از دست رفته را إعاده دهند ، و نفوذ كم رنگ و بى مقدار را استرداد كنند .\r\nاين بود تا هنگامى كه رسول خدا به رفيق أعلى پيوست ، آنان براى شعله ور ساختن آتش فتنه بشتافتند تا آن امارت و رياست را به طور نهال و جوانه باز براى خود عودت دهند و لكن اميدشان قطع و مكرشان به خودشان بازگشت . زيرا ابو بكر و عمر و على نگذاشتند براى آنان كوچك‌ترين منفذى باز شود « 1 » تا اينكه عمر به واسطهء هيئت موامره و مشاورهء غير صحيحى كشته شد « 2 » در اينجا نفاق را دور افكندند و بدون پرده براى مقاصد خود در سعى افتادند ، و از هر طريق ممكن براى اقامهء دولتى از ميان خودشان استفاده نموده آن را به كار بستند تا اينكه بعد از انتظار طويلشان ، نيّت و عزمشان با استخلاف عثمان بعد از عُمَر در شروط و ظروفى كه اينك مجال تفصيلش نمىباشد تحقّق يافت .\r\nعثمان ، اموى بود و از خودشان بود ، در اين صورت مدّتى قليل نگذشت كه بنى اميَّه و بنى أبى مُعَيْط را بر گردنهاى مسلمين سوار كرد ، و با وصيّت عمر مخالفت نمود . « 3 »\r\n\r\n\r\n","description":"","footnote":"\r\n( 1 ) جاى پاى بنى اميه را در خلافت ، عمر براى آنان باز كرد : زيرا عمر بود كه معاويه را در زمان خلافت خود والى شام كرد . ( « تاريخ يعقوبى » ج 2 ، ص 150 )\r\n( 2 ) شيخ محمود أبوريّه به طور قطع و يقين حكم مىكند كه كشته شدن عمر با توطئه و موامره و مشاورهء كعب الاحبار يهودى بوده است . وى در كتاب « أضواءٌ على السّنّة المحمديّة » طبع سوم از ص 150 تا ص 155 بحث كافى دارد در اين كه اسلام كعب ، اسلام خدعه‌اى بوده است . و پس از بحث در كيفيّت غلبهء بنى اسرائيل و احبار يهود : همچون عبد الله بن سلام و وهب بن منبّه اسرائيلى و كعب الاحبار و بيان مراودات كعب با عمر ، با بيان شواهد و ادلّه‌اى اثبات مىكند كه او در قتل عمر شريك بوده است و مشورت و أمريّهء او به هرمزان و ابولؤلؤ موجب اين واقعه گشت . و در پايان مطلب مىگويد : و از كسانى كه در قضيّهء قتل شركت داشتند و اثر عظيمى در تدبير و كيفيّت و وقت قتل و ساير امور داشتند كعب الاحبار بوده است . و هذا أمرٌ لا يمترى فيه أحَدٌ إلَّا الجُهَلاءُ . « و اين امرى است كه كسى در آن شكّ نمىكند مگر نادانان . »\r\n( 3 ) « شيخ المضيرة ابو هريرة » طبع دوم ص 140 تا 142 .\r\n","page_name":" 283 ","page_number":283},
  {"content":"\r\n\r\nأبورَيَّه در كتاب ارزشمند ديگرش راجع به اين موضوع و مطالبى كه حديث بر سر آن دَوَران دارد چنين مىگويد : آن كس كه اراده دارد تاريخ اسلام را بر محور حقّ و واقعيّت تدريس كند بر او حتم و واجب است كه احاطهء علمى داشته باشد به جرياناتى كه عموماً قبل از اسلام و خصوصاً فيما بين بنى هاشم و بنى اميّه در جاهليّت و سپس در اسلام به وقوع پيوسته است ، « 1 » و به آنچه از عصر عثمان ميان صحابه واقع گرديده است ، و به جنگهائى كه ميان على عليه السلام و ميان معاويه واقع شده است ، در حالى كه لشگريان آن دو اكثراً از صحابه بوده‌اند . و به آنچه پس از اين ميان امويّين و عباسيّين اتّفاق افتاد ، و همچنين به آنچه كه بين پيغمبر صلّى الله عليه و آله و سلّم و بين يهود جارى شد ، و به آنچه كه اهل اديان و امَّتهاى ديگر از شَنَآن و بغض نسبت به اسلام در دل خود مكتوم مىداشته‌اند .\r\nحقّاً واجب است بر يكايك افرادى كه مىخواهند بر تاريخ صحيح اسلام واقف باشند آنكه به جميع اين امور و وقايع احاطهء علمى پيدا كنند تا در پيش و در برابرشان آفاق بعيده‌اى كه از آن نور قوى كه انسان را هدايت به تحليل حوادث به صدق و درستى كند ، منكشف گردد تا وقايع و جريان امور را با علّتهاى صحيحه و تعليل واقع بينانه بنگرند .\r\nزيرا تمام اين امور بدون شك تأثير شديدى در تكوّن تاريخ اسلامى و در دسيسه‌هائى كه به واسطهء أساطير در تفسير قرآن به كار گرفته شده است ، و در آن أحاديثى كه از روى كذب و دروغ به پيغمبر نسبت داده‌اند داشته است .\r\nتاريخ به تو اطّلاع مىدهد كه رسول اكرم صلّى الله عليه و آله و سلّم به رفيق أعلى انتقال نيافت مگر اينكه بنى اميّه آن غيظ و غضبى را كه نسبت به بنى هاشم داشتند و در حين اسلام آن را به غِطاء اسلام مستور مىداشتند اظهار نمودند ، و در صدد إغراء بنى هاشم در\r\n\r\n\r\n","description":"","footnote":"\r\n( 1 ) به كتاب « النّزاع و التّخاصم بين بنى اميّة و بنى هاشم » كه از مقريزى مىباشد ، و به كتاب ما : « شيخ المضيرة » مراجعه كن تا كيفيّت قيام دولت بنى اميّه را بشناسى !\r\n","page_name":" 284 ","page_number":284},
  {"content":"\r\n\r\nمطالبهء به خلافت برآمدند تا فتنه برخيزد . امَّا بيدارى على كيدشان را حَبْط نمود و ايشان سكوت اختيار كردند ؟ و آنچه در دل داشتند پنهان ساختند تا منتهز فرصت گردند و در وقتى كه مىتوانند بدان راه بيابند آن را به دست آورند . و اين امر در خلافت عثمان براى آنان ميسّر گرديد .\r\nو اين بدان علت بود كه عثمان همين كه پا به دائرهء ولايت امر نهاد ، امويّون از آنچه در صدورشان مخفى مىكردند پرده برگرفتند - چون عثمان از بنى اميّه بود - و شروع كردند با نهايت دقّت و مهارت خُطَّه و منهاج خود را تنفيذ دادن به طورى كه در همان زمان عثمان تمام امور ولايت يكسره از آن آنها شد . و در سالهاى أخيره نظام حكم از خلافت عادله « 1 » به سلطنت و حكومتى كه به دست أهواء جريان\r\n\r\n\r\n","description":"","footnote":"\r\n( 1 ) اين عبارت شيخ محمود أبوريَّه است كه حكومت عثمان را در به دو امر عادله مىداند . او عالم سنّى مذهب است ولى نزد شيعه حكومت او از ابتدا حكومت جائره بوده است . و عثمان به شهادت تاريخ مردى ظالم و ستمگر بوده است . اين مرد سنّى مذهب به واسطهء فكر روشن و انصاف و مطالعات عميق دريافت كه فقه عامّه داراى خلل است و در صحاح عامّه و بالاخص در « صحيح » بخارى روايات باطله و خلاف تاريخ و خلاف عقل بسيار است . لهذا اين دو كتاب ارزشمند : « الاضواء و شيخ المضيرة » را در ردّ احاديث و فقه عامّه كه بر روايات راويانى كاذب و متّهم همچون ابوهريره متّكى مىباشد تدوين نمود . حضرت علّامه حاج سيّد مرتضى عسكرى - أمَدَّ الله فى عمره الشريف - كه سبط خال والد حقير ( مرحوم آية الله كبير و محدّث عظيم آقا ميرزا محمد طهرانى عسكرى مقيم و متوطّن در بلدهء طيّبهء سُرَّمَنْ رآه ) هستند . مىفرمودند : من براى او دو كتاب از مصنفات خودم : « عبد الله بن سبا » و جلد اوّل « احاديث امّ المؤمنين عائشه » را به مصر فرستادم براى وى بسيار جالب بود . و يك بار كه به مصر رفتم براى ديدارش به بيمارستان رفتم مريض بود در همان مرض فوت ، از ملاقات و زيارت همديگر بسيار مشعوف شديم . ايشان مىفرمودند : به قدرى براى او عائشه زن خشن و تحريف كنندهء تاريخ و دشمن أمير المؤمنين و فاطمهء زهراء عليهما السلام مورد نفرت گرديده بود كه در همان روى تخت بيمارستان چندين بار او را لعنت كرد . و از عثمان نيز برائت مىجست . من از ايشان پرسيدم : او نسبت به شيخين چگونه بود ؟ ! فرمودند : نسبت به آنان هم به مطالب بسيارى رسيده بود و مذمّت مىنمود ولى هنوز به مرحلهء لعن و برائت نرسيده بود كه از دنيا رحلت نمود . از فوت او تا اين زمان متجاوز از سى سال مىگذرد . اللَّهُمَّ احْشُرْهُ مَعَ مَنْ يَتَولَّاهُ و يُحِبُّهُ ، و أبْعِده مِمنَّ يَتَبرَّأ مِنهُ وَ يَبْغِضُهُ !\r\n","page_name":" 285 ","page_number":285},
  {"content":"\r\n\r\nداشت و أغراض نفسانى به طور تداول آن را قبضه كرده بود ، درآمد .\r\n\r\nجعل روايت حربه‌اى براى غلبهء بنى اميه\r\nبعد از وفات عثمان از آنجا كه اتّفاق مسلمين شكسته گرديد ، و آتش فتنه شعله گرفت ، مردم به شعبه‌هاى مختلفى منشعب شدند ، به طورى كه هر يك از فرقه‌ها تأييد حزب خودش را با تمام وسايل تأييد مادّيّه و معنويّه و قوليّه كه در استطاعت و قدرت خود داشت مىنمود ، يكى پيروى از هاشميّين داشت و آن ديگرى يارى امويّين مىكرد و هكذا ، در اين معركه به حقيقت دريافته بودند كه قوىترين سِلاح غلبه بر حريف آن است كه هر فريقى به أدلّهء مأثوره و أخبار مرويّه از پيغمبر پشت خود را ببندد و فرقهء خود را استحكام بخشد و دعوتش را نيرومند كند .\r\nبدين جهت بود كه همگى شروع كردند به روايت احاديثى كه آنها را نسبت به رسول اكرم صلّى الله عليه و آله و سلّم مىداده‌اند و بالخصوص در باب فضائل ، همانطور كه در باب اسباب وضع حديث قبلًا در همين كتاب ديدى !\r\nايشان دست به جعل روايات كاذبه نزدند مگر به جهت آنكه مىديدند كه شخص رسول الله - صلوات الله عليه - تنها فردى است كه سرهاى سرشناسان به سوى وى فرود مىآيد ، و مقام او در ميان جميع مجتمع از هر مقامى برتر است ، و ليكن در اينجا دست تقدير غلبه را بر بنى اميّه عليه بنى هاشم نگاشت به دو علّت :\r\nاوَّل آنكه بنى اميّه داراى قوّهء مكر و قدرت حيله بودند .\r\nدوم آنكه در دستشان مال و سلطنت و قهر وجود داشت .\r\nو در آنجا يك ناحيه و جهت ديگرى نيز در بازى با روايت حَظِّ بزرگى داشت و عاملان آن دينداران و صاحب‌شريعتانى بودند كه به طور خَفى و پنهان جعل حديث مىكردند ، و هدف و منظورشان از اين جعل ، خراب كردن عقائد پاك و طاهرى بود كه در مسلمين وجود داشت . بدين طريق كه آنان داخل مىكردند مسائلى را كه در دين وجود نداشت ، و از تعاليم معيوب و فاسد چيزهائى را دسّ مىنمودند كه جمال شريعت را مُشَوَّه مىساخت .\r\nآنان اهل كتاب بودند از يهود و نصارى ، آنان كه از روى خدعه اسلام آورده\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nبودند و پس از آن تا جائى كه مكر و كيدشان راه مىداد و هواى نفسشان رهبرى مىنمود إسْرائيليّات ، و مسيحيّات ، و اكاذيبى را در دين جديد عرب القاء كردند - چنان كه تو را بر آن مطلع كرديم - . و از اينجا و از ناحيهء أسباب كثيره‌اى كه ما قبلًا برشمرديم وضع در روايت و كذب در خبر در ميان مردم فاش شد و همچون سيل ، روايات جعليّه از رسول الله سرازير گرديد به طورى كه ابن عباس مىگويد : مردم در اين حال سوار هر شتر رام و هر شتر سركشى شدند : رَكِبَ النَّاسُ فِى ذَلِكَ الصَّعْبَةَ وَ الذَّلُولَ . « 1 »\r\nيعنى به هر روايت راست و دروغى برخورد كردند ، و هر سخن حقّ و باطلى را با نسبت به پيامبر شنيدند .\r\nشيخ محمد عَبْدُه جعل روايات را بالاخصّ در دولت امويّين عظيمترين مصيبت واردهء در اسلام مىداند .\r\nأبو رَيَّه در تحت عنوان أعْظَمُ مَا رُزِىَ بِهِ الإسْلامُ مىگويد : قال الاستاد الامام محمد عبده :\r\nبر عالَم اسلام مصيبتى عظيمتر از آنچه كه منتسبين به اسلام بدعت گذاردند و از آنچه كه غُلات از افترائاتشان بر اسلام پديد آوردند ، رخ نداده است . زيرا اينها موجب كشاندن فساد بر عقول مسلمين مىشد ، و موجب سوء ظنّ غير مسلمين به آنچه كه دين بر آن بنا شده است مىگرديد . كذب و دروغ بر دين محمدى در قرون اوَّلين به طور فراوان ظهور و بروز پيدا كرد حتّى كذب و جعل اخبار از زبان رسول الله در عهد صحابه - رضى الله عنهم - شناخته شد ، بلكه كذب بر پيغمبر صلّى الله عليه و آله و سلّم در زمان حياتش نيز معروف شد . . .\r\nمگر آنكه بليّهء عامّه به أكاذيب در دولت امويّين بر مردم ثابت و محقّق گرديد . و\r\n\r\n\r\n","description":"","footnote":"\r\n( 1 ) « أضواءٌ على السّنّة المحمّديّة أو دفاع عن الحديث » ، طبع سوم دار المعارف مصر ، ص 269 تا ص 271 .\r\n","page_name":" 287 ","page_number":287},
  {"content":"\r\n\r\nناقلين كاذب زياد شدند و محدِّثين صادق كم شدند ، و بسيارى از أجلّهء صحابه از بيان حديث خوددارى كردند مگر از كسانى كه وثوق به حفظ آنان داشتند از ترس تحريف رواياتى كه از ايشان اخذ مىشود . . .\r\nو امام مسلم در مقدّمهء صحيح خود گفته است : مَا رَأيْتُ أهْلَ الْخَيْرِ فِى شَىْءٍ أكْذَبَ مِنْهُمْ فِى الْحَدِيثِ « 1 » .\r\n« من نديده‌ام اهل خير و صلاح را در امرى از امور كه دروغگوتر باشند از بيان حديث . »\r\nپس از آن دامنهء شرّ افتراء گسترده شد ، و خطر اختلاق و دروغ بافى از نواحى مختلفه دست به دست هم دادند و با امتدادهاى طويل زمان امتداد يافت .\r\nو كسى كه به مقدّمهء امام مسلم مراجعه كند در مىيابد : مقدار تحمّل تَعَب و سختيى را كه وى در تصنيف صحيحش كشيده است ، و مطّلع مىگردد بر آنچه كه داخل كنندگان در دين داخل كرده‌اند و از دين نيست .\r\nو مخفى نيست بر اهل نظر در تاريخ اسلام كه دين اسلام چشمان عالَم را به قوّت نور درخشندهء خود پوشانيد ، و با سلطان سطوت بر سر امَّتها فرا آمد ، و مانند جريان سيل در زمين سراشيب همهء مردم را فرا گرفت و فيضانش به همه رسيد ، و موجبات رغبتى را ارائه نمود و موجبات رهبتى را مُمَثَّل كرد ، و براى خردمندان و أُولوا الالباب آيات بيّناتى برافراشت . و در پيامد اين دعوت ، داخل‌شدگان در دين اسلام بر چند قسم بوده‌اند :\r\nگروهى بدان معتقد شدند ، چون نيازشان را بدان إذعان نمودند و استضائه شان را به نور آن لازم دانستند . وَ اولَئكَ الصَّادِقُونَ .\r\n\r\nاسلام ظاهرى برخى براى ترويج كتب خود\r\nو گروهى از ملل مختلفه با انتحال به اسلام و تلقيب به نام اسلام و اتّسام به اسم\r\n\r\n\r\n","description":"","footnote":"\r\n( 1 ) مسلم اين عبارت را در مقدّمهء « صحيحش » از يحيى بن سعيد قطّان به اين لفظ روايت كرده است ، و به لفظ الصالحين به جاى اهل الخير .\r\n","page_name":" 288 ","page_number":288},
  {"content":"\r\n\r\nو علامت اسلام ، يا به واسطهء رغبت در غنائمش ، و يا به واسطهء رهبت از سطوت اهلش ، يا به واسطهء عزيز و مكرّم شدن با انتساب به آن ، لباس روئين اسلام را پوشيدند و اما لباس زيرين را در بر ننمودند . آنان لباس اسلام را بر ظواهر احوالشان به تن كردند امَّا اسلام زواياى دلشان را مَسّ نكرد . ايشان در باطن بر همان منهاج اديانشان باقى بودند و فقط با مسلمانان در ظواهرشان مشابهت داشتند .\r\nخداوند راجع به قومى از اشباه ايشان مىگويد :\r\n قالَتِ الْأَعْرابُ آمَنَّا قُلْ لَمْ تُؤْمِنُوا وَ لكِنْ قُولُوا أَسْلَمْنا وَ لَمَّا يَدْخُلِ الْإِيمانُ فِي قُلُوبِكُمْ  . « 1 »\r\n« عربهاى بيابانى و صحرا نشين مىگويند : ما ايمان آورده‌ايم . بگو : شما ايمان نياورده‌ايد ، و ليكن بگوئيد : ما تسليم شده ، اسلام آورده‌ايم ، در حالى كه هنوز ايمان در دلهاى شما داخل نشده است . »\r\nاز اين گروه ، دسته‌اى هستند كه در رياء مبالغه مىكنند تا حدّى كه مردم معتقد مىشوند آنان از متّقيان مىباشند . پس همين كه از قومى و جمعيّتى احساس كردند كه بدانان وثوق دارند شروع مىكنند براى آنان روايات وارده در دين قديمشان را بيان كردن و آنها را إسناد به پيغمبر صلّى الله عليه و آله و سلّم و يا به بعض اصحاب او مىدهند .\r\nو از روى همين سبب است كه مىبينى كه جميع اسرائيليّات و آنچه كه در شروح تورات آمده است ، به عنوان احاديث نبويّه به كتب اسلاميّه انتقال پيدا كرده است . « 2 »\r\nو بعضى از اين گروه‌ها كسانى مىباشند كه از روى تعمّد احاديثى را جعل كرده‌اند كه اگر معانى و محتواى آنها در افكار و عقول رسوخ كند اخلاق مجتمع را فاسد مىنمايد و به كار و اعمال شرعيّه سستى مىبخشد ، و امَّتها را از قيام و انتصار براى حقّ باز مىدارد و به همّتها و عرفها فتور مىدهد . مثل احاديث دالّهء بر انقضاء\r\n\r\n\r\n","description":"","footnote":"\r\n( 1 ) آيه 14 ، از سورهء 49 : حجرات .\r\n( 2 ) به فصل اسرائيليّات از كتاب « أضواء » ص 145 و ما بعد آن رجوع شود .\r\n","page_name":" 289 ","page_number":289},
  {"content":"\r\n\r\nعمر اسلام « و العياذ بالله » و يا انسان را به طمع عفو خدا مىاندازد با انحراف از عمل و شريعت او ، و يا انسان را وادار مىكند كه تسليم مقدّرات شود ، و راه عقل را در آنچه كه به صلاح دين و دنياى اوست ترك گويد .\r\n\r\nبزرگترين دشمنان اسلام ملّا نمايان‌اند\r\nتمام اينها را واضعين حديث جعل كرده‌اند به قصد افساد مسلمين و برگرداندن آنان از اصول دينشان ، براى آنكه نظامشان را مختلّ سازند و قدرت و نيرويشان را ضعيف نمايند .\r\nو از جمله دروغ سازان حديث ، گروهى مىباشند كه مىپندارند : زيادتى در اخبار و اكثار در گفتار ، شأن دين را بالا مىبرد ، بنابراين تا حدّى كه دلشان خواسته است شروع كرده‌اند به بافته‌ها و هذيانها ، و منظورشان از اين روايات پرداخته به دروغ ، أجر و ثواب بوده است در حالى كه به آنان نخواهد رسيد مگر وزر و عقاب .\r\nايشانند آنان كه مسلم در صحيحش گفته است : مَا رَأيْتُ الصَّالِحِينَ فِى شَىْءٍ أكْذَبَ مَنْهُمْ فِى الْحَدِيثِ . « 1 » و مراد و منظورش از صالحين آن كسانى مىباشند كه سبيلهايشان را دراز مىكنند ، و لباسهاى گشاد مىپوشند ، و سرهايشان را به پائين تكان تكان مىدهند ، و صدايشان را زير و نازك و آهسته مىكنند ، و در مساجد چاشتگاهان و شبانگاهان با هيكلهايشان مىروند امَّا دورترين مردم هستند از مساجد با ارواحشان . لبانشان را با ذكر تكان مىدهند و به دنبال آن دانه‌هاى تسبيح را به حركت مىآورند ، « 2 » و ليكن ايشان همانطور كه على بن أبى طالب فرموده است : جَعَلُوا الدِّينَ مِنْ أقْفَالِ الْبَصِيرَةِ وَ مَغَالِيقِ الْعَقْلِ ، فَهُمْ أغْرَارٌ « 3 » مَرْحُومُونَ ، يُسِيئُونَ وَ\r\n\r\n\r\n","description":"","footnote":"\r\n( 1 ) رجوع شود به فصل الوضّاع الصالحون از كتاب « أضواء » ص 138 .\r\n( 2 ) چقدر خوب و لطيف شاعر دربارهء ايشان سروده است :\r\n زاهد چه بلائى تو كه صد دانهء تسبيح * از دست تو سوراخ به سوراخ گريزد\r\nخلق از پى تو زار دويدن عجبى نيست * يك برّه نديدم كه كه ز سلّاخ گريزد \r\n( 3 ) الغِرّ : جوانى كه تجربه و خبرويّت ندارد . و مؤنّث آن را غِرّ و غِرَّة گويند و جمع آن أغْرار مىباشد .\r\n","page_name":" 290 ","page_number":290},
  {"content":"\r\n\r\nيَحْسَبُونَ أنَّهُمْ يُحْسِنُونَ . . . فَهَؤُلاءِ قَدْ يُخَيَّلُ لَهُمُ الظُّلْمُ عَدْلًا ، وَ الْغَدْرُ فَضْلًا ، فَيَرَوْنَ أنَّ نِسْبَةَ مَا يَظُنُّونَ - إلَى أصْحَابِ النَّبِىِّ مِمَّا يَزِيدُ فِى فَضْلِهِمْ ، وَ يُعْلِى فِى النُّفُوسِ مَنْزِلَتَهُمْ ، فَيَصِحُّ فِيهِمْ مَا قِيلَ : عَدُوٌّ عَاقِلٌ خَيْرٌ مِنْ مُحِبٍّ جَاهِلٍ . « 1 » تا آخر با اندكى اختصار .\r\n« دين را قفلهاى بسته بر روى بصيرت قرار داده‌اند ، و كُلُونهاى بسته بر روى عقل ، بنابراين ايشان أحمقانى هستند تهيدست . كار بد مىكنند و چنين گمان دارند كه كار خوب مىكنند . . .\r\nپس گاهى براى اين جماعت ، ستم به صورت داد و عدل تخيّل مىشود ، و مَكر و غدرْ به صورت شرف و فضيلت . ايشان معتقدند كه آنچه را كه خودشان مىپندارند به اصحاب پيامبر نسبت دادن موجب زيادتى فضل و شرف آنها مىباشد ، و موجب اعلاء منزلت و موقعيّتشان در نفوس مردمان . بنابراين صحيح است دربارهء آنان آنچه گفته شده است كه : دشمن دانا به از نادان دوست » .\r\nابورَيَّه در باب روايت در اسلام و كيفيّت روايت در زمان خلفا مطلب را ادامه مىدهد تا مىرسد به اينجا كه مىگويد : از ميان اصحاب ، آن كس كه از همه روايتش بيشتر بود أبوهُرَيره بوده است . وى مدّت سه سال صحبت پيامبر را داشت « 2 » و پس از آن حضرت صلّى الله عليه و آله و سلّم قريب پنجاه سال عمر كرد ، « 3 » و بدين جهت بود كه عمر و عثمان و عائشه روايتش را منكَر به شمار مىآوردند و وى را متَّهم به كذب و افتراء مىكرده‌اند . وى اوَّلين روايت كننده است در اسلام كه متَّهم واقع شد . و عائشه از همهء\r\n\r\n\r\n","description":"","footnote":"\r\n( 1 ) « أضواءٌ على السّنّة المحمّدية » طبع سوم ص 389 تا ص 391 . و اين مطالب را از شيخ محمّد عبده از كتاب وى : « تاريخ الإسناد » ج 2 ص 347 تا ص 349 نقل نموده است .\r\n( 2 ) گفتار درست آن است كه او يك سال و نه ماه در صحبت پيغمبر اكرم بوده است . همانطور كه ما در كتابمان : « شيخ المضيرة » تحقيق كرده‌ايم بايد بدانجا رجوع شود . ( شيخ محمود ابو ريَّه )\r\n( 3 ) أبو هريره در سنهء 59 از هجرت بمرد .\r\n","page_name":" 291 ","page_number":291},
  {"content":"\r\n\r\nايشان انكارش بر وى شديدتر بود زيرا مدّتهاى طولانى او و عائشه هر دو زيست كردند و عائشه يك سال قبل از او بمرد . . .\r\nپس از آن فتنه در أيَّام عثمان واقع شد ، و ريسمان گفتار در اطراف خلافت به اضطراب افتاد ، و مردم در انواع گوناگونى از شكّ و تحيّر و قَلَق فرو رفتند ، و در ميان مردم افراد سرشناسى بودند كه در امر خود تثبّت و تحقيق نداشتند ، و وقايهء الهى رادعشان نبود ، و اكثريَّت افراد مردم هم با رويّهء آنان انس گرفته ، باكى نداشتند در عدم تحقيق و تثبّت و تبيُّن تا آنكه در روايت رجوع نمايند به يك شهادت قاطعه يا دلالت قائمه‌اى كه حرز و پناهگاهشان باشد . . . ( تا اينكه مىگويد : )\r\nمگر آنكه رايات در آن روز پيوسته بر پا بود ، و شاخه‌ها هنوز سر سبز . در همين اوانى كه امر ولايت هنوز محكم و مستحكم نگرديده بود كه ناگهان خوارج از سوئى خروج كردند ، و مردم به فرقه‌ها و احزاب متفاوت منشعب شدند ، و امّت اسلام را فرقه فرقه ساختند .\r\n\r\nسه طائفه در اسلام جعل روايت كرده‌اند\r\n( در اينجا سه طائفه جعل روايت كردند )\r\nيك دسته شروع كردند به اخذ صناعت حديث ، جعل و وضع مىكردند ، و حديث مىساختند ، و كذب و دروغ مىبافتند . سپس دستهء قُصَّاص و زنادقه پيدا شدند ، و ديگر اهل اخبار زمانهاى پيشين و دوران اوَّلين كه بسيار به احاديث خرافى مشابهت داشت . « 1 » در اعصار مختلفه‌اى شَوْب و فساد و خَلْط در حديث از اين گونه وجوه واقع شد :\r\nامّا قُصَّاص ( داستانسرايان و قصّه‌گويان شبيه معركه‌گيران ) وجوه عامّهء مردم را به خود متوجّه و ملتفت مىكردند ، و با روايات منكَر و غريب و كِذْب جيب مردم را تهى مىنمودند و تلاش در كلّاشى داشتند . و معلوم است كه شأن عوام مردم آن\r\n\r\n\r\n","description":"","footnote":"\r\n( 1 ) مانند اخبار يهود و اخبار مشابه آنها .\r\n","page_name":" 292 ","page_number":292},
  {"content":"\r\n\r\nاست كه در برابر قاصّ ( داستانسرا ) مىنشينند ، و هر چه اخبار و سخنان و احاديث او عجيب‌تر و خارج‌تر از دائرهء معقول باشد ، و يا رقيقتر باشد تا دلها را محزون كند و اشگهاى چشم را روان سازد ، بيشتر مىپسندند و دل مىدهند . و در تاريخ از اين گروه قَصَّاصان ، أكاذيب عريضه و اخبار مستفيضه‌اى بجاى مانده است .\r\nامَّا زنادقه آنها تمام اهتمامشان بر آن بود كه با حيله و مكر به اسلام حمله ور شوند ، و با وضع و دَسّ احاديث شنيعه و مستحيله‌اى كه شبيه خرافات يونان و روم ، و اساطير هنديها و پارسيان بوده است بر اهل سنَّت در روايتشان تشنيع كنند ، و با ايراد وقايعى كه عقولْ صحيح نمىشمرد و به نظرْ راست و مستقيم نمىآيد أذهان امَّت را مشوب سازند .\r\nو امَّا اهل اخبار امَم سالفه و وقايع پيشين ، آنان قصدشان اين بود كه خرافات جاهليّت را به اسلام وارد نمايند ، و راهى براى صحَّت آن بجويند تا به واسطهء آن در تفسير و أمثال تفسير ، استعانت در تحريف داشته باشند . و أمثلهء اينها بسيار و مشهور است . « 1 »\r\nعلّامهء حلّى ؛ معتقد است كه معاويه شش ماه مانده به ارتحال حضرت رسول اكرم ايمان ظاهرى آورده است . وى در مقام ردِّ عمل عامّه و قرار دادهاى مجعولهء آنان مىگويد :\r\nعائشه را امّ المؤمنين لقب دادند ، و به غير او از زنهاى پيامبر چنين لقبى ندادند ، و برادرش محمد بن ابى بكر را با عظمت شأنش و قرب منزلتش به پدرش و خواهرش : عائشه امّ المؤمنين ، لقب خال المؤمنين ندادند ؟\r\nامَّا معاوية بن ابى سفيان را به خال المؤمنين ملقّب نمودند چون خواهرش\r\n\r\n\r\n","description":"","footnote":"\r\n( 1 ) « أضواء » ، طبع سوم ، ص 113 و ص 114 .\r\n","page_name":" 293 ","page_number":293},
  {"content":"\r\n\r\nامّ حَبيبَه دختر ابو سفيان يكى از زوجات پيامبر بوده است ، و حال آنكه خواهر محمد بن ابى بكر و پدرش أعظمند از خواهر معاويه و پدرش .\r\nعلاوه بر اينها رسول اكرم صلّى الله عليه و آله و سلّم لعنت كرده است معاويةَ الطَّلِيقَ بنَ الطَّليقَ اللَّعِينَ ابْنَ اللَّعِين « معاوية آزادشدهء پسر آزاد شده ، لعنت‌شدهء پسر لعنت شده » را و گفته است : إذَا رَأيْتُمْ مُعَاوِيَةَ عَلَى مِنْبَرى فَاقْتُلُوهُ ! « زمانى كه معاويه را بر بالاى منبر من ديديد ، پس بكشيد او را ! »\r\nمعاويه از المؤلَّفة قُلُوبُهم بوده است . وى با على عليه السلام جنگيد در حالى كه على نزد عامّه چهارمينِ خلفاء و امام به حقّ است و هر كس با امام حق محاربه كند باغى و ظالم مىباشد .\r\nو تمام اينها بدان جهت بوده است كه محمد بن ابى بكر به على عليه السلام محبّت داشته است ، و از پدرش مفارقت داشته و بغض معاويه را به جهت محاربه‌اش با على عليه السلام در دل داشته است .\r\n\r\nمعاويه كاتب وحى نبوده است\r\nمعاويه را كاتب وحى نام نهاده‌اند ، با آنكه يك كلمهء واحدهء از وحى را ننوشته است . بلكه وى براى رسول خدا صلّى الله عليه و آله و سلّم نامه‌هائى را مىنوشته است . در محضر پيغمبر چهارده تن بوده‌اند كه وحى را مىنوشته‌اند اوَّلين و مخصوص‌ترين و نزديكترين آنها به او على بن أبى طالب عليهما السلام بوده است . از همهء اينها گذشته معاويه در جميع مدّت رسالت رسول اكرم مشرك بوده است . وحى را تكذيب مىنموده است ، و به شرع استهزاء مىكرده است ، و در يوم الفتح در يمن بود ، بر پيغمبر طعنه مىزد و به پدرش : صَخْر بنِ حَرْب نامه‌اى نوشت و او را در اسلامش تعييب و تعيير نمود . و مىگفت : أ صَبَوْتَ إلَى دِينِ مُحَمَّدٍ ؟ ! « آيا تو به دين محمد گرايش پيدا كرده‌اى ؟ ! »\r\nو براى پدرش نوشت :\r\n يَا صَخْرُ لَا تُسْلِمَنَّ طَوْعاً فَتَفْضَحَنَا * بَعْدَ الَّذِينَ بِبَدْرٍ أصْبَحُوا مَزِقَا 1\r\nجَدِّى وَ خَالِى وَ عَمِّ الامِّ يَا لَهُم * قَوْماً وَ حَنْظَلةَ الْمُهْدِى لَنَا الارَقَا 2\r\nفَالْمَوْتُ أهْوَنُ مِنْ قَوْلِ الْوُشَاةِ لَنَا * خَلِّى ابْنَ هِنْدٍ عَنِ الْعُزَّى إذَا فُرِقَا 3 \r\n\r\n","description":"","footnote":"","page_name":" 294 ","page_number":294},
  {"content":"\r\n\r\n1 - « اى صَخْر ( پدر ، ابو سفيان ) از روى اختيار اسلام مياور تا ما را رسوا كنى پس از آن كسانى كه در غزوهء بدر قطعه قطعه شدند :\r\n2 - جدِّ من ، و دائى من ، و عموى مادر من ، به به چه قوم خوبى بودند ! و ديگر حَنْظَلَه آن كه براى ما خواب و راحتش را فدا كرد .\r\n3 - پس مرگ سهل‌تر است از گفتار سخن‌چينان به ما ! بگذار پسر هند را براى پرستيدن بت عُزَّى زمانى كه هر گروه جدا شود . »\r\nو فتح مكّه در شهر رمضان سنهء هشتم از قدوم پيغمبر اكرم صلّى الله عليه و آله و سلّم به مدينه بوده است و معاويه در آن هنگام بر شرك خود پايدار بوده است ، و از پيغمبر فرارى بوده است به جهت آنكه پيغمبر خونش را هدر نموده بودند و روى اين اصل بود كه به مكّه گريخت و چون ملجأ و پناهى پيدا نكرد از روى اضطرار به سوى پيامبر آمد و اظهار اسلام كرد و اسلامش پيش از رحلت پيغمبر به فاصلهء پنج ماه بوده است .\r\nمعاويه اميد خود را به عباس متوجّه كرد . عباس از وى نزد رسول خدا شفاعت كرد . رسول خدا پذيرفت واو را عفو فرمود . در اين حال عباس از رسول اكرم خواست تا او را اختصاص دهند و به كاتبان خود بيفزايند .\r\nرسول خدا اجابت فرمود و وى را يكى از كاتبان چهارده گانهء خود معيّن فرمود . آيا در اين مدّت كوتاه چند نامه براى پيامبر نوشته است - اگرچه فرض نمائيم كه او از كاتبان وحى بوده است - تا اينكه استحقاق توصيف او به كاتب وحى غير از ما سواى او گردد ؟ !\r\nو زَمَخْشرى در « ربيع الأبرار » كه از مشايخ حنفيّه مىباشد ذكر كرده است كه : چهار تن ادّعا كردند كه معاويه پسر ماست .\r\nاز اينها گذشته از جملهء كتَّاب وحى ، ابن أبى سَرْح بوده است كه مرتدّ شد و شرك آورد و دربارهء او اين آيه نازل گشت :\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n وَ لكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّهِ وَ لَهُمْ عَذابٌ عَظِيمٌ  « 1 »\r\n« و ليكن كسى كه سينه‌اش براى كفر باز است ، پس براى اين چنين كسانى غضبى است از جانب خداوند ، و از براى ايشان است عذابى عظيم . »\r\nعبد الله بن عمر روايت كرده است كه گفت : من به حضور پيغمبر صلّى الله عليه و آله و سلّم رفتم و شنيدم كه مىفرمود : يَطْلُعُ عَلَيْكُمْ رَجُلٌ يَمُوتُ عَلَى غَيْرِ سُنَّتِى فَطَلَعَ مُعَاوِيَةُ « 2 » .\r\n« الآن ظاهر مىشود بر شما مردى كه بر غير سنَّت من مىميرد . و معاويه نمايان شد » .\r\n\r\nكسانى كه در جعل خبر يد طولائى داشتند\r\nمعاويه با تمام قوا و امكانات خود از حديث سازانى أمثال كَعْب الاحبار و ابو هريره و عبيد الله بن عمرو بن عاص و سَمرة بن جُنْدَب بهره گرفت . اوَّلًا آنها را به شام توجه داد و شام را مقرّ و مستقرّ و محلّ نور و رحمت و نزول بركات سماوى توسّط همين جاعلان خبر به عامّهء مردم نشان داد ، و ثانياً عراق و على و ياران او را محل خشن و نكبت و بعيد از نور و رحمت باز توسّط همين جاعلان خبر از لسان رسول خدا معرفى نمود .\r\nدر اين ميان كسانى پيدا شدند كه براى وضع حديث يد طولائى داشتند و داعيه شان انحراف مذهب و تحريف عقائد مسلَّمهء مسلمين بود كه معاويه از آنان و از شاگردان و تربيت‌شدگان زير دست آنان به تمام معنى الكلمه براى اعلاء مجازى خود و نيز براى كوبيدن شأن و مقام حضرت أمير المؤمنين عليه السلام كمك يافت . كعب الاحبار ، و عبد الله بن سلام ، و وَهَب بن مُنَبِّه چنان كه اخيراً خواهيم ديد سه نفر از أعلام و أعيان و اركان أحبار و علماى يهود بودند كه در تمام مدت بعثت رسول خدا قبل از هجرت و بعد از هجرت ايمان نياوردند ، و پس از آنكه غلبهء سياسى و نفوذ كلمهء معنوى را با پيغمبر ديدند ، و خلاصهء مطلب خود را عقب يافته يافتند ، به\r\n\r\n\r\n","description":"","footnote":"\r\n( 1 ) نيمهء دوم از آيه 106 از سورهء 16 : نحل ، و نيمهء اوّلش اين است :  مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ . \r\n( 2 ) « منهاج الكرامة فى اثبات الإمامة » طبع سنگى خطّ عبد الرحيم ص 27 تا ص 29 .\r\n","page_name":" 296 ","page_number":296},
  {"content":"\r\n\r\nصورت ظاهر اسلام آوردند تا اوَّلًا از مزاياى ظاهريّهء اسلام بهره‌مند شوند و ثانياً چون از تورات و كتب انبياى سلف اطلاع كافى داشتند بتوانند با علم خود با جعل روايات مُحَرَّفه از تورات و حتَّى با جعل روايات كاذبه از لسان و قول رسول الله به اسلام راستين ضربات كوبنده و قارعهء خود را بزنند .\r\nآنها كسانى بودند كه عمرى از آنان سپرى شده ، و داراى وجهه و اعتبار بودند ، و عالم به لسان عبرى كتاب تورات كه عرب از آن خبر نداشت بودند . و لهذا راه جعل و تزوير خبر از هر گونه برايشان باز بوده است .\r\nآنها براى خوشايند مسلمين خوش دل و زود باور ، و براى جلب توجه عامّهء مردم به خود كه اهل اسرار الهيه و رموز ربّانيّه از كتب انبياء گذشته مىباشند ، تا به سخنانشان گوش فرا دهند و گفتارشان را خوب خريدارى نمايند ، رواياتى را از تورات در عظمت و مقام حضرت رسول اكرم براى مردم مىخوانده‌اند ، و مردم تازه مسلمان هم كه طبيعى است براى دلگرمى خود به نبوّت پيامبرشان دور آنها را مىگرفتند ، و سخنانشان را هر چه بود صد در صد به عنوان اخبار غيبيّهء پيغمبران سالفه مىپذيرفتند ، آنگاه آنان لابلاى اين اخبار از احاديث كاذبه كه مخالف عقل و وجدان و خلاف شرع بود جعل مىكردند و به پيغمبر نسبت مىدادند تا احاديث نبويّه در ميان مردم به صورت سنَّت قبيحه ، و عمل ناهنجارى جلوه كند ، و با وجود اين احاديث نه تنها كسى ديگر اسلام نمىآورد بلكه تدريجاً عقيدهء متين مسلمين پيشين سُست و واهى شده ، و در دلهاى فرزندانشان اسلامْ معيوب و مخدوش وارد مىگردد و آن هم دوام و ثباتى نخواهد يافت .\r\nببينيد عيناً مانند امروز مردم شيعه كه چون واقعهء تازه پديدى پيشامد كند ، مىپرسند : آيا در اخبار و احاديث ، اين را از علامات ظهور شمرده اند ؟ ! آن وقت خداى ناكرده اگر شخص نادرستى در ميان باشد براى گرمى دل عوام النَّاس شروع مىكند به يك سلسله مطالبى كه نه سند شرعى دارد و نه دليل عقلى ، و در اين صورت مشهود است كه عقيدهء عامّه در سطح نازلى از معرفت واقعى امام ، پائين مىافتد در\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nحالى كه آن مذهب تشيّع و متين كه هر كلامش توأم با دليل عقل و برهان است هرگز درباره‌اش انتظار نمىرود كه به صورت حكايات و قصص تخيّليّه و افسانه‌هاى شبيه به بافته‌هاى خواب و رويا جلوه كند و مطالب ضدِّ عقل در آن به كار رود .\r\nاز جمله مسائل تخيّليّه و افسانه‌هاى ساخته دربارهء وجود حضرت قائم آل محمد - عجل الله تعالى فرجه الشَّريف - داستان بحر أبيض ، و جزيرهء خضراء و مُثلَّث برمودا مىباشد كه بدون هيچ مدرك معتبرى در سر زبانها افتاده است ، و بر بالاى منابر مطالبى از آن به ميان آمده است ، حتَّى در كتب مسائلى عنوان شده است كه همهء آنها خالى از حقيقت مىباشد .\r\n\r\nداستان جزيرهء خضراء تخيّلى است\r\nجزيرهء خضراء كه غالباً جزيره‌ها خضراء هستند ( سر سبز از درخت و گياه ) اوَّلًا در مغرب اندلس محل مهدى خليفهء فاطميّين بوده است كه اينك در زير آب فرورفته است . جزيرهء خضراء محل مهدى بوده و بعداً به آن كلمهء قائم را افزودند و شد : محل مهدى قائم ، و بعداً گفتند لا بد مهدى بايد زن داشته باشد زيرا امكان ندارد امام زمان به سنَّت پيغمبر عمل نكند ، و آن فرزندان هم فرزندانى دارند وَ هَلُمَّ جَرّاً .\r\nمثلّث برمودا خليجى است كه در تحت آن معدن مغناطيس متحرّك وجود دارد ، و هر كشتى و أحياناً هر هواپيما از آنجا عبور كند آن را به خود جذب مىكند . چه كسى گفته است كه آنجا جزيره‌اى است محل اقامت حضرت ؟ ! امروز با ماهواره‌ها تمام نقاط زمين را عكس بردارى كرده‌اند و حتى در ايران گفته‌اند : چند درياچه وجود دارد كه در نقشهء جغرافيائى موجود نيست و بعضى گفته‌اند : امكان دارد سدّهائى بوده باشد كه جديداً احداث شده و به صورت درياچه درآمده است .\r\nو چرا جزيرهء خضراء در مثلّث برمودا كشتيها و طيّاره‌ها را ساقط كند و غرق نمايد گرچه همهء سرنشينان آن مشرك بوده باشند ؟ ! مگر امام زمان مركز عدل و كانون رحمت نيست ؟ ! و بدون اتمام حُجَّت و اقامهء برهان حتّى كفّار حربى را نمىكشد تا چه رسد به مستضعفان !\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nآيا امام زمان اين آيه را نخوانده است :  وَ ما كُنَّا مُعَذِّبِينَ حَتَّى نَبْعَثَ رَسُولًا  « 1 » .\r\n« ابداً دأب و دَيْدن ما آن نيست كه عذاب كنيم مگر زمانى كه رسولى را بفرستيم و حجّت را تمام نمائيم . »\r\nامروزه بسيارى از ظهور حضرت در هراس هستند . مىگويند : چون وى ظهور كند ما را مىكشد . اين عقيده افسانه‌اى است باطل . او تا حجّت را بر فرد فرد مردم تمام نكند كسى را نمىكشد . او دوست را نمىكشد . او منكر و معاند و دشمن را مىكشد . پس چرا ما از وى و از ظهور وى گريزان باشيم ؟ ! ما در انتظار فرج هستيم تا يك نظر مرحمت بفرمايد و جان و روح و نفس ما را زنده و شاد و شاداب و سرشار از عشق خدائى كند !\r\nداستان جزيرهء خضراء را مجلسى در « بحار الانوار » نه در ضمن اصول معتبره و روايات واردهء از آن اصول آورده بلكه تصريح مىكند كه چون من براى صحّت آن سندى نيافتم در بابى علىحده به عنوان اشياء يافت‌شدهء بدون سند ذكر كرده‌ام . و مىگويد : من چنين رسالهء مشتهره‌اى را كه به قصّهء جزيرهء خضراء در بحر أبيض است يافته‌ام و دوست داشتم آن را ذكر كنم . تا مىرسد به اينجا كه صاحب رساله ( كه مجهول است ) مىگويد :\r\nمن يافتم در خزانهء أمير المؤمنين عليه السلام و سيّد الوصيّين و حجّة ربّ العالمين و امام المتّقين على بن أبى طالب عليه السلام به خطّ شيخ فاضل و عالم عامل : فضل بن يحيى بن على طَيِّبى كوفى - قدّس الله روحه - اين مطالب را . . .\r\nمحدّث نورى رحمه الله در كتاب « نجم ثاقب » اين داستان را مفصّلًا ذكر كرده است و در پايان آن گفته است : علّامهء مجلسى در « بحار » و فاضل خبير ميرزا عبد الله اصفهانى در « رياض العلماء » نقل نموده‌اند از رسالهء جزيرهء خضراء كه صاحب رساله گفت : يافتم به خطّ شيخ فاضل - تا آخر قضيّه و اشاره نكرده‌اند به اسم يابنده و\r\n\r\n\r\n","description":"","footnote":"\r\n( 1 ) آيه 15 ، از سورهء 17 : اسراء .\r\n","page_name":" 299 ","page_number":299},
  {"content":"\r\n\r\nجامع حكايت و به همين قدر اكتفا نموده‌اند در اعتبار . و لكن فاضل صالح آقاخوند ملّا كاظم هزار جريبى تلميذ استاد اكبر علّامهء بهبهانى در كتاب « مناقب » خود گفته كه اين حكايت منقول است از خط شيخ اجلّ افضل . . . محمّد بن مكّى مشهور به شهيد به نقل جمعى از مؤمنان تقىِّ ثقه معتمَد به لَفظ عربى . « 1 »\r\nتا آنكه گويد : و اما فضل بن يحيى راوى اصل حكايت پس او از معروفين علماست . شيخ حرّ فرموده است : او فاضل و عالم و جليل است و « كشف الغُمَّة » را از مؤلّفش على بن عيسى إربلى روايت و آن را به خط خود نوشته است و از على بن عيسى براى او اجازه‌اى است . سنهء ششصد و نود و يك - تا آخر كلام « 2 » .\r\nحقير گويد : اوّلًا جلالت و علم و فضل عالم جليل : فضل بن يحيى ، رساله را معتبر نمىكند زيرا مرد راوى از او مجهول مىباشد نه خود او . و جعل كنندگان حديث از زبان شخص مشهور و معتمدى جعل مىكنند نه از هر كس .\r\nو ثانياً نقل آقاخوند ملّا كاظم هزار جريبى از جمعى از مؤمنان متّقى و موثّق كه راوى رسالهء شهيد مىباشد به طور حتم نادرست است . زيرا شهيد در سنهء 734 متولد و در سنهء 786 در سن 52 سالگى به شهادت رسيده ، « 3 » و انشاء كنندهء اين رساله آن را در سنهء 699 عنوان كرده است . پس شهيد كه بعد از جريان واقعهء مسطورهء جزيرهء خضراء به فاصلهء سى و پنج سال متولد شده است چگونه امكان دارد راوى اين رساله باشد ؟ ! و علاوه ما در متن رساله مطالبى را مىيابيم كه خلاف واقع است « 4 » .\r\n\r\n\r\n","description":"","footnote":"\r\n( 1 ) « نجم ثاقب » طبع سنگى رحلى ، ص 66 و ص 67 .\r\n( 2 ) « نجم ثاقب » طبع سنگى رحلى ، ص 66 و ص 67 .\r\n( 3 ) « هديّة الأحباب » محدّث قمى ص 166 و ص 167 .\r\n( 4 ) با توجّه و دقّت در مضمون اين رساله ، مواقعى به نظر مىرسد كه تحقيقاً خلاف واقع مىباشد و ما در اينجا به ذكر چهار مورد از آن اشاره مىنمائيم :\r\nاوّل پرسنده از مرد درون جزيرهء خضراء سؤال مىكند : از كجا و به چه طريق اين مذهب تشيّع به شما وارد شد ؟ ! وى مىگويد : از طريق ابو ذر غفارى هنگامى كه عثمان او را به شام تبعيد نمود و معاويه او را به اين سرزمين ما تبعيد كرد . با آنكه مىدانيم : معاويه ابو ذر را به همان نواحى اطراف شام و فلسطين يعنى به نواحى\r\n","page_name":" 300 ","page_number":300},
  {"content":"\r\n\r\nمرحوم محدّث نورى رحمه الله گويد : و در مجلّد سماء و عالم « بحار » نقل كرده از كتاب قسمت أقاليم ارض و بلدان آن كه تأليف يكى از علماى اهل سنَّت است كه او گفته : « بلد مهدى » شهرى است نيكو و محكم ، بنا كرده آن را مهدى فاطمى و براى آن قلعه قرار داده ، و از براى آن درهائى از آهن قرار داد كه آهن هر درى زياده است از صد قنطار . و چون آن را بنا نمود و محكم كرد گفت : الآن ايمن شدم بر فاطميّين . « 1 »\r\nمُعَلِّق اين مجلد از كتاب « بحار الانوار » مجلسى : عالم متضلّع خبير شيخ محمد باقر بهبودى در تعليقهء خود در اين قسمت از كتاب گويند :\r\nاين داستان ، داستانى است ساختگى و تخيّلى ، كه آن را نويسنده‌اش بر رسم قصّه‌گويان و داستانسرايان نگارش داده است . و اين گونه داستانسرائى در اين زمان متداول است و آن را رمانتيك گويند و تأثير عظيمى در نفوس خوانندگان دارد چون\r\n\r\n\r\n","description":"","footnote":"\r\nجبل عامل تبعيد كرد ، نه به اندلس . اندلس در زمان معاويه هنوز فتح نشده بود و ميان جبل عامل و اندلس هزارها كيلومتر فاصله وجود دارد . ( « بحار الانوار » ج 52 ص 173 )\r\nدوم : در رساله به وضوح تصريح دارد كه در قرآن كريم تحريف لفظى واقع شده است و اين خلاف حقيقت است . ( همين مجلّد ص 170 )\r\nسوم آنكه : از به دو رساله ص 162 ظاهر است كه اين شخص مسافر به جزيره بدون عيال و به طور تجرّد در دمشق تحصيل مىكرده است ولى در ص 172 مطلب به عكس مىباشد . در آنجا صاحب جزيره به او مىگويد : إنّك ذو عيال و غبت عنهم مُدَّةً مديدةً و لا يجوز التخلّف عنهم أكثر من هذا ! چهارم آنكه تعداد لشگرى كه در روز جمعه وسط ماه حركت مىكردند و هرج و مرج عظيم مىنمودند و امراء لشكر بوده‌اند بنابر گفتار صاحب جزيره سيصد نفر بوده‌اند و نياز به ضميمهء سيزده نفر داشته‌اند تا حضرت ظهور كنند . ( ص 171 ) و چون اين قضيّه در سنهء 699 واقع شده است ( ص 159 ) بنابراين تا به حال كه سنهء 1414 مىباشد و هفتصد و پانزده سال از آن مىگذرد چطور آن سيزده نفر تكميل نشدند ؟ ! اگر آن سيصد نفر ، نوعى بوده‌اند نه شخصى ، چرا در مدّت چهارصد سال از غيبت حضرت سيصد نفر به وجود آمد و در مدّت 715 سال سيزده تن نوعى ضميمه نشد ؟ ! و اگر آن سيصد نفر ، شخصى بوده‌اند نه نوعى ، پس بايد به زودى در همان سنوات سيزده نفر ديگر افزوده شده باشد و حضرت ظهور فرموده باشند !\r\n( 1 ) « نجم ثاقب » ص 68 .\r\n","page_name":" 301 ","page_number":301},
  {"content":"\r\n\r\nبدان سوى منجذب مىشوند ، بنابراين اشكالى ندارد هنگامى كه مردم بدانند اين داستان ، قصّه‌اى است تخيّلى ! « 1 »\r\nآية الله محقّق خبير حاج ميرزا ابوالحسن شعرانى نيز به طور اشاره از پندارى بودن جزيرهء خضراء و مثلَّث برمودا عبور فرموده‌اند ، و جناب آية الله حاج شيخ حسن حسن زادهء آملى آن را بازگو كرده‌اند . « 2 »\r\nبارى وجود أقدس امام زمان : حجّة بن الحسن العسكرى - عجّل اللّه تعالى فرجه الشَّريف - از روايات متواترهء مستفيضهء ثابته به اجماع امَّت ، به دليل عقل ، مطلبى است برهانى . ديگر شيعه چه نياز به نقل شواهد و مطالب ضعيف و بدون اعتبار دارد كه در كتب خود بگنجاند ؟ !\r\nاين گونه روايات جزيرهء خضراء كه مخالف واقع و اعتبار است آيا جز سخريّه به دست معاند و دشمن مگر ثمر ديگرى دارد ؟ !\r\nجائى كه استاد شيعه‌شناس و صاحب كرسى شيعه‌شناسى فرانسه پروفسور هانرى كُرْبَن به مذهب شيعه تنها به واسطهء اعتقاد به وجود امام زمان امام زنده گرايش پيدا مىكند و آن را اصيل‌ترين مذهب در دنيا به شمار مىآورد و بر آن اساس ، دليل عقلى اقامه مىكند ، ديگر ما نبايد از اصول مسلَّمهء عقليّهء معتبره و نقليّهء صحيحه تجاوز كنيم و با نقل كلمات مشكوكه و حكايات تخيّليّه خود را سرگرم سازيم .\r\n\r\nحيات و امامت حضرت مهدى اظهر من الشمس است\r\nحضرت علّامه استاذنا الاكرم طباطبائى - رضوان الله عليه - مىفرمودند :\r\nكُرْبَن معتقد بود كه در دنيا يگانه مذهب زنده و اصيل كه نمرده است مذهب شيعه است ، چون قائل به وجود امام حىّ و زنده است ، و اساس اعتقاد خود را بر اين مبنى مىگذارد ، و با اتّكاء و اعتماد به حضرت مهدى قائم آل محمد : محمد بن\r\n\r\n\r\n","description":"","footnote":"\r\n( 1 ) « بحار الانوار » طبع كمپانى ، ج 13 ص 143 تا ص 147 و طبع حروفى ج 52 ، ص 159 تا ص 174 . و آقاى بهبودى اين تعليقه را در ص 159 از طبع جديد ذكر كرده است .\r\n( 2 ) « مجلّهء نور علم » شمارهء 50 - 51 يادنامهء بيستمين سال درگذشت علّامهء شعرانى ، ص 18 و ص 19 .\r\n","page_name":" 302 ","page_number":302},
  {"content":"\r\n\r\nالحسن العسكرى پيوسته زنده است .\r\nچون كليميان دينشان با فوت حضرت موسى مرده و عيسويان با عروج حضرت عيسى . و ساير طبقات مسلمانان با رحلت حضرت محمد . ولى شيعه زمامدار و امام و صاحب ولايت خود را كه متّصل به عالم معنى و الهامات آسمانى است زنده مىداند . و اين مذهب شيعه فقط زنده است .\r\nكُربن خود به تشيّع بسيار نزديك بود . و غالباً دعاهاى صحيفهء مهدويّه را مىخواند و گريه مىكرد . « 1 »\r\nبارى اين مطلب را شاهد آورديم تا تكليف قبول و پذيرش عوام امَّت در برابر حديث سازان روشن گردد .\r\nمعاويه از كعب الاحبار يهودى منافق مَكَّار و حيله‌گر استفاده‌ها برد ، و از شاگرد او ابوهريره بهره‌ها گرفت . و نه تنها در جعل حديث در اعلاء شأن معاويه ، بلكه در تنقيص منزلت أميرالمؤمنين عليه السلام صدها روايت ساختند .\r\nابورَيَّه مىگويد : خدمت ابوهريره در جعل حديث به جميع آل ابى العَاص و ساير بنى اميَّه بخصوص ، جهاد عظيمى بود براى وى كه با شمشير و يا با مال ساخته نمىشد ، و فقط با احاديثى صورت مىگرفت كه آنها را در ميان مردم منتشر مىكرد و در آنها از لسان رسول خدا على رضى الله عنه را طعن مىزد و بدين وسيله ياران و انصارش را مخذول مىنمود ، و مردم را در هاله‌اى قرار مىداد تا از وى برائت جويند ، سپس آن احاديث را به احاديثى در فضيلت عثمان و معاويه مُشَيَّد مىنمود . « 2 »\r\nشدت اخلاص ابوهريره به معاويه تا حدّى بود كه در مواقعى از صِفيّن تمنّا مىكرد كه اى كاش از جنگاوران و دليران كارزار بود تا بر ضدّ على رضى الله عنه در معارك\r\n\r\n\r\n","description":"","footnote":"\r\n( 1 ) « مهر تابان » : يادنامه و مصاحبات تلميذ و علّامه عالم ربَّانى سيد محمّد حسين طباطبائى تبريزى ، ص 46 و ص 47 .\r\n( 2 ) « شيخ المضيرة ابوهريرة دوسى » ، طبع دوم ، ص 206 از كتاب « قبول الاخبار و معرفة الرجال » ابوالقاسم بلخى ، ص 59 .\r\n","page_name":" 303 ","page_number":303},
  {"content":"\r\n\r\nجنگ فرو مىرفت و غوطه مىخورد .\r\nعتكى روايت كرده است كه : در صفّين ابوهريره با معاويه بود و پيوسته مىگفت : اگر من به سوى اهل عراق يك تير از پيكان رها كنم براى من بهتر است از شتران سرخ موى . « 1 »\r\nو در كلام ابن صَلاح و غيره در باب « رواية الاكابر عَنِ الاصاغِر » آورده است كه : ابن عباس و عبدالله‌هاى ثلاثه و ابوهريره و غيرهم از كعب الاحبار يهودى كه در عصر عمر از روى خدعه اسلام آورد ، نقل روايت نموده‌اند و وى را از أعاظم تابعين شمرده‌اند ، و سپس او را بر مسلمين آقائى و سيادت بخشيده‌اند . « 2 »\r\n\r\nرواج بازار جعل حديث در زمان معاويه\r\nبازار وضع حديث در زمان معاويه رواجى بسزا داشت . چون خوشايند معاويه بود ، و طبعاً در اين گونه امور هر امرى شدّت مىپذيرد و دروغها و تهمتها به عرصهء ميدان مىنشيند .\r\nآية الله حاج شيخ حسين‌على منتظرى آورده‌اند : مرحوم حاج ميرزا على آقاى شيرازى - خداوند رحمتش كند - از علماى اصفهان بود ، مىگفت كه : يك آقائى پاى منبرى نشسته بود و يك روضه خوان هم بالاى منبر داشت تعريف از اين آقا مىكرد كه اين آقا چه كرده است !\r\nبعد اين آقا از پاى منبر گفت : فرزند ! مىدانم دروغ مىگوئى ، تملّق مىگوئى ، اما بگو كه خوشم مىآيد . « 3 »\r\nاين حكايت مىرساند كه مدح كردن گرچه از بزرگان دين باشد ، و گرچه دروغ باشد ، مع‌ذلك در نفوس اثر مىگذارد ، و بايد جلوى آن را گرفت و آن را از بن قطع نمود .\r\nأبو ريَّه داستان عجيبى ذكر مىكند براى اين موضوع كه جاى شنيدن است . او\r\n\r\n\r\n","description":"","footnote":"\r\n( 1 ) « شيخ المضيرة ابوهريرة دوسى » ، طبع دوم ، ص 210 .\r\n( 2 ) « أضواء على السّنّة المحمّديّة » طبع سوم ص 72 .\r\n( 3 ) شرح نامهء حضرت أمير المؤمنين عليه السلام به مالك اشتر ، ص 302 .\r\n","page_name":" 304 ","page_number":304},
  {"content":"\r\n\r\nمىگويد : ما براى تو فقط يك مثال از مثالهاى جعل روايت به جهت تقرّب به ملوك و امراء ذكر مىكنيم :\r\nهارون الرَّشيد از كبوتر و كبوتر بازى خيلى خوشش مىآمد . كبوترى را براى وى به رسم هديه آوردند در وقتى كه أبُو البُخْتَرِى قاضى « 1 » نزد او بود . ابوالبخترى گفت : ابوهريره از پيغمبر روايت كرده است كه فرمود : لَا سَبْق « 2 » إلَّا فِى خُفٍّ أوْ حَافِرٍ أوْ جَنَاحٍ .\r\n« هيچ مسابقه‌اى ( و يا هيچ برد و باختى ) جائز نمىباشد مگر در مورد حيوانات كفشدار مانند شتر ، و يا سم دار ، و يا بالدار . » و كلمهء جناح ( بالداران ) را از نزد خود بيفزود . و اين لفظى بود كه براى خوشامد هارون فوراً از نزد خود آن را جعل كرد . هارون به او جائزهء گرانبهائى عطا كرد .\r\nچون أبو البخترى از حضور هارون بيرون رفت ، هارون گفت : به خدا قسم من دانستم كه او دروغ گفته است . و امر كرد تا كبوتر را ذبح كردند .\r\nبه هارون گفتند : گناه كبوتر چه بود ؟ ! گفت : به خاطر آن بود كه بر رسول خدا دروغ بسته شد . « 3 »\r\nدر اينجا مىبينيم هارون با آنكه يقين دارد در اين حديث لفظ جناح را از روى كذب اضافه كرده است ولى مع‌ذلك به واسطهء جعل اين حديث كه كبوتر بازى او را امضاء مىكرد ، به او جايزهء سَنيّه‌اى داد .\r\nمعاويه كسى است كه مبدأ خلافت را در اسلام منهدم كرد و تا امروز ستونى براى آن برافراشته نشده است ، و دمشق را پايتخت سلطنت خود قرار داد . و اينك\r\n\r\n\r\n","description":"","footnote":"\r\n( 1 ) أبو البخترى قاضى مدينه بود بعد از بكّار بن عبد الله . و پس از آن پس از ابويوسف مصاحب ابوحنيفه ، قاضى بغداد شد ، در سنهء 200 ه در زمان خلافت مأمون بمرد . ( « تفسير قرطبى » ، ج 1 ص 69 )\r\n( 2 ) ممكن است سَبْق با سكون باء بوده باشد به معنى مسابقه گذاشتن ، و ممكن است سَبَق با فتحهء باء بوده باشد به معنى مالى كه در برد و باخت به ميان مىگذارند .\r\n( 3 ) « أضواء » ص 126 .\r\n","page_name":" 305 ","page_number":305},
  {"content":"\r\n\r\nبنگر بعضى از روايات مجعول را كه در فضيلت معاويه ساخته‌اند :\r\nترمذى تخريج روايت كرده است كه پيغمبر به معاويه گفت : اللَّهُمَّ اجْعَلْهُ هَادِياً مَهدِيّاً . « بار خداوندا ! او را هدايت كننده و هدايت شده بگردان ! »\r\nو در روايت دگرى است كه پيغمبر گفت : اللَّهُمَّ عَلِّمْهُ الْكِتَابَ وَ الْحِسَابَ ، وَ قِهِ الْعَذَابَ !\r\n« بار خداوندا ! به او كتاب و حساب بياموز ، و او را از عذاب حفظ كن ! »\r\nو در اين حديث يك زيادتى وجود دارد كه مىگويد : وَ أدْخِلْهُ الْجَنَّةَ . « 1 » « و او را داخل بهشت بگردان . »\r\n\r\nجعل حديث در فضيلت شام\r\nو بيهقى در « دلائل » از ابوهريره مرفوعاً روايت كرده است كه : الْخِلَافَةُ بِالْمَدِينَةِ وَ الْمُلْكُ بِالشَّامِ . پيغمبر فرمود : « مقرّ خلافت در مدينه است و مقرّ سلطنت در شام . »\r\nو از كعب الاحبار روايت كرده است كه : أهْلُ الشَّامِ سَيْفٌ مِنْ سُيُوفِ اللهِ يَنْتَقِمُ اللهُ بِهِمْ مِمَّنْ عَصَاهُ .\r\n« اهل شام شمشيرى هستند از شمشيرهاى خداوند ، خداوند به واسطهء آنان از كسى كه عصيان او را بكند انتقام مىكشد . »\r\nو در حديث دگرى است : سَتُفْتَحُ عَلَيْكُمُ الشَّامُ . فَإذَا خَيَّرْتُمُ الْمَنَازِلَ فِيهَا فَعَليْكُمْ بِمَدِينَةٍ يُقَالُ لَهَا « دِمَشْقُ » - وَ هِىَ حَاضِرَةُ الامَويِّينَ - فَإنَّهَا مَعْقِلُ الْمُسْلِمِينَ فِى الْمَلَاحِمِ ، وَ فُسْطَاطُهَا مِنْهَا بِأرْضٍ يُقَالُ لَهَا : الْغُوطَةُ . « 2 »\r\n« به زودى كشور شام براى شما فتح مىشود . پس شما اگر خواستيد منزلى را براى خود اختيار كنيد به شهرى برويد كه بدان دمشق گويند - و آن شهر پايتخت بنى اميّه مىباشد - چرا كه شهر دمشق در فتنه‌ها و جنگها پناهگاه مسلمانان است . و لشكرگاه آن شهر در زمينى است كه بدان غُوطَه گويند . »\r\nگروهى از مردم كتابهائى در فضايل بيت المقدس و ساير اماكن شام تدوين\r\n\r\n\r\n","description":"","footnote":"\r\n( 1 ) « أضواء » ص 126 .\r\n( 2 ) « أضواء » ص 126 .\r\n","page_name":" 306 ","page_number":306},
  {"content":"\r\n\r\nنموده‌اند و در آنها از آثار منقولهء از اهل كتاب مطالبى را بيان كرده‌اند ، و از كسانى بيان كرده‌اند كه براى مسلمين حرام است دينشان را بر آن اساس بنا نمايند . و پهلوان ميدان ، كسى كه از او اين اسرائيليّات نقل شده است كعب الاحبار است ، و اهل شام بسيارى از اسرائيليّات را از او اخذ كرده‌اند .\r\nاصل قريهء أبْدال\r\nاز اختصاصاتى كه در فضيلت بلاد شام قائل گرديده‌اند - پس از آنكه شام و اهل شام را توصيف كرده‌اند به آنچه توصيف كرده‌اند - آن است كه براى آن « أبدال » معيّن كرده‌اند .\r\nاين عقيده از عوامل هدم اسلام است ، زيرا كه صوفيّه آن را اصل براى طريقتشان اتخاذ كرده‌اند ، و تمام أوهام و خرافاتشان را بر آن بنا نهاده‌اند .\r\n\r\nمعاويه خود را امين وحى خدا مىداند\r\nواقِدى روايت كرده است « 1 » كه چون بعد از بيعت امام حسن ( سنهء 41 ه ) معاويه از عراق به شام مراجعت كرد به خطبه برخاست و گفت :\r\nأيُّهَا النَّاسُ ! إنَّ رَسُولَ اللهِ قَالَ : إنَّكَ سَتَلِى الْخِلَافَةَ مِنْ بَعْدِى ! فَاخْتَرِ الارْضَ الْمُقَدَّسَةَ فَإنَّ فِيهَا الأبْدَالَ ؛ وَ قَدْ أخْبَرْتُكُمْ فَالْعَنُوا أبَا تُرَابٍ ! - أىْ عَلِىَّ بْنَ أبِى طَالِبٍ .\r\n« اى مردم ! به درستى كه رسول خدا به من گفت : تو به زودى خلافت را پس از من حيازت خواهى كرد ! پس أرض مقدّس را براى خود اختيار نما ! زيرا در آن « أبدال » وجود دارند و من اين امر را به شما خبر دادم ! بنابراين بر « أبُو تُراب » لعنت بفرستيد - يعنى بر على بن ابى طالب . »\r\nفرداى آن روز كاغذى نوشت و مردم را جمع كرد و آن كاغذ را بر آنان قرائت نمود در آن كاغذ آمده بود :\r\nهَذَا كِتَابٌ كَتَبَهُ أمِيرُ الْمُؤْمِنينَ مُعَاوِيَةُ صَاحِبُ وَحْىِ اللهِ الَّذِى بَعَثَ مُحَمَّداً نَبِيّاً و\r\n\r\n\r\n","description":"","footnote":"\r\n( 1 ) « شرح نهج البلاغة » ، ج 1 ص 361 از طبع قديم .\r\n","page_name":" 307 ","page_number":307},
  {"content":"\r\n\r\nكَانَ امِّيّاً لَا يَقْرَأُ وَ لَا يَكْتُبُ ، فَاصْطَفَى لَهُ مِنْ أهْلِهِ وَزِيراً كَاتِباً أمِيناً . فَكَانَ الْوَحْىُ يَنْزِلُ عَلَى مُحَمَّدٍ وَ أنَا أكْتُبُهُ وَ هُوَ لَا يَعْلَمُ مَا أكْتُبُ ! فَلَمْ يَكُنْ بَيْنِى وَ بَيْنَ اللهِ أحَدٌ مِنْ خَلْقِهِ . « 1 » فَقَالَ الْحَاضِرُونَ : صَدَقْتَ ! « 2 » ، « 3 »\r\n« اين نامه‌اى است كه أميرالمؤمنين معاويه صاحب وحى خدا - آن كه محمد را به پيامبرى برانگيخت در حالى كه او درس ناخوانده بود و نمىتوانست بخواند و نمىتوانست بنويسد - نوشته است .\r\nخداوند براى محمد از اهل او وزيرى كاتب و امين برگزيد . بنابراين وحى بر محمد نازل مىشد و من مىنوشتم و او نمىدانست من چه مىنويسم . على هذا در ميان\r\n\r\n\r\n","description":"","footnote":"\r\n( 1 ) اين مصائب بر اسلام همه براساس عادل شمردن جميع اصحاب رسول خداست كه معاويه و همقطارانش را عادل و غير گناهكار تلقّى مىكنند و إنْ بَلَغَ مبلغ جناياتهم ما بَلَغَ . « وَ مِنْ أهل المدينة مَرَدُوا على النِّفاق لا تعلمهم نحن نعلمهم . » ( آيه 101 از سورهء 9 : توبه ) . « و بعضى از مردم مدينه در نفاق و دوئيّت مطلب را از حدّ گذرانيده‌اند . تو آنها را نمىشناسى و ما آنها را مىشناسيم . » بنابراين با اين صراحت آيه قرآن چگونه جميع اصحاب كه در مدينه بوده‌اند همه پاكدل و معصوم از گناه و عادل بوده‌اند ؟ مرحوم سيّد شرف الدّين عاملى در رسالهء خود : « إلى المجمع العلمى العربى بدمشق » ص 88 مىگويد : قرآن كريم كثرت منافقين را در عصر پيغمبر اثبات كرده است . و برادران سنّى مذهب ما در اين مسأله با ما موافقت دارند و ليكن مىگويند : صحابه بعد از عصر پيغمبر همگى بدون استثناء عادل مىباشند حتّى اينكه وجود پيغمبر صلّى الله عليه و آله و سلّم در ميانشان موجب نفاق منافقين آنها گرديد و ليكن به مجرّد آنكه پيغمبر به رفيق أعلى رحلت كرد و وحى منقطع شد اسلام منافقين نيكو گرديد و ايمانشان تمام و كمال يافت ، بنابراين ناگهان جميع آنان همگى و بدون استثناء ( حتّى يك استثناء ) مردمى موثّق و عادل و مجتهد در دين گشتند . از كارشان نبايد پرسش شود و اگرچه مخالفت نصوص صريحه را بنمايند و نقض محكمات كتاب و سنّت را بكنند . انتهى . و حقير گويد : بنابر اين منطق عَفِن و نازيبا بايد پيامبر را - عياذاً بالله - خَسْرَةً للعالَمين دانست نه رَحْمَةً للعالمين . چرا كه وجودش سبب و علّت تامّهء نفاق بود و با مرگش رحمت نازل شد و همهء منافقان خود به خود بدون انقلاب و توبه مسلمان معصوم و عادل و موثّق و مجتهد در امور دين شدند !\r\n( 2 ) ابوريَّه در تعليقه آورده است : معاويه از كاتبان وحى نبوده است و با خطّ خود حتى يك لفظ واحد از قرآن را ننوشته است .\r\n( 3 ) « أضواء » ص 130 .\r\n","page_name":" 308 ","page_number":308},
  {"content":"\r\n\r\nمن و ميان خدا هيچ يك از خلايق او وجود نداشتند ! حاضرين گفتند : راست گفتى ! »\r\nابن خلدون راجع به طرز و كيفيّت روايات اسرائيليّه در تفسير قرآن كريم گويد :\r\nهنگامى كه بنا شد علوم لسان به طور صناعى در موضوعات لغت و احكام اعراب و بلاغت در تراكيب درآيد ، و دواوين نوشته شد بعد از آنكه اين علوم فقط به صورت ملكه‌هاى ذهنى عرب بود و به نقل و يا به كتابى مراجعه نمىگشت ، آن ملكات به نسيان سپرده شد و بنا شد رجوع به كتب اهل لسان شود . در اين حال در تفسير قرآن نياز به كتاب شد زيرا قرآن به زبان عرب و بر منهاج بلاغت آنهاست . در اين وقت تفسير به دو قسم منقسم گرديد :\r\nتفسير نَقْلى كه مستند مىباشد به آثار منقولهء از سَلَف ، و آن عبارت است از معرفت ناسخ و منسوخ و اسباب نزول و مراد و مقصود آيات . و تمام اين امور دانسته نمىشود مگر به واسطهء نقل از صحابه و تابعين . متقدِّمين در اين امر مطالبى را گرد آورده و محفوظ داشتند مگر اينكه كتب و منقولاتشان مشتمل بود بر غَثّ و سَمين ، و مقبول و مردود .\r\nو اين به علت آن بود كه عرب ، اهل كتاب و علم نبوده‌اند و آنچه برايشان غلبه داشت بيابانى بودن و بىسوادى بود . و هنگامى كه نفوسشان اشتياق پيدا مىكرد تا اطلاع حاصل كنند به آنچه كه نفوس بشر به آن اشتياق پيدا مىكند از اسباب مُكَوِّنات و ابتداى آفرينش و اسرار وجود ، آنها را فقط از اهل كتاب مىپرسيدند كه پيش از ايشان صاحب كتاب بوده‌اند و از آنان استفاده مىنمودند . « 1 » و ايشان اهل تورات بودند از يهوديان ، و كسانى كه از دين يهود پيروى مىكردند كه مردم نصارى بوده‌اند .\r\nو اهل توراتى كه در آن روز در ميان عرب بوده‌اند مردمى بَدَوى بوده‌اند مانند\r\n\r\n\r\n","description":"","footnote":"\r\n( 1 ) ابن اسحق از يهود و نصارى تحمّل روايت مىنمود و ايشان را در كتب خود اهل العلم الاوّل مىناميد . ( « معجم الادباء » ج 18 ص 8 )\r\n","page_name":" 309 ","page_number":309},
  {"content":"\r\n\r\nآنها و از آن مسائل اطلاعى نداشتند مگر آنچه عامّهء مردم از اهل كتاب مطَّلع بوده‌اند . و مُعْظَمِشان از حِمْيَر بوده‌اند آنان كه به دين يهود گرويدند . و وقتى كه اسلام آوردند باقى ماندند بر همان عقائد پيشين خود در آنچه كه متعلّق به احكام شرعيّه نبوده است كه در آنها احتياط مىنموده‌اند ، مثل اخبار بَدْو خلقت و آنچه راجع به حوادث و مَلاحِم و أمثال اينها بوده است .\r\nو آن افراد مثل كعب الاحبار ، و وهب بن مُنَبِّه و عبد الله بن سلام و امثالهم بوده‌اند . بر اين اساس كتب تفاسير پر و سرشار شد از منقولات و اخبارى كه نزد آنها بوده است .\r\nدر أمثال اين اغراض و امور رواياتى نقل شده است كه فقط بديشان ختم مىشود ، زيرا از زمرهء احكام نبوده است تا در صحّت آنها كه واجب است طبق آنها عمل گردد تحرِّى و تفحُّص به عمل آورده شود .\r\nو مفسِّرين هم در أمثال اين امور تسامح نمودند و كتبشان را از اين منقولات پر كردند . « 1 »\r\n\r\nبيان ابن خلدون در طرز ورود اسرائيليات در تفاسير\r\nو همچنين ابن خلدون در ابتداى مقدّمهء خود در فضيلت علم تاريخ و تحقيق روشهاى آن گويد : . . . . . و بسيار اتّفاق مىافتد براى مورّخين و مفسّرين و پيشوايان علوم نقليّه كه در بيان حكايات و وقايع به غلط مىروند ، به جهت آنكه بر مجرّد نقل اعتماد مىكنند ، راست باشد يا دروغ و آن را بر اصول آن وقايع عرضه نمىدارند و با أشباه آنها مقايسه نمىنمايند ، و با معيار حكمت و وقوف بر طبايع كائنات و حاكم گردانيدن نظر و بصيرت در اخبار ، نمىسنجند . فلهذا از جادّهء حق گم مىشوند و در ميان بيابان وَهْم و غَلَط سرگشته مىمانند . « 2 »\r\nابن خلدون با وسعت اطلاعات و سعهء تحقيقات و تدقيقات خود ، مع‌ذلك\r\n\r\n\r\n","description":"","footnote":"\r\n( 1 ) « مقدّمهء » ابن خلدون ص 439\r\n( 2 ) « مقدّمهء » ابن خلدون ص 9 و ص 10 .\r\n","page_name":" 310 ","page_number":310},
  {"content":"\r\n\r\nمردى است اشرافى مسلك . روش أميرالمؤمنين - صلوات الله عليه - را نمىپسندد و از معاويه - عليه اللَّعن و الهاويَة - جانبدارى مىكند ، و بر روى فجايع او سرپوش مىنهد و تأويل و توجيه مىنمايد و او را مجتهد مىداند كه أحياناً در اجتهادش خطا كرده است .\r\nابن خلدون در تحوّل و تبدّل خلافت به سلطنت كه به دست معاويه صورت گرفت به قدرى ماهرانه و زيركانه با مقدّماتى مفصّل مطلب را دنبال مىكند كه هر شخص بدون اطلاع از واقعيّت تاريخ مىپندارد اين تحويل و تبديل ، يك امر بسيط و ضرورى و قهرى بوده است كه رخ داده است . وى پس از مقدّمه و شرحى در اين باره ، مىرسد به اينجا كه مىگويد :\r\nچون معاويه در وقت بيرون آمدن از شام در استقبال عمر با ابَّهَت و شكوه و لباس سلطنت و لشگريان فراوان و بسيج گران با وى ملاقات كرد ، عمر اين كيفيّت را نپسنديد و گفت : اى معاويه بر روش أكاسِرَه ( سلاطين و خسروان ) بيرون آمده‌اى ؟ !\r\nمعاويه گفت : اى أميرالمؤمنين ! من در مرزى هستم كه با دشمنان مواجه مىباشيم و از جهت وسايل و آرايش جنگ و جهاد ناچاريم بر ايشان مباهات و فخريّه نمائيم !\r\nعمر ساكت شد و گفتار وى را بر خطا حمل ننمود ، چرا كه با عمر از راه مقاصد دينى استدلال كرد ، و اگر مقصود عمر ترك پادشاهى از اساس بود به چنين جوابى دربارهء پيروى و تبعيّت از طريق أكاسره و پادشاهان و اتّخاذ روش آنان قانع نمىگشت ، بلكه به كلّى معاويه را به خروج از آن منهاج و روش تحريض مىكرد .\r\nو منظور عمر از « كِسْرَويَّت » كارهاى نكوهيده‌اى بوده است كه ايرانيان در كشور دارى به كار مىبردند از قبيل باطل گرائى و ظلم و جفاكارى و انحراف از صراط مستقيم و غفلت از خدا .\r\nو معاويه جواب داد كه مقصود از اين جاه و جلال ، كسرويّت ايرانى و امور باطلهء آنان نمىباشد ، بلكه منظور وى از اينها قدم گذاردن در صراط خداست و لهذا عمر\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nساكت شد .\r\n\r\nجانبدارى ابن خلدون از سلطنت معاويه\r\nابن خلدون مطلب را ادامه مىدهد تا اينكه مىگويد :\r\nو چون حالت باديه‌نشينى و ساده زيستى آن قوم كم كم خاتمه يافت و همانطور كه گفتيم : طبيعت مملكت دارى كه از مقتضيات عصبيّت است پديدار گرديد و قهر و غلبه رواج پيدا نمود ، مملكت دارى آنان هم در حكم رفاه و آسايش مالى و افزايش قدرت قرار گرفت . بدين معنى كه : اين غلبه و جهانگيرى را در راه باطل به كار نبردند و از مقاصد ديانت و اصول مذهب حق و حقيقت قدمى فراتر نگذاردند .\r\nو هنگامى كه ميان على و معاويه اختلاف و فتنه در گرفت كه بر طبق عصبيّت پديدار گرديده بود ، منهاج و رويّهء آنان راجع به اين امور نيز متّكى بر اصول حق و اجتهاد بوده است . و جنگ و كارزارى كه با همدگر آغاز كرده بودند براى مقصود و غرض دنيوى يا انتخاب راهى باطل يا ابراز كينه‌ورزى نبود ، چنان كه ممكن است كسى به غلط چنين توهّمى كند و شخص ملحدى هم بدان گرايش نمايد . « 1 »\r\n\r\n\r\n","description":"","footnote":"\r\n( 1 ) شيخ محمّد جواد مغنيّه در كتاب « الشيعة فى الميزان » ص 285 و ص 286 مطلبى را از دكتر طه حسين نقل مىكند كه انصافاً دلالت بر انصاف و تحقيق دكتر در بحث مىباشد و چون از نظر فكر و رأى ، درست در برابر فكر و رأى ابن خلدون قرار گرفته است جالب است كه ما آن را در اينجا نقل كنيم : وى مىگويد : دكتور در مجلّد دوم از كتاب كبيرش : « الفتنة الكبرى » چنين آورده است - موضوع بحث در اين مجلّد على و پسرانش مىباشد كه به خلافت على ابتدا و به مقتل حسين خاتمه مىيابد - : جميع آنچه كه رسول خدا و اصحاب او در مدح على گفته‌اند ، و اين كه اهليّت براى اين فضائل و بيش از آن را داشته است و وى علىرغم خطرات و مشكلات و محنت‌هائى كه متوالياً از هر جانب به سوى او روى مىآورد بر طبق صراط حق تمشيت امور را مىداد و ابداً از آن راه ، انحراف نمىجست گرچه عاقبتش هر چه بوده باشد ، اما دشمنان امام عليه السلام همچون عائشه ، و معاويه ، و ابن عاص ، و طلحه ، و زبير ، و غيرهم با او به منازعه و معارضه و مخاصمه برخاستند براى آنكه امر ولايت را از وى منصرف كنند و به أهواء و اغراض خودشان منعطف سازند و اين حقيقتى است كه دكتر آن را با ذكر وقايع و ارقام به ثبوت رسانيده است . و ما براى تو بر اسلوب او در اثبات حقايق يك مثال مىآوريم : او مىگويد : « ممكن است گفته شود : معاويه براى مردم اجتهاد نموده است ، به خطا رفته است و يا به صواب . اما وى كارزار با\r\n","page_name":" 312 ","page_number":312},
  {"content":"\r\n\r\nبلكه آنها ( يعنى على و معاويه ) از روى اجتهاد و فتوى دادن در راه حق اختلاف پيدا كردند ، و نظر يكى با ديگرى مخالف درآمد و بالنَّتيجه دست به جنگ و كشتار دراز نمودند .\r\nهر چند على بر حق بود ولى معاويه هم در اين باره قصد باطل نداشت ، « 1 » بلكه او آهنگ حق كرد و راه خطا پيمود ، و همه در مقاصدى كه داشتند بر حقّ بودند . آنگاه طبيعت و خاصيّت مملكت دارى اقتضاى فرمانروائى مطلق مىكرد و ناچار بايد فرد\r\n\r\n\r\n","description":"","footnote":"\r\nعلى را به دو جهت به پا كرد : جهت اوّل خونخواهى عثمان و جهت دوم برگردانيدن امر خلافت به صورت شورى ميان مسلمانان . اما همان كه امر سلطنت براى او استقرار يافت ، فراموش كرد آن جهتى را كه بدان جهت با على كارزار نموده است و يا آنكه ازآن‌جهت اعراض كرد . يعنى پس از آنكه معاويه به صورت ديكتاتور درآمد قاتلان عثمان را دنبال نكرد و خلافت را مبدّل به كسرويّت و قيصريّت كرد ، و آن را قهراً على المسلمين به پسر طغيان پيشه‌اش يزيد منتقل كرد . دكتر با اين منطق سليم جميع قضايائى كه در كتابش متعرّض شده است حكومت نموده است و اما نتيجه‌اى كه از آن استنتاج كرده آن است كه : آن كسانى كه با على محاربه كردند و با وى به مكر و خدعه رفتار نمودند و با آنچه كه در نظر او حقّ بود معارضه كردند ، ايشان آرى ايشان به تنهائى سبب در محنت و مصائب اسلام شدند از آن عصر تا آخرين روز . و ايشان به تنهائى مشكلات و مصائب و اختلاف را در ميان مسلمين به ميراث نهادند ، آن دردها و محنتهائى كه منقضى نگرديده است و منقضى نخواهد گرديد تا آنكه خداوند اراده كند .\r\n( 1 ) مترجم فارسى « مقدّمة » ابن خلدون ، جناب آقاى محمد پروين گنابادى در جلد اوّل ص 405 بر اين كلام ابن خلدون به طور اعتراض و ردِّ آن تعليقه‌اى بدين عبارت آورده‌اند : ملّتهاى بسيارى كه به اصول اسلام ايمان كامل داشتند و به هيچ رو نه مىتوان عقيدهء ايشان را توهّم دانست و نه آنان را متمايل به الحاد شمرد بدين حقيقت متوجّه شدند كه دشمنى معاويه با خاندان على عليه السلام جز رياست و جاه طلبى و جلال دنيوى مبناى ديگر نداشته است حتّى مردم بى طرف و اروپائيان نيز اين حقيقت را تصديق كرده‌اند چنان كه دسلان مترجم همين كتاب به فرانسه در اينجا ساكت ننشسته و در حاشيهء ص 418 ، ج 1 اين نظر ابن خلدون را به عقائد اهل تسنّن نسبت مىدهد و مىگويد : آيا در گفته‌هاى خود ابن خلدون اعتراف ضمنى نيست كه معاويه در دشمنى با على مردى نامجو و جاه طلب بوده و اسلام را به حكومت آريستوكراسى سوق مىداده است ؟ ! منتها چون اساس نظريّهء عصبيّت ابن خلدون متّكى بر حكومت اشرافيّت است وى روش معاويه را بهتر پسنديده و حقّ را فداى نظريّهء خود كرده است .\r\n","page_name":" 313 ","page_number":313},
  {"content":"\r\n\r\nواحدى زمام حكومت را در دست مىگرفت ، و امكان نداشت معاويه اين مقام را از خود و طايفه‌اش ردّ كند . زيرا اين وضع از امور طبيعى به شمار مىرفت ، و خاصيّت و طبيعت عصبيّت او را بدان مىكشانيد . و خاندان بنى اميّه در ميان كسانى از همراهان خود كه در تبعيّت از حق بر روش و طريقهء معاويه نبودند براى حاكميّت وى شعار مىدادند و آنان را به نبرد در اين راه دعوت مىكردند . ازاين‌جهت دسته دسته دور او مجتمع گشته ، در راه او فداكارى را شروع كردند .\r\nو اگر معاويه هواخواهان خود را به حكومت اشرافى و طريقهء خود وادار نمىكرد و با آنان در حكومت مطلقه و اختيارى و خودسرى به مخالفت بر مىخاست حتماً بجاى وحدت كلمه و يك رأيى كه از مهم‌ترين امور شمرده مىگرديد به نفاق و تشتّت آراء دچار مىشد ، در صورتى كه حفظ اتّحاد و يگانگى و يك مصدرى در نظر وى با اهميّت‌تر از امرى بود كه در پى آن چندان مخالفتى وجود نداشت .\r\n( تا مىرسد به اينجا كه مىگويد : )\r\nمحرِّك جميع اعمال معاويه فقط آرزوها و علايق او به تشكيل سلطنت و دولت بوده است كه لازمهء عصبيّت مىباشد .\r\nو بنابراين هرگاه قومى به پادشاهى و كشور دارى نائل آيد ، و فرض كنيم يك تن از آن قوم آن را به خود اختصاص دهد و خودكامگى پيش گيرد و حاكم مطلق شود و آن را در شيوه‌ها و طرق حقّ به كار برد چنين پادشاهى را نمىتوان نكوهش كرد و عمل او را ناستوده شمرد « 1 »\r\n\r\n\r\n","description":"","footnote":"\r\n( 1 ) دكتر احمد امين مصرى در كتاب « يوم الاسلام » ص 65 تا ص 67 با شدّت ، استبداد و سلطنت و تبديل خلافت به امارت خود رأيى معاويه را ردّ مىكند . وى پس از بحث طويلى در كيفيّت افتراق حكومت اسلام مىرسد به اينجا كه مىگويد : بالاخصّ وقتى قائل به حرمت اجتهاد گرديدند و در حدّ محدودى از فروع متوقّف شدند . اين موجب شد تا ضعف پنهان در\r\n","page_name":" 314 ","page_number":314},
  {"content":"\r\n\r\nهمچنين معاويه يزيد را به جانشينى خود برگزيد تا مبادا نفاق و پراكندگى روى\r\n\r\n\r\n","description":"","footnote":"\r\nجسم امَّت رشد و نموّ نمايد ، نموّى كه امّت را به حيات سكون و زندگانى استسلام انس دهد و آن را مورد قبول و تسليم امراء كند ، و زمام امّت را به دست حكّام و امراء بسپارد حتّى در عصرى كه اعتقاد به وجوب اطاعت كور كورانه از جهت وجوب دينى ، رخت بربسته است . و با وجود اين اختلاف شديد در ميان مسلمانان ، معاويه و اهل بيت او توانستند با انواع وسايل گوناگون به اين اختلاف خاتمه دهند و خودشان تأسيس امپراطوريى را بنمايند كه از وسيع‌ترين امپراطوريّات باشد كه در آن مأذنه‌هاى مساجد در هوا بالا برود ، و در آنها مؤذّنين اذان بگويند و جوّ را از صداى اذانشان پر نمايند . و بدين وسيله رقعهء عالم اسلامى گسترش يافت و بر اكثر بلاد اندلس مستولى گرديدند و بسيارى از شهرها را در دو جنوب ( شرقى و غربى ) فرانسه فتح كردند . و در پايان صد سال پس از وفات پيغمبر صلّى الله عليه و آله و سلّم ، عرب حكم مىكرد بر مملكت وسيعى كه از مملكت روم گسترده‌تر بود . اين حكمفرمائى كشيده مىشد از حدود كشور چين تا آبشارهاى جنوبى رود نيل ، و از جنوب غربى اروپا تا مغرب و اواسط آسيا . و پايتخت اين امپراطورى دمشق بود همچنان كه توانستند دو تا از بزرگترين مظاهر مملكت را تغيير دهند : اوّل برگردانيدن ديوانها به لغت عربى و تخلّصشان از دخالت كسانى كه در تدوين دواوين بدانها نياز اضطرارى داشتند و دوم سكّه زدن بر روى پولهاى طلا و نقره و ساير فلزات . زيرا اعراب در تمام طول اين مدّت مجبور بودند با سكه‌هاى روم و فارس معامله نمايند . اما هنگامى كه مطمئن شدند و كشورگشائيشان اتّساع پيدا نمود شروع كردند تا نقودشان را خودشان بسازند . و بدين جهت كشورشان مملكتى گسترده به تمام معنى گرديد . و اين مملكت در عصر امويّون به نهايت وضعت خود رسيد و سپس در عصر عبّاسيون شروع كرد تا تدريجاً پاره پاره شدن و همچنين در ما بعد آن عصر از عصور ديگر . و به واسطهء معاويه بود كه خلافت به سلطنت استبدادى منتقل شد . و فرق ميان آن دو اين است كه اساس خلافت پيروى از احكام و دستورات رسول خدا صلّى الله عليه و آله و سلّم مىباشد ، و اعتماد در حلّ مشاكل به شوراى اهل حلّ و عقد و اختيار خليفه از خودشان بنابر رويت اصلح . اما سلطنت شباهت دارد با ملوك و پادشاهان قديم از فارس و روم ، و استبداد به رأى و حصر جانشينى بر پسران و يا خويشاوندان و اگرچه صلاحيّت نداشته باشند براى تدبير و ادارهء امور . و تمام اينها را معاويه انجام داد . و نمونهء خلافت آن است كه اعرابى به عمر گفت : لو رأينا فيك اعوجاجاً لقوّمناه بسيوفنا . « اگر ما در تو كژيى نگريستيم تحقيقاً آن كژى را با شمشيرهايمان استوار خواهيم نمود ! » و نمونهء سلطنت آن است كه عبد الملك بن مروان گفت : من قال بلسانه هكذا قلنا بسيفنا هكذا . « هر كس با زبانش بگويد : چنان ! ما با شمشيرمان مىگوئيم : چنان ! » و حق آن است كه معاويه رياست بر مردم پيدا كرد با غلبه نه با اختيار . و سپس در گذراندن امور راه استبداد را پيمود .\r\n","page_name":" 315 ","page_number":315},
  {"content":"\r\n\r\nدهد و رشتهء يگانگى و اتّحاد ملت اسلام از هم بگسلد . چه خاندان اموى به فرمانروائى ديگرى جز افراد خاندان خود تن در نمىدادند ، و ازاين‌رو اگر با معاويه بيعت نمىكردند و خليفه از خاندانى ديگر تعيين مىشد اختلاف روى مىداد ، در صورتى كه در شايستگى معاويه هم كسى بدگمان نبود و هيچ كس در اين باره ترديد به خود راه نمىدهد .\r\nو نبايد پنداشت : در ميان بيعت كنندگان با وى كسانى هم بوده‌اند كه وى را فاسق و بدكار مىدانسته‌اند . زينهار ! هرگز نمىتوان دربارهء معاويه چنين انديشه‌اى به خود راه داد . « 1 »\r\nابن خلدون در اينجا درست به فاصله يكصد و هشتاد درجه چرخيده است و مدار حقيقت و حق را به عصبيّت كه لازمهء طبيعت بشر است جابجا نموده است . مفاد استدلال او بقاء بر هَمَجِيَّت و بربريّت و حيوانيّت است چون از لوازم غرائز بشر است . دين و پيغمبر و قرآن آمده است تا حكومت را از مدار عصبيّت بگرداند و بر محور حق و واقعيّت قرار دهد و مدينهء حيوانيّه را بدل به مدينهء انسانيّه كند .\r\nكلمات و أدلّهء ابن خلدون در اين مقام با مطالب هجده مجلد از « امام‌شناسى » كه ما در اينجا آورده‌ايم معارضت دارد همچنان كه هجده مجلد « امام‌شناسى » را مىتوان به اختصار در ردّ كلام وى معيّن نمود .\r\nنه تنها اسلام بلكه جميع اديان و پيمبران براى تربيت بشر ، و قرار دادن محور اصلى را بر كانون حق و صدق ، و دورى از عصبيّت و حميّت جاهليّت آمده‌اند و گفته‌اند و جنگيده‌اند . و ابن خلدون با اين طريق از استدلال مكّارانه‌اش سير دعوت انبياء را عوض مىكند ، و بر روى اعمال فرعونها و نمرودها و ابو سفيان‌ها و معاويه‌ها و يزيدها سرپوش محامِل توجيه و تأويل ناروا مىگذارد .\r\n\r\n\r\n","description":"","footnote":"\r\n( 1 ) « مقدّمة » ابن خلدون فصل 28 ص 202 تا 206 و ترجمهء آن ، ج 1 ص 400 تا 407 .\r\n","page_name":" 316 ","page_number":316},
  {"content":"\r\n\r\nدر اينجا مقام سخن بسيار است ، و از طريق اين استدلال نيز مىتوان به لُبّ و مَغْز ادلّهء سنِّيها پى برد و كيفيّت و طرز سرپوش گذاردن بر حكومتهاى جائره شان را فهميد .  وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ  « 1 » اينجاست كه در برابر عظمت خدا و در برابر تجلّيات جلاليّه و قهريّه و غضبيّه‌اى كه بدين گونه افراد كرده است بايد سر تسليم فرود آورد ، و اين حجابهاى عميقه را با وجود گسترش علم و وسعت فهم در أمثال ابن خلدون‌ها فقط ناشى از عظمت جلال او دانست ، در مقابل عظمت تجلّى جمال در مؤمنين و صادقين .\r\n أنوار جمال توست در ديدهء هر مؤمن * آثار جلال توست در سينهء هر كافر « 2 » \r\n  وَ الَّذِينَ كَفَرُوا أَعْمالُهُمْ كَسَرابٍ بِقِيعَةٍ يَحْسَبُهُ الظَّمْآنُ ماءً حَتَّى إِذا جاءَهُ لَمْ يَجِدْهُ شَيْئاً وَ وَجَدَ اللَّهَ عِنْدَهُ فَوَفَّاهُ حِسابَهُ وَ اللَّهُ سَرِيعُ الْحِسابِ . أَوْ كَظُلُماتٍ فِي بَحْرٍ لُجِّيٍّ يَغْشاهُ مَوْجٌ مِنْ فَوْقِهِ مَوْجٌ مِنْ فَوْقِهِ سَحابٌ ظُلُماتٌ بَعْضُها فَوْقَ بَعْضٍ إِذا أَخْرَجَ يَدَهُ لَمْ يَكَدْ يَراها وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ   . « 3 »\r\n« و كسانى كه كافر شده‌اند اعمالشان مانند سرابى است در زمين هموار كه شخص تشنه آن را آب پندارد تا زمانى كه به نزد آن بيايد هيچ چيزى را نمىيابد و خدا را در آنجا بيابد و خدا حسابش را خوب بكشد و خداوند سريع الحساب است . يا مانند ظلماتى مىباشد در درياى مضطرب كه پيوسته موجى او را بپوشاند و از فراز آن موج موجى ديگر برآيد و از فراز آن ابرى پديدار گردد ، ظلماتى هستند بعضى از آنها در بالاى بعضى ديگر به طورى كه چون مرد كافر دستش را بيرون بياورد هيچ وقت نمىتواند آن را ببيند ، و كسى كه خدا براى او نورى قرار نداده است داراى نورى نمىباشد » .\r\n\r\n\r\n","description":"","footnote":"\r\n( 1 ) آيه 40 از سورهء 24 : نور : « و كسى كه خدا براى او نورى قرار نداده باشد از براى او نورى نيست . »\r\n( 2 ) از مغربى است .\r\n( 3 ) آيه 39 و 40 از سورهء 24 : نور .\r\n","page_name":" 317 ","page_number":317},
  {"content":"\r\n\r\nابورَيَّه گويد : دكتور احمد امين مىگويد :\r\nبعضى از صحابه به وَهَب بن مُنَبِّه ، و كعب الاحبار ، و عبد الله بن سلام متصل شدند ، و تابعين به ابن جُرَيْح ، و اين گروه معلومات خود را از تورات و انجيل و شروح و حواشى آنها روايت مىنموده‌اند . فلهذا مسلمين اشكالى نديدند كه آنها را در كنار آيات قرآن حكايت نمايند . بنابراين ، اين قصص و مرويّات منبع تضخّم و بزرگى تفاسير قرار گرفت - تا آخر كلام او . « 1 »\r\n\r\nورود اسرائيليات توسط احبار يهود تازه مسلمان\r\nو از اينجا بود كه آن احبار در دين اسلامى دروغها و تُرَّهاتى را انتشار مىدادند . گاهى مدَّعى بودند كه آنها در كتابهايشان و در مكنون علمشان است ، و گاهى مدَّعى بودند كه آنها را از پيغمبر صلّى الله عليه و آله و سلّم شنيده‌اند ، و در حقيقت آنها از مفترياتشان بوده است .\r\nكجا صحابه چنان نيروئى داشتند كه ميان صدق و كذب آنها را با قوّهء فطانت خود تميز دهند ؟ ! و از ناحيهء ديگر آنها لغت عبرانى را كه در كتب يهود و نصارى بود نمىدانستند ، « 2 » و باز از ناحيهء ديگر اعراب مكرشان از يهوديان كمتر و دَهاء و زيركيشان ضعيف‌تر بود . و بدين جهت بازار اين دروغ پردازيها ميانشان رواج گرفت . و صحابه و تابعانشان جميع آنچه را كه اين مكّاران و زيركان القاء مىنمودند بدون نقد و امتحان مىپذيرفتند و آنها را صحيح غير قابل شكّ اعتبار مىنمودند .\r\nو پيش از آنكه ما متعرّض بعضى از اسرائيليّاتى گرديم كه كتب تفسير و حديث و تاريخ را سرشار كرده است ، در اينجا به طور اختصار از زعماء اين احبار : كعب و وهب و عبد الله بن سلام ترجمهء احوالى را ذكر مىكنيم :\r\n\r\n\r\n","description":"","footnote":"\r\n( 1 ) « ضحى الاسلام » ، ج 2 ص 139 ، و ما اين گفتار را نيز در « امام‌شناسى » ج 14 درسهاى 201 تا 210 در ص 298 ذكر نموده‌ايم .\r\n( 2 ) بخارى از ابوهريره روايت نموده است كه اهل تورات عادتشان اين بود كه تورات را به عبرانيّه مىخواندند و براى اهل اسلام به عربيّه تفسير مىكردند . ( ج 2 ص 285 )\r\n","page_name":" 318 ","page_number":318},
  {"content":"\r\n\r\nكعبُ الأحبار « 1 »\r\nوى كعب بن ماتع حِمْيَرى از آل ذى رعين است و برخى گفته‌اند : از ذى كلاع . و كنيه‌اش ابواسحق و از بزرگان احبار يهود بوده است ، و به كعب الاحبار معروف شد و على التّحقيق در عصر عمر اسلام آورد و در مدت خلافت او در مدينه سكونت گزيد ، و در فتح قدس با او بود ، سپس در زمان عثمان به شام آمد . وى را معاويه به جهت كثرت علمش برگزيد « 2 » و از مستشاران خود قرار داد .\r\nو اوست كه معاويه به وى امر كرد تا در شهرهاى شام قصّه خوانى را « 3 » رواج دهد . و بدين علت بود كه قديم‌ترين خبرگزاران در موضوع احاديث يهوديّه و اسلاميّه گرديد . و به واسطهء كعب ، و ابن مُنبِّه و غير از اين دو تن از يهوديان تازه اسلام آورده بود كه به حديث اسلامى ، مقدار بسيارى از قصّه‌هاى تلمود - اسرائيليات - رخنه و راه پيدا كرد و چيزى درنگ نكرد مگر آنكه اين روايات ، جزء اخبار دينيّه و تاريخيّه درآمد .\r\nذهبى در « تذكرة الحفّاظ » گفته است : وى در زمان دولت أمير المؤمنين عمر از يمن وارد شد ، و از او صحابه و غيرهم اخذ علوم نموده‌اند ، و جماعتى از تابعين از او به طور ارسال روايت كرده‌اند . او در « حِمْص » در سنهء 32 يا 33 يا 38 بمرد پس از\r\n\r\n\r\n","description":"","footnote":"\r\n( 1 ) استاد سعيد افغانى در مجلهء « رسالت » مقاله‌اى نشر داده است و در آنجا ذكر نموده است كه اوّلين صهيونى « عبد الله بن سبا » بوده است ، و ما گفتار او را به مقاله‌اى مفصّل ردّ كرديم و در آن به اثبات رسانيده‌ايم كه اوَّلين صهيونى « كعب الاحبار » بوده است . و اين ردّ ما در شمارهء 656 از آن مجلّهء رسالت منتشر گرديده است .\r\n( 2 ) « الإسلام و الحضارة العربيّة » ص 164 . و چگونه « كعب الاحبار » متّصف به كثرت علم نباشد با وجود آنكه به قيس بن خرشهء قيسى گفته است : هيچ وجبى از روى زمين نمىباشد مگر آنكه تمام احوالات و جريانات آن و آنچه تا روز قيامت از آن پديدار مىشود ، در توراتى كه خداوند بر پيغمبرش موسى عليه السلام نازل كرده است موجود مىباشد . اين را طبرى و بيهقى در « دلائل النبوّة » ، و ابن عبد البرّ در « استيعاب » ج 2 ص 533 نقل كرده‌اند .\r\n( 3 ) « الإصابة » ج 5 ص 323 .\r\n","page_name":" 319 ","page_number":319},
  {"content":"\r\n\r\nآنكه شام و غير شام را از بلاد اسلاميّه با روايات و قصص خود كه از اخبار مدد مىگرفت مملو و پر كرد همانطور كه « تَمِيمُ الدَّارى » در اخبار نصرانيّت چنين نمود .\r\n\r\nتاريخچهء كعب الاحبار و وهب بن منبّه\r\nسبب اسلام آوردن كعب الاحبار\r\nاين مرد كاهن براى اسلام خود سبب عجيبى را بيان مىكند تا بدين وسيله بر عقول مسلمين و بر قلوبشان بالا رود و تسخير كند . ابن سعد با سند صحيح از سعيد بن مسيّب تخريج روايت نموده است كه گفت : عباس به كعب گفت : چه باعث شد كه تو در عصر پيغمبر و ابوبكر اسلام نياوردى ؟ !\r\nدر پاسخ وى گفت : پدرم براى من نسخه‌اى از تورات را نوشت و گفت : بدين روىآور ! و بر ساير كتب خود مهرى زد و گفت : به حق پدرى كه من بر تو پسر دارم اين مهر را مشكن و باز مكن !\r\nچون نگريستم كه اسلام ظهور پيدا كرده است با خود گفتم : شايد پدرم از من علمى را مخفى نموده است ! من آن را گشودم و ديدم در آن صفت محمد و امَّت او مىباشد ، لذا آمدم و الآن مسلمان شدم . . .\r\nوهب بن منبِّه\r\nمورّخين ذكر كرده‌اند كه او فارسى الاصل بوده است . جدش به يمن ، از جمله كسانى كه كسرى ايشان را براى غلبه و پيروزى يمن بر حبشه فرستاد ، وارد شد . در آنجا اقامت گزيدند و تناسل نمودند و در ميان مردم عرب به أبْناء معروف شدند يعنى فرزندان پارس . و از ايشان است طاوس بن كيسان تابعى مشهور .\r\nپدران وهب بر دين فارسيان - مجوسى و يا زردشتى - بوده‌اند . چون در يمن مستقر شدند از آنان آداب يهود و تقاليدشان را اخذ نمودند ، و مقدارى از نصرانيّت را آموختند .\r\nوهب زبان يونانى را مىدانست ، و از علم اهل كتاب چيزهاى بسيارى در نزد او\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nبود ، و ليكن « فلَّاس » او را ضعيف شمرده است . « 1 »\r\nوهب عدّه‌اى از صحابه را ادراك نموده و از آنها روايت كرده است . و همچنين از او بسيارى از اصحاب كه از ايشان است ابوهريره ، و عبد الله بن عمر ، و ابن عباس و غيرهم روايت كرده‌اند ، و عرب وثوقى تمام به او داشته است .\r\nام احمد ذكر كرده است كه پدرش : مُنَبِّه مردى فارسى بود كه كِسْرى او را به يمن فرستاده بود و آنجا اسلام آورد . و پسرش : وَهَب پس از فتح بلاد در عصر اسلام بدانجا رفت و آمد داشت . و از سخنان اوست : من از كتابهاى آسمانى 72 كتاب را خوانده‌ام .\r\nذهبى در « تذكرهء الحفّاظ » گفته است : او عالم اهل يمن بوده ، در سنهء 34 ه متولّد و در سنهء 110 ه در صنعاء و يا بعد از يك سال و يا بيشتر مرده است ، و گفته شده است : در سنهء 116 ه مرده است . « 2 »\r\nعبد الله بن سلام\r\nكنيه‌اش أبوحارث اسرائيلى است پس از آنكه رسول اكرم صلّى الله عليه و آله و سلّم به مدينه هجرت كردند اسلام آورد . او از أحبار يهود بوده است . حديث كرده است از او ابوهريره ، و أنس بن مالك و جمعى ديگر . وهب بن مُنَبِّه اسرائيلى دربارهء او گفته است : او أعلم اهل زمانش بوده است . و كعب اعلم اهل زمانش بوده است . وى در سنهء 40 ه بمرد . « 3 »\r\nو اين جريان در حالى است كه مىبينيم رسول خدا صلّى الله عليه و آله و سلّم با شدتى هر چه تمام‌تر امت را از مراجعه به علماء يهود و اخذ اخبار و آثارشان منع كرده است . « 4 »\r\n\r\n\r\n","description":"","footnote":"\r\n( 1 ) « فتح البارى فى شرح صحيح البخارى » ، ج 2 ص 171 .\r\n( 2 ) « فتح البارى فى شرح صحيح البخارى » ، ج 2 ص 171 .\r\n( 3 ) « أضواءٌ على السُّنَّة المحمّديّة » طبع سوم ، ص 146 تا ص 150 .\r\n( 4 ) ما شرح اين روايات منع كننده از عمل به اسرائيليّات و عدم جواز رجوع به اهل كتاب و اخذ اخبار و آثار آنان را در مجلَّد 14 « امام‌شناسى » ضمن درسهاى 201 تا 210 از دورهء علوم و معارف اسلام در ص 299 تا ص 302 ذكر نموده‌ايم .\r\n","page_name":" 321 ","page_number":321},
  {"content":"\r\n\r\n\r\nروايات در فضيلت بيت المقدس ساختگى است\r\nقصّهء صَخْرهء بيت المقدس بين عُمَر و كَعب الاحبار\r\nهنگامى كه إيليا و زمين آن بر دست عمر در شهر ربيع الآخر سنهء 16 ه فتح شد و عمر داخل در بيت المقدس گرديد ، كعب الاحبار را فرا خواند و به او گفت : نظر تو در تعيين مُصَلَّى ( سمت نماز ) چيست ؟ ! كعب گفت : به سوى صخره . « 1 »\r\nعمر گفت : قسم به خدا كه شباهت با يهوديت پيدا كردى اى كعب « 2 » ! و در روايتى اين طور آمده است كه : اى يهودى زاده يهوديّت با جان تو آميخته گرديده است ! من چگونه صخره را در صدد مسجد ( كه قبله گاه است ) بسازم ؟ ! حقّاً براى ما قبله گاه صدور مساجد مىباشد . - و من ديدم تو را هنگامى كه وارد شدى كفش خود را بيرون آوردى !\r\nكعب گفت : دوست داشتم با قدمهاى خود بر اين زمين مباشرةً گام گذارم !\r\nو چون عمر شروع كرد به تنظيف بيت المقدس از زباله‌هائى كه روميان در آنجا دفن نموده بودند « 3 » صداى تكبير را از پشت سر خود شنيد - و عمر از تقيّه خوددارى مىكرد در هر چيز كه بوده باشد . لهذا گفت : اين صدا چيست ؟ ! گفتند : كعب تكبير گفت و مردم هم با تكبير او تكبير گفتند .\r\nعمر گفت : او را به نزد من بياوريد ! كعب گفت : اى اميرمؤمنان ! بر اين كارى كه تو امروز نمودى پيغمبرى از پيغمبران پانصد سال قبل خبر داده است . عمر پرسيد : چطور ؟ !\r\n\r\n\r\n","description":"","footnote":"\r\n( 1 ) و در روايتى وارد است كه كعب به عمر گفت : اگر از من مىشنوى نمازت را در پشت صخره بخوان ! يعنى : صخره قبله باشد .\r\n( 2 ) مشابهت با يهوديّت يعنى در استقبال صخره . چون در اين كلام مشابهتى بود از كسانى كه صخره را قبله مىدانستند و بر آن باقى بودند .\r\n( 3 ) مسيحيان رومى اين زباله را در اينجا به جهت معاندت با يهوديان كه صخره را تعظيم مىنمودند و به سوى آن نماز مىخواندند ، ريخته بودند .\r\n","page_name":" 322 ","page_number":322},
  {"content":"\r\n\r\nكعب گفت : روميان بر بنى اسرائيل غارت را پيشه ساختند ، و چون قدرت و دولت و سيطره بر بنى اسرائيل داشتند بيت المقدس را در ميان زباله‌ها مدفون كردند . اين بگذشت تا اينكه تو ولايت امور را در دست گرفتى . اينك خداوند پيغمبرى را بر زباله دان مبعوث كرد و به او گفت : اى اورشليم بشارت باد تو را ! عَلَيْكِ الْفَارُوقَ يُنَقّيِكِ مِمّا فِيكِ « 1 »\r\n« بگير دامن فاروق را كه تو را از هر چه در درون توست پاك خواهد نمود . »\r\nو در روايتى آمده است : أتَاكِ الْفَارُوقُ فِى جُنْدِىَ الْمُطِيعِ وَ يُدْرِكُونَ لِاهْلِكِ بِثَارِكِ مِنَّ الرُّوم . « فاروق در ميان لشگريان مطيع من به سوى تو آمده است ، و براى اهل تو از روميان خونخواهى مىنمايد . »\r\nالى غير ذلك از خرافاتى كه اين دجَّال أفَّاك از نزد خود ساخته و اختلاق و افتجار نموده است .\r\nاين صخره همين طور سرباز و بدون سقف و ساختمان بود در عصر خلافت عمر و عثمان با وجود حكومت آن دو بر شام و همچنين در عصر خلافت على رضى الله عنه و اگرچه على بر شام حكومتى نداشت . و همچنين در زمان امارت معاويه و پسرش و پسر پسرش .\r\nامَّا چون زمان عبد الملك فرا رسيد ، و ميان او و عبد الله بن زبير فتنهء مشهور جارى شد او بر روى صخره قُبّهءاى بنا كرد . « 2 » عبد الملك مقام و منزلت صخره را به\r\n\r\n\r\n","description":"","footnote":"\r\n( 1 ) ما اين مطالب را از « تاريخ طبرى » ج 4 ص 160 و ما بعد آن تلخيص نموده‌ايم .\r\n( 2 ) چون سخن از عبد الملك بن مروان در مورد بناءِ صخره به ميان آمد جاى آن دارد كه ما آنچه را كه ابن اثير در صفحهء 190 از جزء رابع كتاب خود آورده است ذكر كنيم . وى گفته است : عبد الملك بن مروان در سنهء 75 حجّ نمود و در مدينه براى مردم خطبه خواند و گفت : من خليفهء مستضعف همچون عثمان نيستم ، و خليفهء سست كار همچون معاويه نيستم ، و خليفهء ضعيف الرّأى همچون يزيد نيستم ألَا وَ إنّى لا اداوى هذه الامَّةَ إلّا بالسيف حتّى تستقيم لى قناتكم . و انّكم تخفظون اعمال المهاجرين الاوَّلين و لا تعملون مثل أعمالهم . و انّكم تامروننا بتقوى الله و تنسون\r\n","page_name":" 323 ","page_number":323},
  {"content":"\r\n\r\nواسطهء آن بناى رفيع بالا برد ، و بر روى آن در زمستان و تابستان كِسْوه‌اى ( پيراهنى ) پوشانيد تا صخره مورد توجّه و التفات زياد مردم قرار گيرد و قصد بيت المقدس را بكنند ، و بدين وسيله از قصد به سوى مكه و ابن زبير منصرف گردند - وَ النَّاسُ عَلَى دِينِ الْمُلُوكِ . « و مردمان بر روش و آئين پادشاهانند . »\r\nو از آن هنگام تعظيم صخره به قدرى ظهور يافت كه براى مسلمين قبلًا سابقه نداشت و شروع كردند به نقل اسرائيليّات در تعظيم صخره حتى آنكه بعضى از كعب الاحبار در حضور عبد الملك كه عروة بن زبير هم حاضر بود ، روايت كردند كه خداوند به صخره گفته است :\r\nأنْتِ عَرْشِىَ الادْنَى ! « تو نزديكترين عرش من مىباشى ! »\r\nو جمعى از مردم مُصَنَّفاتى در فضائل بيت المقدس و غيره از بقاع شام تصنيف نمودند و از آثار منقولهء از اهل كتاب و از كسانى كه از ايشان اخذ كرده‌اند مطالبى را ذكر كرده‌اند كه براى مسلمين حلال نيست كه دينشان را بر آن بنا كنند . و آن كس كه گوى مسابقه را در نقل اين اسرائيليّات از همه ربوده است كعب الاحبار مىباشد ، و شاميها بسيارى از اسرائيليّات را از وى اخذ نموده‌اند .\r\nو در « مرآة الزَّمان » سِبْط ابن جوزى مطالبى است كه واقف مىكند ايشان را بر آنچه كه كعب الاحبار از رسول اكرم صلّى الله عليه و آله و سلّم روايت كرده است ! زيرا وى بر دست فاروق مسلمان شد ، و فاروق او را با دِرَّة خود ( شلَّاق دستى ) مىزد و به او مىگفت : دَعْنَا مِنْ يَهُودِيَّتِكَ . « 1 » ، « 2 » « واگذار ما را از اين گونه يهود بازى خودت ! »\r\n\r\n\r\n","description":"","footnote":"\r\nانفسكم . و الله لَا يَأمرنَّ احدٌ بتقوى الله بعد مقامى هذا إلَّا ضربت عنقه . « آگاه باشيد كه من اين امّت را معالجه نمىكنم مگر با شمشير تا اينكه نيزه‌هاى همهء شما براى من راست گردد . و شما كسانى هستيد كه اعمال مهاجرين نخستين را در حفظ داريد و ليكن به مانند آن عمل نمىنمائيد . و شما ما را به تقواى خداوند امر مىكنيد و خودتان را فراموش كرده ايد ! سوگند به خداوند كه پس از اين زمان كه من در اينجا ايستاده‌ام هر كس از شما امر به تقواى خدا كند گردنش را مىزنم ! »\r\n( 1 ) « مرآة الزّمان » ، ج 1 ص 35 .\r\n( 2 ) « أضواءٌ على السّنّة المحمّديّة » طبع سوم منتخباتى از ص 146 تا ص 167 آن .\r\n","page_name":" 324 ","page_number":324},
  {"content":"\r\n\r\nيعقوبى در تاريخ خود آورده است كه عبد الملك اهل شام را از حجّ منع كرد ، به جهت آنكه عبد الله بن زبير كه در مكه بود ايشان را به بيعت با خود مىگرفت . چون عبد الملك اين امر را نگريست نگذاشت تا شاميان به مكّه روند .\r\nضَجَّه و غوغاى مردم برخاست و گفتند : تو ما را از حج بيت الله الحرام منع مىكنى ، و آن فريضه‌اى است كه خداوند بر ما فرض نموده است !\r\nعبد الملك به آنان گفت : اين است ابن شهاب زُهْرى كه شما را حديث مىكند كه رسول الله گفته است : لَا تُشَدُّ الرِّحَالُ إلَّا إلَى ثَلَاثَةِ مَسَاجِدَ : الْمَسْجِدِ الْحَرَامِ ، وَ مَسْجِدى ، وَ مَسْجِدِ بَيْتِ الْمَقْدِسِ . وَ هُوَ يَقُومُ لَكُمْ مَقَامَ الْمَسْجِدِ الْحَرَامِ .\r\nوَ هَذِهِ الصَّخْرَةُ الَّتِى يُرْوَى أنَّ رَسُولَ اللهِ وَضَعَ قَدَمَهُ عَلَيْهَا لَمَّا صَعِدَ إلَى السَّمَاءِ ، تَقُومُ لَكُمْ مَقَامَ الْكَعْبَةِ .\r\n« بار قافله‌ها بسته نمىشود مگر براى كوچ كردن به سه مسجد : مسجد الحرام ، و مسجد من ، و مسجد بيت المقدس . و مسجد بيت المقدس براى شما بجاى مسجد الحرام است و جانشين آن مىباشد .\r\nو اين صخره ( سنگى ) است كه روايت شده است : چون رسول اكرم به آسمان عروج كرد قدم خود را بر روى آن نهاد . اين صخره قائم مقام كعبه مىباشد ! »\r\nعبد الملك بر روى صخره قبّه‌اى ساخت ، و پرده‌هاى ابريشمين بر آن بياويخت ، و خدمتكاران و دربانانى براى آن بگماشت . و مردم شروع كردند در اطراف آن طواف كردن به همان قسمى كه در اطراف كعبه طواف مىكرده‌اند . و اين امر در ايَّام بنى اميَّه ادامه داشت . « 1 »\r\nگُلْدْزِيْهِرْ بناى بحث خود را بر اين رأى نهاده است . و اين را استاد دكتر مصطفى سباعى در كتاب خود : « السُّنَّة و مكانتها فى التَّشريع الإسلامى » از مسودّهء استاد دكتر\r\n\r\n\r\n","description":"","footnote":"\r\n( 1 ) « تاريخ يعقوبى » : احمد بن ابى يعقوب بن جعفر بن وَهَب بن واضح كاتب عبّاسى ، طبع بيروت سنهء 1379 ه ، ج 2 ص 261 .\r\n","page_name":" 325 ","page_number":325},
  {"content":"\r\n\r\nعلى حسن عبد القادر نقل نموده است در دروسى كه وى بر طلّاب درسش القاء مىنموده است ، و تا به حال مسودَّه به خط دكتر عبد القادر نزد استاد دكتر سباعى محفوظ مىباشد . و بعضى از آنچه در مسودّهء دكتر عبد القادر از رأى گلدزيهر آمده است چنين است :\r\n\r\nترويج عبد الملك مروان از بيت المقدس\r\nعبد الملك بن مروان مردم را از حج در ايَّام فتنهء ابن زبير منع كرد و بر فراز قبّه در مسجد الاقصى بنائى بنيان نهاد تا مردم به سوى آن حج كنند و بجاى كعبه گرداگردش طواف نمايند . و پس از آن اراده كرد تا اين مهمّ را با عقيدهء دينيّه توأم سازد . لهذا زُهْرى را يافت كه مردى مشهور و در امَّت اسلاميّه حائز آوازه و صيتِ ذايع و شايعى بوده است ، وى مستعدّ است براى وضع احاديثى براى منظور عبد الملك در اين باره . زهرى هم جعل رواياتى نمود از قبيل حديث :\r\nلَا تُشَدُّ الرِّحَالُ إلَّا إلَى ثَلَاثَةِ مَسَاجِدَ : مَسْجِدِى هَذَا ، و الْمَسْجِدِ الْحَرَامِ ، وَ الْمَسْجِدِ الاقْصَى . و از قبيل حديث : الصَّلَاةُ فِى الْمَسْجِدِ الاقْصَى تَعْدِلُ ألْفَ صَلَاةٍ فِيمَا سِوَاهُ .\r\n« نماز گزاردن در مسجد أقصى معادل با هزار بار نماز گزاردن در غير آن مىباشد . »\r\nو أمثال اين دو حديث . و دليل بر آنكه زُهرى واضع اين احاديث بوده است ، آن است كه زهرى رفيق صديق عبد الملك بود و به سوى او رفت و آمد داشت . و احاديثى كه در فضائل بيت المقدس مىباشد همه از طريق زهرى است فقط . . . « 1 »\r\nآرى در كتاب « الحيوان » دميرى به نقل از ابن خلَّكان آورده است كه : عبد الملك تنها بانى قبّهء صخره مىباشد و عبارتش چنين است : بَنَاهَا عَبْدُ الْمَلِكِ وَ كَانَ النَّاسُ يَقِفُونَ عِنْدَهَا يَوْمَ عَرَفَةَ . « آن را عبد الملك بنا كرده است و عادت مردم اين بود كه در روز عرفه در آنجا وقوف مىنموده‌اند . . . . »\r\nغير از « گلدزيهر » بقيّهء مستشرقين نيز رُجحان داده‌اند نسبت بناى قبّه را به عبد الملك ، و ليكن آنها بر رأى گلدزيهر كه مىگويد : عبد الملك مردم را براى طواف\r\n\r\n\r\n","description":"","footnote":"\r\n( 1 ) « السُّنَّة و مكانتها من التّشريع الاسلامى » ص 369 .\r\n","page_name":" 326 ","page_number":326},
  {"content":"\r\n\r\nدور آن مجتمع نمود ، نرفته‌اند و اگرچه اكثر مستشرقين دربارهء بنى اميّه اعتقاد سوء دارند .\r\nمستشرق « بوليوس فلهوزن » مىگويد : براى آنكه خلفاء بنى اميَّه از ناحيهء سياسى كَفّهء شام را ترجيح دهند ، در صدد آن برآمدند در جملهء كارهاى بسيارى كه انجام دادند تا مركز شعائر دينيّه را به شام منتقل كنند . و اين بدان علَّت بود كه ابن زبير به طور مستمر ده سال تمام بيت الله الحرام را در شهر مكه احتلال نموده بود . و اهل شام مادامىكه ولائشان بر طائفهء اموى بود استطاعت از حج را نداشتند مگر با مشقّت .\r\nعبد الملك اين حيله را انديشيد براى آنكه رعاياى خود را از حج به سوى مكه منع كند ، و آنان را تحريض و وادار نمود تا به سوى بيت المقدس حج بجاى بياورند بَدَل از حجّى كه به مكه انجام مىداده‌اند .\r\nو اين قضيّه‌اى است كه آن را اوتيخيوس دست تنها در كتاب تاريخش ذكر كرده است .\r\nاما آنچه كه شكّ و ترديد در آن راه ندارد آن است كه عبد الملك جهد و كوشش نمود تا بيت المقدس به اعتبار آنكه مكان مقدّسى در نظر اسلام محسوب مىشد مظهرى باشكوه‌تر و باهيبت‌تر از منظرهء سابقش پيدا نمايد . و دليل بر صدق روايتى كه مىگويد : عبد الملك بناى قبّه را بر روى صخره نموده است آن است كه اثر موجود در نقش و نگارى كه تا امروز در قسمت قديم از اين بناء باقيمانده است كشف گرديده است .\r\nاما در نقش فعلى در آن اسم مأمون خليفهء عباسى مشهود است كه وى بانى قبّه مىباشد ، و ليكن « دى فوجى » كشف كرده است كه اسم مأمون در نقش اصلى از طريق تصحيح كتابت سابقه داخل شده است . و از مصحّحين فوت شده است كه تصحيح كنند تاريخ قديمى را كه بيانگر سالى باشد كه در آن اين قبّه بنا شده است .\r\nو بنابراين مىتوان به طور قطع با نصّ نوشتهء اصلى گفت كه مكتوب اين طور\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nبوده است : اين قبّه را در سنهء 72 ه - عبد الله عبد الملك أمير المؤمنين ساخت ( بنى هذه القُبَّةَ فى سنهء 72 ه - عبد الله عبد الملك أمير المؤمنين ) . « 1 » ، « 2 »\r\nروايات در فضيلت شام همه مدْسُوس است به وجود\r\nبنى اميَّه كه آنجا را مقرّ سلطنتشان نموده بودند\r\nابو ريّه گويد : كعب گفت : إنَّ اللهَ نَظَرَ إلَى الارْضِ فَقَالَ : إنِّى وَاطِئٌ عَلَى بَعْضِكِ ، فَاسْتَبقَتْ لَهُ الْجِبَالُ ، وَ تَضَعْضَعَتِ الصَّخْرَةُ ، فَشَكَر لَهَا ذَلِكَ فَوَضَعَ عَلَيْهَا قَدَمَهُ .\r\n« خداوند نظرى به زمين فرمود و گفت : من گامم را بر بعضى از اجزاى تو مىگذارم ! كوه‌ها به جاى خود ماندند ولى صخره را لرزه و فروتنى فرا گرفت ، خداوند شكر صخره را بجا آورد و قدمش را بر آن نهاد » .\r\n\r\nروايات در فضيلت بيت المقدس همه ساختگى است\r\nو كعب گفت : إنَّ الْعَرْضَ وَ الْحِسَابَ مِنْ بَيْتِ الْمَقْدِسِ ، وَ انَّ مَقْبُورَ بَيْتِ الْمَقْدِسِ لَا يُعَذَّبُ .\r\n« عرض و حساب مردم ( در وقت حشر ) از بيت المقدس است و تحقيقاً شخص مدفون در بيت المقدس مورد عذاب قرار نمىگيرد ! »\r\nو كعب گفت : هِىَ أقْرَبُ إلَى السَّمَاءِ بِثَمَانِيَةَ عَشَرَ مِيلًا ، وَ هِىَ أرْضُ الْمَحْشَرِ وَ الْمَنْشَرِ .\r\n« صخره ، هجده ميل به آسمان نزديكتر است ، و آن صخره زمين حَشْر و عالم نَشْر است » .\r\n\r\n\r\n","description":"","footnote":"\r\n( 1 ) « تاريخ الدول العربيّة من ظهور الاسلام الى نهاية الدولة الامويّة » ص 206 و ص 207 .\r\n( 2 ) مطالبى را كه از گلدزيهر تا اينجا نقل نموديم ملتقطاتى است از ص 503 تا ص 507 از طبع پنجم كتاب « السُّنَّة قبل التدوين » محمّد عجّاج خطيب . وى سعى كرده است با شرحى مفصّل بنى اميّه و عبد الملك را تبرئه و تنزيه كند و زُهرى را عالم خدا ترس و صادق بشناساند ولى كجا مىتواند چنين كند جائى كه اينك مستشرقين دست به كار شده و مشغولند تا جنايات امويّون را بر ملا سازند ؟ !\r\n","page_name":" 328 ","page_number":328},
  {"content":"\r\n\r\nو كعب گفت : لَا تَقُومُ السَّاعَةُ حَتَّى يَزُورَ الْبَيْتُ الْحَرَامُ بَيْتَ الْمُقْدِسِ ، فَيَنْقَادَانِ جَمِيعاً إلَى الْجَنَّةِ وَ فِيهِمَا أهْلُوهُمَا .\r\n« ساعت قيامت بر پا نمىگردد تا زمانى كه بيت الله الحرام به زيارت بيت المقدس برود ، آنگاه آن دو با جميع اهلشان به بهشت هدايت مىشوند . »\r\nو كعب گفت : إنَّ فِى التَّوْرَاةِ إنَّهُ يَقُولُ لِصَخْرَةِ بَيْتِ الْمَقْدِسِ : أنْتَ عَرْشِىَ الادْنَى ، وَ مِنْكِ ارْتَفَعْتُ إلَى السَّمَاءِ ، وَ مِن تَحْتِكِ بَسَطْتُ الارْضَ وَ كُلَّ مَا يَسِيلُ مِنْ ذِرْوَةِ الْجِبَالِ ، مَنْ مَاتَ فِيكِ فَكَأنَّمَا مَاتَ فِى السَّمَاءِ - الخ .\r\n« در تورات وارد است كه خداوند به صخرهء بيت المقدس مىگويد : تو نزديكترين تخت من هستى ! و از توست كه من به آسمان بالا رفتم ، و از زير توست كه من زمين را گستردم و تمام آبهائى را كه از فراز قلهء كوه‌ها جارى مىشود ، و هر كس در تو بميرد مثل آن است كه در آسمان مرده است ! »\r\nو از أبو هريره شاگرد كعب از پيغمبر روايت است كه گفت :\r\nالانْهَارُ كُلُّهَا وَ السَّحَابُ وَ الْبِحَارُ وَ الرِّيَاحُ تَحْتَ صَخْرَةِ بَيْتِ الْمَقْدِسِ .\r\n« تمام اقسام نهرها و ابرها و درياها و بادها زير صخرهء بيت المقدس وجود دارد . »\r\nو كعب گفت : خداوند عزّ و جلّ به بيت المقدس گفت : أنْتِ جَنَّتِى وَ قُدْسى وَ صَفْوَتِى مِنْ بِلادِى ! مَنْ سَكَنَكِ فَبِرَحْمَةٍ مِنِّى ، وَ مَنْ خَرَجَ مِنْكِ فَبِسَخَطٍ مِنِّى عَلَيْهِ !\r\n« تو بهشت من و قدس من و برگزيدهء من از بلاد من مىباشى ! كسى كه در تو مسكن گزيند پس به واسطهء رحمت من بوده است ، و كسى كه از تو خارج شود پس به واسطهء غضب من بر او بوده است . »\r\nو از كعب نقل است : سكونت يك روز در بيت المقدس به مثابهء هزار روز است ، و سكونت يك ماه به مثابه هزار ماه ، و سكونت يك سال به مثابهء هزار سال . و كسى كه در آن بميرد گويا در آسمان مرده است . و كسى كه در حَوالاى آن بميرد گويا در آن\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nمرده است . « 1 »\r\nو از وَهَب بن مُنَبِّه نقل است كه گفت : اهل بيت المقدس همسايگان خداوند هستند ، و خداوند بر خود الزام كرده است تا همسايگان خود را مُعذَّب ندارد . و كسى كه در بيت المقدس دفن گردد از عذاب و تنگى قبر نجات پيدا مىكند .\r\nو در حديثى كه وارد است : إنَّ الطَّائفَةَ مِنْ امَّتِهِ الظَّاهِرِينَ عَلَى الْحَقِّ وَ الَّذِينَ لَا يَضُرُّهُمْ مَنْ خَالَفَهُمْ حَتَّى يَأتِيَهُمْ أمْرُ اللهِ ، إنَّهُمْ فِى بَيْتِ الْمُقْدِسِ وَ أكنافِهِ .\r\n« طائفه‌اى از امَّت او ( پيامبر ) كه با حقّ غلبه دارند و آنان كه ضرر نمىرساند به ايشان كسى كه مخالفتشان را بنمايد تا وقتى كه امر خدا بيايد ، كسانى هستند كه در بيت المقدس و در اطراف و اكناف آن مىباشند . »\r\nعلّامه استاد نعمت الله سلجوقى رئيس فخر المدارس در هرات از بلاد افغانستان در مكتوب ارزشمندى كه به عنوان تقريظ به كتاب ما : « أضْوَاءٌ عَلَى السُّنَّةِ الْمُحَمَّدِيَّة » نوشته و به سوى ما ارسال داشته است چنين گويد :\r\nامَّا احاديثى كه در فضيلت شام روايت شده است ، ما اعتراف داريم كه اكثرشان از دسائس يهود مىباشد . و از جملهء آنها حديثى است كه در بعضى از كتب روايت شده است كه :\r\n\r\nروايات مجعوله در افضليت بيت المقدس از كعبه\r\nانَّ مَنْ أهَلَّ مِنَ الْمَسْجِدِ الاقْصَى لِلْحَجِّ غُفِرَ لَهُ مَا تَقَدَّمَ مِنْ ذَنْبِهِ وَ مَا تَأخَّرَ .\r\n« هر كس از مسجد أقصى براى حج احرام ببندد و تلبيه گويد ، تمام گناهانش آمرزيده مىشود ، چه گناهانى كه سابقاً انجام داده است ، و چه گناهانى كه لاحقاً بجا مىآورد . »\r\nو اين روايت علاوه بر آنكه دلالت دارد بر أفضليّت مسجد أقصى ، مُودِّى مىگردد به إلحاد و عدم مبالات به ارتكاب معاصى ، و باز مىكند ابواب فسوق و\r\n\r\n\r\n","description":"","footnote":"\r\n( 1 ) رجوع شود به ص 332 و ما بعد آن از ج 1 از « نهاية الإرب » تأليف نويرى ، اين اخبار و عجيب‌تر از آنها را در آن خواهى يافت .\r\n","page_name":" 330 ","page_number":330},
  {"content":"\r\n\r\nمعاصى را .\r\nو از خرافاتى كه يهوديان دَسّ كرده و درج نموده‌اند در كتب سير و بعضى تفاسير آن است كه : بعضى آسمانها از نقره است ، و بعضى از زبرجد ، و تمام سيّارات ميخكوب شده‌اند بر آسمانها بر نهج و ترتيبى كه در كتب يونان ذكر شده است مثل اينكه قمر ميخكوب است به آسمان دنيا ، و عطارد به آسمان دوم ، و هكذا تا آسمان هفتم .\r\nو همين طور گفته‌اند : آسمانها بر رأس كوهى است كه محيط مىباشد به زمين و آن را كوه قاف گويند ، و زمين بر روى شاخ گاوى است كه آن گاو بر پشت ماهيى كه در آب شنا مىكند قرار دارد .\r\nتمام اين مطالب به واسطهء غفلت علماء و عدم مبالاتشان به وخامت عاقبت آنچه كه دشمنان دين در شريعت دين مبين دَسّ كرده‌اند مىباشد . « 1 »\r\n\r\nدخالت دست يهوديت در روايات فضيلت شام\r\nدر أفضليّت دادن شام دست يهوديَّت دخيل بوده است\r\nو همچنين ابوريّه گويد : اعلان و اعلام بر صيت و آوازهء عظمت نام شام توسّط بزرگترين كَهَنهء يهود : كعب الاحبار بر اين كه سلطنت و حكومت پيغمبر به زودى به\r\n\r\n\r\n","description":"","footnote":"\r\n( 1 ) « أضواءٌ على السُّنة المحمّديّة » طبع سوم ص 167 تا ص 169 . و همچنين أبوريّه در همين صفحه مىگويد : احاديث صحيحه در اوّل امر در فضيلت مسجد الحرام و مسجد الرّسول بوده است و ليكن پس از بناء قبهء صخره احاديثى در فضيلت آن پيدا شد - تا آنكه مىگويد :\r\nروايت است از ابن عباس كه : زنى به مرضى مبتلا شد و با خداى خود نذر كرد : اگر خدا مرا شفا بخشد من مىروم به بيت المقدس و در آنجا نماز مىخوانم . وى بهبود يافت و مجهّز براى خروج و سفر شد و نزد ميمونه زوجهء حضرت رسول آمد و بر او سلام كرد و او را از قضيّه‌اش مطّلع كرد . ميمونه به دو گفت : آنچه را كه نذر كردى بَلع كن و بخور ، و در مسجد رسول الله نماز بگزار ، زيرا من از آن حضرت شنيدم كه مىگفت : صَلَاةٌ فِيهِ أفْضَلُ مِنْ ألَفِ صَلَاةٍ فِيمَا سِوَاهُ إلّا مَسْجدَ الكَعْبَة . « نماز خواندن در آن افضل است از هزار ركعت در سواى آن غير از مسجد كعبه . » و اگر دربارهء مسجد الاقصى آن احاديث وارد شده بود ، ميمونه آن زن را منع نمىكرد از وفا كردن به نذرش .\r\n","page_name":" 331 ","page_number":331},
  {"content":"\r\n\r\n. شام انتقال مىيابد تحقيقاً تنها به خاطر امرى بوده است كه ايشان در نفوسشان پنهان مىداشتند و در سر و در دل مىپرورانيده‌اند .\r\nاينك بيان مىكنيم : شام فى حدّ نفسه آن قدر قابل ذكر به عظمت و ثناء بر آن نبوده است ، و بدين مقام و منزلت نائل نگرديد مگر به واسطهء قيام دولت بنى اميَّه در آن ؛ همان دولتى كه حكم و ولايت و امارت را از خلافت عادله به پادشاهى و سلطنت گزنده و درنده قلب نمود ، همان دولتى كه در تحت كنف آن و در ايَّام و صر و عهد آن ، فرقه‌هاى مختلف اسلامى نشأت يافت ، آن فرقه‌هائى كه بازوى دولت اسلام را خُرد نمودند و آن را پاره پاره كردند ، و جعل و وضع احاديث در آن سارى و جارى گشت .\r\nبناءً على هذا بسيار بجا و به موقع بود براى كهنهء يهود كه اين فرصت را مغتنم شمرند و منتهز اين مجال باشند و در آتش فتنه دم بدم بدمند و آن را با سپاهيان اكاذيب و لشگريان كيد و مكرشان مدد نمايند .\r\nو از جملهء آن اكاذيب اين بود كه در مدح شام و اهل شام مبالغه كردند و گفتند و نشر دادند كه : خيرات ، تمام خيرات در شام است ، و شرور ، تمام شرور در غير شام .\r\nو علاوه بر آنچه گفته شد ، در پيرو آنچه كه اين جماعت كهنهء يهود نشر دادند مبنى بر اينكه مُلْك و حكومت پيغمبر به زودى در شام مستقر مىگردد ، و اينكه معاويه پنداشته است كه رسول اكرم به دو گفته است : وى خلافت را بعد از او متولِّى خواهد شد ، و از او طلب كرده است تا ارض مقدَّسه را كه در آنجا ابدال وجود دارند انتخاب و اختيار نمايد ، براى ما در اينجا مطلب دگرى از جانب دگرى از مكر و زيركى اين يهودى براى مسلمين و دينشان و ملكشان كشف مىگردد ، و آن اين است كه :\r\nايشان به آنچه گفته‌اند و ما سابقاً آن را ذكر كرده‌ايم اكتفا ننموده‌اند ، بلكه بر آن نيز بيفزودند كه : تا زمان نزول عيسى كه درباره‌اش گفته‌اند در شام خواهد بود پيوسته و به طور مستمر طائفه‌اى كه با حق ظهور و بروز دارند در شام قرار دارند . . . .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nو در « كشف الخفاء » آمده است كه كعب الاحبار گفت : اهل شام شمشيرى هستند از شمشيرهاى خدا كه خداوند به واسطهء آنها از سركشان انتقام مىگيرد : أهْلُ الشَّامِ سَيْفٌ مِنْ سُيُوفِ اللهِ يَنْتَقِمُ اللهُ بِهِمْ مِنَ الْعُصَاةِ . « 1 »\r\nو بنابراين سركشان كه در اينجا كسانى هستند كه در تحت لواى معاويه پناه نمىبرند و غير او و غير او را مىجويند حتماً بايد على رضى الله عنه بوده باشد . . .\r\nو از نافع از ابن عمر از كعب آمده است كه گفت :\r\nتَخْرُجُ نَارٌ تَحْشِدُ النَّاسَ فَإذَا سَمِعْتُمْ بِهِا فَاخْرُجُوا إلَى الشَّامِ . « 2 »\r\n« بيرون مىآيد آتشى كه همهء مردم را فرا مىگيرد ، زمانى كه خبر آن را شنيديد به شام برويد ! »\r\nعبد الله بن عمر كه راوى اين روايت است يكى از شاگردان كعب مىباشد . و از جمله احاديث « جامع الصَّغير » سيوطى كه بر صحّتش اشاره نموده است اين است :\r\nالشَّامُ صَفْوَةُ اللهِ مِنْ بِلادِهِ ، إلَيْهَا يَجْتَبِى صَفْوَتَهُ مِنْ عِبَادِهِ ، فَمَنْ خَرَجَ مِنَ الشَّامِ إلَى غَيْرِهَا فَبِسَخَطِهِ ، وَ مَنْ دَخَلَهَا فَبِرَحْمَتِهِ .\r\nطُوبِىَ لِلشَّامِ ، إنَّ الرَّحْمَنَ لَبَاسِطٌ رَحْمَتَهُ عَلَيْهِ .\r\nلَيَبْعَثَنَّ اللهُ مِنْ مَدِينَةٍ بِالشَّامِ يُقَالُ لَهَا : « حِمْصُ » سَبْعِينَ ألْفاً يَومَ القِيامَةِ لَا حِسَابَ عَلَيْهِمْ وَ لَا عَذَابَ . يَبْعَثُهُمْ فِيمَا بَيْنَ الزَّيْتُونِ وَ الْحَائِطِ . . . الخ\r\n\r\n\r\n","description":"","footnote":"\r\n( 1 ) . به « كشف الخفاء و مزيل الإلباس » عجلونى ، طبع سوم سنهء 1351 هجريّهء قمريّه ص 261 مراجعه شد عبارت آن چنين است : حديث 807 - اهل الشّام سَوْط الله تعالى فى الارض ، ينتقم بهم ممّن يشاء من عباده ، و حرامٌ على منافقيهم أن يظهروا على مؤمنيهم ، و أن يموتوا إلّا همّاً و غَمّاً و غيظاً و حزناً . « اهل شام تازيانهء خداى تعالى مىباشند در روى زمين ، به واسطهء ايشان خداوند انتقام مىكشد از هر كدام از بندگانش كه بخواهد . و حرام است بر منافقينشان كه بر مؤمنينشان غلبه كنند . و حرام است كه آن منافقين را مرگ در رسد مگر با همّ و غمّ و غيظ و غصّه . » لا بدّ مراد از منافقين شام على عليه السلام و اصحاب او هستند و مراد از مؤمنين معاويه و دار و دسته‌اش\r\n( 2 ) « فتح البارى » ج 13 ص 69 .\r\n","page_name":" 333 ","page_number":333},
  {"content":"\r\n\r\n« در ميان شهرهاى خدا شام برگزيده و منتخب است ، به سوى آن است كه خداوند برگزيده و انتخاب‌شدهء از بندگان خود را بر مىچيند و سوا مىكند ، كسى كه از شام به سوى غير آن برود به واسطهء غضب خدا بوده است ، و كسى كه داخل در شام گردد به واسطهء رحمت خدا بوده است .\r\nآفرين بر شام ! چرا كه خداوند رحمن رحمتش را بر آن گسترده است .\r\nالبته خداوند از شهرى كه در شام است و به آن حِمْص گويند ، در روز قيامت هفتاد هزار نفر را مبعوث مىكند كه بدون حساب و بدون عذاب به بهشت مىروند . ايشان را خداوند در فيما بين زيتون و حائط مبعوث مىكند . . . تا آخر روايت . »\r\nو البتّه اين شهر حِمْص بايد داراى چنين موقعيّتى عظيم بوده باشد حتّى در آخرت ، به حدّى كه هيچ شهر ديگر به پايهء آن نرسد حتّى شهر پيغمبر ( مدينة النَّبى ) . . . ! به علت آنكه اين كاهن يهودى ، آن كس كه شيوخ مسلمين او را از بزرگان و أعاظم تابعين محسوب مىنمايند ، آنجا را مقام و مسكن خود قرار داده است ، و اين شهر پس از موت وى استخوانهاى پوسيدهء او را در خود جاى داده است .\r\nو ما ديگر در اينجا به ذكر اخبار دگرى كه نزد ما وجود دارد اطالهء كلام نمىدهيم چون همين مقدار كه آورديم كفايت مىكند .\r\nابوريَّه در اينجا پس از آنكه از كعب و اسرائيليّات وى ، انتقاداتى را به تفصيل از ابن تيميّه ، و ابن كثير و ابن خلدون ذكر مىكند مىرسد به اينجا كه مىگويد :\r\nو ما در اين عصر خودمان بلكه در أعصار اخيره نيافتيم كسى را مثل فقيه محدث سيد محمّد رشيد رضا رحمه الله كه از زيركى و دهاء و مكر كعب و وهب و كيدشان تفطّن نمايد .\r\nو من نقل مىكنم در اينجا بعضى از آنچه را كه وى در خصوص كعب ، و دربارهء او و رفيقش وهب به طور عموم گفته است . دربارهء كعب در ردِّ توصيفى كه از او كرده‌اند\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nكه او از أوعيهء علم بوده است چنين گفته است : « 1 »\r\nثبوت علم بسيار اقتضاى نفى كذب را نمىكند . جُلِّ علوم كعب كه در نزد عامّه وجود دارد چيزهائى است كه از تورات روايت كرده است براى آنكه مورد قبول واقع گردد ، و غير مرويّات او از تورات ، از كتب قوم اوست كه آنها را نيز نسبت به تورات داده است تا مورد قبول واقع گردد . و شكّى نيست كه وى از باهوش‌ترين و زيرك‌ترين علماء يهود بوده است پيش از آنكه اسلام بياورد ، و از قدرتمندترين آنان در غشِّ بر مسلمين به روايتش بعد از اسلام آوردنش .\r\nو دربارهء او گفته است : وى از زنادقهء يهود بوده است كه اظهار اسلام و عبادت نمودند تا گفتارشان در دين مقبول قرار گيرد . و دسائس او به طورى رواج يافت تا اينكه بعضى از صحابه بدان گول خوردند و از او روايت كردند ، و شروع كردند كلامش را بدون اسناد به او براى همديگر نقل كردن ، حتى اينكه بعضى از تابعين و بعد از آنها پنداشتند كه آنها از چيزهائى است كه از پيغمبر شنيده‌اند .\r\nو بعضى از مؤلِّفين كلامش را داخل در احاديث موقوفه كردند كه حكم حديث مرفوع را دارد به طورى كه آن را ابن كثير در مواضعى از تفسيرش ذكر كرده است « 2 »\r\nو از وى نيز گفته است : كعب الاحبار كوه آتش فشان خرافات بوده است . من به كذب او يقين دارم ، بلكه به اصل ايمانش وثوق ندارم . « 3 »\r\nو دربارهء كعب و وهب جميعاً گفته است : « 4 »\r\nتحقيقاً شرانگيزترين راويان اين اسرائيليّات ، و يا شديدترين گول زننده و حيله‌ورزترين آنها براى مسلمين اين دو نفر مىباشند . بنابراين تو نخواهى يافت خرافاتى را كه در كتب تفسير و تاريخ اسلامى در امور آفرينش و خلقت و تكوين ، و\r\n\r\n\r\n","description":"","footnote":"\r\n( 1 ) ص 541 و ما بعد آن از شمارهء 27 مجلّهء المنار .\r\n( 2 ) ص 752 ج 27 مجلّهء المنار .\r\n( 3 ) ص 697 ج 27 المنار .\r\n( 4 ) ص 783 ج 27 المنار .\r\n","page_name":" 335 ","page_number":335},
  {"content":"\r\n\r\nدر امور انبياء و اقوامشان ، و در امور فِتَن و ساعت قيامت و آخرت وجود داشته باشد مگر آنكه اين دو تن در آنها ضرب المثل فى كُلِّ وَادٍ أثَرٌ مِنْ ثَعْلَبَة « در هر زمين و در هر وادى اثرى از ثعلبه وجود دارد » بوده‌اند .\r\n\r\nصحابه در تشخيص افراد معصوم نبوده‌اند\r\nو تو را به وحشت نيفكند انخداع و گول خوردن بعضى از صحابه و تابعين به آنچه كه از اين دو نفر و غير اين دو نفر انتشار داده‌اند از اين اخبارى كه مشهود مىباشد . به سبب آنكه تصديق شخص كاذب امرى است كه احدى از افراد بشر از آن مصون نمىباشد و نه معصومان از پيمبران . زيرا عصمت تعلّق دارد به تبليغ رسالت و عمل به آن .\r\nپيامبران عصمت دارند از كذب و خطا در تبليغ ، و از بجا آوردن آنچه كه با شريعتى كه آورده‌اند منافات دارد . زيرا اين كذب و خطا منافات با مقتدا بودنشان دارد و به اقامهء حجّتشان خَلَل مىرساند . و اما اگر پيغمبر شخص كاذبى را تصديق كند در آنچه متعلّق به او و به عمل او و يا به مصلحت امَّت بوده باشد اشكالى ندارد ، به جهت آنكه خداوند آن را براى او روشن مىسازد . و از اين قبيل است آن واقعه‌اى كه از بعضى زنان پيغمبر اتّفاق افتاد و در اوَّل سورهء تحريم واقع شد . و از آنجا كه در قول خداوند است :  قالَتْ : مَنْ أَنْبَأَكَ هذا قالَ نَبَّأَنِيَ الْعَلِيمُ الْخَبِيرُ  « 1 » فهميده مىشود كه رسول خدا كيد آنان را با ملكهء عصمت ندانسته است ، بلكه با وَحْى خداى تعالى پس از وقوعش دانسته است .\r\nو از اين قبيل است قول خداوند متعال در آنجا كه بعضى از منافقين به هنگام خروج با او صلّى الله عليه و آله و سلّم دروغ گفتند ، وقتى كه آن حضرت عازم بر حركت به سوى تبوك بود :  عَفَا اللَّهُ عَنْكَ لِمَ أَذِنْتَ لَهُمْ حَتَّى يَتَبَيَّنَ لَكَ الَّذِينَ صَدَقُوا وَ تَعْلَمَ الْكاذِبِينَ  « 2 » . . .\r\n\r\n\r\n","description":"","footnote":"\r\n( 1 ) آيه 3 ، از سورهء 66 : تحريم : « آن زن گفت : چه كسى به تو اين خبر را داده است ؟ ! رسول خدا گفت : خداوند عليم خبير مرا خبر داده است . »\r\n( 2 ) آيه 43 از سورهء 9 : توبه : « خداوند تو را عفو نمود ! چرا به ايشان اذن دادى ، تا زمانى كه روشن بشود براى تو كسانى كه راست گفته‌اند و كسانى كه دروغ گفته‌اند ! »\r\n","page_name":" 336 ","page_number":336},
  {"content":"\r\n\r\nو سيد محمّد رشيد رضا رحمه الله أيضاً گفته است « 1 » : ما پس از سه قرن كه آن را در معالجهء شبهات و مناظرهء ملحدين و أمثالهم از دشمنان اسلام و ردّ بر كلامشان چه از ناحيهء بحث و گفتار و چه از ناحيهء كتابت و نوشتار ، گذرانده‌ايم و در اين امر اختبار و تفحّص و تجسّس به عمل آورده‌ايم ، به تحقيق براى ما ثابت گرديده است كه : روايات كَعْب و وَهَب در كتب تفسير و قصص و تاريخ موجب شبهات بسيارى براى مؤمنين گرديده است نه تنها براى ملاحده و مارقين از اسلام .\r\nو كسانى كه استقلال در رأى و فكر و نظريّه دارند نمىپذيرند آنچه را كه علماء گفته‌اند : هر كس را كه جمهور رجال جرح و تعديل ، حكم به عدالتش نمايند او عادل است و اگرچه ظاهر گردد براى آنان كه بعد ايشان آمده‌اند چيزى كه در آن اسباب جرح وجود داشته باشد ، آنچه براى ايشان ظاهر نگرديده باشد .\r\nو أيضاً ؛ گفته است : ما چيزهاى بسيارى را در روايات كعب و وهب مشاهده مىكنيم از آنچه كه قطع به كذبشان داريم ، به علت آنكه آنچه را كه اين دو نفر روايت كرده و نسبت به تورات و غير آن از ساير كتب انبياء داده‌اند مخالفت با تورات و آن كتب دارد . بنابراين يقين مىكنيم به دروغ پردازى اين دو نفر .\r\nو اين سِرِّى است كه متقدّمين بر آن واقف نشده‌اند ، به جهت آنكه ايشان بر كتب اهل كتاب مطَّلع نبوده اند .\r\nطعن و ردّ روايات اين دو نفر شبهات بسيارى را كه در كتب اسلام وارد است بخصوص تفسير كتاب الله كه مملوّ و محشوّ است از خرافات ، بر طرف مىكند و مىزدايد .\r\nو أيضاً دربارهء روايات اين دو نفر گفته است : اكثر رواياتشان خرافات اسرائيلى است كه كتب تفسير و غير تفسير از كتب ديگر را مُشَوَّه نموده است . آنها شبهاتى هستند كه با آنها دشمنان ملحدين اسلام بر اسلام احتجاج مىكنند و مىگويند :\r\n\r\n\r\n","description":"","footnote":"\r\n( 1 ) ص 539 ج 27 از مجلهء المنار .\r\n","page_name":" 337 ","page_number":337},
  {"content":"\r\n\r\nاسلام مانند غير آن ، دين خرافات و أوهام است و در اسلام غير خرافه چيزى وجود ندارد . و گاهى اين شبهه بزرگتر مىشود مثل آنچه كه كعب از تورات ، صفات پيغمبر را ذكر كرده است . « 1 »\r\nو با اينكه پيشوايان و أئمّهء محقّق ، روايات اين دو كاهن را مطعون و مردود شمرده‌اند ولى وا اسَفا كه هنوز در ميان ما كسانى هستند كه به اين دو نفر وثوق دارند و رواياتشان را تصديق مىكنند و هيچ كلامى را به هيچ وجه در ردّ آنان نمىپذيرند . « 2 »\r\nو همچنين ابوريَّه گويد : من براى تو فقط يك مثال از كيد اين مرد يهودى را بيان مىكنم در امر خطيرى كه با آن تاريخ اسلامى را از مجراى خود مُحَوَّل و منعطف نمود :\r\n\r\nكعب الاحبار و معاويه\r\nدر اينجا پس از بيان مفصّل نهى عمر از حديث كعب الاحبار خواه از تورات و خواه از رسول الله ، داستان قتل عمر را كه كعب در آن دخيل بوده است ذكر مىكند و مىگويد : چون با قتل عمر جَوّ را براى خود فارغ يافت و از خوف او ايمن گرديد ، عنان خود را رها كرد براى پراكندن آنچه كه از كيد و مكر يهودى خود مىخواست ، از خرافات و اسرائيليّات و أباطيلى كه بهاء و روشنى دين را مُشَوَّه مىكرد و در اين امر شاگردان بزرگ او ، همچون عبد الله بن عَمْرو ، و عبد الله بن عُمَر و أبوهريره به وى معاونت مىكردند . . . . . و ما در اينجا براى تو يك مثال مىآوريم كه تو را از ساير مسائل كفايت نمايد و آن اين است كه : چون نيران فتنه در زمان عثمان اشتعال يافت و زفيرش شدَّت پيدا كرد حتّى به عثمان رسيد و وى را در خانه‌اش كشت ، اين كاهن مَكَّار نگذاشت كه اين فرصت از دست برود بى آنكه از آن استفاده كند ، بلكه با\r\n\r\n\r\n","description":"","footnote":"\r\n( 1 ) ص 618 ج 27 از مجلّهء المنار .\r\n( 2 ) « أضواءٌ على السُّنَّة المحمّديّة » طبع سوم ، ص 170 تا ص 176 .\r\n","page_name":" 338 ","page_number":338},
  {"content":"\r\n\r\nسرعتى هر چه تمام‌تر در آتش آن مىدميد و به سهم يهودى خود آنچه را كه در توان داشت در سبيل شعله ور شدن به كار انداخت . و از جمله مكرهاى او در اين فتنه آن بود كه پيشگوئى كرد كه خلافت پس از عثمان به معاويه انتقال خواهد يافت .\r\nوَكيع از أعْمَش از ابوصالح « 1 » روايت كرده است كه آوازه خوان بعد از عثمان اين شعر را مىخواند :\r\n إنَّ الامِيرَ بَعْدَهُ عَلِىٌّ * وَ فِى الزُّبَيْرِ خُلُقٌ رَضِىٌّ \r\n« امير پس از عثمان على مىباشد ، و در زبير اخلاقى پسنديده هست . » كعب الاحبار گفت : بلكه امير ، صاحب بغلهء شَهباء ( يعنى معاويه ) است و مىديد معاويه را كه سوار بغله ( استر ) مىشود . اين مطلب به معاويه رسيد و نزد او آمد و گفت : اى أبا اسحق اين چه سخنى است كه مىگوئى و در آنجا على و زبير و اصحاب محمد ( صلّى الله عليه و آله و سلّم ) مىباشند .\r\nكعب به او گفت : تو صاحب آن هستى ! و شايد اين را نيز گفته باشد : من آن را در كتاب اوَّل يافته‌ام . معاويه نيز اين نعمت جليل و با كرامت را براى كعب تقدير كرد و شروع كرد وى را در افضال و اكرامش منغمر ساختن .\r\nو از جمله تاريخ اين مرد كَهَّان مكَّار آن است كه در عصر عثمان به شام كوچ كرد و در تحت كنف رعايت معاويه زندگى كرد . معاويه او را براى خود برگزيد و از أصفياى خود نمود و از خالصان درگاه قرار داد ، تا آنچه مىخواهد از أكاذيب و اسرائيليّاتش در ميان قصص و داستانهايش براى تأييد حكومت معاويه و تثبيت قوائم دولتش روايت نمايد .\r\n\r\nدروغسازى كعب براى بنى اميه\r\nابن حجر عَسْقَلانى در « إصابَه » آورده است كه معاويه بود كه به كعب الاحبار امر كرد تا در شام داستان قصّه‌سرائى را به كار اندازد . . . « 2 »\r\n\r\n\r\n","description":"","footnote":"\r\n( 1 ) ص 51 از رسالهء « النّزاع و التّخاصم فيما بين بنى اميّه و بنى هاشم » مقريزى .\r\n( 2 ) « الإصابة » ، ج 5 ، ص 323 .\r\n","page_name":" 339 ","page_number":339},
  {"content":"\r\n\r\nو از عجائب روزگار آن است كه اين اسرائيليّات مطالبى است كه تا امروز مىيابى تو كسانى را كه تصديقشان را مىنمايند بلكه تقديسشان مىكنند . و چون ايشان را به سستى و بى ارزشى آنها بينا و روشن سازيم آن پسر خواندگان علم در عصر ما در صورت ما پرخاش مىكنند و مخصوصاً آنان كه از أحفاد و نسل امويّين مىباشند ، و ما را از روى حماقت و تعصّبى كه دارند با تيرهاى سَبّ و شَتْم خود هدف مىگيرند .\r\nاين يك مثال واحدى بود كه در مواقف كعب با معاويه بخصوص در اينجا جارى ساختيم ، و به آنچه از كيد و مكر او به طور عموم به اسلام رسيده است ارائه نموديم . و از آنجا كه على پسر عمّ پيغمبر است صلّى الله عليه و آله و سلّم ، اين جماعت كَهَّان مَكَّار حَيَّال كه تمام قوايشان را به جهت محاربهء با شريعتش به كار برده‌اند ، براى مبارزه با او قيام كرده‌اند .\r\nو اگر ما بخواهيم استيفاء بحث نمائيم در جميع آنچه كه اين مرد كاهن از كيدش بر سر اسلام و اهلش آورده است تحقيقاً اقتضا دارد يك كتاب مؤلَّف خاصّى را در اين زمينه تصنيف كنيم همچنان كه براى تلميذ اكبرش : أبوهريره تصنيف نموده‌ايم « 1 » .\r\nو نبايد فراموش كنيم كه على رضى الله عنه دأبش اين بود كه مىگفت : كعب كَذَّاب است .\r\nو از امور جالب توجه و نظر آنكه : ما مىيابيم اين جماعت از كَهَنه را جميعاً از يهود و نصارى و هواپرستان از مسلمين ، كه پس از مقتل عثمان همگى به شام كوچ نموده‌اند . و به نظر مىرسد كه اين تحوُّل و تحرُّك براى خدا نبوده است ، بلكه براى آن بوده است كه در انتشار فتنه با همديگر كمك كنند ، و آتش بغضاء و عداوت را در ميان مسلمين شعله ور سازند ، تا آنكه دولت امويّين دولتى رسيده و پخته گردد ، و جماعت مسلمين پاره پاره شود ، و پس از آن دستهايشان را از غنائم امويّين سرشار\r\n\r\n\r\n","description":"","footnote":"\r\n( 1 ) به كتاب « شيخ المضيرة » رجوع شود .\r\n","page_name":" 340 ","page_number":340},
  {"content":"\r\n\r\nنمايند . « 1 »\r\nأبوريَّه مطلب را همين طور ادامه مىدهد تا مىرسد به كيفيّت خوراك و اكل ابوهريره در دستگاه معاويه . و مىگويد : شَيْخُ الْمَضِيرَة : ابوهريره ملقّب به شيخ المضيرة بوده است . و اين نوع حلوا كه مَضِيرَه‌اش گويند از عنايات علماء و كتَّاب و شعراء به مقاماتى نائل شده است كه أمثال آن از ساير اقسام حلويّات بدان نائل نگرديده است ، و پيوسته ايشان با مَضِيرَه تَفَكُّهات و تفنُّنات و فكاهيّاتى در طول تاريخ داشته‌اند و در قرون طويله ازآن‌جهت به ابوهريره غمزه و طعنه مىزده‌اند . و اينك ما براى تو بعضى از آنچه را كه دربارهء حلواى مضيره ذكر نموده‌اند بيان مىنمائيم :\r\nثَعَالِبى در كتاب خود « ثِمَارُ الْقُلُوبِ فِى الْمُضَافِ وَ الْمَنْسُوبِ » اين طور آورده است :\r\nشيخ المَضيرة : ابوهريره رضى الله عنه با وجود فضلش و اختصاصش به پيمبر صلّى الله عليه و آله و سلّم مردى مَزّاح و أكول بوده است . مروان حكم وى را به جاى خود در مدينه جانشين مىنمود . او خرى سوار مىشد و پالانش را محكم مىبست و به هر كس مىرسيد مىگفت : الطّرِيقَ الطَّرِيقَ ! قَدْ جَاءَ الامِيرُ . . . .\r\n« راه بدهيد ! راه بدهيد كه الآن امير آمد ! »\r\nو او ادّعاى علم طبّ مىنمود . . . . و پس از آنكه ثعالبى مقدارى از طب او را بيان كرده است و همه‌اش غذا و طعام مىباشد كه شفا بخش امعاء است ، و مداواى پرخورى شكم را مىنموده است ، گفته است : مَضِيرَه براى وى جِدّاً شگفت انگيز بود ، ازاين‌رو با معاويه غذا مىخورد ، و چون وقت نماز مىرسيد پشت سر على رضى الله عنه نماز مىگزارد . و چون از علّتش سؤال نمودند ، گفت :\r\nمَضِيرَةُ مُعَاوِيَةَ أدْسَمُ وَ أطْيَبُ ، وَ الصَّلَاةُ خَلْفَ عَلِىٍّ أفْضَلُ .\r\n\r\n\r\n","description":"","footnote":"\r\n( 1 ) پاورقى ص 182 از « أضواء » ، طبع سوم .\r\n","page_name":" 341 ","page_number":341},
  {"content":"\r\n\r\n« حلواى مَضيرة معاويه چرب‌تر و گواراتر است ، و نماز در پشت سر على فضيلتش بيشتر است ! »\r\nو بدين جهت بوده است كه به وى شيخ الْمَضِيرَة مىگفته‌اند يعنى : شيخ حلوا خور .\r\nثعالبى گفتارش را با دو بيتى كه شاعر در هجو ابوهريره سروده است خاتمه داده است كه ما از ذكرش خوددارى نموديم .\r\n\r\nطعنه بديع الزمان همدانى به ابوهريره\r\nو بديعُ الزَّمان همدانى در « مقامات » ، يك مقامى از مقامات خود را به اين مَضِيرَه اختصاص داده است ، و در آن به ابوهريره طعنه و غمز دردناكى زده و گفته است :\r\nحديث كرد براى ما عيسى بن هشام كه گفت : كُنْتُ بِالْبَصْرَةِ وَ مَعِى أبُو الْفَتْحِ الإسْكَنْدَرىُّ : رَجُلٌ الْفَصَاحَةَ يَدْعُوهَا فَتُجِيبُهُ ، وَ الْبَلَاغَةَ يَأمُرُهَا فَتُطِيعُهُ . وَ حَضَرْنَا مَعَهُ دَعْوَةَ بَعْضِ التُّجَّارِ ، فَقُدِّمَتْ إلَيْنَا مَضِيرَةٌ تُثْنِى عَلَى الْحَضَارَةِ ، وَ تَتَرَجْرَجُ فِى الْغَضَارَةِ ، وَ تُوذِنُ بِالسَّلَامَةِ ، وَ تَشْهَدُ لِمُعَاوِيَةَ رِحِمَهُ اللهُ بِالإمَامَةِ . . .\r\n« من در بصره بودم ، و همراه من ابوالفتح اسكندرى بود . وى مردى بود كه چون فصاحت را فرا مىخواند فصاحت فوراً پاسخش را مىداد ، و چون به بلاغت امر مىنمود بلاغت از وى اطاعت مىنمود . ما با وى به دعوت بعضى از تجّار حضور يافتيم ، در برابر ما مَضيرَه‌اى آوردند كه آن مَضِيرَه به حدّى عالى و گوارا بود كه مدح و ستايش مىنمود بر تمدّن و شهرى بودن ، و مىلرزيد و تكان مىخورد در گوارائى و فراوانى نعمت ، و اعلام مىكرد بر صحّت و سلامتى ، و شهادت مىداد بر معاويه ؛ به امامت . . . ! »\r\nابوريَّه مىگويد : استاد ما شيخ امام محمد عبده در شرح اين فقره گفته است : معاويه بعد از بيعت على بن أبى طالب رضى الله عنه ادّعاى خلافت كرد ، و هيچ كس نبود كه شهادت به امامت وى در حيات على دهد مگر طُلَّاب دنيا و جويندگان شهوات .\r\nو از آنجائى كه اين مَضِيرَه طعام معاويه بوده است تحقيقاً خورندگان آن را براى\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nشهادت به خلافت وى وا مىداشته است و اگرچه صاحب خلافت و بيعت شرعيّه زنده بوده است .\r\nاسناد شهادت را در اينجا به مَضِيرَه دادن به جهت آن است كه مَضِيرَه سبب حامل بر شهادت است . و امامت و خلافت به معنى واحد است .\r\nو در كتاب « أسَاسُ البلاغة » جار الله زمخشرى آورده است :\r\nعَلِىٌّ مَعَ الْحَالِ الْمُضِيرَةِ « 1 » خَيْرٌ مِنْ مُعَاوِيَةَ مَعَ الْمَضِيرَةِ . « 2 »\r\n« على با حالت جوع و گرسنگى شديد و دردآور بهتر است از معاويه با حلواى معروف و مختصّ به خود . »\r\nأبوريَّه در جاى ديگر آورده است كه از ابن طَباطَبا كه معروف است به ابن طقطقى در كتاب خود : « الفَخْرى » ص 79 روايت است كه معاويه در هر روز پنج بار غذا مىخورد و آخرين آنها سنگين‌ترين آنها بود و پس از آن مىگفت : يَا غُلَامُ ! ارْفَعْ فَوَ اللهِ مَا شَبِعْتُ وَ لَكِنِّى مَلَلْتُ !\r\n« اى غلام سفره را برچين ! سوگند به خدا كه من سير نشدم و ليكن از خوردن خسته شدم » .\r\nوَ إنَّهُ أكَلَ عِجْلًا مَشْوِيّاً مَعَ دَشْتٍ مِنَ الْخُبْزِ السَّمِيذِ وَ أرْبَعَ فَرَانِىَّ ، وَ جَدْياً حَارّاً وَ آخَرَ بَارِداً سِوَى الالْوَانِ « 3 »\r\n« و او مىخورد يك گوسالهء بريان شده با مقدار بسيارى از نان آرد سپيد ، و چهار عدد نان ضخيم مستدير ، و يك بزغالهء گرم و يك بزغالهء سرد ، غير از ساير الوان\r\n\r\n\r\n","description":"","footnote":"\r\n( 1 ) در « أقرب الموارد » در مادّهء ضَوَرَ آورده است : ضَارَ الرّجلُ يَضُورُ ضَوْراً : جاع شديداً . تَضَوَّر الرّجلُ : تأوّى من وجع الضرب . الضَّوْر : مصدر و - الجوع الشديد .\r\n( 2 ) « أضواءٌ على السّنّة المحمّديّة » طبع سوم منتخبى از ص 179 تا ص 198 .\r\n( 3 ) در « لسان العرب » آورده است : دَشْت ، به معنى صحراء مىباشد . . . تا آنكه گفته است : اين كلمه فارسى است يا اتّفاق افتاده است كه ميان دو لغت يكسان آمده است . سَمِيذ با ذال معجمه ، و سَميد با دال مهمله به معنى آرد سفيد است . فُرْنىّ نان كلفت و گرد را گويند و جمع آن فَرَانىّ آيد .\r\n","page_name":" 343 ","page_number":343},
  {"content":"\r\n\r\nطعامى كه در سفره بود و مىخورد . » امَّا روايت ابن كثير در « البداية و النِّهاية » ج 8 ص 119 اين طور است كه : معاويه عادتش آن بود كه در هر روز هفت مرتبه غذاى تهيّه‌شدهء از گوشت مىخورد ، و از شيرينيها و فواكه مقدار كثيرى مىخورد و مىگفت : من سير نشدم و فقط خسته شدم .\r\n\r\n. . . انواع غذاهاى معاويه\r\nو ما در اينجا براى تو توصيف مىكنيم برخى از طعامهاى معاويه را كه أحْنَف بن قَيْس براى تو روايت مىكند :\r\nقَالَ : دَخَلْتُ عَلَى مُعَاوِيَةَ فَقَدَّمَ لِى مِنَ الْحَارِّ وَ الْبَارِدِ ، وَ الْحُلْوِ وَ الْحَامِضِ مَا كَثُرَ تَعَجُّبِى مِنْهُ . ثُمَّ قَدَّمَ لِى لَوْناً لَمْ أعْرِفْ مَا هُوَ ، فَقُلْتُ : مَا هَذَا ؟ !\r\nفَقَالَ : مَصَارِينُ الْبَطِّ مَحْشُوَّةً بِالْمُخِّ قَدْ قُلِىَ بِدُهْنِ الْفُسْتُقِ ، وَ ذُرَّ عَلَيْهِ بِالطَّبَرْزَد . « 1 »\r\nفَبَكِيتُ . فَقَالَ : مَا يُبْكِيكَ ؟ !\r\nقُلْتُ : ذَكَرْتُ عَلِيّاً ، بَيْنَا أنَا عِنْدَهُ ، وَ حَضَرَ وَقْتُ الطَّعَامِ وَ إفْطَارِهِ ، وَ سَألَنِى الْمُقَامَ ، فَجِىءَ لَهُ بِجِرَابٍ مَخْتُومٍ . فَقُلْتُ : مَا فِى هَذَا الْجِرَابِ ؟ !\r\nقَالَ : سَوِيقُ شَعِيرٍ ! قُلْتُ : خِفْتَ عَلَيْهِ أنْ يُؤخَذَ ؟ ! أوْ بَخِلْتَ بِهِ ؟ !\r\nفَقَالَ : لَا ، وَ لَا أحَدُهُمَا . وَ لَكِنِّى خِفْتُ أنْ يَلُتَّةُ الْحَسَنُ وَ الْحُسَيْنُ بِسَمْنٍ أوْ زَيْتٍ .\r\nفَقُلْتُ : مُحَرَّمٌ هُوَ يَا أمِيرَ الْمُؤمِنينَ ؟ !\r\nفَقَالَ : لَا ، وَ لَكِنْ يَجِبُ عَلَى أئِمَّةِ الْحَقِّ أنْ يَعُدُّوا أنْفُسَهُمْ مِنْ ضَعَفَةِ النَّاسِ لِئَلَّا يُطْغِىَ الْفَقِيرَ فَقْرُهُ .\r\n\r\n\r\n","description":"","footnote":"\r\n( 1 ) مَصِير به معنى روده است كه طعام بعد از معده بدانجا مىرود و جمعش أمْصِرَة و مُصْران ، و جمع‌الجمعش مَصَارين آيد . بَطّ واحد آن بَطَّة براى مذكّر و مؤنّث آن يكسان است : مرغى است آبى كوتاه گردن و كوتاه پا شبيه مرغابى و آن غير از أوزّ مىباشد و جمعش بُطوط و بَطاط آيد . مُخّ با تشديد خاء به معنى مغز استخوان است و چه بسا به مغز سر نيز مخ گويند . فُسْتُق و فُسْتَق به معنى پسته مىباشد و اما فندق و را بُنْدُق خوانند . جراب ، پوست حيوان است كه آن را ظرف مىكنند و سر آن را با نخ چرمى مىبندند . سَوِيق به معنى آرد است . لَتَّ يَلُتُّ لَتّاً تر كردن و مخلوط نمودن آرد را با آب و يا با روغن .\r\n","page_name":" 344 ","page_number":344},
  {"content":"\r\n\r\nفَقَالَ مُعَاوِيَةُ : ذَكَرْتَ مَا لَا يُنْكَرُ فَضْلُه ! « 1 »\r\n« گفت : من داخل شدم بر معاويه ، او براى من پيش آورد انواعى از طعام را : سرد و گرم ، و شيرين و ترش ، به حدّى كه تعجّب من بسيار شد ، و سپس براى من پيش آورد يك رنگى از طعام را كه من نشناختم چه طعام است . به وى گفتم : اين چيست ؟ !\r\nگفت : روده‌هاى نوعى مرغابى مىباشد كه با مغز استخوان و يا مغز سر ( گوسفند يا مرغابى ) آميخته ، و با روغن پسته سرخ كرده ، و سپس بر روى آن شكر پاشيده‌اند .\r\nمن شروع كردم به گريستن . معاويه گفت : چرا گريه مىكنى ؟ !\r\nگفتم : به ياد على افتادم هنگامى كه من حضورش بودم و وقت طعام و افطارش فرا رسيد و از من خواست تا در نزد او بمانم . در اين حال يك كيسهء پوستى سر به مهر به نزدش آوردند . من گفتم : در اين ظرف پوستى چه چيز است ؟ !\r\nفرمود : آردِ جو ! من گفتم : ترسيدى از آن بردارند . يا بخل ورزيدى كه سرش را مهر كرده‌اى ؟ !\r\nگفت : نه ، هيچ يك از اين دو نيست ! و ليكن ترسيدم كه آن را حسن و حسين با روغن حيوانى و يا روغن زيتون مخلوط نمايند .\r\nمن گفتم : مگر اى أمير المؤمنين حرام است اين گونه آميختن ؟ !\r\nگفت : نه ! و ليكن حتم و لازم است بر امامان و پيشوايان حق كه خود را از ضعيف‌ترين مردم محسوب دارند ، براى آنكه فقر و تهيدستى فقير او را به طغيان واندارد .\r\nمعاويه گفت : چيزى را بيان كردى كه فضل آن قابل انكار نيست ! »\r\n\r\nمعاويه يكه‌تاز ميدان نفاق و تزوير\r\nاز آنچه بيان كرديم معلوم شد : معاويه يكّه تاز ميدان نِفاق و مكر و خدعه و\r\n\r\n\r\n","description":"","footnote":"\r\n( 1 ) « شيخ المضيرة » ص 180 و 181 در تعليقه به نقل از ص 422 از كتاب « نَثْر الدُّرّ » تأليف الوزير ابى سعيد منصور بن الحسين الآبىّ المتوفّى سنهء 422 ه .\r\n","page_name":" 345 ","page_number":345},
  {"content":"\r\n\r\nتصميم بر عليه اسلام و بر هَدْم قرآن و نابود كردن نبوت محمد و ريشه كن كردن ولايت على از دو جبههء قواى خارجى و لشكر و مال بيت المال ، و قواى داخلى از جَعْل و تزوير روايات و اخبار از لسان رسول الله بوده است . معاويه در هر دو جبهه مظفَّر آمد . تمام قواى اسلام را زير نگين خود گرفت و پايتخت معنوى و روحانى ملكوتى رسول اكرم را از مدينهء منوّره به شام طاغوت و استبداد و كِذْب و دَغَل انتقال داد ، و هم ضربهء سهمگين بر كمر پيغمبر زد آن‌چنان ضربه‌اى كه ديگر قابل معالجه و التيام نبود ، و همهء جهان را از چين تا اندلس فرا گرفت و تا قيام قائم آل محمد با قدرت و شوكت نَكْرائى و نفاق و حيله و سياست دوروئى كه همه جانبه و همه جائى گرديد روزنه اميدى مشهود نگرديد و هم شمشيرى معنوى بر فرق على زد كه آن دعوت و آن مُدَّعا و آن نهج و منهاج را در ميان دولتها و حكومتها و اجتماعات در خاك اضمحلال مدفون ساخت تا رفته رفته ريشه و بنيادش هم در بطن زمين و درون خاك بپوسد و متلاشى گردد .\r\nخود در شام هم از جهت شوكت و ابَّهَت و هم از جهت تزوير و خداعت ، و هم از جهت تبديل روح ولايت و نبوَّت به طاغوتيَّت و جَبَّاريَّت جاهليَّت ، رأس و رئيس گرديد و نام محمد را از سر زبانها برداشت و بر خدا و رسول و على و اهل البيت و وحى و معاد و رستاخيز و عدل و حساب و كتاب و قرآن و سنَّت پوزخند زد . و اين مراد و مقصود وى بود .\r\nمعاويه با اين افعال قبيحه در مدَّت چهل سال حكومت خود در شام براى اين هدف از حركت ننشست ، و خواب راحت ننمود ، و در برابر اين جنايات ظاهريّه و باطنيّه ، آشكارا و پنهان ، نه تنها خود را شرمنده و گنهكار نديد ، بلكه پيغمبر و أمير المؤمنين و قرآن را مجرم و خيانتكار مىنگريست كه در برابر فرعونيَّت خود و تار و تبارش قيام كرده‌اند ، و رياست آنان را از مكّه و عربستان برانداخته‌اند .\r\nاينجاست كه عالم بيدار و مطَّلع : شيخ محمود ابوريَّه پس از بيان جريان مفصّل حرب جَمَل و صفِّين و برانگيختن تمام قوا و امكانات را بر عليه على بن أبى طالب\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n- عليه الصّلاة و السّلام - بدون اختيار فريادش بلند مىشود كه :\r\nلَكَ اللهُ يَا عَلِىُّ ! تَأَلَّبَتْ كُلُّ الْقُوَى عَلَيْكَ ! وَ كَمْ نِلْتَ مِنَ الْبَعِيدِ وَ الْقَرِيبِ ! وَ كَمْ حَمَلْتَ مِمَّا تَأْبَى الْجِبَالُ أنْ تَحْمِلَهُ ! « 1 »\r\n« خدا براى تو و يار و ياور تو باشد اى على ! جميع قوا و تمام قدرتها را بر عليه تو تنها بسيج كردند و با هم همدست و همداستان گشتند ! چه بسيار از دست دور و نزديك به تو رسيد ! و چه بسيار مصائب و مشكلاتى را متحمّل شدى كه كوههاى راسخ و سخت و سنگين از تحمّل آن ابا كردند ! »\r\nو از اينجاست كه مىفهميم گفتار عالم بزرگ آلمان چه بود كه گفت :\r\nسزاوار بود ما مجسِّمهء معاويه را از طلا مىريختيم و در فلان ميدان برلن نصب مىنموديم .\r\nيكى از بزرگان دانشمندان آلمان در آستانهء حضور يكى از شرفاى مكّه به بعضى از مسلمانان گفت : يَنْبَغِى لَنَا أنْ نُقِيمَ تِمْثَالًا مِنَ الذَّهَبِ لِمُعَاوِيَةَ بْنِ أبِى سُفْيَانَ فِى مَيْدَانِ كَذَا مِنْ عَاصِمَتِنَا « بِرْلِين » .\r\n« جاى آن داشت كه ما مجسّمه‌اى از طلا از پيكر معاوية بن أبى سفيان مىساختيم و در فلان ميدان در پايتختمان برلين بر پا مىداشتيم ! »\r\nاز وى پرسيدند : به چه علَّت ؟ !\r\nگفت : لِانَّهُ هُوَ الَّذِى حَوَّلَ نِظَامَ الْحُكْمِ الإسْلَامِىِّ عَنْ قَاعِدَتِهِ الدِّيمقْراطِيَّةِ إلَى عَصَبِيَّةٍ . وَ لَوْ لَا ذَلِكَ لَعَمَّ الإسْلَامُ الْعَالَمَ كُلَّهُ وَ إذَنْ لَكُنَّا نَحْنُ الألْمَانُ وَ سَائرُ شُعُوبِ اورُوبَا عُرْباً « 2 » مُسْلِمينَ . « 3 »\r\n\r\n\r\n","description":"","footnote":"\r\n( 1 ) « شيخ المضيرة » ، طبع دوم ، پاورقى ص 155 .\r\n( 2 ) در « أقرب الموارد » آورده است : عُرْب و عَرَب گروهى مىباشند از مردم خلاف عجم . و مراد از عجم هر كسى است كه عرب نيست از فارس و ترك و فرنگى و غيرهم . و لفظ عرب مؤنّث است بر تأويل طائفه . گفته مىشود : العَرَب العارِبَة ، و العَرَب العَرباءُ : ج أعْرُب و عُرُوب . و گفته\r\n","page_name":" 347 ","page_number":347},
  {"content":"\r\n\r\n« به علت آنكه او نظام حكم اسلامى را از قاعده و قانون دموكراسى آن به عصبيَّت و استبداد جاهلى محوّل گردانيد . و اگر اين كار را نمىكرد تحقيقاً اسلام جميع جهان را فراگرفته بود ، و در آن صورت ما آلمانيها و ساير ملّتهاى اروپا اعرابى بوديم براى مسلمانان . »\r\n\r\nمعاويه هرگز ايمان واقعى نياورده بود\r\nمحدِّث قمى رحمه الله به نقل صاحب « كامل بهائى » نقل مىكند از بيهقى در برابر گفتار كسى كه از او پرسيده بود ، إنَّ مُعَاوِيَةَ خَرَجَ مِنَ الإيْمَانِ بِمُحَارَبَةِ عَلِىٍّ عليه السلام ؟ !\r\n« آيا معاويه به واسطهء جنگ با على عليه السلام از ايمان خارج شده است ؟ ! »\r\nوى در پاسخش گفته بود : إنَّ مُعَاوِيَةَ لَمْ يَدْخُلْ فِى الإيْمَانِ حَتَّى خَرَجَ مِنْهُ بَلْ خَرَجَ مِنَ الْكُفْرِ إلَى النِّفَاقِ فِى زَمَنِ الرَّسُولِ صلّى الله عليه و آله و سلّم ثُمَّ رَجَعَ إلَى الكُفْرِ الاصْلىِّ بَعْدَهُ ! « 1 »\r\n« معاويه اصولًا داخل در ايمان نشده بود تا از آن خارج شود ، بلكه از كفر به نفاق در زمان رسول خدا صلّى الله عليه و آله و سلّم داخل شده بود ، و پس از آن به كفر اصلى خود بازگشت . » « 2 »\r\nمعاويه با تغيير سنَّت رسول الله ، اسلام را واژگون كرد . معاويه با جعل و تزوير روايات بيشمار و پراكنده شدن آنها در تاريخ و سنَّت اسلام توسّط عاملان اصلى آن همچون كعب الاحبار و وهب بن مُنَبِّه و دست پروردگانشان همچون عبد الله بن\r\n\r\n\r\n","description":"","footnote":"\r\nشده است : عرب ساكنان شهرها هستند ، و گفته شده است عامّ است نسبت به ساكنان شهرها و ساكنان بيابان .\r\n« شيخ المضيرة » طبع دوم ، پاورقى ص 168 .\r\n( 1 ) « هديّة الأحباب » ص 111 در ترجمهء بيهقى گويد : او ابوبكر احمد بن الحسين بن على شافعى خسروجردى حافظ و فقيه مشهور صاحب « سنن كبير » و « سنن صغير » و « دلائل النبوة » و غيرها مىباشد . . . تا اينكه مىگويد : و از كلمات اوست به نقل صاحب « كامل بهائى » - تا آخر .\r\n( 2 ) قيس بن سعد بن عُباده اين حقيقت را با تعبيرى ديگر ادا نموده است : شيخ محمود ابوريّه در كتاب « شيخ المضيرة ابوهريره » ص 172 آورده است : قيس بن سعد بن عباده مكتوبى به سوى معاويه فرستاد و در آن نوشت : أمَّا بعد ، فإنَّك وَثَن ابنُ وَثَن ! دخلت الإسلامَ كُرْهاً و خرجت منه طوعاً ! و لم يَقدُم ايمانك ، و لم يَحْدُث نِفاقك ! « اما بعد ! تحقيقاً تو يك بت هستى پسر يك بت ! داخل شدى در اسلام از روى اكراه و ناخوشايندى ، و خارج شدى از آن از روى ميل و خوشايندى ! بنابراين نه ايمانت از قديم بوده است ، و نه نفاقت امر تازه پديد است ! »\r\n","page_name":" 348 ","page_number":348},
  {"content":"\r\n\r\nعمر ، و مغيرة بن شُعْبَه ، و عمرو عاص ، و عروة بن زبير ، و سَمُرَة بن جُنْدب و ابوهريره ، معارف و فلسفهء اسلام را خراب كرد .\r\nاينك جميع كتب سنِّيها هر يك مشحون از روايات نامباركات اين نابزرگواران مىباشد كه منهج تعليم و تعلّم عامّه براساس آنهاست . حالا ببينيد : كژى و كاستى و خرابى از كجا تا به كجا رسيده است ؟ !\r\nسنّيها سَمُرَة بن جُنْدب را به مناسبت آنكه از اصحاب پيغمبر است و هر صحابى عادل است ، و نيز به جهت آنكه از ناحيهء معاويه مأموريّت داشته است و معاويه نيز عادل است روايات او را صحيح مىدانند با وجود آنكه وى در فسق و فجور و قتل بى گناهان جويهاى خون سرازير نموده است و علناً شراب مىفروخته است .\r\nعالم جليل سيد عبد الحسين سيد شرف الدّين عاملى مىفرمايد :\r\nطبرى در حوادث سال پنجاهم از تاريخش با اسناد به محمد بن سليم روايت كرده است كه گفت : من از أنس بن سيرين سؤال كردم : آيا سَمَرة بن جُنْدب كسى را هم كشته است ؟ !\r\nگفت : مگر مىتوان تعداد كشته‌شدگان به دست سمره را به حساب آورد ؟ ! زياد بن أبيه در وقتى كه خودش والى بصره و كوفه بود از جانب معاويه به كوفه آمد ، وى را جانشين خود در بصره كرد و او در مدّت شش ماه ، هشت هزار تن از مردم را بكشت . زياد به وى گفت : آيا نترسيدى از آنكه شايد در ميانشان يك نفر بى گناه بوده باشد ؟ ! سَمَرَه گفت : اگر هشت هزار ديگر نيز به مقدار آنها مىكشتم أبداً باكى نداشتم !\r\nو نيز طبرى با اسناد خود از ابوسوار عَدْوى تخريج كرده است كه گفت : در يك صبحگاه سَمَرَه از خويشاوندان من چهل و هفت نفر را كشت كه همه جامع قرآن بوده‌اند .\r\n\r\nجنايات سمرة بن جندب عامل معاويه\r\nو طبرى أيضاً با اسناد خود به عَوْف روايت نموده است كه او گفت : سَمَرة بن جُنْدب از مدينه به كوفه برمىگشت . چون به خانه‌هاى بنى أسد رسيد ، مردى از\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nبعضى از كوچه‌هايشان بيرون آمد كه با اوَّل خيل و لشكر وى برخورد كرد . مردى از لشگريان به وى حمله برد و از روى سركشى و بازى بدون جهت حربه‌اى به او زد . و سپس لشكر گذشت و سمره به آن مرد رسيد در حالى كه داشت در خون خود دست و پا مىزد . پرسيد : اين چه واقعه‌اى است ؟ !\r\nگفتند : اوائل لشكر امير به دو اصابت كرده است . او از روى عُتُوّ و استكبارش گفت : إذَا سَمِعْتُمْ بِنَا قَدْ رَكِبْنَا فَاتَّقُوا أسنَّتَنَا « چون شنيديد كه ما سوار شديم از سنانهاى ما بپرهيزيد . »\r\nاين قضايا وقايعى است كه نقلش از سمره متّفقٌ عليه مىباشد . تمام كسانى كه حوادث سنهء پنجاهم را ذكر كرده‌اند همچون ابن جرير و ابن أثير و أمثالهما همگى آنها را ذكر نموده‌اند .\r\nمع‌ذلك با وجود آنكه اعمال او در شش ماه چنان بوده است ، او را بخارى ثقه و أمين در روايت مىداند ، و دليل خود بر دين الهى قرار مىدهد ، و در ورقهء سوم از كتاب « بَدْءُ الْخَلْق » از صحيحش به دو احتجاج مىنمايد « 1 » .\r\nو در ظاهر كلامش و صريح گفتارش جزم به عدالت او دارد . « 2 » و در اين صورت\r\n\r\n\r\n","description":"","footnote":"\r\n( 1 ) در آخر صفحهء 138 از جزء دوم « صحيح » بخارى چهار حديث قبل از ما جاء فى صفة الجنَّة ، و در موارد عديده‌اى كه شخص متتبّع مىداند ، به احاديث او احتجاج نموده است . و امام محمد بن قيسرانى در كتاب خود « الجمع بين كتابَىْ أبى نصر الكلاباذى و أبى بكر الإصفهانى » تنصيص نموده است بر احتجاج بخارى و مسلم هر دو به احاديث سمرة بن جندب با وجود آن اعمالى كه از وى صادر شده است . احوال سمره را در جزء چهارم از « شرح نهج البلاغة » علّامه ابن ابى الحديد در سطر اول از صفحه 363 از جلد اول طبع مصر جستجو كن تا حقيقت حال را دريابى ! اگر نظرى اجمالى به قبل از آن صفحه تا چند ورق بعد از آن بنمائى ، احوال جمله‌اى از « رجال » بخارى مانند ابن عاص ، و مغيره ، و مروان ، و أبوهريره ، و غيرهم از عمّال و اولياء معاويه بر تو روشن خواهد شد .\r\n( 2 ) با وجود زشتيها و قبائحى كه از او به ثبوت پيوسته است از جمله فروختن شراب در عصر عمر طبق آنچه كه محدّثين روايت كرده‌اند . و آن روايت را احمد بن حنبل از حديث عمر بن\r\n","page_name":" 350 ","page_number":350},
  {"content":"\r\n\r\nگمان تو چه خواهد بود دربارهء اعمال زياد بن سميَّه آن مرد خبيث فاسق به اجماع و اتّفاق جميع مردم عالم ؟ !\r\nاو را معاويه ( به طورى كه طبرى در حوادث سنهء پنجاهم از تاريخش بر آن تنصيص نموده است ) بر كوفه و بصره و جميع مشرق و سجستان و فارس و سند و هند ولايت داد .\r\nفَكَمْ حُرَّةٍ فِى تِلْكَ الْوِلَايَةِ هُتِكَتْ ، وَ كَمْ حُرْمَةٍ لِلّهِ انْتُهِكَتْ ، وَ كَمْ دِمَاءٍ زَكِيَّةٍ سُفِكَتْ ، وَ كَمْ شِرْعَةٍ انْدَرَسَتْ ، وَ كَمْ بِدْعَةٍ اسِّسَتْ ، وَ كَمْ أعْيُنٍ سُمِلَتْ ، وَ أيْدٍ وَ أرْجُلٍ قُطِعَتْ و . و . و . إلَى مَا لَا يُحْصَى مِنَ الاعْمَالِ الْبَرْبَرِيَّةِ وَ الْفَظَائعِ الامَوِيَّةِ الَّتِى تَقْشَعِرُّ لَهَا جُلُودُ الْبَرِيَّةِ ، وَ يَتَصَدَّعُ بِهَا قَلْبُ الإنْسَانِيَّةِ .\r\n« چه بسيار ناموس زنان آزاد و حُرّه كه دريده شد ، و چه بسيار امور ممنوعه و محرّمهء عند الله دريده شد ، و چه بسيار از خونهاى پاك كه بر زمين ريخته شد ، و چه بسيار امور شرعيّه‌اى كه مندرس گشت ، و چه بسيار بدعتهائى كه بر پا گرديد ، و چه بسيار چشمهائى كه به ميل كشيده شد ، و چه بسيار دستها و پاهائى كه بريده گشت و . و . و . الى ما لا يُحصى از اعمال بربريّت و فضايح و فظايع امَوِيَّتى كه از شنيدن آن پوستهاى بدن مردمان به لرزه درآيد ، و قلوب انسانيّت بدان جهت بگدازد و پاره پاره گردد . »\r\nو ليكن جمهور يعنى عامّه و سنّى مسلكان چون بنابر اجتهاد معاويه گذارده‌اند ، وى را در انجام اعمال عُمّال او معذور مىدارند ، و أبداً خدشه‌اى در عدالت او وارد نمىگردد نه به واسطهء جنايات خودش ، و نه به واسطهء جنايات دست نشاندگان و عاملانش . « 1 »\r\n\r\n\r\n","description":"","footnote":"\r\nخطّاب در صفحهء 25 از جزء اول « مسند » خود تخريج كرده است كه گفت : به عمر گفته شد : سمره شراب فروخته است . عمر گفت : بكشد خداوند سمره را ! رسول خدا گفت : خداوند لعنت كرده است يهود را كه شحوم را ( پيه‌ها را ) بر آنان حرام كرده بود مع‌ذلك آن را فروختند .\r\n( 1 ) « الفصول المهمّة فى تأليف الامّة » ، طبع پنجم ص 123 تا ص 125 .\r\n","page_name":" 351 ","page_number":351},
  {"content":"\r\n\r\n\r\nجوائز كلان معاويه براى جعل حديث بر ضد على عليه السلام\r\nشيخ المعتزله : امام ابوجعفر إسْكافى رحمه الله در آنچه كه ابن أبى الحديد از او نقل كرده است « 1 » ذكر نموده است كه : معاويه جمعى از صحابه و جمعى از تابعين را بر جعل روايت اخبار قبيحه راجع به على عليه السلام كه اقتضاى طعن در او و برائت از او بود برانگيخت ، و جايزهء هر جعل روايتى را مقدار معتنابهى قرار داد كه در أمثال آن مقدار رغبتها و ميلها برانگيخته مىگردد . بنابراين شروع كردند به اختلاق و جعل اين گونه روايات به طورى كه رضايت او حاصل شد .\r\nاسكافى گويد : از ايشان است ابوهريره ، و عمرو بن العاص ، و مغيرة بن شعبه ، و از تابعين : عروة بن زبير .\r\nاسكافى گويد : زُهرى روايت نموده است كه عروة بن زبير براى وى حديث كرد و گفت : عائشه به من گفت : من در نزد رسول خدا صلّى الله عليه و آله و سلّم بودم كه عباس و على روى آوردند . رسول خدا به من گفت :\r\nيَا عَائشَةُ ! إنَّ هَذَيْنِ يَمُوتَانِ عَلَى غَيْرِ مِلَّتِى - أوْ قَالَ : عَلَى غَيْرِ دِينِى .\r\n« اى عائشه ! تحقيقاً اين دو نفر بر غير ملّت من - و يا گفت : بر غير دين من خواهند مرد ! »\r\nاسكافى گويد : و روايت كرده است عبد الرّزّاق از مَعْمَر كه گفت : در نزد زُهرى دو حديث بود از عروة بن زبير از عائشه راجع به على عليه السلام . روزى من از وى از آن دو حديث پرسيدم .\r\nزهرى گفت : تو را با آن دو و با آن دو حديث چه‌كار است ؟ ! اللهُ أعْلَمُ بِهِمَا وَ بِحَدِيثِهِمَا . إنِّى لَاتَّهِمُهُمَا فِى بَنِى هَاشِمٍ .\r\n« خداوند داناتر است به عائشه و عروه ، و به حديث آن دو نفر . و من آراء آن دو نفر را دربارهء بنى هاشم متّهم مىدارم و به صدقشان تصديق نمىنمايم ! »\r\n\r\n\r\n","description":"","footnote":"\r\n( 1 ) در شرح قول أمير المؤمنين عليه السلام : أما إنّه سيظهر عليكم بعدى رجلٌ رحبّ البُلعوم يدعوكم إلى مَسَبَّتى و البراءةِ مِنّى ، ص 358 ، و در صفحه‌اى كه بعد از آن است از مجلّد اول از « شرح نهج » طبع مصر .\r\n","page_name":" 352 ","page_number":352},
  {"content":"\r\n\r\nامَّا حديث اوَّل را ما ذكر كرديم ، و اما حديث دوم اين است كه : عروة بن زبير معتقد است كه عائشه براى او حديث نموده و گفته است :\r\nكُنْتُ عِنْدَ النَّبِىِّ صلّى الله عليه و آله و سلّم فَأقْبَلَ الْعَبَّاسُ وَ عَلِىٌّ . فَقَالَ : يَا عَائشَةُ ! إنْ سَرَّكَ أنْ تَنْظُرِى إلَى رَجُلَيْنِ مِنْ أهْلِ النَّارِ فَانْظُرِى إلَى هَذَيْنِ قَدْ طَلَعَا !\r\nفَنَظَرْتُ ، فَإذا الْعَبَّاسُ وَ عَلِىُّ بْنُ أَبِى طَالِبٍ .\r\n« من در محضر پيغمبر صلّى الله عليه و آله و سلّم بودم كه عباس و على روى آوردند . پيامبر گفت : اى عائشه اگر خوشحال مىشوى كه به دو نفر مرد از اهل آتش نظر كنى ، پس نظر كن به اين دو مردى كه وارد شدند !\r\nچون من نظر كردم نگريستم كه : ايشان عباس و على بن أبى طالب مىباشند . »\r\nاسكافى گفت : و اما عمرو بن العاص ، پس روايت كرده است در اين امر حديثى را كه بخارى و مسلم هر دو در « صحيح » خود با اسناد متّصلشان به عمرو عاص از وى تخريج كرده‌اند كه گفت : من از رسول خدا صلّى الله عليه و آله و سلّم شنيدم كه مىگفت :\r\nانَّ آلَ أبِى طَالِبٍ لَيْسُوا لِى بِأوْلِيَاءَ ، إنَّما وَلِيِّىَ اللهُ وَ صَالِحُ الْمُؤمِنينَ .\r\n« تحقيقاً آل ابوطالب اولياى من نمىباشند ، فقط ولىّ من خداوند است و صالح المؤمنين « 1 » » .\r\n\r\nخبر جعلى خواستگارى على عليه السلام از دختر ابوجهل\r\nاسكافى گفت : و اما ابوهريره وى روايت كرده است حديثى را كه معنيش اين است كه : على عليه السلام دختر ابى جهل را در حيات رسول اكرم صلّى الله عليه و آله و سلّم خواستگارى نمود . و اين امر پيغمبر را به غضب درآورد ، و آن حضرت بر منبر بالا رفت و خطبه خواند و\r\n\r\n\r\n","description":"","footnote":"\r\n( 1 ) ابورَيّه در كتابش « شيخ المضيرة ابوهريرة » طبع دوم ص 176 و ص 177 اين روايت از ابوجعفر اسكافى روايت كرده است و در ذيلش افزوده كه : و اما ابوهريرة فقط در جعل و دسّ احاديث در طعن على اكتفا ننموده ا ست بلكه احاديثى را در رفعت شأن آل ابى العاص بطور عموم و در رفعت شأن معاويه به طور خصوص وضع كرده است و به زودى آنها را ذكر خواهيم نمود . اين جماعت بعضى از كسانى بودند كه با زبانهايشان و رواياتشان كه به پيغمبر نسبت داده بودند براى مقام و ترفيع معاويه بپاخاستند و امّا كسانى كه معاويه را با شمشيرهايشان يارى كردند هزاران تن به شمار مى روند . و واأسفا كه از صحابه در آنان بسيار وجود داشته است .\r\n","page_name":" 353 ","page_number":353},
  {"content":"\r\n\r\nگفت :\r\nلَاهَا اللهِ لَا تَجْتَمِعُ ابْنَةُ وَلِىِّ اللهِ وَ ابْنَةُ عَدُوِّ اللهِ أبِى جَهْلٍ . إنَّ فَاطِمَةَ بَضْعَةٌ مِنِّى يُوذِينِى مَا يُوذِيهَا ! فَإنْ كَانَ عَلِىٌّ يُرِيدُ ابْنَةَ أبِى جَهْلٍ فَلْيُفَارِقْ ابْنَتِى وَ لْيَفْعَلْ مَا يُرِيدُ .\r\n« آگاه باشيد كه قسم به خدا چنين نخواهد شد ، دختر ولىّ خدا با دختر عدوّ خدا : ابوجهل با هم جمع نمىشوند . تحقيقاً فاطمه پارهء گوشت بدن من است ، هر كس وى را اذيَّت كند مرا اذيَّت كرده است . اگر على اراده دارد دختر ابوجهل را به نكاح درآورد ، بايد دختر مرا طلاق گويد آن وقت هر كار كه مىخواهد ، بكند . »\r\nاسكافى گفت : اين حديث مشهور است از روايت كَرابيسى .\r\nاسكافى گفت : من مىگويم : اين حديث نيز در « صحيح » بخارى و مسلم از مسوّر بن مخرمة زهرى تخريج گرديده است . و آن را سيد مرتضى در كتابش مُسَمَّى به « تنزيهُ الانبياء و الائمّة » ذكر كرده است . و گفته است : اين حديث از روايت كرابيسى مىباشد ، و وى در انحراف از اهل بيت عليهم السلام و عداوتشان و كينه‌توزى و نصب با ايشان شهرت دارد و روايتش مورد قبول واقع نمىشود . « 1 »\r\nأبوريّه مىگويد : براى آنكه اتّهام را از بعضى صحابه بردارند ، آنان كه دنيا آنان را به فتنه و فساد كشيد حديثى از پيغمبر آوردند كه : أصْحَابِى كَالنُّجُومِ بِأيِّهِمُ اقْتَدَيْتُمُ اهْتَدَيْتُمْ . « اصحاب من مانند ستارگانند . به هر يك از آنان اقتدا كنيد راه را مىيابيد ! »\r\nاين حديث اصل ندارد . و دربارهء اين حديث قصّه‌اى ميان من و ميان ناصِبى : محيى الدِّين خطيب جارى شد ( كه شايان ذكر است ) او چون كتاب من : « أضواء » را كه انتشار يافته بود مطالعه كرد و در فصل عدالت صحابه مطّلع شد بر مطالبى كه عدالتشان را نفى مىكند ، روزى با حالت غضب با من روبرو شد و گفت : چگونه تو اين مطلب را گفته‌اى در حالى كه پيغمبر صلّى الله عليه و آله و سلّم راجع به اصحاب گفته است : أصْحَابِى كَالنُّجُومِ تا آخر حديث ؟ !\r\n\r\n\r\n","description":"","footnote":"\r\n( 1 ) « النَّصُّ و الاجتهاد » طبع دوم ، صور لبنان سنهء 1380 ه - ، ص 354 .\r\n","page_name":" 354 ","page_number":354},
  {"content":"\r\n\r\nمن به او گفتم : تو در تعليقاتى كه بر كتاب « مُنْتَقَى » تأليف ذهبى آورده‌اى ، در صفحهء 71 نظر دادى كه اين حديث صحيح مىباشد . امَّا در اين حديث طعن زده‌اند ، و از جملهء بزرگان طعن زنندگان ابن تَيْمِيَّه مىباشد .\r\nبا اين سخن من غضبش فوران گرفت و گفت : اين طعن در كجاست ؟ !\r\nمن گفتم : در خود كتابت : « الْمُنْتَقى » . در اين حال نزديك بود از شدَّت غيظ از هم بپاشد و متلاشى گردد . گفت : در كدام صفحه ؟ ! گفتم : در صفحهء 551 و در آن وارد است كه ابن تيميّه مىگويد : وَ حَدِيثُ أصْحَابِى كَالنُّجُوم را امامان حديث تضعيف كرده‌اند و در آن حجّتى وجود ندارد . و همين كه نزديك بود اين كلامى را كه خودش براى خودش اثبات نموده است بخواند ، ناگاه مبهوت شد و رنگش زرد گرديد . و من قبل از آنكه از مجلس وى بيرون آيم به او گفتم : كتاب « منتقى » بر تو اين جهل و اين لكه ننگ را تا روز قيامت مُسَجَّل خواهد نمود . « 1 »\r\nو به مناسبت ذكر معاويه و تقرُّب به سوى او به واسطهء احاديث مكذوبه از پيغمبر صلّى الله عليه و آله و سلّم اينك جارى مىسازيم براى تو حديثى را كه مسلم در « صحيحش » روايت نموده است و مفاد و معنى آن اين است :\r\nابوسفيان بن حَرْب از پيغمبر صلّى الله عليه و آله و سلّم طلب كرد كه دخترش : امّ حبيبه را به زواج آن حضرت درآورد ، و معاويه را كاتب در برابر خود قرار دهد - تا آخر حديث .\r\nدر صورتى كه ائمّهء حديث بالإجماع بر آنند كه اين حديث باطل مىباشد . به جهت آنكه به اجماع اهل تاريخ در روز فتح مكه داخل در اسلام شد . اما دخترش\r\n\r\n\r\n","description":"","footnote":"\r\n( 1 ) ابوريّه در كتاب « أضواءٌ على السّنّة المحمّدية » طبع سوم ص 344 گويد : غزالى در كتاب « المستصفى » گويد : گروهى معتقدند كه حال صحابه مثل حال غيرشان مىماند در لزوم بحث از عدالت و فسقشان . و گروهى معتقدند كه حالشان عدالت بوده است در اول امر تا ظهور حرب و خصومتها و پس از آن حال تغيير كرد و خونها ريخته شد ، بنابراين بايد در احوالشان بحث نمود . و از آنچه كه معتقدين به عدالت صحابه بر آن تكيه مىزنند اين گفتارشان است كه رسول خدا گفته است : أصحابى كالنّجوم بأيِّهم اقتديتم اهتدتيم . و در روايتى بدين عبارت مىباشد كه : فأيُّهم أخذتم بقوله . . . و ليكن اين حديث باطل است و اصلى ندارد .\r\n","page_name":" 355 ","page_number":355},
  {"content":"\r\n\r\nامّ حبيبه كه اسمش رَمْلَه مىباشد قبل از هجرت پيغمبر به مدينه مسلمان گرديد اسلامش نيكو بود و از ترس پدرش از زمرهء كسانى بود كه به حبشه هجرت كرد و پيغمبر در حالى كه پدرش كافر بوده است او را به ازدواج خويشتن در آورد . و چون خبر اين ازدواج به ابوسفيان و اصل گشت آن كلمهء مشهورهء خود را گفت :\r\nذَلِكَ الْفَحْلُ لَا يُقْدَعُ أنْفُهُ ( ص 16 از تفسير سورهء اخلاص از شيخ الحنابله ابن تيميّه آن كس كه وى را جمهور عامّه ملقّب به شيخ الإسلام كرده‌اند ) . « 1 »\r\nخدمات ابوهريره به معاويه ، جهاد در راه او با شمشير و مالش نبوده است بلكه فقط با احاديثى بوده است كه آنها را در بين مسلمين نشر مىداده است تا بدان وسيله انصار على را مخذول نمايد و بر على طعن و دقّ زند ، و مردم را به دورى و برائت از او وادار كند ، و در عوض معاويه و دولتش را تشييد و تحكيم بخشد .\r\n\r\nروايات ساختگى ابوهريره در فضل عثمان و معاويه\r\nو از جملهء احاديث او رواياتى است در فضيلت عثمان و معاويه و غيرهما از كسانى كه كشيده مىشوند به ريشهء خانوادگى و رَحميَّت و قرابت آل ابى العاص و سائر بنى اميّه .\r\nبيهقى از وى روايت كرده است كه هنگامى كه داخل خانهء عثمان شد در وقتى كه او محصور بود ، استيذان در سخن گفتن كرد ، و چون به او اذن داده شد گفت : من از رسول خدا شنيدم كه مىگفت : به شما پس از من فتنه و اختلافى خواهد رسيد . مردى از ميان جمعيَّت گفت : چه كسى است براى ما اى رسول خدا ؟ ! يا در آن حال تو ما را به چه چيز امر مىكنى ؟ ! پيغمبر در حالى كه اشاره به سوى عثمان مىنمود گفت : بر شما باد كه به اين مرد امين و اصحابش رجوع كنيد . « 2 »\r\n\r\n\r\n","description":"","footnote":"\r\n( 1 ) « شيخ المضيرة ابوهريرة » ، طبع دوم ، ص 177 و ص 178 . قَدَعَ الفَحْلَ أنْفَه بِالرُّمح ، و ذلك اذا كان غير كريم . « دماغ مرد شجاع و پهلوان را با نيزه كوبيد ، كنايه است از آنكه آن مرد كريم نمىباشد . » و بنابراين جملهء ابوسفيان اين معنى را مىدهد كه : محمد پهلوانى است كه بينىاش با نيزه كوبيده نمىگردد ، يعنى مردى است كريم و داراى فتوّت و كرامت .\r\n( 2 ) و أيضاً ابوريّه در « شيخ المضيرة » طبع دوم ص 206 اين روايت را از بيهقى از احمد\r\n","page_name":" 356 ","page_number":356},
  {"content":"\r\n\r\nاين روايت را احمد با سند خود كه سند جيّدى است تخريج كرده است .\r\nو در زمانى كه عثمان ، مصاحف را نسخه كرد ، ابوهريره بر او داخل شد و گفت :\r\nأصَبْتَ وَ وُفِّقْتَ ! أشْهَدُ لَسَمِعْتُ رَسُولَ اللهِ يَقُولُ : إنَّ أشَدَّ امَّتِى حُبّاً لِى قَوْمٌ يَأتُونَ مِنْ بَعْدِى يُؤْمِنُونَ بِى وَ لَمْ يَرَوْنِى ، يَعْمَلُونَ « 1 » بِمَا جَاءَ فِى الْوَرَقِ الْمُعَلَّقِ . فَقُلْتُ : أىُّ وَرَقٍ حَتَّى رَأيْتُ الْمَصَاحِفَ . « 2 »\r\n« به حقّ رسيدى ، و موفّق شدى ! شهادت مىدهم كه من از رسول خدا شنيدم كه مىگفت : شديدترين امَّت من از جهت محبّت به من قومى هستند كه بعد از من مىآيند ، به من ايمان مىآورند و مرا نديده‌اند . عمل مىكنند ( يا تصديق مىكنند ) به آنچه در اوراق آويزان وجود دارد . با خود گفتم : كدام ورق ؟ تا اينكه الآن من مصاحف آويزان را در اينجا مشاهده نمودم . »\r\nاين حديث مجعول ، خوشايند عثمان شد و امر كرد تا به او ده هزار درهم جايزه دادند .\r\nاين حديث از غرائب ابوهريره است كه بدان زبان گشوده است و بدون شكّ از احاديث خلق السّاعة و ساخته و پرداختهء همان ساعت خود او مىباشد .\r\nو از زمرهء احاديث مجعوله و موضوعهء راجع به معاويه حديثى است كه خطيب آن را از او تخريج نموده است . و آن اين است كه : پيغمبر صلّى الله عليه و آله و سلّم تيرى به معاويه دادند و گفتند :\r\nخُذْ هَذَا السَّهْمَ حَتَّى تَلْقَانِى بِهِ فِى الْجَنَّةِ . « اين تير را بگير تا با آن مرا در بهشت ديدار كنى . »\r\nابن عساكر ، و ابن عدى و خطيب بغدادى از ابوهريره تخريج كرده‌اند كه او گفت : شنيدم از رسول خدا كه مىگفت : إنَّ اللهَ ائْتَمَنَ عَلَى وَحْيِهِ ثَلَاثَةً : أنَا وَ جَبْرِيلَ وَ\r\n\r\n\r\n","description":"","footnote":"\r\nبا سند جيّد آورده است .\r\n( 1 ) يُصدِّقون ( در چاپ سوم ، ص 229 ) .\r\n( 2 ) ص 216 ، ج 7 ، « البداية و النِّهاية » ابن كثير .\r\n","page_name":" 357 ","page_number":357},
  {"content":"\r\n\r\nمُعَاوِيَةَ .\r\n« خداوند سه نفر را امين وحى خود ساخته است : من و جبرائيل و معاويه . »\r\nو در روايت دگرى مرفوعاً از ابوهريره آمده است كه :\r\nالامَنَاءُ ثَلَاثَةٌ : جِبْرِيلُ وَ أنَا وَ مُعَاوِيَةُ . « 1 » « امينان خداوند سه نفر هستند : جبرئيل و من و معاويه . »\r\nو نظر كرد ابوهريره به عائشه دختر طلحه كه مشهور بود به جمال و زيبائى بسيار و به او گفت :\r\nسُبْحَانَ اللهِ ! مَا أحْسَنَ مَا غَذَّاكِ أهْلُكِ ! وَ اللهِ مَا رَأيْتُ وَجْهاً أحْسَنَ مِنْكِ إلَّا وَجْهَ مُعَاوِيَةَ عَلَى مِنْبَرِ رَسُولِ اللهِ « 2 »\r\n« سبحان الله ! چقدر غذاى نيكو و طَيِّبى خاندان تو به تو داده‌اند تا داراى اين طور جمال شده‌اى ! قسم به خداوند كه من چهره‌اى از چهرهء تو زيباتر نديدم مگر چهرهء معاويه را بر فراز منبر رسول خدا . »\r\nو اخبار در اين موضوع بسيار است . و يارى و نصرت ابوهريره نسبت به خاندان بنى اميَّه به حدّى رسيده بود كه چون عمَّالشان مىخواستند از مردم ماليات و صدقات بگيرند ، مردم را ترغيب مىنمود به أداء آنها و بر حذر مىداشت كه مبادا ايشان را سَبّ نمايند . « 3 »\r\nو با وجودى كه مىبينيم از ابوهريره هزاران حديث ساختگى و موضوع و مجعول در كتب عامّه منتشر است ، و بعضى تعداد آنها را دقيقاً به 5374 بالغ دانسته‌اند ، بيائيد و تماشا كنيد از حضرت أمير المؤمنين و سيد الوصيِّين و قائد الغُرِّ المحجَّلين و يعسوب المسلمين چند روايت نقل كرده اند ؟ !\r\nابوريّه مىگويد : على اوَّلين كس بود كه اسلام آورد و در دامان پيغمبر تربيت\r\n\r\n\r\n","description":"","footnote":"\r\n( 1 ) ص 120 ، ج 8 ، « البداية و النِّهاية » ابن كثير .\r\n( 2 ) ص 109 ، ج 6 ، « عقد الفريد » .\r\n( 3 ) « الاضواء » ، طبع سوم ص 214 و ص 215\r\n","page_name":" 358 ","page_number":358},
  {"content":"\r\n\r\nيافت و تحت كنف او پيش از بعثت زندگى مىنمود و همين طور پيوسته با او بود تا پيغمبر به رفيق أعلى انتقال پيدا نمود ، أبداً از وى جدا نگشت ، نه در سفر و نه در حضر . و وى پسر عمّ و شوهر دخترش : فاطمة الزَّهراء بود و در تمام غزوات و مشاهد غير از تبوك حضور داشت زيرا كه در اين غزوه ، رسول خدا او را در مدينه به جاى خود خليفه نهاد و على گفت : اى رسول الله ! تو مرا در ميان زنان و كودكان جا گذاشتى ! رسول خدا فرمود : آيا راضى نيستى كه منزلهء تو با من مانند منزلهء هارون با موسى باشد ، به غير از منصب نبوّت ؟\r\nآرى اين امامى كه احدى از ميان جميع صحابه مشابهى در علم براى او نمىباشد ، مقدار احاديثى را كه به وى اسناد داده‌اند به طورى كه سيوطى روايت نموده است 58 حديث مىباشد . و ابن حزم گويد : حديث صحيح از او بيشتر از پنجاه حديث نرسيده است . و بخارى و مسلم از آن احاديث فقط قريب بيست حديث روايت كرده‌اند . « 1 »\r\nمحقق خبير و عالم بصير سيد عبدالحسين شرف الدِّين عاملى ؛ مىفرمايد : ابوهريره با پنهان داشتن و سرپوش نهادن بر جرم مروان و معاويه و اوليائشان ، به پيغمبر نسبتهاى قبيحه و كلمات غير صحيحه را داده است تا آنها را همچون پيغمبر در گناه و خطا همطراز نمايد و معاصى و جناياتشان را قابل عفو و اغماض قرار دهد . و به عبارت ديگر : براى آبروى معاويه و مروان پيامبر را مُتَّهم ساخته است .\r\nآية الله عاملى از ابوهريره نقل كرده است كه گفت : شنيدم از رسول خدا صلّى الله عليه و آله و سلّم كه مىگفت :\r\nاللَّهُمَّ إنَّمَا مُحَمَّدٌ بَشَرٌ يَغْضِبُ كَمَا يَغْضِبُ الْبَشَرُ . فَأيُّمَا مُؤمِنٍ آذَيْتُهُ أوْ سَبَبْتُهُ أوْ جَلَدْتُهُ فَاجْعَلْ ذَلِكَ كَفَّارَةً لَهُ وَ قُرْبَةً تُقَرِّبُهُ بِهَا إلَيْكَ يَوْمَ القِيَامَةِ .\r\n« بار خداوندا ! اين است و غير از اين نيست كه : محمد بشرى است غضب مىكند همان طورى كه بشر غضب مىكند . بنابراين به هر مرد مؤمنى كه من اذيَّت\r\n\r\n\r\n","description":"","footnote":"\r\n( 1 ) « الاضواء » ، طبع سوم ص 214 و ص 215 .\r\n","page_name":" 359 ","page_number":359},
  {"content":"\r\n\r\nرسانيده‌ام ، و يا او را فحش داده و سبّ نموده‌ام ، و يا وى را شلَّاق زده‌ام ، آن را كفّارهء گناهانش قرار بده و موجب قربت و نزديكى آن مؤمن به سوى خودت بگردان تا بدان وسيله او را به مقام قربت در روز قيامت برسانى ! »\r\nمروان حكم و پسرانش در تعداد اسانيد روايات ابوهريره و تكثير طرق آن اعمال جَبَّاره و افعال الزام كننده‌اى بجاى آوردند ، و از هر گونه سعى و كوششى فروگذار ننمودند ، و هيچ نقطهء خالى و جاى غير جهد براى خود باقى نگذاردند ، تا آنكه روايات ابوهريره را اصحاب صحاح و سنن و مسانيد تخريج نمودند . « 1 »\r\n\r\nچرا احاديث ابوهريره از ساير اصحاب بيشتر است ؟\r\nبه طورى كه در ترجمهء ابوهريره در كتاب « الإصابَة » و غيره آمده است : اهل حديث اجماع كرده‌اند كه وى از جهت كثرت حديث از همهء صحابه فزونتر مىباشد . عالمان با خبره و جهابذهء از حافظان اهل ثبت و ضبط ، احاديث او را به طور مضبوط احصاء نموده‌اند و پنج هزار و سيصد و هفتاد و چهار حديث مُسْنَد شده است . و تنها بخارى از وى چهارصد و چهل و شش حديث نقل نموده است .\r\nما چون در مجموع احاديثى كه از خلفاء اربعه روايت شده است نگريستيم آنها را نسبت به حديث ابوهريره به تنهائى به نسبت كمتر از بيست و هفت درصد يافتيم . زيرا جميع احاديث مرويّهء از ابوبكر فقط صد و چهل و دو حديث مىباشد ، و جميع احاديث مسندهء به عمر پانصد و سى و هفت حديث است ، و جميع احاديث مرويّهء از عثمان صد و چهل و شش حديث مىباشد ، و جميع احاديث مرويّهء از على پانصد و هشتاد و شش حديث مسند است .\r\nمجموع اين احاديث يكهزار و چهارصد و يازده حديث مىباشد كه چون آنها را با احاديث ابوهريره به تنهائى بسنجى ( و دانستى كه 5374 عدد است ) اين نسبت را كه گفتيم ، خواهى يافت ! « 2 »\r\nو نيز سيّد شرف الدين گويد : اگر درست باشد آنچه را كه ابوهريره پنداشته است\r\n\r\n\r\n","description":"","footnote":"\r\n( 1 ) « ابوهريرة سيّد شرف الدّين » ، طبع سوم ، نجف اشرف سنهء 1384 ه ، ص 43 و 45 و 46 .\r\n( 2 ) « ابوهريرة سيّد شرف الدّين » ، طبع سوم ، نجف اشرف سنهء 1384 ه ، ص 43 و 45 و 46 .\r\n","page_name":" 360 ","page_number":360},
  {"content":"\r\n\r\nكه پيغمبر او را و مادرش را دعا كرده‌اند كه : مؤمنين آن دو نفر را دوست داشته باشند ، و آن دو نفر مؤمنين را دوست داشته باشند ، در آن صورت تحقيقاً اهل بيت نبوّت و موضع رسالت آنان را دوست داشته‌اند . به جهت آنكه ايشان سادات مؤمنين مىباشند و قائدان اهل ملّت و دين هستند . پس چرا أئمّهء اثنا عشر و ساير علمايشان او را مردى پست و رذل مىشمرند و حديثش را از اعتبار ساقط نموده‌اند و به حديثى كه وى بدان متفرّد است اعتنائى ندارند ؟ حتّى اينكه أمير المؤمنين عليه السلام « 1 » گفت : ألَا إنَّ أكْذَبَ النَّاسِ - أوْ قَالَ : أكْذَبَ الاحْيَاءِ - عَلَى رَسُولِ اللهِ صلّى الله عليه و آله و سلّم لَابُوهُرَيْرَةَ الدَّوْسِىُّ ! « 2 »\r\n« آگاه باشيد ! تحقيقاً دروغ پردازترين مردمان - و يا دروغ پردازترين زندگان - بر رسول خدا صلّى الله عليه و آله و سلّم ابوهريرهء دوسى مىباشد ! »\r\nبر اين اساس عامه روايات ابوهريره و أمثال او را در كتب خود نقل مىكنند و جزء روايات صحيحه مىشمرند ، و كتب صحاح خود را همچون « صحيح » بخارى و مسلم مشحون از نقل و اعتبار اين روايات مىدانند .\r\nو چون بطلان و كذب و دَغَل ابوهريره و عِكْرِمَه و مُغِيرَه و عروة بن زبير و كعب و امثالهم مشهود گرديد ، و مىبينيم كه ايشان اغلب مصادر اصلى رواياتشان مىباشند ، در اين صورت اين كتب از درجهء اعتبار ساقط مىگردند و كاخ توهّمى و خيالى آنان فرومىريزد .\r\nو اين واقعيّتى است كه بسيارى از منتقدين و باحثين در مَغْزَى و مُتُون روايات همچون دكتر احمد امين ، و سيّد محمّد رشيد رضا و شيخ محمد عبده و دكتر طه\r\n\r\n\r\n","description":"","footnote":"\r\n( 1 ) راجع به اين معنى ، اخبار متواتره‌اى است از أئمّهء عترت طاهره ، و اين عبارت را بخصوصها از أمير المؤمنين عليه السلام ، امام معتزلة : ابوجعفر اسكافى به طورى كه در ص 360 از مجلد اول از « شرح نهج » حميدى آورده است ، به آن حضرت منسوب دانسته است .\r\n( 2 ) « أبوهريره » شرف الدّين ص 159 و ص 160 . و اين روايت را نيز ابوريّه در « شيخ المضيرة » ص 119 نقل كرده است .\r\n","page_name":" 361 ","page_number":361},
  {"content":"\r\n\r\nحسين و دكتر محمد توفيق صدقى و شيخ محمود ابوريّه بدان اعتراف و بحثهاى مفصّلى دربارهء عدم صحّت اخبار صحيح بخارى و مسلم و امثالهما بالجمله نموده‌اند .\r\nأبوريَّه مىگويد : و از زمرهء كسانى كه در اين عصر بر اخبار ابوهريره انتقاد نموده‌اند همين افراد نامبرده مىباشند . « 1 »\r\n\r\nايراد رشيد رضا بر روايات صحيحين\r\nسيد محمّد رشيد رضا مىگويد : . . . و آنچه در آن شكّى وجود ندارد آن است كه در غير « صحيح » بخارى و مسلم از دواوين سنَّت احاديثى وجود دارد كه صحيحتر از بعضى احاديث آن دو كتاب است . . . . و ليكن در بخارى احاديث قليله‌اى موجود مىباشد كه در متونشان نظر است . و اين نظر را بعضى از نشانه‌ها كه علماء براى جعل حديث شمرده‌اند تصديق مىكند ، مثل حديث سِحْر كردن پيمبر كه برخى از علماء مانند امام جَصَّاص از مفسِّرين متقدِّمين و استاد امام محمد عبده از متأخِّرين آن را انكار كرده‌اند . به جهت آنكه آن معارض مىباشد با قول خداوند متعال :\r\n  إِذْ يَقُولُ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً . انْظُرْ كَيْفَ ضَرَبُوا لَكَ الْأَمْثالَ فَضَلُّوا فَلا يَسْتَطِيعُونَ سَبِيلًا   . « 2 »\r\n« زمانى كه ستمگران مىگويند : شما پيروى نمىنمائيد مگر از مردى سِحْر شده ! بنگر چگونه براى تو مثالهائى را مىزنند ، پس ايشان گمراه مىباشند ، و راهى ( براى تكذيب تو ) نتوانند يافت . »\r\nاين مطلب را داشته باش ! و علاوه بر اين در « صحيح » بخارى احاديثى در امور عادات و غرائز وجود دارد كه نه از اصول ايمان مىباشد و نه از فروعش .\r\nاينك اگر تأمّل و دقت كنى در آن مطلب و در اين گفتار ، خواهى دانست كه اين از\r\n\r\n\r\n","description":"","footnote":"\r\n( 1 ) « شيخ المضيرة » ، ص 132 .\r\n( 2 ) آيه 47 و 48 از سورهء 17 : اسراء .\r\n","page_name":" 362 ","page_number":362},
  {"content":"\r\n\r\nاصول ايمان نيست و از اركان اسلام نمىباشد كه شخص مسلمان ايمان بياورد به جميع احاديثى كه بخارى آنها را روايت نموده است موضوعش هر چه باشد . بلكه احدى شرط نكرده است در صحّت اسلام و نه در معرفت تفصيليّهء آن ، اطلاع بر « صحيح » بخارى و اقرار به همگى محتويات آن را .\r\nو همچنين دانستيد همچنين كه شخص مسلمان نمىتواند حديثى از آن احاديث را انكار كند پس از علم بدان مگر به دليلى كه نزد وى قائم گردد بر عدم صحّتش خواه از لحاظ متن باشد و خواه از لحاظ سَنَد . بنابراين علمائى كه انكار كرده‌اند صحّت برخى از آن احاديث را ، انكار نكرده‌اند آنها را مگر به أدلّه‌اى كه نزد ايشان قائم شده بر آنكه بعضى از آنها صواب و بعضى خطا مىباشد . و هيچ يك از آن علماء ، طعنه زنندهء در دين اسلام محسوب نگشته‌اند . « 1 »\r\nمَا كَلَّفَ اللهُ مُسْلِماً أنْ يَقْرَأ صَحِيحَ الْبُخَارِىِّ وَ يُؤْمِنَ بِكُلِّ مَا فِيهِ وَ إنْ لَمْ يَصِحَّ عِنْدَهُ ، أوِ اعْتَقَدَ أنَّهُ يُنَافِى اصُولَ الإسْلَام .\r\n« خداوند هيچ مسلمانى را تكليف نكرده است كه « صحيح » بخارى را بخواند و به جميع مندرجاتش ايمان بياورد و اگرچه نزد وى به صحَّت نرسيده باشد ، و يا آنكه معتقد باشد آن با اصول اسلام منافات دارد . »\r\nسبحان الله ! ميليونها نفر از مسلمانان حَنفى مذهب مىگويند : بالا بردن دستها در وقت ركوع و بعد از آن شرعاً مكروه مىباشد در حالى كه بخارى در « صحيحش » و در غير صحيحش از دهها صحابى با اسانيد بسيارى كه جدّاً كثرت دارد آن را روايت نموده است . و گناهى بر حنفيها نمىباشد ، چرا كه رفع يَدَيْن در نزد او به صحَّت نپيوسته است ، و وى بر اسانيد بخارى اطلاع نيافته است .\r\nو هر كدام از علماء مذهب ابوحنيفه كه اطلاع بر آن روايات با آن اسانيد پيدا كنند يقين به صحَّت آنها پيدا مىنمايند . در اينجا بنگريد كه : چگونه مسلمانى را كه از\r\n\r\n\r\n","description":"","footnote":"\r\n( 1 ) ص 104 و ص 105 از ج 29 « المنار » .\r\n","page_name":" 363 ","page_number":363},
  {"content":"\r\n\r\nجهت علم و عمل و از جهت دفاع از اسلام و دعوت به اسلام از اخيار به شمار مىآيد تكفير مىكنند ، « 1 » در حالى كه وى از روى دليل و يا شبهه در صحَّت حديثى كه بخارى از مردى كه مجهول الهُويَّه است و اسمش عبد بن حُنَين است و دلالت مىكند بر آنكه او اصيل نمىباشد ، روايت نموده ترديد كرده است . و موضوع متن آن حديث هم نه از عقائد اسلام بوده است و نه از عبادات ، و نه از شرايع و احكامش ، و مسلمانان نيز ملتزم به عمل به آن نگرديده‌اند .\r\nبلكه هيچ مذهبى از مذاهب تقليدى وجود ندارد مگر آنكه اهل آن مذهب بعضى از روايات صحيحه نزد بخارى و نزد مسلم را از احاديث تشريع مرويّهء از بزرگان و أئمّه روات ترك كرده‌اند يا به جهت علل اجتهاديه و يا به جهت محض تقليد . و محقق : ابن قيِّم بيش از يكصد شاهد در كتاب « أعلام الموقعين » براى اين منظور ذكر كرده است . و خود اين مرد تكفير كنندهء دكتر هم از ايشان است « 2 » كه به بسيارى از اخبار بخارى و مسلم عمل نمىكند ) .\r\nو الآن اخذ كن كلمه‌اى را از « مُسْيُو اميل درمنغهم » كه در كتاب « حياة محمد » آورده است :\r\nمنابع اوليّه براى سيرهء « محمد » قرآن و سنّت مىباشد . قرآن از جهت سند وثيق‌ترين آنهاست و ليكن در اين موضوع از لحاظ شمول وافى و تمام ، كافى نيست . و امَّا حديث ، به رغم همهء كوششى كه محدّثين بخصوص بخارى در جمع‌آورى اقوال پيغمبر و احاطه به كوچك‌ترين اشاره از اشاراتش ، و ترجمهء رجالى كه از آنها حديث به طور مسلسل و مُعَنْعَن ذكر شده ، كرده‌اند مع‌ذلك هميشه بسيارى از آنها محل اتّهام و وضع و دَسّ و جعل قرار گرفته است تا آخر گفتار وى . . . .\r\n\r\n\r\n","description":"","footnote":"\r\n( 1 ) اين مرد مسلمان دكتر محمّد توفيق صدقى مىباشد كه در حديث ذباب ( مگس ) طعنه و اشكال وارد كرده است و شيوخ جامع أزهر بر حسب عادتشان او را تكفير كرده‌اند .\r\n( 2 ) « الاضواء » ، ص 304 تا ص 306 .\r\n","page_name":" 364 ","page_number":364},
  {"content":"\r\n\r\nشكيب ارسلان بر كلام « درمنغهم » تعليقه‌اى بدين عبارت دارد :\r\n. . . او اعتقاد به صحّت بسيارى از احاديث حتّى احاديث واردهء در صحيحين ندارد . و اين مَشْربى است از مشارب فكريّه كه ما نمىتوانيم او را بر آن مشرب مؤاخذه نمائيم . بالاخصّ آنكه جمعى كثير از مسلمين و از صاحبان غيرت دينى و حميَّت اسلامى و از آنان كه چيزى از درجات ايمان و إيقان در نفوسشان نقصان ندارد با مسيو درمنغهم در اين رأى مشاركت دارند . . . .\r\nايشان از واجبات و فرائض دينيّهء خود ، ايمان به جميع آنچه را كه در صحيحين و غيرهما آمده است ، نمىدانند و معتقد نيستند . زيرا احتمال تبديل و تغيير در آن احاديث يا زيادتى و نقصان در آنها راه دارد .\r\nبه علت آنكه راويان حديث ، روايات را نقل به معنى مىنموده‌اند ، و هنگامى كه حديث به معنى نقل شود ( نه با عين ألفاظ ) زمينهء ورود زيادتيهاى كثيره‌اى كه بدانها معنى تغيير پذيرد و يا از اصل مراد و منظور دور گردد ، وجود دارد . ( تا اينكه مىگويد : )\r\nأدلّه‌اى را كه اين گروه بر وجوب عدم قطع به اكثر احاديث ، و لزوم توقّف در بسيارى از آنچه كه مردم بدان مسارعت دارند اقامه مىكنند چند چيز است :\r\nاوَّل : عدم امكان روايت احاديث مگر نادِرِ أنْدَر بدون زياده و نقصان به دليلى كه هر انسانى در خود مىشناسد . و آن اينكه : اگر كسى سخنى را بشنود و فقط پس از يك ساعت از استماعش بخواهد بازگو نمايد ، بيان كردن آن با عين حروف و عبارات متعذّر مىباشد .\r\nدوم : علماء خودشان مىگويند : بسيارى از احاديث كه تعدادش به احصاء در نمىآيد روايت به معنى شده‌اند . بنابراين در آنها بسيارى از الفاظ و عبارات تغيير كرده است .\r\nسوم : سَهو و نسيان كه هيچ انسانى از آن تهى نيست و در اين مسأله اصلًا نبايد بحث نمود .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n\r\nرواج دروغسازى در عصر خود رسول اكرم صلّى الله عليه و آله و سلّم\r\nچهارم : خود رسول اكرم صلّى الله عليه و آله و سلّم اشاره به وضع احاديث از زبان ايشان در زمان ايشان نموده‌اند و از وثيق‌ترين احاديث اين كلام اوست كه مىگويد : لَقَدْ كَثُرَتْ عَلَىَّ الْكَذَّابَةُ . فَمَنْ كَذَبَ عَلَىَّ فَلْيَتَبوّأْ مَقْعَدَهُ مِنَ النَّار « 1 » .\r\n« دروغ پردازان بر من بسيار شده‌اند . بنابراين هر كس بر من دروغ ببندد بايد نشيمنگاه خود را در آتش تهيه ببيند ! »\r\nسپس شكيب ارسلان گفته است : پيوسته و به طور مستمر در حول و حوش احاديث كثيره‌اى كه در صحاح وارد شده‌اند ، شكّ پيدا مىگردد . و اين شك نه به جهت عدم امانت در نقل مىباشد بلكه به جهت عدم استطاعت بشر است - مگر به ندرت - روايت كردن آنچه را كه مىشنود بحروفه و الفاظه ، يا توصيف كردن يكايك از حوادثى را كه در آن واقع گرديده است بدون زياده و نقيصه ، و چه بسا دو نفرى كه در حادثه‌اى از حوادث واقع شده‌اند و ليكن هر يك از آنها آن را كم و يا زياد با ديگرى مختلف نقل كرده است . « 2 » ، « 3 »\r\nاين مورد چهارم بسيار مهم است يعنى دروغسازى و دروغ‌بندى بر پيامبر . لهذا نه تنها بايد در صحّت و سقم حديث به سند آن نگريست بلكه بايد به مَتْن و مضمون آن نظر كرد . مع الاسف در صحاح عامّه نه تنها نظر به عدالت روات نمىكنند ( چون جميع صحابه در نزد آنان عادل مىباشند ) بلكه نظر به متن و مضمون روايت نيز نمىنمايند ، و لهذا اخبارى كه محتواى آنها مخالف عقل و علم و شهود و وجدان مىباشد در آنها بسيار به چشم مىخورد . از جمله ، روايات ساخته و پرداختهء همين ابوهريره است كه ما اينك چند تا از آنها را در اينجا نقل مىكنيم :\r\n\r\n\r\n","description":"","footnote":"\r\n( 1 ) شيخ محمود أبوريّه با اصرارى هر چه تمام‌تر اثبات مىكند كه اين روايت به همين عبارت مىباشد و لفظ متعمّداً در آن نيست و آن را راويان افزوده‌اند تا دروغ خودشان را بر پيغمبر غير عمدى كنند .\r\n( 2 ) ص 44 تا ص 51 از ج 1 « حاضر العالم الإسلامى » .\r\n( 3 ) « أضواءٌ على السُّنَّة المحمّديّة » ، طبع سوم ص 320 و ص 321 .\r\n","page_name":" 366 ","page_number":366},
  {"content":"\r\n\r\n\r\nاوّل : [ آميزش سليمان با صد زن در يك شب ! 
  ]\r\nشيخين تخريج كرده‌اند با اسناد به ابوهريره مرفوعاً كه گفت : « سليمان بن داود گفت : قسم به خدا كه من امشب سراغ يك صد زن خود خواهم رفت تا هر يك از آنها پسرى بزايد كه در سبيل خدا قتال نمايد . فرشته‌اى به دو گفت : بگو : انْ شاءَ الله ! و او نگفت .\r\nسليمان در آن شب با صد نفر زن هم بستر گرديد . هيچ يك از زنها نزائيد مگر يك زن آن هم نيمه‌اى از انسان را . ابوهريره گفت : پيغمبر گفت : اگر سليمان مىگفت : ان شاء الله ، حَنْثِ قَسَم نمىنمود و اميد برآورده شدن حاجتش بيشتر بود . »\r\nسيد عبد الحسين شرف الدّين پس از نقل اين حديث مىگويد : در اين حديث چند اشكال وجود دارد :\r\nاول آنكه : قوّهء بشريّه از آميزش با يك صد زن در شب واحد عاجز مىباشد هر چه انسان قوى باشد . بنابراين ذكر ابوهريره براى مجامعت سليمان - على نبيّنا و آله و عليه السلام - مخالف با نواميس طبيعيّه است ، و به طور عادت وقوع آن أبداً امكان پذير نيست .\r\nدوم آنكه : جايز نيست بر پيغمبر خدا : سليمان عليه السلام ترك كند تعليق به مشيّت خدا را بخصوص پس از آگاه كردن فرشته او را بر اين مهم . چه موجب شد كه سليمان إن شاء الله نگويد با وجودى كه او از داعيان به سوى خدا و از أدلّاء بر او مىباشد ؟ اين گفتار را جاهلان به اينكه همگى امور به دست خداست و غافلان از الله عزّ و جلّ ترك مىكنند . هر چه خداوند بخواهد واقع مىشود و آنچه نخواهد واقع نمىشود . و دورند پيمبران الهى از غفلت جاهلان . ايشان در افقى وسيع‌تر و بالاتر از وَهْم و پندار تحريف كنندگان زيست مىنمايند .\r\nسوم آنكه : ابوهريره در تعداد زنان سليمان به اضطراب افتاده است ، گاهى آنها را\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nيكصد تن گفته است « 1 » و گاهى نود زن « 2 » و گاهى هفتاد زن « 3 » و گاهى شصت زن . « 4 » و تمام اين روايات مضطربه و مختلفه در « صحيح » بخارى و مسلم و « مسند » احمد موجود است .\r\nمن نمىدانم : اعتذار جويندگان از اين مرد ( أبوهريره ) در برابر اين اختلاف نقل چه مىگويند ؟ ! آيا جمع ميان اين احاديث را بدين طريق مىنمايند كه : اين حادثه از ناحيهء سليمان با زنهايش تكرار شده است ، و آنها گاهى يكصد زن ، و گاهى نود ، و گاهى هفتاد ، و گاهى شصت زن بوده‌اند . و در هر يك از اين دفعات ، فرشته وى را متنبّه مىكرده و او ان شاء الله را « اگر خداوند بخواهد را » نمىگفته است ؟ ! من گمان ندارم بدين پاسخ جوابگوى مشكل باشند . و اگر مىگفتند : قَدِ اتَّسَعَ الْخَرْقُ عَلَى الرَّاقِعِ ( تحقيقاً محل پارگى بر شخص پينه‌زن گسترده شد و ديگر امكان پينه زدن را ندارد ) براى ايشان سزاوارتر بود .\r\nو در مثل دائر در ميان السنهء مردم آمده است كه : لَيْسَ لِكَذُوبٍ حَافِظَةٌ « 5 » « آدم دروغگو بى حافظه مىشود . »\r\n\r\n\r\n","description":"","footnote":"\r\n( 1 ) اين روايت را بخارى در باب قول الرّجل : لَاطوفنّ اللّيلة على نسائى در آخر ص 176 از جزء سوم از صحيحش در ورقهء اخيره از كتاب نكاح ذكر كرده است و احمد از حديث ابوهريره در ص 229 و ص 270 از جزء دوم مسندش ذكر كرده است .\r\n( 2 ) همانطور كه بخارى از او در ص 107 از جزء رابع از صحيحش در باب استثناء در أيْمان در كتاب الايمان و النّذور ذكر نموده است .\r\n( 3 ) همانطور كه بخارى با اسناد به او در ص 165 از جزء دوم از صحيحش در باب قوله تعالى : ( و وهبنا لداود سليمان نعم العبد إنَّه أوّاب ) ( آيه 30 از سورهء 38 : ص ) از كتاب « بدء الخلق » تخريج كرده است .\r\n( 4 ) همانطور كه مسلم با اسنادش به ابوهريره در باب استثناء از كتاب الايمان ص 23 از جزء دوم از صحيحش تخريج نموده است . و مسلم أيضاً در خود آن باب حديثى را از طريق ديگرى از ابوهريره تخريج كرده است كه زنهاى سليمان هفتاد نفر بوده‌اند و از طريق سومى تخريج كرده است كه آنها نود نفر بوده‌اند . بدانجا رجوع كن !\r\n( 5 ) « ابوهريرة » سيد شرف الدين ، طبع سوم ص 69 و ص 70 .\r\n","page_name":" 368 ","page_number":368},
  {"content":"\r\n\r\n\r\n[ سيلى زدن موسى به ملك الموت 
  ]\r\nدوم : شيخين در صحيحشان با اسناد خود به ابوهريره روايت نموده‌اند كه گفت : ملك الموت براى قبض جان موسى عليه السلام بيامد و به وى گفت : أجِبْ رَبَّكَ ! « دعوت پروردگارت را اجابت كن ! » ابوهريره گفت : موسى يك سيلى به چهرهء ملك الموت چنان بنواخت تا چشمش از كاسه بيرون پريد .\r\nملك الموت به سوى خداوند تعالى بازگشت و گفت : تو مرا فرستادى به سوى بنده‌ات كه ميل به مردن ندارد و چشم مرا از حدقه بيرون كرده است ! ابوهريره گفت : خداوند چشم ملك الموت را برگردانيد و به او گفت : برگرد به نزد بندهء من و به او بگو : زندگى را مىخواهى ؟ ! اگر زندگى را مىخواهى دستت را بر پشت گاو نر بگذار ، آن مقدار از موهاى بدن او كه در زير دستت پنهان شده است به تعداد هر موئى يك سال عمر خواهى نمود - تا آخر حديث « 1 »\r\nو احمد حنبل اين حديث را در « مسندش » از ابوهريره تخريج نموده است « 2 » و در آن اين طور وارد است كه : عادت و دأب ملك الموت اين گونه بود كه براى قبض روح مردم به طور آشكارا مىآمد . پس نزد موسى آمد و وى به او سيلى زد و چشمش بيرون آمد . تا آخر حديث .\r\nو ابن جرير طبرى در جزء اوّل از تاريخش « 3 » از ابوهريره آورده است و لفظ\r\n\r\n\r\n","description":"","footnote":"\r\n( 1 ) اين حديث را با لفظ مسلم آورديم . و آن را از طريق ابوهريره به طرق كثيره‌اى در باب فضائل موسى از كتاب الفضائل از صحيحش ص 309 از جزء دوم أيضاً تخريج كرده است . و بخارى در باب وفات موسى از كتاب بَدْء الخلق بعد از حديث خضر با فاصلهء كمتر از دو صفحه از صحيحش تخريج نموده است . رجوع كن به ص 163 از جزء دوم و همچنين آن را در باب من أحبّ الدفن فى الارض المقدّسة از ابواب الجنائز از صحيحش تخريج كرده است . رجوع كن به ص 158 از جزء اول آن .\r\n( 2 ) ص 315 از جزء دوم آن .\r\n( 3 ) آنجا كه وفات موسى را در تاريخش : « تاريخ الامم و الملوك » ذكر كرده است .\r\n","page_name":" 369 ","page_number":369},
  {"content":"\r\n\r\nابوهريره نزد طبرى اين طور مىباشد كه : ملك الموت نزد مردم به طور عيان مىآمد تا هنگامى كه نزد موسى آمد و موسى به او سيلى زد و چشمش بيرون افتاد . و در آخر حديث اين عبارت آمده است كه : پس از اين قضيّه ، ملك الموت نزد مردم به طور پنهان آمد « 1 »\r\nو تو در اين داستان مطالب كثيره‌اى را مىبينى كه هيچ كدام از آنها بر خداوند و بر پيمبرانش و بر فرشتگانش جايز نمىباشد . آيا به ساحت اقدس حق سزاوار است كه پيغمبرى را انتخاب كند كه در هنگام غضب مانند زدن جبّاران ضربه زند و شدت او حتى به ملائكهء مقرّبين او هم برسد ؟ و عمل متمرّدان را انجام دهد ؟ و مانند جاهلان مرگ را ناپسند بدارد ؟\r\nو چگونه اين عمل بر موسى جايز مىباشد با وجودى كه خداوند وى را به رسالتش برانگيخته است ، و بر وحيش امين شمرده است ، و به مناجاتش برگزيده است ، و وى را از سادات و اعاظم رسلش قرار داده است ؟ !\r\nچگونه بدين درجه از موت كراهت داشته است با شرف مقامش ، و رغبتش به قرب خداى تعالى ، و فوز به لقايش ؟ ! و گناه ملك الموت چه بوده است در حالى كه او رسول و مأمور خداوند است ؟ !\r\nاستحقاق ضرب و مُثْله كردن او به قَلْع چشمش به چه علت بوده است با وجود آنكه وى فقط از نزد خدا آمده است و سخنى به غير از أجِبْ رَبَّكَ نگفته است ؟ !\r\nآيا جايز است بر پيغمبران أُولوا العزم كه فرشتگان را اهانت كنند و در هنگامى كه\r\n\r\n\r\n","description":"","footnote":"\r\n( 1 ) اگر ملك الموت به طور آشكارا قبل از وفات موسى مىآمد ، اخبار بدان انتشار مىيافت و همچون خورشيد در رابعة النّهار مشهور مىگرديد . بنابراين به چه علت محدّثين و مورّخين و اهل اخبار از جميع امَّتها از ذكر اين خبر غافل شده اند ؟ ! و به چه سبب داستانسرايان و قصّه پردازان اصولًا خيالشان در اطراف اين مسأله دوران نكرد ؟ ! آيا همگى متّفقاً اين امتياز را براى ابوهريره گذاردند ؟ !\r\n","page_name":" 370 ","page_number":370},
  {"content":"\r\n\r\nآنان رسالتهاى خدا و اوامر او را به مردم و به ايشان ابلاغ مىنمايند ، آنها را كتك زنند ؟ تَعَالَى اللهُ وَ تَعَالَتْ أنْبِيَاؤهُ وَ مَلَائكَتُهُ عَنْ ذَلِكَ عُلُوّاً كَبِيراً .\r\nو به طور كلى ما به چه سبب از اصحاب رَسّ ، و فرعون موسى ، و ابوجهل و أمثال آنها برائت مىجوئيم ، و هر صبحگاه و شامگاه ايشان را لعنت مىفرستيم ؟ ! آيا بدين سبب نيست كه آنان رسولان خدا را وقتى كه اوامر خدا را برايشان آورده‌اند اذيّت نموده اند ؟ پس چگونه مثل كار آنها را بر أنبياى خدا و برگزيدگان از بندگان او جايز مىشمريم ؟ حَاشَا لِلّهِ إنَّ هَذَا لَبُهْتَانٌ عَظيمٌ !\r\nاز اين كه بگذريم ، معلوم است كه قوَّت بشر با وجود اجتماع و كليَّتشان ، بلكه قوّهء جميع حيوانات از هنگامى كه خداوند آنان را آفريده است تا روز قيامت ، در برابر قوّهء ملك الموت برابرى نخواهد نمود ، پس - در اين صورت و بنابراين حال - چگونه موسى عليه السلام قوّه‌اى پيدا كرد تا توانست اين ضرب دست را در عزرائيل بجاى گذارد ؟ و چگونه ملك الموت از خود دفاع ننمود با اينكه قدرت داشت بر بيرون كشيدن روح موسى ، و با وجود آنكه مىدانيم : از جانب خداوند تعالى مأمور به اين كار بوده است .\r\nو كجا فرشته چشمى دارد كه بشود بيرون آيد ؟ !\r\nو فراموش مكن تضييع حقِّ ملك الموت را در اين واقعه با از دست دادن چشمش ! و ديگر هدر رفتن سيلى نواخته‌شدهء بر وى ! زيرا در اينجا ملك الموت مأمور نبوده است از موسى كه صاحب تورات مىباشد قصاص نمايد . توراتى كه در آن خداوند نوشته است :\r\n أَنَّ النَّفْسَ بِالنَّفْسِ وَ الْعَيْنَ بِالْعَيْنِ وَ الْأَنْفَ بِالْأَنْفِ وَ الْأُذُنَ بِالْأُذُنِ وَ السِّنَّ بِالسِّنِّ وَ الْجُرُوحَ قِصاصٌ  « 1 »\r\n\r\n\r\n","description":"","footnote":"\r\n( 1 ) آيه 45 از سورهء 5 : مائده . و ما در فقرهء 23 از اصحاح 21 از اصحاحات خروج از « تورات » موجود در دست يهود و نصارى در اين ايّام يافتيم بدين عبارت : إن حَصَلَت أذيَّةٌ تُعْطِى نَفْساً بنفسٍ و\r\n","page_name":" 371 ","page_number":371},
  {"content":"\r\n\r\n« و ما در كتاب تورات بر بنى اسرائيل به طور حكم و قانون گذرانيديم كه جان در برابر جان ، و چشم در برابر چشم ، و بينى در برابر بينى ، و گوش در برابر گوش ، و دندان در برابر دندان ، و براى زخمها قصاص بوده باشد . »\r\nخداوند موسى را در مقابل اين فعلش عتاب نكرد ، بلكه وى را اكرام نمود ، زيرا او را مخيّر كرد بين مردن و بين حيات در ساليان بسيارى به قدرى كه دستش از موهاى بدن گاو نر در زير خود مستور كرده است .\r\nو قسم به خدا : من نمىدانم : حكمت در ذكر موى گاو نر بخصوصه چه مىباشد ؟ ! ولى سوگند به عزَّت حق و شرف صدق و برترى آنها بر باطل و دروغ ، اين مرد بر دوستان و محبّان خود تحميل كرده است چيزى را كه ايشان طاقت حملش را ندارند ، و ايشان را تكليف نموده است به احاديث خودش كه أبداً عقولشان قدرت كشش آن را نيز ندارند و بخصوص گفتارش در اين حديث :\r\nملك الموت قبل از وفات موسى بر مردم به طور آشكارا مىآمد ، و بعد از موت وى به طور پنهان آمده است . نعوذُ بالله از ركود عقل و پريشانى گفتار و كردار . وَ لَا حَوْلَ وَ لا قُوَّة إلّا بالله العلىّ العظيم « 1 »\r\n\r\nقطعهء سنگ لباس موسى را مىدرد !\r\nسوم : قطعهء سنگ لباس موسى را بر مىدارد و فرار مىكند ، و موسى دنبال سنگ مىدود ، و بنى اسرائيل نظر به او مىكنند در حالى كه مكشوف العَوْرَة مىباشد\r\nشيخين در دو صحيحشان با اسناد به ابوهريره روايت مىنمايند كه عادت بنى اسرائيل آن بوده است كه در وقت غسل كردن ، عريان غسل مىكرده‌اند ، و برخى به عورت برخى نظر مىكرده‌اند . امَّا موسى عليه السلام به تنهائى غسل مىنمود .\r\n\r\n\r\n","description":"","footnote":"\r\nعيناً بعَيْنٍ و سنّاً بِسِنّ و يداً بيدٍ و رجلًا برجلٍ و كيّاً بِكىٍّ و جَرْحاً بجرحٍ و رَضّاً بِرَضٍّ . « اگر اذيّتى پديدار گردد جان را به جان مىدهد ، و چشم را به چشم ، و دندان را به دندان ، و دست را به دست ، و پا را به پا ، و داغ نهادن را به داغ نهادن ، و زخم زدن را به زخم زدن ، و كوبيدن را به كوبيدن . »\r\n( 1 ) « أبوهريرة » سيد شرف الدين ص 70 تا ص 72 .\r\n","page_name":" 372 ","page_number":372},
  {"content":"\r\n\r\nبنى اسرائيل با خود گفتند : قسم به خدا كه علت غسل نكردن موسى با ما آن است كه او داراى فَتْق بيضه مىباشد .\r\nابوهريره گفت : يك بار كه موسى رفت تا غسل كند لباسهايش را بر روى سنگى نهاد . سنگ لباسهاى وى را برداشت و رو به فرار نهاد . موسى هم با سرعت در پى سنگ مىدويد و مىگفت ؛ ثَوْبِى حَجَرُ ! ثَوْبِى حَجَرُ ! « اى سنگ لباسم را بده ! اى سنگ لباسم را بده ! »\r\nدر اين حال دويدن موسى ، بنى اسرائيل نگاه به عورت موسى كردند و با خود گفتند : قسم به خدا كه در موسى عيبى وجود ندارد . در اين حال سنگ ايستاد تا اينكه موسى آن را ديد و لباسهايش را گرفت و شروع كرد سنگ را زدن . قسم به خدا كه اثر شش يا هفت ضربهء موسى بر روى سنگ باقى بماند - تا آخر حديث « 1 »\r\nو در صحيحين از ابوهريره روايت است كه اين واقعه همان قضيه‌اى است كه خدا بدان اشاره دارد در كلامش آنجا كه مىفرمايد :\r\n يا أَيُّهَا الَّذِينَ آمَنُوا لا تَكُونُوا كَالَّذِينَ آذَوْا مُوسى فَبَرَّأَهُ اللَّهُ مِمَّا قالُوا وَ كانَ عِنْدَ اللَّهِ وَجِيهاً  . « 2 »\r\n« اى كسانى كه ايمان آورده‌ايد نبوده باشيد مانند كسانى كه موسى را اذيَّت كردند ، و خداوند موسى را از گفتارشان مبرَّى كرد ، و در نزد خداوند وجيه بود ! »\r\nو تو مشاهده مىنمائى كه در اين حديث ، عقلًا محال ممتنع وجود دارد ، به جهت آنكه شهره كردن موسى كليم الله - على نبيّنا و آله و عليه السلام - را به\r\n\r\n\r\n","description":"","footnote":"\r\n( 1 ) اين روايت را ما با لفظ مسلم آورديم زيرا او آن را با طرق كثيره‌اى از ابوهريره تخريج كرده است . رجوع كن به باب فضائل موسى ص 308 از جزء دوم از صحيحش و بخارى آن را در بابى كه بعد از حديث خضر مىباشد از صحيحش ص 162 از جزء دوم و در ص 42 از جزء اول آن در باب اغتسل عرياناً از كتاب الغسل تخريج نموده است . و احمد آن را از حديث ابوهريره از طريق كثيره‌اى تخريج كرده است . رجوع كن به ص 315 از جزء دوم « مسند » او .\r\n( 2 ) آيه 69 از سورهء 33 : احزاب .\r\n","page_name":" 373 ","page_number":373},
  {"content":"\r\n\r\nنشان دادن عورتش در ملا عام قومش جايز نيست ، زيرا اين امر وى را منقصت مىدهد و از مقامش ساقط مىكند . بخصوص وقتى كه او را در حال عريان و برهنگى ببينند كه فرياد مىزند به سنگى كه نمىشنود و نمىبيند : ثَوْبِى حَجَرُ ! ثَوْبِى حَجَرُ !\r\nسپس در برابر آن در حضور مردم عرياناً بايستد و آن را بزند و مردم وى را مكشوف العورة مانند ديوانگان نظر كنند !\r\nو اين حركت اگر درست باشد تحقيقاً فقط فعل خداوند تعالى مىباشد پس چگونه كليم الله از آن غضب مىكند و سنگ را به پاداش آن عقوبت مىنمايد ؟ ! و آن سنگ نبود مگر مجبور بر حركت . و در اين صورت عقاب سنگ چه معنى دارد ؟\r\nاز اين گذشته فرار سنگ با لباس موسى عليه السلام براى موسى جايز نمىكند كه عورتش را مكشوف دارد و بدين عمل هتك حرمت خود را بنمايد . زيرا براى وى امكان داشت در همان‌جا بماند تا لباسش را بياورند و يا ساترى غير از لباسش را بياورند همچنان كه هر صاحب عقلى اگر به مثل چنين قصّه‌اى مبتلا گردد اين كار را مىنمايد .\r\nعلاوه بر اين ، فرار سنگ از معجزات و خوارق عاداتى مىباشد كه به وقوع نمىپيوندد مگر در مقام تَحَدِّى و مغالبهء خصم در معجزات مثل انتقال شجره در مكّهء معظّمه براى رسول الله صلّى الله عليه و آله و سلّم هنگامى كه مشركين اين پيشنهاد را به او كردند . در اين صورت خداوند عزّ و جلّ درخت را از مكانش به جهت تصديق دعوت او و تثبيت نبوّت او نقل كرد .\r\nو معلوم است كه مقام و موقعيّت موسى عليه السلام در حال غسل كردن ، مقام تحَدِّى و موقعيّت تعجيز نبوده است . در آن حالت و وضعيّت ، معجزات و خوارق عادات واقع نمىگردد ، بالاخصّ چون بر آن كوس رسوائى و فضيحت پيغمبر خدا به آشكارا نمودن عورتش على رئوس الاشهاد از قومش زده شود بر وجهى كه هر كس او را ببيند استخفاف كند و هر كس بشنود تحقير نمايد .\r\nو امَّا صحَّت و سلامت او از « فتق » از امورى نبوده است كه مباح باشد در سبيل\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nآن موسى هتك شود و شهره گردد و از مهمّاتى نبوده است كه بايد به سبب آن آيات صادر شود ، زيرا ممكن است علم به برائت از آن به سبب اطلاع زنانش و اخبار آنها به حقيقت حال حاصل گردد .\r\nو اگر هم فرضاً موسى مبتلا به مرض فتق بوده است ، چه باكى براى وى وجود دارد ؟ شُعَيب عليه السلام چشمش معيوب شد . و ايُّوب عليه السلام جسمش و تمامى انبياء : مريض مىشدند و مىمرده‌اند . و انتفاء اين عوارض از انبياء خدا واجب نمىباشد بخصوص آنكه همچون كسالت فتق از مردم مستور باشد . آرى جايز نيست براى آنها كه نقصانى در ادراكاتشان و يا در مُروَّتشان پيدا شود و يا چيزى كه موجب تنفّر مردم از آنها و استخفاف به مقامشان گردد ، و فتق از اين قبيل نمىباشد .\r\nو از اينها گذشته ، قول به اينكه بنى اسرائيل دربارهء موسى عليه السلام گمان فتق داشته‌اند از احدى نقل نشده است غير از ابوهريره .\r\nامَّا واقعه‌اى كه خداى عزّ و جلّ بدان اشاره مىنمايد كه :  يا أَيُّهَا الَّذِينَ آمَنُوا لا تَكُونُوا كَالَّذِينَ آذَوْا مُوسى فَبَرَّأَهُ اللَّهُ مِمَّا قالُوا  ، آنچه از أمير المؤمنين عليه السلام و ابن عباس مروى است آن است كه آن : اتّهام بنى اسرائيل است حضرت موسى را به قتل هارون . و آن است اختيار جُبّائى .\r\nو گفته شده است : قصّهء زن فاحشه‌اى است كه قارون وى را اغراء نمود تا موسى عليه السلام را به نفس خود متّهم كند و خداوند موسى را مُبرّى ساخت چون زبان آن فاحشه را به حق گشود .\r\nو گفته شده است : او را اذيَّت كردند چون نسبت سحر و كذب و جنون به وى دادند پس از آنكه آيات و معجزاتش را نگريستند .\r\nو من بسيار در شگفتم از شيخين كه اين حديث و ما قبل آن را در باب فضائل موسى تخريج نموده‌اند . و من نمىدانم چه فضيلتى وجود دارد در ضرب فرشتگان مقرّبين خدا و پاره كردن چشمانشان هنگامى كه اراده دارند امر خداوند عزّ و جلّ را تنفيذ نمايند ؟ ! و كدام منقبتى وجود دارد در آشكارا كردن عورت براى نظاره\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nكنندگان ؟ ! و كدام وزنى براى اين سخافتها متصوّر است ؟ !\r\nحَقّاً كَلِيمُ الله و نجىُّ الله و نبىُّ الله بزرگتر مىباشد از اين امور و كافى است براى وى آنچه كه ذكر حكيم و فرقان عظيم از خصائص نيكوى او عليه السلام فرياد زده و آوازه‌اش را بلند كرده است . « 1 »\r\n\r\nحديث لا عدوى . . . .\r\nچهارم : حديث لَا عَدْوَى وَ لَا طِيَرَةَ وَ لَا هَامَةَ\r\nشيخين روايت كرده‌اند از ابوهريره كه گفت : پيغمبر صلّى الله عليه و آله و سلّم گفتند :\r\nلَا عَدْوَى وَ لَا طِيَرَةَ وَ لَا هَامَةَ « 2 »\r\n\r\n\r\n","description":"","footnote":"\r\n( 1 ) « أبوهريرة » سيد شرف الدين طبع سوم ص 73 تا ص 75 و أيضاً اين فقيد علم در رسالهء خود : « إلى المجمع العلمى بدمشق » ص 72 به همين گونه پاسخ مىدهد\r\n( 2 ) . در « أقرب الموارد » آمده است : العَدْوَى : فساد و آن چيزى است كه مانند جَرَب و غيره تجاوز مىكند يعنى از يك نفر به ديگرى سرايت مىنمايد . و طِيَرَه از مادّهء تطيُّر به معنى فال بد زدن مىباشد . و الْهَامَة : مرغ كوچكى است از پرندگان شب پرواز كه در مقبره‌ها مىرود و با آنها انس و الفت دارد . و گفته شده است : آن پرندهء الصّدى مىباشد كه در معتقدات عرب جاهلى از سر مرده بيرون مىآيد . جمع آن هامٌ و هَامَاتٌ است . بارى مردم جاهل فال بد مىزنند و آن را مؤثر در امور خود مىدانند و با صَدَى كه جُغد است و با هامَه كه نوعى از جغد و بوم كوچك است فال بد مىزنند كه اصلًا اصلى ندارد و ريشه‌اش را پيغمبر برافكنده و فرموده است : هر يك از اسباب موجب تطير كه براى شما حاصل شد بدان اعتناء ننمائيد و دنبال كارتان برويد ! تطير غير از نيّت بد نفوس تحقّق و واقعيّت خارجى ندارد و مسلمان أبداً نبايد بدان ترتيب اثر بدهد . اذا تَطَيَّرْتَ فامْضِ و امّا عَدْوَى امرى است صحيح و داراى حقيقت ، يعنى سرايت مرض از مريض ميكروبى به شخص سالم همچون آبله و وباء و طاعون ، و مرض گال و سودا جرب و مرض سلّ و تراخم چشم و غيرها از امراض مسريه ، و در اسلام اجتناب از آنها لازم مىباشد ، و كلمهء رسول اكرم صلّى الله عليه و آله و سلّم . لا يُوردنْ ممرضٌ على مصحّ واقعاً معجزه‌اى است آشكارا كه امروزه با كشف ميكروب و طريق سرايت آن از شخص مريض به شخص سالم چه از راه خوردن آب و خوراكيها و چه از راه هوا و تنفّس و چه از راه اشعهء ماوراى بنفش به حدّ بداهت رسيده است . و از اينجا مىفهميم : نظير اين روايات ابوهريره كه ساختگى و از مجعولات خود او مىباشد كه به پيغمبر بسته و از لسان او اختلاق كرده است چه ضررهاى عظيمى به اسلام و مسلمين و به علم و فرهنگ وارد ساخته است .\r\n","page_name":" 376 ","page_number":376},
  {"content":"\r\n\r\n« سرايت مرض از شخصى به ديگرى نيست . و فال بد زدن نيست ، و از بوم و آواز او به دل بد گرفتن نيست . »\r\nاين حديث را با الفاظ مختلفه‌اى روايت نموده‌اند ، و ليكن صحابه عمل به خلاف آن نموده‌اند . زيرا بخارى از اسامة بن زيد روايت كرده است كه : رسول اكرم صلّى الله عليه و آله و سلّم گفتند :\r\nإذَا سَمِعْتُمْ بِالطَّاعُونِ بِأرْضٍ فَلَا تَدْخُلُوهَا ، وَ إذَا وَقَعَ بِأرْضٍ وَ أنْتُمْ بِهَا فَلَا تَخْرُجُوا مِنْهَا .\r\n« هنگامى كه شنيديد در زمينى طاعون آمده است وارد آن زمين نشويد ، و هنگامى كه ديديد در زمينى وارد شده است و شما در آن زمين هستيد ، از آن بيرون نرويد ! »\r\nو اين روايت همچنين از عبد الرَّحمن بن عوف روايت شده است .\r\nو أيضاً در مرض وَبا اين حديث را روايت نموده‌اند . غزالى در « احياء العلوم » ج 4 ص 250 از عبد الرحمن بن عوف روايت كرده است كه گفت : من از رسول خدا صلّى الله عليه و آله و سلم شنيدم كه مىگفت : إذَا سَمِعْتُمْ بِالْوَبَاءِ فِى أرْضٍ فَلَا تَقْدَمُوا عَلَيْهِ ، وَ إذَا وَقَعَ فِى أرْضٍ وَ أنْتُمْ بِهَا فَلَا تَخْرُجُوا فِرَاراً مِنْهُ .\r\nو چون عُمَر اين دو حديث را شنيد و نيز حديث لَا يُورَدَنْ مُمْرَضٌ عَلَى مُصَحٍّ « نبايد شخص مريض را بر شخص صحيح وارد كرد » را شنيد - و اين نيز از رواياتى است كه ابوهريره روايت كرده است « 1 » در وقتى كه به سوى شام كوچ كرده بود ، و شنيد در آنجا وباء آمده است خود و جميع همراهانش بازگشتند « 2 »\r\nابوهريره كه حديث لَا عَدْوَى را روايت كرده بود ، چون خود را در مقابل اين اخبار قوىُّ السَّند يافت ناچار شد از روايت خود برگردد و روايت اوَّل خود : لَا عَدْوَى\r\n\r\n\r\n","description":"","footnote":"\r\n( 1 ) اين روايت را بخارى و مسلم از ابوهريره آورده‌اند و لفظ روايت مسلم لا يورد است .\r\n( 2 ) در قضيّهء رفتنش به شام در سنهء 17 و چون به « سرع » رسيد به او گفتند : و با در شام آمده است ، لهذا خود او با همهء مردم بازگشتند .\r\n","page_name":" 377 ","page_number":377},
  {"content":"\r\n\r\nرا انكار كند .\r\nو از آنجا كه حارث بن أبى ذُبَاب ( پسر عموى ابوهريره ) به او اعتراض كرد و گفت : اى ابوهريره ! من شنيده‌ام كه تو با حديث ( لَا يُورَدَنْ ) حديث لَا عَدْوَى را روايت كرده‌اى ! ابوهريره اصل مسأله را انكار كرد و گفت : من اصلًا روايت لَا عَدْوَى را نمىشناسم !\r\nاين روايت از روايت شعيب كه در نزد اسمعيلى واقع شد ، بدين عبارت است : حارث ( پسر عموى ابوهريره ) به او گفت : تو حديث كردى براى ما حديث لَا عَدْوَى را ! ابوهريره آن را انكار كرد و گفت : من براى تو چنين حديثى را نگفته‌ام !\r\nو در روايت مسلم است كه به او گفت : أ لَمْ تُحَدِّثْ : أنَّهُ لَا عَدْوَى ؟ ! صَمَتَ وَ رَطَنَ بِالْحَبَشِيَّةِ .\r\n« مگر تو براى من روايت ننموده‌اى كه : سرايت مرض وجود ندارد ؟ ! ابوهريره سكوت نمود ، و زبانش را به لغت حَبَشيّه برگردانيد . » « 1 » ، « 2 » يعنى مغالطه كرد و مطلب را گم نمود .\r\n\r\nحديث ذباب\r\nپنجم : حديث ذُباب ( مگس )\r\nابوريّه گويد : بخارى و ابن ماجه از ابوهريره روايت كرده‌اند كه پيغمبر صلّى الله عليه و آله و سلّم گفت :\r\nإذَا وَقَعَ الذُّبَابُ فِى إنَاءِ أحَدِكُمْ فَلْيَغْمِسْهُ كُلَّهُ فَإنَّ فِى أحَدِ جَنَاحَيْهِ دَاءً وَ الآخَرِ شِفَاءً .\r\n« چون مگس در ظرف يكى از شما افتاد بايد تمام بدن مگس را در غذا و يا آب آن ظرف فرو برد . به علّت آنكه در يكى از دو بال آن ، درد است و در دگرى شفاء ! »\r\n\r\n\r\n","description":"","footnote":"\r\n( 1 ) ص 198 و ص 199 از ج 10 « فتح البارى » و ص 104 از جامع ابن وهب كه معهد علمى فرانسوى در قاهره در سنهء 1919 ميلادى آن را منتشر كرده است . و در « أقرب الموارد » گويد : رَطِنَ له يَرْطُنُ رَطانَةً بالفتح و الكسر : با او با زبان اعجمى سخن گفت .\r\n( 2 ) « شيخ المضيرة ابوهريرة » ص 125 و ص 126 .\r\n","page_name":" 378 ","page_number":378},
  {"content":"\r\n\r\nاين روايت را با ألفاظ مختلفى روايت كرده‌اند از جمله آنكه :\r\nفِى أحَدِ جَنَاحَيْهِ سَمٌّ وَ فِى الآخَرِ شِفَاءٌ ، وَ إنَّهُ يُقَدِّمُ السَّمَّ وَ يُؤخِّرُ الشِّفَاءَ .\r\n« در يكى از دو بال آن سمّ است و در ديگرى شفا . و تحقيقاً مگس بالى را كه در آن سمّ مىباشد مقدّم مىدارد و آن بالى را كه در آن شفا مىباشد مؤخّر مىدارد ! »\r\nو از جمله آنكه : إنَّ تَحْتَ جَنَاحِ الذُّبَابِ الايْمَنِ شِفَاءً وَ تَحْتَ جَنَاحِهِ الايْسَرِ سَمّاً . فَإذَا سَقَطَ فِى إنَاءٍ أوْ فِى شَرَابٍ أوْ فِى مَرَقٍ فَاغْمِسُوهُ فِيهِ ، فَإنَّهُ يَرْفَعُ عَنْهُ ذَلِكَ الْجَنَاحَ الَّذِى تَحْتَهُ الشِّفَاءُ ، وَ يَحْفَظُ الَّذِى تَحْتَهُ السَّمُّ . « 1 »\r\n« تحقيقاً در زير بال راست مگس شفاء وجود دارد ، و در زير بال چپ مگس سمّ . بنابراين اگر مگسى در ظرفى ، يا در آشاميدنى ، يا در آبگوشت و خورش بيفتد آن را در آن غوطه دهيد . به جهت آنكه مگس بالى را كه در آن شفا مىباشد از آن ظرف بالا نگه مىدارد و بالى را كه در آن سمّ مىباشد در آن مىافكند ! »\r\nاين حديث به طورى در انتقاد اهل بحث قرار گرفت كه حديثى همانند آن قرار نگرفت و اين به سبب آن بود كه مگس فى نفسه كثيف است و نفوس بشر از ديدنش تنفّر مىنمايد . پس چگونه پيغمبر امر مىكند به غوطه‌ور ساختن او در ظرفى كه در آن طعام يا شراب است ، و پس از آن محتويات و آنچه را در ظرف مىباشد بخورند و به يكديگر بدهند ؟ !\r\nو از ده سال پيش طبيب حاذق دكتر سالم محمَّد شروع كرد به تشكيك در اين حديث به اعتماد و اتّكاء بر آنچه كه حِسّ و علم به اثبات رسانيده و اطبّاء اجماعاً اتّفاق كرده‌اند بر ضرر مگس ، و اين كه مگس بزرگترين دشمنان انسان است و\r\n\r\n\r\n","description":"","footnote":"\r\n( 1 ) در تعليقه گويد : چنين به نظر مىرسد كه ابوهريره اين حديث را در وقت حضور در يكى از سفره‌هاى رنگين جعل كرده است زيرا احاديث بر حسب مناسبتها روايت مىشود . وى ديده بود كه مگسى در يكى از ظروف طعام افتاد و ترسيد كه خورندگان مشمئز شوند و از خوردن آن طعام دست بردارند و از وى لذّت و اشتهاى آن طعام فوت گردد . بدين جهت جعل اين حديث نمود .\r\n","page_name":" 379 ","page_number":379},
  {"content":"\r\n\r\nموجب امراض بسيارى مىشود كه به ميليونها از نفوس بشر در هر سال شبيخون مىزند و غفلةً و غيلةً همه را ترور مىكند ؟ !\r\nدر مقابل دكتر سالم ، شيخ جامدى كه مع الاسف مدرِّس شريعت اسلاميّه در يكى از دانشگاههاى مصر بود بايستاد ، و طبيب فاضل را رمى به جهل كرد به دليل آنكه وى « بخارى مقدس » را محترم نمىشمارد .\r\nمن در اين موقعيّت نگريستم كه براى حمايت از علم ، و براى تنزيه مقام پيغمبر صلّى الله عليه و آله و سلّم و براى تأييد رأى دكتر اهل بحث و نظر در شمارهء 964 در 24 ديسمبر سنهء 1951 در مجلة الرِّسَالة كلامى را بدين مضمون انتشار دهم :\r\nمعركةُ الذُّبَابِ ( جنگ دربارهء مگس )\r\nدر ماه‌هاى اخير نزاعى خصمانه در معركه‌اى گرم و داغ ميان مجلّهء « لواءُ الاسلام » و ميان دكتر در اطراف روايت ذباب واقع شد . مجله تمسّك مىكرد به اين حديث ابوهريره و اصرار بر اثبات آن ، تا مردم بدان عمل نمايند و مدلولش را تصديق كنند ، به اعتماد و ركون بر آنكه كتب حديث آن را روايت كرده‌اند ، از جملهء آنها بخارى .\r\nو امَّا دكتر اين حديث را ردّ مىكرد و صدورش را از پيغمبرى كه  ما يَنْطِقُ عَنِ الْهَوى  « 1 » است مستبعد مىدانست . و حجّت و دليل وى آن بود كه علم اثبات كرده است و تجربه محقّق دانسته است ضرر مگس را ، و اينكه آن حامل ميكرب و ناقل عَدْوَى و سرايت در امراض كثيره‌اى مىباشد .\r\nو واقعاً چقدر مايهء تأسّف است كه انسانى در اين عصرى كه در آن درياهاى علوم به حركت درآمده است و از مخترعات و مستكشفات چيزهائى را برون داده است كه عقول را به دهشت مىافكند ، و اهل آن در ميدان دانش و مضمار علم به\r\n\r\n\r\n","description":"","footnote":"\r\n( 1 ) اقتباس از آيه 3 از سورهء 53 : نجم :  وَ ما يَنْطِقُ عَنِ الْهَوى . \r\n","page_name":" 380 ","page_number":380},
  {"content":"\r\n\r\nقدر استطاعتشان از يكدگر سبقت مىگيرند به جهت انتفاع از آنچه كه خداوند برايشان خلق فرموده است ، و آنچه را در آسمانها و زمين است مسخّر علومشان كرده است ، و در اين طريق از هر وسيله و از هر سببى از اسباب عرفان و تجربه استفاده مىنمايند ، بيايد و مردم را سرگرم نمايد به ابحاث عقيم و بدون فائده‌اى كه اصلًا ثمرى را در بر ندارد و حاصلى را به دست نمىدهد بلكه به اسائهء دين نزديكتر ، و براى ضرر مردم قريب‌تر مىباشد !\r\nحقّاً سزاوار بود مجلهء « لواءُ الاسلام » صفحات خود را به أمثال اين بحثهاى عقيم و مطالبى كه بدون ريب و شك راه شبهه و اشكال را براى دشمنان دين مفتوح مىكند و موجب دورى و توارى دوستان دين مىگردد ، سياه نكند . و در مثل اين حديث ، امر را به علم و تجربه بسپارد ، و به آن ابحاث دقيقه‌اى كه نقضش امكان ندارد و حكمش قابل بازگشت نيست تسليم شود !\r\nآخر به كجاى دين ضررى مىرسد اگر علم اثبات كند خلاف حديثى از احاديث را كه از طريق خبر واحد به ما رسيده است ؟ ! . . . . .\r\nامَّا اخبارى كه از طريق آحاد مىرسد افادهء علم و يقين نمىنمايد ، بلكه فقط افادهء ظنّ و گمان را دارد ،  وَ إِنَّ الظَّنَّ لا يُغْنِي مِنَ الْحَقِّ شَيْئاً  « 1 » « و گمان به هيچ مقدار از حق ، آدمى را بى نياز نمىكند . »\r\nبناءً على هذا بر مسلمان واجب است آن اخبار را بگيرد و بدان عمل كند اگر قلبش بدان اطمينان دارد ، و حقِّ اوست كه آن را ردّ كند اگر در سينه‌اش چيزى مىخلد . و اين امرى است معروف نزد بحَّاثان حديث و قدرت بر معارضه با آن را ندارند مگر شتران باركش كتب از حَشْوِيَّهء جامدى كه برايشان وزنى بر پا نمىباشد .\r\nو چون ما در به دو امر حديث ذباب را به اطلاقش اخذ نمائيم و اشعهء انتقاد را بر آن نيفكنيم ، آن را از احاديث آحاد ( خبر واحد ) خواهيم يافت كه بازگشتش به ظنّ\r\n\r\n\r\n","description":"","footnote":"\r\n( 1 ) آيه 28 از سورهء 53 : نجم .\r\n","page_name":" 381 ","page_number":381},
  {"content":"\r\n\r\nمىباشد . و اگر از راه راوى - پس از آنكه علم اثبات بطلانش را نمايد - نتوانيم آن را ردّ كنيم ، مىتوانيم آنچه را كه علماء از قواعد عامّه‌اى كه بيان كرده‌اند در اين امر به كار ببنديم ، مثل :\r\nلَيْسَ كُلُّ مَا صَحَّ سَنَدُهُ يَكُونُ مَتْنُهُ صَحِيحاً ، وَ لَا كُلُّ مَا لَمْ يَصِحَّ سَنَدُهُ يَكُونُ مَتْنُهُ غَيْرَ صَحِيحٍ « 1 »\r\n« اين طور نيست كه تمام آن خبرهائى كه سندش صحيح باشد مضمون و محتوايش صحيح باشد . و اين طور نيست كه تمام آن خبرهائى كه سندش صحيح نباشد مضمون و محتوايش صحيح نباشد . »\r\nو اگر اشكال كنند كه اين حديث را بخارى روايت كرده است ، و او روايت نمىكند مگر آنچه را كه صحيح باشد .\r\nما اين سخن را ردّ مىكنيم به آنكه : او در كتابش روايت كرده است آنچه را كه بر حسب ظاهر سند را صحيح مىدانسته است ، نه آنچه را كه برحسب واقع صحيح بوده است . و بدين جهت است كه آنچه كه وى براى خود معتبر مىداند براى غير او معتبر نمىباشد و عمل بدان الزام‌آور نيست .\r\nزَيْنُ الدِّين عِراقى در « شرح ألفيّه » اش گفته است : هر كجا كه اهل حديث بگويند : اين حديث صحيح مىباشد ، مرادشان آن است كه در آنچه براى ما به ظهور رسيده است از راه عمل به ظاهر اسناد ، نه آنكه در واقع و نفس الامر قطع و يقين به صحّت آن داشته باشيم ، زيرا براى راوى موثّق ، جواز خطا و نسيانْ امرى است درست . اين است سخن صحيح در نزد اهل علم اهل تحقيق .\r\nو براى همين جهت است كه ابن أبى ليلى گفته است : لَا يَفْقَهُ الرَّجُلُ فِى الْحَدِيثِ حَتَّى يَأخُذَ مِنْهُ وَ يَدَعَ ! « مرد در علم حديث فقيه نمىشود مگر آنكه بعضى را بگيرد\r\n\r\n\r\n","description":"","footnote":"\r\n( 1 ) به طبع دوم از كتاب ما : « أضواءٌ على السّنّة المحمديّة » مراجعه كن تا اين قواعد را در آنجا به طور مبسوط بيابى !\r\n","page_name":" 382 ","page_number":382},
  {"content":"\r\n\r\nو بعضى را رها كند . » . . . . . . . . . امَّا راوى اين حديث ابوهريره است كه در زمان حياتش و بعد از مماتش احاديث بسيارى را از او ردّ كرده‌اند حتّى آن احاديثى را كه تصريح كرده است كه من آنها را از پيغمبر شنيدم مانند حديث خَلَقَ اللهُ التُّرْبَةَ يَوْمَ السَّبْتِ . « 1 » « خداوند خاك را در روز شنبه آفريد . »\r\nو ما در امروز بدين كلمهء كوتاه اكتفا مىكنيم و تشكّر خود را نسبت به طبيب حاذق بارع دكتر سالم محمد كه اين بحث نافع را نشر داده است ابراز مىداريم ، و براى وى و ساير همقطاران او از أطبّاء دعاى خير مىنمائيم و پس از آن براى رجال علم جميعاً از مهندسين و فلكيّين و جغرافيّين و غيرهم تقاضا داريم تا به ابحاث علميّهء نافعهء خودشان با وسائل صحيحه‌اى كه اسلام بدان دعوت نموده است استمرار دهند ، و از احدى در اين باره ترس نداشته باشند . . .\r\nالمنصورة - محمود ابوريَّه\r\nو در همان روز كه مجله الرِّسالة اين گفتار فوق را كه روز 24 / 12 / 1951 باشد انتشار داد : از حضرت دكتر سالم محمد كه در آن هنگام مدير بيمارستان كفر الشيخ بود صورت تلگرافى به دستم رسيد كه براى ضبط و تسجيل در تاريخ عين متن آن را نشر مىدهم :\r\nالاستاد محمود أبورَيَّه بَكْ - المنصورة - بِمَقَالِكَ مُغْتَبِطُونَ ، وَ لَكَ شَاكِرُونَ !\r\nدكتور سالم محمد\r\n« استاد محمود ابوريّه بك - منصوره - از گفتارت مسروريم و سپاست مىنهيم . »\r\nدر اينجا شيخ محمود ابوريَّه پس از شرح مفصّلى دربارهء اين حديث و ردّ مفصّلى از سيّد محمّد رشيد رضا كه مستدلّا به طور اتقان اين حديث را باطل دانسته است ، و پس از بيان مضرّات ذُباب و قَذارت آن عند العرب آن را خاتمه داده است . « 2 »\r\n\r\n\r\n","description":"","footnote":"\r\n( 1 ) از كسانى كه در عصر ما بر حديث ذباب اشكال كرده‌اند دكتر محمد توفيق صدقى است .\r\n( 2 ) « شيخ المضيرة ابوهريرة دوسى » طبع دوم ص 221 تا ص 228 . و نيز ابوريّه در كتاب\r\n","page_name":" 383 ","page_number":383},
  {"content":"\r\n\r\nنظير اين روايات مخالف واقع در نزد عامّه بسيار است و چون سند آنها به اصطلاح خودشان صحيح است أمثال روايتهاى عِكْرِمَه و مقاتل بن سليمان و ابن عمر و عائشه و ابن زُبير و كعب و امثالهم ، به هيچ وجه دست بردار از آنها نيستند و با هزار دليل غير وجيه بر متون و مضامين آنها پافشارى دارند . رواياتى كه راجع به صلوة و صوم و نكاح و حجِّ آنهاست مثل شستن پاها را در وضو كه خلاف نصِّ قرآن است ، و مثل شستن دستها را در حال وضوء از سر انگشتان تا مرفق به عكس حالت عادى كه از انگشتان شروع مىكنند و به مرفق از پائين به بالا خاتمه مىدهند ، و هنوز هم بر اين امر اصرار دارند چرا كه اجتهاد در مذهبشان ممنوع مىباشد ، و همگى مضطرّاً و مجبوراً بايد عقلهاى خود را زير گامشان بنهند و از يكى از چهار تن عالمى كه چه بسا اعلم از آنها قبل از آنها و بعد از آنها آمده است تقليد كنند . و علَّت ديگر آنكه صحابه را عادل مىدانند هر كه باشد حتَّى معاوية بن ابى سفيان و ابوهريرة كذَّاب . فلهذا روايتى را كه ايشان نقل كنند و لو حاوى صد اشكال رجالى و درايه‌اى باشد صحيح مىدانند و به مفادش عمل مىكنند .\r\n\r\nبحث يك كارگر شيعى با فواد آلوسى\r\nاين داستان روايت ذباب ابوهريره و اصرار آن مرد حَشْوى سنّى بر صحَّت آن بر خلاف عقل و علم مرا به ياد داستانى انداخت بسيار جالب و شيرين و شنيدنى كه يكى از رفقاء و دوستان عزيز ما به نام : حاج ابوعلى موسى محيى فرزند حاج ابوموسى جعفر محيى كه متولد نجف اشرف و اخيراً ساكن كاظمين عليهما السلام بودند آورد .\r\nما اين قضيّه را در اينجا به همانطور كه ايشان نقل كرده‌اند با همان لسان عربى محلّى بغدادى كه شكستهء عربى صحيح فصيح مىباشد ، براى مزيد لطف و جلب نظر ذكر مىكنيم تا هم در اين كتاب ذكرى از اين گونه زبان شده باشد و هم افادهء\r\n\r\n\r\n","description":"","footnote":"\r\n« أضواءٌ على السّنّة المحمّدية » طبع سوم ص 223 حديث ذباب را از ابوهريره نقل كرده و ردّ نموده است .\r\n","page_name":" 384 ","page_number":384},
  {"content":"\r\n\r\nاصل مطلب را نموده باشيم .\r\nچانْ شابْ ساكِنْ بَغْدادْ بَسْ بِالاصِلْ نَجْفِى إسْمَهْ حَمُّودِى إبْنِ عَبْدِ الزَّهْرَة إلْكُرُكْچِى نِقَلِلّى فَدْ يُوْمْ گالْ طَبَّيْتْ إلْجامِعْ مَرْجانْ إبْراسْ إلشُّورْجَهْ أصَلِّى .\r\nفَرِحِتْ إلْمَحَلْ إلْوُضُوُ وَ ابْديتْ بِالْوُضُوء إجانى إلامامِى فُوَدْ إلَالُوسْى نَزِلْ عَلَىَّ عَبَالَكْ دَيْرِيدْ يِتْعَارَكْ ويَّايَهْ . گَلِّى وُلَكْ هَذَا إشْلُوْنْ وُضُو ؟ !\r\nإلَى مَتَى تَبْقُونْ مَتْفِهِمُونْ ؟ !\r\nفَحَمُّودِى إيْگُولْ إتْرِيدْ إلصُّدُگْ آنِى أوَّلًا شَخُصْ عَامِلْ مَا أگْدَرْ أجادْلَهْ أُو ثانِيَاً آنِى عَصَبِى نارْ كَبْرَهْ وَ لَكِنْ ألله سُبْحَانَه وَ تَعَالى ألْهَمْنى إشْلُوْنْ أحاچِى أُو إبْكُلْ إبْرُودَهْ !\r\nفَحَمُّودِىُّ گَلَّهْ : شَيْخَنَهْ مُمْكِنْ إتْعِلِّمْنى إشْلُوْنْ إلْوُضُوء الصَّحِيحْ ؟ ! إلْجاهِلْ غَيْر يَعلمو لَوْ يَتْعارْكُونْ وِيَّاهْ\r\nإلإمامى گالْ : إبْنِى چَفْ إيْدَكْ إتْصَعْدَهْ ليفُوگْ وَاتْدِيرْ إلْماىْ عَلى چَفْ إيْدَكْ ليجَوَّهْ إلْحَدْ إلْعِكْسِ !\r\nحَمُّودِى گَلَّه : آنى إهْواىَ أشْكُرَكْ ! بَسْ أرِيدْ أَسْأَلْ مِنَّكْ لِوَيْشْ يَعْنِى شِنُو إلسَّبَبْ ؟ !\r\nإلإمامى گَلَّهْ : إبْنِى الاطَبَّاء إيْعُرْفُوهَهْ إلْهاىْ إلشَّغْلَهْ . بِالْجِسِّمْ أكُو إثْقُوبْ يَسُمُّوهَهْ إلْمَساماتْ فالْماىْ لُمَّنْ يِنْزِلْ مِنْ فُوگْ لَيْجَوَّهْ يِدْخُلْ إبْهاىْ إلْمَساماتْ فَالْوُضُو إيْصِيرْ صَحِيحْ !\r\nحَمُّودِى گَلَّه : آنى إهْواىَ أشْكُرَكْ أُو إنْتَهْ نَبَّهِتْنِى عَلى شيء ثانى آنِى هَمِّينَهْ چِنِتْ مُدَّهْ إمْنِ إلزَّمَنْ مِشْتِبِهْ بيهْ !\r\nإلإمامى گَلَّهْ : شِنُو هُوَّهْ ؟ !\r\nحَمُّودِى جَاوَبَهْ گَلَّهْ : آنِى مِنْ چِنِتْ إغْتِسِلْ غُسْلِ الْجِنَابَة ، كُلْ غُسْلِى بَاطِلْ !\r\nإلإمامى گَلَّهْ : لُوَيْشْ ؟ !\r\nحَمُّودِى جَاوَبَهْ گَلَّه : لانَّهُ مِنْ چِنِتْ أغْتِسِلْ أُو گَفْ أُو أغْتِسِلْ فَهَسّا بَعَدْما نَبَّهِتْنِى عَنْ هَاىْ إلزُّرُوفْ إللِّى بِالْجِسْمِّ جَوَّهْ إلدّوشْ لازِمْ وَكْتِ الْغُسُلْ أضْرُبْ چُقْلُنْبَهْ يَعْنى أصَّعِّد رِجْلَىَّ ليفُوگْ أوُراسى ليجَوَّهْ !\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nإلإمامى گَلَّهْ : إىْ هاىْ لِيِشْ ؟ !\r\nحَمُّودِى جَاوَبَهْ گَلَّه : مُو إنْتَهْ إللِّى گِلِتْ إلْماىْ لَازِمْ أيْطُبْ بِازْرُوفْ إلْجِلِدْ !\r\nإلإمامى گَلَّهْ الْحَمُّودى : وُلَكْ إنْتُو إشْلُوْنْ مِلَّهْ مَحَّدْيگْدَر عِلَيْكُمْ !\r\n« جوانى بود ساكن بغداد امّا اصلش نجفى بود . اسمش محمد پسر عبد الزَّهراء مشهور به كروك چى . يك روز براى من نقل كرد و گفت : من وارد مسجد مرجان شدم كه در ابتداى بازار شورجه مىباشد تا نماز بخوانم .\r\nپس رفتم در وضوخانه و شروع كردم به وضو گرفتن كه امام جماعت آنجا : فُواد آلوسى بر من فرود آمد و گويا مىخواست با من مشاجره كند . او به من گفت : واى بر تو ! اين چه گونه وضو گرفتنى مىباشد ؟ ! تا كى به اين حال باقى مىمانيد ، نمىفهميد ؟ !\r\nمحمد مىگفت : راستش را مىخواهى ؟ ! من اوَّلًا مردى هستم كارگر قدرت گفتگو با تو را ندارم ، و ثانياً من عصبىُّ المزاج و آتشين خو مىباشم ، و ليكن خداوند سبحانه و تعالى مرا الهام بخشيده است كه چطور بحث كنم ، و با كمال آرامش بحث مىكنم !\r\nدر اين حال محمد به وى گفت : شيخنا آيا امكان دارد تو به من ياد بدهى كه وضوى صحيح چگونه است ؟ ! آيا شخص جاهل وقتى كه با او مشاجره مىنمايند نبايد ياد بگيرد ؟ !\r\nامام جماعت گفت : اى پسرم ! كف دستت را بالا ببر تا بالا ، و بريز آبى را كه بر كف دستت مىباشد تا به پائين تا حدِّ عكس !\r\nمحمد به او گفت : من بسيار از تو سپاسگزارم ، و ليكن مىخواهم از تو بپرسم به چه علَّت ؟ ! يعنى علّت كف دست را بالا بردن و آب را به پائين سرازير كردن چيست ؟ !\r\nامام جماعت گفت : اى پسرم ! پزشكانى كه اختصاص به اين شغل دارند آن را مىدانند : در جسم انسان ، سوراخهائى وجود دارد كه بدان مَسامات گويند . پس آب\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nچون از بالا به طرف پائين سرازير شود در اين مسامات داخل مىشود و وضو صحيح مىگردد !\r\nمحمد به او گفت : من بسيار از تو سپاسگزارم ، و تو علاوه بر اين مرا به چيز ديگرى همچنين آگاه كردى ! من همچنين مدتى از زمان مشتبه بودم در آن مسأله !\r\nامام جماعت به او گفت : آن مسأله كدام است ؟ !\r\nمحمد به او پاسخ داده گفت : من از هنگامى كه غسل جنابت كرده‌ام تمام غسلهاى من باطل است !\r\nامام جماعت به او گفت : به چه سبب ؟ !\r\nمحمد به او پاسخ داده گفت : به جهت آنكه من از زمانى كه غسل جنابت كرده‌ام ، عادتم اين طور بوده است كه در زير دوش مىايستادم و غسل مىنمودم ، و امَّا در اين ساعت پس از آنكه تو مرا آگاه كردى از اين سوراخهائى كه در جسم وجود دارد ، لازم است در وقت غسل كردن وارو بزنم ، يعنى دو تا پاهايم را به بالا بلند كنم و سرم را به طرف پائين قرار دهم !\r\nامام جماعت به او گفت : چرا اين طور است ، چرا اى محمد ؟ !\r\nمحمد به او پاسخ داده گفت : مگر تو نبودى آن كس كه به من گفت : لازم است آب در سوراخهاى پوست بدن نفوذ كند ؟ !\r\nامام جماعت به محمد گفت : اى واى بر تو ! شما چطور ملَّتى هستيد ؟ ! احدى قدرت ندارد در بحث بر شما پيروز گردد » !\r\n\r\nحمايت آلوسى از جنايت نجيب پاشا\r\nبايد دانست كه فواد آلوسى از نوادگان سيد محمود بن سيد عبد الله آلوسى مىباشد . سيد محمود صاحب تفسير « روح المعانى » است كه ساكن بغداد بوده است ، و در زمان سلطان محمود و پسرش سلطان عبد المجيد عثمانى داراى سمت رياست و فتواى حنفيّه در بغداد بوده است گرچه خودش در اصول سَلَفِىُّ الاعتقاد و در فروع شافعى مذهب بوده است . وى در حملهء محمد نجيب پاشا به كربلاى معلّى از جانب دولت عثمانى و قتل عام اهالى كربلا غير از خانهء سيد كاظم رشتى ،\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nچون سمت قاضى عسكر او را داشته است ، دو بيت شعر در افتخار كشتن شيعيان كربلا - كه در مدت سه روز ، نه هزار تن را كشتند - مىگويد كه ما آن را از « زنبيل » مرحوم حاج فرهاد ميرزا - رضوان الله عليه - در اينجا ثبت مىكنيم : وى مىگويد : . . . « 1 »\r\n\r\n\r\n","description":"","footnote":"\r\n( 1 ) حاج فرهاد ميرزا در « زنبيل » ص 350 و ص 351 گويد : به واسطهء كثرت اوباش و رُنود نظام كربلا از هم گسيخت و هر فاجرى در هر ديارى كه بود و مستوجب عقوبت مىشد از ترس سياست حاكم آن به مفاد وَ مَن دَخَلَها كانَ آمِناً به عتبات عاليات مىگريخت تا كار به جائى رسيد كه از ازدحام اوباش كه به اصطلاح اهل كربلا يارامباز مىگويند رشتهء اختيار از دست حاكم كربلا كه گماشتهء پادشاهى بغداد بود بيرون رفت ، سهل است كه پادشاهى بغداد را نيز كسى اطاعت نمىكرد و خراج نمىداد بلكه به زوّار و مجاورين و سكنهء آن مجال زيست نماند ، هر چند نفر از يارامباز سرى داشت كه عَلَم عصيان مىافراشت و على رضا پاشاى بغداد كه دوازده سال در آن سامان به حكومت قيام و اقدام مىنمود از عهدهء اين كار برنيامد تا محمد نجيب پاشا را از دولت عثمانى به اين كار مأمور و او را از حكومت شام معزول و به حكومت بغداد و توابع - كه در دولت عثمانى حاكم بغداد حكم وزير ثانى دارد - منصوب نمودند و آن نابكار بس سفّاك و بى باك و غدّار و مكّار بود . هنوز در حكومت استقرارى نگرفته بود كه لشكر به جانب كربلا كشيد و توپهاى اژدر دهان به قلعهء كربلا بست . معلوم است كه اجماع عوام در مقابل قشون نظام صورت نخواهد گرفت ، بناءً على هذا تيغ بى رحمى را آخت و به قتل و اسْرِ سكنهء آنجا پرداخت . پس از سه روز محاصره به روز يازدهم شهر ذيحجّه الحرام سنهء يكهزار و دويست و پنجاه و هشت هجرى ( 1258 ) كربلا را مفتوح و دل دوستان اهل بيت را مجروح ساخت سه ساعت حكم قتل عام داد . آنچه محقّق شد نه هزار نفر ( 9000 ) آن روز از حليهء حيات عريان شدند و آن قدر مال و جواهر و اثاث البيت و كتاب و سيم و زر به غارت رفت كه محاسب وهم و خيال از تعداد و تذكار آن مجال نمىيابد . و در صحن مطهّر حضرت عباس اسب و استر بستند و در ميان رواق حضرت عباس عليه السلام و جناب خامس آل عبا سلام الله عليه هر كه را يافتند كشتند به جز خانهء حاجى سيّد كاظم رشتى كه او را أمان داد بر احدى ابقا نكردند - تا آخر آنچه ما از وى در متن كتاب نقل نموديم .\r\nبايد دانست : ابن آلوسى كه در « زنبيل » حاج فرهاد ميرزا از فضلاى اهل سنّت و قاضى عسكر محمد نجيب پاشا دانسته است همان شخص صاحب تصنيف « تفسير روح المعانى » مىباشد و اوست كه دو بيت را براى شفاى دل خود براى قتل عام نه هزار تن كشتگان كربلا در عرض سه ساعت و غارت سه روز سروده است . در كتاب « أرْيَحُ النّدِّ و العُودِ فى ترجمهء شيخنا أبى عبد الله شهاب الدِّين محمود » كه در ترجمهء احوال او نگاشته شده است و در قبل از صفحات « تفسير\r\n","page_name":" 388 ","page_number":388},
  {"content":"\r\n\r\nهر كه توانست گريخت و هر كه ماند رشتهء حيات را گسيخت ، و الواح را در روضهء منوّره شكست و دل احباب را خَسْت ، وَ كَانَ مَا كَانَ وَ وَقَعَ مَا وَقَعَ . پس از قتل عام قرارى در امر ولايت داد ، در چهاردهم شهر مزبور مراجعت كرد ، و ابن آلوسى كه\r\n\r\n\r\n","description":"","footnote":"\r\nروح المعانى » در طبع بولاق سنهء 1301 هجريّهء قمريّه آمده است و وى را از طرف مادر از سادات حسنى و از طرف پدر از سادات حسينى شمرده و نسبت او را به موسى مبرقع مىرساند ذكر كرده است كه وى در سال 1217 متولّد شد و در سال 1270 در سن 53 سالگى بدرود حيات گفت . در سنهء 1248 رئيس مفتيان حنفيّه در بغداد از جانب على رضا پاشا گرديد و در سنهء 1263 براى وليمهء ختان فرزند سلطان محمود عثمانى به قسطنطنيّه رفت و در سنهء 1263 نيز شروع به تفسير كرد و در سنهء 1267 آن را به اتمام رسانيد و آن را به قسطنطنيّه برد و دو سال در آنجا توقّف كرد و پس از نشان دادن تفسير و دريافت نشان سلطنتى در سنهء 1269 از قسطنطنيّه مراجعت كرد و در راه به واسطهء باران خوردگى مريض شد و پس از اندكى از دنيا رفت .\r\nدر اينجا ذكر چند نكته ضرورى است :\r\nاوّل آنكه قاضى عسكر كربلا در حملهء محمد نجيب پاشا او بوده است . زيرا در اين حمله كه در سنهء 1258 بوده است وى چهل و يك ساله ( 41 ) و فقيه و داراى مناصب حكومتى از جانب دولت عثمانى بوده است و نمىشود يكى از پسرانش بوده باشد زيرا بزرگترين پسرش كه به نام سيّد عبد الله افندى بوده است در سنهء 1248 متولّد و بنابراين در آن زمان 10 ساله بوده است و معلوم است چهار پسر دگرش كه بعضى از ايشان پس از حملهء كربلا متولّد شده‌اند نمىتوانند بوده باشند . و نمىشود پدرش سيّد عبد الله افندى بوده باشد زيرا وى را داراى چنين مناصب حكومتى نگفته‌اند و فقط او را رئيس المدرّسين شمرده‌اند و علاوه چون او به آلوسى مشهور بوده است حاج فرهاد ميرزا پسرش سيّد محمود را به ابن آلوسى نام برده است . و بعيد نيست كه در آن زمان فوت كرده باشد زيرا اسم و عنوانى از وى در آن مرحلهء از زمان نمىباشد .\r\nدوم آنكه ميان سيّد كاظم رشتى و سيّد محمود آلوسى مراتب مودّت برقرار بوده است ، و لهذا سيّد كاظم در زمان رضا على پاشا تقريظى بسيار بلند پايه براى تفسيرش مىنويسد كه در ص 6 تا ص 8 قبل از مقدمهء تفسير از همان طبع بولاق آمده است و به همين مناسبت دوستى ، خانهء سيّد كاظم رشتى را در قتل عام كربلا غارت نكردند و سيّد كاظم و متعلّقان او را نكشتند .\r\nسوم آنكه نسبت سيادت او امر بعيدى نيست چه بسيار از سادات تابع خلفاى جور بوده‌اند و با وجود امام به حقّ تسليم ولايتش نمىشدند و تاريخ داستان احوال ايشان را خوب نشان مىدهد . موسى مُبَرْقع كه فرزند بلافصل حضرت امام محمد تقى عليه السلام بوده است و جدّ أعلاى آلوسى به حساب مىآيد نيز تاريخ روشنى نداشته است و در دربار متوكّل خليفهء عباسى رفت و آمد داشته است ، و برادر موسى مبرقع : حضرت امام على النقى عليه السلام از او ناراضى بوده‌اند\r\n","page_name":" 389 ","page_number":389},
  {"content":"\r\n\r\nاز فضلاى اهل سنَّت و قاضى عسكر محمد نجيب پاشا بود اين دو شعر را در آن وقت به رشتهء نظم كشيده است :\r\n أ حُسَيْنُ دَنَّسَ طِيبَ مَرقدكَ الاولَى * رَفَضُوا الْهُدَى وَ عَلَى الضَّلَالِ تَرَدَّدُوا 1\r\nحَتَّى جَرَى قَلَمُ الْقَضَاءِ بِطُهْرِهَا * يَوْماً فَطَهَّرَهَا النَّجِيبُ مُحَمد 2 « 1 » \r\n« 1 - اى حسين ! كثيف كردند پاكيزگى مرقد تو را كسانى كه هدايت را دور افكندند و بر ضلالت راه يافتند .\r\n2 - تا اينكه قلم قضاى خداوندى روزى به طهارتش كشيده شده ، پس آن را نجيب پاشا محمّد تطهير كرد » .\r\n\r\n\r\n","description":"","footnote":"\r\n( 1 ) « زنبيل » ، ص 351 . و شيخ عزيز ابن شيخ شريف نجفى در جواب گفته است\r\n اخْسَأ عَدُوَّ اللَّه إنَّ نجيبَكم * رَفَضَ الهُدى و على العَمى يَتَردَّد 1\r\nو لئن به و بك البسيطةُ دُنِّست * فابشر يُطهِّرها المليك مُحَمَّدُ 2 \r\n1 - « خفه شو اى دشمن خدا ، به تحقيق كه نجيب شما هدايت را دور افكنده است و بر كورى و جهالت تردّد دارد !\r\n2 - و اگر به واسطهء او و به واسطهء تو بسيط خاك آلوده گرديد ، پس بشارت باد تو را كه صاحب آن سلطان زمان : محمّد صاحب العصر آن را تطهير مىكند ! »\r\nأيضاً جناب حاجى ملا محمود تبريزى در جواب گويد :\r\n اخْسَأ عدوَّ الله كلُّ نجيبكم * كيزيدكم شرْب الدّماء تعوّدوا 1\r\nهذا ابن هند و المدينة * و الدّم المهراق فيها و النّبى محمّد 2 \r\n1 - « خفه شو اى دشمن خدا ، تمام افراد نجيب شما مثل يزيد شما هستند كه بر آشاميدن خونها خو گرفته‌اند .\r\n2 - اين است پسر هند و مدينه و خون ريخته شده در آن و پيغمبر محمّد . »\r\nو او أيضاً گفته است :\r\n تَبّاً لِاشقَى الاشقياءِ نجيبكم * نَصَبَ الحسين وَ فى لظى يتخلّدُ 1\r\nلا تعجبوا ممّا أتى إذ قد أتى * بصحيفةٍ ملعونةٍ يتقلَّدُ 2 \r\n1 - « هلاكت باد بر شقىترين أشقياء كه نجيب شما مىباشد ، او با حسين دشمنى ورزيد و در آتش دوزخ مُخلَّد خواهد بود .\r\n2 - شما عجب مداريد از آنچه كه او انجام داده است ، زيرا وى طومار لعنت شده‌اى را آورده و به گردنش آويخته است ! »\r\n","page_name":" 390 ","page_number":390},
  {"content":"\r\n\r\n\r\nحديث آفرينش زمين در هفت روز !\r\nششم : حديث خَلَقَ اللهُ التُّرْبَةَ يَوْمَ السَّبْتِ\r\n« خداوند خاك را در روز شنبه خلق نمود . »\r\nابوريَّه گويد : مسلم در كتابش از أبوهريره روايت كرده است كه گفت :\r\nأخَذَ رَسُولُ اللهِ بِيَدِى ! فَقَالَ : خَلَقَ اللهُ التُّرْبَةَ يَوْمَ السَّبْتِ ، وَ خَلَقَ فِيهَا الْجِبَالَ يَوْمَ الاحَدِ ، وَ خَلَقَ الشَّجَرَ يَوْمَ الإثْنَيْنِ ، وَ خَلَقَ الْمَكْروهَ يَوْمَ الثَّلَاثَاءِ ، وَ خَلَقَ النُّورَ يَوْمَ الارْبَعَاءِ ، وَ بَثَّ فِيهَا الدَّوَابَّ يَوْمَ الْخَمِيسِ ، وَ خَلَقَ آدَمَ عليه السلام بَعْدَ الْعَصْرِ يَوْمَ الْجُمُعَةِ فِى آخِرِ الْخَلْقِ سَاعَةً مِنْ سَاعَاتِ الْجُمُعَةِ فِيمَا بَيْنَ الْعَصْرِ إلَى اللَّيْل « 1 »\r\n« پيغمبر خدا دست مرا گرفت و گفت : خداوند خاك را در روز شنبه آفريد ، و كوه‌ها را در آن در روز يكشنبه آفريد ، و درخت را در روز دوشنبه آفريد ، و ناملايمات را در روز سه شنبه آفريد ، و نور را در روز چهارشنبه آفريد ، و جنبندگان را در آن در روز پنجشنبه منتشر كرد ، و آدم عليه السلام را پس از عصر روز جمعه در آخرين رتبهء آفريدگانش در ساعتى از ساعات جمعه در ما بين عصر تا شب آفريد . »\r\nو اين روايت را به همين عبارت امام احمد و نسائى از أبوهريره روايت نموده‌اند و روايت نسائى اين طور است كه : إنَّ اللهَ خَلَقَ السَّمَاواتِ وَ الارْضَ وَ مَا بَيْنَهُمَا فِى سِتَّةِ أيَّامٍ ثُمَّ اسْتَوىَ عَلَى الْعَرْشِ فِى الْيَوْمِ السَّابِعِ .\r\n« خداوند آسمانها و زمين و آنچه را ميان آنهاست در شش روز آفريد ، و سپس در روز هفتم بر عرش قرار گرفت . »\r\nامامان حديث و از جملهء آنان بخارى در « تاريخ كبير » خود ، و ابن كثير ذكر\r\n\r\n\r\n","description":"","footnote":"\r\n( 1 ) در تعليقه گويد : آيا اين ايام با اين اسمائشان و با اين ساعاتشان روزى كه خداوند آسمانها و زمين را آفريد موجود بوده اند ؟ ! و آيا روز در نزد خدا مانند روز ما مىباشد ؟ ! يا اينكه همانطور است كه خدا در كتابش گفته است :  وَ إِنَّ يَوْماً عِنْدَ رَبِّكَ كَأَلْفِ سَنَةٍ مِمَّا تَعُدُّونَ  ( آيه 47 از سورهء 22 : حج ) « و يك روز نزد پروردگار تو مثل هزار سال است از سالهائى را كه مىشمريد . »\r\n","page_name":" 391 ","page_number":391},
  {"content":"\r\n\r\nكرده‌اند كه : ابوهريره اين حديث را از كعب الاحبار تلقّى نموده است به جهت آنكه مخالف نصِّ قرآن مىباشد در اين كه « خداوند آسمانها و زمين را در شش روز آفريده است . »\r\nو از آنچه دلالت دارد بر آنكه ابوهريره اين حديث را از كعب الاحبار گرفته است - همانطور كه أئمّهء حديث بر اين امر تنصيص كرده‌اند ، و اين كه آن از سرچشمه اسرائيليّات مىباشد - آن است كه در آنجا خبر دگرى موجود است مشابه اين خبر مروى از عبد الله بن سلام كه از احبار يهود بوده است و اسلام آورده است كه آن خبر را طبرانى روايت كرده است « 1 » و نصّ آن اين مىباشد :\r\nإنَّ اللهَ بَدَأ الْخَلْقَ يَوْمَ الاحَدِ فَخَلَقَ الارَضِينَ فِى الاحَدِ وَ الإثْنَيْنِ ، وَ خَلَقَ الاقْوَاتَ وَ الرَّوَاسِىَ فِى الثَّلَاثَاءِ وَ الارْبَعاءِ ، وَ خَلَقَ السَّمَاواتِ فِى الْخَمِيسِ وَ الْجُمُعَةِ ، وَ فَرَغَ فِى آخِرِ سَاعَةٍ مِنْ يَوْمِ الْجُمُعَةِ فَخَلَقَ فِيهَا آدَمَ عَلَى عَجَلٍ . فَتِلْكَ السَّاعَةُ الَّتِى تَقُومُ فِيهَا السَّاعَةُ .\r\n« خداوند عالم آفرينش را در روز يكشنبه خلق كرد ، پس خلق كرد زمينها را در روز يكشنبه و دوشنبه ، و خلق كرد ارزاق و كوه‌ها را در روز سه شنبه و چهارشنبه ، و خلق كرد آسمانها را در روز پنجشنبه و جمعه ، و در آخرين ساعت از روز جمعه از خلقت فارغ گرديد پس با عجله آدم را در آن ساعت خلق كرد ، بنابراين آن ساعتى است كه در آن قيام ساعت بازپسين حاصل مىشود . »\r\nو اين عبد الله بن سلام همان كس است كه ابوهريره از او اخذ روايت كرده است همانطور كه از كعب الاحبار اخذ روايت نموده است . « 2 »\r\nو از عجائب است كه ابوهريره در اين حديث تصريح كرده است كه خودش از\r\n\r\n\r\n","description":"","footnote":"\r\n( 1 ) طبرانى ، ج 1 ، ص 24 .\r\n( 2 ) « سِيَر أعْلام النّبلاء » ذهبى ج 2 ، ص 296 . و عبد الله بن سلام ابوالحارث اسرائيلى است كه بعد از آنكه پيغمبر به مدينه هجرت كردند اسلام آورد و وى از احبار يهود بوده است . ابوهريره و أنس بن مالك و جماعتى از او روايت مىكنند . و همه اتّفاق دارند كه وى در سنهء 43 ه مرده است .\r\n","page_name":" 392 ","page_number":392},
  {"content":"\r\n\r\nپيغمبر شنيده است و پيغمبر هم در حال گفتن حديث دست او را گرفته‌اند .\r\nو من در اينجا براى تحدِّى و مغالبه و پيروزى بر آن كسانى كه مىپندارند چيزى از علم حديث را دارا مىباشند ، اعلان و اعلام مىنمايم كه بيايند و اين مشكل را حل كنند و شيخشان را از اين ورطه و باتلاقى كه در افتاده است بيرون بكشند .\r\nزيرا اين حديث بنابر قواعدشان صحيح السَّند مىباشد ، و در ميانشان در صحَّت آن اختلاف نيست . مسلم در « صحيحش » آن را روايت نموده است و در آنجا نه تنها تصريح دارد به اينكه آن را از پيامبر شنيده است بلكه معتقد است كه رسول الله دست وى را در دست خود گرفته و به وى حديث مىكرده است .\r\nاين از يك جانب ، از جانب ديگر اينكه أئمّهء حديث حكم كرده‌اند كه اين حديث مخالف كتابُ اللهِ العزيز است و ابوهريره آن را از كعب الاحبار اخذ نموده است . اگر ابوهريره آن را به طور عَنْعَنَه روايت مىكرد ( از فلان از فلان ) ، ما مىگفتيم شايد در آن راويان سهوى رخ داده است ، و دنبال چاره‌اى مىگشتيم تا ما را از آن ورطه خارج نمايد و ليكن وى تصريح به استماعش از شخص رسول الله نموده است و در هنگام تلقِّى حديث دستش در كف رسول الله بوده است .\r\nدر اين صورت بدون شك و ترديد اين روايت كذب صريح و افتراء بر رسول الله است ، پس حكم سازنده و جعل كننده آن چيست ؟ ! آيا در تحت شمول حديث رسول الله است كه : مَنْ كَذَبَ عَلَىَّ مُتَعَمِّداً فَلْيَتَبَوَّأ مَقْعَدَهُ مِنَ النَّار . « هر كس بر من دروغ ببندد در صورت عمد ، بايد نشيمنگاه خود را در آتش تهيه ببيند » ؟ و يا آنكه راوى آن : ابوهريره چون صاحب ثَوْب و وِعائين و مِزْوَد مىباشد لهذا مفرّ و چاره‌اى براى وى وجود دارد ؟ « 1 »\r\n\r\n\r\n","description":"","footnote":"\r\n( 1 ) مِزْوَد ، با كسرهء ميم ، ظرفى است براى خرما كه از پوست به عمل مىآورند ( پوست دبّاغى شده ) حديث ثوب و وعائين و مزود را علمه سيّد شرف الدين در كتاب « أبوهريره » به\r\n","page_name":" 393 ","page_number":393},
  {"content":"\r\n\r\nسوگند به خداوند كه من نياز شديد دارم تا پاسخ قانع كننده‌اى را از اين مشكله به دست بياورم ! زيرا فقط و فقط اگر انسان نظرش را بر اين حديث بدوزد تحقيقاً و بدون شك و ريب آن از جميع روايات ابوهريره پرده بر مىدارد . به علّت آنكه وقتى ابوهريره در روايتى كه خود تصريح به استماعش با گوشهايش از رسول خدا كند ، حال ديگر رواياتش چگونه خواهد بود اگر عَنْعَنَةً از غير رسول خدا روايت كند ؟ ! . . . . .\r\nعلماء ما در تكذيب اين حديث بسيار نيكو وارد بحث شده‌اند ، و به طور قطع حكم نموده‌اند كه : ابوهريره دروغ گفته است در اينكه آن را از پيغمبر روايت كرده است . و تحقيقاً آن را از كعب الاحبار يهودى كه كمر بسته است تا در تمام كارهايش دَسّ در اسلام كند تا چهره زيبايش را مُشَوَّه سازد و بهاء آن را از بين ببرد ، و باب طعن\r\n\r\n\r\n","description":"","footnote":"\r\nتفصيل ذكر كرده و مورد انتقاد و ردود شديد قرار داده است و به متابعت از وى ابوريَّه در كتاب « شيخ المضيرة » نيز آنها را آورده و نه به طور تفصيل همه را ردّ نموده است از ص 184 تا ص 202 . اين سه چيز سه امر ساختگى ابوهريره است كه براى رفع اتّهام و علوّ مقام خود ساخته و پرداخته است :\r\nحديث ثوب دلالت دارد بر آنكه ابوهريره مىگويد : روزى پيغمبر فرمود : كسايت را بگستر ، و من كسايم را روى زمين پهن كردم و پيغمبر در كلامى مشغول بود . چون سخنش تمام شد من كسا را برداشتم و به خود پيچيدم و به سينه‌ام انداختم . از آن به بعد أبداً جمله‌اى و يا عبارتى را فراموش نكرده‌ام . و حديث وعائين ( يعنى دو ظرف ) عبارت از آنكه : علومى را كه من بيان مىكنم از يك ظرف است و علوم سرّى و پنهانى را كه بيان نكرده‌ام و نمىتوانم بكنم از ظرف ديگر ، و علوم اين دو ظرف از مواهب رسول الله به من است كه با آنكه من سواد ندارم و خواندن و نوشتن نمىدانم مع‌ذلك داراى چنين علم سرشارى مىباشم . و حديث مِزْود آن است كه در يكى از سفرها كه من با پيغمبر بودم فرمود : آن پوست خرمائى را كه دارى بياور ! من آن را حضورش آوردم و از آن رسول الله تمام لشكر را خرما داد و سير نمود و خرما تمام نشد و از آن به بعد پيوسته در زمان رسول خدا و زمان ابوبكر و عمر و عثمان من از آن مزود مىخوردم تا وقتى به خانهء عثمان حمله كردند آن مزود را به غارت بردند و من ديگر مزودى نداشتم . مىخواهيد من شما را آگاه كنم كه از آن مزود چه مقدار خورده‌ام ؟ ! بيش از دويست وَسَق . بايد دانست كه وسق عبارت است از يك بار شتر .\r\n","page_name":" 394 ","page_number":394},
  {"content":"\r\n\r\nرا در علم كسى كه اسلام را آورده است مفتوح سازد ، اخذ و تلقّى نموده است . . .\r\nاحمد از ابوهريره روايت كرده است كه او گفت : إنَّ رَسُولَ اللهِ قَالَ : يَخْرُجُ مِنْ خُرَاسَانَ رَايَاتٌ سُودٌ لَا يَرُدُّهَا شَىْءٌ حَتَّى تُنْصَبَ بِإيلِيَاء !\r\n« رسول خدا گفت : از خراسان پرچم‌هاى سياه رنگى بيرون مىآيد ، و هيچ چيز نمىتواند آنها را برگرداند تا اينكه در زمين ايليا ( كه در شام است ) نصب مىگردند . »\r\nاين روايت را بيهقى نقل كرده است و حافظ ابن كثير گفته است : اين گفتار ، كلام كعب الاحبار مىباشد « 1 » ، « 2 » نه كلام رسول خدا .\r\nابوريّه در اواخر كتاب آورده است : در اين روايت ، أئمّهء حديث طعن وارد ساخته‌اند و گفته‌اند : اين گفتار به طور يقين سخن رسول اكرم صلّى الله عليه و آله و سلّم نمىباشد و به طور جزم و قطع حكم كرده‌اند كه قول كعب الاحبار است . و اينك ما براى تو كلام ابن تيميّه را كه اهل سنَّت به وى شيخ الاسلام لقب داده‌اند ذكر مىنمائيم . وى مىگويد :\r\nو اما حديثى كه مسلم روايت كرده است در قول او : خَلَقَ اللهُ التُّرْبَةَ يَوْمَ السَّبْت پس حديث معلول و عيب دارى مىباشد . پيشوايان حديث همچون بخارى و غيره در آن قدح به عمل آورده‌اند و بخارى گويد : قول صحيح آن است كه آن موقوف بر كعب الاحبار است و علّتش را بيهقى ذكر كرده است . و مبيّن داشته‌اند كه آن غلط است ، و از مرويّات ابوهريره از پيغمبر صلّى الله عليه و آله و سلّم نمىباشد و حاذقان از محدِّثين بر مسلم دربارهء تخريج اين حديث اشكال كرده و آن را منكَر دانسته‌اند .\r\nابن تيميّه گويد : مسلم بن حجّاج در مقدارى از احاديثى كه تخريج نموده است مورد نزاع قرار گرفته است ، و قول درست با كسانى است كه با وى منازعه كرده‌اند\r\n\r\n\r\n","description":"","footnote":"\r\n( 1 ) « . البداية و النّهاية » ، ج 2 ص 275 .\r\n( 2 ) « شيخ المضيرة ابوهريرة » طبع دوم ص 79 تا ص 82 . و همچنين ابوريّه در كتاب « أضواء على السنّة المحمّدية » طبع سوم ص 209 حديث خلقت عالم را در هفت روز از ابوهريره روايت كرده و ردّ نموده است .\r\n","page_name":" 395 ","page_number":395},
  {"content":"\r\n\r\nهمچنان كه مسلم در حديث كسوف روايت كرده است كه پيغمبر صلّى الله عليه و آله و سلّم با سه ركوع نماز خواندند و سخن راست آن است كه آن حضرت نماز نخواندند مگر با دو ركوع .\r\nو همچنين مسلم روايت كرده است كه : خَلَقَ اللهُ التُّرْبَةَ يَوْمَ السَّبْتِ ، و كسانى كه از وى اعلم بوده‌اند مثل يحيى بن معين و بخارى با وى نزاع نموده‌اند و مبرهن داشته‌اند كه : آن غلط است و از كلام پيغمبر صلّى الله عليه و آله و سلّم نمىباشد . و حجّت و دليل هم با ايشان است . زيرا به كتاب و سنَّت و اجماع ثابت گرديده است كه : إنَّ اللهَ خَلَقَ السَّمَاواتِ وَ الارْضَ فِى سِتَّةِ أيَّامٍ .\r\nو أيضاً مسلم آورده است كه ابوسفيان چون اسلام آورد از پيغمبر صلّى الله عليه و آله و سلّم طلب كرد تا امّ حَبيبَه را ازدواج كنند ، و معاويه را كاتب خود قرار دهند .\r\nو بسيارى از حفّاظ حديث مسلم را در تخريج اين حديث به غلط نسبت داده‌اند به جهت آنكه پيغمبر صلّى الله عليه و آله و سلّم هنگامى كه با امّ حبيبه تزويج كردند ابوسفيان كافر بوده است . « 1 »\r\nبارى ، معاوية بن ابى سفيان با تمام قوا و قدرت از دو جبههء تبليغات و روايات دروغين ، و جنگ و كارزار و قتل عامهاى مكرّر شيعيان ، توانست تا قدرت نبوّت را براندازد و به جاى آن قدرت سلطنت را بنشاند . و در مدّت چهل سال حكومت خويشتن در شام در بيست سال اوَّل به عنوان نيابت خلافت و در بيست سال دوم در پوشش خود خلافت ، ريشهء حيات معنوى را از بيخ و بن بركند ، و شجرهء حَنْظَل استبداد و طاغوتيّت را به جاى آن كاشت . اگرچه خلفاى غاصب پيشين در اين امر سهمى بسزا داشتند و در حقيقت تير به حلقوم على اصغر از سقيفه برخاست و بدانجا نشست امّا اين طاغى ياغى مكّار غدّار نابكار ، نقشهء خود را درست به كار بست و در مقصود و مرام خود به تمام معنى الكلمه فائق گشت .\r\nجعل روايات كاذبه و قتل و اسْر شيعهء مظلوم از به دو امر بود ولى پيوسته نضج\r\n\r\n\r\n","description":"","footnote":"\r\n( 1 ) « شيخ المضيرة أبوهريرة » طبع دوم ص 242 .\r\n","page_name":" 396 ","page_number":396},
  {"content":"\r\n\r\nگرفت و پيشرفت كرد .\r\nمحدّث قمى ؛ راجع به بعضى احاديث موضوعه مىگويد :\r\nاز صَنْعانى كه خودش از علماء عامّه مىباشد بعضى از احاديث موضوعه نقل شده است ، وى در كتاب « الدُّرَر الْمُلْتَقَطَة » مىگويد : از جملهء احاديث ساختگى آن است كه گمان كرده‌اند : پيغمبر صلّى الله عليه و آله و سلّم گفته است :\r\nإنَّ اللهَ يَتَجَلَّى لِلْخَلَايِقِ يَوْمَ الْقِيَمةِ عَامَّةً ، وَ يَتَجَلَّى لَكَ يَا أبَا بَكْرٍ خَاصَّةً !\r\n« خداوند در روز بازپسين براى عموم خلايق تجلّى مىنمايد ، و براى تو اى ابوبكر به طور خصوص تجلّى مىكند ! »\r\nو نيز پيامبر گفته است : حَدَّثَنِى جَبْرَئيلُ : إنَّ اللهَ تَعَالَى لَمَّا خَلَقَ الارْوَاحَ اخْتَارَ رُوحَ أبى بَكرٍ مِنَ الارواحِ .\r\n« براى من جبرائيل روايت كرد كه چون خداوند تعالى ارواح را آفريد ، روح ابوبكر را برگزيد . »\r\nسپس صنعانى مىگويد : من از جهت نسبت قرابت به عمر انتساب دارم ولى راجع به او از كلام حق تجاوز نمىكنم به جهت قول پيغمبر صلّى الله عليه و آله و سلم : قُولُوا الْحَقَّ وَ لَو عَلَى أنْفُسِكُمْ أوِ الْوَالِدَيْنِ وَ الاقْرَبِينَ !\r\n« شما حق را بگوئيد اگرچه بر ضرر خودتان ، يا پدر و مادرتان و يا خويشاوندانتان باشد ! »\r\nاز جملهء موضوعات و روايات ساختگى آن است كه : إنَّ أوَّلَ مَا يُعْطَى كِتَابَهُ بِيَمِينِهِ عُمَرُ بْنُ الْخَطَّابِ وَ لَهُ شُعَاعٌ كَشُعَاعِ الشَّمْسِ . قِيلَ : فَأيْنَ أبُو بَكْرٍ ؟ ! قَالَ : سَرَقَتْهُ الْمَلئِكَةُ !\r\n« پيغمبر گفت : اوَّلين كس كه در روز قيامت نامهء عمل او به دست راستش داده مىشود عمر بن خطّاب است ، و او شعاعى دارد همچون شعاع خورشيد . به پيامبر گفته شد : پس ابوبكر كجا مىباشد ؟ ! پيغمبر گفت : او را فرشتگان دزديده اند ! »\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nو صنعانى مىگويد : از جمله روايتهاى مجعوله اين روايت مىباشد :\r\nمَنْ سَبَّ أبَا بَكْرٍ وَ عُمَرَ قُتِلَ ، وَ مَنْ سَبَّ عُثْمَانَ وَ عَلِيّاً جُلِدَ الْحَدَّ .\r\n« كسى كه ابوبكر و عمر را سبّ كند بايد كشته شود ، و كسى كه عثمان و على را سبّ كند با تازيانه حدّ مىخورد » .\r\n\r\nبرخى از روايات ساختگى\r\nالى غير ذلك من الأحاديث المختلقة . و از جملهء روايات مجعوله اين است :\r\nزُرْ غِبّاً تَزْدَدْ حُبّاً ! « گاه و بى گاه براى ملاقات بيا تا موجب زيادتى محبّت گردد » .\r\nالنَّظَرُ إلَى الْخُضْرَةِ تَزِيدُ فِى الْبَصَرِ . « نگاه كردن به رنگ سبز نور چشم را مىافزايد » .\r\nمَنْ قَادَ أعْمَى أرْبَعينَ خُطْوةً غَفَرَ اللهُ لَهُ . « كسى كه كورى را چهل قدم هدايت كند خدا گناهش را مىآمرزد » .\r\nالْعِلْمُ عِلْمَانِ : عِلْمُ الأبْدَانِ وَ عِلْمُ الادْيَانِ . « علم دو علم است : علم بدنها و علم دينها . » انتهى كلام صنعانى . و از جملهء احاديث ساختگى اين روايات را شمرده‌اند :\r\nالْجَنَّةُ دَارُ الاسْخِيَاءِ . « بهشت خانهء سخاوتمندان است » .\r\nطَاعَةُ النِّساءِ نَدَامَةٌ . « اطاعت كردن از زنان پشيمانى مىآورد » .\r\nدَفْنُ الْبَنَاتِ مِنَ الْمَكْرُمَاتِ . « دفن كردن دختران از جمله كارهاى ارزشمند است » .\r\nاطْلُبُوا الْخَيْرَ عِنْدَ حِسَانِ الْوُجُوهِ ! « خير و رحمت را در نزد زيبايان بجوئيد » !\r\nلَا هَمَّ إلَّا هَمُّ الدَّيْنِ . « غصّه‌اى وجود ندارد غير از غصّهء قَرْض » .\r\nلَا وَجَعَ إلَّا وَجَعُ الْعَيْنِ . « دردى موجود نمىباشد مگر درد چشم » .\r\nالْمَوْتُ كَفَّارَةٌ لِكُلِّ مُسْلِمٍ . « مرگ كفّارهء گناه هر فرد مسلمان است » .\r\nإنَّ التُّجَّارَ هُمُ الْفُجَّارُ . « تحقيقاً تاجران هستند كه اهل فسق و فجور مىباشند . »\r\nالى غير ذلك . « 1 »\r\nآيا اين طرز حكومت معاويه از دو ناحيهء كشتار و تبليغات براى بقاء و دوام ملك و حكومت ، از افكار خود او بوده است و يا براساس اصل حكومت خلفا كه براى\r\n\r\n\r\n","description":"","footnote":"\r\n( 1 ) « سفينة البحار » ، ج 1 ، ص 231 ، مادّهء حَدَثَ .\r\n","page_name":" 398 ","page_number":398},
  {"content":"\r\n\r\nحفظ سياست و امارت خود از اين طرق استفاده كرده‌اند بوده است ؟\r\nعمر براى تحكيم بيعت اعلان آتش زدن خانهء فاطمه را نمود و نزول آيه  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  « 1 » را كه در عيد غدير روز هجدهم ذوالحجّة نازل شد ، و شواهد قطعيّهء تاريخيّه به قدرى زياد مىباشد كه از حدّ احصاء بيرون است ، به روز عرفه محوّل كرد و گفت : مورد نزول آن روز عرفه است .\r\nآيا اين تحريف ، عبارت از جعل و دَسّ و تزوير در تاريخ و تفسير و حديث نمىباشد ؟ !\r\nدكتر سيد محمد تيجانى تونسى پس از شرح و بحثى دربارهء اين آيه كه چون يهود و نصارى گفتند : اگر اين آيه براى ما نازل شده بود ما آن را عيد قرار مىداديم ، رواياتى از « صحيح » بخارى « 2 » و از « الدّرّ المنثور » « 3 » سيوطى مىآورد كه عمر گفت : من تحقيقاً مىدانم نزول آن را كه در روز عرفه بود وقتى رسول الله در بالاى جبل الرَّحمة قرار گرفته بود . و سپس مىگويد :\r\nبعيد نيست كه عمر بن خطّاب خودش آن كس بوده است كه نزولش را از غدير به روز عرفه برگردانيده باشد . به جهت آنكه او بَطَل معارضه و يگانه پهلوان براى معارضه با خلافت على است ، همانطور كه او مؤسّس و مشيِّد بيعت بود براى ابوبكر در روز سقيفه تا آنكه امر به جائى منتهى شد كه رسيد به تهديد متخلِّفين از بيعت كه در خانهء فاطمة الزَّهراء متحصّن شده بودند كه خانه را با جميع اهل خانه آتش زند اگر براى بيعت با ابوبكر بيرون نيايند . « 4 »\r\n\r\n\r\n","description":"","footnote":"\r\n( 1 ) قسمتى از آيه 3 ، از سورهء 5 : مائده : « در امروز است كه من براى شما دينتان را كامل نمودم و براى شما نعمتم را تمام كردم و پسنديدم كه اسلام دين شما باشد ! »\r\n( 2 ) « صحيح بخارى » ج 5 ص 127 .\r\n( 3 ) جلال الدّين سيوطى « الدّرّ المنثور فى التفسير بالمأثور » ج 3 ص 18 .\r\n( 4 ) « تاريخ الخلفاء » ابن قتيبة دينورى : كيف كانت بيعة ابى بكر ج 1 ص 6 .\r\n","page_name":" 399 ","page_number":399},
  {"content":"\r\n\r\nپس كسى كه همّتش بدين قوَّت باشد و اراده و تصميمش بدين شدَّت باشد بر وى گران نيست كه مردم را قانع كند كه آيه شأن نزولش در روز عرفه بوده است .\r\nو از آنجائى كه نصّ بر خلافت على بن أبىطالب را از حقيقتش تحريف نمودند و مردم را ناگهانى - با وجود آنكه در ميانشان خود على بوده است و آنان كه اشتغال داشتند با او به تجهيز رسول خدا صلّى الله عليه و آله و سلّم - با بيعت با ابوبكر در سقيفهء بنى ساعده در حين غفلت فراخواندند ، و نصوص غدير را به ديوار كوفتند و آنها را در خاك نسيان ابدى دفن نمودند ، آيا امكان دارد در اين صورت براى كسى بعد از آن قضاياى به وقوع پيوسته كه احتجاج به نزول آيه در روز غدير بنمايد ؟ ! و همان رشته بود كه وهابيّت را تأسيس و رواج داد . « 1 »\r\n\r\n\r\n","description":"","footnote":"\r\n( 1 ) حاج فرهاد ميرزا در كتاب « زنبيل » در ص 348 تا ص 350 آورده است : عبد الوهّاب نامى از اعراب باديه در بصره چندى در نزد محمد اسمى بوجهل رسمى تلمّذ مىنمود . پس از چندى از استاد بصرى نكول و به اصفهان نزول كرد و از علوم عربيّه و غريبه استحضار به هم رسانيد و در احكام شرع بعضى تغييرات به عقيدهء خود داد و بناى مذهبى جديد مخلوط از عقائد شيعه و سنّى نهاد مانند اينكه آرايش روضات متبرّكه بدعت است ، و گذاشتن مهر در نماز چون سجده بر أوثان است ، و به غير زيارت بيت الله الحرام زيارت ساير بقاع شريفه حرام است . عبد العزيز نامى از مشايخ نجد عقايد او را شنيد و به غايت پسنديد و چون عبد العزيز را خيال سرورى در سر بود و عروج بر مدارج مهم‌ترى ، به اختراع مذهب جديدى بهتر مىدانست . لهذا مصنّفات او را در بلاد نجد شيوع داد و آن قوم ضلالت نهاد را وهّابى نام نهاد . پس از اندك زمانى حشرى وافر جمع كرد روى به تسخير حرمين شريفين آورد و از دفاين و ذخاير مدينهء منوّره لشكر خويش را آراست و به كينه‌جوئى برخاست و قلعهء محكم درعيّه بنا كرد . يك دو بار به قصد نجف اشرف تاخت و از استحكام قلعه و اجتماع عرب خُزاعى كه شيعهء صحيح‌الاعتقادند كارى نتوانست ساخت ، آخر الامر ولد اكبر خود سعود نام غير مسعود را با دوازده هزار سوار غدّار به جانب كربلاى معلّى روانه كرد و در روز عيد غدير سنهء 1216 هجرى قمرى على الغفلة وارد كربلا شد و از كُشش و كوشش و نهب و غارت و قتل و أسر آنچه توانست كرد و أكثرى از علماى دين مبين شهيد شدند و از آن جمله جناب آخوند ملا عبد الصّمد همدانى فيض شهادت را دريافت و از چوب صندوق مطهّر جناب خامس آل عبا - سلام الله عليه - سعود نامسعود در همان رواق گردون طاق ، قهوه پخته ، خود و مقرّبانش آشاميدند . در مدّت شش هفت ساعت قريب به\r\n","page_name":" 400 ","page_number":400},
  {"content":"\r\n\r\nبناءً على هذا آيه از جهت مفهوم واضح‌الدِّلاله‌تر از حديث « ولايت » نبود و بنابراين آن را بر اكمال دين و اتمام نعمت و رضاى رَبّ به معنى عموم حمل كردند پس اگر آن روز عرفه ( نزد عمر ) عيد بالمعنى بوده باشد نه عيد بالفعل به كجا براساس سياستشان خدشه‌اى مىرساند ؟ « 1 »\r\n\r\nابوبكر و عمر نخستين سازندگان دروغ\r\nسيد هاشم بحرانى از كتاب « سليم بن قيس » روايتى را مفصَّلًا ذكر مىكند در محاجّهء حضرت أميرالمؤمنين عليه السلام با ابوبكر پس از غصب خلافت و ابوبكر را ملزم مىكنند بر حقّانيّت خود و حق خود ، تا به اينجا مىرسد كه ابوبكر مىگويد : آنچه تو گفتى همه‌اش حق است و ليكن پس از آن ، من از رسول خدا شنيدم كه مىگفت : إنَّا أهْلُ بَيْتٍ اصْطَفَانَا اللهُ تَعَالَى وَ اخْتَارَ لَنَا الآخِرَةَ عَلَى الدُّنْيَا ، فَإنَّ اللهَ لَمْ يَكُنْ لِيَجْمَعَ لَنَا أهْلَ الْبَيْتِ النُّبُوَّةَ وَ الْخِلَافَةَ !\r\n« به درستى كه ما اهل بيتى هستيم كه خداى تعالى ما را برگزيده است ، و براى ما آخرت را بر دنيا اختيار كرده است ، و البتّه خداوند چنين نيست كه براى ما اهل بيت ،\r\n\r\n\r\n","description":"","footnote":"\r\nشش هزار نفر به غرفات جنان خراميدند و فيض شهادت را دريافتند . چون اكثرى از اهل كربلا و زوّار به جهت زيارت غدير به آستان ملايك پاسبان حضرت امير و مولاى صغير و كبير - سلام الله عليه - شتافته بودند لهذا از صدمهء اين سيل بلا و شعلهء اين آتش عنا ايمن ماندند و مسعود نابكار همان روز عصرى راه ديار خود پيش گرفت . بعد از چندى عبد العزيز را كشتند و سعود باز به استقلال بود تا به سعى و اهتمام محمّد على پاشا والى مصر و عزيمت ابراهيم پاشا ولد مشارٌ إليه آثارى از وهّابى و سعود در آن ديار نماند .  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ .  انتهى كلام حاج فرهاد ميرزا .\r\nو أقول أنا : پس از چندى به واسطهء سياست انگلستان ، سعود با آنها ساخت و دولتى به وجود آورد و شرفاى مكّه را برانداخت و تا امروز كه روز بيست و ششم شهر شوّال المعظم سنهء 1414 مىباشد آن دولت باقى است . و پادشاه آن مَلِك فهد مىباشد . در اين زمان طويل از هر گونه جنايت و خيانت و قتل و أسر شيعه دريغ ننموده‌اند و انشاء الله تعالى خاتمهء دولتشان قريب و انهدام استكبار و استبدادشان نزديك خواهد بود .  وَ لا يَزالُ الَّذِينَ كَفَرُوا تُصِيبُهُمْ بِما صَنَعُوا قارِعَةٌ أَوْ تَحُلُّ قَرِيباً مِنْ دارِهِمْ حَتَّى يَأْتِيَ وَعْدُ اللَّهِ إِنَّ اللَّهَ لا يُخْلِفُ الْمِيعادَ .  ( آيه 31 از سورهء : 13 : رعد )\r\n( 1 ) « لاكون مع الصّادقين » طبع دوم ص 53 تا ص 56 .\r\n","page_name":" 401 ","page_number":401},
  {"content":"\r\n\r\nنبوّت و خلافت را با هم جمع نمايد ! »\r\nأميرالمؤمنين عليه السلام به ابوبكر گفتند : آيا شاهدى بر اين حديث از اصحاب رسول خدا دارى ؟ ! كه او هم با تو اين حديث را شنيده باشد ؟ ! عمر گفت : خليفهء رسول خدا راست مىگويد ، من هم شنيدم كه رسول خدا چنين گفت . و ابوعُبَيْدة حَذَّاء و سالم پسر خواندهء حذيفه ، و معاذ بن جَبَل هم گفتند : ما هم از رسول خدا همگى شنيديم !\r\nحضرت فرمود : بنابراين شما به صحيفهء خود كه در كعبه نوشته‌ايد ، و بر آن عهد بسته‌ايد كه : اگر محمد بميرد و يا كشته شود ما نمىگذاريم كه امر خلافت در اهل بيت او قرار گيرد وفا كرده‌ايد ! « 1 »\r\nدر اينجا به طور وضوح مىبينيم كه خود ابوبكر جَعل و وَضع روايت نموده است و دست اندركاران بيعت سقيفه : عمر و سالم و ابوعبيده و معاذ هم او را تصديق كرده‌اند .\r\nاما اين چگونه روايتى است كه مخالف قرآن و اصول مسلّمهء اسلام است ؟ ! و مخالف با روايات قطعيّه و شواهد عقليّه و نقليّه مىباشد ؟ ! و چه روايتى است كه غير از اين چند تن احدى از مهاجرين و انصار و احدى از اهل بيت به گوشش نرسيده است ؟ ! خدا مىداند و بس .\r\nما در عدم معقوليّت اين منطقِ « عدم جمع ميان نبوّت و خلافت » در همين دورهء از معارف و علوم بحث نموده‌ايم ، براى اطلاع از ريشه و بن مطلب بدانجا رجوع گردد . « 2 »\r\nابوبكر مگر همان يكّه تاز عرصهء جعل و وضع حديث : نَحْنُ مَعَاشِرَ الانبيَاءِ\r\n\r\n\r\n","description":"","footnote":"\r\n( 1 ) « غاية المرام » قسمت دوم ، ص 552 حديث اوّل از باب پنجاه و چهارم . و ما مفصّلًا در ج 8 « امام‌شناسى » درس صدودهم تا صد و پانزدهم ص 133 تا ص 154 در اين موضوع بحث نموده‌ايم .\r\n( 2 ) « غاية المرام » قسمت دوم ، ص 552 حديث اوّل از باب پنجاه و چهارم . و ما مفصّلًا در ج 8 « امام‌شناسى » درس صدودهم تا صد و پانزدهم ص 133 تا ص 154 در اين موضوع بحث نموده‌ايم .\r\n","page_name":" 402 ","page_number":402},
  {"content":"\r\n\r\nلَا نُورِّثُ مَا تَرَكْنَاهُ صَدَقَةٌ نبوده است ؟ « 1 »\r\n« ما جماعت پيغمبران ارثى از خود بجاى نمىگذاريم ، آنچه را كه ما از خود باقى مىگذاريم صدقه محسوب مىشود . »\r\nاين آيه خلاف منطوق عموم آيه ارث در قرآن است ، و احدى از مسلمانان نه در مكّه و نه در مدينه ، نه در سفر و نه در حضر ، و نه در غزوات و نه در صلح و نه و نه و نه و نه از پيامبر نشنيده است ، چطور بعد از وفات پيامبر ناگهان و دفعةً يك نفر اعرابى پيدا شود و او با ابوبكر با هم دو شاهد صدق گردند و حق فاطمهء زهراء - سلام الله عليها - را از روى استكبار و ددمنشى بستانند ؟ ! مگر اين امر جز زير نظر مستقيم ابوبكر و عمر بوده است ؟ !\r\n\r\nقتل عام صلاح الدين ايوبى از شيعيان حلب\r\n« صلاح الدِّين ايُّوبى شيعيان حَلَب را قتل عام نمود ، و علويّون مصر را »\r\n« محبوس كرد ، و براى قطع نسل شيعه ، مردان را از زنان جدا نمود ، »\r\n« و او اوَّلين كسى است كه در مصر روز عاشورا را عيد قرار داد »\r\nقتل و غارت و نَهْب و اسْر از طرفى ، جعل و تزوير در احاديث و خلع امراء و قضات و حكّام و مفتيان شيعه از طرف دگر از زمان غصب خلافت تا امروز در جهان امرى است رائج و دارج .\r\nو اين به واسطهء استقلال فكر و منهاج شيعه مىباشد كه هر شخصى به مجرّد حيازت اقتدار و امارت ، از خوف قيام و اقدام آنان بر عليه جور و ستم و تشكيل حكومت مستقلّه ، آنان را در تحت هر گونه ضغط و فشار و هلاك قرار مىداده است . براى نمونه بهترين شاهد ، تسلُّط صلاح الدِّين ايُّوبى است كه چون قدرت را در دست گرفت خليفهء فاطمى : العاضِد را خلع كرد ، و بر حكومت دويست و هفتاد و\r\n\r\n\r\n","description":"","footnote":"\r\n( 1 ) « الغدير » علّامهء امينى ج 6 ص 190 : نوادر الأثر فى علم عمر . و ما در ج 8 « امام‌شناسى » ص 135 در پيرامون اين حديث بحث نموده‌ايم . و سيّد شرف الدين در كتاب « أبوهريره » طبع سوم در فصل 20 از ص 137 تا ص 145 بحث تامّ و جالبى در اين امر كرده است .\r\n","page_name":" 403 ","page_number":403},
  {"content":"\r\n\r\nدو سالهء آنان در مصر و آفريقا خاتمه داد .\r\nآية الله محقّق خبير سيد محسن عاملى رحمه الله مىگويد : عاضِد ، صلاح الدِّين را وزير خود كرد : و به وى المَلِكُ النَّاصِر ( سلطان نصرت كننده ) لقب داد . ابوالفداء در تاريخ خود گويد :\r\nصلاح الدِّين از شراب‌خوارى توبه كرد ، و امر عاضِد رو به ضعف نهاد و صلاح الدِّين قاضيان مصرى را كه شيعهء اسمعيلى بودند عزل كرد و قاضيان شافعى را بگماشت و در سنهء 567 خطبه را به نام عاضِد قطع نمود و براى عباسيّين خطبه خواند . و عاضِد در آن هنگام مريض بود و وفات يافت و از قطع نامش در خطبه مطّلع نگرديد .\r\nصلاح الدِّين بر قصر خلافت و جميع محتوياتش استيلا يافت و ارزش آن از حد احصاء بيرون بوده است . مدت حكومت خلفاى فاطميّين دويست و هفتاد و دو سال شد . صلاح الدِّين علويون را زندانى كرد ، و براى عدم تناسل ، مردان شيعه را از زنان جدا ساخت ، و او اوَّلين كس بود كه در مصر روز عاشورا را عيد اعلام كرد . « 1 »\r\nآية الله شيخ محمد حسين مظفّر در اين باره گويد : مذهب تشيّع بر محيط قاهره خيمه افكنده بود ، و ريسمانهاى آن خيمه را به قراء و شهرها كشيده بود تا اينكه صلاح الدِّين يوسف ايُّوبى قوت گرفت و شأن و مقام وى چنان بالا رفت كه العاضِد لدين الله فاطمى او را وزير خود كرد . اما چون در خودش قدرت و غلبه يافت جزاى عاضد را آن قرار داد كه وى را از كار بر كنار زد ، و او را از خروج منع كرد ، و جميع متملّكات او را از صفايا و نفايس ملوك و اموال مصادره نمود تا به حدِّى كه براى او باقى نگذاشت مگر يك عدد اسب را و پس از آن ، آن اسب را هم از وى استلاب نمود .\r\nو سپس شروع كرد در واژگون كردن دولت فاطميّين و دعوت براى الْمُسْتَنْصِر\r\n\r\n\r\n","description":"","footnote":"\r\n( 1 ) « معادن الجواهر و نزهة الخواطر » طبع دار الزّهراء بيروت ، ج 2 ص 378 .\r\n","page_name":" 404 ","page_number":404},
  {"content":"\r\n\r\nبأمر الله عباسى در بغداد . اتّفاقاً طالع و بخت با منويّات و مقاصد او موافقت كرد . و براى تشييد و تحكيم دولت عبَّاسيُّون به پا خاست در هنگامى كه عاضِد فاطمى در فراش مرض بر زمين بسترى بود . عاضِد از اعمال او اطّلاع نيافت تا مرگ او را دريافت « 1 »\r\nو چون پايه‌هاى دولت براى ايُّوبى استحكام پيدا كرد در امراء و لشكر تصرّف كرد ، و در شهر مصر مدرسه‌اى براى فقهاء شافعيّه بنيان نمود ، و مدرسهء ديگرى براى فقهاء مالكيّه بساخت . و جميع قضات شيعه را از كار معزول كرد و قضاوت عاليه را به صدر الدِّين عبد الملك بن درباس مارتى شافعى تفويض نمود . و لهذا در تمام اقليم مصر كسى نيابت قضاوت از وى نكرد مگر آنكه شافعى المذهب بود . « 2 » از آن روز به بعد تمامى مردمان بر موجب ميل و ارادهء ملك صلاح الدِّين تظاهر كردند .\r\nآرى چگونه تصور دارد مذهب اهل البيت مختفى نشود در حالى كه ايُّوبى علمائى را كه موافق با رأى و عقائد او بودند مقدَّم مىداشت ، و مدارسى نوبنياد تأسيس مىنمود ، و شهريّه‌ها و رواتب مخصوص برايشان معيّن مىكرد و عقيدهء أشعرى را بر مردم تحميل مىنمود و مخالفين را گردن مىزد . و از آنچه ايوبى را بر هدم شيعه كمك كرد آن بود كه سلطان نور الدِّين محمود بن عماد الدِّين زنگى تعصّب نمود و مذهب ابوحنيفه را در بلاد شام نشر داد . و پيوسته از آن زمان مذاهبشان تقويت و انتشار يافت و فقهايشان رو به فزونى گذاردند و در مصر و شام كثرت يافتند ، و بر همين منوال بود در جميع بلادى كه قدرت و سلطه با آنان بود . و كسانى كه مذهبى غير از آنها را اختيار مىكردند مورد عداوت و دشمنى و انكارشان واقع مىشدند\r\n\r\n\r\n","description":"","footnote":"\r\n( 1 ) . و آن در سال 567 بود . ( خطط مقريزى ج 3 ص 379 و ابن اثير و غيرهما )\r\n( 2 ) ابن اثير در حوادث سال 566 ، در ج 11 ص 137 گويد : صلاح الدّين قضات شيعه را عزل كرد و در مصر قاضى شافعى را منصوب نمود و آن قاضى در تمام مصر قضاوت شافعيّه را گذارد ، و اين در بيستم شهر جمادى الآخرة بوده است .\r\n","page_name":" 405 ","page_number":405},
  {"content":"\r\n\r\nهيچ قاضى بر سر كار منصوب نمىشد ، و شهادت احدى مورد قبول واقع نمىگرديد ، و براى خطابه و امامت و تدريس انسانى گماشته نمىشد مگر آنكه مقلِّد يكى از مذاهب اربعه بايد بوده باشد .\r\nو در طول مدَّت حكومت ايُّوبيُّون و پس از آنان ، فقهايشان فتوى مىدادند به وجوب پيروى خصوص اين مذاهب و تحريم غيرشان . « 1 »\r\nصلاح الدين ايوبى به آنچه دربارهء فاطميّين و مذهب اهل البيت مرتكب شد قناعت نكرد ، تا كمر براى عداوت خود اهل بيت طاهرين بر ميان بست ، و با شيعه و فاطميّين به عكس اعمالى كه ايشان در روز عاشورا بجاى مىآوردند مقابله نمود .\r\nمقريزى در ج 2 ص 385 گويد : دأب و ديدن فاطميّين آن بود كه روز عاشورا را روز اندوه و حزن قرار مىدادند ، و بازارها را تعطيل مىكردند ، و صفوف و دسته‌هاى عظيمى را كه به سِماط و صفوف غصّه و حزن ناميده مىشد تشكيل مىدادند ، و از آن فوائد بسيارى به مردم مىرسيد .\r\nامَّا چون دولت بنى فاطمه زائل شد ملوك از بنى ايُّوب روز عاشورا را روز سرور اتّخاذ كردند ، بر اهل بيتشان و عيالشان توسعه مىدادند ، و در خوراكها و غذاها بسط مىدادند ، و انواع شيرينىها تهيّه مىكردند ، و ظروف جديد براى منزلشان مىخريدند ، و بر عادت اهل شام طبق سنَّت حجَّاج در ايَّام عبد الملك بن مروان كه برايشان مقرّر كرده بود ، داخل حمّامها مىشدند ، به جهت آنكه دماغهاى شيعهء على بن أبى طالب را به خاك بمالند : آنان كه روز عاشورا را كه روز حزن و عزاى حسين بن على بوده است روز ماتم و گريه اتّخاذ مىنمودند چون آن حضرت در آن روز به قتل رسيده است . و ما قدرى از بقاياى اعمال بنى ايُّوب را كه روز عاشورا را روز سرور و گشايش مىگرفته‌اند در زمان خودمان ادراك نموده‌ايم .\r\nو من نمىدانم : اگر أيُّوبيّون دشمنان بنى فاطمه بوده‌اند پس آيا براى آنها جايز\r\n\r\n\r\n","description":"","footnote":"\r\n( 1 ) به « خطط » ج 4 ص 161 رجوع شود .\r\n","page_name":" 406 ","page_number":406},
  {"content":"\r\n\r\nبود كه با خود رسول خدا و اهل بيتش هم دشمنى كنند ؟ ! به چه سبب روز مقتل حسين را عيد گرفته‌اند در حالى كه آن روز پيغمبر خدا را به گريه درآورد ، و به دهها سال پيش از آن در وقتى كه حسين زنده بود به غصه و حزن و ماتم نشانيد ؟ !\r\nو از همه عجيب‌تر و غريب‌تر آن است كه : ايوبى را مورد ثنا و مدح قرار مىدهند و براى وى پيمانهء مدح را به طور گزاف پر مىكنند ، در حالى كه او صاحب روز عاشورا مىباشد ! فَإنَّا لِلّهِ وَ إنَّا إلَيْهِ رَاجِعُونَ . « 1 » ، « 2 » ، « 3 »\r\n\r\n\r\n","description":"","footnote":"\r\n( 1 ) آيه 156 ، از سورهء 2 : بقره : إنّا للّه . . . .\r\n( 2 ) « تاريخ الشيعة مظفّر » ، ص 192 تا ص 194 .\r\n( 3 ) مظفّر أيضاً در « تاريخ الشّيعة » ص 145 تا ص 148 از جملهء مطالبى كه راجع به شهر حلب ذكر كرده است اين است : پيوسته و به طور مستمر تشيّع در حلب داراى بنيان مستحكم بوده است ، حتى اينكه سلجوقيان ترك چندين بار در صدد زوال تشيّع در آن برآمدند و نتوانستند تا آنكه صلاح الدّين أيّوبى و دودمان وى توانستند آن را از حلب ريشه كن نمايند . مؤذّن در تمام مساجد آن در أذان حىِّ على خير العمل 1 مىگفت . ( به مجلّة المقتبس ج 6 ع 10 رجوع كن ) و اما ابن كثير شامى اين طور ذكر نموده است كه هنگامى كه صلاح الدِّين ايّوبى به حلب آمد و در بيرون آن لشكر آراست والى حلب مضطرب شد 2 و مردم حلب را به جنگ وى ترغيب كرد . مردم آن بلد با او پيمان بستند ولى چند امر را با او شرط كردند ، از جمله آنكه امور معاملات و عقود و نكاحشان را با سيّد شريف طاهر أبوالمكارم حمزة بن زهرة حسينى كه مرجع و مقتداى شيعهء حلب بود بسپارد . والى جميع آن شروط را پذيرفت مگر اينكه صلاح الدين با جنگ داخل حلب نگرديد بلكه با صلح وارد شد 3 و اين ورود مسالمت‌آميز او را از كشتار و فتك شديد و ذريع از شيعه باز نداشت . اما ريسمانهاى محكم دولت ايوبيّه موجب زوال تشيّع از حلب نشد همانطور كه در مصر چنين شد بلكه شيعه در حلب با پايه‌هاى رصين و متين برقرار بماند همچنان كه ياقوت حموى در « معجم البلدان » به ما خبر مىدهد : وى در لفظ « حلب » مىگويد : در حلب فقهائى بوده‌اند كه بر مذهب اماميّه فتوى مىداده‌اند . و مىگويد : نزد باب الجنان ، مشهد على بن أبى طالب رضى الله عنه است كه چون در رويا ديده شد مشهدى بنا كردند ، و داخل باب العراق مسجد الغوث مىباشد كه در آن سنگى وجود دارد و بر روى آن سنگ نوشته‌اى است كه گمان دارند خطّ على بن أبى طالب رضى الله عنه مىباشد . و در مغرب شهر در دامنهء شهر جوشن قبر محسن بن حسين مىباشد كه معتقدند طفل سقطى است از اسيران امام حسين كه از عراق به دمشق مىبرده‌اند . و يا طفلى است از ايشان كه در آنجا دفن شده است 4 . و در نزديكى آن زيارتگاهى است با ساختمان\r\n","page_name":" 407 ","page_number":407},
  {"content":"\r\n\r\n\r\n\r\n","description":"","footnote":"\r\nزيبا كه حلبيّون متعصّب ساخته‌اند و با استوارترين بنائى بنا نموده‌اند و اموال بسيارى در آن صرف كرده‌اند و معتقدند كه على رضى الله عنه را در عالم رويا در آن مكان ديده‌اند . و اين آثارى را كه ياقوت ذكر كرده است همگى دلالت بر تشيّع اهل حلب دارد . اين مطالب را ياقوت راجع به حلب در سنهء 636 نوشته است و پنجاه و هفت سال پس از آن مىباشد كه ايّوبى با صلح وارد آن شده است . و تا آن زمان أعلام و فقهاى از بنى زهره در حلب وجود داشته‌اند . و همين طور تشيّع در حلب رفيع البنيان بوده است و آن هزاهز و تند بادهاى عواصف نتوانست آن را خراب نمايد تا آنكه شيخ نوح حنفى فتوى به كفر شيعه و إباحهء اموالشان و خونهايشان داد چه توبه بكنند و يا نكنند 5 . سنِّيان به طور دسته جمعى حمله بر شيعيان حلب كردند و چهل هزار تن يا بيشتر را به ديار هلاكت فرستادند و اموالشان را به تاراج بردند و بقيّه را از ديارشان اخراج كردند به سوى نبل و نغاوله و امّ العمد و دلبوز و فوعه و غير آنها از ساير قراء . و لهذا تشيّع در اطراف حلب در اين قريه‌ها و شهرها پنهان گرديد . و در حلب شيعه باقى نماند . و گفته مىشود : بنى زهره امروزه در فوعه ذرّيّه‌اى دارند و ليكن به بنى زهره شهرت ندارند و امروز در حلب مقدار اندكى از شيعيان وجود دارند كه پس از آن فاجعهء عظيمه آنجا را مسكن گزيده‌اند . و اين يكى از وقايع دردناك و جانگدازى بود كه شيعه به خاطر ولاء اهل البيت و تمسّك به دستاويزهاى مذهبشان مشاهده نمود . و امير ملحم بن امير حيدر در اثر اين فتوى در سال 1048 به جبل عامل هجوم كرد . حرمتهائى را هتك نمود و محرّماتى را مباح كرد . در روز واقعهء قريهء انصار ، تو ديگر مپرس از خونهائى كه ريخته شد و اموالى كه به غارت رفت و محرّماتى كه هتك شد . وى يكهزار و پانصد نفر را بكشت و يكهزار و چهارصد نفر را اسير كرد و هنوز مراجعت ننموده بودند كه در مستراح بيروت بمرد 6 . پس به خدا بايد پناه برد از اين جرأت عظيم بر نفوس و أعراض و از اين فتوائى كه آن جماعت را به غرور افكند تا اين فضايع و جرايم را به اين دسته مرتكب شدند . و خداوند خصيم و حاكم مىباشد .\r\n1 - چنين بوده و چنين است كه بانگ شيعه در اذان با حىَّ على خير العمل است و اين شعار شيعه است و أدلّهء صريحهء وارده از طرق عامّه وارد است كه اين فقره از فصول اذان مىباشد . و أيضاً در « كنز العمّال » ج 4 ص 266 از طبرانى وارد است كه بلال در صبح اذان مىگفت و در آن مىگفت : حَىَّ على خير العمل . و در « سيرهء حلبيّه » در باب بدء الاذان و مشروعيّته در ج 2 ص 105 از طبع دوم وارد است كه ابن عمر ، و الإمام زين العابدين در اذان حىَّ على خير العمل مىگفته‌اند . آرى همانطور كه قوشچى كه از متكلّمين اشاعره مىباشد در اواخر بحث امامت از « شرح\r\n","page_name":" 408 ","page_number":408},
  {"content":"\r\n\r\n* * * آية الله متضلِّع خبير و عالم بيدار عصر ما : مرحوم سيد عبد الحسين سيد شرف الدين عاملى سرّ كتمان فضائل اهل بيت و روايات مدسوسهء مجعوله و مظلوميّت و مقهوريّتشان را با بيانى لطيف و شرحى مستدلّ ذكر كرده است كه چون حاوى مطالبى روشنگرانه و واقع بينانه مىباشد سزاوار است كه ما آن را در اين مقام بازگو نمائيم . وى در پاسخ پرسش شيخ سليم بشرى مصرى پيشواى اهل تسنّن در عالم و قائد علمى الازهر كه مىپرسد : چرا و به چه سبب آن نصوص جليّه در صحاح و مسانيد ما وارد نشده است ؟ چنين مىگويد :\r\n\r\nعلت پوشانيدن نصوص به اهل البيت\r\nاما عدم اخراج آن نصوص پس فقط شِنْشِنه‌اى است كه ما از هر كس كه در دل خود عداوتى را از آل محمد پنهان كرده باشد و غلّ و غشّ را در باطن خود مختفى\r\n\r\n\r\n","description":"","footnote":"\r\nتجريد » گفته است : عمر بر بالاى منبر رفت و گفت : ثلاثٌ كُنَّ على عهد رسول الله ( صلّى الله و عليه و آله ) أنا أنهى عنهنّ و احرّمهنّ و أعاقب عليهنّ و هى متعة النّساء و متعة الحجّ و حَىَّ على خير العمل . و شايد اهل سنّت آن را بدين جهت ترك كرده‌اند همچنان كه آن دو قسم متعه را ترك كرده‌اند .\r\n2 - حاكم و والى حلب در آن وقت عماد الدّين زنگى بن مورود بن عماد الدين زنگى بن آقسنقر بوده است همانطور كه ابوالفداء ذكر كرده است .\r\n3 - أيّوبى در سنهء 579 داخل حلب شد .\r\n4 - و از « نسمة السّحر » نقل است كه او گفت : آن كس كه آن را بنا كرده است سيف‌الدّوله بوده است زيرا كه وقتى او در بعضى از مناظر خود در حلب بوده است نورى را در آن مكان مشاهده كرده است . چون صبح شد مركب به سوى آن راند و امر به حفر آن نمود سنگى يافتند كه بر رويش نوشته بود : هذا المحسن بن الحسين بن على بن أبى طالب ، وى علويون را جمع كرد و از آن قضيّه پرسش نمود بعضى از ايشان گفتند : چون اسيران امام حسين عليه السلام را از حلب مرور دادند يكى از زنهاى حضرت طفلى را از شكم سقط كرد و آن اين پسر است لهذا سيف‌الدوله آن عمارت و مشهد را بنا كرد .\r\n5 - علامه حجّت سيّد عبد الحسين شرف الدين ردّى بر اين فتوى نوشته است و آن عبارت است از كتاب « الفُصول المهمِّة » او . و دو بار طبع شده است اگر آن را بخوانى بر علم عميق و اطلاع گستردهء او دلالت مىيابى و براى تو واضح مىگردد كه ظلم شيخ نوح در فتوايش و در كشتن آن جماعت مساكين از روى ستم و عدوان تا چه حدّ بوده است .\r\n6 - به « الفصول المهمّة » طبع دوم ص 140 و مجلّهء عرفان ج 2 ص 286 به گفتار علامه بحّاثه شيخ احمدرضا كه عنوانش « المتأوّلة أو الشيعة فى جبل عامل » است مراجعه كن\r\n","page_name":" 409 ","page_number":409},
  {"content":"\r\n\r\nنموده باشد ، مىشناسيم : آنان كه از حزب فراعنه در صدر اوَّل اسلام ، و بردگان و بندگان صاحبان سلطه و تغلُّب و استبداد بوده‌اند . آنان كه در اخفاء فضائل اهل بيت و اطفاء نورشان از هر قدرتى و از هر جانب و ناحيه‌اى از بذل هيچ جهد و كوششى دريغ ننموده‌اند ، و آنچه در توانشان بوده است از قدرت و جبروت در اين راه و هدف به كار گرفته‌اند ، و جميع افراد مردم را بر مصادرهء مناقب و خصائصشان با تمام اقسامِ ترغيب و ترهيب تحميل كرده‌اند ، گاهى با دراهم و دنانيرشان مردم را به اين كار سوق مىداده‌اند ، و گاهى با مناصب و وظائف ، و گاهى با تازيانه‌ها و شلَّاقها . نزديك مىكردند كسانى را كه آن فضائل را تكذيب مىنموده‌اند ، و دور مىكردند كسانى را كه آن فضائل را تصديق مىنموده‌اند ، يا آنان را نفى بلد مىكرده‌اند ، و يا مىكشته‌اند .\r\nو تو مىدانى كه نصوص امامت و عهود خلافت تحقيقاً از چيزهائى است كه ستمگران از آن مىترسند كه تختهاى حكومتشان را نابود سازد ، و اساس و پايه‌هاى سلطنت و امارتشان را بشكند و از هم بپاشد . و بنابراين سلامت آن نصوص و محفوظ بودنشان از آنان و از كارگردانان و همقطارانى كه بديشان تقرّب مىجسته‌اند ، و وصول آنها به ما با اسانيد مختلفه و طرق متعدّده ، فقط آيتى است از آيات صدق ، و معجزه‌اى است از معجزات حق .\r\nبه سبب آنكه كسانى كه به حق اهل البيت تجاوز نموده و استبداد مىورزيدند و آن مراتب و مقاماتى را كه خدا بدانان اختصاص داده است به خود مىبستند و نسبت مىدادند كسانى بوده‌اند كه شخص متّهم به محبّت اهل البيت را به بدترين عذاب و ناگوارترين شكنجه‌ها معذَّب مىنموده‌اند . ريشش را مىتراشيدند ، و در بازارها مىگردانيده‌اند ، و سپس او را پست نموده از حيثيَّت ساقط مىكرده‌اند ، و ازهر حقَّى او را محروم مىنموده‌اند تا به جائى كه از عدالت واليان امر در حق او مأيوس گردد « 1 » ، و از معاشرت با طبقهء عامّهء مردم نااميد شود .\r\n\r\n\r\n","description":"","footnote":"\r\n( 1 ) در تعليقه آورده است : به ص 15 از مجلّد ثالث از شرح « نهج البلاغة » ابن ابى الحديد\r\n","page_name":" 410 ","page_number":410},
  {"content":"\r\n\r\nاگر كسى على را به خير ياد مىكرد از وى برائت ذمّه مىشد و در آستانه‌اش نقمت و بدبختى و سيه روزى حلول مىنمود . تمامى اموالش به مصادره مىرفت و گردنش زده مىشد .\r\nچه بسيار زبانهائى را كه به فضيلتشان به سخن گشوده شد از دهانشان بيرون كشيدند ، و چشمهائى را كه بدانان با نظر احترام مىنگريست ميل كشيده كور كردند ، و دستهائى را كه به منقبتشان اشاره كرد جدا نمودند ، و پاهائى را كه از روى عاطفه و محبَّت به سويشان در حركت آمد با ارّه بريدند ، و چه بسيار خانه‌هائى را كه از أوليائشان بود آتش زدند ، و نخلهايشان را از بن و ريشه از درون زمين برآوردند ، و سپس خودشان را بر بالاى آن نخلها به دار آويختند ، و يا از مسكن مألوف و ديار و وطن معهودشان فرارى دادند و بنابراين شيعيان را تكّه تكّه و جدا جدا ساختند .\r\nو در ميان حاملان حديث و حافظان آثار رسول خدا و دين و سنَّت ، قومى وجود داشتند كه آن ملوك جبابره و ولاتشان را به جاى خداوند عزّ و جلّ مىپرستيدند ، و با آنچه در حيطهء قدرت و امكانشان بود از تصحيف و تحريف و تصحيح و تضعيف ، بديشان تقرّب مىجستند و نزديك مىشدند ، بعينه مانند كسانى كه ما امروزه در زمان و عصر خودمان مىنگريم از شيوخ دستگاهى و علماء وظايف دربارى و قضات بدِ خود فروختهء خواهان مقام و منصب كه چگونه براى رضايت حُكَّام به تأييد سياستشان از يكديگر سبقت مىگيرند ، خواه آن سياست عادل باشد يا جائر ، و به تصحيح احكامشان كمر مىبندند خواه صحيح باشد يا فاسد .\r\nحاكم شهر و كشور از آنان فتوائى را كه مؤيِّد حكمش بوده باشد و يا دشمنش را قلع و قمع نمايد ، نمىپرسد إلّا آنكه ايشان مبادرت مىكنند به آنچه مقتضاى رغبت اوست ، و مستوجب سياست او ، و اگرچه آن امر با نصوص قرآن و سنَّت مخالفت\r\n\r\n\r\n","description":"","footnote":"\r\nمراجعه كن تا بعضى از مِحَن و مصائبى را كه به اهل البيت و شيعيانشان در آن ايّام رسيده است بيابى ، و براى حضرت امام محمد باقر عليه السلام در آنجا راجع به اين مهم گفتارى است كه نظر اهل بحث و تحقيق را بدان جلب مىكنم .\r\n","page_name":" 411 ","page_number":411},
  {"content":"\r\n\r\nنمايد . و اجماع و اتّفاق امت را پاره مىنمايند از حرص منصبى كه دارند و مىترسند آنان را از آن عزل كنند ، و يا از طمع وصول به مقامى كه در انتظار و ترقُّبش نشسته‌اند .\r\nو چه فاصلهء طويل و مسافت بعيدى وجود دارد ميان اينان و آنان ! زيرا اينان أبداً قدر و قيمتى نزد حكومتهايشان ندارند ، امَّا آنان به واسطهء آنكه نياز ملوك و حكَّامشان بديشان عظيم است به جهت آنكه محاربه شان با خدا و رسول خدا به وسيلهء آنها تحقّق مىپذيرد لهذا نزد ملوكشان و واليان آنها داراى منزلتى سامى و عالى ، و شفاعتى مقبول و پذيرفته هستند . و بنابراين بدان جهت داراى صولتى خطير ، و دولت و تمكُّنى عظيم خواهند شد .\r\nايشان بر احاديث صحيحه‌اى كه متضمّن فضيلتى براى على يا براى غير او از اهل بيت نبوّت وارد گرديده است تعصّب مىورزند و با تمام شدّت آنها را ردّ مىكنند ، و با كمال قهر و عنف آنها را ساقط مىنمايند ، و راويانش را به رَفْض - كه بدترين و خبيث‌ترين چيز نزد آنان رَفْض مىباشد - منسوب مىدارند .\r\nاين است سيره و منهاجشان در سنن واردهء راجع به على بخصوص اگر احاديثى بوده باشد كه شيعه بدانها تمسّك جويد .\r\nو از براى آن گروه از علماى دستگاهى و مقرَّب حاكمان جائر ، كسانى وجود دارند از خواص كه نامشان و آوازه و صيتشان را در هر ناحيه و قطرى بالا مىبرند ، و از براى آنان گروهى از طلبهء علم دنياپرست وجود دارند كه آرائشان را رواج مىدهند ، و از زعماء و مشايخ عشائر دسته‌اى هستند كه موجب تقويتشان مىشوند . و چون آنان وجوهى را در ردّ آن احاديث صحيحه شنيدند ، قولشان را حجَّت مىدانند و در نزد عامّه و هَمَجٌ رَعاع ترويج مىدهند ، و در هر كشورى اشاعه و اذاعه مىنمايند و آن را اصلى از اصول مُتَّبَعهء در هر عصرى قرار مىدهند .\r\nاينها از يك جانب ، و از ناحيهء ديگر در آنجا قومى از حاملان حديث در آن ايَّام وجود داشته‌اند كه ترس و دهشت آنان را مضطر و مجبور مىكرده است تا احاديث وارده در « فَضْل على و اهل البيت » را ترك نمايند . و اين دسته از علماى مساكين\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nچون مورد پرسش قرار مىگرفته‌اند از آنچه كه آن علماى مقرَّب دستگاه در رَدِّ سنن صحيحه مشتملهء بر فضل على و اهل بيت مىگفته‌اند و انتشار مىداده‌اند ، از ترس و وحشت وقوع فتنهء عَمْيَاء بَكْماء صَمَّاء ( كور و كر و لال ) از رو به رو شدن با عامهء مردم بر خلاف امور تلقين‌شدهء بديشان ، مجبور مىگشته‌اند كه در جواب آنان به معاريض كلام و اشارات و كناياتى اكتفا نمايند ، از ترس غلبهء آن دسته از علماى مقرَّب دربارى و از مروِّجانشان از خاصّه ، و از ترس غلبهء كسانى كه از عامّهء مردم و رَعاعُ النَّاس با آنها همصدا و چون كِلاب هم عُوْعُوْ مىباشند .\r\nسيره و رويّهء ملوك و واليان از ناحيهء آنها به طور مستمرّ و دوام آن بوده است كه به « لعن أميرالمؤمنين » مردم را امر مىكرده‌اند و بر ايشان ازاين‌جهت تنگ مىگرفته‌اند و با وسيلهء پول ، و لشكر ، و وعده ، و وعيد ، عامّه و خاصّه را تحميل بر تنقيص و ذَمِّ وى مىنموده‌اند ، و على را براى اطفال و نوباوگان مدارس و مكاتب به صورتى تصوير مىكرده‌اند كه نفوس از آن مشمئز مىگرديد ، و از وى مطالبى نقل مىكرده‌اند كه با گوشها تصادم داشت ، و آنها را خراش مىداد ، و لعنت بر او را در بالاى منابر مسلمين از سنَّتهاى عيد فطر و عيد أضحى و جمعه قرار داده بودند .\r\nپس اگر بنا نبود كه « نور خدا خاموش نشود و فضل اوليائش پنهان نگردد » به هيچ وجه من الوجوه امكان نداشت آن سنن از طريق فريقين به طور صحيح و صريح بر خلافتش به ما و اصل گردد ، و تصور نداشت نصوص در فضيلتش به ما برسد !\r\nوَ إنِّى وَ اللهِ لَاعْجَبُ مِنَ الْفَضْلِ الْبَاهِرِ الَّذِى اخْتَصَّ بِهِ عَبْدَهُ وَ أخَا رَسُولِهِ عَلِىَّ بْنَ أبِى طَالِبٍ ، كَيْفَ خَرَقَ نُورُهُ الْحُجُبَ مِنْ تِلْكَ الظُّلُمَاتِ الْمُتَرَاكِمَةِ وَ الامْوَاجِ الْمُتَلَاطِمَةِ ، فَأشْرَقَ عَلَى الْعَالَمِ كَالشَّمْسِ فِى رَائِعَةِ النَّهَارِ ! « 1 »\r\n« و من حقّاً و تحقيقاً در شگفت افتاده‌ام از فضل باهر و مزيّت غالبى كه خداوند\r\n\r\n\r\n","description":"","footnote":"\r\n( 1 ) « المراجعات » ، طبع اوّل مطبعهء عرفان صيدا سنهء 1355 ه ، ص 194 تا ص 196 ، مراجعهء 64 .\r\n","page_name":" 413 ","page_number":413},
  {"content":"\r\n\r\nبدان بنده‌اش و برادر پيغمبرش : على بن أبى طالب را اختصاص داده است كه چگونه نور او حجابهايى را كه از اين تاريكيهاى انباشته و بر روى هم متراكم شده فراهم آمده است بشكافت ، و از ميان امواج متلاطمه سر بر آورد ، و بر تمامى جهان و جهانيان همچون خورشيد تابان در روز بالا برآمده ، درخشش نمود ! »\r\n\r\nتولّى و تبرّى از اصول مسلّمهء شيعه است\r\nبارى از آنچه كه ما ذكر نموديم منهج و منهاج و رويّه و سنَّت شيعه در تمام مراحل اعتقاد و انديشه و كردار و عمل روشن مىگردد ، در مقابل غير شيعه كه جامع جميع مذاهب اربعه و ظاهريّه و خوارج و غيرهم مىباشد . شيعه اساس خود را بر اصل حق قرار داده است و طبق آيات و سنَّت ، تولِّى دوستان خدا و تبرِّى از اعدائشان را جزء اصول مسلَّمه و عقائد لا ينفكّ خود مىداند ، و تشيُّع را به معنى تحت ولايت أئمّهء دوازده گانه در آمدن در تمامى امور و مراحل اخذ و بطش و فكر و فعل در حيات و ممات مىشمرد ، و ليكن عامّه با جميع اقسام و اصنافشان در برابر كتاب و سنَّت ، گفتار و قول بقيّهء خلفا را حجَّت مىدانند و آن را جزء امور عمليّهء روزمرّهء خود قرار مىدهند ، و اعتباريّات را بر حقايق مقدّم مىدارند .\r\nأشاعره در انديشه و اعتقاد و كردار خشن‌تر از معتزله هستند ، و معتزله در عقائد بسيار به شيعه نزديك مىباشند ، ولى آنان تبرِّى از شيخين نمىكنند بلكه آنان را خليفه و عثمان و أميرالمؤمنين عليه السلام را خلفاى واقعى مىدانند . معتزله معاويه را مرد خبيث و فاسد مىدانند بر خلاف أشاعره كه به وى و به جميع خاندان بنى اميّه و بنى مروان به نظر تقديس مىنگرند . معتزله با حكمت و مطالب عقليّه و برهان آشنا مىباشند و أشاعره اصولًا در اين ممشى گامى نزده‌اند و با عقل و عقليّات در ستيزند .\r\nابن ابى الحديد معتزلى در شرح قول أميرالمؤمنين عليه السلام :\r\nيَهْلِكُ فِىَّ رَجُلَانِ : مُحِبٌّ مُفْرِطٌ ، وَ بَاهِتٌ مُفْتَرٍ . « دو مرد دربارهء من هلاك مىشوند : دوستى كه از حدّ بگذراند ، و دروغ پردازى كه آنچه در من نيست بگويد . » مىرسد به اينجا كه مىگويد :\r\nو از همين جهت است كه اصحاب ما در اين مسأله اصحاب نجات مىباشند و\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nداراى فوز و خلاص ، زيرا در اين راه ، طريق ميانه و اعتدال را پيموده‌اند و گفته‌اند : على افضل خلقِ خداست در آخرت و داراى رفيع‌ترين منزلت در بهشت ، و افضل خلق خداست در دنيا و حاوى بيشترين خصائص و مزايا و مناقب در جمع اصحاب و غيرهم . و هر كس با وى دشمنى كند ، يا جنگ نمايد ، و يا او را دشمن بدارد او دشمن خداوند سبحانه خواهد بود و در آتش دوزخ با كفّار و منافقين مخلّد خواهد گرديد مگر آنكه از كسانى بوده باشد كه توبه‌اش به ثبوت رسيده باشد و بر ولايت و محبّت او جان داده باشد .\r\nو امَّا افاضل از مهاجرين و انصار آنان كه امامت را قبل از او عهده دار شده‌اند ، پس اگر او امامتشان را انكار كرده بود و برايشان غضب نموده بود و بر كردارشان خشمگين گرديده بود ، تا چه رسد به اينكه بر رويشان شمشير بكشد يا مردم را به سوى خود بخواند ، تحقيقاً ما مىگفتيم : آنان از هلاك‌شدگانند عيناً به مثابه آنكه رسول خدا صلّى الله عليه و آله و سلّم بر آنها غضب كرده بود ، به جهت آنكه به اثبات پيوسته است كه رسول اكرم صلّى الله عليه و آله و سلّم به او گفته‌اند :\r\nحَرْبُكَ حَرْبِى ، وَ سَلْمُكَ سِلْمِى . وَ أنَّهُ قَالَ : اللَّهُمَّ وَالِ مَنْ وَالَاهُ ، وَ عَادِ مَنْ عَادَاهُ . وَ قَالَ لَهُ : لَا يُحِبُّكَ إلَّا مُؤمِنٌ ، وَ لَا يُبْغِضُكَ إلَّا مُنَافِقٌ !\r\n« جنگ با تو جنگ با من است ، و صلح با تو صلح با من . و اينكه پيامبر گفته است : خداوندا ! ولايت كسى را متعهِّد شو كه ولايت او را متعهِّد مىشود ، و دشمن بدار كسى را كه او را دشمن مىدارد و به او گفته است : تو را دوست ندارد مگر مؤمن و تو را دشمن ندارد مگر منافق ! »\r\nو ليكن ما مىبينيم كه او رضايت به امامتشان داده است ، و با آنها بيعت كرده است ، و پشت سرشان نماز خوانده است ، و با آنان نكاح نموده است ، و از غنيمت و فَىْء ايشان خورده است . و لهذا بر ما جائز نيست كه از فعل او تجاوز كنيم و از آنچه كه از وى شهرت يافته است جلو بيفتيم .\r\nآيا نمىبينى كه چون او از معاويه برائت جست ما هم از او برائت مىجوئيم و\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nچون معاويه را لعنت كرد ما هم لعنت مىكنيم ، و چون بر ضلالت اهل شام و آنان كه از بقيّهء صحابه در ميانشان بودند مانند عَمرو بن عاص ، و پسرش : عبد الله و غيرهما حكم كرد ما أيضاً حكم به ضلالتشان مىكنيم ؟ !\r\nو حاصل مطلب آنكه ما فرقى ميان على عليه السلام و پيغمبر صلّى الله عليه و آله و سلّم نمىگذاريم مگر درجهء نبوت را ، و غير از اين درجه به وى تمام درجات فضل را كه مشترك است ما بين او و آن جماعت اعطاء مىنمائيم . و ما در أكابر از صحابه آنان كه براى ما به ثبوت نرسيده است كه او در آنها طعنه‌اى زده است طعنه‌اى نمىزنيم ، و با ايشان همانطور رفتار مىكنيم كه وى با ايشان رفتار كرده است .\r\n\r\nگروهى از اصحاب كه قائل به افضليت على عليه السلام بوده‌اند\r\nفصل : در آنچه كه در تفضيل ميان صحابه گفته شده است\r\nقول به افضليّت على عليه السلام در ميان صحابه گفتارى است از قديم الايَّام كه بدان كثيرى از اصحاب و تابعين ، همچون عمّار و مقداد و ابوذر و سلمان و جابر بن عبد الله و ابىّ بن كعب ، و حُذَيْفَه و بريده و ابوايُّوب و سهل بن حنيف ، و عثمان بن حنيف و أبوالْهَيْثَم بن التَّيِّهَان ، و خُزَيْمه بن ثابت و ابوالطُّفيل عامِر بن واثله ، و عباس بن عبد المطَّلب و پسرانش ، و جميع بنى هاشم ، و جميع بنى المطَّلِب قائل بوده‌اند .\r\nو زبير هم در به دو امر از قائلين به افضليت او بود سپس برگشت . و از بنى اميّه جماعتى بودند كه قائل بدين امر بوده‌اند . از ايشان است خالد بن سعيد بن العاص و عمر بن عبد العزيز . و من در اينجا خبر مشهور مروى از عمر بن عبد العزيز را ذكر مىنمايم و آن از روايت ابن كلبى مىباشد . وى گفت : روزى كه عمر بن عبد العزيز در مجلس خود جلوس داشت حاجبش وارد شد با يك زن گندمگون بلند قامت و نيكو منظر و نيكو پيكر و با دو مرد كه با آن زن بودند و با ايشان نامه‌اى بود از ميمون بن مهران به سوى عمر .\r\nنامه را به او دادند و او گشود ، و در آن چنين نگاشته شده بود :\r\nبسم الله الرَّحمن الرَّحيم ، به سوى أميرالمؤمنين عمر بن عبد العزيز از ميمون بن\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nمهران . سَلَامٌ عَلَيْكَ وَ رَحْمَةُ اللهِ وَ بَرَكَاتُهُ . أمَّا بَعْد ، امرى بر ما وارد شده است كه سينه‌ها بدان تنگى مىنمايد و طاقتها از تحمّلش عاجز شده‌اند ، و ما از آن دورى جستيم و به سوى عالِم آن واگذار كرديم به جهت قول خداوند عزّ و جلّ :\r\nوَ لَوْ رَدُّوهُ إلَى الرَّسُولِ وَ إلَى اولِى الامْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ . « 1 »\r\n« و اگر آن مسأله را به پيغمبر و به اولى الامرى كه از ايشان است ردّ مىكردند ، تحقيقاً كسانى كه از ميانشان اهل استنباط مىباشند آن را مىدانستند . »\r\nاين زن و دو مردى كه با وى هستند يكى از آنها شوهر اوست و ديگرى پدرش . و اى اميرمؤمنان پدرش معتقد است كه شوهرش قسم به طلاق او ياد كرده است كه على بن أبى طالب عليه السلام خَيْرُ هَذِهِ الامَّةِ وَ أوْلَاهَا بِرَسُولِ الله صلّى الله عليه و آله و سلّم مىباشد .\r\n« يعنى منتخب و برگزيدهء اين امّت است و از همهء آنها ولايتش به رسول اكرم شديدتر مىباشد . »\r\n« و پدر معتقد است كه به واسطهء اين سوگند دخترش مُطَلَّقه گرديده است و در مذهب او جايز نيست كه اين مرد را داماد خود اتّخاذ كند و معتقد است كه اين زن بر او همچون مادرش حرام است . و شوهر به پدر مىگويد : دروغ گفتى ! و گناه نمودى ! قسم من صحيح مىباشد ، و گفتار من راست است ، بر رَغم أنف تو و بر غيظ قلب تو ، اين زن ، زن من است . اينها نزد من گرد آمده‌اند و حلّ مشكله مىجويند . من از سوگند مرد پرسيدم گفت : آرى اين طور واقع شده است ! من قسم به طلاق زنم خوردم كه إنَّ عَلِيّاً خَيْرُ هَذِهِ الامَّةِ وَ أوْلَاهَا بِرَسُولِ الله صلّى الله عليه و آله و سلّم ، بشناسد على را كسى يا نشناسد ، و وى را انكار كند يا انكار نكند . هر كس مىخواهد خشمگين شود بشود و هر كس اين عقيده را مىپسندد بپسندد .\r\nاين سخن به گوش مردم رسيد و نزد او مجتمع گشتند ، و اگرچه زبانها يكسان است ولى دلها ناهموار مىباشد .\r\n\r\n\r\n","description":"","footnote":"\r\n( 1 ) آيه 83 ، از سورهء 4 : نساء\r\n","page_name":" 417 ","page_number":417},
  {"content":"\r\n\r\nو اى اميرمؤمنان ! مىدانى كه مردم در أهواء و آرائشان اختلاف دارند و در هر چيز كه محتمل فتنه‌اى باشد شتاب زده مىباشند ، لهذا ما از حكم در اين مسأله رفع يد نموديم براى آنكه تو در ميانشان حكم كنى بِمَا أرَاكَ اللهُ . و اين دو مرد به او چسبيده‌اند و دست بردار نيستند ، پدرش قسم ياد كرده است كه اين زن را با او نگذارد ، و شوهرش قسم ياد كرده است كه از وى دست برندارد گرچه گردنش زده شود مگر آنكه حاكمى كه قدرت مخالفتش را نداشته باشند و از حكم وى روى گردان نباشند در اين مسأله حكم كند ، بنابراين است كه اى اميرمؤمنان ما حكم مسأله را به تو ارجاع داديم . أحْسَنَ اللهُ تَوْفِيقَكَ وَ أرْشَدَكَ ! . . . . .\r\n\r\nمناظره‌اى دربارهء افضليت على عليه السلام\r\nعمر بن عبد العزيز بنى هاشم و بنى اميّه و معظمين قريش را جمع كرد و به پدر زن گفت : اى شيخ گفتارت چيست ؟ ! گفت : اى اميرمؤمنان ! اين مردى است كه زوجه‌اش دختر من مىباشد . من اين دختر را با مجهّزترين جهازى كه براى أقران اوست به سوى شويش فرستادم ، حتى اينكه من در آن مرد اميد خير بسته بودم و آرزوى صلاحش را در سر مىپروراندم ، اينك سوگند دروغ به طلاقش خورده است ، و باز هم اراده دارد با وى ادامهء زناشوئى و نكاح دهد !\r\nعمر گفت : اى شيخ شايد زنش را طلاق نداده باشد ! چگونه قسم ياد كرده است ؟ !\r\nشيخ پدر زن گفت : سبحان الله ! سوگندى كه وى ياد كرده است كذبش واضح‌تر و گناهش روشن‌تر مىباشد از آنكه در دل من شكّى از آن خلجان كند با وجود اين سِنّى كه نموده‌ام و اين علمى كه اكتساب نموده‌ام . زيرا وى بر اين عقيده بوده است كه إنَّ عَلِيّاً خَيْرُ هَذِهِ الامَّةِ وَ إلَّا امْرَأتُهُ طَالِقٌ ثَلَاثاً ! « على برگزيده و اختيارشدهء اين امَّت است و اگر اين طور نباشد زنش سه طلاقه بوده باشد ! »\r\nعمر به شوهرش گفت : تو چه مىگوئى آيا اين طور قسم خورده‌اى ؟ ! گفت : آرى !\r\nگفته شده است : چون شوهر گفت : آرى ، نزديك بود مجلس اهل خودش را به لرزه و تكان درآورد ، و بنى اميَّه به آن مرد با گوشهء چشم خشمگين مىنگريستند جز آنكه ايشان ابداً سخنى نگفتند و همگى نظرشان به چهره عمر بن عبد العزيز بود .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nعمر مدتى به طور سكوت سر به زير افكند و زمين را با دستش خراش مىداد و جمعيّت همگى ساكت بودند و منتظرِ آنكه عمر چه مىگويد : سپس سرش را بلند كرد و گفت :\r\n إذَا وَلِىَ الْحُكُومَةَ بَيْنَ قَوْمٍ * أصَابَ الْحَقَّ وَ الْتَمَسَ السَّدَادَا 1\r\nوَ مَا خَيْرُ الإمَامِ « 1 » إذَا تَعَدَّى * خِلَافَ الْحَقِّ وَ اجْتَنَبَ الرَّشَادَا 2 \r\n1 - « هنگامى كه در ميان گروهى قضاوت را بر عهده گيرد ، به حقّ و واقع اصابت مىكند و سداد و صواب را مىجويد .\r\n2 - و امام برگزيده و مورد پسند نيست آن كه تعدّى كند و بر خلاف حق دست بيازد و از رشاد و راستى اجتناب گزيند . »\r\nپس از آن عمر به آن جمعيّت گفت : رأى شما دربارهء قسم اين مرد كدام است ؟ ! همه ساكت شدند .\r\nعمر گفت : سُبْحَانَ اللهِ ! رأيتان را بگوئيد !\r\nمردى از بنى اميّه گفت : اين حكم دربارهء فروج است و ما را جرأت نيست كه در آن سخن گوئيم ! و تو عالم به گفتار و امين بر لَه آنان و بر عليه آنان مىباشى . [ عمر گفت : 
  ] بگو آنچه را كه نزد توست زيرا گفتار مادامىكه باطلى را حقّ نكند و حقّى را باطل نسازد در مجلس من ردّ و بدلش جايز است .\r\nوى گفت : من چيزى نمىگويم . آنگاه عمر بن عبد العزيز رو كرد به مردى از بنى هاشم از اولاد عقيل بن ابى طالب و به وى گفت : اى عقيلى ! نظريّهء تو راجع به سوگندى كه اين مرد خورده است چيست ؟ ! مرد عقيلى موقع را مغتنم شمرد و گفت : اى اميرمؤمنان ! اگر تو گفتار مرا حكم قرار مىدهى و يا حكم مرا روان مىسازى من مىگويم ، و اگر نه پس سكوت براى من گسترده‌تر و براى دوام محبّت پسنديده‌تر است ! عمر گفت : بگو قول تو حكم است و حكم تو جارى !\r\n\r\n\r\n","description":"","footnote":"\r\n( 1 ) در شرح چهار جلدى « الانام » است .\r\n","page_name":" 419 ","page_number":419},
  {"content":"\r\n\r\nچون بنى اميّه اين سخن را شنيدند گفتند : اى اميرمؤمنان ! تو با ما انصاف ندادى كه حكم را به غير ما محوّل داشتى در حالى كه ما از پارهء گوشت تو هستيم و صاحبان رَحِم تو !\r\nعمر گفت : ساكت شويد ! آيا اينجا محل عجز و محل پستى و دنائت است ! من الآن اين مسأله را به شما سپردم و شما اقدام به حلّ و جواب آن ننموديد !\r\nگفتند : براى اينكه تو اختيارى را كه به عقيلى دادى به ما ندادى و آن طور كه وى را حَكَم نمودى ما را حَكَم ننمودى ! عمر گفت : اى بى پدران ! اگر او در حكم راست گويد و شما خطا كنيد ، و استوار آيد و شما ناتوان گرديد ، و بينا باشد و شما كور شويد ، در آن صورت گناه عمر چيست ؟ ! آيا مىدانيد مَثَل شما چيست ؟ ! گفتند : نمىدانيم . عمر گفت : عقيلى مىداند .\r\nسپس عمر به عقيلى گفت : اى مرد چه مىگوئى تو ؟ ! گفت : آرى اى اميرمؤمنان مثل آنان همانطور است كه پيشينيان گفته‌اند :\r\n دُعِيتُمْ إلَى أمْرٍ فَلَمَّا عَجَزْتُمُ * تَنَاوَلَهُ مَنْ لَا يُدَاخِلُهُ عَجْزُ 1\r\nفَلَمَّا رَأيْتُمْ ذَاكَ أبْدَتْ نُفُوسُكُمْ * نَدَاماً وَ هَلْ يُغْنِى مِنَ الْحَذَرِ الْحَرْزُ 2 \r\n1 - « شما را به سوى امرى فرا خواندند چون از تحمّل آن عاجز شديد آن را به دست خود گرفت كسى كه عجز در او داخل نمىشود !\r\n2 - پس چون اين قضيّه را ديديد ، نفوستان پشيمانى و ندامت را ظاهر كرد ، و آيا امكان دارد كه حفظ كردن و نگهداشتن به جاى حذر كردن و اجتناب نمودن قرار گيرد و انسان را از آن بى نياز كند ؟ » يعنى شما كاملًا شىء را به جاى ضدّش گذاشته‌ايد ، در اين صورت چه توقع داريد از بر آورده شدن مطلوب ؟ !\r\nعمر گفت : خوب گفتى و درست آمدى ! بنابراين بگو پاسخ آنچه را كه من از تو پرسيده‌ام !\r\nگفت : اى اميرمؤمنان ! قسم آن مرد صحيح بوده است و زن او مطَلَّقه نمىباشد !\r\nعمر گفت : از كجا اين مطلب را دانستى ؟\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nعقيلى گفت : با استشهاد به خدا من سوگند مىدهم تو را اى اميرمؤمنان ! آيا ندانسته‌اى كه رسول خدا صلّى الله عليه و آله و سلّم به فاطمه گفت در هنگامى كه نزد او براى عيادت آمده بود : اى نور ديده دختر من ! مرضت چه مىباشد ؟ ! فاطمه گفت : اى پدر جان من ! تب شديد دارم . و على غائب بود و براى انجام بعضى از حوائج پيامبر صلّى الله عليه و آله و سلّم رفته بود .\r\nپيامبر به فاطمه گفت : آيا اشتها و ميل به چيزى دارى ؟ ! گفت : بلى من انگور مىخواهم ، و اين در وقتى بود كه فاطمه مىدانست : انگور عزيز الوجود است و وقت انگور نمىباشد .\r\nپيغمبر صلّى الله عليه و آله و سلّم فرمود : خداوند قادر است كه براى ما انگور بياورد . و سپس گفت : اللَّهُمَّ ائْتِنَا بِهِ مَعَ أفْضَلِ امَّتِى عِنْدَكَ مَنْزِلَةً . « بار خدايا براى ما انگور بياور با افضل امَّت من از لحاظ منزلت و مرتبت در پيشگاه تو ! »\r\nدر اين حال على در را بكوفت و با وى زنبيلى بود از برگ خرما كه كنار ردايش را بر روى آن انداخته بود .\r\nپيغمبر فرمود : اى على اين چيست ؟ ! على عرض كرد : انگور است كه من براى فاطمه عليها السلام تهيه كرده‌ام ! پيغمبر گفت : اللهُ أكْبَرُ ، اللهُ أكْبَرُ ، اللَّهُمَّ كَمَا سَرَرْتَنِى بِأنْ خَصَصْتَ عَلِيّاً بِدَعْوَتِى فَاجْعَلْ فِيهِ شِفَاءَ بُنَيَّتِى !\r\n« الله اكبر ، الله اكبر ، خداوندا همچنان كه تو مرا مسرور نمودى به آنكه على را مورد دعاى من قرار دادى ، پس شفاى نور ديده‌ام را در اين انگور قرار بده ! »\r\nپس از آن پيغمبر فرمود : اى نور ديده دختركم ! بخور به اسم خدا ! فاطمه از آن تناول كرد و هنوز پيامبر خارج نشده بودند كه فاطمه شفا يافت و بر پاخاست .\r\nابن عبد العزيز گفت : راست گفتى و نيكو سفتى ! من گواهى مىدهم كه اين قضيّه را شنيده‌ام و از حفظ كرده‌ام . اى مرد دست زنت را بگير ، و اگر پدرش با تو مزاحمتى كرد دماغش را بكوب !\r\nو سپس عمر بن عبد العزيز گفت : اى پسر عبد مَناف ! و الله ما جاهل نمىباشيم چيزى را كه غير ما بدان عالم هستند ، و در دين ما كورى و نابينائى وجود ندارد\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nمثل آن است كه پيشينيان گفته‌اند :\r\n تَصَيَّدَتِ الدُّنْيَا رِجَالًا بِفَخِّهَا * فَلَمْ يُدْرِكُوا خَيْراً بَلِ اسْتَقْبَحُوا الشَّرَّا 1\r\nوَ أعْمَاهُمُ حُبُّ الْغِنَى وَ أصَمَّهُمْ * فَلَمْ يُدْرِكُوا إلَّا الْخَسَارَةَ وَ الْوِزْرَا 2 \r\n1 - « دنيا مردانى را با دامش شكار كرد . بنابراين آنان به خيرى نرسيدند بلكه شرِّ قبيح را مرتكب شدند .\r\n2 - محبّت غنا ايشان را كور و كر نمود و بنابراين نرسيدند مگر به خسارت و وزر و و بال . »\r\nگويند : در اينجا دهان بنى اميّه بسته شد گويا كه سنگ در دهانشان گذاشته‌اند ، و آن مرد با زنش رفت .\r\nو عمر بن عبد العزيز نامه‌اى به ميمون بن مَهْران نوشت :\r\nعَلَيْكَ سَلَامٌ ، فَإنِّى أحْمَدُ إلَيْكَ اللهَ الَّذِى لَا إلَهَ إلَّا هُوَ . امَّا بعد من مكتوبت را فهميدم ، آن دو مرد با زن آمدند و خداوند سوگند شوهر را تصديق كرد ، و قَسَمَش را مبرور نمود ، و بر نكاح زنش باقى بداشت . تو اين را تثبيت كن و بر طبق آن عمل نما . و السَّلام عليك و رحمة الله و بركاته .\r\n\r\nافرادى از تابعين كه قائل به افضليت على عليه السلام بوده‌اند\r\nو اما كسانى كه از تابعين قائل به افضليّت على بر جميع مخلوقات هستند جماعت بسيارى مىباشند مانند اوَيْس قَرَنى ، و زيد بن صُوحان و برادرش : صَعْصَعَه ، و جُنْدُب الخير « 1 » و عبيدة سلمانى و غيرهم از آنان كه از جهت شمارش احصاء نمىگردند . و لفظ شيعه در آن عصر گفته نمىشده است مگر بر كسى كه قائل به تفضيل او بوده است . و كلام و مقالهء اماميّه و كسانى كه به پيروى آنان درآمده‌اند از طعنه زنندگان بر امامت سلف در آن زمان بدين گونه از اشتهار مشهور نبوده است و بنابراين قائلين به تفضيل همانهائى بودند كه شيعه ناميده مىشده‌اند . و جميع آنچه كه در آثار و اخبار در فضل شيعه وارد شده است ، و اين كه ايشانند كه به آنها وعدهء\r\n\r\n\r\n","description":"","footnote":"\r\n( 1 ) در نسخهء « حبيب الخير » وارد است .\r\n","page_name":" 422 ","page_number":422},
  {"content":"\r\n\r\nبهشت داده شده است ، مراد همين دسته مىباشند نه غير ايشان . و بدين جهت است كه اصحاب معتزلى ما در كتب و تصانيفشان گفته‌اند : ما حقّاً شيعه هستيم . و بناءً على هذا اين قول به سلامت نزديكتر و از دو قولى كه در دو طرف افراط و تفريط واقع است به حقّ شبيه‌تر مىباشد . « 1 » ، « 2 »\r\nعالم بصير و محقِّق خبير معاصر : شيخ محمد جواد مغنيه پس از آنكه اين شرح از « نهج البلاغة » را با تفصيل آن ذكر كرده است در خاتمه‌اش فرموده است : نتيجه اين حادثه و غير آن ، اين شد كه امويّون به عمر بن عبد العزيز سم خورانيدند همچنان كه پيش از وى به معاويه ثانى سم خورانيده بودند . چرا كه ايشان تاب و تحمّل آن را نداشته‌اند كه در ميانشان كسى پيدا شود كه نصرت حق و اهل حق را بكند . لهذا بر موت او تعجيل نمودند از ترس آنكه مبادا مردم به فضل على مطّلع گردند به آنچه كه امويّون مىدانسته‌اند ، و بنابراين از دور آنان پاشيده و متفرّق شوند و به اولاد أميرالمؤمنين عليه السلام روى آورند همانطور كه عبد العزيز اموى در هنگام ذكر سيّد الكونَيْن توقّف و تأمّل و تدبر مىكرد و او خطيبى بود بليغ . و امويّون از حق\r\n\r\n\r\n","description":"","footnote":"\r\n( 1 ) « شرح نهج البلاغة » از طبع دار احياء الكتب العربيّة ، با تحقيق محمّد ابوالفضل ابراهيم ، ج 20 ص 220 تا ص 226 « شرح حكمت » 476 ، و از طبع دار الكتب العربيّة الكبرى ، مصطفى بابى حلبى ، ج 4 ص 520 تا ص 522 .\r\n( 2 ) همانطور كه اشاره نموديم ابن ابى الحديد معتزلى خود را شيعه مىداند براساس روايات مسلّمه‌اى كه از رسول خدا در فوز و نجات شيعه وارد شده است . ولى أعاظم از شيعيان او را شيعه نمىدانند و به طور كلى معتزله را قسيم اشاعره و قسمتى از اهل تسنّن مىدانند . لازمهء تشيّع اقرار به خلافت و وصايت و ولايت بلافصل أميرالمؤمنين عليه السلام مىباشد بنابراين هر كس قائل به خلافت شيخين و عثمان باشد شيعه نيست . و اگر كسى از آنان و از منهاجشان تبرّى نجويد شيعه نيست . و اينكه ابن ابى الحديد گفته است أميرالمؤمنين عليه السلام مخالفت آنها را ننمودند كذب محض است . سراسر تاريخ و اخبار و آثار و سير و خطب حتى در خود شرح نهج البلاغة او مملوّ و سرشار از اعتراضات به حكومت جائرانهء ابوبكر و عمر و عثمان است و بيعت حضرت آن هم پس از شش ماه دليل بر پذيرفتن نيست بلكه بنا بر مصلحت خارجى است همچنان كه خود حضرت تصريح دارد .\r\n","page_name":" 423 ","page_number":423},
  {"content":"\r\n\r\nدهشت نمودند ، زيرا سلطنت و امارت را از آنان سلب مىنمود ، و از عدل وى به وحشت افتادند لذا در صدد اخفاء حق قبل از آنكه بنيادشان منقرض گردد برآمدند . و ليكن هر قدر كه جادوگران و منحرفين در صدد اخفاء حق برآيند بالأخره بايد ظاهر گردد و مورد نصرت قرار گيرد و امر مبطلين مكشوف گردد .\r\n\r\nتوضيحى دربارهء عمر بن عبد العزيز\r\nو گوينده‌اى گفته است : عمر بن عبد العزيز يك مرد عادى بوده است ، و علت عظمت امرش آن بوده است كه او مرد دوبين و لوچى بوده است ميان جماعت كوران همانطور كه منصور دوانيقى گفته است . عمر بن عبد العزيز قيام كرد پس از قومى كه شريعت دين و سنَّت سيّد المرسلين را تبديل و تعويض كرده بودند و بر سر مردم قبل از او از ظلم و جور و تهاون به اسلام چيزها آمده بود كه مثل آن سابقه نداشته است ، و در ريسمان حساب كشيده نشده است ، و براى تو همين بس كه ايشان سبِّ على را بر بالاى منبرها به طور علنى و آشكارا اعلام مىنمودند و همين كه عمر بن عبد العزيز آن را نهى كرد وى را مرد نيكوكار و محسن شمردند ، بلكه او را در عِداد خلفاى راشدين نهادند ، و شعر كثير شاهد بر اين مدَّعى مىباشد .\r\n وَ لَيْتَ وَ لَمْ تَشْتِمْ عَلِيّاً وَ لَمْ تُخِفْ * بَرِيّاً وَ لَمْ تُتْبعْ مَقَالَةَ مُجْرِمِ \r\n« و اى كاش تو على را سبّ و شتم نمىنمودى ، و شخص بى گنه را نمىترسانيدى ، و دنبال گفتار مجرم نمىرفتى ! » « 1 »\r\nو فقط با اين عبارت مىتوان وى را معرفى نمود كه : اين مرد حسناتش را به مدد سيّئات غيرش حائز شده است .\r\nاما پاسخ اين گوينده آن است كه وى خواسته است با اين استدلالش مكانت و منزلت عمر را منحطّ نمايد و ليكن بيانش برعكس آنچه را كه او اراده نموده است مىرساند . ما مىشناسيم و تاريخ نيز مىشناسد بسيارى را كه در خانه و بيت صلاح و تقوى نشو و نما نموده‌اند ، و حياتشان را در دراست علوم اسلام و قرآن سپرى\r\n\r\n\r\n","description":"","footnote":"\r\n( 1 ) يعنى كارهاى عمر بن عبد العزيز به همين چند امر منحصر بوده است .\r\n","page_name":" 424 ","page_number":424},
  {"content":"\r\n\r\nكرده‌اند با وجود اين مىبينيم ايشان را كه منحرف شده‌اند از طريق دين ، و در مقابل دامهاى شيطانيّه و شهوات دنيويّه محكم نايستاده‌اند . اما عمر از بَيْئه و خويشاوندان و آئين قومش تمرّد كرد ، و نفس او از عادات و آداب و رسوم تقليدى شان برترى گرفت و به شهوت حكومت و فتنهء سلطنت مغرور نگشت . و اين است مكانت عظمت و سر عبقريّت او . عمر بر پدران و اجدادش ، گناهانشان را روشن ساخت ، و با كردارش پيش از گفتارش گواهى داد كه آنان مردم گمراه و گمراه كننده‌اى بوده‌اند و باكى نداشت از آنكه اين گواهى بر سر او چه مَتاعِب و مصاعبى به وجود خواهد آورد .\r\nو بدين جهت است كه ما وى را بزرگ مىدانيم ، و در بيدارى دلش او را تعظيم مىكنيم ، و در قوت ايمان و جهاد در سبيل حق و تمرّد از باطل - باطل اهلش و بيتش او را مىستائيم ، و السَّلام على روحِهِ الطَّيِّب و بَدَنِهِ الطَّاهر . تحقيقاً سيرهء ابن عبد العزيز انقلابى بوده است در سياست امويُّون و اصلاح ريشه‌اى و اصولى براى مفاسدى كه ايشان تأسيس و تأكيد كرده بودند ، و اين فضيلتى است عالى مرتبه كه چيزى به پايهء آن نمىرسد ، و مكرمتى است كه معادلى براى آن تصوّر ندارد مگر جهاد در پيشاپيش رسول كريم « 1 » .\r\nمغنيه همچنين در تحت عنوان ادب شيعه در شعر و خدمت آن به ادبيات عرب از احساسات و عواطف و هيجان خشم و اندوهى كه بر شيعه وارد شده است و آن را در قالب نثر و نظم أمثال دِعبل و ابن رومى و ابوفراس حمدانى در آورده‌اند ، و در حقيقت به پيكرهء عربيّت و ادبيّت لباس زيبا و خلعت رسا و استوار در بر نموده‌اند سخن گفته و مطلب را ادامه مىدهد تا مىرسد به اينجا كه مىگويد :\r\nو ما اين فصل از كتاب را پايان مىدهيم با دو گفتار : يكى از محمد سيد گيلانى كه در كتابش : « أثَرُ التَّشَيُّع فِى الادَبِ الْعَرَبِىِّ » ص 22 طبع قاهره ، لجنهء نشر جامعيّين\r\n\r\n\r\n","description":"","footnote":"\r\n( 1 ) « الشِّيعة و الحاكمون » طبع دوم ص 108 تا ص 113 .\r\n","page_name":" 425 ","page_number":425},
  {"content":"\r\n\r\nآورده است :\r\nادب شيعى صورت صادقى است بر آنچه كه بر علويون از فشار و تعب وارد گرديده است . على كشته شد و روزگار اولادش بر ذلّت و تحمل ستم و ظلم گذشت ، ايشان را تبعيد و تنفير مىكردند ، و پست و بى مايه مىشمردند ، و از مواهب الهيّه محروم مىنمودند ، و كشته مىشدند و مىترسيدند به طورى كه بر خونهايشان و خونهاى دوستانشان ايمنى نداشتند . أنصار و ياران على در هر ناحيه و در هر شهرى كشته شدند ، و به تعذيب و شكنجه‌هاى تلخ مبتلا گشتند ، دستها و پاهايشان از بدنشان بريده شد .\r\nهر كس كه على را ياد مىكرد زندانى مىشد ، و يا مالش به غارت مىرفت ، و يا خانه‌اش بر سرش فرود مىآمد . و اين بليّه و مصيبت روز به روز بر علويون شدت مىيافت . از زنده به گور كردن گرفته ، تا به دار آويختن ، تا آتش زدن ، تا حبس كردن ، و منع هوا و خوردن و آب نوشيدن از محبوس تا اينكه از گرسنگى و تشنگى جان دهد . و عادتشان آن بود كه علويون را بردار مىآويختند و آنان را رها مىكردند تا بوهاى عَفِن و كريه از آنها به مشام برسد پس از آن اجسادشان را آتش مىزدند و خاكسترش را در هوا پخش مىنمودند ، و حرام كرده بودند بر مردم كه اسامى پسرانشان را على يا حسن يا حسين گذارند .\r\nعباسيون كراهتشان نسبت به علويون از امويُّون بيشتر بود ، و بغض و عداوتشان عظيمتر . و در ميانشان قتل و حرق و فشار و شكنجه را با تمام قوا گسترش دادند . منصور دوانيقى امر كرد تا جميع علويون را از مدينه با غل و زنجير بسته به سوى وى در بغداد حمل نمودند ، همين كه به او رسيدند ايشان را در زندان تاريكى كه شب را از روز باز نمىشناختند محبوس نمود ، و چون يكى از آنها مىمرد جسد او را با زندانيان ديگر بجاى مىنهادند ، و أخيراً امر كرد تا سقف زندان را بر سرشان خراب كنند . و راجع به اين قضيّه است كه يكى از شعراى شيعه مىگويد :\r\n وَ اللهِ مَا فَعَلَتْ امَيَّةُ فِيهِمُ * مِعْشَارَ مَا فَعَلَتْ بَنُو الْعَبَّاسِ \r\n\r\n","description":"","footnote":"","page_name":" 426 ","page_number":426},
  {"content":"\r\n\r\n« سوگند به خدا آن بلايا و مصائبى را كه امويّون بر علويّون وارد آوردند يك دهم از بلايا و مصائبى كه عباسيّون وارد كردند نبوده است . »\r\nو ابوفراس مىگويد :\r\n مَا نَالَ مِنْهُمْ بَنُو حَرْبٍ وَ إنْ عَظُمَتْ * تِلْكَ الْجَرَائمُ إلَّا دُونَ نَيْلِكُمُ \r\n« آن مصائبى كه بنى حرب ( پسران ابوسفيان ) بر علويّون وارد ساختند گرچه عظيم مىباشد و ليكن آن جرائم و جنايات نيست مگر كمتر از مقدارى كه شما بنى عباس بر ايشان وارد ساخته ايد ! »\r\nو شريف رضى مىگويد :\r\n ألَا لَيْسَ فِعْلُ الاوَّلِينَ وَ إنْ عَلَا * عَلَى قُبْحِ فِعْلِ الآخِرِينَ بِزَائدِ \r\n« آگاه باشيد كه كارهاى پيشينيان بر علويّين اگرچه بزرگ است اما از جهت قباحت بيشتر از كارهاى پسينيان نمىباشد ! »\r\nهارون الرَّشيد در تنكيل علويون كار را به حدِّ نهايت رسانيد . و مردم از فشار عباسيون تخفيفى نيافتند مگر آن وقت كه خلافت در بنى عباس رو به ضعف نهاد و قدرت حكومت در ممالك اسلام براى ترك و ديلم و حمدان گرديد . تمام اين فشارها و مشكلات تأثير كبيرى در ادب شيعى گذارده است نثرش و نظمش .\r\nگفتار دوم از عبد الحسيب طه حميده است كه آن را در كتاب « أدب الشِّيعة » ص 328 طبع 1956 م آورده است ، و در حقيقت حركت شيعه ادب عربى را تا مرز بزرگى غنى ساخت ، و ادباى عرب را در بناء نهضت ادبيّه كمك و شركت بسزائى نمود در نتائج ادبى و در طغيان و هيجان خصومتها .\r\nتحقيقاً ما ادب شيعى را چنان يافتيم كه در جزالت الفاظ و استحكام اسلوب و عبارات رصين و متين ، و صداقت در اداء . . . صورت ناطقه و زبان گوياى نفسيَّات قوم شيعه بوده است كه در ابراز عواطفشان و گواهينامهء مخلَّد و جاودان براى حياتشان و عقائدشان و تصوير روشن و روانى براى مصائبى كه بديشان از محنتها و نكبتها به ساحتشان حلول كرده است ، مى باشد .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nما مصادر الهام براى اين گونه ادب كريمانه را پيدا نموده‌ايم كه نتيجهء دو مرحلهء از عواطف است : عاطفهء حزن و عاطفهء غضب ، و خلاصه و جوهرهء ثقافتها و فرهنگهاى مختلف از عربى و عجمى كه مجموعهء آنها را اسلام از جهت روح و معنى به هم آميخته است ، و جوهرهء ذاتى و وطنشان را تغيير داده است و همگى را در برابر قدرت و عظمتش خاضع نموده است آن گونه خضوعى كه لغات و افكار و عقائد در آن وارد شدند و با آن ممزوج گرديدند .\r\n\r\nفرهنگ شيعه بنيان و اساس فرهنگها گرديد\r\n. . . . بنابراين ادب شيعى صادق‌ترين مسأله‌اى است كه در آن ، اين فرهنگها تمثّل پيدا نموده است ، به علَّت آنكه حزب شيعى به واسطهء اسباب سياسى و دينى بزرگترين حزب جميع اين عناصر گشت . لهذا نتائج ادب شيعى بى نياز از همه چيز شد ، و نتيجهء ادب آنان ادبى سرشار و غزير و قوى گرديد كه از مصدر عاطفه و قلب و عقل بيرون مىآيد ، و فرهنگهاى خطّهء ايالت عراق در بالاترين درجات متعدّد مشربها و مسلكها بر روى آن ادب ترشّح مىكند . بنابراين ادب عربى از اين ناحيه استفاده برد ، مادّهء خود را سرشار كرد ، و معانى و اغراض خود را گسترش داد .\r\nدر عقائد شيعيان كه ما مقدارى از آن را قبلًا شرح داديم اين مهم را به صورت واضح مىنگرى ! و ما آثار آن را در ادب نگريسته‌ايم و ادراك كرده‌ايم كه تا چه حدى تشيُّع محل عبور و دخول نقل اين عقائد مختلفه به حيات عربيّت بوده است ، و در عقليّت عرب و در ادب عربى دخالت داشته است . و اين امور بدون هيچ شك و ترديد معلول كمك و مساعدت و مساهمت و معاضدت در جهاد ادبى بوده است كه بدون تشيّع امكان پذير نبوده است .\r\nو ديگر از ناحيهء تأثير ، موقفى كه دولت شيعه بر آن درنگ نمود و تكيه داد شأنش اين بود كه عواطف را ملتهب نمايد و وجدان را تحريك كند و فن و صنعت جديدى در گفتار بيافريند و مكان باز و گستردهء جديد را در عالم خيال و ذهن ايجاد كند . و تمام اين مطالب در ادب سياسى و عاطفى شيعه تمثّل گرفته است .\r\nو اوَّلين چيزى كه ظاهر شد و قوىترين چيزى كه در ادب شيعى آشكارا گرديد\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nادب نفس متحرك و خونبها طلب و عاطفهء صادق و راستين ، و محبت جوشان و گدازان ، و ادب عقيده بود كه شيعه بدانها ركنى متين و حصنى مستحكم و استوار را از تمدّن و حضارت ادبى بنا كرد . و براى شيعيان در اين مهم بزرگترين و عظيمترين فضيلت مىباشد در نهوض بدين ناحيهء عاطفيّه و سياسيّه . « 1 »\r\nو اين درست مقارن اوقاتى بود كه در ادب رسمى و معمولى دارج و رائج ، رغَبات مادّيه و معنويه طغيان كرده بود ، و عوامل خوف و رجاء آن را از مجراى صحيحش منصرف مىنمود . و عطايا و هداياى زشت و ناپسند ، نفوس صاحبانش را ملتهب مىكرد . تو حقّاً و حقيقةً تمام اين امور را در آنچه كه شيعه از آلام و مصائب لمس كرده است و با أدلّهء قاطعه شرح داده و از مظالم و ستمگريها پرده برداشته است خواهى يافت در آنچه كه از حِقْدهاى كمونى خود به جهت دفاع از\r\n\r\n\r\n","description":"","footnote":"\r\n( 1 ) از جمله ادب شيعى ، برائت از دشمنان خدا و رسول خدا و اهل بيت است كه پس از صلوات بر محمد و آل او لعنت بر اعداء آنها مىنمايند . برائت و لعنت دشمنان آل محمد از مطالب مستدلّ و برهانى مىباشد كه از ادلّهء عقليّه و نقليّهء برهانيّه و شواهد وجدانيّه اشراب مىگردد و در استوارى و استقامت آن هيچ گونه جاى ترديد وجود ندارد . تشيّع با موالات بدون معادات ، تشيّع نيست . جلب منفعت بدون دفع مضرّت بيهوده است . در خانه با دوست و دشمن آميختن و با هر دو به يك نظر نگريستن خانه ويران كردن است . بسيارى از عامّه همچون ابن ابى الحديد و مسعودى و غيرهما كه در ولاء كاملًا راه آمده‌اند ولى در برائت از مخالفان و غاصبان كوتاه آمده‌اند شيعه نيستند . بسيارى از افراد كه در مناقب أئمّه عليهم السلام كتاب نوشته‌اند همچون حمّوئى و زرندى و ابن صبّاغ و حاكم حسكانى و غيرهم شيعه نمىباشند زيرا در تحت ولايت امامان شيعه نيستند و از منهاجشان پيروى ندارند و از أعدائشان تبرّى نمىجويند . مرحوم آية الله سيّد شرف الدين عاملى در رسالهء : « إلى المجمع العلمى بدمشق » ص 35 و ص 36 مىنويسد : زيرا تشيّع از ابتداى پيدايشش تا روز قيامت براساس تمسّك به ثقلين : كتاب الله و أئمّهء عترت طاهرين ، و انقطاع بدين دو امر در اصول و فروع دين و در هر چيزى كه بدانها مرتبط مىگردد يا در حول آن دوران مىكند با موالات أولياء أئمّه در راه خدا و معادات با أعدائشان در راه خدا عزّ و جلّ استوار گرديده است . اين است تشيّعى كه سلف صالح از ما و خلف نيكو از عصر على و فاطمه پس از رسول خدا بر آن بوده‌اند تا زمانى كه مردم در موقف و پيشگاه ربّ العالمين قيام نمايند .\r\n","page_name":" 429 ","page_number":429},
  {"content":"\r\n\r\nعقيده شان ، و جهاد در راه قضيّه و هدفشان ابراز داشته و كمون دلهاى خود را مشروح ساخته‌اند . « 1 »\r\nمغنيه قدر مختصرى در شرح حال وليد و سليمان بن عبد الملك ذكر مىكند كه خوب روشنگر مقدار نتائج انحراف از ولايت و ثمرهء خبيثهء شجرهء ملعونه ، و بهرهء روزمرّهء خشت كج اولين نقطهء تعدى و تجاوز به قرآن حكيم و پيغمبر كريم و اولياى كرام از ذرّيّهء اوست . اين رشته سر دراز دارد :\r\n\r\nجنايات وليد بن عبد الملك و واليان او\r\nوليد بن عبد الملك :\r\nعبد الملك بن مروان در سنهء هشتاد و شش هجريّه بمرد و مدت غصب ولايتش بيست و يك سال و يك ماه و نيم بود . مسعودى گويد : وليد مرد جبّار و عنيدى بود ، و ستمگر و غاصب بىمحابائى بود .\r\nپدرش به او وصيّت كرد كه حجّاج بن يوسف ثقفى را گرامى بدارد . و پوست پلنگ در تن كند و شمشيرش را بر دوشش نهد . و هر كس خود را به او نشان دهد گردنش را بزند . وليد به وصيّت پدرش عمل نمود . دست حجّاج را در كشتن و شكنجه نمودن آزاد گذاشت به همان قسمى كه پدرش آزاد گذاشته بود . در ايّام وليد ، حجَّاج ، سعيد بن جبير را بكشت .\r\nابن اثير حكايتى را ذكر كرده است كه دلالت بر مكانت و قرب منزلت حجّاج نزد وليد دارد .\r\nوى گويد : وليد مرضى پيدا كرد كه يك روز به حال اغماء و بيهوشى بود و گمان كردند كه مرده است . چون اين خبر به حجَّاج رسيد با ريسمانى دستش را به ستونى بست و گفت : خداوندا چه مدّت بسيارى است كه من از تو خواسته‌ام مرگ مرا پيش از وليد قرار دهى .\r\n\r\n\r\n","description":"","footnote":"\r\n( 1 ) « الشِّيعة و الحاكمون » ص 179 تا ص 182 .\r\n","page_name":" 430 ","page_number":430},
  {"content":"\r\n\r\nو هنگامى كه وليد بهبود يافت گفت : من سرورى كه در عافيت حجاج ديدم بيشتر از سرورم در عافيت خودم بوده است .\r\nعمر بن عبد العزيز از جانب وليد والى مدينه بود و ملجأ و پناه هر مظلوم . فراريان از ستمگرى حجّاج در عراق به سوى وى پناه مىجستند . او كاغذى به وليد نوشت و از ظلم و اعتساف و بيدادگرى و تجاوز حجّاج بر اهل عراق شكايت نمود . وليد به خاطر ارضاى حجّاج او را از ولايت بر مدينه عزل كرد . و بدان هم اكتفا ننمود بلكه از حجَّاج طلب كرد هر كس را كه خود مىپسندد براى ولايت حجاز معرفى نمايد . حجّاج ، جلّاد معروف : خالد بن عبد الله قَسْرى را نام برد ، و وليد او را بر مكّهء مكرَّمه ولايت داد .\r\nابن اثير در حوادث سال هشتاد و نه مىگويد : در اين سنه خالد بن عبد الله قسرى ولايت مكّه را يافت . و براى مردم مكه خطبه خواند و گفت : اى مردم كدام يك از اين دو عظيمتر هستند : خليفهء مرد بر اهلش - يعنى وليد - يا رسولش به سوى آنان - يعنى ابراهيم ؟ !\r\nقسم به خدا كه شما فضل و مقام خليفه را ندانسته‌ايد . . . ابراهيم خليل آب خواست خدا به او آب شور و تلخ داد ، و خليفه آب خواست و خدا به او آب شيرين و گوارا داد - مراد او از آب شور آب زمزم بود و مراد از آب گوارا چاهى كه وليد حفر كرده بود - . و خالد كارش اين بود كه آب چاهى را كه وليد حفر كرده بود مىآورد و در حوضى جنب زمزم مىريخت تا مردم برترى و فضيلت آب چاه وليد را بر آب چاه زمزم بدانند . در اين حال آب چاه ته كشيد و فروكش كرد و به كلى از بين رفت .\r\n\r\nجنايات خالد قسرى\r\nصاحب « أغانى » در ج 19 ص 59 و ما بعد آن گفته است : اين خالد قسرى عادتش اين بوده است كه آب زمزم را امُّ الْجِعْلَان « 1 » « مركز اصلى سوسكهائى به نام\r\n\r\n\r\n","description":"","footnote":"\r\n( 1 ) در « أقرب الموارد » آورده است : جُعَل بر وزن صُرَد نوعى از خنافس ( سوسك ) كه بوى\r\n","page_name":" 431 ","page_number":431},
  {"content":"\r\n\r\nجُعَل و خُنْفَساء » مىناميد . و ديگر آنكه بر بالاى منبر رفت و گفت : إلَى كَمْ يَغْلِبُ بَاطِلُنَا حَقَّكُمْ ؟ ! . . . أمَا آنَ لِرَبِّكُمْ أنْ يَغْضِبَ لَكُمْ ؟ ! . . . . لَوْ أمَرَنِى أمِيرُ الْمُؤمِنينَ نَقَضْتُ الْكَعْبَةَ حَجَراً حَجَراً وَ نَقَلْتُهَا إلَى الشَّامِ ! وَ اللهِ لَامير الْمُؤمِنينَ أكْرَمُ عَلَى اللهِ مِنْ أنْبِيَائِهِ .\r\n« تا چه وقت باطل ما بر حقِّ شما غلبه نمايد ؟ ! آيا هنوز وقت آن براى پروردگارتان نرسيده است كه براى ترحّم بر شما خشمناك گردد ؟ ! اگر اميرمؤمنان به من امر كند من كعبه را سنگ به سنگ مىشكنم و سنگها را به شام انتقال مىدهم ! سوگند به خدا كه اميرمؤمنان در نزد خدا گرامىتر مىباشد از پيغمبرانش . »\r\nسپس صاحب « أغانى » گفته است : خالد زنديق بوده است و مادرش نصرانى بوده است . خالد نصارى و مجوس را بر مسلمين ولايت مىداده است و آنان را امر مىكرده است تا مسلمين را تحقير كنند و كتك بزنند . و براى نصارى جايز نموده بود كه كنيزان مسلمان را خريدارى كنند و با آنها نكاح نمايند .\r\nمستشرق آلمانى : فلْهَوْزِنْ در كتاب « تاريخ الدَّولة العربيّة » ص 319 گويد :\r\nخالد هنگامى كه والى كوفه شد براى مادرش در پشت قبلهء مسجد كليسائى بنا كرد . و از او فضايحى به ظهور رسيده است كه از شنيدنش پوست بدن به لرزه مىافتد . خالد در ايَّام حداثت سن كارش اين بود كه مفعول واقع مىشد ، و ميان جوانان و زنان رابطه برقرار مىنمود .\r\nخالد به كرامت كعبه و پيغمبر و اهل بيتش و قرآن اهانت كرد و آنها را تنقيص و تعييب كرد . و گفت : مرد عاقلى يافت نمىشود كه قرآن را از حفظ بخواند .\r\nسپس فلهوزن گفته است : او زنديق كافر فاسق بوده است .\r\nرويّه و روش امويّون آن نبوده است كه بر كسى اعتماد جويند و يا او را ولايت دهند مگر آنكه مانند شاكلهء خودشان كافر باشد ، و ايشان را بر محمد و جميع انبياء\r\n\r\n\r\n","description":"","footnote":"\r\nگل آن را ناراحت مىكند و به او ضرر مىرساند همچنان كه متنبّى گفته است : كما تضرُّ رياح الورد بالجُعَل . . . . .\r\n","page_name":" 432 ","page_number":432},
  {"content":"\r\n\r\nو مرسلين برترى بخشد .\r\nو پايان سخن آنكه چيزى كه دلالت بر طغيان وليد كند صادق‌تر از آن نيست كه وى بر حجَّاج اعتماد كرد . و به همان نهجى كه پدرش عبد الملك به او ولايت داده بود او نيز وى را بر كارش برقرار نمود .\r\nروزى سليمان بن عبد الملك از يزيد بن مسلم راجع به وضع حجَّاج و احوال او در روز قيامت سؤال كرد . او در پاسخش گفت : حجَّاج فرداى قيامت در جانب راست پدرت : عبد الملك و در جانب چپ برادرت : وليد مىآيد . تو جاى او را هر جا كه مىخواهى قرار بده !\r\n\r\nجنايات سليمان بن عبد الملك\r\nسليمان بن عبد الملك\r\nوليد در سنهء نود و شش بمرد ، و ايَّام حكومتش نه سال و يك ماه بود و به جاى وى برادرش سليمان نشست . او مردى پر خور و پر نكاح بوده است .\r\nمسعودى گويد : سليمان خورنده‌اى پر خوراك بود كه از حدّ و مقدار مىگذشت . در هر روزى يك صد رطل « 1 » عراقى غذا مىخورد ، و چه بسا طبَّاخها براى وى سيخهاى كباب را كه بر روى آنها مرغهاى بريان بود مىآوردند و آنها را بتمامها و كمالها مىخورد . عادتش اين بود كه مرغ بريان داغ را با آستين مىگرفت و تكّه تكّه مىكرد و مىخورد . او روزى از حمام بيرون شد بيست برّهء بريان براى او آوردند ، آنچه در درونشان بود با چهل عدد نان نازك بخورد و پس از مقدارى كه وقت طعام رسيد با نديمانش غذا خورد ، تو گوئى كه اصلًا چيزى نخورده است . او سبدهاى شيرينى را در كنار رختخوابش مىنهاد چون از خواب بر مىخاست دستش را دراز\r\n\r\n\r\n","description":"","footnote":"\r\n( 1 ) در « أقراب الموارد » گويد : رَطْل با فتحه و كسرهء راء عبارت است از دوازده وَقِيّه و جمع آن ارطال است . انتهى . و چون يك وقيّه از يك ربع كيلوگرم قدرى بيشتر است فلهذا يك حُقّه كه چهار وقيّه است از يك كيلو بيشتر است و مقدار يكصد رطل عراقى كه سليمان در هر روز غذا مىخورده است از سيصد كيلوگرم بيشتر بوده است .\r\n","page_name":" 433 ","page_number":433},
  {"content":"\r\n\r\nمىكرد ، و بر هر سبدى مىخورد از آن را مىخورد .\r\nسليمان فقط دو سال و چند ماهى بيشتر حكومت نكرد و اگر حيات وى امتداد پيدا مىكرد همان كارهائى را مىنمود كه پيشينيانش كردند ، و مع‌ذلك جانشين حجَّاج را در قساوت و عدوان و تجاوز ، يعنى خالد بن عبد الله قسرى را بر ولايتش باقى گذارد .\r\nصاحب « عِقْد الفريد » در ج 4 ص 191 طبع 1953 م گويد : خالد در روز جمعه در وقتى كه والى مكه بود در عهد سليمان ، بر بالاى منبر رفت ، و از حجّاج نام برد و بر او ثنا گفت .\r\nاز جملهء جنايات سليمان ، كشتن فاتح بزرگ جميع بلاد مغرب و اندلس و اسپانيا و پرتغال امروز : موسى بن نصير مىباشد ، و علَّت كشتن او اين بوده است كه او غنائم جنگ را به وليد داده است و صبر نكرده است تا سليمان بر مسند حكم بنشيند و به وى بدهد . و از جمله كشتن قُتَيْبة بن مسلم مىباشد آن كس كه امتداد فتوحاتش از بلاد فارس تا كشور چين رسيد ، و سبب كشتن او آن بوده است كه با وليد در خلع سليمان از مقام ولايت عهدى موافقت كرده است .\r\nو بالجمله سليمان نيز با متقدِّمان خود از بنى اميَّه تفاوت نداشت الّا آنكه ظروف او را مهلت نداد ، تا اينكه بيشتر از آن مقدارى كه بجاى آورد بجا بياورد . دليل ما بر اين مطلب آن است كه : چون وقتى در مجلس وى از معاوية بن ابى سفيان سخن به ميان آمد براى شادى روحش ، بر روانش صلوات فرستاد ، و بر روان اسلاف از آباء معاويه نيز درود و صلوات فرستاد و گفت : قسم به خدا همچون معاويه ديده نشده است ! . . . سليمان بر معاويه رحمت فرستاد و بر روانش درود نثار كرد به سبب آنكه از او مردى باقدرت‌تر در مكر و خيانت نديده بود و بر اعتساف و ظلم و ستم بيباك‌تر از او به چشمش نخورده و به گوشش نرسيده بود .\r\nاين است روح حقيقى امويِّين كه چيزى آنان را به شگفت در نمىآورد مگر\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nخدعه و بهتان و جور و طغيان . « 1 »\r\nو همچنين شيخ مغنيه راجع به شيعه و معاويه در عصر امام أميرالمؤمنين عليه السلام چنين ذكر نموده است :\r\nمعاويه\r\nمعاويه داراى مآثرى بوده است كه از جهت شمارش احصاء نمىگردد : از جمله آنكه او بر زبان خدا و پيامبرش لعنت شده است . مفسّرين شجرهء ملعونهء در قرآن را به بنى اميَّه تفسير كرده‌اند . روزى پيغمبر او را ديدند كه دهانهء مركب برادرش يزيد را مىكشد فرمودند : لَعَنَ اللهُ الْقَائِدَ وَ الْمَقُودَ « خداوند لعنت كند زمامدار را ، و آن كه زمامش به دست اوست . »\r\nو از جمله آنكه او بر غير اسلام مىميرد به روايت عبد الله بن عمر كه گفت : از رسول خدا شنيدم كه مىگفت : يَطْلُعُ عَلَيْكُمْ رَجُلٌ يَمُوتُ عَلَى غَيْرِ سُنَّتِى ! « اينك بر شما وارد مىشود مردى كه بر غير سنَّت من مىميرد ! » و معاويه وارد شد .\r\nو از جمله آنكه وى رأس و رئيس فئهء باغيه ( گروه ستمگر و متجاوز ) بود كه عمّار را كشتند .\r\nو از جمله آنكه او فرزند كسى است كه جنگها را بر ضدِّ رسول الله قيادت مىنمود ، و او پسر هند جگر خوار ( ابن آكِلَةِ الاكْبَاد ) بوده است .\r\nو از جمله آنكه وى در زمانى كه به عنوان و اسم اسلام حكومت مىنمود شرب خمر مىكرد . ( دلائل الصِّدق ج 3 ص 213 به نقل « 2 » از مسند احمد )\r\n\r\n\r\n","description":"","footnote":"\r\n( 1 ) « الشّيعة و الحاكمون » طبع دوم ص 101 تا ص 104 .\r\n( 2 ) آية الله حكيم شيخ محمّد حسن مظفّر در كتاب « دلائل الصّدق » طبع بوذرجمهرى 1373 هجريّهء قمريّه در جزء سوم قسمت اوّل ، ص 212 و ص 213 گويند : و تعجب نمىكنم از عمر كه از سخن معاويه اظهار شكّ نمود سپس امور را به هواى او سپرد و در زىّ جبروتيّت و لباس و تجمّل\r\n","page_name":" 435 ","page_number":435},
  {"content":"\r\n\r\n\r\n\r\n","description":"","footnote":"\r\nمشابه قياصرهء روم به او گفت : لا آمُرُك و لا أنْهاك ! « نه امرت مىكنم و نه نهيت ! » و آيا اعمال معاويه بر عمر مشتبه بوده است در حالى كه وى مرد بى باك و دريده و لا ابالى و مهتوك السّتر بوده است ؟ ابن أبى الحديد 1 در شرح نامهء أميرالمؤمنين به عَمرو بن عاص كه مىفرمايد : فإنَّك قد جَعَلْت دَينَك تَبَعاً لدنيا امْرىٍ ظاهر غَيُّه مَهتوكٍ سِتْره ، مىگويد : اما مهتوك الستر بوده است زيرا وى كثير الهزل و الخلاعه و داراى جليسانى و شب‌نشينىهائى بوده است . معاويه توقير نيافت و مراعات قانون رياست را ننمود مگر آن زمان كه بر أميرالمؤمنين عليه السلام خروج كرد و نياز به داشتن ناموس و سكينه گرديد و گرنه او در ايّام عثمان داراى تهتّك شديد بود و به هر عمل قبيحى انگشت نما بود . معاويه در ايام عمر مقدار كمى از زشتيهايش را از ترس او پنهان مىداشت إلّا آنكه لباس حرير و ديبا مىپوشيد و در ظرفهاى طلا و نقره آب مىخورد و بر استرهائى سوار مىشد كه داراى زين‌هاى مُحلّى به طلا و نقره بود و بر روى آنها نمايش ديبا و نقش و نگار مجلّل مشهود بود و در آن هنگام جوان بود و آثار شهوات جوانى و مستى سلطنت و فرماندهى و طغيان عشق‌هاى مجازى ديدهء هر كس را متوجّه مىنمود . مردم از او در كتب سير نقل كرده‌اند كه وى در ايّام عثمان در شام شراب مىنوشيد و اما بعد از وفات أميرالمؤمنين عليه السلام و استقرار امر ولايت براى او اختلاف كرده‌اند . بعضى گفته‌اند : در پنهانى شراب مىخورد و بعضى گفته‌اند : شراب نمىخورد . امام هيچ اختلافى نيست كه او غِناء را گوش مىداد و بر آن به وجد و طرب مىآمد و مال و صله بر آن كار مىداد .\r\nدر اينجا كه كلام ابن ابى الحديد خاتمه مىيابد . آية الله مظفّر مىگويد : من مىگويم : معاويه بعد از استقرار امر ولايت بر او نيز شرب خمر مىكرده است به جهت آنكه در « مسند » احمد 2 از عبد الله بن بريدة أسلمى روايت شده است كه او گفت : من با پدرم بر معاويه وارد شديم ، ما را بر روى فرش بنشانيد سپس براى ما طعام آورد ، بخورديم و پس از آن شراب آورد . معاويه از شراب بخورد و به پدرم : بريده داد . پدرم به او گفت : از وقتى كه رسول خدا صلّى الله عليه و آله و سلّم آن را حرام كرده است من شراب ننوشيده‌ام . و البتّه معلوم است كه مثل بريده اگر خوف از معاويه نداشت و استقرار امر براى وى نبود كسى نبود كه از معاويه چشم پوشى كند . از اينها كه بگذريم در تتمّهء همين حديث آمده است كه عبد الله مىگويد : پس از آن معاويه گفت : من زيباترين جوانان قريش بودم و سپيدترين دندانها را داشتم . و اينك از تمام لذّتهائى كه در جوانى مىبردم لذّتى نمىبرم غير از شير و يا شخص خوش گفتارى كه با من سخن بگويد . و اين گفتار به خوبى مىرساند كه الآن كه به سن پيرى رسيده است و تمام لذّات از او رخت بربسته است غير از لذّت شير و لذت گفتگوى با مرد خوش گفتار ، بنابراين شراب ديگر براى او لذّت بخش نمىباشد به همان گونه كه در سنّ\r\n","page_name":" 436 ","page_number":436},
  {"content":"\r\n\r\nو از جمله آنكه او پسر زنازاده را به غير پدرش ملحق كرد ، و از جمله آنكه براى قتل اولياء خدا و صالحان در عسل سمِّ مخفيانه ريخت و گفت : إنَّ لِلّهِ جُنُوداً مِنْ عَسَلٍ . « خداوند براى كشتن مالك اشتر لشگريانى از عسل دارد كه به او مىرسند و او را نابود و هلاك مىسازند . »\r\nو از جمله آنكه دزدان و قطَّاعان طريق را دور خود گرد آورد و با قوّه و سلاح كامل تجهيز نمود براى غارت و كشتار زنان و اطفال و آتش زدن خانه‌ها بر روى صاحبانش .\r\nو از جمله دارا بودن اوست راههاى مختلف مكر و كذب و خدعه را كه به انحاء مختلف انجام مىداد .\r\nو از جمله كراهت شديد وى از اهل حق و صاحبان عدل بود . و از جمله اعلان سبّ و لعن براى اولياى خدا . و از جمله برگرداندن خلافت را به وراثت .\r\nبه واسطهء اين اسباب و غير آن بوده است كه معاويه وسيله‌اى در دست نداشته است تا بدان طلب خلافت كند ، نه سابقه‌اى ، نه منقبتى ، نه حديثى و روايتى مگر قول رسول اعظم كه فرمود :\r\nلَا أشْبَعَ اللهُ لَهُ بَطْناً . « 1 » « خداوند براى او شكمش را سير نكند ! »\r\nلهذا خونخواهى عثمان را وسيله ساخت و پيراهن عثمان را با انگشتان « نائلَه » :\r\n\r\n\r\n","description":"","footnote":"\r\nجوانى به او لذّت مىداده است . فيا سوأة له و لمن يواليه ! « پس چه قدر اسف انگيز است حال او و حال آن كس كه هوادار اوست ! »\r\n1 - « شرح نهج البلاغه » از طبع قديم ج 4 ص 60 و از طبع جديد ج 16 ص 131 .\r\n2 - ج 5 ص 347\r\n( 1 ) مغنيه در تعليقه گويد : نسائى به دمشق رفت - وى يكى از اصحاب صحاح ستّه در نزد اهل سنّت مىباشد - به او گفتند : براى ما از فضائل معاويه حديث كن ! گفت : آيا معاويه راضى نيست تا او را سر به سر رها كنيم تا اينكه افضليت مىجويد ؟ ! نسائى گفت : من فضيلتى براى او نمىشناسم مگر لا أشبع اللهُ بطنه ، نسائى را با پاهايشان لگدمال كردند و به سبب آن رحلت كرد .\r\n","page_name":" 437 ","page_number":437},
  {"content":"\r\n\r\nزوجهء او كه بدان چسبيده بود بر بالاى منبر شام بگسترد . عائشه و شترش به او كمك كردند ، و نيز قَطَام و ابن ملجمش ، و خوارج و خروجشان از دين ، و اهل شام و غباوتشان ، و اهل عراق و تخاذلشان ، و طمع‌كاران و اساليبشان ، و صلابت أميرالمؤمنين در دينش . و صلابت معاويه در كفرش تمام اينها و آنچه مشابه اينهاست دست به دست هم دادند و براى امارت او كمك كردند .\r\nآرى جميع اينها عوامل مهم و اسباب فعَّالى بودند در وصول معاويه بر خلافت و در تسميهء او به « داهيةُ الْعَرَب » . معاويه از تمام ظروف و مناسبات براى خلافت خود سود جست و اهمّ آنها پيراهن عثمان بود كه ضرب المثل در تمام اجيال و اقران گرديد .\r\n\r\nخونخواهى دروغين معاويه از عثمان بهانه‌اى براى خلافت\r\nمستشرق يوليوس فلهوزن آلمانى در كتاب « تاريخ الدَّولة العربيَّة » ص 129 طبع 1958 م گويد : « فقط خونخواهى عثمان براى كشته شدن او اساسى بود كه معاويه حقّش را در وراثت خلافت بنا كرد ، اما به چه علت و به كدام معنى وى براى خون عثمان قيام كرد ؟ ! اين مهم در آن تجلّى مىكند كه او با عَمرو بن عاصى كه خودش با شدَّتى هر چه تمام‌تر مردم را بر عليه عثمان مىشورانيد متحد گشتند و قيام نمودند . علت خونخواهى عثمان نه تقواى الهى بوده است ، و نه خدمت و برِّ به خود عثمان .\r\nعلى بن أبى طالب از عثمان دفاع كرد . طلحه ، و زبير ، و عائشه ، و معاويه و ابن عاص مردم را بر كشتنش تحريض و ترغيب مىنمودند . همين كه كشته شد بر امام شورش كردند ، و خون عثمان را از وى طلب نمودند . طلحه و زبير كشته شدند . شتر عائشه پى گرديد و عائشه با ذلَّت و خِذلان مراجعت كرد .\r\nمعاويه و ابن عاص پس از آنكه قرآنها را بر بالاى نيزه بلند كردند جان به سلامت بدر بردند ، و اگر اين حيله عملى نمىگشت جايگاهشان جايگاه جَمل و اصحاب جمل مىبود .\r\nمعاويه از صفين برگشت و در تدبير شبيخون زدن و غارت كردن بر ضد على و شيعهء او همّت گماشت .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n\r\nغارتهاى معاويه بر ولايات أميرالمؤمنين عليه السلام\r\nغارتهاى مملوّ از كشتار و تخريب\r\nتمام أمصار و بلاد و نواحى اسلام بكمالها در تحت انقياد و اطاعت أميرالمؤمنين عليه السلام بودند و مردمان در نهايت آرامش و سكون آنها زندگى مىنمودند ، غير از شام كه معاويه در آنجا بود .\r\nعراق ، و حجاز ، و يمن و مصر و فارس و غيرها ولاياتى بودند كه بر آنها واليانى از طرف امام منصوب بودند كه بر آنجا حكومت مىنمودند و شئونشان را اداره مىكردند .\r\nمعاويه در دور خود اشقياء جلّاد فتَّاك و باغيان از راهزنان و خرابكاران را جمع كرد ، أمثال نعمان بن بشير ، و يزيد بن شجرة ، و عبد الرحمن بن قباث ، و زُهَير بن مَكْحُول ، و مسلم بن عقبة ، و سفيان بن عوف ، و بسر بن أرْطاة ، و ضحَّاك بن قيس و غيرهم و غيرهم . و ايشان را با اسبان و مردان و سلاح و اموال مدد كرد و آنان را امر كرد تا بر شهرهاى ايمن و بلاد آرامى كه در تبعيّت امام بودند يورش ببرند و غارت كنند و آنها را توصيه نمود كه شورش و بلوى و فتنه و فساد راه بيندازند ، و تخريب كنند و بترسانند .\r\nسفيان بن عوف غامدى\r\nمعاويه ، سفيان بن عوف را فرا خواند و به او گفت : من با تو سپاه انبوهى را كه داراى آلات و صاحبان جلادت هستند گسيل مىدارم ! تو حركت مىكنى تا به كنار فرات مىرسى ، از آنجا مىگذرى تا به « هيت » مىرسى آن را ببُر ! اگر در آنجا لشگرى را يافتى غارت كن و پيش برو تا « أنبار » را غارت كنى ! اگر در آنجا نيز سپاهى را نيافتى پيش برو تا به مدائن شبيخون بزنى ، سپس به سوى من برگرد . و مبادا كه به كوفه نزديك شوى !\r\nبدان : اگر انبار و اهل مدائن را غارت نمودى گويا تو خود شهر كوفه را غارت\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nكرده‌اى ! اى سفيان ! نتيجهء اين غارت آن است كه دلهايشان را به وحشت مىافكند ، و هر كس را كه در آن ديار با ما ميل و محبتى است خوشحال مىكند . و به سوى ما فرا مىخواند هر كس را كه از انقلاب و آشوب بيم دارد ! هر كس را كه ديدى و برخورد كردى كه همچون رأى تو نمىباشد ، او را به قتل رسان ! و تمام قراء و قصباتى را كه از آن مرور مىكنى خراب كن ! اموال را غارت كن ، زيرا غارت كردن - يعنى ربودن و سلب مال - شبيه به كشتن مىباشد ، بلكه دل را بيشتر درد مىآورد و مىسوزاند . . . ( شرح ابن ابى الحديد ج 1 ص 144 طبع قديم )\r\nسفيان امر سيّد و سالارش را امتثال نمود ، و با لشگريانش بر مردم بى پناه و بدون اسلحه و در امان بوده حمله برد ، و خانه‌ها و كوچه‌ها را از جثّه‌هاى كشتگان پشته ساخت ، و آنچه را كه از اموال غارت كرد با خود برداشته به سوى معاويه بازگشت . و از جمله گفتارى كه به معاويه گفت اين بود :\r\nوَ اللهِ مَا غَزْوَةٌ أقَرَّ لِلْعُيُونِ وَ لَا أسَرَّ لِلنُّفُوسِ مِنْهَا ، وَ لَقَدْ أرْعَبْتُ قُلُوبَ النَّاسِ !\r\n« قسم به خدا جنگى روشنى بخش‌تر براى چشمها و شاد كننده‌تر براى دلها مانند اين جنگ نبوده است . و قسم به خدا كه حقّاً دلهاى مردم را به دهشت افكندم ! »\r\nمعاويه به او گفت : كُنْتَ عِنْدَ ظَنِّى بِكَ ! « من چنين اعتقادى دربارهء تو داشتم ! »\r\nامام عليه السلام مردم كوفه را براى دفع عدوان و تجاوزشان فراخواند . مردم سنگينى كردند . امام تنها از كوفه بيرون رفت و پياده گام بر مىداشت . قومى به وى ملحق گشتند و گفتند :\r\nاى أميرالمؤمنين برگرد ! ما تو را كفايت مىكنيم . امام فرمود : نه مرا كفايت مىكنيد ، و نه خودتان را . پيوسته آن مردم به او اصرار و ابرام نمودند تا او را به منزلش بازگردانيدند ، در حالى كه او پژمرده و غصه زده و اندوهناك بود . سپس مردم را با خطبه‌اى مخاطب قرار داد :\r\n. . . ألَا وَ إنِّى قَدْ دَعَوْتُكُمْ إلَى قِتَالِ هَؤُلاء الْقَوْمِ لَيْلًا وَ نَهَاراً ، وَ سِرّاً وَ عَلَانِيَةً ، وَ قُلْتُ\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nلَكُمْ : اغْزُوهُمْ قَبْلَ أنْ يَغْزُوكُمْ . فَوَ اللهِ مَا غُزِىَ قَوْمٌ قَطُّ فِى عُقْرِ دَارِهِمْ إلَّا ذَلُّوا !\r\nفَتَوَاكَلْتُمْ وَ تَخَاذَلْتُمْ حَتَّى شُنَّتْ عَلَيْكُمُ الْغَارَاتُ ، وَ مُلِكَتْ عَلَيْكُمُ الاوْطَانُ !\r\nوَ هَذَا أخُو غَامِدٍ - أىْ سُفْيَانُ - قَدْ وَرَدَتْ خَيْلُهُ الانْبَارَ ، وَ قَدْ قَتَلَ حَسَّانَ بْنَ حَسَّانِ الْبَكْرِىَّ ، وَ زَالَ خَيْلَكُمْ عَنْ مَسَالِحِهَا . وَ قَدْ بَلَغَنَى أنَّ الرَّجُلَ مِنْهُمْ كَانَ يَدْخُلُ عَلَى الْمَرْأةِ الْمُسْلِمَةِ وَ الاخْرَى الْمُعَاهَدَةِ ، فَيَنْتَزِعُ حِجْلَهَا وَ قُلُبَهَا - أىْ سَوَارَهَا - وَ قَلَائِدَهَا وَ رِعَاثَهَا - الْقُرْطَ - مَا تَمْتَنِعُ مِنْهُ إلَّا بِالاسْتِرجَاعِ وَ الاسْتِرْحَامِ ، ثُمَّ انْصَرَفُوا وَافِرِينَ . . . .\r\nفَيَا عَجَباً ! وَ اللهِ يُمِيتُ الْقَلْبَ وَ يَجْلِبُ الْهَمَّ اجْتِمَاعُ هَؤُلاءِ الْقَوْمِ عَلى بَاطِلِهِمْ وَ تَفَرُّقُكُمْ عَنْ حَقِّكُمْ . . . .\r\nيَا أشْبَاهَ الرِّجَالِ وَ لَا رِجَالَ ، حُلُومُ الاطْفَالِ ، وَ عُقُولُ رَبَّاتِ الْحِجَالِ ! لَوَدِدْتُ أنِّى لَمْ أرَكُمْ ، وَ لَمْ أعْرِفْكُمْ . . . .\r\nقَاتَلَكُمُ اللهُ لَقَدْ مَلأتُمْ قَلْبِى قَيْحاً ، وَ شَحَنْتُمُ صَدْرِى غَيْظاً . . . وَ أفْسَدْتُمْ عَلَىَّ رَأيِى بِالْعِصْيَانِ وَ الْخِذْلَانِ . . . وَ لَا رَأىَ لِمَنْ لَا يُطَاعُ ! « 1 »\r\n\r\nترجمهء خطبهء أميرالمؤمنين عليه السلام در گلايه از اصحاب خود\r\n« آگاه باشيد كه من أكيداً و جدّاً شما را به جنگ با اين قوم ، چه در شب و چه در روز ، و چه پنهانى و چه آشكارا فراخواندم ، و به شما گفتم : با ايشان جنگ كنيد پيش از آنكه ايشان با شما جنگ كنند . زيرا سوگند به خداوند كه با هيچ گروهى جنگ در ته و بيخ خانه‌هايشان واقع نگرديده است مگر آنكه ذليل شده‌اند .\r\nپس شما شانه خالى كرديد و به يكديگر حواله داديد و دست از يارى برداشتيد تا آنكه غارتها بر شما هجوم كرده ، شما را از هم گسيختند و مسكن‌هاى شما را بر عليه شما تصرّف كردند .\r\nو اين است أخو غامد - يعنى سفيان بن عوف - كه با لشكرش وارد شهر انبار شدند و حسَّان بن حسَّان بكرى را كشتند ، و اسبان بستهء سپاه شما را از مرزها و\r\n\r\n\r\n","description":"","footnote":"\r\n( 1 ) اين فقراتى است از خطبهء 27 حضرت أميرالمؤمنين عليه السلام در « نهج البلاغة » كه مرحوم مغنيّه بعضى از آنها را انتخاب نموده است . همگى آن با شرحش در « شرح نهج البلاغة » طبع قديم ج 1 ص 140 تا ص 146 ، و طبع جديد ج 2 ص 74 تا ص 90 موجود است .\r\n","page_name":" 441 ","page_number":441},
  {"content":"\r\n\r\nجايگاهش برانداختند . و تحقيقاً به من اين طور گزارش داده شده است كه مردى از آن سپاهيان داخل بر خانهء زن مسلمانى مىشد و نفر ديگرى داخل بر خانهء زن مُعَاهَد ( اهل ذمّه از يهود و نصارى و مجوس ) مىشد و خلخال از پاى او بيرون مىكشيد و دستبندش را خارج مىكرد ، و گردن‌بند و گوشواره‌هايش را مىكشيد ، و آن زن هيچ گونه راه دفاعى از خود نداشت مگر با  إِنَّا لِلَّهِ وَ إِنَّا إِلَيْهِ راجِعُونَ  گفتن ، و خواهش ترحم كردن ، و پس از آن همگى با غنائم فراوان بازگشتند .\r\nاى شگفتا ! سوگند به خداوند كه دل را مىكشد و غصّه را به درون مىكشد اتّحاد و اجتماع اين گروه بر باطلشان و پراكندگى و تفرّق شما از حقِّتان !\r\nاى شبيهان به مردان كه مردانى در ميان نيست ! انديشه‌هايتان همانند انديشه‌هاى كودكان است ، و عقلهايتان همانند عقلهاى نوعروسان بزك زده در درون حجله‌هايشان ! هر آينه حقّاً و حقيقةً من آرزو داشتم كه شما را اصلًا نديده بودم و نشناخته بودم . . .\r\nخداوند بكشد شما را كه دل مرا از چرك و خون انباشتيد ، و سينهء مرا از غيظ و غضب مشحون ساختيد ، و به واسطهء مخالفتها و عصيانتان و به واسطهء خِذلان و تنها گذاردن و عدم اعمال عزَّت من رأى و نظريّه‌ام را بر من تباه نموديد . . . . و ليكن كسى كه امرش را اطاعت نكنند از انديشه و رأى اصيل او چه ثمره‌اى مترتّب مىگردد ؟ ! »\r\nو اين طور مبتلا شده بود امام عليه السلام به دشمنى همچون معاويه كه غدر مىكرد و كارش فجور بود . و ريختن خونها و نهب و غارت اموال و هتك اعراض را مباح مىشمرد ، و به اصحابى مانند اهل كوفه كه پيوسته از زير كار و امر در مىرفته‌اند و خذلان به بار مىآورده‌اند .\r\nدر درون خانه‌هايشان با آنها جنگ مىشد كه نتيجه‌اش ذلَّت و مسكنت بود ، و كسانى كه اهل فرار بودند نه أهل حمله و هَجْمه .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nضحَّاك بن قيس فهرى\r\nمعاويه ، ضحّاك بن قيس فهرى را فراخواند و به او گفت : حركت كن تا از كوفه عبور كنى و هر چه مىتوانى به كوفه نزديك مشو ! هر كس از اعراب را ديدى كه در اطاعت على مىباشد غارت كن ! و اگر به پادگان يا اسبان بسته‌اى برخورد نمودى همه را غارت كن ! و اگر چاشتگاه در شهرى رسيدى شبانگاه را در شهر ديگر بمان ! و اگر به تو خبر رسيد كه در قفاى تو سپاهى براى كارزار مىآيد منتظر مباش تا با آن برخورد كنى و جنگ نمائى ! معاويه پس از اين دستور العمل وى را با سه هزار تا چهار هزار سوار مجهز نموده گسيل داشت . ( ابن أبى الحديد ، ج 1 ص 154 طبع قديم )\r\nضحّاك امر سيّد و سرورش را تنفيذ كرد ، و در كشتار و فَتْك ( ترور و ناگهانى بدون اطلاع ، طرف مقابل وى را كشتن ) اسراف نمود ، و در غارت و بيرون آوردن اموال از حدّ گذرانيد . هر كس را كه در راهش مىديد مىكشت ، و قافلهء حُجَّاج را غارت كرد ، و متاعشان را گرفت سپس جماعتى كه از آن جمله بود : عبد صالح عمرو ابن عُمَيْس بن مسعود برادرزادهء عبد الله بن مسعود صحابى رسول الله ، را بكشت .\r\nو چون به امام عليه السلام خبر اين قضيّه رسيد بر بالاى منبر رفت و گفت : اى اهل كوفه خارج شويد ، و با دشمنتان بجنگيد ، و از حريم خودتان دفاع كنيد اگر عامل به گفتارم هستيد ! اهل كوفه پاسخ ضعيفى به او دادند . و چون حضرت سستى و تكاسل را در ميانشان نگريست حجر بن عدى كندى را تجهيز كرد و چهار هزار نفر سوار به او سپرد . وى حركت كرد و در تعقيب ضحاك برآمد و در محلى به اسم « تدمر » با او برخورد كرد ساعتى با هم بجنگيدند . از لشگريان ضحَّاك نوزده نفر و از اصحاب حجر دو نفر كشته شدند . در اين ميان شب در رسيد ، شبانه ضحاك به سوى شام فرار كرد و پشت سرش را هم نگاه نكرد .\r\nجمعيّت‌هاى معاويه اطراف امام را غارت مىكرد ، و تخريب و اهلاك مردم را به حدِّ نهائى مىرسانيد ، و عيش و راحت مردم ايمن را مىشكست ، مىكشتند و\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nغارت مىنمودند و مىسوزانيدند و به وحشت مىانداختند در آنجائى كه جو را مساعد و خالى مىيافتند و به مجرّد آنكه لشكر امام عليه السلام آنها را فرا مىگرفتند در فرار شتاب مىكردند .\r\n\r\nغارتهاى معاويه توسط نعمان بن بشير\r\nنعمان بن بشير\r\nنعمان و پدرش بشير بن سعد انصارى اوَّلين كسانى هستند از ميان طائفهء انصار كه در روز سقيفه با ابوبكر بيعت نمودند ، و پس از آن انصار يكى پس از ديگرى بيعت كردند .\r\nنعمان از جانبداران عثمان بود و لهذا در نزد معاويه و پسرش يزيد مقرّب بود . و زنده بماند تا خلافت مروان بن حكم . هنگامى كه مردم شام با مروان بيعت كردند او والى شهر « حِمْص » بود و مردم حمص را به بيعت عبد الله بن زبير فرا خواند . مردم بر وى شوريدند و او را كشتند . و اين واقعه در سنهء 65 بوده است .\r\nو از جمله كارهايش آن بود كه زمانى كه عثمان كشته شد او پيراهن عثمان را با انگشتان زوجه‌اش نائله برگرفت ، و به شام نزد معاويه ارسال داشت . و معاويه هم پيراهن عثمان را كه در آن انگشتان نائله بود آويزان كرد ، و بدين وسيله مردم را دعوت به ثوره و شورش نمود . و مردم هم چون پيراهن و انگشتان را مىديدند ، بر غيظ و خشمشان افزوده مىگشت .\r\nسپس نعمان ، معاويه را ترك گفت و به سوى على رفت ، و ليكن درنگ و مقام در خاندان تقوى و صلاح براى وى دلپسند نشد لهذا فرار كرد به شام مركز ضلالت و فساد .\r\nو بدين علت است كه خنافس ( سوسكهاى معروف به جعل و خُنْفَساء كه با نجاست سرو كار دارند ) از بوهاى عطرآگين گلها و عطريَّات جانفزا مىميرند ، و در مزبله‌ها و كنيفها و مستراحها زنده مىباشند .\r\nمعاويه ، نعمان را طلبيد ، و با دو هزار مرد مجهّز كرد و امر كرد او را تا عينُ التَّمْر را كه در عراق مىباشد غارت نمايد ، و به وى سفارش كرد به غارتها و كشتن‌هاى\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nمفاجاتى و دفعتى قيام كند و در فرار تعجيل كند همانطور كه دزدان و جماعتهاى دسته جمعى شبيخون مىزنند !\r\nنعمان بر عينُ التَّمر روى آورد و در آنجا مالك بن كعب از قِبَل امام عليه السلام منصوب بود . و با وى نبود مگر يكصد مرد . اين يكصد تن آمادهء حمله و هجوم بر دو هزار تن گشتند .\r\nمالك به اصحابش گفت : داخل قريه با ايشان بجنگيد . ديوارها را پشت سرتان قرار دهيد . بدانيد كه خداوند ده تن از شما را بر صد تن از آنها ، و صد تن را بر هزار تن غلبه مىدهد ، و قليل را بر كثير قدرت مىبخشد . در اين حال نيز گروهى از شيعيان أميرالمؤمنين عليه السلام به ياريشان شتافتند . نعمان و همراهانش منهزم شدند و پشت كرده با سرعت به شام گريختند .\r\nو پس از مقتل امام عليه السلام معاويه ، نعمان بن بشير را امير بر كوفه نمود و او نيز در زمان يزيد امير آنجا بود . وقتى كه مسلم بن عقيل به كوفه آمد يزيد نعمان را عزل و به جاى او عبيد الله بن زياد را نصب كرد .\r\n\r\nغارتهاى معاويه توسط بُسر بن أرطاة\r\nبُسْرُ بْنُ أرْطَاة\r\nروزى از ايَّام جنگ صفّين امام أميرالمؤمنين عليه السلام بر بالاى تلّ و تپه رفت و با بلندترين صداى خويشتن فرياد برآورد : اى معاويه !\r\nمعاويه پاسخ داد . امام فرمود : براى چه مردم با هم كشتار مىكنند ؟ ! بيا به سوى من و مردم را رها كن ! نتيجهء حكومت براى آن كس باشد كه غالب شده است !\r\nعمرو بن عاص به معاويه گفت : اين مرد با تو از در انصاف درآمده است !\r\nمعاويه خنديد و گفت : معلوم مىشود كه تو طمع در خلافت كرده‌اى « 1 »\r\n\r\n\r\n","description":"","footnote":"\r\n( 1 ) يعنى تو يقين دارى كه على مرا مىكشد ، آنگاه تو به جاى من مىنشينى و ادّعاى خلافت مىنمائى !\r\n","page_name":" 445 ","page_number":445},
  {"content":"\r\n\r\nعمرو گفت : اينك كه على تو را به مبارزه طلبيده است نيكو نيست مگر آنكه با وى مبارزه كنى !\r\nمعاويه گفت : دسته جمعى بايد به ديدار على برويم !\r\nابن عاص گفت : قسم به خدا من به جنگ على مىروم گرچه هزار بار كشته گردم !\r\nدر اين حال آمد در برابر مبارزهء با امام ، و آنچه واقع شد از امر عورتش ما را بى نياز از بيانش مىدارد « 1 »\r\nدر جيش معاويه سوار يكّه تازى بود كه به وى ابوداود مىگفتند ، او گفت : اگر معاويه با مبارزهء ابوالحسن كراهت دارد من به جنگ او مىروم . سپس ميان دو صف آمد و گفت : من ابوداود مىباشم ! اى ابوالحسن بيا به نزد من براى كارزار !\r\nامام جلو رفت . مردم همه فرياد زدند : اى أميرالمؤمنين ، از نزد اين سگ برگرد كه اين مرد هم پايه و هم منزلت تو در مبارزه نمىباشد !\r\nامام فرمود : واگذاريد مرا ، و حمله كرد بر او فقط بر او يك ضربه وارد كرد كه او را به دو نصف كرد ، نصفى در طرف راست بيفتاد و نصفى در طرف چپ . هر دو لشكر از هول و دهشت اين ضربه به لرزه و تكان درآمدند . ابوداود در عسكر معاويه پسر عموئى داشت صيحه برآورد : اى زشت نفس من ! خداوند بعد از تو بقاء را براى من قبيح كند . او به مبارزهء امام رفت و به پسر عمّش ملحق شد .\r\nتمام اين قضايا و جريانها در حالتى است كه معاويه بر فراز تلّ ايستاده مىبيند و مشاهده مىنمايد . معاويه گفت : مرده باد اين مردان رزمجو ! آيا در ميان ايشان يك نفر وجود ندارد كه بتواند على را يا در حال مبارزه ، يا در حال فتك و ترور ، يا در وقتى كه دو لشكر به هم بر مىآيند و اختلاط در ميانشان پيدا مىشود ، يا در وقت\r\n\r\n\r\n","description":"","footnote":"\r\n( 1 ) در همهء تواريخ آورده‌اند كه چون عمرو عاص در برابر حضرت بايستاد ، حضرت به او نيزه‌اى زدند كه بر روى زمين افتاد . چون حضرت رفتند تا كارش را تمام كنند خود را به پشت افكند و پيراهن خود را بالا زد و عورتش را نشان داد . حضرت چشم خود را بستند و از كنار وى دور شدند .\r\n","page_name":" 446 ","page_number":446},
  {"content":"\r\n\r\nبرخاستن گرد و خاك و غبار بكشد ؟ !\r\nوليد گفت : بر تو لازم است كه به جنگ او به روى ! زيرا تو از ميان همهء مردم به مبارزهء با او سزاوارتر مىباشى ! معاويه گفت : سوگند به خدا او مرا به مبارزه طلب نموده است تا حدّى كه من از قريش شرمنده شدم . در اين حال معاويه به بُسْر بن أرْطاة رو كرد و به او گفت :\r\nآيا تو به جنگ با على اقدام مىنمائى ؟ !\r\nبُسر گفت : براى جنگ با او هيچ كس سزاوارتر از تو نمىباشد ، و مع‌ذلك من به جنگ او مىروم . بسر پسر عموئى داشت كه از حجاز آمده بود كه دخترش را خواستگارى كند ، به بسر گفت : مبادا با على جنگ كنى ! چه كسى تو را بدان دعوت نموده است ؟ ! بسر گفت : من راجع به اين مهم وعده داده‌ام ، و حيا مىكنم دست از وعده‌ام بردارم !\r\nپسر عمّش به وى خنديد ، و ابياتى را سرود كه از آن جمله اين دو بيت مىباشد :\r\n كَأنَّكَ يَا بُسْرَ بْنَ أرْطَاةَ جَاهِلٌ * بِآثَارِهِ فِى الْحَرْبِ أوْ مُتَجَاهِلُ 1\r\nمَتَى تَلْقَهُ فَالْمَوْتُ فِى رَأسِ رُمْحِهِ * وَ فِى سَيْفِهِ شُغْلٌ لِنَفْسِكَ شَاغِلُ 2 \r\n1 - « اى بسر پسر أرطاة ! گويا تو به آثار على در جنگها جاهل مىباشى يا تجاهل مىكنى !\r\n2 - هر زمان او را ببينى مرگ را در سر نيزهء او خواهى ديد ، و در شمشيرش اثرى است كه تو را ديگر به ياد خودت نمىاندازد . » يعنى با ضربهء اوَّلين تو را مىكشد !\r\nبسر گفت : مگر چيزى غير از مرگ هم در بين وجود دارد ؟ ! و در حالى كه كلاه‌خود آهنين بر سر داشت و زره پولادين سراپايش را پوشانيده بود پيش آمد و ندا در داد : اى ابوالحسن بيا براى مبارزهء با من .\r\nامام عليه السلام بدون اندكى درنگ به سوى او پيش رفت ، و همين كه نزديك وى رسيد ، نيزه‌اى به او زد كه پخش بر زمين گشت . او هم در اين موقعيّت متوسل به عورتش شد همچون ابن عاص كه پيش از او آن را مكشوف داشت .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nحضرت پشت كردند و از وى دست كشيدند . أشتر گفت : اين بسر مىباشد ، آيا تو دست از او برداشتى ؟ ! اين عدوِّ خدا و عدوِّ توست !\r\nحضرت فرمودند : دَعْهُ لَعَنَهُ اللهُ ، أ بَعْدَ أنْ فَعَلَهَا ! « واگذار او را ، خدايش او را لعنت كند ! آيا پس از اين كار شنيعش دست بر او دراز كنم ؟ ! »\r\nشاعر دربارهء عمرو عاص و ابن أرطاة ابياتى را سروده است كه ابن ابى الحديد در ج 2 ص 301 از طبع قديم ذكر نموده است و از آن جمله اين ابيات مىباشد :\r\n أ فِى كُلِّ يَوْمٍ فَارِسٌ تَنْدُبُونَهُ * لَهُ عَوْرَةٌ تَحْتَ الْعَجَاجَةِ بَادِيَهْ 1\r\nيَكُفُّ بِهَا عَنْهَا عَلِىٌّ سِنَانَهُ * وَ يَضْحَكُ مِنْهَا فِى الْخَلاءِ مُعَاوِيَه 2 \r\n1 - « آيا در هر روزى سوار يكّه تازى را بر مىگزينيد كه داراى عورتى مكشوفه در زير گرد و غبار كارزار بوده باشد !\r\n2 - و على هم به واسطهء همين عورت دست از صاحب عورت بر مىدارد ، و معاويه در محل خلوت از آن قضيّه به خنده در مىآيد ! »\r\nابن أبى الحديد در شرح نهج در ج 1 ص 117 به بعد از طبع قديم چنين گويد :\r\nبُسر بن أرْطاة مرد سخت‌دل و سنگدل و سفّاك و بىمحابا بوده است اصولًا در ذاتش رأفتى و رحمتى وجود نداشته است . معاويه او را با سه هزار نفر مجهّز نمود و به او گفت :\r\nحركت كن تا به مدينه برسى ، پس مردم را دور كن و بپاشان ، و هر كس را به وى مرور نمودى بهراسان ، و به هر كس كه دست يافتى كه در تحت اطاعت ما نمىباشد ، و براى او مالى در نظر داشتى همهء آن اموال را غارت نما ! و در خود مدينه به مردم چنين وانمود كن كه تو قصد قتل عام و كشتن خود آنها را دارى ، و به ايشان خبر بده كه أبداً نه برائت ، و نه عذْرى از آنها قبول نخواهى نمود !\r\nبدين قبيل از اعمال است كه معاويه جمعيّت‌هاى هجوم كننده و فتّاك و هتّاك را توشه مىدهد : به سفيان بن عوف گفت : هر كس را ديدى بكش ، و به هر خانه مرور كردى خراب كن ، و اموال را غارت نما ! و به بسر گفت : مردم را دور كن ، و بترسان و\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nغارت كن ! و به ضحّاك هم همين طور گفته بود . و اين دزدان راهزن اوامر سيّدشان را تنفيذ مىنموده‌اند ، و از نزد خودشان از لئامت و حقد و كينه‌اى كه بر عالم انسانيّت داشته‌اند بسيارى از هتّاكيها و سفّاكيها و فتّاكيها تحقّق پذيرفت .\r\nبُسْر به مدينه رسيد و اهلش را شتم كرد و تهديد و توعيد نمود و خانه‌هاى بسيارى را طعمهء حريق ساخت از جمله خانهء زُرَارة بن حرون ، و خانهء عَمرو بن عوف ، و خانهء رفاعَة بن رافع رِزْقى ، و خانهء ابوايُّوب انصارى صاحب منزل رسول اكرم صلّى الله عليه و آله و سلّم را . ( ابن ابى الحديد ج 1 )\r\nمسعودى در ج 3 ص 31 از طبع 1948 م گويد : بُسر در مدينه ، خلق كثيرى را ما بين مسجدين ( مسجد الرّسول و مسجد قُبا ) از خزاعه و غيرها كشت . و همچنين در « جُرف » خلق كثيرى را از رجال همدان كشت . و در صَنْعاء خلق كثيرى را كشت .\r\nمسعودى گويد : چون خبر به على رسيد جارية بن قُدَامَه را با دو هزار سپاه ، و وَهَب بن مسعود را با دو هزار سپاه بفرستاد . همين كه بُسْر از آمدن جاريه مطّلع شد پا به فرار گذارد .\r\nمعاويه خُطَّهء خود را غارتهاى ناگهانى و هجومهاى دفعى قرار داده بود و سپس فرار و پنهان شدن از انظار . و امام خطَّه‌اش خطَّهء دفاع بود . اما دفاعى كُند برحسب كُندى مواصلات در آن روزگار .\r\nو پيش از آنكه بُسْر از مدينة الرَّسول خارج گردد ، ابوهريره را خليفهء خود برايشان گماشت و اهل مدينه را سفارش به اطاعت از او نمود . اين ابوهريره‌اى كه بُسْر نَصِّ بر خلافت او بعد از خودش در مدينه نمود همان كسى است كه بدعتها و احداثى را كه بُسر در مدينة الرَّسول الاعظم بجاى گذارده بود با چشمانش ديده بود . او بالذَّات كسى است كه اصحاب صحاح او را توثيق مىنمايند و كثيرى از علماء سنّت از وى نقل روايت مىنمايند .\r\nآرى از جملهء اسباب توثيق و تصحيح حديث او روايتى است كه از پيغمبر رحمت روايت كرده است كه او گفت : إنَّ لِكُلِّ نَبِىٍّ حَرَماً ، وَ إنَّ حَرَمِى بِالْمَدِينَةِ ، فَمَنْ\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nأحْدَثَ فِيهَا حَدَثاً فَعَلَيْهِ لَعْنَةُ اللهِ وَ الْمَلئكَةِ وَ النَّاسِ أجْمَعِينَ . وَ أشْهَدُ أنَّ عَلِيّاً أحْدَثَ فِيهَا !\r\n« به درستى كه از براى هر پيغمبرى حرمى وجود دارد ، و حرم من در مدينه مىباشد . پس هر كس در آن بدعتى و كار ناروائى پديد بياورد بر او لعنت خدا و فرشتگان و جميع آدميان فرود مىآيد . و من گواهى مىدهم كه على در آن ايجاد بدعت و كار ناروا كرده است ! »\r\nو تاريخ روايتِ اين افتراء متأخّر مىباشد از جنگ بُسْر در مدينه و استخلاف ابوهريره را پس از خودش . على كسى است كه پيامبر دربارهء او فرموده است : لَا يُحِبُّهُ إلَّا مُؤمِنٌ ، وَ لَا يُبْغِضُهُ إلَّا مُنَافِقٌ . « وى را دوست ندارد مگر مؤمن ، و وى را دشمن ندارد مگر منافق . »\r\nدر منطق ابوهريره على كسى است كه در مدينه بدعت نهاده است و كار ناروا احداث نموده است ، اما معاويه آن كس كه به شهادت عبد الله بن عمر بر غير سنَّت محمد مرده است ، اين معاويه به شهادت بُسْر و جانشينش ابوهريره ، مدينه را از هر گونه بدعت و حدثى مصون و محفوظ داشته است .\r\nبُسْر مدينه را ترك گفت و متوجّه مكّه گرديد . و در طريقش بين حرم خدا و حرم رسول خدا مردانى را كشت ، و اموالشان را غارت كرد . چون اين خبر به مكّه رسيد اكثرشان از وحشت بُسْر فرار كردند . بُسْر به نَجْران عبور كرد ، جماعتى را كشت و سپس در ميان اهلش به خطبه برخاست و گفت : اى اهل نَجْران ! اى جماعت نصارى و برادران ميمونها ! قسم به خدا اگر به من خبرى رسد كه بر من ناپسند آيد ، من به سوى شما بر مىگردم و كارى مىنمايم كه نسلتان منقطع گردد ، و زراعتتان تباه شود ، و خانه‌هايتان خراب گردد . و در حالى كه به سوى صنعاء مىرفت ، أبَا كَرَب را كه از روساى شيعه و سيّد بزرگ بيابان‌نشينهاى اهل حَمْدان بود بكشت .\r\nهنگامى كه بُسْر داخل صنعاء شد دست به قتل و غارت گشود . ميهمانانى در تحت عنوان وُفود از مأرَب نزدش آمدند براى استعطاف و استرضاى وى . مردانشان\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nرا كشت و دو طفل صغير عبيد الله بن عباس را سر بريد . مادر آن دو كودك ديوانه‌وار . پريشان مو و گشاده چهره بدين طرف و آن طرف دور مىزد ، و اين ابيات را قرائت مىنمود .\r\n هَا مَنْ أحَسَّ بِابْنَىَّ اللَّذَيْنِ هُمَا * كَالدُّرَّتَيْنِ تَشْظَى عَنْهُمَا الصَّدَفُ 1\r\nهَا مَنْ أحَسَّ بِابْنَىَّ اللَّذَيْنِ هُمَا * سَمْعِى وَ قَلْبِى فَقَلْبِى الْيَوْمَ مُخْتَطَفُ 2\r\nهَا مَنْ أحَسَّ بِابْنَىَّ اللَّذَيْنِ هُمَا * مُخُّ الْعِظَامِ فَمُخِّى الْيَوْمَ مُزْدَهِفُ 3\r\nنُبِّئْتُ بُسْراً وَ مَا صَدَّقْتُ مَا زَعَمُوا * مِنْ قَتْلِهِمْ وَ مِنْ الإفْكِ الَّذى اقْتَرَفُوا 4\r\nأنْحَى عَلَى وَدَجَىْ ابْنَىَّ مُرْهَفَةً * مَشْحُوذَةً وَ كَذَا الآثَامُ تُقْتَرَفُ 5\r\nمَنْ دَلَّ وَالِهَةً حَرَّى مُسَلَّبَةً * عَلَى صَبِيَّيْنِ ضَلَّا إذْ مَضَى السَّلَفُ 6 \r\n1 - « هان ! كيست آن كه دانسته باشد دو كودك خردسالم را كه همچون دو دانهء مرواريدى بودند كه صدفشان از آنها جدا گرديده بود ؟ !\r\n2 - هان ! كيست آن كه دانسته باشد دو كودك خردسالم را كه آن دو گوش من بودند ، و دل من بودند ، بنابراين امروز دل من ربوده شده است ؟ !\r\n3 - هان ! كيست آن كه دانسته باشد دو كودك خردسالم را كه آن دو مغز استخوانم بودند ، بنابراين در امروز مغز استخوان من از ميان رفته و به مرگ نزديك شده است ؟ !\r\n4 - به من چنين خبر داده شده است كه بُسْر اين عمل را انجام داده است . و من نمىتوانم تصديق كنم پندارشان را كه كودكانم را كشته‌اند ، و از گناه عظيم و إفك خطيرى كه مرتكب شده اند !\r\n5 - بُسر با دشنهء تيز و بُرَّان خود زد بر رگهاى گردن دو كودك خردسالم ، و اين گونه است كه گناهان و جنايات انجام داده مىشود !\r\n6 - كيست كه راهنمايى نمايد يك زن پريشان خاطر جگر سوختهء بچّه مرده را بر دو كودكى كه گم شده‌اند در همان‌جائى كه نياكانش رفته‌اند ( و ديگر بازگشتى ندارند ) ؟ ! »\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nمغيرة بن شعبه نامه‌اى به بُسْر بن أرْطاة نوشت و در آن از عمليّاتش سپاسگزارى كرد « 1 » ، و در آن نوشت : جَعَلَنَا اللهُ وَ إيَّاكَ مِنَ الآمِرِينَ بِالْمَعْرُوفِ ، وَ الْقَاصِدِينَ إلَى الْحَقِّ ،\r\n\r\n\r\n","description":"","footnote":"\r\n( 1 ) شيخ الملّة و الدّين شيخ بهاء الدّين عاملى در « كشكول » از طبع سنگى جلد 4 ص 389 و از طبع محرَّف مصر دار إحياء الكتب العربيّة تحقيق طاهر احمد الزّاوى ج 2 ، جزء 3 ص 333 و ص 334 گويد : سوده بنت عمارة همدانيّه بر معاويه پس از موت أميرالمؤمنين على عليه السلام وارد شد . معاويه شروع كرد به سرزنش و بدگوئى از او كه در ايّام صفّين لشكر حضرت را بر عليه او تحريض مىكرده است و سخن بدانجا كشيد كه به او گفت : چه حاجت دارى ؟ ! سوده گفت : خداوند تو را مورد مؤاخذه قرار مىدهد دربارهء امر ما و آنچه كه بر تو واجب كرده است از حقّ ما ! پيوسته از ناحيهء تو كسى بر ما گماشته مىشود كه به علوّ و مكانت تو تكيه زده بر ما جفا مىكند و به سلطنت و قدرت تو اعتماد كرده ما را همچون سنبل درو مىنمايد و مانند بوتهء دانهء اسپند لگدمال مىكند ، مصائب و سختيهاى ناهموار و غير قابل تحمّل بر ما فرود مىآورد و ما را در كام مرگ مىنهد . و اينك بشر 1 بن أرطاة بر ما وارد شد ، مردان ما را كشت و اموالمان را مصادره نمود . و اگر اطاعت تو و بيعت با تو را بر گردن ننهاده بوديم عزّت و قوّهء دفاعيّهء ما كفايت او را مىنمود ! اگر او را معزول نمودى سپاست مىگزاريم و گرنه سر از طغيان و سركشى با تو بر مىافرازيم معاويه به وى گفت : إيَّاىَ تُهَدِّدين بقومك ! لقد هممتُ أن أحملك على قَتَبٍ اشْوسَ فأردّك إليه فينفذ فيك حكمَه . « تو مرا با اتّكاء خويشاوندان و اقوامت تهديد مىكنى ؟ ! من قصد كردم تو را بر جهاز شتر سركش بنشانم و به نزد بسر گسيل دارم تا او حكمش را راجع به تو انفاذ كند ! » سوده ساعتى سر به زير افكند و پس از آن گفت :\r\n صلّى الإله على جسم تضمّنها * قبر فأصبح فيه العزّ مدفونا\r\nقد حالف الحقّ لا يبغى به بدلا * فسار بالحقّ و الايمان مقرونا \r\n« درود و سلام خداوند باد بر پيكرى كه او را قبرى در برگرفته است كه عزّت و شرف در آن قبر مدفون گرديده است . او هم سوگند با حق بود و بجاى حق أبداً بدلى را جستجو نمىكرد ، و لهذا او قرين با حق و قرين با ايمان بود . »\r\nمعاويه گفت : كيست آن كس اى سوده ؟ !\r\nسوده گفت : قسم به خدا او أميرالمؤمنين على بن أبى طالب عليه السلام است . قسم به خدا من دربارهء مردى كه او را به اخذ صدقات ما گماشته بود به نزد او رفتم آن مرد بر ما ستم داشته بود . وقتى من به نزد على رسيدم مصادف بود با حال قيام كه نماز بخواند . همين كه مرا ديد دست از نمازش برداشت و با مرافقت و رأفت و عطوفت رو به من نمود و گفت : آيا حاجتى دارى ؟ ! گفتم : آرى ! و خبر آن مرد متولّى صدقات را به او دادم . على گريست و گفت : اللّهمّ أنت الشاهد عَلَىَّ و عليهم أنّى\r\n","page_name":" 452 ","page_number":452},
  {"content":"\r\n\r\nوَ الذَّاكِرِينَ اللهَ كَثِيراً .\r\n« خداوند ما و تو را از امر كنندگان به معروف ، و پويندگان به سوى حق ، و آنان كه خداوند را بسيار ياد مىكنند قرار بدهد » !\r\nآمَنْتُ بِاللهِ ! « ايمان به خدا آوردم ! » « 1 » حتى كسانى كه اوامر خدا را عصيان مىكنند دَم از خدا مىزنند و با نام خدا سخن مىگويند . واقعاً چقدر وجه مشابهت قوى وجود دارد در طبيعت‌ها و خدعه‌ها ميان بُسر و مغيره و ميان بسيارى از مردم كه ما امروز مىشناسيم كه با نام خداوند - جَلَّ و علا - سخن مىگويند . و راست گفته است آن كس كه گفته است :\r\n\r\nمنطق معاويه و يزيد در انجام جنايات\r\nمَا اخْتَلَفَ النَّاسُ وَ لَكِنِ اطَّرَدَ الْقِيَاسُ .\r\n\r\n\r\n","description":"","footnote":"\r\nلم آمرهم بظلم خلقك و لا به ترك حقّك ! « بار خدايا تو گواهى بر من و بر ايشان كه من آنها را امر نكرده‌ام به ستم بر خلايقت و نه به واگذاردن حقّت ! » سپس قطعهء پوستى بيرون آورد و در آن نوشت : بسم الله الرّحمن الرّحيم ، قد جاءتكم بَيِّنَةٌ من ربِّكم فأوفوا الكيلَ و الميزان و لا تبخسوا الناس أشياءهم و لا تفسدوا فى الارض بعد إصلاحها ذلكم خيرٌ لكم ان كنتم مؤمنين . ( آيه 85 از سورهء 7 : اعراف ) « به نام الله كه داراى صفت رحمانيّت عامّه و رحيميّت خاصّه مىباشد . تحقيقاً به سوى شما از جانب پروردگارتان حجّت و بيّنه آمده است بنابراين واجب است بر شما كه ترازو و پيمانه را به طور وافى و تمام بدهيد و بر مردمان در چيزهائى كه دارند حيف و ميل ننمائيد و در روى زمين پس از اصلاحش فساد مكنيد آن براى شما اختيار و انتخاب شده است اگر ايمان آورده ايد ! » وقتى مكتوب مرا خواندى آن اموالى كه از ناحيهء ما نزد توست محفوظ بدار تا آنكه به نزد تو آيد كسى كه آن را از تو قبض نمايد . و السّلام .\r\nدر اين حال رقعه را به من داد . قسم به خدا آن رقعه را در ميان گل مهر نكرد و آن را نبست و نپيچيد . من رقعه را آوردم و به صاحبش رسانيدم . آن مرد به مجرد قرائت نامه معزول شد و از ميان ما رفت . معاويه گفت : آنچه سوده تقاضا دارد براى او بنويسيد تا برآورده گردد و وى را به شهر خودش بدون شكايت عودت دهيد .\r\n1 - هر دو نسخه با لفظ « بشر » با شين معجمه آمده است ، و شايد غلط از ناحيهء ناسخان باشد ، زيرا صحيح آن « بُسر » با سين مهمله است .\r\n( 1 ) اين كلامى است كه هنگام تعجّب گفته مىشود مثل سبحان الله و الله اكبر و لا إله الّا الله .\r\n","page_name":" 453 ","page_number":453},
  {"content":"\r\n\r\n« مردم تغييرى پيدا ننموده‌اند ، و ليكن حكم قياس و مشابهت سابقين با لاحقين عموميّت پيدا نموده است . »\r\nما اشاره نموديم كه امام عليه السلام جارية بن قُدَامَه را به جنگ با بُسر فرستاد . جاريه از بُسر جستجو مىكرد و همين طور وى را تعقيب مىنمود . و بُسر از دست او از اين ناحيه بدان ناحيه فرار مىنمود تا به كلى بُسر را از اماكن تحت ولايت على خارج نمود ، و ليكن اين پس از آن بود كه نسل مردم را منقطع ساخت ، و كِشت و آبادانيها را تباه نمود ، و خانه‌ها را ويران كرد .\r\nهمين كه بُسر به شام مراجعت كرد به معاويه گفت : من با اين جيش روان شدم و در رفت و برگشت با دشمنت كارزار نمودم ! معاويه گفت : اللهُ فَعَلَ ذَلِكَ لَا أنْتَ !\r\n« خداوند اين كار را كرده است ، نه تو ! »\r\nپسرش يزيد به امام زين العابدين عليه السلام گفت : الْحَمْدُ لِلّهِ الَّذِى قَتَلَ أبَاكَ .\r\n« حمد و شكر از آن خدائى مىباشد كه پدرت را كشت ! »\r\nحضرت امام زين العابدين به او گفتند : لَعَنَ اللهُ مَنْ قَتَلَ أبِى . « خدا لعنت كند كسى را كه پدرم را كشت ! »\r\nو ما هم مىگوئيم : لَعَنَ اللهُ مَنْ فَعَلَ ذَلِكَ وَ أمَرَ بِهِ . « خدا لعنت كند كسى را كه آن كار را كرده و امر بدان نموده است ! »\r\nابن أبى الحديد در ج 1 ص 121 گفته است : تنها كسانى را كه بُسر در اين حمله و يورش كشت سى هزار نفر بوده‌اند ، و گروهى را أيضاً با آتش محترق ساخت . . . آنچه را كه مسلم بن عقبه براى يزيد و در شهر مدينه در واقعهء حَرَّه انجام داد ، عيناً همان چيزى است كه بُسر براى معاويه در حجاز و يمن انجام داده است وَ مَنْ يُشَابِهْ أبَهُ فَمَا ظَلَمْ . « و كسى كه شبيه پدرش باشد ، تجاوز ننموده است . »\r\nامام عليه السلام از خداوند متعال طلبيد تا از بُسر در دنيا با جنون انتقام بگيرد ، و عرض كرد : اللّهُمَّ لا تُمِتهُ حَتّى تَسلُبَهُ عَقلَهُ ! « بار خداوندا وى را نميران تا آنكه عقلش را بگيرى ! »\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nبعد از اين واقعه ، بُسر چندان درنگى نكرد حتى اينكه عقلش رفت . كودكان دنبالش مىرفتند و با او بازى مىكردند و وى را مَلْعَبَه و بازيچهء خود قرار مىدادند .\r\nبه واسطهء اين بدعتها و أحداث ، به واسطهء انتهاك حرم خدا و حرم رسول ، به واسطهء كشتن مردان و سر بريدن اطفال ، به واسطهء غارت زنان و بيرون كشيدن گوشواره‌هاى گوش و خلخالهاى پا ، به واسطهء اينها و أمثال و اشباه اينهاست كه دروغگويانِ دروغ پرداز مىگويند : مُعَاوِيَةُ أعْرَفُ مِنْ عَلِىٍّ بِالسِّيَاسَةِ . « معاويه از على به سياست آشناتر بوده است . »\r\nآرى ! نه على و نه غير على آشناتر از معاويه به شرور و وَلَع در تكالب و درندگى و اقدام بر امور مضرّه و خبيثه نبوده‌اند . و از اينجاست كه معاويه مرد سياسى عظيم نزد أشكال و أمثال خود معاويه به شمار آمده است . « 1 » ، « 2 »\r\n\r\nتقبيح معاويه به خاطر كشتن حُجر\r\nاينها تازه جنايات معاويه در زمان حيات أميرالمؤمنين عليه السلام بوده است ، بيا و تماشا كن جنايتهاى او را پس از شهادت وى از خلاف تعهّدها با امام حسن و زهر دادن او را عليه السلام و سبّ و لعن حضرت در تمام نقاط عالم بعد از خطبه‌هاى نماز جمعه ، و نصب مغيرة بن شعبه بر ولايت كوفه ، و امر به تضييق بر شيعه ، و سبّ حضرت ، و نصب زياد بن سُمَيَّه را پس از مغيره بر ولايت كوفه و بصره ، و گرفتار ساختن مرد بى گناه عابد زاهد ناسك حُجر بن عدى كندى با اصحابش و ارسال آنها\r\n\r\n\r\n","description":"","footnote":"\r\n( 1 ) « الشّيعة و الحاكمون » طبع دوم ، ص 42 تا ص 52 .\r\n( 2 ) اين خونخوارى و سفّاكى معاويه براى شيعيان على است كه مانع و رادع تعديّات او مىباشند و گرنه در صورت عدم دفاع و آزادى او در ملك و حكومت ، معاويه با كسى كارى ندارد . ابن اثير جزرى در « الكامل فى التاريخ » ج 4 ص 13 آورده است : عبد الله بن عمير گفت : أغلظ لمعاوية رجل فأكثر ، فقيل له أ تحلم عن هذا ؟ ! فقال : إنّى لا أحول بين الناس و بين ألسنتهم ما لم يحولوا بيننا و بين ملكنا . « مردى بر معاويه پرخاش كرد و در غلظت زياده روى نمود . به معاويه گفتند : آيا تو در برابر اين گونه خشونت حلم مىورزى ؟ ! معاويه گفت : من ميان مردمان و ميان زبانهايشان جدائى نمىافكنم مادامىكه آنان ميان من و ميان سلطنت من جدائى نيفكنند . »\r\n","page_name":" 455 ","page_number":455},
  {"content":"\r\n\r\nرا به شام و كشتن آنان را در چهار فرسنگى دمشق به نام مَرْج عَذْراء « 1 » و قتل عمرو بن حِمَق كه اين دو بزرگوار از اصحاب رسول خدا و أميرالمؤمنين و حسنين : بوده‌اند .\r\nأميرالمؤمنين - عليه افضل صلوات المصلّين - به برادرش خاتم المرسلين ملحق شد ، و امام حسن عليه السلام هم در بيتش منعزل گرديد ، و حكم معاويه هم بدون امر خدا و بدون امضاء و اختيار امَّت در جميع اقطار اسلام جارى شد . حكم\r\n\r\n\r\n","description":"","footnote":"\r\n( 1 ) مستشرق فلهوزن در كتاب « الخوارج و الشّيعة » طبع دوم ص 119 و ص 120 گويد : شكى نيست كه حُجْر بر عليه سلطنت معاويه قيام و انقلاب نمود و دوست داشت اهل كوفه را به حركت خودش جذب كند و بدين جهت زياد بر حسب اندازه گيرى و مقياس ما بر صواب بوده است و معاويه با حلمش معتصم بوده است ، و ليكن حكم و قانون در آن عصر بر خلاف مقياس فعلى ما بوده است . زيرا قتل مسلمان به هيچ وجه جائز نبوده است مگر زمانى كه مسلمان ديگرى را به قتل رساند : النّفس بالنّفس ، و امر جارى آن بوده است كه صاحب خون خودش قصاص مىنمود . و قدرت عامّه و سلطهء حكومتى بر اين قصاص موافقت داشت و زمينه را براى آن مهيّا مىساخت و جريمهء ضدّ دولت منحصر بود در خروج از اسلام نه در خيانت عظيم مادامىكه با آن خيانت قتلى همراه نبوده باشد . اما كشتن كسى به جهت خروجش بر دولت به هر درجه و مرتبه كه بالغ شود أبداً مجوّز و مبرّرى نداشته است . اين امرى بوده است كه مردم را به انقلاب و هيجان بر مىانگيخته است خصوصاً در مثل آن حالتى كه مردمانى سرشناس و ذى اهميّت و نفوذ در آن وارد بوده‌اند حتّى اينكه با قتل حجر جميع اهل كوفه در خود ذلّت و خزى را يافتند . و والى خراسان : ربيع بن زياد با آنكه مرد رقيق القلبى نبوده است تأسّف بر اين امر دل او را پاره پاره كرد . و عائشه خشم شديد خود را آشكار ساخت و همچنين حسن بصرى . و ليكن عائشه براساس دواعى و دوافع نفسانيّه خشمش فروكش كرد ، و اما حسن غضب و خشمش خاموش نشد و هميشه باقى بود . و گفته شده است : معاويه در وقت مرگش مشعر به سرزنش قلبى خود راجع به قتل حجر گرديد و ليكن بدين گونه خود را تبرئه مىكرد كه چون قريش اطراف او را خالى كردند او تسليم امر زياد شده است و طبعاً غضب قبائل خصوصاً يمانيهاى نيرومند بر اين سلطه اوج گرفت زيرا در خود اشعار عار و ننگى را نمودند كه فرزندانشان از بطش سلطان خلاصى نخواهند يافت . در اين صورت معارضهء قبيلگى با معارضهء دينى با هم متّحد شدند و غضب شيعه شدّت يافت خصوصاً براى مقتل حُجْر ، و شهادت او مقدّمه براى استشهاد سيّد الشهداء امام شيعه قرار گرفت و وى حسين بن على بوده است .\r\n","page_name":" 456 ","page_number":456},
  {"content":"\r\n\r\nامپراطورى وحيد فريد بدون منازع .\r\nآيا سزاوار نبود كه در اين فرصت از مخالفان خود صرف نظر كند ، و آنان را مورد عفو قرار دهد ، و در زندگى دنيوى و حيات طبيعى استراحتى بخشد ، و همچنين با جميع مواليان اهل بيت كه اينك خود را زير سلطنت قاهرهء او مشاهده مىكنند و همچون كبوتر بال و پر شكسته‌اى شده‌اند كه در كنج قفس به آب و دانه‌اى قناعت ورزيده است رفتار نمايد ، و همانطور كه شأن و مقام بزرگان سياستمدار جهان است عمل نمايد ؟ اما معاويه نه آنكه عفو نكرد و اينك كه خود را صاحب مقام شناخته است همهء موالين را كه در عظمت اسلام كوشيده‌اند مخَرِّب و منافى اصل اولى حكومت خود خوانده و در ازاى قيامهاى آنان بر ضد حكومت جائرانه و ظالمانه‌اش تا آخرين قطره خونشان را مىمكد و باز هم سير و سيراب نمىگردد .\r\nأميرالمؤمنين پسر ابوطالب از عائشه و مروان بن حكم در جنگ جمل گذشت و آنان را عفو نمود ، و از عمرو عاص و بُسر بن أرطاة در جنگ صفين گذشت و آنان را يله كرد ، و معاويه و سپاهيانش را آب داد چون كريم بود پسر كريم . او پسر ابوطالب بود كه در ابيات خود كه قبيلهء قريش او را در اثر حمايت پيغمبر آزارها مىكردند ، و صدمه‌ها وارد مىساختند ، با وجود كمال قدرت خود مىگويد :\r\n قَابَلْتُ جَهْلَهُمُ حِلْماً وَ مَغْفِرَةً * وَ الْعَفْوُ عَنْ قُدْرَةٍ مِنْ أفَضَلِ الْكَرَمِ \r\n« من با حلم و گذشتم با جهل ايشان مقابله نمودم ، زيرا عفو در حال قدرت از نيكوترين شِيَم انسان است . »\r\nعائشه از مخالفين اعدام حُجْر بوده است ، و معاويه را مؤاخذه نمود . اما با سياست و عطايا و بيان مزوِّرانهء معاويه ، خاضع در برابر قتل او گرديد و دست از اعتراض برداشت . « 1 »\r\n\r\n\r\n","description":"","footnote":"\r\n( 1 ) « الخوارج و الشِّيعة » مستشرق آلمانى ، يوليوس فلهوزن ، ترجمهء به عربى دكتر\r\n","page_name":" 457 ","page_number":457},
  {"content":"\r\n\r\nمالك بن هُبَيْرة سكونى دربارهء حجر نزد معاويه شفاعت كرد ، و معاويه نپذيرفت ، و بر معاويه غضب كرد ، و با جماعتى از كِنْدَه و سَكون به مَرْج عَذْراء آمدند تا زندانيان را با قوّت و شدت خلاص كنند ، و ليكن وقتى رسيدند كه ايشان كشته شده بودند .\r\nمعاويه براى وى يكصد هزار درهم فرستاد ، و پيام داد كه كشته شدن حجر راه حملهء معاويه را به عراق بعد از دو حملهء پيشين باز مىگرداند . مالك بن هُبَيْره آرام گرفت و غضبش از ميان رفت . « 1 »\r\nاما تحف و هدايا و حلويّات او براى أبوالاسود دُؤَلى صحابى بزرگ مولى الموحِّدين پذيرفته نمىشود . سيد حسن صدر از قاضى نور الله مرعشى در « مجالس المؤمنين » آورده است كه : معاويه هدايائى براى ابوالاسود فرستاد كه در آن حلوا بوده است . چون چشم دخترش به آنها افتاد به پدر گفت : اين هديه‌ها را چه كسى برايمان آورده است ؟ ! أبوالأسود گفت : اينها را معاويه فرستاده است تا ما را در دينمان فريب دهد ! آن دختر فوراً بالْبَديهَة اين ابيات را سرود :\r\n\r\nشعر دختر ابوالاسود دربارهء تحفهء معاويه\r\n أ بِالشَّهْدِ الْمُزَعْفَرِ يَا بْنَ حَرْبٍ * نَبِيعُ عَلَيْكَ أحْسَاباً وَ دِينا 1\r\nمَعَاذَ اللهِ كَيْفَ يَكُونُ هَذَا * وَ مَوْلَانَا أمِيرُ الْمُؤْمِنينا 2 \r\n1 - « اى معاويه پسر حرب ! آيا با عسل زعفران زده ، ما حسب و عزت و دين خود را به تو بفروشيم ؟ !\r\n2 - پناه بر خدا ! چگونه اين امر امكان مىپذيرد با وجود آنكه مولاى ما أميرالمؤمنين مىباشد ؟ ! »\r\nابن خلَّكان در « وفيات الاعيان » پس از ترجمهء احوال أبوالاسود دؤلى گفته است : وى داراى ديوان شعرى است و از جمله اشعار او اين است :\r\n صَبَغَتْ امَيَّةُ بِالدِّمَاءِ أكُفَّنَا * وَ طَوَتْ امَيَّةُ دُونَنَا دُنْيَانَا \r\n\r\n\r\n","description":"","footnote":"\r\nعبد الرحمن بدوى ، طبع سوم نشر وكالة المطبوعات كويت ، به ترتيب ص 120 و ص 118 .\r\n( 1 ) « الخوارج و الشِّيعة » مستشرق آلمانى ، يوليوس فلهوزن ، ترجمهء به عربى دكتر عبد الرحمن بدوى ، طبع سوم نشر وكالة المطبوعات كويت ، به ترتيب ص 120 و ص 118 .\r\n","page_name":" 458 ","page_number":458},
  {"content":"\r\n\r\n« معاويه كه از بنى اميّه مىباشد دستهاى ما را با خونهايمان رنگين كرد . و معاويه از برابر ما دنيايمان را به هم در پيچيد و از ميان برداشت . »\r\nو شيخ منتجب الدِّين در كتاب « اربعين » خود از على بن محمد روايت كرده است كه گفت : دختر أبوالاسود در مقابل پدرش خَبيص ( حلواى مركّب و مخلوط معروف ) را ديد و گفت : اى پدر جان از اين به من بخوران ! ابوالاسود گفت : دهانت را بگشا ! دختر دهان گشود ، و در دهان او نهاد به اندازهء يك دانهء بادام !\r\nسپس به دختر گفت : خرما بخور كه نفعش زيادتر و سير كننده‌تر مىباشد ! دختر گفت : اين نافع‌تر و لذيذتر مىباشد ! پدر گفت : اين طعامى است كه معاويه به سوى ما ارسال داشته است تا ما را از على بن أبى طالب منحرف گرداند ! دختر گفت :\r\nقَبَّحَهُ اللهُ يَخْدَعُنَا عَنِ السَّيِّدِ الْمُطَهَّرِ بِالشَّهْدِ الْمُزَعْفَرِ ؟ ! تَبّاً لِمُرْسِلِهِ وَ آكِلِهِ !\r\n« خداوند او را قبيح گرداند ، آيا با عسل زعفران خورده مىخواهد ، ما را از سيد و سرور پاكيزه شده بفريبد ؟ ! مرگ بر فرستنده‌اش ، و مرگ بر خورنده‌اش ! »\r\nدختر آنچه خورده بود قِىْ كرد تا در درونش ذره‌اى از آن نبوده باشد . و شروع كرد به انشاء آن دو بيت شعر .\r\nآية الله صدر گويد : ما اين طريق را ذكر كرديم ، زيرا آن به روايت شيخ منتجب الدِّين ابن بابويه مىباشد « 1 »\r\n\r\nاشعار ابوالاسود دُؤَلى در مرثيهء أميرالمؤمنين عليه السلام\r\nملّا جلال الدين سيوطى گويد : ابوالاسود دؤَلى در مرثيهء على رضى الله عنه سروده است :\r\n ألَا يَا عَيْنُ وَيْحَكِ أسْعِدِينَا * ألَا تَبْكِى أمِيرَ الْمومِنِينَا « 2 »\r\nوَ تَبْكِى امُّ كُلْثُومٍ عَلَيْهِ * بِعَبْرَتِهَا وَ قَدْ رَأتِ الْيَقِينَا \r\n\r\n\r\n","description":"","footnote":"\r\n( 1 ) « تأسيس الشِّيعة لعلوم الإسلام » ، ص 45 و ص 46 .\r\n( 2 ) تَبْكى چون فعل مضارع است و مؤنّث مخاطبهء آن بايستى ألا تبكين بوده باشد با نون عوض رفع در آخرش و چون اسقاط نون به واسطهء ضرورت شعرى در عربيّت صحيح نيست بايد گفت : در نسخهء اصل ألا فابكى و يا ألا نبكى بوده است .\r\n","page_name":" 459 ","page_number":459},
  {"content":"\r\n\r\n ألَا قُلْ لِلْخَوَارِجِ حَيْثُ كَانُوا * فَلَا قَرَّتْ عُيُونُ الْحَاسِدِينَا 3\r\nأ فِى الشَّهْرِ الصِّيَامِ فَجَعْتُمُونَا ؟ ! * بِخَيْرِ النَّاسِ طُرّاً أجْمَعِينَا ؟ ! 4\r\nقَتَلْتُمْ خَيْرَ مَنْ رَكِبَ الْمَطَايَا * وَ ذَلَّلَهَا وَ مَنْ رَكِبَ السَّفِينَا 5\r\nوَ مَنْ لَبِسَ النِّعَالَ وَ مَنْ حَذَاهَا * وَ مَنْ قَرَأَ الْمَثَانِى وَ الْمُبِينَا 6 « 1 »\r\nوَ كُلُّ مَناقِبِ الْخَيْرَاتِ فِيهِ * وَ حِبُّ رَسُولِ رَبِّ الْعَالَمِينَا 7\r\nلَقَدْ عَلِمَتْ قُرَيْشٌ حَيْثُ كَانَتْ * بِأنَّكَ خَيْرُهُمْ حَسَباً وَ دِينَا 8\r\nإذَا اسْتَقْبَلْتُ وَجْهَ أبِى حُسَيْنٍ * رَأيْتُ الْبَدْرَ فَوْقَ النَّاظِرينَا 9\r\nوَ كُنَّا قَبْلَ مَقْتَلِهِ بِخَيْرٍ * نَرَى مَوْلَى رَسُولِ اللهِ فِينَا « 2 » 10\r\nيُقِيمُ الْحَقَّ لَا يَرْتَابُ فِيهِ * وَ يَعْدِلُ فِى الْعِدَى وَ الاقْرَبِينَا 11\r\nوَ لَيْسَ بِكَاتِمٍ عِلْماً لَدَيْهِ * وَ لَمْ يُخْلَقْ مِنَ الْمُتَكَبِّرينَا 12\r\nكَأنَّ النَّاسَ إذْ فَقَدُوا عَلِيّاً * نَعَامٌ حَارَ فِى بَلَدٍ سِنِينَا 13\r\nفَلَا تَشْمَتْ مُعَاوِيَةُ بْنَ صَخْرٍ * فَإنَّ بَقِيَّةَ الْخُلَفَاءِ فِينَا « 3 » \r\n1 - « هان اى چشم ! واى بر تو ما را يارى رسان ! ( در گريه كردن ) هان بر اميرمؤمنان گريه كن !\r\n2 - و امّ كلثوم بر او گريه مىكند با اشكهاى ديدگانش ، زيرا او واقعاً مرگ يقينى او را با چشمانش ديده است .\r\n3 - هان ! بگو : به خوارج هر كجا باشند كه چشمهاى حسودان خنك و سرد\r\n\r\n\r\n","description":"","footnote":"\r\n( 1 ) در اين نسخه از « تاريخ الخلفاء المبين » و همچنين در نسخهء سيّد حسن صدر در « تأسيس الشيعة لعلوم الاسلام » ص 45 به نقل از زمخشرى المثينا با ثاء مثلثه آمده است و ليكن أظهر آن است كه تحريف شده و اصل آن مِئينَا بوده است . سوره‌هاى مئين در قرآن كريم معروف و ميان اهل قرائت و اهل تفسير مشهور مىباشد و آن عبارت است از سوره‌هائى كه قريب يكصد آيه دارند .\r\n( 2 ) اشاره است به قول رسول خدا صلّى الله عليه و آله و سلّم : من كنت مولاه فعلىٌّ مولاه .\r\n( 3 ) « تاريخ الخلفاء » طبع چهارم با تحقيق محمد محيى الدين عبد الحميد ص 186 و ص 187 .\r\n","page_name":" 460 ","page_number":460},
  {"content":"\r\n\r\nنخواهد شد به قتل او .\r\n4 - آيا شما در ماه روزه دل ما را به درد آورديد به كشتن آن كس كه از همهء مردم بدون استثناء بهتر و برگزيده‌تر بوده است ؟ !\r\n5 - كشتيد شما بهترين كس را كه بر روى اسبان و شتران و استران سوار گرديده است ، و همهء آنها را رام كرده است ، و بهترين كس را كه سوار بر كشتيها شده است .\r\n6 - و آن كه بهترين كس بوده است كه كفش بر پاى خود نموده ، و بهترين كس كه كفش بر پاى دگران نموده‌اند ، و بهترين كس كه در قرآن قرائت سوره‌هاى مثانى و مِئين را كرده است .\r\n7 - كشتيد شما كسى را كه تمام مناقب خيرات در وجودش مجتمع بوده است ، و كسى را كه محبوب رسول ربّ العالمين بوده است .\r\n8 - هر آينه تحقيقاً قريش مىدانند هر جا بوده باشند كه حقّاً تو اى اميرمؤمنان بهترين و برگزيده‌ترين آنها مىباشى ، چه از جهت شرف و كرامت و مفاخرت اصل و تبار و نياكان و چه از جهت دين و ايمان .\r\n9 - هنگامى كه من روبرو بشوم با چهره و سيماى ابوالحسين مىبينم ماه شب چهاردهم را كه بر فراز نظاره كنندگان مىباشد .\r\n10 - و ما پيش از كشته شدن وى در خير و رحمت و سعادت بوديم . ما مولاى رسول خدا را در بين خود مىنگريستيم .\r\n11 - على اقامهء حق مىفرمود بدون شك و ترديدى ، و در ميان دشمنان و نزديكان به عدالت سلوك مىنمود .\r\n12 - على علمى را كه در نزدش بود مكتوم نمىداشت . و وى از زمرهء متكبّران آفريده نگشته بود .\r\n13 - گويا همهء مردم پس از مرگ و فقدان على ، همچون شترمرغانى گرديده ان كه بدون صاحبشان در شهر و محل خشك و بدون آب و علف يله و متحيّر\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nگشته‌اند . « 1 » ، « 2 »\r\n14 - پس اى معاويه پسر صخر ! شماتت مكن ، زيرا باقيماندهء از خلفاى الهى در ميان ما موجود است » .\r\n\r\nتوضيح مؤلّف دورهء امام‌شناسى\r\nبارى در اينجا جلد هجدهم از مجلدات « امام‌شناسى » خاتمه پيدا مىكند كه آنها قسمت دوم از دورهء علوم و معارف اسلام را تشكيل مىدهند ، و با ختم اين مجلد دورهء امام‌شناسى پايان مىيابد . « 3 »\r\nللّه الحمد و له المنّة كه خدا توفيق داد و عنايت فرمود تا اين دوره كه ابتدايش در شهر طهران سنهء يكهزار و سيصد و نود و يك هجريّهء قمريّه بوده است خاتمه‌اش در شهر مقدس مشهد مبارك حضرت مولى الامام الهمام حضرت على بن موسى الرِّضا - عليه و على آبائه و أبْنائه الائمّة الكِرام افضل الصّلوات و التحيّات من الملك الحىّ القيّوم العلّام - در روز جمعه هجدهم شهر ذوالقعدة الحرام سنهء يكهزار و چهارصد\r\n\r\n\r\n","description":"","footnote":"\r\n( 1 ) در « تأسيس الشّيعة لعلوم الإسلام » ص 45 از زمخشرى روايت نموده است كه : چون قتل أميرالمؤمنين على بن أبى طالب عليه السلام به ابوالاسود دُؤَلى رسيد آن طور گريست كه از شدّت گريه شانه‌ها و پهلوهايش به لرزه و تكان درآمد و اين ابيات را انشاء كرد . زمخشرى شش بيت از اين اشعار را ذكر نموده است . آنگاه مرحوم صدر گفته است : اين قضيّه را ابن اثير در « كامل » و ابن صبّاغ مالكى در « الفصول المهمّة » و غيرها أيضاً در رثاء أميرالمؤمنين عليه السلام از ابوالاسود حكايت كرده‌اند .\r\n( 2 ) در « أقرب الموارد » گويد : نَعامه به معناى شترمرغ است و جمع آن نَعام آيد . . . و يضرب بجنس النعام المثل فى الأجفال ، و منه : « و أجفلت نحوها اجفال النَّعامة » . قيل : النَّعامة أشدّ الاشياء نفاراً ، و لهذا قيل للرجل اذا فزع من شىء و ارتحل أو مات : « نفرتْ نَعامته » ، و يقال للمنهزمين : « اضْحَوا نَعاماً » .\r\n( 3 ) در مقدمهء جلد اول از « امام‌شناسى » آمده است كه اين دوره در دوازده مجلد پايان مىپذيرد ، ولى لله الحمد و الشكر چون هجرت ما به ارض اقدس و پذيرائى كامل حضرت قرار گرفت و اينك در پانزدهمين سال است كه تشرف حاصل و فراغت بال و جمعيت خاطر به ما لا يقاس از طهران بيشتر بوده است لهذا در بحثها چه از عناوين و چه از جهت گسترش همان ابحاث مورد نظر چون فرصتى بيشتر بوده است شش مجلد افزوده گرديد و دوره به هجده مجلد بالغ شد .\r\n","page_name":" 462 ","page_number":462},
  {"content":"\r\n\r\nو چهارده هجريهء قمريه تحقق پذيرفت ، و هذا من فضله و إنعامه إنَّه ذو الفضل العظيم .\r\nدر اين دوره سعى شده است فقط پيرامون اصل ولايت مولى الموحّدين و مسائل كلى اصول امامت بحث گردد و ضمناً بحثهاى تطفّلى و ضمنى از ساير أئمّهء معصومين - صلوات الله و سلامه عليهم اجمعين - به عمل آيد . و با آنكه در حدود وسع و جهد در جمع و تدوين مطالب منقَّحه و مسلَّمه إعمال حوصله شده است و گمان مىرفت كه با اين مطالب مختلفهء فلسفيّه و عقليّه ، و قرآنيّه و نقليه ، و شواهد تاريخيّه و غيرها از مسائل اجتماعيّه مىتوان پرده از رخسار تابناك او برگرفت و كما هو حقّه او را معرفى كرد ولى در اين حال مىبينيم و مىنگريم كه فقط نَمى از يَمى آورده شده است و ذرّه‌اى از شعاع آفتاب جهانتاب . و اينك كه عمر سپرى گشته و آفتاب حيات در شُرف افول مىباشد ، ما حقّاً و حقيقةً نه على را شناخته‌ايم ، و نه از سرّ او اطلاع پيدا نموده‌ايم ، و نه از منهج و منهاج او علمى اكتساب كرده‌ايم ، و نه ، و نه ، و نه .\r\n دور از حريم كوى تو شرمنده مانده‌ام * شرمنده مانده‌ام كه چرا زنده مانده‌ام \r\nصلّى الله عليك يا ابا الحسن ، صلّى الله على روحك و بدنك ، صلّى الله عليك و على زوجك و ذرِّيَّتك ، صلّى الله على شيعتك و لازمى مِشيتك و منهجك !\r\nگرچه از نعمتهاى الهيّه از به دو عمر تا خاتمهء آن سرشار و از هر گونه غرق در بحارش بوده‌ايم ، ولى اينك آن نتيجه و شالوده و جوهرهء آن كه براى ما باقى است و بدان خوشنوديم و دلشاد و مسرور و با ابتهاج ، فقط و فقط محبّت اين سرور و آقاست .\r\n مَنَايِحُ اللهِ قَدْ جَاوَزَتْ أمَلِى * فَلَيْسَ يُدْرِكُهَا شُكْرِى وَ لَا عَمَلِى 1\r\nلَكِنَّ أفَضَلَهَا عِنْدِى وَ أكْمَلَهَا * مَحَبَّتِى لامِيرِ الْمُؤْمِنينَ عَلِىّ « 1 » 1 \r\n\r\n\r\n","description":"","footnote":"\r\n( 1 ) « الغدير » ، ج 4 ، ص 6 0 از صاحب بن عبّاد به نقل حمّوئى در « فرائد السِّمطين » ، سِمط دوم باب اول .\r\n","page_name":" 463 ","page_number":463},
  {"content":"\r\n\r\n1 - « عطايا و مواهب الهيّه از مقدار آرزوى من گذشته است ، بنابراين نه شكرانهء من و نه افعال و كارهاى من به پايهء آن نخواهد رسيد .\r\n2 - و ليكن با فضيلت‌ترين و كامل‌ترين آنها نزد من محبَّت أميرالمؤمنين على بن أبى طالب مىباشد .\r\n بِمُحَمَّدٍ وَ وَصِيِّهِ وَ ابْنَيْهِمَا * الطَّاهِرينَ وَ سَيِّدِ الْعُبَّادِ 1\r\nوَ مُحَمَّدٍ وَ جَعْفَرِ بْنِ مُحَمَّد * وَ سَمِىِّ مَبْعُوثٍ بِشَاطِى الْوادِى 2\r\nوَ عَلِىٍّ الطُّوسِىِّ ثُمَّ مُحَمَّد * وَ عَلِىٍّ الْمَسْمُومِ ثُمَّ الْهَادِى 3\r\nحَسَنٍ وَ أتْبَعُ بَعْدَهُ بِإمَامَة * لِلْقَائمِ الْمَبْعُوثِ بِالْمِرْصَادِ 4 « 1 » \r\nمن گواهى و شهادت مىدهم به نبوَّت و امامت و ولايت اين أعلامى كه ذكر مىگردد :\r\n1 - « به محمد ، و وصىِّ او ( على ) و دو پسران محمد و على كه جميع ايشان طاهرند ، و به سيد العابدين ( امام سجاد ) ،\r\n2 - و به محمد ، و جعفر بن محمد ، و همنام پيامبر برانگيخته شده در وادى شاطى ( موسى بن جعفر ) ،\r\n3 - و به على آرميده در خراسان ، و پس از آن به محمد و به على مسموم ( امام على النقى ) و سپس به راهنما ،\r\n4 - و امام هدايت كننده حسن ( عسكرى ) ، و دنبال مىآورم در شهادت ، بعد از وى امامت حضرت قائم را كه مبعوث مىگردد در كمينگاه دشمنان و سركشان و متجاوزان » .\r\n\r\nتوسل به آل محمّد صلّى الله عليه و آله و سلّم و دعاى عهد با امام زمان عليه السلام\r\nاللَّهُمَّ بَلِّغْ مَوْلَاىَ صَاحِبَ الزَّمَانِ - صَلَوَاتُ اللهِ عَلَيْهِ - عَنْ جَمِيعِ الْمُؤمِنينَ وَ الْمُؤمِنَاتِ فِى مَشَارِقِ الارْضِ وَ مَغَارِبِهَا وَ بَرِّهَا وَ بَحْرِهَا وَ سَهْلِهَا وَ جَبَلِهَا ، حَيِّهِمْ وَ مَيِّتِهِمْ وَ عَنْ والِدَىَّ وَ وُلْدِى وَ عَنِّى مِنَ الصَّلَوَاتِ وَ التَّحِيَّاتِ زِنَةَ عَرْشِ اللهِ وَ مِدَادَ كَلِمَاتِهِ وَ\r\n\r\n\r\n","description":"","footnote":"\r\n( 1 ) « الغدير » ، ج 4 ، ص 67 از صاحب بن عبّاد .\r\n","page_name":" 464 ","page_number":464},
  {"content":"\r\n\r\nمُنْتَهَى رِضَاهُ وَ عَدَد مَا أحْصَاهُ كِتَابُهُ وَ أحَاطَ بِهِ عِلْمُهُ .\r\nاللَّهُمَّ إنِّى اجَدِّدُ لَهُ فِى هَذَا الْيَوْمِ وَ فِى كُلِّ يَوْمٍ عَهْدًا وَ عَقْداً وَ بَيْعَةً فِى رَقَبَتِى . اللَّهُمَّ كَمَا شَرَّفْتَنِى بِهَذَا التَّشْرِيفِ وَ فَضَّلْتَنِى بِهَذِهِ الْفَضِيلَةِ وَ خَصَصْتَنِى بِهَذِهِ النِّعْمَةِ فَصَلِّ عَلَى مَوْلَاىَ وَ سَيِّدِى صَاحِبِ الزَّمَانِ ، وَ اجْعَلْنِى مِنْ أنْصَارِهِ وَ أشْيَاعِهِ وَ الذَّابِّينَ عَنْهُ ، وَ اجْعَلْنِى مِنَ الْمُسْتَشْهَدِينَ بَيْنَ يَدَيْهِ طَائِعاً غَيْرَ مُكْرَهٍ فِى الصَّفِّ الَّذِى نَعَتَّ أهْلَهُ فِى كِتَابِكَ فَقُلْتَ :  « صَفًّا كَأَنَّهُمْ بُنْيانٌ مَرْصُوصٌ  » عَلَى طَاعَتِكَ وَ طَاعَةِ رَسُولِكَ وَ آلِهِ عَلَيْهِمُ السَّلَامُ . اللَّهُمَّ هَذِهِ بَيْعَةٌ لَهُ فِى عُنُقِى إلَى يَوْمِ القيامةِ « 1 »\r\nكتبه بِيُمناه الدَّاثرة عبده الرّاجى الى غفرانه و رضوانه :\r\nالسيّد محمد حسين الحسينى الطهرانى\r\n\r\n\r\n\r\n","description":"","footnote":"\r\n( 1 ) اين زيارتى است كه بعد از نماز صبح مستحب است امام زمان - عجّل الله فرجه - را با آن زيارت نمود . و در « مفاتيح الجنان » ص 538 از طبع اسلاميّه آمده است . مرحوم محدّث قمّى در ص 532 آن را از « مصباح الزّائر » سيّد بن طاوس بعد از ذكر دعاى ندبه عنوان كرده است . و مجلسى بنا به نقل قمّى رحمه الله در ص 539 گفته است : من در بعضى از كتب قديمه ديده‌ام كه بعد از اين زيارت دست راست را به دست چپ بزند مثل زدن در بيعت .\r\n","page_name":" 465 ","page_number":465}
  ]