[
  {"content":"\r\nالجزء الثاني من :\r\nتبصرة المتعلمين في أحكام الدين\r\nتأليف :\r\nآية الله على الإطلاق يوسف بن على بن مطهر الحلّي المعروف\r\nبالعلامة الحلي\r\nبانضمام فقه فارسى\r\nبقلم آية الله آقاى\r\nحاج شيخ ابوالحسن شعرانى\r\nحق چاپ محفوظ\r\nانتشارات اسلاميه\r\nخيابان پانزده خرداد تلفن 55635448\r\nدورنگار 55621966\r\n","description":"","footnote":"","page_name":" 305 ","page_number":1},
  {"content":"\r\n\r\n\r\nفصل سيزدهم - شفعه\r\nاگر يكى از دو شريك سهم خويشتن را در ملكى بفروشد ديگرى حق شفعه دارد يعنى مىتواند بهاى آن را به مشترى بيگانه بدهد و خود متصرف شود به چند شرط :\r\nاول آن كه ملك قابل تقسيم باشد . دوم آن كه سهم شريك به بيع منتقل شود نه به معامله و سبب ديگر . سيم آن كه مبيع سهم مشاع باشد در هنگام فروش يا آن كه در راه يا نهر مشترك باشند . چهارم آن كه شركاء بيش از دو تن نباشند . پنجم گيرنده شفعه بتواند بها\r\n","description":"","footnote":"","page_name":" 306 ","page_number":2},
  {"content":"\r\nبدهد . ششم آن كه پس از اطلاع يافتن فورا شفعه خواهد و در بعضى از اين شروط خلاف است بعضى لازم ندانستند ملك قابل تقسيم باشد و بعضى در ملك منقول نيز شفعه ثابت كردند و بعضى اشتراك در نهر و راه آب را كافى ندانستند .\r\nهر گاه يك سهم از ملكى وقف است و آن ديگرى سهم خود را فروخت صاحب وقف حق شفعه دارد و يك شريك محسوب است هر چند موقوف عليه و مصارف متعدد باشد . ذمى بر مسلمان شفعه ندارد و مسلمان بر ذمى شفعه دارد در حاشيه وافى تفصيلى در احكام شفعه آورده‌ايم .\r\nهر گاه فروشنده مقدارى از بها را پس از عقد به مشترى ببخشد گيرنده شفعه بايد قيمتى كه عقد بر آن واقع شده بدهد و حق دلالى و وكالت و هر گونه مخارج غير قيمت ملك كه مشترى پرداخته برگيرندهء شفعه واجب نيست و اگر بهائى كه مشترى پرداخته جنسى است كه يافتن مثل آن براى گيرنده شفعه ممكن نيست مثلا مشترى اسبى گرانبها داشت براى خريدن ملكى داد و اگر نه براى داشتن آن ملك بود اسب خود را از دست نمىداد گيرنده شفعه نمىتواند مانند آن اسب را بيابد و به مشترى بدهد بعضى گويند در اين گونه معاملات كه بها مثل ندارد شفعه نيست\r\n","description":"","footnote":"","page_name":" 307 ","page_number":3},
  {"content":"\r\nو بعضى گويند شفعه هست و بايد قيمت بدهد اگر چه مشترى راضى نباشد زيرا كه حق شفعه از لوازم شرعى معامله است و آن كه ابتدا مال مشترك مىخرد بايد لوازم آن را به گردن گيرد از جمله آن كه اسب عزيز و گرانبهاى او از دست خواهد رفت بىآن كه ملك مشاع به دستش آيد .\r\nاگر گيرنده شفعه گويد پول اكنون حاضر نيست سه روزش مهلت مىدهند و اگر گويد در شهر ديگر است به اندازه رفتن و برگشتن بر سه روز مىافزايند اگر شهر دور نباشد و از آن زيانى به مشترى نرسد هر گاه براى مشترى يا بائع خيار فسخ باشد شفعه در زمان خيار ثابت نيست بقول بعضى و ثابت است بقول بعضى ديگر اما گيرنده شفعه نمىتواند ملك را پس از اداى پول فورا تصرف كند بهر حال حق شفعه مانع خيار بائع و مشترى نيست اما اگر آنها فسخ كردند شفعه باطل مىشود .\r\nاگر يك شريك غائب باشد و شريك ديگر سهم خودش را\r\n","description":"","footnote":"","page_name":" 308 ","page_number":4},
  {"content":"\r\nبفروشد هر وقت شريك غائب حاضر شود و آگاه گردد حق شفعه دارد و اگر شريك طفل يا ديوانه باشد نيز حق شفعه دارد ولى و قيم براى آنها شفعه مىگيرند يا وقتى كه خود بالغ و عاقل شدند هر چند مدت بسيار بگذرد و از طول مدت زيانى بر مشترى وارد نخواهد آمد زيرا كه او هر گونه در ملك تصرف كند صحيح و جائز است ، بر خلاف آن كه گيرنده شفعه حاضر شود و شفعه گيرد و براى اداى پول مهلت خواهد كه سه روز بيشتر مهلت نمىدهند چنان كه گذشت گيرنده شفعه با مشترى طرف است و ملك را از او فرا مىگيرد و اگر كشف فساد شود بر عهده مشترى است نه فروشنده و اگر مشترى مال را فروخته يا بخشيده يا وقف كرده باشد ضمان بر اوست .\r\nاگر فروشنده نسيه فروخته است گيرنده شفعه مىتواند هم اكنون كه مدت نسيه بسر نيامده شفعه گيرد اما مجبور نيست پيش از سر آمدن مدت بها را به مشترى بپردازد بلكه مىتواند نگاهدارد تا اجل به پايان برسد و اگر ثروتمند نباشد مشترى مىتواند از او ضامنى خواهد .\r\n","description":"","footnote":"","page_name":" 309 ","page_number":5},
  {"content":"\r\nهر گاه ميان مشترى و گيرنده شفعه در اندازه قيمت اختلاف افتد قول مشترى مقدم است كه بيشتر ادعا مىكند مگر طرف او بينه آورد كه كمتر است .\r\nحق شفعه مانند ديگر اموال و حقوق به ارث منتقل مىگردد اگر شريك پيش از معامله حق شفعه خود را ساقط كند شفعه او باطل نمىشود و ممكن است پشيمان شود و باز شفعه خواهد اما اگر پس از معامله اسقاط كند ساقط مىشود و اگر گواه معامله شود يا به مشترى تبريك گويد مشكل است دليل سقوط شفعه باشد\r\n\r\nكتاب اجاره و وديعه و لواحق آن در آن چند فصل است در اين فصول احكام تصرف هر كسى در ملك ديگرى ذكر مىشود\r\n","description":"","footnote":"","page_name":" 310 ","page_number":6},
  {"content":"\r\n\r\nفصل اول - اجاره\r\nاجاره وا گذاشتن منافع ملك منقول يا غير منقول است به ديگرى يا منفعت شخص انسانى در مقابل مالى و شروط اجاره شش است .\r\n1 - عقد يعنى ايجاب و قبول كه در لغت متداول دلالت بر مقصود كند و بىلفظ معامله واقع نمىشود چنان كه در بيع گذشت .\r\n2 - شروطى كه در همه عقود در دو طرف معامله لازم است بايد در موجر و مستأجر موجود باشد يعنى هر دو بالغ و عاقل و با قصد و راضى و غير محجور باشند و بالجمله تصرفشان شرعا جائز باشد و اگر اين شرط نباشد هم معامله باطل است و هم تصرف دو طرف حرام است خصوصا وقتى كه مالك راضى نباشد و او را با اكراه و زور وادار به اجاره دادن كنند .\r\n3 - اجرت و مال الاجاره كه بايد مستاجر بپردازد اگر سنجيدنى است بايد به وزن و پيمانه معلوم گردد و اگر سنجيدنى نيست به مشاهده و علامه ره فرموده است سنجيدنىها را نيز به مشاهده معلوم كنند كافى است هر چند در بيع كافى نيست مانند يك صندوق ميوه كه وزنش را ندانند اما آن را مشاهده كنند و يك كيسه برنج و يك دبه روغن و آن دقت كه در بيع لازم شمرده اند\r\n","description":"","footnote":"","page_name":" 311 ","page_number":7},
  {"content":"\r\nاينجا لازم نشمردند چون پيغمبر صلى الله عليه و آله از بيع عزر نهى كرده است . در اجاره همين كه تراضى موجر و مستاجر بر يك چيز قرار گيرد كافى است تا اگر ميان آنها اختلاف افتد بتوان به لفظى غير مبهم رجوع كرد و رفع اختلاف نمود اما اگر مبهم گويند مثل آن كه انگشترى مىدهم و موجر پندارد انگشتر الماس مىگيرد و مستاجر خواهد شيشه بدهد كافى نيست چون تراضى آنها بر يك چيز قرار نگرفته و در حقيقت تراضى نبوده است .\r\n4 - اندازه منفعت و صفات آن را مضبوط سازند و همچنين عمل اجير را از دو طريق يا خود عمل مانند ساختن خانه چند اطاق به مساحت و ارتفاع معين و مرافق يا نوشتن كتابى داراى صفحات معين درشت يا ريز و خط خوش و غير آن يا آن كه كار و منفعت را به زمان اندازه كنند مانند خدمت در يك ماه يا دو ماه و نوع خدمت را نيز مشخص كنند و منفعت خانه و دكان و باغ را يك ماهه يا يك ساله و غير آن و اگر در صورت اول عمل را مضبوط سازند و مهلتى براى آن قرار دهند كه از آن تجاوز نكند مثلا خانه را يك ساله ساخته تحويل دهد صحيح است و اجير در اين مدت مىتواند براى ديگرى هم كار كند و اما در صورت دويم كار براى ديگرى جائز نيست و اگر در صورت اول مهلت معين نكرد بقول شهيد اول رحمه الله بايد فورا شروع به كار كند و متوالى مشغول\r\n","description":"","footnote":"","page_name":" 312 ","page_number":8},
  {"content":"\r\nباشد تا تمام شود .\r\n5 - منفعت ملك اجاره دهنده باشد يا در حكم ملك او مانند متولى وقف و وصى و ولى و مستاجرى كه اجازه اجاره دادن به ديگرى هم دارد و بايد اجاره بر منفعت حلال باشد نه مانند زنا و امثال آن و اگر خود مستاجر مرتكب حرام شود در ملك موجر بر موجر حرجى نيست .\r\n6 - مدت اجاره ملك را مضبوط كنند چنان كه احتمال زياده و نقصان در آن نباشد و مدت عمل را نيز ضبط كنند كه آخرين مهلت انجام آن كى باشد به تفصيلى كه در نسيه گفتيم و اگر مهلت معين نكردند بايد بلا فاصله مشغول شود و متوالى كار كند تا عمل به انجام رسد .\r\nاگر اجاره با شرائطى كه گفتيم واقع نشود باطل است و معنى باطل آن نيست كه موجر يا مستاجر از اين كه مراعات شرائط نكردند گناه كارند و فاسق و در قيامت معذبند يا تصرف مالك در پولى كه مىگيرد و مستاجر در ملك حرام است مگر در شرط دويم و پنجم ، بلكه مقصود آن است كه احكام شرعى اجاره بر عمل آنها مترتب نمىشود مثلا در اجاره فاسد موجر هر وقت خواست مىتواند مستاجر را بيرون كند و اگر اجير خواست كارى كه بر عهده گرفته تمام كند او را مجبور نمىتوان\r\n","description":"","footnote":"","page_name":" 313 ","page_number":9},
  {"content":"\r\nكرد . در خصوص اجير مستحب است اندازه اجرت را پيش از عمل با او قطع كنند و از اينجا نيز معلوم مىشود اجاره بىمراعات شرائط شرعى حرام نيست .\r\nاجاره عقد لازم است يعنى نمىتوان آن را فسخ كرد مگر به رضاى هر دو و به فروش ملك يا مردن يكى از دو طرف معامله باطل نمىشود .\r\nمستاجر امين است و ملك در دست او تا تعدى و تفريط نكند اگر تلف شود ضامن آن نيست و حكم صنعتگر در مالى را براى ترميم و اصلاح به او بدهند إن شاء الله خواهد آيد اگر در عقد صريح نگويند مال الاجاره را چگونه بدهد بايد مستاجر آن را نقد بدهد تا ملك را براى استفاده به او تسليم كنند اما جائز است اقساط گذارند يا در آخر مدت قيد كنند و لازم نيست سر رسيد هر قسطى به دقت مضبوط باشد بلكه اگر بگويد اواخر هر ماه يا در اثناى هر ماه صحيح است بر خلاف نسيه در بيع اما بايد مجموع مال الاجاره را معين كند تا چه مدت خواهد پرداخت و واجب نيست به اندازه مدت اجاره باشد . اين حكم مال الاجاره املاك است ، اما اجرت اجير اگر قيد نكنند بايد هنگام پايان كار كه عمل را انجام شده تحويل مىدهد اجرت را طلب كند . مگر شرط اقساط كند يا اول عمل\r\n","description":"","footnote":"","page_name":" 314 ","page_number":10},
  {"content":"\r\nقرار دهند به تراضى و فرق آن است كه ملك را مىتوان در آغاز مدت اجاره تحويل مستاجر داد اما عمل را در آغاز مدت نمىتوان تحويل داد و نبايد يك طرف را به تسليم عوض اجبار كرد .\r\nمستاجر مىتواند ملكى را كه اجاره كرده به ديگرى اجاره دهد به مبلغ بيشتر مگر شرط كرده باشند كه خود استفاده كند همچنين اجير و كارگر مىتواند عملى را قبول كند و به ديگرى دهد به اجرت كمتر مگر با او شرط كرده باشند كه خود آن كار را انجام دهد يا قرائن بر آن دلالت كند مانند خطاطان و صنعتگران مشهور و استادان حاذق كه مقصود عمل شخص آنها است اگر موجر ملك خود را تسليم نكند تا آخر مدت اجاره باطل مىشود و اگر ملكى مانند مركوب پيش از تسليم هلاك شود باز اجاره باطل مىشود اگر پس از گذشتن مقدارى از مدت اجاره ملك را تسليم كند به همان نسبت كه از مدت تسليم نكرده از مال الاجاره كم مىشود و در اين صورت مستاجر اختيار فسخ دارد .\r\nاگر ملك را تسليم مستاجر كرد و ظالمى مستاجر را از ملك بيرون راند اجاره باطل نمىشود بلكه غاصب هم چنان كه ضامن\r\n","description":"","footnote":"","page_name":" 315 ","page_number":11},
  {"content":"\r\nاصل ملك است براى مالك ، ضامن مقدار مال الاجاره است براى مستاجر .\r\nاگر خانه كه اجاره داده‌اند بدون تعدى و تفريط خراب شود مستاجر اختيار فسخ دارد و به نسبت مدتى كه از اجاره باقى ماند از مال الاجاره كسر مىشود و مىتواند اجاره را فسخ نكند و مالك را به عمارت خانه ملزم سازد .\r\nمالك يا مستاجر هر يك منكر اجاره شوند قولشان مقدم است بايد مدعى اجاره بينه آورد . اگر در مقدار مال الاجاره اختلاف باشد قول مستاجر مقدم است همچنين اگر اختلاف كنند در تفريط مستاجر قول مستاجر كه منكر تفريط است مقدم است و اگر ثابت شده مستاجر تفريط كرده و اختلاف در قيمت باشد باز قول مستاجر مقدم است و اگر مستاجر گويد من مالى كه اجاره كردم بر گردانيدم و مالك منكر باشد قول مالك مقدم است و اگر اختلاف در مقدار مال باشد مثل آن كه مستاجر گويد همه خانه را اجاره دادى و مالك گويد نصف آن را قول مالك مقدم است . در قضاى شرعى هر كس قولش مقدم است بايد قسم ياد كند و در قضاى عرفى سوگند نمىدهند و آن كس كه قولش مقدم است بىسوگند مىپذيرند و دعوى طرف او را اصلا نمىشوند .\r\nدر هر جا اجاره باطل باشد اجرة المثل ثابت مىشود و اگر\r\n","description":"","footnote":"","page_name":" 316 ","page_number":12},
  {"content":"\r\nدو طرف متفق باشند كه مال الاجاره معين كرده‌اند كمتر يا بيشتر از اجرة المثل و مستاجر از منفعت ماذون بيشتر استفاده نكرده در اين صورت به قاعده لازم است همان كه معين كرده‌اند بدهند و اگر ملكى را فقط براى كار حرام اجاره داده و تسليم مستاجر كرده و مستاجر هم در آن مرتكب حرام شده باشد مال الاجاره لازم نيست و گاهى توهم مىشود كه اگر اجير براى كار مباح مانند بنايى و قنائى و زرگرى و كتابت و خدمت به اجاره باطل اجير شد مثلا مدت معين نكرد و صيغه صحيح نخواند مستحق اجرت نيست و اين سخن و توهم غلط است اما اگر بىاذن صاحب مال در مال او تصرف كند مستحق اجرت نيست .\r\nاجاره ملك مشاع جائز است و صحيح اما اگر شريك اذن تصرف ندهد مستاجر مىتواند فسخ كند .\r\nصنعتگر ضامن هر چيزى است كه براى ترميم و اصلاح به او مىدهند هر چند حاذق باشد مانند گازر كه جامه را به درد خواه به عمل خود او فاسد شود يا آن كه بىتعدى و تفريط او دزد ببرد يا به علتى\r\n","description":"","footnote":"","page_name":" 317 ","page_number":13},
  {"content":"\r\nغير عمل او بشكند و تباه شود و قصابى كه حيوان را حرام كند و خياطى كه جامه را بر خلاف دستور صاحب جامه بدوزد ضامن است و بعضى گويند آن را كه به عمل خود او فاسد نشود ضامن نيست به نظر مىرسد فرق ميان اين دو در ضمان ممكن نباشد خصوصا در عمل زيرا كه هر چه خود فاسد كند مىگويد دزد برده و از او قبول مىشود .\r\nفصل دوم - مزارعه و مساقات\r\n\r\nمزارعه قراردادى است ميان صاحب زمين و برزگر كه غله و حبوب بكارد و پرورش دهد و سهمى از محصول بردارد و باصطلاح امروز گاوبندى از اقسام مزارعه است و مساقات قرارداد ميان صاحب باغ است و باغبان كه درختان را بپرورد تا ميوه آورد سهمى از ميوه از آن او باشد و هر دو عقد لازم است چون منعقد شود هيچ يك حق فسخ ندارند مگر به رضاى يكديگر يا در موارد تخلف و نقض مقصود .\r\nدر مزارعه پنج شرط است : عقد لفظى مانند ديگر معاملات با شرائط صحت كه در بيع و اجاره گذشت 2 - آن كه محصول مشاع ميان مالك و برزگر قرار دهند .\r\n","description":"","footnote":"","page_name":" 318 ","page_number":14},
  {"content":"\r\n3 - مدت آن را معين كنند به اندازه كه بتوان برداشت كرد 4 - سهم هر يك نيز در عقد معين شود نصف يا ثلث يا بيشتر و كمتر 5 - آن كه زمين قابل كشت باشد برزگر مىتواند خود بكارد يا آن را به ديگرى واگذارد يا شريك شود مگر شرط كرده باشند شخصا مباشرت كند و نيز مختار است هر تخم كه خواهد براى كشتن اختيار كند مگر بنحو ديگر شرط كرده باشند . خراج زمين بر مالك است مگر شرط كند برزگر بدهد يا به شركت دهند و از اين كلام معلوم مىشود كه زمين شامل زمين مفتوح العنوة مىشود كه خراج دارد و مراد از مالك مالك اختصاصى زمين مفتوح العنوه است كه زمين در تصرف اوست و در زمينى كه به مزارعه مىدهد درخت و بنا و باصطلاح امروز هوائى موجود نيست كه مالك را به اعتبار آن كه مالك هوائى است مالك زمين گويند بلكه به اعتبار تصرف زمين و اولويت و حق خصوصى مالك است و همه احكام ملك در تصرف او جارى است و مىتواند بخرد و بفروشد و غصب كردن زمين از او حرام است ولى مالكيت او در طول مالكيت عامه مسلمين است چون خراج مىدهد چنان كه در جهاد گفتيم و غير ولى مسلمين كه امام معصوم است عجل الله تعالى فرجه كسى حق ندارد زمين مفتوح العنوه را از دست متصرف كه مالك خصوصى است خارج كند .\r\n","description":"","footnote":"","page_name":" 319 ","page_number":15},
  {"content":"\r\nجائز است مالك و برزگر اندازه كشت و محصول را تخمين زنند و زارع مقدار سهم مالك را بر عهده گيرد هر چه بيشتر بر آيد از آن او باشد اما اگر هر يك على حده تخمين زنند بىتراضى صحيح نيست و اگر تخمينى كه به تراضى زدند درست در نيامده زيان بر عهده زارع است و سود هم براى او است اما اگر كشت را آسيبى رسد زيان از هر دو است به نسبت سهم و اگر مزارعه باطل شود يا برزگر تخم نكارد و زمين را معطل گذارد اجرة المثل زمين بر عهده او است .\r\nو اگر زمين مفتوح العنوه باشد اجرة المثل زمين را به مالك خاص بايد داد نه به ولى مسلمانان و خراج را مالك بايد به ولى مسلمانان بپردازد و زارع نمىتواند به توهم آن كه زمين مفتوح العنوه ملك عامه مسلمانان است اجرة المثل را به مالك نپردازد و ذمه او مشغول مالك خصوصى است .\r\nدر مزارعه باطل محصول زمين تابع تخم است اگر از آن زارع بوده محصول ملك خاص او است و مالك مستحق اجرة المثل زمين است و اگر از آن مالك بوده زارع حق اجرت عمل دارد اما اصل در مزارعه آن است كه تخم از زارع باشد .\r\nمكروه است زمين را به برزگر واگذارند ساليانه به مقدارى گندم يا جو بلكه در مزارعه بايد به سهم مشاع از هر بذر كه بكارد\r\n","description":"","footnote":"","page_name":" 320 ","page_number":16},
  {"content":"\r\nراضى شوند و گر نه مزارعه به اجاره تبديل شده و اگر شروط اجاره جمع باشد صحيح است و الا حكم مزارعه يا اجاره باطل دارد .\r\nمكروه است در مزارعه علاوه بر سهم مشاع از محصول مبلغى طلا و نقره نيز معين كنند كه حتما برزگر بپردازد .\r\nاگر آب زمين را فرا گيرد چنان كه در زمين عراق به سبب طغيان فرات بسيار اتفاق مىافتد مزارعه باطل مىشود اگر مالك هنوز زمين را تسليم زارع نكرده باشد ، اما اگر پس از تسليم زمين غرق شود مزارعه باطل نيست مگر مدت بسر آيد و زمين زير آب بماند و قابل استفاده نباشد اما اگر آب فرو نشيند و بتوان در آن كشت كرد مزارعه به قوت خود باقى است و اگر برزگر تخمى كشته و به غلبه آب فاسد شود ضرر بر خود او است اگر آب مقدارى از زمين را فرا گيرد مزارعه نسبت به آن اندازه باطل مىشود و برزگر نسبت به باقى مانده حق فسخ دارد و حكم اجاره نيز همين است .\r\nمزارعه بر كشتن سبزى و امثال خيار و كدو و هندوانه و آن چه صيفى گويند صحيح است و اگر بر كشته كه هنوز به ثمر نرسيده عقد مزارعه بندند نيز جائز است براى آبيارى و پروردن آن تا به ثمر رسد و چيده و آماده مصرف گردد ختم مزارعه به ختم كار صحرا است و مهيا كشتن براى نقل به انبار يا بازار . مثلا چغندر و سيب زمينى را از زير خاك بيرون آورند\r\n","description":"","footnote":"","page_name":" 321 ","page_number":17},
  {"content":"\r\nو برنج و گندم و حبوب ديگر را از پوست و كاه جدا كنند و پنبه را از بوته بچيند هر چند در قوزه باشد و ترياك را شيره بگيرند اما بيرون آوردن برنج از شلتوك و پنبه از قوزه كار زارع نيست\r\n\r\nمساقات شروط آن شش است ، اول عقد از كسى كه شرعا اهليت معامله داشته باشد - ( بالغ و عاقل و با اختيار و غير آن ) دوم مدت آن را معين كنند .\r\nسيم - مدت به اندازه باشد كه ميوه در آن مدت بدست آيد .\r\nچهارم - سهم باغبان و مالك معلوم شود پنجم - آن كه مشاع باشد نه آن كه سهم يكى از درختانى خاص و سهم ديگر از درخت ديگر ششم - آن كه عقد مساقات بر درخت و بوته باشد كه اصل آن سالها مىماند و از ميوه يا برگ و شاخ يا گل و شكوفه آن بهره مىبرند . در خيار و بادنجان و كدو و برنج و امثال آن لفظ مساقات صحيح نيست و مزارعه بايد گفت اما بر درخت انگور و به و سيب كه از ميوه آن منتفع مىشوند يا حنا و چاى و توت و سدر كه از برگ آن و بيدمشك كه از شكوفه آن و برگ گل سرخ كه از گل آن انتفاع مىبرند جايز است و بر\r\n","description":"","footnote":"","page_name":" 322 ","page_number":18},
  {"content":"\r\nدرخت تبريزى و كاج و سرو كه چوب يا نهال آن را مصرف مىكنند صحيح نيست و به نظر ما مىرسد اگر مدت آن را معين كنند كه يك سال يا چند سال آن را پرورش دهد و در اصل آن شريك باشند نيز صحيح است ، چون مانعى از آن تصور نمىشود و لكن در جامع المقاصد گويد مغارسه به اتفاق علماى ما باطل است عقد مساقات پيش از پيدا شدن ميوه و شكوفه صحيح است و پس از آن هم صحيح است در صورتى كه كار باغبان در حفظ ميوه و بيشتر و بهتر شدن آن اثر داشته باشد وقتى كار باغبانى پايان يابد عقد مساقات صحيح نيست چنان كه ميوه آماده چيدن و نقل شود از باغ به انبار چون قرارداد به مساقات بسته شود بر باغبان است كه هر چه موجب سلامت بيشتر و بهتر شدن ميوه است به كار برد از پيوند و كود و آب و دفع آفات و حشرات و چيدن و خشك كردن اگر عادت بر آن باشد و غير آن و اگر حاجت به ديوار و مانع باشد بر صاحب باغ است و هم وسائل آبيارى و خراج زمين بر عهده او است .\r\nهر گاه مساقاتى كه با رضاى مالك بوده باطل شود يا از اول باطل باشد باغبان مستحق اجرة المثل است هر چند بداند مساقات باطل است چون قصد تبرع نكرده است در عمل خويش\r\n","description":"","footnote":"","page_name":" 323 ","page_number":19},
  {"content":"\r\nو عمل باذن مالك بود و ميوه حاصل درخت ملك صاحب باغ است همچنين مغارسه بمذهب علماى ما درخت از آن مالك است و باغبان مستحق اجرة المثل مگر بىدستور مالك عمل كند . اگر با باغبان شرط كند علاوه بر حصه مالك مبلغى نقد طلا يا نقره بدهد مكروه است اما صحيح و بايد باغبان به اين شرط وفا كند در صورتى كه ميوه بىآفت بدست آيد . باطل بودن مزارعه و مساقات چنان كه در اجاره گفتيم نه به اين معنى است كه دو طرف معامله بعدم مراعات شرائط گناه كار و معاقبند بلكه مقصود آن است كه طرفين را نمىتوان مجبور كرد تا به لوازم مزارعه و مساقات عمل كنند و اگر يكى پشيمان شد الزامش ممكن نيست و فائدهء صيغه و مراعات شرايط اجبار كردن ممتنع است و سود نداشتن پشيمانى اما اگر به تراضى عمل كردند و حقى گرفتند هر چند مطابق شرايط فوق نباشد حرام نيست همچنين مغارسه كه گفتيم باطل است معنى آن است كه الزام نمىآورد اما اگر به قراردادى تراضى نمودند و بر آن باقى ماندند حرام نيست و بر هر مسلمان واجب است به وعده خود وفا كنند اما حق مالى و الزام قضائى ثابت نمىشود و اگر به صيغه صلح به مغارسه ملتزم شوند حق مالى و الزام هم مىآورد اما لوازم و آثار را بايد خود صريحا در صلح قيد كنند شروط و لوازم معاملات ديگر بر آن مترتب نمىگردد .\r\nدر فقه معامله خاصى نظير مزارعه و مساقات در پرورش مرغان و گاو و گوسفند و زنبور عسل و كرم ابريشم وارد نيست و اينها\r\n","description":"","footnote":"","page_name":" 324 ","page_number":20},
  {"content":"\r\nنيز حكم مغارسه دارد به صلح و قرارداد و شروط و التزامات اختيارى به تراضى مىتوان معامله كرد كه عامل پرورش آنها را بر عهده گيرد و در محصول سهيم باشد و مجهول بودن عوض يا عمل مضر نيست .\r\n\r\nفصل سوم در جعاله جعاله آن است كه كسى براى انجام دادن كارى مزدى در عهده گيرد خواه با يك نفر خاص اين تعهد كند يا با جماعت غير معين مانند آن كه بگويد هر كس گم شده مرا بيابد فلان اندازه مال به او مىدهم . در جعاله ايجاب از طرف دهنده اجرت معتبر است بلفظ صريح در انشا چون تا ايجاب نكند كسى از راز دل او آگاه نيست اما قبول لفظى از كننده كار شرط نيست . در ايجاب جعاله جمله اسميه كافى است مانند طلاق و عتق چون در انشاى اين معامله نيز جمله اسميه استعمال شده است هر چند در نكاح و ساير معاملات در لغت عرب غير ماضى استعمال نشده است و انشاء مجاز است و مجاز تابع استعمال .\r\nجعاله در هر عمل مباح صحيح است هر چند اندازه كار و مشقت عامل مضبوط نباشد مانند يافتن گم شده كه معلوم نيست چقدر\r\n","description":"","footnote":"","page_name":" 325 ","page_number":21},
  {"content":"\r\nرنج خواهد برد تا آن را بيابد . اگر عوض را به جنس و اوصاف و مقدار معين و مضبوط كردند پس از عمل بايد همان را بدهد و اگر مبهم گفتند اجرة المثل بايد داد و جائز است متاعى را به دلال بسپارند كه اگر از مبلغى معين بيشتر فروخت آن زيادتى مزد دلال باشد هر چند مبهم است اما جائز است چون قطع نزاع بدان مىشود و علامه مطابق روايتى فرموده اگر يابندهء شتر يا بنده گريخته را در شهر يافت يك دينارش دهند و اگر در بيرون شهر يافت چهار دينار و روايت را حمل بر آن بايد كرد كه اجرة المثل در آن زمان بدين مقدار بود نه آن كه امرى است لازم و تعبدى و اگر عامل تبرع كند يعنى صاحب مال تقاضا نكرده مال گم شده را بيابد و تسليم كند مستحق اجرت نيست يعنى نمىتوان صاحب مال را مجبور كرد به دادن اجرت خواه از ديگرى تقاضا كرده بود و يابنده پيش دستى كرد و يافت و آورد يا آن كه از هيچ كس تقاضا نكرده بود و اگر بيگانه غير صاحب مال تقاضا كرد كه گم شده را بجويند اجرت بر همان بيگانه است ، چون واجب نيست كارفرما\r\n","description":"","footnote":"","page_name":" 326 ","page_number":22},
  {"content":"\r\nخود از عمل بهره مند شود و جعاله براى نفع ديگرى نيز جائز است مثل آن كه گويد هر كس مسجد را جاروب زند يا خاشاك از راه مردم بر دارد مبلغى به او مىدهم بلكه اگر براى فائده عامل باشد نيز صحيح است مثلا بگويد هر كس بدود تا نيرومند گردد يا در تاريكى برود كه بر جرأتش بيفزايد و از اين قبيل هر چه اغراض عقلائى باشد تعيين پاداش براى آن صحيح است اگر چه گروبندى در غير سبق و رمايه جائز نباشد چون اين پاداش گرو بندى نيست ( رجوع شود به وافى كتاب جهاد صفحه 28 ) عامل وقتى مستحق پاداش مىشود كه كار تمام كرده تسليم كند مثلا گم شده را به تصرف مالك دهد و اگر گم شده را تا در خانه مالك آورد و او گريخت مستحق اجرت نيست جعاله عقد جايز است و كارفرما مىتواند آن را فسخ كند وقتى عامل شروع به كار نكرده اما اگر شروع كرد نسبت به آن چه كرده است بايد مزد بدهد و عامل نيز مىتواند فسخ كند يعنى عمل را به انجام نرساند و اگر كار قابل تقسيم است مىتواند به نسبت آن چه كرده است مزد بخواهد و اگر قابل تقسيم نيست نمىتواند مانند يافتن گم شده و تسليم آن به مالك اما كارى كه چون يكى شروع كرد ديگرى نمىتواند تمام كند نظير عمل جراحى اطبا بايد تمام كند\r\n","description":"","footnote":"","page_name":" 327 ","page_number":23},
  {"content":"\r\nو مزد بخواهد . اگر يك بار براى كار مزدى قرار دهد و بار ديگر مزد ديگر دويمى معتبر است .\r\nاگر مزد براى عملى قرار دهد كه بايد گروهى در آن فراهم آيند و هر يك بعض آن را انجام دهد مانند آن كه سنگ بزرگى را از راه بر دارند مزدى كه قرار دهد مشترك ميان همه آنها است و اگر كارى است كه هر يك نفر مىتواند انجام دهد مانند آن كه درختى آبيارى كنند و چند درخت موجود است مزد مقرر براى هر يك على حده است .\r\nاگر بگويد هر كس گم شده مرا از چهار فرسخ راه بياورد مبلغى معين مىدهم و او از يك فرسخى بياورد ربع مبلغ را مستحق است .\r\nاگر مالك بگويد من چنين كارى نخواسته بودم و عامل بدون درخواست من انجام داده قول او مقدم است با قسم و عامل مستحق پاداش نيست و اگر بگويد من براى اين عمل پاداش قرار ندادم بلكه براى آن عمل بوده كه عامل انجام نداد هم قول او مقدم است و اگر در مقدار پاداش اختلاف باشد باز قول مالك مقدم است و چون سوگند ياد كند اجرة المثل بايد داد مگر آن كه خود عامل اجرتى كه ادعا كرده است كمتر\r\n","description":"","footnote":"","page_name":" 328 ","page_number":24},
  {"content":"\r\nباشد كه همان كمتر را بايد داد .\r\nو در لمعه از شيخ نجيب الدين بن نما حكايت كرده است كه چون مالك سوگند ياد كند مدعاى او ثابت مىشود و در شرايع قول او را نقل كرده و رد كرده است . بارى هر جا كه در شرع قول كسى با قسم پذيرفته مىشود در عرف مردم بىقسم مقبول است و سوگند دادن احتياطى است در شرع چون ممكن است بعض مردم از خداى بترسند و به حق ديگرى اعتراف كنند و سخن شيخ نجيب الدين بن نما چنان كه محقق فرموده است بر اين اصل مستقر نيست زيرا كه سوگند براى دفع دعوى عامل است نه اثبات دعوى مالك و مالك كه دعوى كمتر از اجرة المثل مىكند و عامل بيش از اجرة المثل چون مالك سوگند ياد كند فقط دعوى عامل باطل مىشود نه آن كه دعوى خود او ثابت شود پس اجرة المثل بايد داد چون كار به اتفاق انجام گرفته است .\r\nو اگر اختلاف كنند عامل كارى انجام داده است يا نداده قول مالك مقدم است و بايد عامل ثابت كند سعى خويش را و در عرف مردم هيچ كس تا حق خود را ثابت نكند دعويش پذيرفته نيست اما در شرع مىپذيرند و طرف او را قسم مىدهند .\r\n","description":"","footnote":"","page_name":" 329 ","page_number":25},
  {"content":"\r\n\r\nفصل چهارم اسب تازى و تير اندازى اسب دوانى را باصطلاح فقها سبق و مسابقه گويند و تير اندازى را رمايه و مقصود گرو بندى است كه هر كس پيش افتاد يا بهتر زد وى را جائزه دهند اگر به جاى اسب دوانى مسابقه بر شتر و فيل و استر و دراز گوش باشد نيز صحيح است و به جاى تير اندازى شمشير پرانى و نيزه بازى و خنجر و هر سلاح كه نوك يا لبه تيز دارد هم درست است . در غير اينها از شرع عقد و معامله خاص وارد نشده هر چند براى ورزيده شدن جهاد سودمند باشد مانند كشتى گرفتن كه هر كس در آن غالب شد جايزه اش دهند يا در پياده دويدن و شنا كردن و كشتى راندن و سنگ انداختن از منجنيق يا فلاخن و مسابقه در اين امور الزام نمىآورد اگر چه وفا كردن هم حرام نيست و در روايت آمده است لا سبق إلا في خف او حافر او نصل ( باختلاف عبارات ) يعنى مسابقه وارد نيست مگر در شتر يا حيوان سم دار يا سلاح تيغه دار و بعضى علما اين روايت را حمل بر نهى كرده و گروبندى در همه چيز را حرام شمرده‌اند اما به نظر بعيد\r\n","description":"","footnote":"","page_name":" 330 ","page_number":26},
  {"content":"\r\nمىآيد و از اول اسلام مسابقه در سرعت سير به مكه براى حج معمول بود و ابو حنيفه سابق الحاج معروف است و كشتى گرفتن پيوسته رايج بود و آن را نهى نكرده‌اند .\r\nپاداشى كه در مسابقه قرار مىدهند ممكن است عين خارجى باشد يا دين و بر ذمه و جائز است دهنده پاداش از مسابقه دهندگان باشد يا بيگانه يا امام از بيت المال بدهد و جايز است داورى همراه آنان بتازد تا سابق را بشناسد اما وجود او شرط صحت مسابقه نيست و داور را محلل گويند و محلل هم چون از تازندگان و سواران است جايزه كه قرار دهند براى او نيز ثابت مىشود اگر مسابقه را ببرد و قرار دادن جائزه براى كسى كه اسب نتاخته يا پيش نيفتاده صحيح نيست مثلا براى صاحب اسب در مسابقه شرط است اندازه مسافت و مقدار جايزه را معين كنند و همچنين چهار پايانى كه بر او خواهند تاخت و بايد احتمال پيش افتادن در همه چهار پايان داده شود و در تير اندازى بايد معين كنند كه از ميان چند تير كه مىاندازند چند از آنها\r\n","description":"","footnote":"","page_name":" 331 ","page_number":27},
  {"content":"\r\nبه هدف رسد و صفت برخورد تير كه به نشان بخورد يا بخراشد يا آن را سوراخ كند و در آن بماند يا بگذرد و بيرون افتد و نيز مقدار مسافت و جنس هدف و جنس مقدار پاداش و آلتى كه بدان تير مىافكنند همه معلوم باشد اما تعيين فرد مشخص تير يا كمان لازم نيست .\r\nدر مسابقه جايز است جايزه را براى كسى قرار دهند كه از همه پيشتر باشد يا براى چند تن در عرب رسم بود براى ده اسب كه از همه پيشتر مىافتادند به تناسب جايزه معين مىكردند هم در نصاب الصبيان و هم در كتب فقه و غير آن مذكور است و در شرح لمعه اسامى آن چنين است مجلى مصلى تالى بارع مرتاح خطى عاطف مؤمل لطيم سكيت فسكل و آخرين برنده نيست و با كتاب نصاب اندكى فرق دارد اگر از سواران هيچ يك پيش نيافتد و همه با هم به آخر ميدان رسند جائزه به صاحبش بر مىگردد و هيچ يك جائزه نمىبرند و اگر دو تن از ديگران پيشتر افتند جايزه ميان آن دو قسمت مىشود و اگر دهنده جائزه يك تن از شركت كنندگان در اسب تازى باشد و خود پيش افتد مال خود را مىبرد هر چند ديگرى هم با او با هم برسند و علامه مسأله تمرينى ذكر كرده است كه هر گاه سه تن\r\n","description":"","footnote":"","page_name":" 332 ","page_number":28},
  {"content":"\r\nقرار مسابقه گذارند بر اين وجه كه يكى محلل يعنى داور باشد و هيچ ندهد اما اگر پيش افتاد ببرد و دو تن ديگر جايزه بر عهده گيرند و هر سه با هم بتازند در اين مسابقه چند صورت ممكن است اتفاق افتد :\r\nاول - آن كه يكى از آنها زودتر رسد البته ، هر دو جايزه را مىبرد خواه محلل و خواه يكى آن دو تن .\r\nدوم - آن كه دو نفر با هم رسند اگر يكى محلل باشد نصف جائزه كه سوار عقب افتاده بر عهده گرفته مىبرد و نصف ديگر آن مال ديگرى كه پيش افتاده و جايزه خود او به خودش بر مىگردد و اگر محلل عقب مانده و آن دو تن با هم رسيده‌اند هر يك جايزه خود را مستحق مىشود سيم آن كه سه تن با هم برسند مسابقه به عمل نيامده و جايزه ها به صاحبانشان بر مىگردد مانند صورت دويم .\r\nدر همه اين صورتها داور خود يكى از مسابقه كنندگان است اگر پيش نيفتد هيچ نمىبرد اما اگر براى داورى اجيرش كنند مزد خويش را مىبرد چه شركت در تاختن كند و چه نكند و چه پيش افتد و چه نيفتد و آن از بحث ما خارج است مسابقه عقد جايز است و مىتوان فسخ كرد تا شروع نكرده‌اند و پس از شروع نيز از طرف سواران جايز است و اگر با وجود\r\n","description":"","footnote":"","page_name":" 333 ","page_number":29},
  {"content":"\r\nفسخ باز بتازند پاداش ثابت نيست ( و در بعض نسخه هاى تبصره به جاى فسخ فسد است يعنى اگر عقد مسابقه فاسد و باطل باشد اجرت ثابت نيست ) اما به نظر مىرسد كه اگر انسان مكلف بالغ و عاقل و مختار جايزه را بر عهده گرفته باشد و سواران به اعتماد قول او تاخته باشند اجرة المثل بايد داد هر چند مسابقه فاسد باشد اما اگر مكلف جامع شرائط تصرف نباشد اجرت نيست و از اين جهت مسابقه با اجاره و جعاله فرق ندارد .\r\nو اگر پاداش كه معين كرده‌اند مال غير در آيد بايد تلافى كنند به مثل يا قيمت .\r\nپيش افتادن اسبى از اسب ديگر به آن است كه گردن يكى پيشتر باشد از ديگرى و بعضى گويند آن برآمدگى كه ميان گردن و فقرات پشت است چون ممكن است گردن يك اسب درازتر از ديگرى باشد و دويدن به پاست نه به گردن . و تشخيص از گردن آسانتر است و دقيقتر .\r\nدر تير اندازى واجب است كه شرط كنند بردن به بيشتر زدن باشد يا بيشتر زدن و در اصطلاح فقها بيشتر زدن را محاطه گويند بتشديد طاء و پيشتر زدن را مبادره . مثلا در ده تير قرار گذارند سه تير به هدف بخورد اگر بگويند آن كه سه تير زودتر به هدف بزند گرو را برده است اين مبادره است و اگر بگويند سه تير بيشتر بزند برده محاطه است در محاطه بايد همه تير اندازان هر ده تير را بزنند تا معلوم شود كدام بيشتر زده است اما در مبادره\r\n","description":"","footnote":"","page_name":" 334 ","page_number":30},
  {"content":"\r\nيك تن كه زودتر هر سه تير را به هدف زد كار تمام است و انداختن باقى تيرها واجب نيست . اگر هيچ نام از محاطه يا مبادره نبرند اطلاق عقد را حمل بر محاطه بايد كرد چون مشهورتر است .\r\n\r\nفصل پنجم - شركت شركت آن است كه دو تن يا بيشتر مالك سهمى از مال باشند و سهام آنها از يكديگر ممتاز نباشد پس اگر ارزن و كنجد با يكديگر آميخته شود صاحبان آنها با هم شريك نشده‌اند اما اگر سركه و عسل آميخته شود با هم شريكند يا كنجد با كنجد .\r\nگاه شركت اختيارى است يعنى عقد و معامله خاصى كه چند تن قرار بگذارند مالهاى خويش را در هم آميزند و به كار زنند و در سود و زيان شريك باشند .\r\nفقها چهار قسم شركت شمرده‌اند 1 - شركت عنانيه يعنى مال خود را با يكديگر مخلوط كنند و به نسبت سرمايه در ربح شريك باشند 2 - شركت در عمل مانند آن كه دو صنعتگر در يك جا به عمل پردازند و حاصل عمل خود را با هم قسمت كنند و اين شركت صحيح نيست .\r\n3 - شركت وجوه آن كه دو نفر يكى با اعتبار و آبرو كه مىتواند به قرض و نسيه سرمايه دست آورد و يكى بىاعتبار با هم شريك شوند شركت آنها صحيح نيست اگر چه آن شريك بىاعتبار در كار ماهرتر\r\n","description":"","footnote":"","page_name":" 335 ","page_number":31},
  {"content":"\r\nباشد و همچنين اگر هر دو اعتبار داشته باشند چون دو اعتبار با يكديگر سنجيده نمىشود و مساوى يا مختلف بودن آنها معلوم نيست .\r\n4 - شركت مفاوضه يعنى شركت در همه چيز از انواع مداخل و غرامات و سود و زيان و آن نيز صحيح نيست پس از اين اقسام تنها قسم اول صحيح است و در ساير اقسام تا به تراضى مىدهند و مىگيرند كسى را با آنها و هر چه در مال خود كنند سخنى نيست اما اگر يكى پشيمان شود طرف او را الزام نمىتوان كرد ، كارگر مىتواند از مزد عمل خود به شريك خود ندهد و از مزد شريك هيچ نخواهد و اگر از مزد شريك گرفته و خورده است پس از آن بخواهد از مزد خود به او ندهد آن چه خورده است بر ذمه او است و بايد شريك را راضى كند . همچنين در شركت وجوه هر كس به اعتبار خود قرض و نسيه گرفته و سرمايه فراهم كرده ربح مال او است و ديگرى حق اجرة المثل و مزد عمل دارد و حكم مفاوضه نيز از آن چه گفتيم معلوم مىشود .\r\nچون عقد شركت بسته شود سود و زيان به نسبت سرمايه و سهام ميان شركا تقسيم مىشود اما مىتوانند با مساوى بودن سرمايه ها شرط ربح بيشتر كنند براى يكى يا با اختلاف سرمايه شرط ربح مساوى و بعضى جائز نمىدانند و جائز نيست شرط كنند\r\n","description":"","footnote":"","page_name":" 336 ","page_number":32},
  {"content":"\r\nكه يكى از شركا در نفع و ضرر سهيم نباشد چون مقصود اصلى شركت ، شركت در نفع و ضرر است چنان كه مقصود اصلى در بيع قيمت و مقصود اصلى در اجاره منافع است و فروش مجانى يا اجاره خانه به شرط تسليم نكردن آن به مستأجر معقول نيست هيچ يك از شركاء حق تصرف در مال شركت ندارند مگر با اجازه ديگران در حدى كه اجاره داده‌اند و امروز شريك مجاز را مدير عامل مىگويند . شريك ماذون امين است و دعوى او در تلف و سود يا زيان پذيرفته مىشود هر گاه يكى از شركا تقاضاى قسمت كرد و قسمت ممكن بود بىآن كه كسى سرانه بدهد بايد ديگران به پذيرند و اگر راضى باشد سهم او را تنها جدا كنند بر ديگران واجب نيست شركت خود را بر هم زنند هر گاه سهام را از يكديگر جدا كردند و همه با هم برابر بود به قرعه صاحب سهم معين مىشود و بودن كسى از طرف حاكم شرع بعنوان قاسم شرط نيست و اگر باشد بهتر است\r\n","description":"","footnote":"","page_name":" 337 ","page_number":33},
  {"content":"\r\nعقد شركت مدت دار الزام آور نيست و چون عقد جائز است به مردن يكى از شركاى باطل مىشود اما اصل شركت در اموال تقسيم نشده تا قسمت نكنند باقى است و پس از مردن يك شريك ديگران اجازه تصرف در مال شركت ندارند مگر با اذن مجدد از ورثه و اگر مال تقسيم كردنى نباشد مانند جواهر و دكانهاى كوچك و حمام و يخچال و خانه كوچك و آسيا و امثال آن به همان حال بايد گذاشت تا اذن دهند و دور نيست حاكم شرع بتواند در صورت امتناع و اصرار بعضى از شركاء براى رفع ضرر ديگران به وجهى مداخلت كند و به بعضى اجازه تصرف دهد با تسليم اجرت به ديگران و اگر تقسيم ملك مستلزم خراب كردن بنا و تاسيس بناى ديگر باشد قبول آن بر شركاء واجب نيست مانند آن كه خانه را ويران سازند و زمين آن را قسمت كنند اما اگر به همان حال خراب نكرده بتوان قسمت كرد قبول آن واجب است و در شركتهاى معمول عصر ما كه صاحبان سهام غير محصورند و بر هم زدن شركت غير ممكن و مانند اموال كوچك و غير قابل قسمت كه از تقسيم زيان بسيار پيدا مىشود دور نيست قبول تقاضاى قسمت يكى از شركاء واجب نباشد و چون سهام قابل خريد و فروش است زيان افراد از تقسيم نكردن قابل جبران است و بهر حال مال مشترك تقسيم نشده اگر فوائد و نماآت داشته باشد متعلق به همه شركا است و لو بعضى طالب تقسيم باشند . اگر همه به تصرف توافق نكنند و بعض شركاء از تصرف يك تن راضى نباشد\r\n","description":"","footnote":"","page_name":" 338 ","page_number":34},
  {"content":"\r\nدور نيست حاكم بتواند مداخله كند .\r\nمكروه است شريك شدن با كفار هر چند ذمى باشند .\r\nهيچ يك از شركا نمىتواند ديگران را مجبور كند كه سرمايه را نقد كنند بر خلاف مذهب مالك كه مىگويد اگر مال قابل قسمت نباشد مانند حيوان هر يك از شركاء مىتوانند ديگران را مجبور كنند به فروش و نقد كردن مال تا قابل تقسيم شود نظير اين عبارت كه در اين كتاب است در شرايع و قواعد نيز آمده است و صاحب جواهر و مفتاح الكرامه و جامع المقاصد شرح آن نكرده‌اند و در رياض گويد مراد از اقامة رأس المال نقد كردن سرمايه است و علامه فرمود قسمت قيمت ، به تراضى صحيح است يعنى بايد به تراضى سرمايه را نقد كنند و نقد را قسمت كنند پس از فروش ، بر خلاف تقسيم ملك مشترك كه اگر يكى تقاضا كند و ممكن باشد ديگران مجبورند و تراضى شرط نيست چنان كه گفته شد .\r\nقسمت ملك وقف صحيح نيست اگر واقف يكى باشد و و ملك را بر جهات يا اشخاص مختلف وقف كرده باشد جائز نيست آن اشخاص يا جهات وقف را ميان خود قسمت كند و اگر واقف متعدد باشد نيز وقف را تقسيم نبايد كرد كه الوقوف على حسب ما يوقفها أهلها » وقف را هم چنان كه وقف كرده‌اند بايد نگاهداشت و نيز پس از قسمت اگر يكى از دو سهم را آفتى رسد و خراب شود يا فائده آن چندين برابر سهم ديگر گردد هيچ علت ندارد آن\r\n","description":"","footnote":"","page_name":" 339 ","page_number":35},
  {"content":"\r\nآفت و منفعت را تخصيص بيكى دهيم و ملك وقف حق منحصر نيست تا بگوئيم صاحب حق به همين راضى شده است و بعضى تقسيم وقف را جائز شمرده‌اند اما قولشان قابل اعتنا نيست ملك مشترك ميان وقف و ملك طلق را مىتوان تقسيم كرد به تقاضاى مالك طلق چون او شريك است و حق دارد مطالبه تقسيم كند و شريك ديگر كه وقف است ناچار بايد به پذيرد چه منحصر باشد يا غير منحصر راضى باشد يا نباشد و بعضى گويند صحيح نيست و قول اول صحيح است\r\n\r\nفصل ششم - مضاربه و آن را قراض نيز گويند معامله است نظير حق العمل كارى در اصطلاح امروز يعنى كسى سرمايه به ديگرى دهد براى تجارت تا در سود شريك باشند و زيان بر عهده صاحب مال . و آن عقد جائز است يعنى صاحب مال و عامل هر دو مىتوانند معامله را فسخ كنند بايد دانست لفظى مرادف آن در فارسى موجود نيست مانند بسيارى از معاملات ديگر كه فارسى مرادف ندارد از قبيل شفعه و وديعه و عاريه و جعاله و غير آن مگر كسى عين لفظ عربى را استعمال كند با روابط فارسى و باز به آن هم اطمينان نيست چون\r\n","description":"","footnote":"","page_name":" 340 ","page_number":36},
  {"content":"\r\nكلمات عربى در ذهن فارسى زبانان درست بر معنى خود نمىنشيند و غالبا بر معنى اعم و اخص اطلاق مىشود چنان كه در عقد نكاح شرح داده‌ايم و معلوم نيست فارسى زبان كه كلمه عربى بر زبان راند عين همان معنى عربى را بخواهد . اما چون مضاربه عقد جائز است تا دو طرف معامله به كارى راضى هستند انجام مىدهند و اگر يكى پشيمان شد معامله را بر هم مىزند و بر خلاف رضا كسى را الزام به امرى نمىكند بر خلاف عقد لازم كه پشيمانى در آن سود ندارد ناچار در عقد لازم لفظى بايد كه هيچ احتمال خلاف در آن نرود و درست دلالت داشته باشد بر التزام بمعنى و مفاد و لوازم معامله اما در عقد جائز مثل مضاربه به به كتايات و عباراتى كه فى الجمله دلالت بر مقصود كند و خود دو طرف بدان قانع شوند كافى است هر چند در مقام مرافعه و اختلاف در كلامشان احتمال خلاف بسيار داده مىشود مثلا بگويد اين پول را بگير و تجارت كن مايه از من و دست از تو ، احتمال مضاربه و بضاعت و وكالت و جماله در اين كلام داده مىشود .\r\nشرط است سرمايه در مضاربه عين طلا و نقره مسكوك باشد و كالاى ديگرى حتى پول سياه و دين بلكه دينى كه بر عهده خود عامل باشد كافى نيست و شمش طلا و نقره نيز كافى نيست و چك و سفته و اسكناس كه سند دين است هم كافى نيست . سهم عامل بايد از سود تجارت باشد به نسبت مانند نصف و ثلث نه مقدار\r\n","description":"","footnote":"","page_name":" 341 ","page_number":37},
  {"content":"\r\nمعين و نيز سرمايه دادن براى زراعت و صنعت نيز مضاربه نيست و هر گاه مراعات اين شرائط نشود بايد حكم اجيرى و وكالت و جعاله جارى كرد و به لوازم آن ملتزم شد نه احكام مضاربه پس اگر كالاى ديگر غير پول به عامل بدهد مانند جامه و برنج و و روغن و امثال آن به سهمى از سود تا تراضى دارند بدان عمل مىكنند و اگر ميانشان خلاف افتد همه سود مال صاحب سرمايه است و عامل اجرت المثل مىبرد و آن را بضاعت گويند و همچنين اگر سرمايه براى كارخانه يا زراعت باشد و اگر به سمسار متاعى دهد كه هر چه از فلان مقدار قيمت بيشتر فروختى آن زياده از آن تو باشد جعاله است يا وكالت و هكذا .\r\nدر مضاربه صحيح بايد سرمايه را با طلا و نقره سنجيد يعنى هر اندازه طلا و نقره بر سرمايه افزوده شد ربح است زيرا كه فايده تعيين سرمايه به طلا و نقره همين است كه ربح را بدان سنجند و در اصطلاح تجار نفع به آن است كه طلا و نقره آنها افزون شود چنان كه اگر كسى صد من گندم داشت و اكنون دويست من دارد اما قيمتش كمتر از آن صد من شده گويند ضرر كرديم با آن كه گندم دو برابر دارد و براى تجارت كه مضاربه به صلاح آن مشروع گرديده طلا و نقره اصل مدار كار است . و گويند ربح وقايه سرمايه است يعنى نگهدار سرمايه است هر گاه از آن چيزى به تلف يا ضرر بكاهد به ربح جبران بايد كرد .\r\n","description":"","footnote":"","page_name":" 342 ","page_number":38},
  {"content":"\r\nشرط است كه عامل از اذن و دستور مالك تخلف نكند اگر جنس خاصى معين كرده باشد كه بدان تجارت كند بايد از همان جنس بخرد و بفروشد و اگر از معامله با اشخاصى يا گروهى نهى كرده باشد بايد نكند و اگر تخلف كند ضامن مال است اما اگر اذن مطلق داد هر گونه تصرف جائز است اما بايد مراعات مصلحت مالك كند و به نقد رايج و به قيمت عادله يا بيشتر بفروشد و به قيمت عادله يا كمتر بخرد مضاربه چون عقد جائز است به مردن يكى از دو طرف باطل مىشود و تجديد آن از وارثان حاجت به عقد تازه دارد .\r\nشرط است در مضاربه مقدار سرمايه را معلوم كنند چون تعيين ربح پس از فسخ مضاربه بىآن كه مقدار سرمايه معلوم باشد ممكن نيست و علامه در قواعد ترديد فرموده و احتمال داده است مضاربه بر نقد موجود در كيسه مشاهد صحيح باشد هر چند مقدار آن را ندانند اما بايد مالك قول عامل را به پذيرد اگر گفت شمردم مقدار آن فلان اندازه بود اگر در مضاربه تعيين مدت كنند لازم نيست و پس از گذشتن مدت مىتوانند فسخ نكنند در اين صورت تصرفات عامل صحيح است و پيش از گذشتن مدت هم مىتوانند فسخ كنند و مىتوانند اصلا مدت قرار ندهند و پيوسته مشغول كار باشد تا يكى پشيمان شود بارى ختم مضاربه به فسخ خود آنها است و هر گاه\r\n","description":"","footnote":"","page_name":" 343 ","page_number":39},
  {"content":"\r\nفسخ كردند بايد مال موجود را چه جنس باشد يا نقد يا طلب كه از مشتريان دارند حساب كنند و به قيمت آرند و اگر عامل در مدت گذشته چيزى از سود تجارت براى خود برداشته است نيز بر آن بيفزايند اگر بيش از سرمايه اول برآمد آن فزونى ربح است و بايد به نسبت مقرر تقسيم كنند و اگر مساوى سرمايه بود عامل حقى ندارد و اگر كمتر بود ضرر بر عهده عامل نيست بلكه بر مالك است عامل ضامن خمس و سهم امام مالك نيست و ربح را تحويل او مىدهد هر چند بداند او خمس نخواهد داد .\r\nاز آن چه گفتيم معلوم گرديد كه ربحهاى آن مدت كه هنوز مضاربه را فسخ نكرده‌اند اگر عامل سهمى از آن براى خود برداشته باشد ملك او نسبت به آن سهم متزلزل است چون هنگام فسخ معامله اگر موجودى آنها از اصل سرمايه كمتر بود بايد آن چه عامل برداشته روى سرمايه بگذارد اگر هنگام فسخ همهء اجناس تجارت نقد نشده باشد بايد آنها را به قيمت حساب كنند و ربح را معين و سهم عامل را جدا سازند و پس از آن كه سهم عامل جدا شد اگر قيمت اجناس ترقى كرد يا تنزل و قهرا ربح بيشتر شد يا كمتر چون قسمت شده است ربح هر مالى در هر سهمى كه قرار دارد متعلق به صاحبش مىباشد بنا بر اين ملك عامل پس از فسخ و تقسيم مستقر است هر چند مال\r\n","description":"","footnote":"","page_name":" 344 ","page_number":40},
  {"content":"\r\nنقد نشده باشد و اگر سرمايه نقد شده باشد و پس از فسخ هنوز قسمت نكرده باشند ملك عامل نسبت به ربح مستقر است و مشترك است با مالك اگر عامل و مالك اختلاف كنند در اين كه عامل تفريط و تقصير كرده است يا نه ؟ قول عامل مقدم است چون امين است و اگر در مقدار سرمايه اختلاف كنند نيز قول عامل مقدم است و در تلف سرمايه و زيان تجارت نيز اما اگر اختلاف در رد سرمايه باشد قول مالك مقدم است و عامل بايد ثابت كند كه آن را رد كرده است .\r\nاگر پدر عامل بنده باشد و بخواهد بعضى گويند مىتواند پدر خود را در آورد از بندگى و او را بخرد و اگر ربحى پديد آيد عامل شريك مىشود در مالكيت پدرش نسبت به ربح هنگام پديد آمدن و چون انسان مالك پدرش نمىشود سهم عامل آزاد مىشود و آزادى از از يك جزء به همه بنده سرايت مىكند و بايد پدر بكوشد تا قيمت خود را به مالك بپردازد عامل خرج سفر خود را براى مصالح تجارت مىتواند از\r\n","description":"","footnote":"","page_name":" 345 ","page_number":41},
  {"content":"\r\nسرمايه بردارد بىتبذير و تفريط مگر شرط خلاف كرده باشند و ظاهرا اين حكم شامل خرج سوارى در خود شهر نيز مىشود اگر عامل كنيزى بخرد نمىتواند بىاذن و دستورى مالك با او هم بستر شود عامل بايد به عين مال سرمايه جنس بخرد بثمن المثل يعنى قيمت عادله و به ذمه خريدن يا نسيه محتاج اذن خاص مالك است اگر مالك عقد مضاربه را فسخ كرد نسبت به مدتى كه عامل براى او كار كرده است تا هنگام فسخ مستحق اجرة المثل مىباشد مگر خود آنها به ربحى كه تا آن وقت بدست آمده تراضى نمايند چون ممكن است به اميد طول مدت و انتظار ربحهاى پى در پى و مستمر به مضاربه تن داده باشند و چون مقصود حاصل نشده نمىتوان عامل را به مقتضاى مضاربه در مدت كم الزام كرد اما اجرة المثل مزد عمل است و هر جا عمل مجانى واجب نباشد بدان توسل يابد جست و گر نه هر چه به كارگر بدهند گويد من راضى نيستم و ناچار اجرة المثل راه حل مسأله است و بعضى گويند عامل حق اجرة المثل ندارد بلكه اگر ربحى تا آن وقت پديد آيد در آن شريك است و اگر هيچ ربح حاصل نشده مستحق هيچ نيست و قول اول صحيح است و غالب فقها آن را اختيار كرده اند\r\n","description":"","footnote":"","page_name":" 346 ","page_number":42},
  {"content":"\r\n\r\nفصل هفتم - وديعه سپردن مال به كسى براى نگاهدارى . عقدى است جائز و هر دو طرف مىتوانند آن را فسخ كنند . چون عقد بسته شود امانت دار بايد آن را چنان كه عادت اقتضا دارد حفظ كند و اگر مالك قيد كند كه وديعه را در جاى خاص و يا شرائط خاصى نگاهدارد امانتدار بايد آن قيد را رعايت كند مثلا در صندوق آهنين و خانه مقفل و اگر خلاف شرط كند ضامن است مگر در تقيه و خطر امانت دار بايد چهار پا را آب و علف دهد و قيمت آن را از مالك بستاند و اگر تفريط كند ضامن است تا اين كه مال را به صاحبش رد كند يا مالك او را برى الذمه نمايد اگر ستمگرى بخواهد امانت را به زور بستاند جائز است امانت دار به توريه انكار كند بلكه قسم ياد كند و اگر از ترس اقرار كند ضامن نيست رد امانت واجب است هم عقلا و هم شرعا و چون وجوب\r\n","description":"","footnote":"","page_name":" 347 ","page_number":43},
  {"content":"\r\nشرعى آن واضح است علامه ره بوجوب عقلى اكتفا فرموده و بايد آن را به سپارنده امانت باز گردانيد يا به وارثان او اگر خودش زنده نباشد ، و اگر سپارنده غاصب باشد بايد به مالك اصلى برساند اگر بشناسد و اگر نشناسد در حكم لقطه است اگر خواهد صدقه بدهد و الا نگاه دارد مگر آن كه مال غصبى با مال خود غاصب آميخته شده باشد كه بايد به سپارنده امانت برگرداند مانند امانتداران اموال ظالم و كفار حربى كه حفظ آبروى مسلمانى و حرمت ديندارى و فضيلت تقوى بر آنان واجب است تا معاندين بدين بدبين نشوند اگر ميان دو طرف اختلاف افتد و امانت دار دعوى تلف كند قول او پذيرفته است همچنين در اين كه تفريط نكرده يا مال را به سپارنده باز گردانده و هم در اين كه قيمتش بر فرض ضمان چه بوده است و اگر مالك منكر وديعه باشد و بگويد به او قرض دادم و اكنون كه تلف شده دين است بر ذمه او قول مالك مقدم است مالى كه صاحب آن به كسى سپارد امانت مالكيه گويند و همچنين هر مالى كه باذن او در تصرف كسى باشد و اگر بى\r\n","description":"","footnote":"","page_name":" 348 ","page_number":44},
  {"content":"\r\nاذن صاحب آن به دستور شرع در دست كسى است آن را امانت شرعيه گويند مانند لقطه و هر امانتى كه صاحب آن از دنيا برود و مال مغصوب كه حسبة از غاصب و طفل و مجنون بگيرند\r\n\r\nفصل هشتم - عاريه عاريه بتشديد يا دادن مال است به كسى براى انتفاع مجانى و رايگان نسبت آن به اجاره مانند نسبت هبه است به بيع يكى بعوض است و ديگرى رايگان هر مالى كه بتوان از آن منفعت برد بىآن كه تلف شود مىتوان عاريه داد به شرط آن كه عاريه دهنده بتواند شرعا در آن تصرف كند و مال منقول باشد يا غير منقول فرق ندارد . گيرنده عاريه مطابق عادت مىتواند از آن بهره برد يعنى بايد در آن منافع استعمال كند كه غالبا هنگام اذن در ذهن عاريه دهنده مىآيد و مقصود او است و استعمال آن در غير منافع عادى جائز نيست مثلا جامه گرانبها را براى بستن راه آب و اگر اين گونه تصرف كند ضامن است و گر نه ضامن نيست مگر در عقد عاريه\r\n","description":"","footnote":"","page_name":" 349 ","page_number":45},
  {"content":"\r\nشرط ضمان كنند يا عاريه طلا و نقره مسكوك باشد و بعضى طلا و نقره غير مسكوك را نيز گفته‌اند اگر از مال عاريه به استعمال مجاز چيزى كاسته شود ضامن نيست و اگر مالى از غاصب عاريه گيرد ضامن است و مالك مىتواند عين مال را از او بستاند و اگر تلف شد قيمت آن را و گيرنده مىتواند به غاصب رجوع كند مگر آن كه هنگام عاريه گرفتن بداند مال مغصوب است .\r\nاگر ميان گيرنده و دهنده عاريه اختلاف افتد و دهنده ادعاى تفريط كند قول گيرنده مقدم است كه تفريط نكرده با قسم و در صورت ثبوت تفريط و اختلاف در قيمت نيز قول گيرنده مقدم است و در رد عاريه قول مالك مقدم است كه منكر رد است بر خلاف وديعه چون وديعه براى مصلحت مالك است و عاريه براى مصلحت گيرنده عاريه جائز است مالى را عاريه گيرند براى گرو گذاشتن تا مدت معين و در اين صورت عاريه عقد لازم مىشود و تا مدت رهن بسر نيايد مالك فسخ عاريه نمىتواند كرد و پس از مدت مىتواند مطالبه كند و اگر مالى را عاريه دهد براى عملى كه باز گرفتن\r\n","description":"","footnote":"","page_name":" 350 ","page_number":46},
  {"content":"\r\nآن موجب خسران و ضرر بسيار است مانند آن كه تخته چوبى را براى ساختن كشتى عاريه داده بود اكنون كشتى در درياست با بار و مسافر و بخواهد فسخ عاريه كند و آن تخته چوب را پس بگيرد صحيح نيست و اين حكم خاص عاريه نيست بلكه هر نوع اذن همين حكم دارد چون فائده عاريه مباح ساختن تصرف كسى است در ملك ديگرى و مباح بودن فقط به رضاى مالك حاصل مىشود اگر به قراين رضاى او را بدانى در آن صيغه خاصى واجب نيست و به معاطات علم به رضا حاصل مىشود نظير آن كه بعضى از متاخرين علما در بيع معاطات و امثال بيع مىگويند .\r\n\r\nفصل نهم - لقطه گم شده را كه غير صاحبش بيابد لقطه گويند بمعنى عام و آن سه قسم است : 1 - بچه گم شده كه پدر و مادر و اولياى او معلوم نباشد و آن مهمترين فصل لقطه است 2 - حيوان گم شده . 3 مال صامت\r\n\r\nطفل گم شده كه باصطلاح لقيط و سر راهى گويند شرط است آن كه بر مىدارد مكلف باشد و مسلمان و اگر بنده است باذن مولى بر دارد اگر اين شرط محقق نباشد امام و قائم مقام او\r\n","description":"","footnote":"","page_name":" 351 ","page_number":47},
  {"content":"\r\nطفل را از بردارنده آن بگيرند و نگهدارند تا به بلوغ رسد يا متبرعى به شرائط فوق براى نگاهدارى او يافت شود - چون انسان محترم است و حفظ او واجب و غير مكلف امين نيت و كافر وى را مانند خود تربيت مىكند اما عادل بودن او شرط نيست و آن كه طفل را بر مىدارد مامور پرستارى است اما ولايت ندارد بلكه ولى طفل امام است و در غيبت امام فقيه عادل چون ولايت اطفال از امور ضرورى است و نمىتوان تاخير انداخت تا حجت عصر عجل الله فرجه ظاهر شود بايد ناچار كسى ولى او شود كه عالم و عادل باشد و فقيه جامع الشرائط قدر مسلم است اگر كودك در شهر مسلمانان يافت شود آزاد است و در شهر كفار حكم بنده دارد مگر مسلمانى دعوى فرزندى او كند بى بينه از او پذيرفته مىشود و كودك يافت شده اگر بالغ شود و رشيد و اقرار به بندگى كند پذيرفته مىشود و گر نه آزاد است و اگر داراى فرزند شود ارث او به فرزندش مىرسد و الا به امام و عاقله او هم امام است . كودكان گم شده را بايد سلطان نفقه دهد ( سلطان در زبان عربى بمعنى دولت است و مقصود بيت المال است ) و هر كودك بىسرپرست را نيز و اگر ممكن\r\n","description":"","footnote":"","page_name":" 352 ","page_number":48},
  {"content":"\r\nنباشد بعض مؤمنين و اگر آنها ميسر نشود بردارنده آن ، بهر حال حفظ انسان عاجز و بىسرپرست واجب كفائى است و و انفاق كننده واجب نيست قصد تبرع كند بلكه جائز است به اين نيت انفاق كند كه اگر طفل بعد از بزرگى مالى يافت يا كسى به او بخشش و انفاق كرد يا از خيرات و زكات و اوقاف و امثال آن ميسر شود بر دارد اگر طفلى يافتند پس از آن پدر يا جد او معلوم شد چون آنها اولى به طفلند مىتوانند فرزند خود را از يابنده بگيرند و خود نگاهدارند و اگر راضى شدند بنگاه دارى يابنده ، و يابنده راضى نباشد مىتواند آنان را مجبور كند به گرفتن فرزندشان و اگر معلوم شود ديگرى كودك را يافته و برداشته آنگاه رها كرده و يابنده ديگر او را از سر راه برداشت مىتوان به تقاضاى يابنده تازه يابنده اول را مجبور كرد به پذيرفتن آن و اگر يابنده اول خواست نيز مىتواند دويم را مجبور كند به تحويل بوى و اگر هر دو راضى باشند نزد يابنده دويم بماند و به نظر مىرسد كه چون حاكم شرع بر اين گونه اطفال ولايت دارد نه يابندگان ، در اختلاف يابندگان مىتواند هر يك را بهتر داند براى پرستارى طفل برگزيند و اگر هيچ يك را مصلحت نداند به ديگرى دهد بر خلاف پدر و جد كه خود ولايت دارند و حاكم\r\n","description":"","footnote":"","page_name":" 353 ","page_number":49},
  {"content":"\r\nشرع حق مداخله در كار طفل آنها ندارد . و اگر لقيط بنده باشد بايد به مالك داد و اگر گريخت يا تلف شد بىتعدى و تفريط بر يابنده ضمان نيست مالى كه با طفل گم شده باشد به ظاهر ملك او است و باذن حاكم شرع مىتوان در نفقه او صرف كرد .\r\n\r\nحيوان گم شده - در اصطلاح فقها آن را ضاله گويند .\r\nخواه در شهر و آبادى بيابند يا در بيابان بىآب و گياه يا جاى با آب و گياه اما بيم از درندگان باشد . در بسيارى از روايات از گرفتن حيوان گم شده نهى شده است و بعضى از فقها حرام دانستند اما مقصود از روايات برداشتن به قصد تملك است چون هيچ كس حيوان را براى تعريف يك سال و پس دادن به مالك خرج و نفقه نمىدهد .\r\nاگر به قصد نگاهدارى و يافتن مالك آن بردارند مكروه است .\r\nنگهدارى حيوان مانند اموال صامت بىرنج و مشقّت نيست و نياز به خوراك و پرستارى دارد و حكم آن غير حكم جمادات است .\r\nاگر حيوانى را در آبادى و نزديك ده يافت آن را به حال خود گذارد و جائز است بگيرد و خوراك دهد و اگر صاحبش پيدا نشد پس از سه روز اگر خواست براى مالك نگهدارد و اگر نخواست بفروشد قيمت آن را صدقه دهد يا نگاهدارد تا مالك پيدا شود و بهر حال نگاهداشتن يك سال واجب نيست چون\r\n","description":"","footnote":"","page_name":" 354 ","page_number":50},
  {"content":"\r\nخرج دارد . اگر گوسفند و مانند آن را در بيابان بىآب و علف يافت يا جائى كه بيم درندگان باشد مىتواند بر دارد و بپرورد به قصد آن كه اگر صاحبش را يافت به او دهد و نيز مىتواند ملك خويش گرداند و خوراك دهد و از شيرش بنوشد و ضامن مال باشد براى صاحبش يا تملك نكند و براى او نگاهدارد و در آن هم صبر كردن يك سال واجب نيست . و اگر حيوان بزرگ سالم را كه بتواند از درندگان كوچك خود را حفظ كند مانند شتر و گاو و اسب در جاى با آب و گياه بيابد برداشتن به قصد تملك جائز نيست و به قصد نگاهدارى و خوراك دادن فائده دنيوى معقول ندارد . اگر در جاى دور از آب و گياه بيابد كه خوف هلاك آن باشد جائز است بر دارد اما شتر بيمار و شكسته و ناتوان را كه صاحبش در بيابان رها كرده باشد مىتوان بر گرفت و پرستارى كرد تا بهتر شود و آن را مالك شد و در روايت از امام جعفر صادق ( ع ) آمده است كه اين حيوان بمنزله مباح است بارى هر مالى صاحبش از آن اعراض كند ديگران مىتوانند بر دارند و ملك خود كنند مانند خوشه چينان و هر چيز دور ريخته و جامع المقاصد در بعضى احكام مضاربه گفته است كه مال كسى به اعراض از ملك او خارج نمىشود ( رجوع به احياى موات شود ) از سخن علامه رحمه الله معلوم مىشود كه هر جا حيوان\r\n","description":"","footnote":"","page_name":" 355 ","page_number":51},
  {"content":"\r\nرا بردارند مانند ساير اموال بايد يك سال صبر و تعريف كنند و پس از آن تملك آن جائز است و خرج آن را از سلطان يعنى بيت المال دولت اگر ممكن باشد و اگر نه خود يابنده بدهد به قصد گرفتن از مالك يا از شير آن تقاص كنند و اگر يك سال نيت حفظ آن كند براى مالك ضامن تلف حيوان نيست اما اگر نيت تملك كند ضامن است . و به نظر مىرسد بهترين كارى كه يابنده را براى الذمه سازد و از انفاق و پرستارى يك سال هم آسوده گرداند آن است كه تسليم حاكم شرع كند اما نگاهداشتن يك سال و انفاق حرج و مشقت است و در روايات اشاره بدان نديده‌ايم .\r\nكسانى كه گرفتن لقطه حيوان را در غير خطر بهر حال حرام مىدانند حتى به قصد رد به مالك گويند بر يابنده واجب است انفاق كردن مجانى و تعريف كردن بلكه بعضى گويند اگر به حاكم شرع هم تسليم كند تعريف ساقط نيست و اين حكم سخت بعيد است اما حاكم شرع كه مبسوط اليد نباشد و تصرف در بيت المال نتواند و انفاق و تعريف مال گم شده بر وى سهل نباشد قبول ضاله نخواهد كرد .\r\n\r\nمال گم شده غير حيوان كه لقطه گويند بمعنى خاص نيز برداشتن مكروه است و اگر قيمت آن از يك درم كمتر باشد ( 12 نخود و نيم نقره ) يابنده مىتواند قصد مالكيت كند و اگر بيشتر باشد بايد يك سال تعريف كند يعنى در جستجوى صاحب آن باشد اگر\r\n","description":"","footnote":"","page_name":" 356 ","page_number":52},
  {"content":"\r\nنيافت مىتواند خودش آن را تملك كند يا براى صاحبش نگاهدارد يا صدقه دهد . اگر نگاهداشت و تلف شد ضامن نيست اما اگر صدقه داد يا تملك كرد ضامن است و اگر لقطه را از حرم برداشته باشد تملك جائز نيست بلكه صدقه دهد يا نگاهدارد بهر حال ضامن نيست اگر تلف شود . اگر در ضمن يك سال كه تعريف مىكند لقطه تلف شود ضامن نيست . و مقصود از حرم ، حرم مكه است زاده الله شرفا چهار فرسخ در چهار فرسخ . اگر مالى بيابد كه نتوان يك سال نگاهداشت و تعريف كرد مانند گوشت و مرغ كشته و ميوه و خوراك پخته مىتواند عين آن را مصرف كند و قيمت بر عهده گيرد و اگر لقطه را به حاكم شرع دهد ضمان ندارد چون ولى غايب است اما اگر باذن حاكم شرع صدقه دهد ضامن است مانند آن كه بىاذن او صدقه دهد مكروه است برداشتن چيزهائى كه پر سود است و كم بها مانند ميخ و طناب و اره و تيشه .\r\nمالى كه در بيابان غير مسكون يا خرابه هاى قديم يابند\r\n","description":"","footnote":"","page_name":" 357 ","page_number":53},
  {"content":"\r\nمىتوان تصرف كرد و مالك شد هر چند معلوم است كه مالك داشته اما يا اعراض كرده يا جستجو و يافتن او ممكن نيست و هر جا كه يافتن مالك و احتمال دست رسى به او بعيد و عادتا محال باشد حكم همين است و تعريف يك سال واجب نيست .\r\nمالى كه در ملك و زمين خاص كسى يابند كه عادتا كسى غير او آنجا آمد و شد ندارد مانند خانه و دكان بايد به صاحب ملك معرفى كرد اگر مال او نبود مىتواند خود تملك كند همچنين آن چه در شكم حيوان باشد . و گويند چيزى كه از شكم ماهى بيرون آيد تعريف به فروشنده لازم نيست . اگر طفلى يا ديوانه گم شده را بردارد تعريف بر ولى اوست كه از صاحب آن جستجو كند و هر كس مىتواند خود مباشر تعريف گردد يا نائب بگيرد و شرط نيست پيوسته هر روز تعريف كند بلكه هر چند مدت يك بار چنان كه نگذارد فراموش شود و پس از تعريف اگر كسى مدعى مالكيت آن شود و اوصاف مال را بگويد و نشانى آن را بدهد\r\n","description":"","footnote":"","page_name":" 358 ","page_number":54},
  {"content":"\r\nهر چند مىتوان مال را به او تسليم كرد اما دانستن نشانه مال دليل مالكيت آن نيست چون شايد غير مالك نيز او صاف آن را بداند بهتر از مالك و براى ثبوت مالكيت بايد بينه آورد و گواهان شهادت دهند و اگر لقطه را به نشانه و وصف به كسى داد و پس از آن ديگرى بينه آورد و ثابت كرد ملك اوست مىتواند به يابنده يا آن كه به نشان و وصف گرفته رجوع كند يابنده لقطه امين است و بىتعدى و تفريط ضامن نيست\r\n\r\nفصل دهم - در غصب غصب استيلا يافتن است بر ملك ديگرى به ناحق و در كنز اللغه گويد به ستم ستاندن و آن به عقل و شرع حرام است و حرمت آن از ضروريات دين اسلام در سوره كهف فرمايد پيغمبر مصاحب موسى ( ع ) كشتى را سوراخ كرد تا پادشاه ظالم آن را به غصب نستاند « وَكانَ وَراءَهُمْ مَلِكٌ يَأْخُذُ كُلَّ سَفِينَةٍ غَصْباً » و پيغمبر صلى الله عليه و آله در حجة الوداع فرمود هم چنان كه اين ماه حرام است و اين شهر حرام مال و خون شما بر يكديگر حرام است غصب املاك غير منقول به آن است كه مالك را به زور بيرون راند و خود متصرف گردد يا مزاحم او گردد و با هم تصرف كنند در صورت اول همه ملك را غصب كرده و در صورت دويم يك نيمه\r\n","description":"","footnote":"","page_name":" 359 ","page_number":55},
  {"content":"\r\nآن را . هم چنان كه غصب نسبت به اصل ملك تعقل مىشود نسبت به منافع و حقوق آن نيز تعقل مىشود و آن هم حرام است مثلا كسى مستاجر خانه را بيرون كند غصب حق او كرده و كسى كه ديگرى را از راه و بازار و مسجد و مدرسه و اوقاف عامه بيرون كند و جاى او را متصرف شود نيز غصب كرده است . محقق ثانى و قطب راوندى از مبسوط شيخ نقل كرده‌اند همه زمينهاى عجم از خوزستان تا آخر خراسان مفتوح العنوه است مانند زمين عراق و شام ( البته مفتوح العنوه بمعنى اعم است كه امام حق خراج گرفتن دارد ) و گرفتن آن از متصرف به زور و قهر غصب است و گر نه اين همه احكام و مناهى در غصب اراضى كه از شرع رسيده بىمورد بوده است زيرا چنين زمينى كه مفتوح العنوه نباشد بسيار نادر است خصوصا در عراق ( كه سؤال راويان بيشتر متوجه آن است ) كه هر گز غصب تحقق نخواهد داشت . بارى هر كس حق تصرف در زمينى دارد بيرون كردن او غصب است .\r\nاگر حيوان آبستن را غصب كند چنين آن را هم غصب كرده است .\r\nاگر كسى مالك چهار پا را نگاهدارد تا چهار پا بگريزد با از نشستن بر فرش خود باز دارد تا آن را بدزدند غصب نكرده\r\n","description":"","footnote":"","page_name":" 360 ","page_number":56},
  {"content":"\r\nاست گر چه عملش حرام است و ممكن است از جهت ديگر ضامن باشد مثلا اگر چهار پا به سبب دورى مالك تلف شود به افتادن در چاه و دريدن گرگ آن كه سبب دورى مالك شد ضامن است اما اگر تلف به علتى بود كه وجود مالك يا نبودن وى اثر نداشت ضامن نيست . يا اگر دزد مامور ضعيفى بود و آن كه مالك را نگاه داشت دستور دهنده بود كه من مالك را نگاه مىدارم و تو فرش را ببر :\r\nضمان بر سبب قوى است نه مباشر ضعيف بارى هر كس سبب تلف مال شود ضامن است هر چند غاصب نباشد اگر غاصبى از غاصب اول غصب كند مالك مختار است از هر يك مال خود را بخواهد .\r\nاگر كسى مرد آزاد را غصب كند ضامن ديه آن نيست يعنى اگر به آفت الهى هلاك شود اما اگر او را بكشد به علت قتل ضامن است . و اگر بچه صغير را غصب كند ضامن است يعنى بهر آفتى تلف شود ديه بر عهده او است اگر چه خود غاصب دخيل در آن نباشد مانند مرض و خراب شدن سقف و افتادن در چاه و غرق شدن در آب .\r\nاگر صنعتگرى را حبس كنند كه مزد روزانه از او فوت شود كسى ضامن اجرت او نيست اما اگر قهرا به كارش وا دارند\r\n","description":"","footnote":"","page_name":" 361 ","page_number":57},
  {"content":"\r\nضامن اجرتند . اگر بند از پاى حيوان برداشت و گريخت ضامن است همچنين بنده ديوانه و اين مسأله غير آن است كه حيوان خود آزاد بود مالكش را نگاهداشتند تا حيوان گريخت و اگر يكى در خانه ديگرى را گشود و ديگرى مال او را دزديد دزد ضامن است نه باز كنندهء در مگر دزد مامور او باشد .\r\nاگر مسلمانى خوك يا شراب از ذمى كه آنها را پنهان داشته غصب كند ضامن است و اگر از مسلمان يا ذمى كه پنهان نكرده غصب كرد ضامن نيست .\r\nمال غصب را بايد به صاحبش برگردانيد و اگر عيب كرده تاوان بايد داد و اگر عين مال را نتوان برگردانيد به اين كه تلف شده يا جائى افتاده باشد مانند دريا كه دست يافتن به آن ممكن نيست ، مثل آن را و اگر مثل ممكن نشود قيمت آن را بايد داد .\r\nاگر جنس قيمى باشد ( و ما معنى مثلى و قيمى را در بيع گفتيم صفحه 244 ) بعضى گويند اعلى القيم يعنى گرانتر قيمتى كه اين جنس از زمان غصب تا زمان ادا داشته است بايد داد و اگر مثلى باشد و مثل آن يافت نشود قيمت آن روز را بايد داد كه به مالك ادا مىكند و قول صحيح در قيمى آن است كه اگر فزونى\r\n","description":"","footnote":"","page_name":" 362 ","page_number":58},
  {"content":"\r\nقيمت براى فربهى و صفات جنس باشد كه پديد آمد و از ميان رفت گرانترين قيمت را بايد داد و اگر زيادتى براى بالاتر رفتن نرخ بازار باشد قيمت آن روز را بايد بدهد كه مال تلف شد و اگر عين مال را برگرداند فزونى نرخ بازار را ضامن نيست و اگر صفتى در او پديد آيد كه موجب فزونى قيمت نيست آن را هم ضامن نيست . زيادتى نرخ بازار در هيچ باب فزونى مال محسوب نمىشود و آن را از ربح نمىتوان بشمار آورد مگر بالفعل نقد شود حتى جزء ارباح مكاسب هم نيست و خمس بدان تعلق نمىگيرد و اگر تنزل كرد هم ضامن نيست .\r\nاگر چيزى از مغصوب بكاهند كه سبب فزونى بها شود مانند اخته كردن گاو يا خروس يا موجب باليدن و نمو آن گردد مانند بريدن شاخهاى درخت اگر آن چه جدا كرده‌اند ارزش دارد مانند شاخه درخت غاصب ضامن است و افزونى مال جبران نقص آن را نمىكند و در بنده كه محبوب كنند يعنى آلت ببرند و بر بهايش بيفزايد گويند هم ارش نقصان بايد داد به تفصيلى كه در ديات است اگر غاصب از مال خود چيزى بر مال غصب اضافه كند مىتواند آن را جدا كند و اگر به سبب جدا كردن نقصانى بر مال\r\n","description":"","footnote":"","page_name":" 363 ","page_number":59},
  {"content":"\r\nخودش وارد شد ضمان بر خود اوست و اگر نقصان بر مال مغصوب وارد شد بايد جبران كند و تاوان آن را به صاحبش بدهد و اگر بنده را غصب كرد و بر او جنايتى زد كه ديه آن به اندازه قيمت او است مثلا بينى او را بريد هم بايد عين بنده را به صاحبش برگرداند و هم به اندازه قيمت او ديه دهد و بعضى گفته‌اند جمع ميان عين و قيمت ممكن نيست اما ضعيف است و اگر مالى را كه ميان عين و قيمت ممكن نيست اما ضعيف است و اگر مالى را كه غصب كرد مانند گندم يا مثل يا بهتر از آن بياميزد بايد به اندازهء مغصوب از آن جدا كرده به صاحبش بدهد و اگر با پستتر آميخته مثل آن را بدهد .\r\nمال مغصوب هر فائده داشته باشد مال مالك است و بايد غاصب چنان كه عين مال را بر مىگرداند قيمت شير و پشم و اجاره مال سوارى و كار را نيز به مالك بدهد خواه خود از آن منتفع شده باشد يا تفريط كرده باشد .\r\nاگر مال غصبى را نادانسته از غاصب بخرد به گمان آن كه مال خود او است و مالك بر آن دست يابد و عين مال خود را با منافع آن از مشترى بگيرد مشترى مىتواند به فروشنده رجوع كند و هر چه غرامت كشيده است از فروشنده بخواهد حتى بهاى منافع مثل شير و پشم و اجرت سوارى و كرايه دكان و خانه\r\n","description":"","footnote":"","page_name":" 364 ","page_number":60},
  {"content":"\r\nخواه استفاده كرده باشد يا استفاده نكرده مثلا پشم و شير را مهمل گذاشته و خانه و دكان را خالى . و مال سوارى را بسته و سوار نشده چون مالك همه را از مشترى مىستاند و اين ضرر از ناحيهء فروشنده به او رسيده است و بعضى گويند آن چه خود استفاده كرده است مانند آن كه در خانه نشسته يا سوار مركب شده بايد اجرت المثل آن را خود بدهد چون از مال ديگرى انتفاع برده است و دادن اجرة المثل بر وى ستمى نيست اگر چه خانه خريده بود كه سكنى مجانى باشد اما استفاده مجانى از خانه ديگرى كه پولى به ازاى آن نداده روا نيست . و اگر اصل مال در دست مشترى تلف شود و قيمت آن را به مالك بدهد و قيمتى كه مالك از او مىگيرد بيشتر باشد از آن كه به غاصب براى خريد داده آن را نيز از غاصب مىگيرد و اگر مشترى دانسته مال غصبى را بخرد و غرامت كشد نبايد رجوع كند حتى قيمت اصل مال را بايد خود بدهد .\r\nو اگر غاصب مال غصبى را به كسى هديه كند يا ببخشد و او تلف كند آنگاه مالك به او رجوع كرده قيمت بستاند او مىتواند به غاصب رجوع كند چون به گمان آن كه مال مجانى به او رسيده تلف كرده است و اين با منفعت مالى كه خريده است فرق دارد چون انتفاع از مالى كه خريده مجانى محض نيست و از هديه مجانى محض است حتى اگر گوسفندى را از كسى غصب كند و به خود او بخوراند ضامن است .\r\n","description":"","footnote":"","page_name":" 365 ","page_number":61},
  {"content":"\r\nاگر زمينى غصب كرد و در آن تخم كاشت و زرع بر آورد محصول آن مال غاصب است نه صاحب زمين اما صاحب زمين مىتواند آن را بكند و زمين را خالى كند هر چند اوان درو نزديك باشد و اگر خواست بگذارد و اجرت زمين را بخواهد .\r\nهميشه غاصب مقصر نيست چون گاهى مالى را كه بر حسب ظاهر شرع مالك ندارد تصرف مىكند و گاه از دست ديگرى به او مىرسد و نمىداند غصبى است و گاه بىاختيار در تصرف او مىآيد مانند آن كه حيوانى سر در ديگ همسايه كرد يا انگشترى كسى در چاه خانه ديگرى افتاد و نه صاحب حيوان مقصر باشد و نه صاحب ديگ و نه صاحب چاه . بايد يكى را كه قيمتش كمتر است تلف كرد پس از اداى قيمت آن تا آن كه قيمتش بيشتر است محفوظ ماند .\r\nهر كسى در ملك خود همه گونه تصرف مىتواند كرد و اگر تصرف او موجب ضرر ديگران است مانند آب در يك خانه كه خانه ديگرى را خراب كند و آتش افروختن كه موجب سوختن اموال ديگرى گردد آن چه در اختيار خود مردم است بايد چنان كنند كه به ديگرى تعدى نكند و اگر در اختيار مردم نيست مانند باد كه مىوزد و آتش را به همه جا مىبرد بايد اهم را رعايت كرد اگر ملك وقف را غصب كند و ملكى است كه متولى\r\n","description":"","footnote":"","page_name":" 366 ","page_number":62},
  {"content":"\r\nحق اجاره دادن دارد مانند دكان و خانه بايد غاصب اجرة المثل بدهد و اگر مانند مساجد و مدارس و قبرستان است گناه غاصب بيش از آن است كه به غرامات دنيوى جبران شود و جز توبه يا عذاب الهى چاره ندارد و اجرة المثل رفع ضمان او نمىكند .\r\nاگر مصنوعات طلا و نقره غصب كند كه قيمت آن بيش از هم وزن آنهاست از طلا و نقره مثلا گوشواره و گردن بند كه سه مثقال طلا باشد اما معادل پنج مثقال طلا ارزش دارد بهتر است به غير جنس غرامت دهند كه شبهه ربا نشود اگر چه در غرامات ربا نيست بلكه در معاوضات است و اگر جنسى كه غصب كرده است هنگام ادا بىقيمت باشد مانند يخ در تابستان بايد قيمت داد چون مثل آن متعذر است . اگر كسى مالى از كسى غصب كند و به ظالمى دهد كه پس گرفتن از او محال است خود گيرنده ضامن است مثل آن كه در دريا انداخته باشد اما اگر ظالم را راهنمايى كند ضمان بر ظالم است و عذاب الهى بر ساعى .\r\nاگر در قيمت مغصوب ميان مالك و غاصب اختلاف افتد قول غاصب مقدم است با قسم چون كه ادعا كمتر مىكند .\r\n\r\nفصل يازدهم احياء موات\r\n","description":"","footnote":"","page_name":" 367 ","page_number":63},
  {"content":"\r\nاحياى موات آباد كردن زمينهاى باير است و در اين باب حيازت مباحات را نيز ذكر مىكنند مانند آب و معدن چنان كه در كتاب خمس و جهاد گذشت زمين باير اصلا از انفال و مال امام زمان است در هر عصر از جهت منصب امامت حقه نه از جهت شخصى يعنى هر يك از ائمه عليهم السلام كه درگذشتند انفال آنها به امام پس از وى مىرسيد نه به همه اولاد و ورثه او و پيغمبر ( ص ) فرمود هر كس زمينى را آباد كند ملك او است و اين حديث اتفاقى شيعه و اهل سنت است البته مخالف يكديگر نيست كه هم ملك آباد شده مال امام ( ع ) باشد و از آن خراج بخواهد و هم ملك آباد كننده باشد و ملك آنها در طول يكديگر است مانند ملك بنده كه ملك مولى نيز هست و در مفتوح العنوه گذشت تصرف در ملك ديگرى جائز نيست و نه تصرف در حريم و مرافق و هر جائى كه ملك بدان نياز دارد مانند راه و نهر آب و آسايشگاه و بارانداز و امثال آن و در كتاب جهاد گفته شد ( صفحه 221 ) كه شرط آباد كردن آن است كه زمين از مشاعر عبادت نباشد مانند منى و عرفات و ملك خاص ديگرى يا حريم ملك او نباشد و امام معصوم آن را به اقطاع كسى نداده باشد و كسى شروع در عمارت آن نكرده باشد .\r\nو بايد دانست كه چون شارع اذن داد زمين باير را آباد\r\n","description":"","footnote":"","page_name":" 368 ","page_number":64},
  {"content":"\r\nكنند در حقيقت اذن در تصرف و حيازت حريم آن هم داده است مثلا اذن در ساختن ده و خانه و انبار ناچار تجويز داشتن راه و نهر آب است و اذن در كندن چاه مستلزم حيازت مقدارى از زمين در اطراف آنست براى ايستادن و نصب چرخ و آب كشيدن و دلو گذاشتن و غير ذلك هر چه از لوازم بهره بردن از ملك باشد و چون چند تن خواهند زمين باير را آباد كنند و هر يك قطعه را مالك شوند ناچار راهى براى املاك خود باقى خواهند گذاشت و اگر در اندازه پهناى آن تراضى كردند فبها و الا به مقتضاى قاعده بايد به اندازه حاجت الزامشان كرد و علامه فرموده حد آن هفت ذراع است و در روايتى پنج ذراع نيز آمده و آن مبنى بر اختلاف حاجت است و غالبا در زمين ده به بيش از اين حاجت نيست و در هفت ذراع دو شتر با بار مىگذرند كه يكى بيايد و يكى برود اما مناط مقدار حاجت است و در جامع المقاصد گويد اگر جاده در بيابان بسيار فراخ باشد و مردم از آن عبور كرده باشند مىتوان هفت ذراع آن را گذاشت و باقى را آباد كرد اما در روايت بقباق ( نام يكى از راويان ) از آن نهى فرموده و مقتضاى قاعده نيز همين است با آن كه خود بقباق حد جاده را در مورد نزاع به پنج ذراع روايت كرده است . اينها حكم جاده ابتكارى در زمين مباح است اما در آبادى حاجت را بايد به اندازه جاده محدود كرد نه جاده را به اندازه حاجت فراخ ساخت حريم چاهى كه به دلو و چرخ آب بكشند چهل ذراع است در\r\n","description":"","footnote":"","page_name":" 369 ","page_number":65},
  {"content":"\r\nزمين مباح و حريم گاو چاه كه به حيوان آب مىكشند شصت ذراع و حريم قنات در زمين سست هزار ذراع و در زمين سخت پانصد ذراع و البته مسافت از چاهى كه آب مىتراود محسوب است نه آن كه براى روشنى و رفتن مقنى در كاريز و پاك كردن لاى كنده‌اند و در املاك خاصه هر كس حق دارد در زمين خود چاه بكند بهر فاصله كه خواهد و در بعضى روايات از حضرت عسكرى ( ع ) است كه حريم قنات تا حدى است كه زيان نرساند و علامه رحمه الله اين قول را در بعض كتب خود اختيار كرده است و هزار يا پانصد ذراع براى آنست كه حد مزبور زيان نمىرساند و در روايتى وارد است كه زيان را به عقائب بيازمايند و ما شرح آن را در حاشيه وسائل طبع جديد نوشته‌ايم ( جلد 17 صفحه 344 ) و ابن جنيد گويد حريم گاو چاه به قدر عمق چاه است از هر طرف چون حيوان آبكش بايد به قدر عمق چاه دور شود تا دلو از ته چاه به زمين برسد و اين سخن صحيح است و مقصود او حريم مطلق است نسبت بهر گونه تصرف نه چاه ديگر كندن چون بر فرض عمق چاه كمتر از شصت ذراع باشد بايد تا شصت ذراع پيرامون چاه اول چاه ديگر نكنند تا بدان زيان نرساند و مناط كلى در حريم زيان نرسانيدن است .\r\nآب باران ورود خانه چون روان گردد بهر ملك كه نزديكتر باشد اولى است و چون حاجت اول برآورده شد حق\r\n","description":"","footnote":"","page_name":" 370 ","page_number":66},
  {"content":"\r\nزمينهاى دور تر است و بايد براى آنها رها كرد و جائز نيست نزديكان آب زايد بر حاجت خود حبس كنند و به دورتران بفروشند و در روايت است كه زمين بالا براى نخل آب را ببندد تا به كعب رسد و براى زرع تا بند نعلين و باقى را براى زمين پائين رها كند و در كتاب قواعد فرمود براى زمين پائين از باقى آب به همين مقدار يعنى نخل تا ساق و براى درخت ديگر تا قدم و براى زراعت تا بند نعلين اكتفا كنند و هر كس مىتواند چراگاه ملك خاص خود را قرق كند و ديگران را از چرانيدن حشم باز دارد اما چرا گاه مباح را نمىتواند مگر امام عصر عجل الله فرجه كه انفال خاص او است هر گاه كسى آسيايى دارد و نهرى نزديك آن مىگذرد و آسيا را مىگرداند دليل آن است كه آسيا از آن نهر حق دارد و صاحب نهر نمىتواند بىرضاى صاحب آسيا مجرى را از آنجا بگرداند و همچنين اگر صاحب نهر اذن دهد كه كسى آسيا نزديك نهر او بسازد نمىتواند از آن اذن برگردد هم چنان كه زمينى را عاريه دهد براى دفن ميت يا تخته را براى ساختن كشتى با آن كه عاريه عقد جائز است نمىتواند آن را فسخ كند تا حاجت ميت به قبر و حاجت كشتى به تخته برگزار شود\r\n","description":"","footnote":"","page_name":" 371 ","page_number":67},
  {"content":"\r\nفروختن آب قنات و نهر مكروه است اما جائز است چون مانعى از فروش آن نيست و مىتوان مقدار آب را به زمان معلوم كرد تا غرر نباشد و دليل كراهت آن متابعت فقها است و در روايت نهى است از فروش آب زائد بر حاجت از رود خانه و امثال آن چون كسى مالك آن نيست . بارى از آب رود خانه همه املاك در مسير آن حق دارند ملك نزديكتر مقدم است و نمىتواند صاحب ملك بالا مزاحم حق ملك زير دست خود شود و اگر نهرى بكشد كه بيش از حاجت خود آب ببرد مالك نمىشود چون شرط تملك هر مباحى آن است كه متعلق حق ديگرى نباشد و جائز نيست كسى از بالاى رود خانه نهرى جدا سازد و زمين بايرى را مشروب سازد مگر آن كه از حاجت املاك زير دست بيشتر باشد و به آنان زيان نرساند .\r\nزمين و هر مالى كه صاحبش آن را رها كرده باشد حكم املاك مباح دارد ( و در صفحه 355 گذشت ) و چون صاحب جامع المقاصد گفته است هيچ مالى به اعراض مالك از ملك او بيرون نمىرود بر مذهب وى تملك هيچ چيز جائز نيست كه بدانى وقتى مالكى داشت و از همين جهت شبهه بر وى پديد آمده و كلام فقها را در بيع معاطات بر خلاف مرادشان حمل كرده است .\r\nو بمذهب فقها كسى كه از مال خويش اعراض كند يعنى دست از مالكيت آن بردارد براى ديگران مباح است آن را تملك كنند و مالك مىشوند چنان كه در بيع معاطات و معاملات فاسد ديگر\r\n","description":"","footnote":"","page_name":" 372 ","page_number":68},
  {"content":"\r\nگذشت ( در صفحه 248 ) آباد كردن زمين براى هر كارى به آن است كه آماده آن كار شود مثلا براى زراعت خار و خس و گياه هرزه و نيزار و مرداب و سنگ و امثال آن را دور كنند و ببرند و گودال را پر كنند و جوى آب بكشند و اگر شروع در كار كرده است اما هنوز آماده نشده تحجير گويند و تحجير گر چه موجب مالكيت نيست موجب اولويت هست و زمينى كه خود آماده است چون تصرف كنند مالك مىشوند اما مباحات ديگر علامه در قواعد گويد در معادن خلاف است بعضى آن را از انفال شمرده‌اند و بعضى مشترك ميان همه مسلمانان دانند و او خود قول دويم را اختيار فرموده است گويد معادن ظاهره مانند نمك و كبريت و موميا و سرمه و ياقوت كه دست يافتن به آن رنج و مشقت ندارد هر كس هر چه بردارد مالك مىشود و آن را اقطاع نمىتوان داد و اقطاع آن است كه امام بهره گرفتن از مالى را تخصيص به كسى دهد و آن را در زمان ما امتياز گويند و مفسده اقطاع آن است كه يك نفر بىآن كه رنج برده و مشقتى كشيده و مالى صرف كرده همه منافع معدن را به خود تخصيص دهد و جائى كه بدان مبادرت جسته تا آخر روز كار خاص خود داند و ديگران را منع كند اما معادن باطنيه كه به كندن زمين و شكستن سنگ و شكافتن نقب بدست مىآيد مانند فيروزه و قلعى\r\n","description":"","footnote":"","page_name":" 373 ","page_number":69},
  {"content":"\r\nو نقره و مس هر كس شروع در آن كرد بدان اولى است و چون بدان رسيد مالك است و مىتواند ديگران را منع كند و اقطاع آن نيز جائز است از امام معصوم عجل الله فرجه و اگر كسى امتياز گرفت و اقدام نكرد امام معصوم مىتواند اجبارش كند يا امتياز را بگيرد و اقطاع را باطل كند ظاهرا خراج از معدن نمىتوان گرفت زيرا كه غير خمس از آن معهود نيست اما از زمينهاى باير كه براى كشت آباد كنند خراج گرفتن جائز است و نشنيديم از خانه و دكاكين و امثال آن از صدر اسلام خراج گرفته باشند و همچنين از آب معهود نيست ، جائز است در شارع عام سايبان و ايوان و امثال آن بيرون آورد به شرط آن كه به راه گذر آسيبى نرساند و مىتواند سايبان را تا نزديك ملك مقابل ببرد و اگر خراب شد صاحب ملك مقابل مىتواند خود مبادرت كند و در كوچه هاى بن بست جائز نيست مگر با اذن صاحبان كوچه همچنين درب تازه گشودن منوط باذن آنها است و در شارع عام جائز است . پنجره در كوچه بن بست باز كردن براى روشنايى جائز است چون مانند آمد و شد دليل حق مالكيت كوچه نيست صاحبان كوچه بن بست كسانى هستند كه حق عبور از آن دارند براى رسيدن بملك خود نه آن كه پنجره روشنايى دارد و در براى آمد و شد ندارد . از سر كوچه تا اولين درب مشترك\r\n","description":"","footnote":"","page_name":" 374 ","page_number":70},
  {"content":"\r\nميان همه املاكى است كه درهايشان در آن كوچه باز مىشود و از درب اول تا دوم مشترك ميان همه املاك است غير از صاحب درب اول و از درب دوم تا سوم مشترك ميان همه غير صاحب درب اول و دويم و بر همين قياس از درب آخر تا بن كوچه خاص صاحب ملك آخر است هيچ يك از مردم كوچه حق ندارند درب خانه خود را از جائى كه هست عقبتر ببرند مگر باذن ديگران اما جايز است به دهانه كوچه نزديكتر آورند .\r\nبعضى پندارند همه املاك در همه كوچه حق دارند و عادت اهل حديث است كه براى هر مطلب بديهى نص خاص مىجويند حد مالكيت كوچه حاجت املاك آنجا است براى عبور مالكيت كوچه بن بست نوعى ملك است غير مالكيت اصل خانه و چنان كه در خمس گفتيم ملك انواع مختلف دارد و اختلاف انواع آنها را از اختلاف احكام آنها استنباط مىكنيم ( صفحه 128 ) . با اين كه كوچه بن بست ميان املاك مشترك است اما هيچ يك نمىتوانند ديگران حتى بيگانگان را از عبور در آن منع كنند چون بيگانگان هم حق عبور دارند براى حاجت به ارباب املاك . اگر در ميان صاحبان كوچه صغير يا مجنون يا سفيه باشد حاجت باذن قيم نيست با اين كه در املاك ديگر اگر صغير شريك باشد تصرف ديگران جائز نيست . هر گاه يكى از صاحبان كوچه ملك خود را\r\n","description":"","footnote":"","page_name":" 375 ","page_number":71},
  {"content":"\r\nبفروشد و به تصرف مشترى دهد جائز است هر چند صاحبان املاك ديگر نخواهند و اجازه ندهند و در املاك مشترك ديگر اين عمل جائز نيست و هر يك از شركا مىتوانند بيگانه بلكه شريك خود را از تصرف در مال مشترك منع كند . اين احكام دليل آن است كه ملك كوچه نوع خاصى است غير ساير انواع ملك و بايد دانست كه كوچه بن بست از متعلقات ملك است نه از متعلقات مالك پس اگر كسى ملك خود را كه درب آن در كوچه بن بست باز مىشود بفروشد بىحق عبور از اين كوچه و راه آن را از جاى ديگر قرار دهد و سهم خود را از كوچه براى خود نگاهدارد صحيح نيست چون سهم كوچه متعلق به آن ملك بود كه از دست او بيرون رفت و ملك خود او نبود .\r\nاگر همسايه خواست سر چوب سقف خانه خود را بر ديوار همسايه بگذارد و حاجت به آن داشت مستحب است صاحب ديوار مانع او نشود هر چند پس از اين ممكن است دعواى مالكيت ديوار كند كه چوب سقفش بر آن قرار دارد مستحب است اين ضرر را تحمل كند نظير آن كه مستحب است مرد سهل المعامله و سهل القضاء باشد گاهى از حق خود بگذرد و عفو كند و اگر اذن داد اما هنوز چوب را بر ديوار ننهاده پشيمان شد حق دارد\r\n","description":"","footnote":"","page_name":" 376 ","page_number":72},
  {"content":"\r\nمنع كند اما اگر گذاشت و روى آن بنا كرد پس از آن صاحب ديوار پشيمان شود حق ندارد از اذن برگردد مگر آن كه زيان صاحب چوب را جبران كند اگر دو نفر در مالكيت ديوارى نزاع كنند و بينه نداشته باشند هر دو را تكليف مىكنند به قسم . اگر هر دو قسم ياد كردند يا هر دو نكول كردند ديوار ميان آنها مشترك است و اگر يكى قسم ياد كرد ديوار مختص به او است و اگر ديوار متصل به عمارت يكى از آنها است يا سنگينى بناى او بر آن تكيه دارد خاص او است با قسم .\r\nاگر ديوار يا چرخ چاه يا خود چاه و نهر مشترك باشد هيچ يك از شركاء نمىتوانند در آن تصرف كنند مگر با اذن ديگران و اگر يكى خواهد عمارت كند و ديگرى راضى نباشد نبايد او را مجبور كرد .\r\nاگر خانه دو طبقه است و مالك هر طبقه غير مالك طبقه\r\n","description":"","footnote":"","page_name":" 377 ","page_number":73},
  {"content":"\r\nديگرند و صاحب طبقه زيرين دعوى كند ديوار خانه زيرين از آن اوست و صاحب طبقه بالا نيز همين ادعا كند قول صاحب خانه زيرين مقدم است و در ديوار بالا خانه و سقف و پلكان قول صاحب طبقه بالا مقدم است و اگر زير پلكان انبارى باشد هر دو در آن مشتركند اما صحن و حياط تا آن حد كه حاجت صاحب بالا خانه است و آمد و رفت او توقف بر آن دارد ميان هر دو مشترك است و باقى مال صاحب طبقه زيرين است و بايد گفت اگر ديوار خانه زيرين طورى است كه سنگينى ديوار و سقف بالاخانه بر آن تكيه دارد آن هم مشترك است اگر شاخه درخت از يك سرا به سراى ديگر رود صاحب آن سراى ديگر حق دارد شاخه هاى آن را برگرداند و اگر ممكن نشد ببرد .\r\nاگر يكى سوار بر چهار پا است و ديگرى لگام او را گرفته در مالكيت آن نزاع كنند قول سوار مقدم است .\r\nاگر بالا خانه درى دارد كه به ملكى باز مىشود و زير بالا خانه اطاق يا دكانى است كه راه آمد و شد و درب آن بملك ديگر است و صاحب دكان يا خانه زيرين با صاحب ملكى كه درب بالا خانه بدان باز مىشود اختلاف كنند و هر يك دعوى كند\r\n","description":"","footnote":"","page_name":" 378 ","page_number":74},
  {"content":"\r\nبالا خانه از آن اوست قول صاحب طبقه زيرين مقدم است و مىتوان گفت اگر راه پلكان و آمد و شد بالا خانه از ملك مجاور است قول مالك مجاور مقدم است با قسم\r\nكتاب دين و متعلقات آن در آن چند فصل است\r\n\r\nفصل اول - دين بهتر است انسان تا بتواند وام بر عهده نگيرد خواه به قرض يا نسيه يا سلف فروختن و ضمان و غير آن و حضرت امير المؤمنين عليه السلام فرمود بپرهيزيد از دين كه وامدار روز خوار است و شب اندوه و تيمار خوار ، و اگر بر عهده گرفت واجب است قصد ادا داشته باشد . اما قرض دادن مستحب است و ثواب قرض دادن دو برابر صدقه است .\r\n","description":"","footnote":"","page_name":" 379 ","page_number":75},
  {"content":"\r\nحرام است در قرض شرط زيادتى كنند كه از آن چه مىگيرد بيشتر يا بهتر بدهد و هر گونه نفع كه از قرض عائد قرض دهنده شود ربا است و حرام ، خواه جنس مكيل و موزون باشد يا غير آن و حرمت آن از ضروريات دين است و قرآن در آن صريح بر خلاف رباى در معاوضات كه در باب بيع گذشت و خاص مكيل و موزون مىباشد ، و اگر در قرض شرط زياده نكنند اما گيرنده خود بىشرط چيزى افزون دهد يا فائده رساند مباح است . جائز است در قرض شرط رهن كنند يا جائى براى اداى آن تعيين نمايند وفاى به آن لازم است و توهم مزيت و ربا در آن نمىشود اما شرط مدت لازم نيست . هر گاه در قرض شرط ربا كنند معامله باطل است و اگر رضاى صاحب مال مقيد به قرض و ربا باشد تصرف گيرنده در آن حرام است چون بىرضاى صاحب مال در مال نمىتوان تصرف كرد و اگر با قطع نظر از قرض و ربا بداند راضى است تصرف وى مباح و موجب ضمان است .\r\nتعيين وصف و مقدار جنسى كه قرض مىدهند شرط است به اندازه كه اگر در آن اختلاف افتد و نزاع كنند رفع نزاع بتوان كرد مثلا كيسه معين پر از گندم قرض كند و به همان كيسه گندم بپردازد هر چند وزن آن را ندانند اما در بيع چون دو جنس را با يكديگر مبادله مىكنند لازم است هر يك اندازه ماليت دو جنس را با\r\n","description":"","footnote":"","page_name":" 380 ","page_number":76},
  {"content":"\r\nيكديگر بسنجند و هر چه دخل در مرغوبيت آن دارد بدانند آن چه مثل بسيار دارد هنگام ادا بايد مثل آن را پرداخت و هر چه يافتن مانند آن دشوار است قيمت آن را و اگر قيمت آن هنگام گرفتن با قيمت هنگام پرداخت فرق دارد قيمت وقت گرفتن معتبر است و اگر وقتى كه قرض كرد امثال بسيار داشت اما هنگام أدا ناياب شد قيمت وقت ادا معتبر است و اگر هنگام ادا هيچ قيمت ندارد مانند يخ كه در تابستان قرض كرده در زمستان ادا مىكند قيمت وقت تابستان را بدهد و اگر صاحب مال جنسى وام داد كه ارزان بود و هنگام ادا گرانتر شده و از قرض سودى برد حرام نيست چون مثل مال خود را گرفته است و اگر مال قيمى را قرض داد مانند حيوان و قيمت آن هنگام قرض دادن كم بود و هنگام پرداخت بسيار گران شده بقول بعضى قيمت هنگام اداء را كه گرانتر است بايد بدهد و آن هم ربا نيست و اما مىتوان گفت زيادتى آن از ارباح مكاسب است و خمس بايد بدهد واجب نيست قرض گيرنده آن چه گرفته است عينا باز گرداند اگر چه موجود باشد و دهنده مطالبه عين آن كند و اگر گيرنده داد واجب نيست صاحب مال قبول كند و از اين جهت قرض عقد لازم است و نمىتوان آن را فسخ كرد مگر به اختيار و و تراضى .\r\n","description":"","footnote":"","page_name":" 381 ","page_number":77},
  {"content":"\r\nدر نسيه و سلف و معاملات ديگر اگر مشتمل بر تاخير باشد تعيين و ضبط مدت شرط است اما در قرض تعيين مدت شرط نيست و گيرنده بگويد هر وقت ممكن شد رد مىكنم صحيح است و اگر مدت معين كردند نيز قرض دهنده لازم نيست تا آخر وقت صبر كند بلكه هر وقت مقروض را متمكن ديد مىتواند مطالبه كند هر چند مدت بسر نيامده باشد و اگر متمكن نديد نمىتواند هر چند مدت سپرى شده باشد و قرض معامله بازارى نيست و براى افاده و استفاده مشروع نشده بلكه مانند صدقه و خيرات محض براى اعانت است چون ربا در آن حرام است و اگر مانند ساير امم ربا در آن جائز بود شرط مدت نيز واجب بود و صبر تا پايان مدت هم واجب و در آيات قرآن كه ذكر مدت آمده براى دينهاى معاملاتى است كه بيشتر مردم خصوص بازرگانان بدان احتياج دارند و شايد يك روز چند دين بر عهده گيرند اما قرض چنين نيست اگر در قرض مدت معين كرده باشند و بسر آمده باشد و باز مهلت دهند ملتزم شدن به آن لازم نيست و مىتواند صاحب مال آن را پيش از مدت مطالبه كند اگر مقروض را متمكن ديد چنان كه اصل مدت لازم نبود . اداى دين واجب فورى است و بعضى\r\n","description":"","footnote":"","page_name":" 382 ","page_number":78},
  {"content":"\r\nگويند با مطالبه طلبكار نماز خواندن صحيح نيست مگر در تنگى وقت و اگر طلبكار مفقود شود مقروض را واجب است نيت ادا داشته باشد و اگر احتمال فراموشى دهد بنويسد و نيز وصيت نمايد كه از تركه او بدهند و اگر مدتى بر آن بگذرد كه عادة مردم زمان تا آن اندازه عمر نمىكنند به وارثان او دهد و اگر وارث نباشد صدقه دهد يا آن را مانند مال امام ( ع ) حفظ كند چون يقين ندارد او مرده است و اگر يقين دارد مرده وارث ندارد قطعا مال امام است تقسيم دين صحيح نيست مثلا دو بازرگان با هم شريكند و مديون بسيار دارند بعضى را يكى قبول كند و بعضى را ديگرى صحيح نيست بلكه بايد هر چه وصول شد هر دو با هم قسمت كنند و هر چه سوخت شد زيان بر هر دو باشد فروش دين به نقد جائز است به شرط آن كه ربا نباشد و فروش دين بدين جائز نيست و بقول ابن ادريس فروش دين به نقد فقط به خود مديون جائز است نه به غير او . و مقصود از دين در اين مسأله آن است كه مدت داشته باشد و دينى كه مدتش بسر آمده نقد بشمار مىآمد و هر گاه دين مدت دار به سبب همين بيع پيدا شود و پيش از آن ثابت نبوده باز دين است مثلا كسى گندمى بفروشد به پول كه پس از مدتى معين گندم را بدهد و پول را بگيرد جائز نيست\r\n","description":"","footnote":"","page_name":" 383 ","page_number":79},
  {"content":"\r\nو آن را كالى بكالى گويند همچنين جائز نيست گندمى كه از كسى طلبكار است دو ماهه آن را به شخص سومى بفروشد كه بها را پس از تسليم گندم بگيرد يك دين پيش از معامله ثابت بود و دين ديگر به سبب معامله پديد آمد و بعضى گويند جائز است به گمان آن كه مفعول هر فعلى بايد پيش از فعل موجود باشد و ما گوييم خانه ساخت و معنى را تعقل كرد و نماز را به قصد قربت خواند با آن كه خانه پيش از ساختن و معنى پيش از تعقل و نماز پيش از قصد قربت تحقق نداشت پس لازم نيست مفعول پيش از فعل محقق باشد چنان كه در فصل ضمان خواهيم گفت إن شاء الله بىرضاى طلبكار نمىتواند بيگانه دين مديون را به عهده گيرد چون طلبكار به مديونى راضى بود و شايد راضى نباشد ديگرى به جاى وى مديون او واقع شود همچنين بىرضاى مديون نمىتواند بيگانه طلب طلبكار را بخرد چون شايد مديون اين طلبكار راضى نباشد به جاى او ديگرى طلبكار او باشد و مقتضاى عقدى كه دين به سبب آن ثابت شده است تعيين طلبكار و بدهكار است و تغيير هر يك بايد به رضاى هر دو باشد پس طلبكار هم نمىتواند طلب خود را به ديگرى بفروشد لذا ابن ادريس فروش دين را به غير مديون جائز ندانسته است هر چند دين را به نقد بفروشد و گويد اجماع است يعنى تغيير دادن مقتضاى عقود بىرضاى طرفين جائز نيست بالاجماع و علامه رحمه الله در مختلف مكروه شمرده است و در\r\n","description":"","footnote":"","page_name":" 384 ","page_number":80},
  {"content":"\r\nعهد ما اين گونه خرندگان دين را شر خر مىگويند و در فصل حواله نيز اشاره به اين مطلب مىشود إن شاء الله تعالى و در روايتى آمده است از حضرت باقر عليه السلام كه مديون به خريدار يعنى شر خر همان اندازه پول بدهد كه او به صاحب دين داده و ذمه اش از بقيه آن برى مىشود و از حضرت صادق ( ع ) روايت است كه هر كس خواهد خداى او را زير سايه خود جاى دهد روزى كه هيچ سايه جز سايه او نيست ( سه بار اين كلمه را تكرار فرمود و شنوندگان گوش فرا داشتند و از هيبت او خاموش بودند فرمود ) مديون تهى دست خود را مهلت دهد و در حق خود مسامحه كند .\r\nاگر دو تن از يكديگر طلبكارند و بخواهند تهاتر كنند كافى است يكديگر را تبرئه نمايند اما جائز نيست دين را بدين بفروشند خصوصا اگر هر دو دين از يك جنس ربوى باشند و غير مساوى كه بهر حال تبرئه صحيح است و بيع به هيچ وجه صحيح نيست اگر يك نفر از ديگرى جنسى طلب كار است به مدت و بخواهد نقد بگيرد از همان جنس اما كمتر ، تنزيل است و جائز ( و در اصطلاح زمان ما اسكنت گويند ) و اگر بخواهد از غير آن جنس بگيرد به مدت بعنوان بيع صحيح نيست زيرا كه دين بدين است و بعضى صحيح مىدانند چون دين دويم كه پس از بيع حاصل مىشود به گمان آنان مضر نيست و به نظر ما مضر است\r\n","description":"","footnote":"","page_name":" 385 ","page_number":81},
  {"content":"\r\nو اگر بگويد ترا از پولى كه طلبكارم تبرئه كردم به شرط آن كه دو ماه ديگر به من فلان قدر گندم بدهى مقصود حاصل و صحيح خواهد بود هر گاه دو نفر زيد و عمرو طلبكارند از دو نفر ديگر بكر و خالد و بخواهند طلبها را با يكديگر مبادله كنند چون مدت هيچ كدام بسر نيامده بعنوان بيع صحيح نيست و بقول ابن ادريس چون بيع دين است به غير مديون و اگر يكديگر را حواله دهند بر مديون خود اشكال ندارد اگر مديون حواله را قبول كند و اگر مديون يك نفر باشد و طلبكار دو نفر حكم همين است و فرق بيع و حواله اين است كه رضاى مديون در حواله شرط است و چون مديون به حواله راضى باشد بمذهب ابن ادريس هم جائز است چك وعده دار بمنزله دين است و اسكناس و چك بىوعده بمنزله نقد و دارندگان اين اوراق طلبكارند و امضا كننده مديون و از آن چه گفتيم حكم مبادله آنها معلوم گرديد چون خود اسكناس و چك نيز حواله است كه مديون قبول كرده است بهر كس حواله دهند ادا كند مسلمان مىتواند دين خود را از ذمى بگيرد از بهاى شراب و خوك و هر جنس حرام كه مىفروشد و اگر خود ذمى از اين اجناس به مثل خود فروخت پس از آن مسلمان شد و هنوز از خرندگان طلبكار است مىتواند پس از مسلمانى بهاى شرابى كه خود فروخته است مطالبه و دريافت كند\r\n","description":"","footnote":"","page_name":" 386 ","page_number":82},
  {"content":"\r\nبنده نمىتواند بىاذن مولاى خود قرض بگيرد و اگر گرفت بر عهده مولى نيست ، اگر بعد از دين آزاد شد بايد بكوشد و دين خويش ادا كند و اگر باذن مولى قرض گرفت بر عهده مولى است و اگر براى خود گرفت بر خود او است .\r\nقرض و ساير معاملات را اگر كسى براى خود كند يا براى جهتى از جهات و شخصى از اشخاص براى همان واقع مىشود كه نيت كرده است مانند مجتهدى كه قرض كند براى مصارف سهم امام عليه السلام يا خمس يا زكات براى همان جهت واقع مىشود . نبايد از مال شخص او اداى دين كرد مثل ولى و قيم طفل كه براى او قرض كند از مال طفل بايد ادا شود و اگر فقيه از اين وجوه بگيرد بعنوان ولايت براى مصرفى ، ملك شخصى او نمىشود و پس از فوت او به وارث او نمىرسد بلكه در همان مصرف بايد صرف شود مانند مال طفل كه به ولايت در تصرف او است و اگر كسى خمس يا زكات يا سهم امام بگيرد بعنوان استحقاق براى خود ملك او مىشود و پس از فوت به وارثش مىرسد وارثى كه اقرار بدين كند بايد به اندازه سهم الارث خود دين را ادا كند نه همه دين را چنان كه در شرايع و بعض كتب ديگر بدان تصريح كرده‌اند .\r\nاگر مديون بميرد دينهاى وعده دار او حال مىشود يعنى\r\n","description":"","footnote":"","page_name":" 387 ","page_number":83},
  {"content":"\r\nبايد وارث زود بپردازد اما آن چه طلب دارد چنين نيست و وارث بايد صبر كند اگر پول سياه قرض كند و هنگام ادا آن پول از اعتبار افتاده باشد حكم آن در باب بيع صرف در صفحه 282 گذشت و اگر اسكناس قرض كند و هنگام ادا آن نقش و كاغذ از اعتبار افتاده و نقش ديگر رايج باشد بايد از نقش تازه بدهد نه آن كه از اعتبار افتاده است چون در حقيقت كاغذ را قرض نكرده بلكه مقدارى مال قرض كرده است كه اسكناس حاكى از آن است و اگر همان مالى كه كاغذ حكايت از او است مقدارش تغيير كند اما نامش همان باشد مانند ليره ترك كه وقتى نام دو مثقال طلاى خالص بود و وقتى نام نيم مثقال نقره ، بايد آن مقدار كه قرض كرده ادا كند نه آن نام را يا وقتى فرانك قرض كرد كه بسيار ارزان بود اكنون فرانك ده برابر آن شده بايد به همان مقدار سابق ادا كند . اگر كسى پولى به صراف دهد نقد مثلا هزار تومان و از او حواله بگيرد نهصد و پنجاه تومان كه در شهر ديگر دريافت كند صحيح است زيرا كه چون به صراف دهد از او طلب كار مىشود و مىتواند از طلب خود چيزى بكاهد و وصول كند چنان كه گفتيم .\r\nاگر چك يا سفته در دست دارى اما مدتش بسر نيامده تا بتوانى وصول كنى البته جائز است مبلغى كم كنى و نقد بگيرى از خود او و اگر او نخواهد و ندهد و تو بخواهى چك و سفته يعنى طلب خود\r\n","description":"","footnote":"","page_name":" 388 ","page_number":84},
  {"content":"\r\nرا به شخص ثالث بفروشى جائز نيست چون ربا است اما مىتوانى چك و سفته كه در دست دارى به او بدهى بعنوان حواله و چون قبول كند مديون تو مىشود مبلغ چك را ، آنگاه با او اسكنت كنى يعنى چيزى كم كنى و نقد بگيرى يا او چك بنويسد و امضا كند و به تو بدهد و چك خود را از تو به مبلغ كمتر بخرد نقد و تو چك يا سفته كه دارى به جاى طلب او بدهى چون چك كه امضا كرده و به تو داده است مجانى نداده و الله العالم و بعض احكام دين در حجر مىآمد إن شاء الله .\r\n\r\nفصل دوم در رهن - گرو گذاشتن از متعلقات دين است و آن عقدى است از طرف مديون لازم و از جهت طلبكار جائز و مىتواند فسخ كند ، چون از يك طرف لازم است بايد شرائط عقد لازم را در آن مراعات كرد بلفظ صريح در انشاء ايجاب و قبول واقع شود تا بتوان در صورت پشيمانى ممتنع را به مقتضاى تعهد او الزام كرد و مىدانيم در شريعت اسلام هيچ كس را نمىتوان بخلاف رضاى او به كارى وا داشت مگر به احكام شرع و اگر صيغه صريح در انشاى عقد رهن از مديون صادر نشود الزام او حرام است و اگر مديون مالى به طلبكار بدهد و او بگيرد معلوم نيست به نيت رهن داده است و بر فرض خود به نيت خود\r\n","description":"","footnote":"","page_name":" 389 ","page_number":85},
  {"content":"\r\nآگاه است باز ملزم بدان نيست كه پس از پشيمانى بر نيت اول عمل كند . و عقد مانند وعده و عهد و قسم به گذرانيدن در دل و نيت داشتن منعقد نمىشود و الزام نمىآورد . ( صفحه 268 ) در آيه كريمه فرمود اگر در سفر باشيد و دين بر عهده گيريد و كاتبى نباشد كه بنويسد « فَرِهانٌ مَقْبُوضَةٌ » گروى بدست طلبكار دهيد و البته ارشاد است به مصلحت ارباب معامله نه حكم الزامى و تعبدى و نه سفر شرط است و نه با بودن كاتب گرو گرفتن حرام و در قبض خلاف است بعضى گويند شرط رهن است و اگر گرو را به قبض طلبكار ندهند مىتوانند رهن را بر هم زد و بعضى گويند شرط رهن نيست بلكه واجب است پس از رهن در صورت تقاضاى طلبكار به قبض او دهد يا به قبض كسى با رضاى او يا با تراضى دو طرف به امينى بسپارند .\r\nشرط است مالى كه گرو مىگذارند عين خارجى باشد نه دين و نه منفعت تا بتوان آن را بدست طلبكار داد و فروختن آن صحيح باشد و بايد گرو بر دينى باشد ثابت در ذمه خواه بدهكار اصل مال باشد يا منفعت آن مثلا اجيرى كه كارى بر عهده گرفته است گروى بسپارد تا كار را انجام دهد يا كسى كه خانه اجاره داده گرو به مستأجر بدهد تا مدت اجاره باقيست خانه را از تصرف او خارج نسازد . اما بعيد نيست بگوئيم اگر دين معتبر و سهل\r\n","description":"","footnote":"","page_name":" 390 ","page_number":86},
  {"content":"\r\nالوصول باشد و اطمينان طلبكار به آن بيش از مديون باشد رهن آن صحيح است مثلا چك و سفته با امضاى معتبر و سند ذمه را كسى گرو بگذارد براى دينى ديگر چون وصول آن سهل و پرداخت دين بدان وسيله آسان است و قبض را در رهن شرط نمىدانيم و مناط مطمئن شدن طلبكار است و از اين قبيل است رهن گذاشتن اسكناس و اسعار ممالك ديگر و رهن منافع نيز شايد جائز باشد چون قبض شرط صحت نيست و اطمينان مديون بهر چه حاصل شود كافى است چنان كه گويند زمين مفتوح العنوه را مىتوان رهن گذاشت بلكه غالب سخن فقها و روات در رهن و ساير معاملات منصرف به زمينهاى عراق و شام است كه به قهر گشوده شده و بيشتر زمين مزروع است نه باغ و ساختمان كه گوييم معامله بر هوائى واقع مىشد بلكه مالكان به اعتبار تصرف و اولويت مالك بودند در طول مالكيت عامه مسلمانان و اولويت خود را رهن مىگذاشتند و وقف مىكردند و مىفروختند . و مىتوان گفت منافع مدتى از ملك وقف را گرو بگذارند بر دينى براى وقف و مستحقين آن .\r\nاگر كسى مال ديگرى را گرو بگذارد صحيح نيست مگر صاحب مال اجازه كند و اگر مال خود را با ديگرى با هم گرو گذارد در مال خودش صحيح است و از جهت او لازم و اگر حيوان آبستن را گرو بگذارد بچه او جزء رهن نيست اگر چه مادر پس از\r\n","description":"","footnote":"","page_name":" 391 ","page_number":87},
  {"content":"\r\nگرو آبستن شود همچنين هر فائده كه از مالك عايد شود از رهن محسوب نمىگردد .\r\nكسى كه به يك نفر دو فقره بدهى دارد و گرو بر يك بدهى است وقتى مديون وام خود را كه در مقابل گروى است پرداخت مىتواند گروى را بستاند و طلبكار حق ندارد گرو را نگاهدارد تا دين ديگر پرداخته شود . اما جائز است با تراضى گروى را كه بر دين اول است بر هر دو دين قرار دهند .\r\nولى طفل و مجنون و غير آنان جائز است اگر مصلحت بينند براى آنها وام گيرند و گرو بدهند . و انواع ديگر وسائل اطمينان براى دين كه ميان مردم رايج است و آن را در عرف گرو مىگويند در اصطلاح شرع گرو نمىگويند و از اين جهت مىگوييم صيغه فارسى در غالب معاملات صحيح نيست چون الفاظ فارسى دلالت كامل بر عين آن معنى شرعى كه از كلمه عربى فهميده مىشود ندارد و احتمال مىدهيم گوينده فارسى غير معناى لفظ عربى را قصد كرده باشد مثلا ورقه شناس نامه و قباله ملك و اجازه كار و امضا بر ورقه سفيد را گرو مىگذارند كه هيچ يك قابل معاوضه بمال نيست و رهن در اصطلاح شرع قابل تبديل بمال است .\r\n","description":"","footnote":"","page_name":" 392 ","page_number":88},
  {"content":"\r\nبدهكار و طلبكار هر دو از تصرف در مال رهن ممنوعند مگر باذن ديگرى خواه تصرفى كنند كه آن را تلف كند يا نكند و هيئت آن را تغيير دهد يا ندهد . جائز است در عقد رهن شرط كنند كه چون مدت بسر آيد و دين پرداخته نشود طلبكار بتواند خود مال گروى را بفروشد و نبايد بدهكار اين شرط را مانند عقد وكالت شمارد و وكيل را عزل كند چون طلبكار راضى برهن شد با شرط تسلط خويش بر فروش و بى اين شرط عقد رهن را منعقد نساخت . پس تا مديون زنده است نمىتواند اين شرط را بر هم زند و مىتواند پس از فوت هم او را وصى خود كند در فروش و آن نيز لازم مىشود و فسخ وصايت جائز نيست . و اگر مديون از دنيا برود دين او اگر مدت دارد حال مىشود وارثان بايد ناچار نقد بدهند و طلبكار مىتواند رهن را پيش خود نگاهدارد تا طلب خود را بگيرد اما نمىتواند خود بفروشد مگر وصى باشد .\r\nو اگر طلبكار از دنيا برود وارث او حق فروش ندارد چون پدر او اجازه فروش داشت شايد بدهكار وارث را امين نداند بلكه مىتواند رهن را بدست وارث نگذارد و از خيانت او بترسد و اگر تراضى به كسى نكردند كه امانت به او سپرده شود حاكم شرع امينى تعيين كند مال در دست مرتهن امانت است و اگر بىتعدى و تفريط\r\n","description":"","footnote":"","page_name":" 393 ","page_number":89},
  {"content":"\r\nتلف شد ضامن نيست اما نمىتواند بدهكار را وادار كند كه مال ديگر رهن گذارد اگر به تعدى و تفريط مرتهن مال رهن تلف شود يا معيوب گردد بدل و ارش بايد بدهد بدل مثلى مثل است و بدل قيمى قيمت روزى كه مال رهن را از بدهكار گرفته و معنى مثلى و قيمى در بيع گذشت . ( صفحه 244 ) اگر در قيمت مال مرهون اختلاف كنند قول طلبكار مقدم است كه كمتر ادعا مىكند همچنين اگر مديون مدعى باشد كه طلبكار در حفظ رهن كوتاهى كرده است ، اما اگر در اندازه دين اختلاف كنند قول مديون مقدم است كه ادعاى كمتر مىكند هر گاه مديون ورشكسته باشد و يكى از طلبكاران رهنى از وى در دست دارد به آن رهن اولى است و مىتواند بفروشد و اگر بهاى رهن بيش از دين او بود زيادتى را مانند ساير اموال مديون ميان طلبكاران تقسيم بايد كرد و اگر كمتر بود او به اندازه بهاى مال از دين خود كسر كرده و در ما بقى با ديگر غرما در مال مديون شريك مىشود و اگر همين طلبكار كه گروى در دست\r\n","description":"","footnote":"","page_name":" 394 ","page_number":90},
  {"content":"\r\nاوست غير از اين دين كه گروى براى آن است طلب ديگر هم دارد نمىتواند از بهاى آن طلب ديگر خود را نيز بپردازد بلكه بايد با ساير غرما شريك شود هر گاه طلبكار در مال رهن تصرف كرد مانند آن كه فرش را زير پا انداخت و در ظرف طعام ريخت و جامه را پوشيد و به زيور خود را آراست بىاذن مديون از تعدى محسوب است و ضامن است اگر تلف شود بلكه بايد اجرة المثل آن را نيز بدهد و اگر بدهكار اذن داد گروى را بفروشد پيش از آن كه اجل دين بسر آيد طلبكار نمىتواند در پول آن تصرف كند مگر پس از آن كه مدت بسر آيد اگر طلبكار گروى در دست دارد و بدهكار از دنيا برود و بترسد به وارث او اظهار كند او منكر دين شود جائز است خود بىاذن وارث گروى را بفروشد و طلب خود را بردارد و اگر چيزى ماند بعنوان ديگر به وارث برساند و علامه رحمه الله فرمود اگر بينه داشته باشد و ممكن باشد به آن بينه طلب خود را ثابت كند نمىتواند بفروشد اما اگر اثبات دعوى با بينه دشوار باشد يا مدتى طول خواهد كشيد و از آن زيانى متوجه خواهد\r\n","description":"","footnote":"","page_name":" 395 ","page_number":91},
  {"content":"\r\nشد به قاعده مىتواند گروى را بفروشد اگر مالى از مديون نزد طلبكار است و طلبكار مىگويد اين گروى طلب من است و مىتوانم بفروشم و طلب خود را استيفا كنم و بدهكار مىگويد نزد تو امانت سپردم و وديعه است و نمىتوانى بفروشى قول مديون مقدم است و از اين جهت گفتيم بىصيغه لفظى رهن محقق نمىشود و بعضى پنداشته‌اند ظاهر موافق قول طلبكار است چون دين مسلم است و بودن مال مديون در دست طلبكار غالبا براى رهن خواهد بود اما اصل مخالف ظاهر است\r\n\r\nفصل سيم - در حجر يكى از توابع و متعلقات دين احكام ورشكستگى است و ورشكسته از تصرف در اموال خود ممنوع و حجر بمعنى منع است و به مناسبت مقام همه كسانى كه از تصرف در اموال خود ممنوعند در اين فصل ذكر گرديده‌اند سبب منع مالك از تصرف در مال خود شش چيز است اول صغير بودن يعنى طفلى كه به حد بلوغ نرسيده از تصرف در هر كار ممنوع است تا به بلوغ و رشد برسد و بلوغ در مردان به سه\r\n","description":"","footnote":"","page_name":" 396 ","page_number":92},
  {"content":"\r\nچيز ثابت مىشود يكى به آن كه موى درشت برزهار برويد دويم به احتلام و سيم پانزده سال قمرى را كامل گرداند و در اخبار و روايات علائم ديگر نيز ذكر شده است غير مضبوط اما بعيد نيست وصيت كودك ده ساله پذيرفته باشد و بروايتى كه در آن وارد شده عمل كنيم چون البته در بارهء خيرات است و طفل كه با هزاران اميد در بستر مرگ مىافتد و آرزوهاى خود را به خاك مىبرد مناسب است وصيت او كه مقدارى از آرزوهاى او است به عمل آورند و او و اولياى او را دل خوش كنند و بر فرض وارثى اين وصيت را صحيح نداند براى خاطر او بدان عمل كند و طفل را مطمئن سازد ثواب آخرت مانند وجوب ايمان در دنيا حكم عقلى است و چنين كودك نابالغى را شامل مىشود بلوغ در دختران به نه يا ده سالگى است و در روايات آمده است كه سعادت زن به آن است كه در خانه شوهر اولين حيض خود را به بيند و پيش از آن كه شهوت او بيدار شود خاموش گردد .\r\nدر طعام گفتند پيش از گرسنه شدن طعام مخوريد و در شهوت زنان بالعكس پيش از روشن شدن آتش آن را خاموش كنيد يعنى نگذاريد افروخته گردد كه خرد را از سر مىبرد و حيا را از چشم و جگر سوخته آب حميم را كوثر و تسنيم مىپندارد زن چون غريزه اش به جوش آمد و شوهر نداشت هم چشم خودش ناپاك است هم جوانان را ناپاك مىسازد پيوسته دلى ريش دارد و خاطرى\r\n","description":"","footnote":"","page_name":" 397 ","page_number":93},
  {"content":"\r\nپريش و براى زندگى آينده در تشويش و خداى مصلحت ما به از ما مىداند . به گفته بزرگان دين ايمان داريم هر چه آن خسرو كند شيرين بود . و رشد طفل به آن است كه اصلاح مال خود تواند چون آزمايش كنى چنان كه فريب نخورد و كار وى درست و به جا باشد به حدى كه غالب مردم مىكنند و طفل تا رشيد نشود هر چه سن او بالا رود از حجر بيرون نمىآيد رشد در مردان به شهادت مردان ثابت مىشود و در زنان شهادت زنان هم كافى است .\r\nدوم - ديوانه از تصرف در مال خويش ممنوع است مگر دوره داشته باشد كه گاهى به عقل آيد در آن حال معاملاتش صحيح است و بعضى گويند در حالى كه به هوش آيد نيز تصرفش صحيح نيست اما صحيح نيست سوم سفيه يعنى ابله و كودكان كه بيش از اندازه معتاد فريب مىخورد و اصلاح مال خود نمىتواند جائز است حاكم او را از تصرف در مال خويش ممنوع سازد نه از هر تصرف و پيش از منع حاكم محجور نيست و بعضى گويند محجور است\r\n","description":"","footnote":"","page_name":" 398 ","page_number":94},
  {"content":"\r\nچهارم بنده تصرف او بىاذن مولى صحيح نيست و اگر مولى چيزى به او بخشد هم مالك نمىشود و بعضى گويند مالك مىشود به اين معنى كه مال بخشيده به بنده هم ملك بنده است بلا واسطه و هم ملك مولى بواسطه بنده و دو مالك دارد در طول يكديگر و كنيزى كه بنده به آن مال بخرد بر او حلال است و بر مولى حلال نيست مگر ملك بنده را فسخ كند و نظير آن را در اراضى مفتوح العنوة گفتيم ( صفحه 218 ) پنجم مريض تصرف او در بيشتر از ثلث مال خود ممنوع است اگر تبرعى باشد تا وارثان را تهى دست نگذارد و اطفال خرد سال وى بىروزى نمانند بلكه در روايات ابو بصير و سماعه از از تبرعات بسيار در حال صحت نيز منع شده است اگر از آن مرض برخيزد و شفا يابد تصرفاتى كه كرده است اگر چه تبرع باشد صحيح مىشود . و مقصود از تبرع تصرفاتى است كه در مقابل عوض نباشد مانند وقف و فروختن مال بسيار و گرانبها به بهاى اندك و انعام به طبيب و پرستار بيش از متعارف و امثال آن و اينها را منجزات مريض گويند و در باب وصيت نيز مذكور است ششم - مفلس . كسى است كه ديون او از مالش بيشتر شود و\r\n","description":"","footnote":"","page_name":" 399 ","page_number":95},
  {"content":"\r\nبه چهار شرط از تصرف در مال خويش ممنوع است :\r\n1 - دين او نزد حاكم شرع ثابت شود 2 - آن كه مدت دين او بسر وعده رسيده باشد 3 - آن كه مالش از دينش كمتر باشد .\r\n4 - آن كه طلبكاران تقاضاى حجر او كند .\r\nبارى مفلس نيز مانند سفيه تا او را حاكم از تصرف منع نكند محجور نمىشود زيرا كه افلاس مانند بلوغ و جنون و مرض آشكار نيست تا همه مردم بر آن آگاه شوند و از معامله با او بازايستند هم چنان كه غالبا حد سفاهت را نمىدانند هر گاه حاكم ورشكسته را از تصرف ممنوع ساخت هر گونه عمل وى در مال باطل است تا از او رفع حجر شود و اگر پس از حكم ورشكستگى قرض گيرد يا چيزى نسيه بخرد صحيح است اما از اموال موجود اداى قرض نمىتواند كرد و فروشنده نسيه با طلبكاران شريك نمىشود و اگر پس از ورشكستگى مال كسى را تلف كند صاحب آن مال با طلبكاران شريك مىشود و اگر اقرار كند\r\n","description":"","footnote":"","page_name":" 400 ","page_number":96},
  {"content":"\r\nبدينى كه پيش از ورشكستگى بر عهده او بوده آن دين ثابت مىشود و از مال موجود مىگيرد مانند ساير طلبكاران و شهيد گويد از مال موجود نمىگيرد و بر عهده او ثابت مىشود تا مفلس بتواند از كسب ديگر ادا كند و اگر اقرار كند كه مالى معين از اموال او مثلا خانه اش ملك غير است بعضى گويند از او پذيرفته مىشود و بعضى گويند پذيرفته نمىشود زيرا به اين حيله مىتواند همه اموال خود را از حجر برهاند و اگر كسى گويد اين احتمال در اقرار بدين نيز هست زيرا كه با تبانى مىتواند دين بسيار بر عهده خود گيرد و از سهام غرما بكاهد گوييم چاره در دين جز اين نيست كه به اقرار ثابت شود و شايد اغلب ديون او پيش از حكم ورشكستگى نيز به اقرار ثابت شده باشد اگر ملك خود را ببيع شرط فروخته و مدت خيار باقى است طلبكاران نمىتوانند او را مجبور كنند حتما پول بدهد و و ملك را پس بگيرد تا نصيب آنها از مال افزون گردد چون نوعا قيمت ملكى كه بيع شرط گذاشته‌اند از پولى كه گرفته‌اند بيشتر است بلكه اختيار با مديون است هر كس مالى به شخص ورشكسته فروخته باشد پيش از ورشكستگى و هنوز بهاى آن را نگرفته او ورشكسته شد و فروشنده عين مال خود را در اموال توقيف شده يافت مىتواند بردارد و به آن مال سزاوارتر است هر چند طلبكاران را زيان رساند اما نما و فوائد\r\n","description":"","footnote":"","page_name":" 401 ","page_number":97},
  {"content":"\r\nآن متعلق به طلبكاران است و از اموال توقيف شده محسوب است و اگر شخص ورشكسته مالى خريد مانند گندم و با مثل آن يا پستتر آميخت باز فروشنده مىتواند از آن آميخته مقدار حق خود را بردارد اما اگر با بهتر آميخته باشد نمىتواند و بايد با طلبكاران شريك شود و به نسبت هر چه آنها مىبرند ببرد اين حكم فقط در ورشكسته است و در غير او اين حكم نيست مثلا ميت كه تركه اش كمتر از دين است صاحب مال موجود نمىتواند آن را براى خود بردارد . و اگر دانه خريد و كشت يا تخم مرغ خريد وزير مرغ گذاشت و جوجه بر آورد ديگر مخصوص به فروشنده نيست .\r\nاگر ملكى مشترك ميان دو نفر بود يكى از آنها سهم خود را فروخت و پول آن را نگرفته خريدار ورشكست هر دو شريك حق دارند ملك را از ميان اموال ورشكسته بردارند ، آن كه سهم خود را فروخته است براى آن كه بها نگرفته و عين مال را يافته و اما شريك او براى آن كه حق شفعه دارد مىتواند پول را جزء مال ورشكسته بگذارد و ملك را به حق شفعه تصرف كند اگر يكى از اين دو شريك زودتر حق خود را گرفت فبها و اگر توافق نكردند با تقارن و ميانشان اختلاف افتاد حق شفعه مقدم است چون با عمل شفعه هر دو به حق خود مىرسند فى الجمله شفيع ملك را مىگيرد و پول را به شريك خود مىدهد از\r\n","description":"","footnote":"","page_name":" 402 ","page_number":98},
  {"content":"\r\nبابت بهاى متاع خود كه از مشترى ورشكسته طلبكار است و شيخ معظم فخر الدين فرزند علامه فرمايد حق شفعه حكم ذاتى بيع است و حق فروشنده به سبب ورشكستگى عارض شده و هميشه ذاتى مقدم بر عرضى است مثلا نفقه عيال و اولاد مقدم است بر سير كردن گرسنه بيگانه كه به تو پناه آورده يا يوميه بر كسوف و در جامع المقاصد گويد تقدم ذاتى بر عرضى مناسب فقه نيست بلكه بايد گفت سبب شفعه پيشتر پديد آمد در زمان فروش ملك و سبب فسخ در زمان ورشكستگى بعد از فروش و آن كه در زمان مقدم است مقدم است .\r\nهر چند سخن جامع المقاصد به اذهان ساده نزديكتر است زيرا كه عامه هميشه از تقدم تقدم زمانى مىفهمند اما كلام فخر الدين صحيح است و تقدم زمانى اثرى در رجحان حقوق ندارد مثلا كسى كه خواهرش را نفقه مىداد ، براى احتياج او پس از آن زن گرفت و نمىتواند هر دو را نفقه دهد ، زن مقدم است هر چند خواهر نيز محتاج باشد و پيش از زن خواهر او بوده است اما نفقه براى خواهر بودن نبود بلكه براى حاجت بود و نفقه زن براى ذات او است و علامه فرمود فروشنده بايد با ساير غرما شريك شود و پولى كه شفيع براى شفعه مىدهد خاص فروشنده نيست چون گفتند كسى كه عين مال خود را در اموال ورشكسته يافت بردارد نه قيمت را و ما گوييم عين مال خود را يافت و اگر پيش از شفيع بر آن دست يافته بود مىبرد بىاشكال و حق داشت اكنون مقارن هم رسيدند علت ندارد كه حق او باطل شده باشد و الله العالم .\r\n","description":"","footnote":"","page_name":" 403 ","page_number":99},
  {"content":"\r\n\r\nمسائلى چند در حكم ورشكستگى 1 - هر گاه كنيزى بخرد و بهاى آن را ندهد آنگاه كنيز از مولى آبستن شود و مولى مفلس گردد فروشنده مىتواند ام ولد را بگيرد يا بفروشد و بهاى آن را بگيرد با اين كه فروش ام ولد جائز نيست اما در اين جا استثنا شده است .\r\n2 - مديون كه بىچيز باشد و نتواند دين خويش ادا كند جائز نيست از او مطالبه كردن و مجبور ساختن به كسب نيز جائز نيست اگر چه تكليف خود او كسب باشد و خانه كه در آن مىنشيند يابنده كه او را خدمت مىكند نبايد براى اداى دين فروخت و خانه و بنده را بر وجه مثل گفتند و گر نه حاجت ضرورى از دين مستثنى است .\r\n3 - چون كسى را محجور كردند دينهاى او كه مدتش بسر آمده از مال ادا مىشود چه پيش از ورشكستگى ثابت شود و چه پس از آن اما دينى كه مدتش بسر نيامده حال نمىشود يعنى اداى آن فعلا لازم نمىشود و بايد تا آخر مدت صبر كند و اگر ورشكسته پيش از تقسيم اموال از دنيا برود همه ديون او نقد مىشود و بايد از تركه او ادا شود و لكن اگر طلبكار بميرد و طلب او مدتش نرسيده بايد ورثه او صبر كنند .\r\n","description":"","footnote":"","page_name":" 404 ","page_number":100},
  {"content":"\r\n4 - از آنگاه كه ورشكسته شده و از اموال خود ممنوع گشته تا وقتى كه اموال را قسمت كنند نفقه او و عيالش را به اندازه لائق بايد از مالش بدهند و اگر مرد كفن از مال او برداشته مىشود و ظاهرا اگر زمين مباح براى دفن نباشد از مال او تهيه بايد كرد 5 - اموال ورشكسته را بر ديونى كه مدتش بسر آمده تقسيم بايد كرد به نسبت دين مثلا اگر مقدار مال او نصف دين او است بهر طلبكار نصف طلب او را بدهند و اگر پس از قسمت معلوم شود دين ديگرى نيز هست كه مدتش رسيده آن قسمت را بر هم زنند و براى طلب كار تازه نيز سهمى معين كننده پس از آن كه قسمت به پايان رسيد مفلس را رها مىكنند و پس از آن كه ديون ادا شد حاكم حجر را بر مىدارد و ورشكسته را اجازه مىدهد بهر گونه تصرف مالى و بعضى گويند اگر ديون ادا شد اگر چه حاكم رفع حجر نكرده باشد مردمى كه بدانند ديونش ادا و اموالش قسمت شده و باز اموالى در تصرف او به بينند جائز است با او معامله كنند شايد قرض كرده يا از مستثنيات دين چيزى فروخته يا از كسى طلب داشته و پس از قسمت اموال موجود دريافت داشته باشد يا وكيل در معامله اموال ديگران باشد .\r\n","description":"","footnote":"","page_name":" 405 ","page_number":101},
  {"content":"\r\n6 - ولايت در مال طفل و مجنون با پدر وجد پدرى است و اگر نباشند وصى آنها و اگر نباشد حاكم شرع و ولايت سفيه و مفلس با حاكم شرع است .\r\nدر ولايت پدر وجد و وصى شبهه نيست و اگر نباشند ولايت با حاكم شرع است براى آن كه كودكان صغير و ديوانگان و غائبان را كه بمال خود دسترس ندارند نمىتوان بىسرپرست رها كرد تا حضرت حجت عصر عجل الله فرجه ظاهر شود و جاهل فاسق را نمىتوان ولى آنها دانست و مال آنها را بدست جاهل سپرد ناچار كسى بايد متولى امر آنان گردد كه موارد احكام شرع و حلال و حرام را با برهان و بينه بداند و عادل باشد .\r\nو اگر فقيه جامع الشرائط نباشد چند تن يا يك تن از مؤمنان عادل مسئله دان با اطلاع ديگران به اموال آنان رسيدگى كند و فقيه يعنى مجتهد عادل مقدم است بر عدول مؤمنان و كارى كه در شرع اسلام بر عهده حاكم و قاضى است نوعا امورى است كه تأخير آن تا ظهور حضرت حجت عصر ممكن نيست .\r\n","description":"","footnote":"","page_name":" 406 ","page_number":102},
  {"content":"\r\n\r\nفصل چهارم - ضمان يعنى كسى ملتزم شود حق يا دينى كه بر ذمه ديگرى است به صاحب حق بپردازد و اين عقد ميان ضامن است و طلبكار اما نه علم و اطلاع مديون در آن شرط است و نه رضاى او لازم و همچنين لازم نيست ضامن مديون را بشناسد اما رضاى طلبكار و قبول او شرط است . وقتى ضامن دين را بر عهده گرفت و طلبكار قبول كرد مديون بريء الذمه مىشود و طلبكار حق مطالبه از او ندارد بلكه بايد از ضامن مطالبه كند و بعضى پندارند ضمان ضم ذمه به ذمه است يعنى طلبكار مىتواند از هر دو مطالبه كند هم از ضامن و هم از مديون و اين صحيح نيست بلكه اگر ضامن بگويد اگر مديون نداد من مىدهم نيز ضمان باطل است و بايد طلبكار رجوع به مديون كند نه ضامن و امضاى پشت چك و سفته كه بازاريان جيرو مىگويند و پندارند طلبكار مىتواند بهر يك از امضا كنندگان مراجعه نمايد نيز صحيح نيست و از كلام فقيه عصر ما صاحب وسيله عليه الرحمه معلوم مىشود كه مديون اولى برى الذمه مىشود اما ديگران هر يك ضامنند على البدليه و آن هم به نظر صحيح نمىآيد\r\n","description":"","footnote":"","page_name":" 407 ","page_number":103},
  {"content":"\r\nاگر ضامن فقير باشد و طلبكار نداند پس از آگاه شدن خيار فسخ دارد و اگر فقير باشد و طلبكار بداند و قبول كند خيار فسخ ندارد دينى كه مدت آن بسر آمده جائز است كسى ضامن شود كه پس از مدتى بدهد و عكس آن هم صحيح است يعنى آن كه مدتش نرسيده ضامن شود كه نقد پردازد .\r\nاگر ضامن به تقاضاى مديون دين او را به گردن گرفت پس از ادا مىتواند از مديون بگيرد آن چه به بينه ثابت شود اما اگر تقاضا نكرده ضامن شد حق مطالبه ندارد . هر گاه طلبكار به كمتر از دين راضى شد و از ضامن كمتر گرفت ضامن هم بايد به همان مقدار كمتر رجوع كند به مديون و آن را مطالبه كند نه همه دين را .\r\nشروطى كه در همه عقود لازمه مراعات مىشود بايد در ضمان هم مراعات كرد مانند بلوغ و عقل و رضا و اختيار . ورشكسته اگر چه نمىتواند مال خود را بفروشد و ببخشد باز ضمان او صحيح است الا آن كه از اموال موجود خود نمىتواند ادا كند و بايد پس از تقسيم اين اموال و رفع محجوريت از جاى ديگر بپردازد و نيز شرط است ضامن تعيين كند همه دين را ضامن است يا مقدارى معلوم و مشخص و اگر مبهم بگويد مقدارى از دين\r\n","description":"","footnote":"","page_name":" 408 ","page_number":104},
  {"content":"\r\nتو را مىدهم و نگويد نصف يا ثلث مثلا صحيح نيست اما اگر معين كند اما مقدار دين را نداند صحيح است چون مقدار دين به عقود و اسباب ديگر پيش از ضمان خود معلوم شده است ، بايد دانست كه چون ضامن شود آن دين كه به بينه ثابت شود بر عهده او است نه هر دينى كه طلبكاران ادعا كنند و مديون اقرار .\r\nاگر بنده ضامن شود صحيح است در عهده خودش پس از آزاد شدن نه بر عهده مولى مگر باذن مولى ضامن شود گويند ضمان ما لم يجب صحيح نيست يعنى تا حقى بر ذمه كسى ثابت نشده باشد ديگرى ضامن آن نمىتواند شد مثلا بگويد تو خانه بخر و من بهاى آن را ضامنم و علامه فرمود ناچار بايد حق ثابت باشد خواه لازم باشد فعلا يا بلزوم انجامد .\r\nما گوييم عقد بايد منجز باشد يعنى پس از انشاء مفاد آن محقق گردد و هر گاه حقى بر عهده كسى نيست اگر ضامن هم به فرض ثبوت آن را بر عهده بگيرد در حقيقت چيزى بر او ثابت نشده و انشاء او تاثيرى نكرده است و ما معتقديم اگر كسى ديگرى را وعده داد كه خانه بخر و من بهاى آن را مىدهم يا قرض بگير و من ادا مىكنم بايد به وعده خويش وفا كند و آيات قرآن از خلف وعده نهى بليغ فرموده و آن را از قبائح اعمال شمرده است . وفا به وعده شعار مسلمانى است و واجب تكليفى و تخلف از آن موجب خشم و غضب الهى و عذاب آخرت اما حق مالى دنيوى و مؤاخذه اين جهانى ندارد كه بتوان به سبب وعده در\r\n","description":"","footnote":"","page_name":" 409 ","page_number":105},
  {"content":"\r\nمحاكم شرع مرافعه كرد و مضمون آن را از وعده دهنده خواست و اگر نداد مال او را توقيف كرد يا او را حبس فرمود چنان كه در بيع ( صفحه 268 ) گذشت و در جامع المقاصد گويد وفاى به وعده واجب نيست نظرش به مؤاخذه و تعقيب دنيوى است و تبعات محكمه شرع و قضا و او و ديگر فقها در اين حكم ابدا توجه به عذاب آخرت و غضب الهى ندارند و حكم وعده مانند نذر و قسم و صدقه و خمس است كه تخلف آن مؤاخذهء اخروى دارد نه مؤاخذه دنيوى اگر كسى بعنوان جعاله مزدى بر عهده گرفته كه به عامل بپردازد و كسى ضامن او شود صحيح است گر چه هنوز عامل كارى انجام نداده باشد زيرا كه به صيغه جعاله چيزى بر عهده او ثابت گرديد كه پيش از تعهد ثابت نبود و همچنين غاصب كه مال ديگرى را در تصرف خود گرفت و ضمان بر او آمد مىتوان ضامن او شد به همان نحو كه او ضامن عين مغصوب است و آن چه بر او واجب است بر ضامن هم واجب مىشود و اگر كسى مالى عاريه گيرد مىتوان ضامن او شد كه اگر تفريط و تعدى كرد از عهده بر آيد ، گر چه هنوز تعدى و تفريط نكرده است اما چون عاريه گرفته است وظيفه بدين گونه بر عهده او آمده است كه پيش از عاريه گرفتن بر عهده او نبود و بعضى گويند ضمان عين صحيح نيست و به نظر ما صحيح و معقول است ضامن درك نيز صحيح است يعنى فروشنده متاعى بر خريدار عرضه كند و خريدار بيم آن داشته باشد كه مال مغصوب يا دزدى در آيد\r\n","description":"","footnote":"","page_name":" 410 ","page_number":106},
  {"content":"\r\nكسى ضامن شود كه اگر متاع مغصوب در آمد از عهده خسارت بر آيد به شرط آن كه در ضمن عقد فروش يا پس از آن ضامن درك شود نه پيش از فروش اگر مشترى در خريد جنسى تردد داشته و كسى ضامن شود كه اگر جنس را خريدى و پشيمان شدى من ضامن هستم پول آن را از طرف فروشنده به تو بدهم صحيح نيست و با ضمان درك فرق دارد چون وقتى فروشنده مال غير خود را بفروشد همان هنگام قيمت بر عهده وى ثابت مىگردد به سبب فروش اما وقتى مال خود را فروخته و مال غير را تسليم مشترى نكرده و هيچ كشف فساد نشده چيزى بر عهده او نيست و پس از اين كه مشترى فسخ كرد به سبب فسخ او بر فروشنده لازم مىشود قيمتى كه گرفته باز دهد پس ضمان آن صحيح نيست و ضمان درك صحيح است .\r\n\r\nحوالة نوعى ضمان است و در آن سه تن دخيلند بدهكار كه حواله مىدهد و طلبكار كه حواله مىگيرد و شخص سيمى كه حواله بر سر او است . ممكن است او خود مديون حواله دهنده باشد و ممكن است برى الذمه باشد و به قبول حواله طلبكار شود از حواله دهنده و اگر حواله دهنده بدهكار نباشد به گيرنده حواله و او را\r\n","description":"","footnote":"","page_name":" 411 ","page_number":107},
  {"content":"\r\nبه مطالبه مالى فرستد وكالت است نه حوالت اين عقد لازم است و رضاى هر سه تن در آن شرط است ايجاب از طرف مديون است و قبول از طرف دو نفر ديگر يا ايجاب از طرف مديون است و قبول از طلبكار و رضاى ضامن شرط خارج و صحت معامله توقف بر آن دارد ( مانند رضاى پدر در نذر و رضاى عمه و خاله در نكاح برادر زاده و خواهر زاده ) كسى كه حواله بر سر او است واجب نيست حواله را قبول كند هر چند خود مديون باشد به حواله دهنده اين حكم مؤيد آن است كه گفتيم فروش دين به غير مديون بر خلاف اصول و مقتضاى عقود است زيرا كه طلبكاران با يكديگر فرق دارند كسى كه راضى شد بدهكار باشد به زيد نمىتوان او را مجبور كرد كه بدهكار باشد به عمرو و بعضى گويند محال عليه اگر خود مديون باشد واجب است حواله را قبول كند مانند آن كه طلبكار از جانب خود وكيلى فرستد براى دريافت طلب و ما گوييم وكيل غير طلبكار است وقتى حواله صحيح واقع شد ذمهء حواله دهنده از دين برى مىشود و مال بر ذمه قبول كننده ثابت مىگردد اگر مالدار باشد حواله لازم مىشود و اگر فقير باشد و طلبكار مىدانسته و به او راضى شده است نيز لازم مىشود اما اگر فقير بوده و طلبكار فقر او را نمىدانست اختيار فسخ دارد\r\n","description":"","footnote":"","page_name":" 412 ","page_number":108},
  {"content":"\r\nهر گاه كسى كه حواله بر او بود و مديون نبود مال را ادا كرد البته مىتواند عوض آن را از حواله دهنده مطالبه كند و اگر حواله دهنده دعوى كند تو خود مديون من بودى كه بر تو حواله كردم از او پذيرفته نمىشود مگر ثابت كند كه مديون بوده و الا محال عليه قسم مىخورد و وجه حواله را از حواله دهنده مىگيرد اگر دو نفر معامله كنند مانند بيع و اجاره پس از آن يكى از آنها مالى كه به سبب اين معامله بر عهده اش ثابت شده است حواله بدهد و در اين حواله شخص ثالث دخيل شود چون طرف ها در معامله اول دو نفرند و حواله ميان سه نفر : يا مشترى حواله مىدهد كه فروشنده بها را از شخص ثالث بگيرد يا فروشنده شخص خارجى را حواله مىدهد كه بها از مشترى بستاند آنگاه اگر معلوم شود اصل معامله باطل بوده است حواله كه متفرع بر آن است نيز باطل مىشود اما اگر معامله از اصل باطل نبوده بلكه آن را فسخ كرده‌اند حواله كه پيش از فسخ داده‌اند به سبب فسخ بيع باطل نمىشود پس در اين مسأله چهار فرض مىشود : اول مشترى بايع را حواله دهد بر سر اجنبى و معامله بيع از اصل باطل باشد دويم همين فرض اما معامله بيع فسخ شود بعد از حواله .\r\nسيم بايع اجنبى را حواله دهد بر سر مشترى و بيع از اول باطل باشد . چهارم همين فرض و بيع فسخ شود . علامه رحمه الله در\r\n","description":"","footnote":"","page_name":" 413 ","page_number":109},
  {"content":"\r\nصورت چهارم فرمودند حواله باطل نمىشود و در صورت دوم اشكال نمودند و در صورت اول و سيم فرمود حواله باطل مىشود .\r\nو حكم بطلان حواله در صورت اول و سيم كه اصل معامله باطل بود واضح است اما فرق ميان فرض دوم و چهارم آن است كه در فرض چهارم حواله دهنده بدهكار است و حواله گيرنده طلبكار و دين آنها به سبب معامله بيع حاصل نشده است تا پس از فسخ بيع باطل شود بر خلاف فرض دوم كه دين ميان حواله دهنده و گيرنده به سبب بيع پيدا شده است و چون بيع فسخ شود نه طلبكار به طلبكارى باقى مىماند و نه بدهكار و حوالهء كه براى وصول طلب است ديگر به قوت خود باقى نيست اما از جهت آن كه وقتى حواله دادند دين ثابت بوده معامله فسخ نشده بود حواله صحيح واقع شده است و از اين جهت علامه ترديد نموده است و بنا بر بطلان حواله اگر فروشنده مبلغ حواله را از اجنبى گرفته باشد به حواله مشترى البته اجنبى آن چه داده است با مشترى حساب خواهد كرد و در حقيقت مشترى قيمت مال را به بايع پرداخته و پس از فسخ بايد از بايع مطالبه كند . ممكن است در صورت سيم نيز شبهه كرد چون حواله بر بريء را صحيح مىدانيم و طلبكار و بدهكار به سببى غير اين بيع داين و مديون بودند و حواله آنها توقف بر بيع نداشت تا به سبب بطلان بيع باطل شود بلكه مبنى بر دين خودشان بود و مشترى كه حواله بر سر او است گر چه معلوم شد بدهكار نيست\r\n","description":"","footnote":"","page_name":" 414 ","page_number":110},
  {"content":"\r\nاما حواله بر برى جائز است . جواب شبهه اين است كه مشترى كه حواله را قبول كرد به اين اعتقاد بود كه بيع صحيح و بدهكار است پس از آن كه آگاه شد بدهكار نيست قبول او اعتبار ندارد و حواله بر برىء را جائز مىدانيم اگر بريء با آن كه خود را برى مىداند قبول حواله كند\r\n\r\nكفالت نيز نوعى ضمان است و مردم آن را ضامن تن گويند يعنى كسى متعهد شود هر وقت بدهكار را خواستند او را بياورد و تسليم كند يا دين او را بدهد . ركن اين معامله سه تن هستند مثل حواله اما رضاى بدهكار در آن شرط نيست و عقد ميان كفيل و طلبكار واقع مىشود و اختلاف است در شرط مدت بعضى گويند شرط است و كفالت نقد صحيح نيست مثلا بگويد هم اكنون او را حاضر مىكنم و بعضى گويند صحيح است و مكلف است به حاضر كردن او و بايد بر فرض ذكر مدت آخر آن را معين كنند تعيين مكفول يعنى بدهكار نيز لازم است و صحيح نيست بگويد كسى را حاضر مىكنم . بر كفيل است كه خود مديون را تسليم كند يا دينى كه بر عهده او است بپردازد كسى كه بدهكار\r\n","description":"","footnote":"","page_name":" 415 ","page_number":111},
  {"content":"\r\nرا از چنگ طلبكار برهاند و او بگريزد قهرا كفيل است و بايد خود مديون را حاضر و تسليم كند يا دين او را مگر آن كه دينش را نتواند ادا كند مثلا كفيل زن ناشزه بايد او را حاضر و تسليم شوهر كند اگر حاضر نكرد نمىتواند بدهى او را از خود بپردازد و اگر قاتل را از دست اولياى مقتول برهاند نيز قهرا كفيل است بايد او را بياورد و تسليم كند يا ديه بدهد .\r\nبه چند امر ذمه كفيل برى مىشود يكى آن كه مديون بميرد دوم آن كه او را تسليم كند سيم آن كه او خود حاضر شود و خود را تسليم كند چهارم آن كه صاحب حق او را ببخشد اگر كفيل و طلبكار جاى معينى را براى تسليم معين كردند بايد همان جا تسليم كند و اگر مطلق گذارند در همان جا كه كفالت واقع شده است .\r\nكفالت در حدود و حق الله مشروع نيست و در حقوق مردم نيز مكروه است مگر به علت ديگر ترجيح پيدا كند مثلا مديون تهى دست و بخواهد او را از شر حبس رها كند كفيل او شود تا اعسار او ثابت گردد و به سبب كفالت چيزى تازه بر عهده بدهكار واجب نمىشود مگر همان كه پيش از كفالت واجب بوده است .\r\nو اگر كفيل بخواهد به قهر او را اجبار كند نمىتواند اما\r\n","description":"","footnote":"","page_name":" 416 ","page_number":112},
  {"content":"\r\nدينى يا حقى كه بر عهده او است بايد به صاحب دين و حق بپردازد چنان كه بدون كفالت نيز واجب بود .\r\n\r\nفصل پنجم صلح - سازش و آشتى صلح از توابع دين است به اعتبار آن كه گاه دين به نزاع مىكشد و گاه نزاع به آشتى مىانجامد اما شرط صلح نيست كه پس از خصومت باشد بلكه هر نوع قرارداد و تعهد ميان دو نفر كه در شرع ممنوع نباشد سازش است و در اصطلاح فقها صلح ناميده مىشود . و در صلح بعد از خصومت اگر يكى منكر باشد و ثبوت حقى را بر ذمه خويش تصديق نكند صلح با او صحيح است اگر چه مالى كه مىدهد براى صلح به اعتقاد خودش در مقابل آن چيزى بر عهده نداشته اما احضار در مرافعه و تحمل قسم يا بينه زحمتى است كه به دادن مال از خويش دفع مىكند و شافعيه صلح با انكار خصم را صحيح نمىدانند در اين كه متعلق صلح چه باشد از شرع قيدى نرسيده است غير آن كه نامشروع نباشد و حرامى را حلال يا حلال را حرام نكند پس متعلق صلح عين مال باشد يا منفعت يا حق يا دين و مقدار آن معلوم باشد يا مجهول صحيح است مگر غررى كه سلب\r\n","description":"","footnote":"","page_name":" 417 ","page_number":113},
  {"content":"\r\nقصد كند و ابهام در نيت آورد . اگر دو نفر با هم قرار گذارند يكى خانه اش را تا مدت نامعين به ديگرى بسپارد براى نشستن و اجرتى ماهيانه بگيرد يا تعهد كنند يكديگر را از بدهكارىها كه بهم دارند تبرئه كنند يا حقى كه كسى در آب و مرتع دارد يا حق تحجير به ديگرى بدهد در عوض مالى همه صحيح است .\r\nگاه نتيجه آن با اجاره يكى است و گاه با بيع و گاه با ابراء و گاه منطبق با هيچ يك از معاملات معروف نيست بنا بر اين اگر دين دو نفر به يك ديگر مجهول باشد و احتمال زياده و نقصان در آن بود صلح بر آن صحيح است و ربا نيست ، و اگر گويى هر عقد و معامله حرامى را حلال مىكند يا حرامى را حلال مثلا اجاره تصرف در مال ديگرى را بر انسان حلال مىكند و فروختن مال تصرف آن را بر فروشنده حرام مىكند و بايد تسليم خريدار كند گوييم مقصود با قطع نظر از معامله است و آن چه بواسطه معامله مشروع حلال يا حرام شود مقصود نيست . و در شروط بيع اشاره با مثله آن گذشت و در آخر فصل صلح هم اشاره به آن مىكنيم إن شاء الله نزديكى با زن بيگانه بىنكاح حرام است آن را به صلح نمىتوان حلال ساخت اما تصرف در مال ديگرى بىرضاى او حرام است مىتوان به صلح رضاى او را حاصل كرد اما طلاق را به صلح نمىتوان واقع ساخت شيخ طوسى عليه الرحمه گويد صلح هر گاه فائده بيع\r\n","description":"","footnote":"","page_name":" 418 ","page_number":114},
  {"content":"\r\nدهد بيع است و هر گاه فائدهء اجاره دهد اجاره است چنان كه در مثال بالا گذشت بنا بر اين بايد شرائط بيع و اجاره و ساير معاملات را در آن جارى دانست مثلا اجاره دادن در مدت مجهول باطل است صلح كردن بر منافع خانه در مدت مجهول نيز باطل است فروختن جنس ربوى با زياده و نقصان باطل است صلح بر آن هم باطل است . صرف يعنى بيع طلا و نقره بايد در يك مجلس باشد اگر به صيغه صلح هم واقع شود بايد در يك مجلس باشد چون صيغه معاملات اگر بلفظ آن معامله نباشد و به لفظى ديگر مانند صلح واقع شود كه عينا معنى همان معامله را بفهماند همان معامله است و بقول مشهور صلح معامله ديگرى است هر چند فائده بيع يا اجاره و امثال آن را داشته باشد و شيخ خود در مبسوط موافق مشهور فتوى داده و قول مخالف او را ما از شرح لمعه نقل كرديم .\r\nبنا بر مشهور احكام و شرائط خاصه بيع و ديگر معاملات در صلح جارى نيست هر چند در نتيجه مانند آنها باشد مثل خيار مجلس و حيوان و شفعه كه در بيع هست و در صلح نيست و وزن وكيل اجناس مثلى در بيع واجب هست و در صلح واجب نيست و غير ذلك كه بدان اشاره خواهيم كرد إن شاء الله اگر گويى چون صلح نتيجه بيع دهد تنها به تغيير لفظ و تعويض نام چگونه مىتوان احكام الهى را بر هم زد و شروط شرعى را كه در بيع الزام فرموده ترك كرد و چه سود از اين كه به جاى فروختم بگوئيم صلح كردم و در معنى همان فروش\r\n","description":"","footnote":"","page_name":" 419 ","page_number":115},
  {"content":"\r\nمقصود باشد . گوييم احكام بيع و ساير معاملات گاهى تكليف است و مخالف آن موجب غضب الهى و عذاب اخروى مثل فروختن شراب و اجرت زنا و اين امور بهر عنوان باشد باطل است صلح يا بيع يا غير آن و گاه براى ارشاد به مصلحت دنيوى است مانند كشيدن و پيمانه كردن اجناس و شمردن تا غرر نباشد و حق خيار و شفعه كه زيان نبينند و صيغهء انشاى صريح تا بتوانند طرف را الزام كند چون الزام ديگرى به چيزى كه ملتزم نشده است حرام است در اين امور رضاى مالك به تصرف براى رفع عقاب كافى است با اين حال مفاد صلح و معنى آن غير معنى بيع است و مورد آن اعم است چنان كه اگر گويى قرارداد بستيم خانه هاى خود را به يك ديگر دهيم معنى فروش نمىدهد و در صيغه بيع كافى نيست و اگر دو نفر حقيقة قصد بيع كنند و لفظ صلح بر زبان جارى كنند در حكم معامله ايست كه به صيغه غلط و ناقص ادا شده است . نيز گوييم در قرآن كريم نهى فرموده از نكاح بلفظ هبه براى غير پيغمبر صلى الله عليه و آله با آن كه هبه در نكاح همان نتيجه نكاح مفوضة البضع مىدهد صلح عقد لازم است و باطل نمىشود مگر به تراضى دو طرف يا آن كه يكى از دو عوض مستحق للغير بر آيد و مطابق عقد صلح براى آن كه از دو طرف سالم نماند و به علتى تسليم او نگردد كه حق فسخ دارد و شرط خيار در صلح مخالف مقتضاى عقد است چون عقد صلح براى رفع نزاع است و خيار فسخ موجب برگرداندن\r\n","description":"","footnote":"","page_name":" 420 ","page_number":116},
  {"content":"\r\nنزاع به حال اول . و يكى از علماى عصر ما مىفرمود همه گونه خيار در صلح جارى است مگر خيار مجلس و خيار حيوان و خيار تاخير كه خاص بيع است . شيخ در مبسوط بقول رسول صلى الله عليه و آله تمسك كرده است كه الصلح جائز يعنى لازم است و خيار در آن راه ندارد اگر دو شريك بر آن مصالحه كنند كه سود و زيان خاص يك شريك باشد و شريك ديگر نه از سود بهره گيرد و نه زيان بر عهده او باشد بلكه سرمايه خويش را بىزياده و نقصان بستاند گر چه مخالف عقد شركت است اما به صلح صحيح است و به شركت صحيح نيست و همچنين هر گونه تعهد كه نهى خاص از آن نشده باشد و علامه رحمه الله در قواعد در مصالحه دو جنس ربوى با زياده و نقصان ترديد نموده است دليل صحت اين كه ربا در بيع و قرض حرام است نه در هر معامله و دليل حرمت آن كه در قرآن از زيادتى نهى شده است و اختصاص ببيع و قرض ندارد و مىتوان گفت فقط رباى در قرض به اتفاق مسلمين مشمول آيه قرآن مىباشد لذا در بيع مكيل و موزون و طعام و غير طعام آن را حرام دانستند و بمذهب ما ربا در شمردنىها جائز است پس بيع ربا منصوص آيه قرآن نيست بلكه به اجماع و سنت ملحق بمفاد قرآن شده و حرام است و در صلح ربا چنان كه علامه فرموده اختلاف و شبهه است و اگر عوضها مجهول باشند جواز بىشبهه است اما اگر قرض بلفظ صلح واقع شود ربا در آن حرام\r\n","description":"","footnote":"","page_name":" 421 ","page_number":117},
  {"content":"\r\nاست بىشبهه و نيز علامه در مصالحه دين بدين ترديد نموده است .\r\nاما در مصالحه طلا به نقره بىترديد گويد لازم نيست در يك مجلس بدهند و بگيرند اگر به محض آن كه عقد صلح منعقد شد يكى از طرفين داراى حقى گشت البته قابل مطالبه و لازم است چون به سبب عقد لازم ثابت شده است مثل آن كه صلح كنند بر تمليك متاعى يا اداى مالى ، صاحب حق مىتواند آن متاع را بخواهد و اگر طرف امتناع كند بايد به مرافعه نزد حاكم طلب خود را وصول كند و خيار فسخ ندارد و از اين قبيل است كه در عقد صلح يكى از آنان ديگرى را اذن و اختيار دهد كه فلان مال او را بفروشد و اداى دين او كند چنانچه نظير آن در رهن گذشت ( صفحه 393 ) گر چه وكيل اصطلاحى نيست و نيابتش به عقد وكالت ثابت نشده است اما به سبب عقد صلح داراى حق تصرف در مال غير گشته و او را عزل نمىتواند كرد و حكم وكالت ندارد چنان كه مال منتقل به عقد صلح حكم بيع ندارد . اما اگر به عقد صلح فعلا داراى حقى نگشته بلكه وعده داده است كه به عقد ديگر حقى به او بدهد تا طرف داراى حق بشود مثلا بگويد ترا وكيل مىكنم پس از عقد صلح كه مال مرا بفروشى نظير آن كه بگويد در عقد صلح كه شرط مىكنم مال خود را وقف بر تو و اولادت بكنم يا زن خود را طلاق بدهم چون وقف و طلاق بايد پس از عقد صلح به عقد مستقل ديگر ثابت شود و به محض عقد صلح حقى\r\n","description":"","footnote":"","page_name":" 422 ","page_number":118},
  {"content":"\r\nثابت نشده است مىتواند در صورت امتناع عقد صلح را فسخ كند اما غير معقول است بتواند او را بطلاق زن يا وقف مال مجبور سازد چون حق ثابت به سبب عقد لازم را مشروط له مىتواند به قهر و حكم قاضى از طرف بگيرد نه وعده را و چنان كه در فصل ضمان گفتيم وفاى به وعده حق الهى و تكليف شرعى است و الزام دنيوى نمىآورد و علامه رحمه الله در تحرير و قواعد صريحا فرمود اگر شرط آزاد كردن بنده كند و طرف امتناع كند هر چند بر او واجب است اجبارش نمىتوان كرد و شيخ در مبسوط و جماعتى بسيار بر اين قولند و بخاطر ندارم كسى صريحا به اجبار مطلق در وعده ضمن عقد فتوى داده باشد در غير عتق بنده كه حق الله است مگر شيخ المتأخرين المرتضى الانصارى قدس سره .\r\nدليل مشروع بودن صلح باصطلاح فقها يعنى هر گونه التزام و قرار داد بهر عمل مباح أولا اتفاق علما است و ديگر عمومات آيات قرآن كه بعهد وفا كنيد و پيمانها را به پايان رسانيد و هر كس حقى از خود براى ديگرى ثابت كرد و ملتزم شد بايد بر سخن خويش بايستد و پايدار باشد كه أوفوا بالعقود و اگر التزام و تعاهد از دو طرف باشد حق دنيوى قابل مطالبه و مرافعه مىآورد و اگر وعده از يك طرف باشد بر متعهد واجب شرعى مىشود چنان كه ( در صفحه 268 ) گذشت . و صلح تكميل معاملات ديگر است مانند صفحه آفاقى در اصطرلاب ، چه بسا معاملات كه مردم نياز بدان دارند و نامشروع نيست اما در عرف لغت نامى ندارد و لوازم و آثار عادى بر آن ثابت نكرده‌اند و شارع براى\r\n","description":"","footnote":"","page_name":" 423 ","page_number":119},
  {"content":"\r\nحاجت مردم هر قراردادى كه حرامى را حلال نكند و حلالى را حرام نسازد مشروع فرمود اما چون لوازم عرفى ندارد هر قيد كه طرفين مىخواهند بايد در آن نام برند و به نصوص ملتزم شوند و شرائطى در آن اعتبار نكردند مگر شرائط عمومى همه معاملات كه بايد دو طرف بالغ و عاقل و مختار باشند و لفظ انشاء صريح باشد با تنجيز . و غرر به حدى نباشد كه موجب ابهام و ترديد در نيت و غفلت از حدود معنى گردد . در عهد ما انواع شركت ها و بيمه و مبادله حقوق مانند واگذار كردن حق اختراع و تاليف و نشان تجارتى و امثال آن رايج است كه فقيه ماهر مىتواند حدود مشروع و نامشروع آن را تميز دهد و به قرارداد صلح واقع سازد ( رجوع به صفحه 324 ) - دو حكم در اينجا بر بسيارى دشوار مىآيد و در حل آن فرو مىمانند يكى آن كه علما گويند عقد و شرطى كه حلال را حرام يا حرام را حلال كند باطل است بعضى گويند همه شروط و عقود چنينند يا بايد همه را صحيح دانست يا همه را باطل ما گوييم چنين نيست چون اگر كارى حرام است و علت حرمتش آن است كه بىرضا و عقد واقع شده مثل غصب و سرقت و زنا ، به سبب خريد و رضاى مالك و عقد نكاح حلال مىشود و اگر حرام است نه به اين علت البته به هيچ وجه حلال نمىشود مانند شراب و قمار . و در حرام كردن حلال گوييم اگر كارى حلال است براى آن كه تعدى به حق ديگرى نيست مانند تصرف انسان در ملك خود ، هر گاه به سبب عقد يا شرط حقى براى ديگران در آن ملك ثابت گردد تصرفى كه منافى حق او باشد حرام\r\n","description":"","footnote":"","page_name":" 424 ","page_number":120},
  {"content":"\r\nمىشود مثل رهن يا اجاره و اگر از آن ملك حقى به ديگرى داده نشود ، تصرف در آن ملك حرام نمىشود مثلا با كسى عهد كنى خانه خود را نفروشى يا با زن عهد كنى زن ديگر نگيرى حقى بر تو و خانه تو ندارد تا ملزم باشى بعهد او - مشكل دويم غرر است كه فقها در هر باب آن را تفسيرى كرده‌اند مخالف باب ديگر وحدى از آن را در معامله‌اى جائز شمردند و در معامله‌اى جائز نشمردند و گزافه گويى مىگفت سخن آنان بىدليل است چون در حديث و روايتى اختلاف معنى غرر و حكم آن وارد نشده و ما گوييم غرر همه جا بمعنى خطر است و هر گاه احتمال زيان در معامله چنان باشد كه دو طرف نتوانند از پيش تشخيص دهند و از ضرر پرهيز جويند معامله غررى است و گاه چنان متاع و ثمن را به وصف و مقدار و مشاهده معين مىكنند كه سنجش اندازه ماليت و مقايسه دو عوض با هم آسان مىگردد و خطر برداشته مىشود در اين هيچ غرر نيست و گاه چنان مورد معامله مبهم است كه همه افراد و احتمالات بخاطر گوينده نمىگذرد مثلا اگر بگويد هر چه به دستم آيد و مالك شوم تا فلان مدت به تو فروختم گاه باشد كه گوهرى گرانبها بيابد كه هر گز احتمال آن را نمىداد و اگر مىداد راضى نمىشد يا باغها و مزارع بسيار از جائى بىگمان به او منتقل گشت كه هر گز به خاطرش نمىگذشت و اگر مىگذشت نمىگفت و چون هر عقد و ايقاع چه لازم و چه جائز تابع قصد و رضاست و كثرت احتمال در اين گونه عبارات به اندازه است كه همه در خاطر گوينده نمىگذرد اين حد غرر در هر معامله موجب باطل بودن\r\n","description":"","footnote":"","page_name":" 425 ","page_number":121},
  {"content":"\r\nاست حتى در عقد صلح و وكالت و ميان اين دو حد غرر محدود است به بيش و كم كه در غالب عادت بخاطر مردم مىگذرد مثلا برنجى كه در كيسه است يا در انبار مىتواند مالك آن حد بيش و كم آن را تعقل كند و صلح بر آن صحيح است .\r\nو از مباحث مهمه صلح يكى آن است كه اگر كسى اندازه بدهى خود را بداند و چنان وا نمايد كه نمىداند و با طلبكار بر مبلغى كمتر صلح كند آن زيادتى بر وى حلال نيست هر چند به ظاهر شرع عقد صحيح واقع شده است و انسان به سبب عمل به ظاهر جهنمى مىشود وقتى مخالفت آن را با حقيقت بداند اگر دو نفر دو درهم در دست دارند يكى ادعا مىكند هر دو خاص من است ديگرى مىگويد يك درهم از آن من و يك درهم از آن او ، نصف درهم را بيكى بايد داد و يك درهم و نيم را به ديگرى .\r\nهمچنين هر گاه يك نفر دو درهم وديعه سپارد نزد كسى و نفر ديگر يك درهم ، و يك درهم مفقود شود صاحب دو درهم بگويد از مال من هيچ مفقود نشده و آن كه مفقود شد مال ديگرى است و صاحب يك درهم بگويد مال من باقى است و از آن دو درهم كه مال من نبوده يكى گم شده است بايد نيم درهم بيكى بدهيم\r\n","description":"","footnote":"","page_name":" 426 ","page_number":122},
  {"content":"\r\nو يك درهم و نيم به ديگرى .\r\nاگر جامه دو نفر به يك ديگر مشتبه شوند چنان كه تشخيص نتوانند داد كدام جامه مال كدام آنها است جامه را بفروشند و به نسبت قيمت جامه ها را ميان آنها قسمت كنند اما اين حكم تعبد نيست بلكه ارشاد است و اگر قرعه زنند نيز ممكن است . اگر كسى بر ديگرى دعوى مالى كند و آن ديگرى صلح خواهد دليل اقرار او به حق طرف خود نيست بر خلاف آن كه بگويد به من به فروش يا تمليك من كن يا ببخش يا مهلت ده يا بگويد حق ترا ادا كردم كه اين عبارات همه اقرار است .\r\n\r\nفصل ششم در اقرار اقرار عبارتست از خبر دادن بوجود حقى كه پيش از اقرار بر عهدهء اقرار كننده بوده است و آن از توابع دين است در آن لفظى خاص معتبر نيست و به اشاره نيز اكتفا مىشود . در كتب فقه مباحثى در الفاظ عربى فصيح و دلالت آن بر اقرار و حدود آن وارد است\r\n","description":"","footnote":"","page_name":" 427 ","page_number":123},
  {"content":"\r\nاگر چه خود آن مباحث به كار مردم امروز نمىآيد چون اقرار مردم يا به زبان غير عربى است يا به زبان عربى غير فصيح كه مراعات نكات و دقائق عربيت در آن نمىكنند با اين حال ما همه آن چه علامه رحمه الله در تبصره آورده است ذكر مىكنيم إن شاء الله تعالى چون در خلال آن مطالبى كه به كار بيايد نيز بسيار است :\r\nاگر از كسى بپرسند آيا دينى بر عهده تو هست بگويد آرى يا بلى اقرار است و اگر بپرسند آيا دينى بر عهده تو نيست او بگويد چرا ؟ نيز اقرار است اما اگر بگويد آرى اقرار نيست و فرق آن است كه در اول سؤال مثبت بوده و در دويم منفى و بلى در عربى به جاى چرا در فارسى استعمال مىشود . و اگر در جواب سؤال بگويد من مقرم اما نگويد بچه چيز مقرم اقرار نيست و و اگر نام ببرد كه به آن دين مقرم كافى است و اگر اقرار را به شرطى معلق كند كافى نيست هر چند آن شرط حاصل شود مثلا بگويد اگر آفتاب غروب كند بدهكارم ، هر گاه كسى بگويد اگر فلانى بر من گواهى دهد راست مىگويد دين بر او ثابت مىشود هر چند او گواهى ندهد و علامه ره در تذكره و شهيد رحمه الله در لمعه گويند اقرار صحيح نيست چون مردم اين عبارت را براى مبالغه در راست گويى بعضى اشخاص مىگويند مثلا اگر فلانى روز روشن را هم بگويد شب است بايد باور كرد و در فهم\r\n","description":"","footnote":"","page_name":" 428 ","page_number":124},
  {"content":"\r\nمقصود گوينده از عبارت او ، بايد قرائن را نيز ملاحظه كرد و اگر گويى چون ما قرينه مجاز نيابيم لفظ را حمل بر حقيقت بايد كرد گوييم اگر احتمال داده شد گوينده بر قرينه اعتماد كرده است و ما مطلع بر آن قرينه نشديم يا او غفلت از قرينه كرده ظاهر كلام او را حجت نتوان قرارداد چون ظاهر كلام به سيره و عادت حجت است و در اين موارد سيره ثابت نيست و علامه رحمه الله ميان اقرار در محاكم و حضور قاضى با اقرار عادى فرق گذاشته در بعضى مسائل و علتش همان احتمال قرينه است شرط است مقر مكلف باشد به بلوغ و عقل و آزاد باشد .\r\nاقرار بنده براى پس از آزادى مؤثر است و آن وقت از او مطالبه بايد كرد كسى كه اقرار به طلبكارى او مىكنند بايد اهليت مالك شدن آن را داشته باشد و اگر اقرار براى بنده بكند اقرار براى مولاى او است . اگر زنى اقرار كند كه به عقد كافرى در آمده صحيح نيست اگر اقرار به مبهم كند مثلا بگويد بر عهده من مالى هست بايد تفسير كند و اگر تفسير به مقدارى اندك كرد كه قابل ملكيت باشد از او پذيرفته مىشود و اگر از تفسير امتناع كند حبسش مىكنند و شكنجه ديگر در شريعت اسلام جائز نيست و حبس نيز براى تفسير اقرار مبهم است نه براى وادار كردن به اقرار حتى اگر\r\n","description":"","footnote":"","page_name":" 429 ","page_number":125},
  {"content":"\r\nقرائن و امارات دزدى و خيانت در كسى ديده شد براى اقرار گرفتن حبس او جائز نيست و بعضى گويند حبس براى تفسير مبهم نيز جائز نيست بلكه حكم نكول دارد و مدعى را قسم مىدهند و به هر چه دعوى او باشد حكم مىكنند . اگر گويد هزار چند درهم يا هزار و سه درهم مديونم هزار نيز درهم است اگر در عربى گويد كذا درهم و درهم را مجرور گويد صد درهم است و اگر كذا در هما به نصب گويد بيست درم و اگر گويد كذا كذا درهما و كذا را بىواو عطف تكرار كند يازده درهم است و اگر گويد كذا و كذا درهما به تكرار و عطف ببست و يك درهم و اين حكم در صورتى است كه اقرار كننده معرفت بنحو داشته باشد و گر نه كذا مكرر باشد يا نباشد به عطف و بى عطف لفظى مبهم است و بر هر عدد اطلاق توان كرد و به هر چه تفسير كند از او پذيرفته مىشود و به نظر ما مىرسد كسى هم كه معرفت به عربيت دارد و از غلط مىپرهيزد باز هر چه تفسير كند از او پذيرفته شود چون در كلام فصيح عربى هم كذا مكرر و غير مكرر\r\n","description":"","footnote":"","page_name":" 430 ","page_number":126},
  {"content":"\r\nمانند يكديگرند و مطابقت آن با عدد از جهت وحدت لفظ و تعدد آن واجب نيست . اگر گويد بدهكارم كه دو سال ديگر بدهم مهلت داشتن مخالف اقرار نيست و علامه فرمود اين مهلت به صرف دعوى از او پذيرفته نمىشود و بايد ثابت كند به بينه و اگر نتواند ثابت كند طلبكار مىتواند قسم بخورد كه دين مهلت ندارد . و اگر بگويد اين بدهكارى من در ازاى شرابى است كه خريده‌ام انكار بعد از اقرار است زيرا كه بهاى شراب دين نيست و علامه فرموده در اين جا نيز اگر بينه آورد كه معامله شراب و باطل بوده از او قبول مىشود و اگر بينه نداشته باشد بايد طلبكار قسم خورد كه بدهى او از معامله باطل نبود و از اين جهت با فرض اول فرق ندارد گر چه در اول انكار بعد از اقرار نيست و در دوم انكار است همچنين اگر مقر ادعا كند كه بدهى او بهاى مالى است كه تسليم او نكرده‌اند ، طرف مالى را تسليم كند تا من هم بها تسليم كنم يا بگويد بهاى مالى است كه بخيار فروخته بودم و اكنون فسخ كردم .\r\nاگر مقر در كلام استثنا آورد بىبينه و قسم ، از او پذيرفته مىشود و مانند دعوى مهلت نيست كه در فرض سابق گفتيم مثلا بگويد ده تومان بدهكارم مگر سه تومان و در فارسى ده تومان سه تومان كم نيز همين معنى مىدهد و اگر دو بار استثنا پشت هم آورد\r\n","description":"","footnote":"","page_name":" 431 ","page_number":127},
  {"content":"\r\nاگر ممكن باشد استثناى دويم را از استثناى اول بايد گرفت و اگر ممكن نباشد هر دو را از مقدار اول مثلا بگويد ده تومان منهاى سه منهاى سه چون ممكن نيست سه را از سه استثنا كرد گوييم به چهار تومان اقرار كرده است و اگر گويد ده تومان مگر پنج تومان مگر سه تومان چون ممكن است سه را از پنج تفريق مىكنم و باقى مانده را كه دو است از ده و مىگوييم به هشت تومان اقرار كرده است و دور نيست آن را مبهم بدانيم و تفسير بخواهيم چون استثناى هر دو از اصل غلط نيست . اين گونه استثنا را كه با اصل يك جنس است متصل گويند و اگر استثناى منفصل آورد مثلا هزار تومان مگر يك انگشترى مبهم بايد تفسير از خود مقر خواست و علامه فرمود اگر بگويد بده درهم اقرار دارم يك درهم كم بىبينه از او قبول نمىشود اما اين در عبارت عربى است كه استثنا بدانصورت نمىآوردند و در فارسى قبول مىشود چون استثنا بيشتر به همين صورت است اگر بگويد اين مال از آن فلان است بلكه از آن ديگرى است بايد اصل مال را به اولى بدهد و براى ديگرى غرامت كشد مگر بينه آورد كه در يكى سهو كرده است .\r\n","description":"","footnote":"","page_name":" 432 ","page_number":128},
  {"content":"\r\nاگر در عبارت اقرار نام وزن يا كيل يا پولى آورد كه مقادير و اصطلاحات مختلف دارد مانند ليره يا من و حقه بايد حمل بر عادت آن شهر كرد كه مقر از آن شهر است و در كلام خود بر عادت خويش سخن مىگويد و اگر جائى شبهه باشد بايد از او تفسير خواست كه چه ليره و كدام من ؟ اگر اقرار كند به جنسى مانند برنج و روغن اقرار به ظرف آن نيست .\r\nاگر بگويد گندم مديونم بلكه جو بايد هر دو را بدهد و اگر بگويد يك خروار بلكه دو خروار بدهكارم بايد دو خروار بدهد . و اگر ادعا كند اشتباه كردم و بىاراده بر زبانم جارى شد بىبينه از او قبول نمىشود و بايد ثابت كند يا طرف را قسم بدهد و اگر بگويد چون اول ماه شود هزار درهم بر عهده من است كه به فلانى بدهم يا شرط را پس از اقرار بر زبان آورد ثابت مىشود دين بر عهدهء او و اگر بگويد اگر زيد آمد دين بر عهده من است چيزى بر او ثابت نمىشود و فرق بين دو مسأله آن است كه تعبير اول مشهور است و دويم غير مشهور چون دين مدت دار كه هنگام پرداخت آن اول ماه باشد مشهور است اما دينى كه متوقف بر آمدن كسى باشد مشهور نيست\r\n","description":"","footnote":"","page_name":" 433 ","page_number":129},
  {"content":"\r\nاگر اقرار بلفظ جمع كند مثل آن كه بگويد پولها بدهكارم يا دينارها و معين نكرد چند دينار اولين مراتب جمع را ملزم است ، در عربى سه و در فارسى دو عدد .\r\nاگر صاحب مال را نداند و مبهم اقرار كند مثل آن كه بگويد خانه كه نشسته‌ام مال ديگرى است هر گاه مدعى داشته باشد از او تفسير مىخواهند و مىتواند قسم ياد كند كه نمىداند مال كيست و اگر كسى را معين كرد از او قبول مىشود و اگر ديگرى ادعا كند كه خانه مال او است نه آن كه مقر معين كرده ، آن دو مدعى و مدعى عليه مىشوند و مدعى كسى است كه ساكن خانه تصديق او نكرده و مدعى عليه او يا آن كه تصديق او كرده است و اگر اقرار بمالى كرد مبهم و چون از او تفسير خواستند چيزى معين كرد كه مدعى نپذيرفت و گفت مال من غير اين بود حاكم آن را كه اقرار كرده است از او مىگيرد چون مدعى و مدعى عليه هر دو از خود نفى مىكنند و اگر خواهد در دست او باقى مىگذارد چون در ظاهر مالك ندارد و حاكم حق دارد آن را حفظ نكند و اگر مىدانست مالكى دارد كه غائب است بايد آن را حفظ كند - اما مدعى كه مال ديگر ادعا مىكند مىتواند مقر را قسم دهد كه عين ديگر در دست او نيست\r\n","description":"","footnote":"","page_name":" 434 ","page_number":130},
  {"content":"\r\nو اگر محل اختلاف بنده باشد مقر بگويد اين بنده از آن مدعى است و مدعى گويد بنده من غير اين است شيخ طوسى عليه الرحمه فرمود بنده آزاد مىشود و علامه ترديد نموده است .\r\nاگر فروشنده گويد من عمدا اقرار كردم به گرفتن قيمت بر خلاف واقع با آن كه حقيقة مالى بدست من نرسيده است و مقصودم آن بود كه شهود اقرار مرا بشنوند و معامله كه انجام داده بوديم درست شود و سند نوشته كامل گردد البته به صرف دعوى از او پذيرفته نمىشود و اگر بينه داشته باشد بايد بينه آورد و اگر نداشته باشد مىتواند مشترى را قسم دهد كه قيمت خانه را ادا كرده و بدهكار نيست و اگر گويى انكار بعد از اقرار با قسم هم نبايد پذيرفته شود گوييم چون بر خلاف رسم و عادت نيست و اين گونه امور بسيار اتفاق مىافتد بايد دعوى را از مقر قبول كرد ، همچنين هر گونه دعوى اشتباه و خطا و امثال آن را كه در معنى انكار بعد از اقرار است و آن موارد بسيار دارد و مسائلى بر آن مترتب مىگردد از جمله :\r\nاگر عجمى به زبان عربى اقرار كند دعوى غلط و خطا از او پذيرفته مىشود و علامه رحمه الله در قواعد گويد اگر مقر دعوى كند كه عقلم پريشان بود ندانستم چه مىگويم اگر سابقه جنون\r\n","description":"","footnote":"","page_name":" 435 ","page_number":131},
  {"content":"\r\nداشته باشد از او پذيرفته مىشود و قسمش مىدهند و اگر سابقه جنون نداشت از او بينه مىخواهند و اگر نداشت مىتواند طرف را قسم بدهد و اگر دعوى كند كه به اكراه و جبر وادار به اقرارش كرده‌اند هر گاه قرائن بر آن دلالت كند مانند حبس و تنكيل يعنى شكنجه . از او پذيرفته مىشود و قسمش مىدهند و اگر قرينه بر آن نباشد از او دليل مىخواهند يا طرف را قسم مىدهند اگر قرائن دلالت كند كه مقر قصد مزاح و استهزا داشته نيز اقرار او صحيح نيست و چون دعوى استهزا كند از او پذيرفته مىشود مثل آن كه در جواب مدعى بگويد دستور دادم برايت سكه بزنند يا بگويد منتظرم مداخل املاك پدرى من برسد و بدانند ملك پدرى نداشته .\r\nاگر عبارتى بگويد در اقرار كه خود فقها در دلالت آن اختلاف دارند و به نظر قاضى اقرار صريح باشد در الزام او كافى نيست چون در اقرار نظر قاضى معتبر نمىباشد بلكه قصد اقرار كننده معتبر است و فهم او مناط است و هر شبهه و احتمال كه در عبارت مقر داده بشود و عادت جارى باشد بر نظير آن شبهه و احتمال ، خصوصا در حدود و قصاص اقرار را باطل مىكند بلكه در حدود توسعه ايست كه در ساير مسائل نيست و گاه باشد در حدود دعوى شبهه و غلط كه موافق مجراى عادت نباشد نيز پذيرفته شود و اگر خدا خواست در محل خود ذكر مىشود ، البته كلام مردم مانند كلام خدا نيست و همه مردم ملتفت همه گونه احتمالات و مداليل و لوازم\r\n","description":"","footnote":"","page_name":" 436 ","page_number":132},
  {"content":"\r\nكلام خود نيستند تا دانشمندان مجرب و دقيق بهر چه از كلام آنها مىفهمند بتوانند آنها را ملزم سازند يا بگويند چون قرينه بر خلاف ظاهر كلام نياورده همان ظاهر كلام او مراد است زيرا كه آن حكيم على الاطلاق است كه بىقرينه از هيچ كلامى خلاف ظاهر آن را اراده نمىكند .\r\n\r\nمسائلى چند در اقرار بنسب 1 - كسى كه طفل صغير را گويد فرزند من است از او قبول مىشود به چند شرط يكى امكان تولد از وى مثلا اگر كسى خود بيست ساله است پسرى پانزده ساله را به خود نسبت دهد صحيح نيست به علت آن كه در شرع دعوى بر خلاف حس و عقل پذيرفته نمىشود و مردمى كه گمان مىكنند احكام شرعى را به معاينه و تحقيق نبايد ثابت يا نفى كرد صحيح نيست مگر آن چه را موافق عقل پنداشته‌اند و موافق عقل نيست شرط دويم آن كه نسب طفل معلوم نباشد سيم آن كه منازعى نداشته باشد . شرط نيست كودك او را تصديق كند پس از بلوغ بلكه اگر انكار كند هم از او پذيرفته نمىشود و چون به اقرار پدر تنها فرزندى صغيرى ثابت شد هر نسبى كه فرع فرزندى و پدرى باشد نيز ثابت مىشود مثلا خواهر مرد مقر نيز عمه او است و فرزند ديگرش خواهر يا برادر او و هكذا\r\n","description":"","footnote":"","page_name":" 437 ","page_number":133},
  {"content":"\r\nاگر كسى مرد بالغى را گويد فرزند من است تصديق فرزند هم شرط است مگر مجنون باشد يا مرده اگر كسى اقرار كند به خويشى ديگر مثل برادرى بايد طرف نيز تصديق كند و اگر صغير باشد تا بلوغ درنگ بايد كرد و هر گاه دو تن اقرار به خويشاوندى كردند خويشى براى ديگران از اقارب آنان ثابت نمىشود و اگر يكى از اين دو از دنيا برود و ديگرى در طبقه ارث باشد ارث مىبرد مگر آن كه خويشان مشهور و ثابت داشته باشد و اقرار داشته باشند به نسبت خود ، آن خارجى كه نسبش به اقرار ثابت شده و لو در طبقه آنها باشد ارث نمىبرد و به نظر مىرسد كه اولاد و احفاد دو نفر مقر به برادرى يا خويشى ديگر كه هنگام اقرار خرد و كودك بوده يا به دنيا نيامده بودند و انكار خويشى نكرده‌اند قرابت آنها نيز به قرابت پدر و اجدادشان ثابت شود 2 - اگر يكى از وارثان اقرار كند وارثى ديگر نزديكتر از او هست بايد آن چه به خود او داده‌اند از ارث به آن وارث نزديكتر دهد و اگر در طبقه او باشد بايد نسبت نصيب او از اصل تركه از سهم مقر به او داده شود مثلا دو برادرند يكى اقرار كند به برادر سيم و ديگرى انكار كند ، بر فرض صحت اقرار سهم آن برادر سيم ثلث تركه مىشود ، اين يكى كه اقرار به برادرى\r\n","description":"","footnote":"","page_name":" 438 ","page_number":134},
  {"content":"\r\nاو دارد بايد يك ثلث از سهم خود را كه نصف تركه است به برادر سيم بدهد يعنى شش يك تركه را و از سهم برادر ديگر چيزى كاسته نمىشود . نظير آن كه در دين گفتيم اگر يكى اقرار كند و ديگر ورثه انكار ، بايد نسبت دين را با اصل تركه بسنجند و به همان نسبت از سهم وارث مقر به طلبكار دهند نه همه دين را چنانچه بعضى تو هم كرده‌اند زيرا كه اقرار هر كس نسبت به آن چه در تصرف او است معتبر است نه به آن كه در دست ديگران است .\r\nاگر اقرار به دو نفر كند در رتبه خود اما آن دو نفر منكر يكديگر باشند اعتنا به انكار آنها نيست مثلا يكى مىگويد هم زيد برادر من است و هم عمرو ، تركه ميت كه در دست او است سه قسمت مىشود و بهر يك ثلثى مىدهند هر چند زيد منكر عمرو است و عمرو منكر زيد و هر يك نصف تركه طالبند اگر يك وارث اقرار به وارث اولىتر از خود مىكند و هم به وارث اولىتر از هر دو مثلا برادر ميت مىگويد او هم پسر دارد و هم نواده و نواده او مقر بوجود پسر است ارث به پسر مىرسد و اگر نواده منكر پسر باشد ميراث به نواده مىرسد و مقر يعنى برادر بايد براى پسر غرامت كشد .\r\n","description":"","footnote":"","page_name":" 439 ","page_number":135},
  {"content":"\r\nاگر پسر ميت اقرار كند كه ميت پسر ديگر هم دارد و باز هر دو اقرار كنند به فرزند سيم اما فرزند سيم دويمين را انكار كند اولى ثلث مال را مىبرد و دويمين سدس و سيمين نصف و اگر نسب آنها معلوم باشد انكار بعضى فائده ندارد .\r\nبارى وارث دويم و سيم حجتى بر وارث بودن خود ندارند غير اقرار شركاء و چون مال را شش سهم كنيم اولى بيش از دو سهم آن را حق ندارد با قرار خود و سيمى هم به اتفاق همه دو سهم را مستحق است و دويمى اگر هر دو شريك متفق بودند بر وارث بودنش دو سهم مىبرد اكنون يكى اقرار كرده است بوى و ديگرى انكار يك سهم مىبرد كه نصف سهم او است .\r\n3 - نسب به شهادت دو مرد عادل ثابت مىشود و به يك مرد و دو زن يا يك مرد و قسم مدعى ثابت نمىشود . اگر دو برادر ميت هر دو عادل باشند و شهادت دهند ميت پسرى دارد به گواهى آنها نسب ثابت مىشود و آن پسر از هر دو اولى است و اگر عادل نباشند ميراث ثابت مىشود اما نسبت ثابت نمىشود .\r\n","description":"","footnote":"","page_name":" 440 ","page_number":136},
  {"content":"\r\n\r\nفصل هفتم در وكالت وكالت با خصومت مناسب است و خصومت با دين از اين جهت آن را از توابع دين شمرده است وكالت عقدى است ميان دو طرف و ناچار ايجاب و قبول در آن معتبر است و چون عقد جائز است آن قيود كه در عقد لازم اعتبار كردند در وكالت اعتبار نكردند . در عقد لازم اگر يكى از طرفين پشيمان شود طرف ديگر مىتواند او را الزام كند به عمل پس الفاظى در آن بايد به كار رود چنان صريح در انشاء كه هيچ احتمال خلاف داده نشود و بهانه براى تخلف در آن نباشد اما در عقد جائز الزام و اجبار نيست و اگر يكى پشيمان شد قهرا آن را فسخ مىكند پس در الفاظ عقد وكالت آن دقت كه در عقد لازم بايد كرد معتبر نيست شرط است وكيل كننده كارى كه به ديگرى واگذار مىكند هنگام وكيل كردن بتواند خود انجام دهد پس اگر بگويد وكيل كردم كه اگر زن گرفتم تو او را طلاق بدهى و اگر خانه خريدم آن را خراب كنى و بسازى يا وقف كنى صحيح نيست چون اكنون خود او نمىتواند طلاق دهد و مصلحت بينى پيش از وقت غالبا\r\n","description":"","footnote":"","page_name":" 441 ","page_number":137},
  {"content":"\r\nغرر است مثل آن كه كسى را وكيل كند كه مركوبى براى او بخرد غرر است و صحيح نيست و بايد مركوب و صفت آن را معين كند تا معظم غرر رفع شود و نزاع برخيزد . علاوه بر اين وكالت بايد منجز باشد يعنى وكيل پس از عقد بلا فاصله وكيل شود و اگر بگويد از فردا هنگام طلوع آفتاب وكيل من هستى صحيح نيست و اگر بگويد هم اكنون وكيل من هستى كه از فردا كارهاى مرا انجام دهى صحيح است و فرق دو عبارت اين است كه در عبارت اول خود وكالت معلق و مؤخر است از عقد و در عبارت دوم عمل وكيل مؤخر است در ايجاب وكالت هر لفظى كه مقصود را بفهماند كافى است و قبول وكالت اگر بلفظ نباشد و مؤخر از ايجاب هم باشد كافى است چنان كه گفته شد وكالت عقد جائز است و هم وكيل و هم موكل مىتوانند آن را فسخ كنند و اگر موكل فسخ كند تا خبر به وكيل نرسيده اعمال وكيل صحيح است و ممضى و پس از آگاه شدن اعمال او صحيح نيست . و بعضى گفته‌اند اگر وكالت در ضمن عقد لازم باشد يا در عقد لازمى شرط كنند كه موكل او را عزل نكند بلكه اگر شرط كنند موكل خود مسلوب الاختيار باشد لازم مىشود و الله العالم ( رجوع به صلح و رهن شود صفحه 422 ) وكالت بموت و بىهوشى و جنون و محجوريت موكل باطل مىشود\r\n","description":"","footnote":"","page_name":" 442 ","page_number":138},
  {"content":"\r\nاما بخواب و مستى باطل نمىشود و اگر بيهوش به هوش آيد تصرف وكيل محتاج باذن تازه است و اگر متعلق وكالت تلف شود يا خود موكل عمل وكيل را انجام دهد نيز وكالت باطل مىشود وكالت در عملى جائز است كه شارع مباشرت آن را نخواسته باشد پس وكالت در عبادات جائز نيست چون اين عمل را از خود بنده خواسته است و نيابت در حج و امثال آن غير وكالت است چون وكالت از ميت جائز نيست و نيابت از او جائز است و اداى دين به وكالت از طرف مديون بىاذن او جائز نيست اما نيابت بىاذن او هم جائز است و نذر و قسم در مرافعات قابل وكالت نيست . هر گاه كسى از جانب ميت وصى صغار او باشد يا ناظر مصارف ثلث و متوليان اوقاف و امثال آنان بايد خود مصلحت انديشى و مراعات غبطه كنند و نمىتوانند اصل مسئوليت را از خويش سلب كرده به عهده ديگرى گذارند اما مىتوانند وكيل كنند در امورى كه آن را سنجيده و خود مصلحت ديده‌اند و حاكم شرع مىتواند وكيل از جانب خويش بر گمارد در چيزى كه حاجت به استنباط و اجتهاد ندارد مثل تقويم املاك و خريد و فروش اموال محجورين و حساب تجارت ايشان و امثال آن اما در تعيين مصارف و اندازه آن هر جا حاجت به نظر و اجتهاد باشد يا در تطبيق احكام با موارد خصوصا با احتمال اختلاف فتاوى و اشتباه و غلط وكيل البته وكالت جائز نيست چون ولايت مجتهد براى اشراف است نه تشريف يعنى براى مراقبت و رسيدگى او نه براى احترام بايد از او اجازه خواهند و نيز اگر براى مردم عادى در كارهاى شخصى خود\r\n","description":"","footnote":"","page_name":" 443 ","page_number":139},
  {"content":"\r\nوكالت مطلق را جائز ندانيم كه غرر است براى مجتهد در تصدى اموال صغار و سفها و ديوانگان و غائبان بطريق اولى جائز نمىدانيم كه بىچارگان را بيشتر مراعات بايد كرد و اگر كسى همه اموال خود را تلف كند آن اندازه ملامت ندارد كه كسى يك فلس مال ديگرى را .\r\nوكيل نبايد از دستور موكل خود بيرون رود و علامه فرمود اگر موكل بازارى خاص معين كرد متابعت او واجب نيست شايد براى آن كه غالبا معامله گران به بازار خاص نظر ندارند و مقصودشان سود بيشتر و زيان كمتر و متاع بهتر است و قرينه عادى بر آن دلالت دارد كه از بازار حاصلى غير منفعت بيشتر نخواسته‌اند و هر جا قرينه بر خلاف ظاهر باشد متابعت ظاهر نبايد كرد .\r\nاگر كسى ديگرى را در همه كارهاى خود وكيل كند علامه در كتاب قواعد و شيخ طوسى در خلاف و مبسوط گفتند صحيح نيست زيرا كه در آن غرر يعنى خطر عظيم است و در اين كتاب فرمود با مصلحت جائز است مگر در اقرار و حق آن است كه بشر در كلام خود هر چند لفظ عام و مطلق بياورد و بگويد وكيل من باش در همه چيز باز مرادش مبهم است و قرينه عقلى و عادى بر آن است كه در معاملات غررى همه افراد مردم به آن چه لفظشان دلالت دارد توجه ندارند و اگر در موردى گويد هر گز چنين\r\n","description":"","footnote":"","page_name":" 444 ","page_number":140},
  {"content":"\r\nچيزى به خاطرم نمىرسيد و الا وكيل نمىكردم بايد از او قبول كرد وكيل در فروش نبايد به كمتر از ثمن المثل يعنى قيمت عادله بفروشد و بايد معامله نقد كند به پول رايج همان شهر و در خريد نبايد بيش از قيمت عادله بخرد و بايد كالاى بىعيب بخرد .\r\nوكيل در خريد و فروش وكيل در تسليم مال نيز هست و هم وكيل در رد معيوب . وكيل در مرافعه وكيل در گرفتن مال نيست شرط است وكيل و موكل هر دو بالغ و عاقل و غير محجور و بالجمله اهل تصرف و آزاد باشند وكيل نمىتواند بىاذن موكل وكيل بگيرد مگر آن كه وكيل در توكيل هم باشد .\r\nحاكم شرع مىتواند از طرف سفهاء وكيل تعيين كند كه به كار آنها برسد با مراقبت خويش و در حقيقت وكيل حاكم شرع است نه وكيل سفيه و سخن در وكالت مطلق و غرر آن در اين جا نيز جارى است .\r\n","description":"","footnote":"","page_name":" 445 ","page_number":141},
  {"content":"\r\nمستحب است مردم آبرومند در مرافعات وكيل گيرند و خود مباشر خصومت نشوند ذمى نبايد در مرافعات وكيل شود هر گاه خصم او مسلمان باشد اگر مالى در دست وكيل تلف شود ضامن نيست و وكالت او باطل نمىشود مگر به تعدى يا تفريط اگر ميان وكيل و موكل اختلاف افتد در اين كه تعدى و تفريط كرده يا نكرده است وكيل بايد قسم بخورد و قول او مقدم است و همچنين اگر اختلاف كنند در عزل وكيل و وكيل بگويد آن وقت كه من معامله كردم مرا عزل نكرده بودى قول وكيل مقدم است و اگر اختلاف كنند در آگاه بودن وكيل از عزل و در تلف مال يا در اين كه وكيل تصرف كرده است يا يا نكرده نيز قول وكيل مقدم است و اگر اختلاف كنند در اين كه مال موكل را كه در دست وكيل بوده رد كرده است يا نه دو قول است يكى آن كه قول موكل مقدم است چون اصل اين است كه رد نكرده دوم آن كه فرق است ميان وكيل مجانى و وكيل به اجرت و وكيل مجانى اگر دعوى رد كرد قولش مقدم است اگر در وكالت اختلاف كنند يكى مدعى وكالت شود و\r\n","description":"","footnote":"","page_name":" 446 ","page_number":142},
  {"content":"\r\nديگرى منكر قول منكر وكالت مقدم است خواه وكيل باشد خواه موكل اگر وكيل بگويد اين قيمتى كه من فروخته‌ام باذن موكل بوده است و موكل منكر باشد قول موكل مقدم است پس اگر عين متاع موجود باشد موكل حق دارد آن را بر گرداند و اگر تلف با مفقود شده مثل آن را بخواهد و اگر مثل ندارد قيمت آن را اگر كسى بعنوان اين كه وكيل مردى است زنى براى موكل خود عقد كند و موكل منكر وكالت شود قولش مقدم است و وكيل بايد مهر زن را از خود بدهد چون بعد از قسم خوردن عقد نكاح به ظاهر شرع باطل است و مهر ندارد و علامه فرمود تمام مهر بر عهده وكيل است به علت آن كه شاهد بر نكاح نگرفته و از اين جهت تقصير كرده و خود او مىداند و معترف است كه وكيل حقيقى بوده وزن هم بر او اعتماد كرده و نكاح آنها در واقع صحيح بوده وزن به تقصير وى از مهر محروم شده است و نصف مهر در طلاق است نه در اين مسأله و اگر موكل\r\n","description":"","footnote":"","page_name":" 447 ","page_number":143},
  {"content":"\r\nبداند خود دروغ مىگويد واجب است زن را طلاق دهد چون حكم طاهر حقيقت را تغيير نمىدهد و البته اين حكم شامل وكيل در اجراى صيغه عقد نمىشود اگر دو نفر را از جانب خود وكيل كرد بايد آن دو با هم تصرف كنند و يكى تنها نمىتواند مگر باذن موكل وكالت ثابت نمىشود مگر به گواهى دو شاهد عادل و شهادت زنان و يك شاهد و يك قسم كافى نيست چون دعوى مالى نيست اگر وكيل مالى كه در دست او است به موكل رد نكند با قدرت و مطالبه ضامن است\r\n\r\nكتاب هبات و توابع آن در اين كتاب از عطاهاى رايگان و بىعوض بحث مىشود و در آن چند فصل است\r\n\r\nفصل اول - هبه\r\n","description":"","footnote":"","page_name":" 448 ","page_number":144},
  {"content":"\r\nهبه بمعنى بخشش است بىعوض و به اعتبارات مختلف نام هاى گوناگون دارد مانند هديه و پيشكش و غلامانه و دست لاف و شاگردانه و تحفه و ارمغان و چشم روشنى و صله و انعام و غير آن و حكم هبه شامل همه آنهاست و از اين جهت هبات به صيغه جمع فرمود و ماهر حكم در هبه گوييم در همهء اقسام جاريست هبه در عين مملوك صحيح است پس بخشش بدين تعلق نمىگيرد يعنى اصل معنى لغوى آن خاص مال مشخص خارجى است و لو مشاع باشد نه آن كه اگر طلب خود را به مديون يا به غير او بخشد صحيح نيست و معصيت كرده است بلكه اگر دين كسى را به خود او ببخشد نامش ابراء است يعنى او را بريء الذمه كرده و صحيح است و بخشش مجازا بر آن صادق مىآيد و اگر آن دين را به ديگرى بخشد حواله است عرفا و اگر منفعت ملك خود را به ديگرى بخشد آن را عاريه بايد گفت هبه عقد است و در آن ايجاب و قبول شرط است و نيز شرط است به تصرف دادن و پيش از آن كه به تصرف دهد عقد تمام نيست و بايد هر دو طرف مكلف باشند و آزاد و قبض نيز بايد باذن بخشنده باشد و بىاذن صحيح نيست مگر آن كه در تصرف خود او بوده و ببخشد و پدر يا جد مىتوانند مالى كه به صغير و مجنون بخشيده شود از\r\n","description":"","footnote":"","page_name":" 449 ","page_number":145},
  {"content":"\r\nجانب آنان قبول كنند كسى كه مالى به ديگرى ببخشد و به تصرف او بدهد باز مىتواند فسخ كند و پس بگيرد چون هبه عقد جائز است مگر آن كه به خويشاوند خود بخشد كه ديگر نمىتواند فسخ كند يا مالى كه بخشيده در دست گيرنده تلف شود يا گيرنده به ديگرى منتقل كرده باشد نيز نمىتواند رجوع كند و اين حكم شامل هر متصرف مجاز مىشود مثل بايع و مشترى در معاطات يا كسى كه مال را براى او مباح كردند و تمليك نكردند و گويند زن و شوهر مانند خويشاوندند . و اگر در مال تصرفى كند كه نه تلف شود و نه منتقل به ديگرى خلاف است و اگر مال بخشيده معيوب شود و بخشنده فسخ كند ارش ندارد يعنى تاوان تفاوت قيمت و اگر بر عين مال چيزى افزوده شود مانند فربهى بايد باز گرداند و اگر متصل نباشد مانند شير از آن موهوب له است يعنى آن كه مال را به او بخشيده‌اند پس اگر شير موجود باشد مىتواند آن را به بخشنده حيوان باز نگرداند خويشاوندى كه هبه او را نمىتوان فسخ كرد كسى است كه در نسب پدرى يا مادرى به انسان به پيوندد و لو در جد دوم و سيم تا حدى كه عادت به شناختن و احصاى آنها قرار گرفته و بعضى خانواده هاى\r\n","description":"","footnote":"","page_name":" 450 ","page_number":146},
  {"content":"\r\nعلما و امرا كه نسبشان از دويست يا سيصد سال پيش محفوظ است بايد ملحق به غالب كرد . ائمه عليهم السلام با خلفاى بنى عباس در ميان خود بسيار نام رحم و صله رحم و قطع رحم مىبردند و خود را خويشاوند يكديگر مىناميدند و نظير آن در عهد ما نيز هست و شايد بگوئيم در ديگر خاندانهاى غير مشهور كه رحم محسوب نمىشوند علت فراموشى نسب است نه آن كه نسب نيست و الله العالم\r\n\r\nچند مسأله در صدقه 1 - صدقه آن است كه چيزى به كسى ببخشند به قصد قربت و رجوع در آن جائز نيست هر چند بر اجنبى باشد و شرط آن قبض است پس از ايجاب و قبول و بايد قبض با اذن مالك باشد و بىاذن او ملك گيرنده نمىشود .\r\n2 - در صدقه نيت قربت شرط است نه آن كه هر عطا به قصد قربت صدقه باشد زيرا كه ممكن است در هديه و صله و نذر هم قصد قربت كنند و بريره آزاد شده عايشه بود گوشتى به او صدقه دادند او به پيغمبر صلى الله عليه و آله هديه داد و آن حضرت قبول كرد و فرمود براى او صدقه است و براى ما هديه\r\n","description":"","footnote":"","page_name":" 451 ","page_number":147},
  {"content":"\r\n3 - صدقه بر كافر دمى جائز است هر چند خويش نباشد و صدقه بر غنى نيز صحيح است 4 - صدقه پنهانى بهتر است از آشكار مگر كسى متهم به بخل باشد يا براى ترغيب ديگران آشكار كند صدقه كه بىايجاب و قبول باشد يعنى مالى به كسى دهد به قصد قربت و نيت تمليك او كند و او نيز به قصد تملك بگيرد ظاهرا مالك مىشود چون مالك اول اعراض كرده است اما ظاهرا چون لفظى كه دلالت بر مقصود كند نياورده‌اند اگر بخواهد آن را پس بگيرد نمىتوان او را ملزم كرد اما اگر صيغه خوانده باشد مىتوان الزامش كرد .\r\nاگر كسى نذر صدقه كرده باشد بر شخص معين به نذر تنها ملك او نمىشود هر چند واجب است به نذر خويش وفا كند و اگر مخالفت نذر كرد عمل حرام كرده است هر چند كسى كه نذر براى او است نمىتواند در محاكم دعوى كند و گواه آورد و مالك را الزام كند به اداى نذر و پس از آن كه صيغه صدقه خوانده شد نيز تا به تصرف او نداده مالك نمىشود هر چند واجب است تسليم كند اما پس از تسليم مالك مىشود ، هديه و تحفه و نذر براى بنى هاشم جائز است هر چند به قصد قربت باشد و آن كه حرام است صدقات واجبه است و به نظر مىرسد در مفهوم تصدق قيدى هست مثل استيلا و ترحم كه در تحفه و هديه نيست و\r\n","description":"","footnote":"","page_name":" 452 ","page_number":148},
  {"content":"\r\nاگر به سادات به نيت صدقه چيزى دهند هر چند مستحب باشد نيز حرام است اما هديه و چشم روشنى و سوغات و امثال آن به قصد قربت هم باشد اصلا صدقه نيست و از اين جهت جائز است ،\r\n\r\nفصل دوم - در وقف وقف حبس كردن اصل مال است و قرار دادن منافع آن در راه خدا . اصل مال را نگهدارند و تا هست منافع آن را در راه خير مصرف كنند لفظ صريح آن در عربى وقفت است به صيغه ماضى يعنى وقف كردم و الفاظ ديگر كه در اين مقام آورند صريح در وقف نيست مانند آن كه گويند حبس كردم يا منافع آن را در راه خدا خرج كنيد يا صرف مسجد و مدرسه كنيد و در جامع المقاصد گويد وقف محتاج لفظ است مثلا اگر مسجد بسازد تا صيغه وقف جارى نكند مسجد نيست و ابو حنيفه و احمد بىصيغه نيز وقف را صحيح دانستند و از شيخ نقل كرده است كه اگر در لفظ غير صريح گويد به نيت وقف بينه و بين الله وقف است اما در ظاهر حكم وقف ندارد شرط وقف قبول است و قبض و بعض علما گويند صيغه وقف مانند عتق و طلاق به ايجاب تنها كافى است و به قبض تمام مىشود خصوصا وقف در مصالح عام مانند مساجد و فقرا و قبول واجب نيست و نيز شرط وقف قصد قربت است و بعضى آن را لازم نمىدانند\r\n","description":"","footnote":"","page_name":" 453 ","page_number":149},
  {"content":"\r\nاما قول اول صحيح است زيرا كه آن چه مىدانيم وقف در شريعت اسلام براى عمل خير بوده و غير آن ضررى است بر ورثه و حق آنان و بىدليل تصحيح آن نمىتوان كرد اگر مالى را بر طفل يا مجنون وقف كند ولى آنها قبض خواهد كرد و در اوقاف عامه بايد ناظر وقف يا حاكم شرع قبض كند .\r\nدر وقف شرط است منجز باشد مانند همه عقود و ايقاعات و اگر معلق بر شرط يا مؤخر از عقد باشد صحيح نيست چنان كه در وكالت گفتيم ديگر شرط وقف دوام است يعنى هميشگى باشد و وقف دائم نمايد پس اگر بگويد تا مدتى در فلان مصارف صرف شود آنگاه به خود شخص من باز گردد گر چه صحيح است اما وقف نيست همچنين اگر وقف كند بر مصارفى تا مدتى معين و نگويد پس از آن چه بايد كرد يا وقف كند بر گروهى كه ماندنى نيستند تا ابد مثلا بر اولاد بلا فصل خود وقف كند اينها همه صحيح است اما حبس نام دارد نه وقف و پس از گذشتن مدت به وارث واقف باز مىگردد نه جانشين موقوف عليهم .\r\nشرط وقف است كه عين مشخص باشد پس وقف كلى و دين و منافع جائز نيست و نيز بايد اصل ملك ماندنى باشد و مالى كه\r\n","description":"","footnote":"","page_name":" 454 ","page_number":150},
  {"content":"\r\nانتفاع از آن به تلف كردن آن است مانند طعام و ميوه صحيح نيست و وقف مشاع صحيح است .\r\nو بايد دانست كه منافع و نماآت املاك وقف مانند ميوه و محصول باغ و غلات زمين و شير و پشم گوسفند كه قابل خريد و فروش است و همچنين جائى كه فروش آلات ملك وقف جائز باشد و قيمت آن بايد به مصرف وقف برسد يا ملك ديگر خريده شود در همه اين امور ماليت مشترك ميان ميوه و و قيمت آن خاص مصارف وقف است نه عين ميوه و غير آن پس تعقل مىشود ماليت مشترك ميان اصل و بدل را براى مصارفى معين قرار داد و تعيين اين گونه اموال براى آن كه منافع آن صرف خيرات شود نامشروع نيست گر چه آن را وقف نناميم اما واجب العمل است چون عقدى است مشروع و عملى است در راه خدا و معقول و المؤمنون عند شروطهم و آيه مباركه * ( أَوْفُوا بِالْعُقُودِ ) * شامل آن مىشود و انفاق در راه خدا و خيرات بهر عنوان در قرآن و سنت مطلوب است و اگر از خيرات نبود و قصد قربت در آن نكرده بود ممكن بود از جهت تبذير و تلف مال آن را نامشروع شماريم مانند وقف در غير قربات چنان كه گذشت پس اگر كسى قسمتى از سرمايه تجارت يا كار خانه خود را وقف حضرت ابى عبد الله عليه السلام يا خيرات ديگر كند واجب است عمل بدان هر چند آن را وقف نناميم شرط است واقف جائز التصرف باشد يعنى محجور نباشد و موقوف\r\n","description":"","footnote":"","page_name":" 455 ","page_number":151},
  {"content":"\r\nعليه موجود باشد و قابل مالك شدن و منفعت وقف بر وى مباح باشد پس اگر وقف كند بر اولاد خود در حالى كه هنوز اولاد ندارد صحيح نيست زيرا كه غير منجز است و فعلا وقف نشده است بلكه معلق بر يافت شدن اولاد است و اگر وقف كند بر كسى كه قابل مالكيت نيست بطريق اولى صحيح نيست يا منفعت وقف بر وى مباح نباشد مثل آن كه وقف كند قرآن بخرند و آن را به كفار هديه كنند ، اما وقف بر معدوم به تبع موجود صحيح است جائز است واقف خويشتن را متولى وقف قرار دهد و در زبان فقها ناظر گويند و از آن متولى وقف خواهند و اگر وقف كند و متولى تعيين نكند توليت با صاحبان وقف است يعنى موقوف عليهم و اگر وقف عام باشد و موقوف عليهم غير محصور حاكم از جانب آنها نظر كند چون در وقف خاص كسى اولى نيست از مالك بر ملك خود و در وقف عام ضرورت مقتضى دخالت كسى است و فقيه جامع الشرائط اولى است از ديگران و اگر كسى را متولى يا ناظر قرار داد واجب نيست قبول كند و اگر قبول كرد جائز نيست استعفا دهد و يا به ديگرى تفويض كند اگر مالى را وقف كنند بر هر كار خير آن را بايد صرف فقرا كرد و هر چه رضاى خدا در آن است و اگر مسلمان بر معابد\r\n","description":"","footnote":"","page_name":" 456 ","page_number":152},
  {"content":"\r\nيهود و نصارى وقف كند صحيح نيست و اگر خود آنها بر معابد خويش وقف كند صحيح است . وقف بر كافر حربى جائز نيست هر چند خويش باشد اما وقف بر ذمى جائز است اگر چه خويش واقف نباشد و به مقتضاى آيه قرآن وقف و احسان و انفاق بر هر كافرى كه با مسلمانان جنگ نداشته باشد صحيح است و لو مشرك باشد ( سوره ممتحنه آيه 6 و 7 ) فقهاء در باب وقف تفسير بعضى عناوين و اصناف مىكنند تا نمونه باشد براى عناوين ديگر كه تفسير نكرده‌اند و آيندگان خود آنها را بر اينها قياس كنند از جمله :\r\nاگر مسلمانى وقف بر فقرا كند به فقراى مسلمان بايد داد و همچنين در هر مذهبى بر مذهب خود مگر مراد به قرينه و عادت مطلق فقرا باشد از هر دين و هر گاه صوفيه مسلمان وقف بر فقرا كنند و به قرينه معلوم شود مراد اهل طريقت خودشان است بايد به همان قرينه عمل كرد اگر وقف بر مسلمانان كند هر كس سوى قبله نماز گذارد داخل است چون تا كسى معتقد به خدا و رسول صلى الله عليه و آله نباشد معتقد به كعبه نخواهد بود و اگر سخنى يا عملى موجب ترديد از كسى شنيده يا ديده شود توجه او سوى قبله رفع ترديد مىكند مانند آن كه از نقض يا تغيير احكام اسلام و شعائر آن شادى مىنمايد يا\r\n","description":"","footnote":"","page_name":" 457 ","page_number":153},
  {"content":"\r\nمانند آن كه خداى را جسم داند يا نور پندارد بالاى سر قرار گرفته و عوام صوفيه كه به اتحاد قائلند و معنى آن را نمىدانند و عوام اهل ظاهر كه ممكنات را پس از حدوث از خدا بىنياز پندارند و منكر عليت تامه‌اند يا منكر لطف و تجرد روح يا تجسم عمل يا وجود را جنس عالى مشترك بين خدا و خلق يعنى عين يا جزء ذات ممكنات و جدا نشدنى از وجود شمارند چون در مسائل دقيقه علمى اگر عوام به اشتباه نفى توحيد كنند معذورند و قبله رفع ترديد و اثبات اسلام آنها را مىكند اگر وقف بر مؤمنان كند علامه رحمه الله فرمود شامل شيعه اثنى عشريه مىشود و ظاهرا در عهد ما اين اصطلاح ميان غالب مردم مشهور نيست چنان كه بتوان مطلق كلام متكلم را بر آن حمل كرد و بسيارى از اعراب از مؤمن طلاب و اهل علم را مىخواهند . اگر گويد اماميه مراد اثنا عشرى است نسبت - الفاظى كه با ياء نسبت استعمال مىشود مانند مصرى كوفى و عراقى و نحوى بايد با اصل رابطه داشته باشد و اگر نسبت به پدر و جد دهند مانند هاشمى و علوى و موسوى بايد از طرف پدر متصل باشد نه از مادر اما اگر وقف بر اولاد هاشم و على بن ابى طالب عليه السلام كند ( نه بنى هاشم و بنى على ) شامل متصل به پدر و مادر هر دو مىشود و نظير آن در\r\n","description":"","footnote":"","page_name":" 458 ","page_number":154},
  {"content":"\r\nفارسى اگر نسبت به ايل و قبائل دهند مثلا كسى پدرش قشقائى و مادرش بختيارى است قشقائى مىگويند و جعد بن هبيره مخزومى خواهر زاده امير المؤمنين ( ع ) از طرف مادر هاشمى بود هاشمى نمىگفتند و بعضى گويند نسب نيز از طرف مادر را شامل مىشود و ضعيف است چنان كه در خمس نيز حكم همين است . اگر وقف بر اولاد كردند دختر و پسر مساوى مىبرند مگر تصريح بخلاف كند قوم همزبانان را گويند در عربى اما در فارسى زمان ما مرادف عشيره و خويشان نزديك است و همسايه كسى است كه منزلش به سراى واقف متصل باشد يا چهل ذراع فاصله بيشتر نباشد و فى سبيل الله يعنى در راه خدا هر عملى است كه براى تقرب به او به جا آورند و اگر گويد وقف كردم بر موالى خود موالى شامل دو دسته مىشوند مولاى اعلى يعنى كسى كه واقف را آزاد كرده است و مولاى ادنى يعنى كسى كه واقف او را آزاد كرده واجب نيست در وقف بر فقرا و امثال آن به همه دهند بلكه از اهل همان شهر هر كس حاضر باشد كافى است و اگر فقير از جاى ديگر آيد مىتوان به او نيز داد غرض فقها از ذكر اكثر اين عناوين تعليم روش تشخيص موقوف عليهم است كه به مسامحه و تقريب\r\n","description":"","footnote":"","page_name":" 459 ","page_number":155},
  {"content":"\r\nهر مالى را بهر كس ندهند چنان كه عوام پندارند و گر نه بسيارى از الفاظ مذكوره از معنى اصلى خود تغيير يافته و مردم اين عصر خصوصا عوام اگر اين الفاظ را بگويند معانى ديگر مىخواهند .\r\nاگر وقف بر اصحاب فنون و علوم كنند شامل كسى مىشود كه صحت راى و عمل خود را خود بداند نه مقلد باشد مثلا طبيب آن است كه خود مرض را از علائم و امارات بشناسد و طريقه علاج از رأى خود او باشد نه آن كه تشخيص مرض و راه علاج از طبيب ديگر شنيده باشد و همچنين منجم و معمار و قارى و محدث بر استادان آن فن اطلاق مىگردد چنان كه كفشگر كسى است كه اندازه كند و بدوزد نه دوخته ديگران را بفروشد و نقاش آن نيست كه نقش كرده ديگران را معامله كند و هكذا فقيه كسى است كه خود صحت آراء و عقايد و احكام را بداند نه آن كه نقل اقوال و فتاوى كند و در فقه اين گونه استادان را مجتهد گويند . پس وقف بر هر گروه از اين قبيل مراعات اين نكته بايد كرد ( صفحه 223 ) اگر وقف كند براى خواندن قرآن منصرف به قرآنى است كه شرعا صحيح و مأمور به آن باشيم پس قرائت غلط يا موافق قرائت هاى شاد و غير متواتر هر چند مروى از پيغمبر صلى الله عليه و آله يا يكى از ائمه ( ع ) باشد كافى نيست چون نسبت آنها به معصومين\r\n","description":"","footnote":"","page_name":" 460 ","page_number":156},
  {"content":"\r\nمشكوك است . اما اگر وقف براى خواندن دعاها يا اذان و امثال آن كند صحت عربيت آن شرط نيست و دعاى فارسى و اختراعى جائز نيست اگر قيد دعاى مأثور كند و بروايت آحاد در دعا اكتفا مىشود و اگر وقف بر خريدن كتب كند براى طلاب ترجمه آن كتب كافى نيست مثلا كتاب بحار و شرح لمعه اگر ترجمه فارسى كنند شامل نمىشود و اگر اصل كتاب عربى متداول نباشد و اطلاق بر ترجمه غالب باشد كافى است مانند كفاية الخصام و تاريخ اعثم كوفى و بر اين قياس و اگر وقف بر كتاب فقه كرد بهر زبانى باشد كافى است\r\n\r\nمسائل چند در وقف 1 - اگر مصلحتى كه وقف براى آن بود باطل شود آن را در هر كار خير صرف توان كرد و اين در صورتيست كه اصل مصلحت باطل شود اما اگر قيود و شروط آن باطل شود بايد در همان مصلحت صرف كرد بىقيد مثلا وقف بر طلاب مدرسه را اگر مدرسه خراب شود بايد بر طلاب مدرسه ديگر صرف كرد .\r\n2 - اگر وقف كنند بر جماعتى و شرط كند غير آنها را هم وقتى\r\n","description":"","footnote":"","page_name":" 461 ","page_number":157},
  {"content":"\r\nموجود شدند داخل بكنند صحيح است : اما اگر شرط نكند و مطلق گذارد و به قبض داده باشد آنگاه چيزى داخل كنند صحيح نيست مثلا اگر مدرسه وقف بر طلاب علوم دينى كند و به تصرف آنان دهد پس از آن بگويد اگر مدرسين و قراء قرآن يافت شد آنها را نيز منزل دهند صحيح نيست . اما اگر وقف مؤبد كنند به قيد آن كه تا بيست سال مثلا منزل طلاب باشد و پس از آن مهمان سراى مسافران صحيح است و اگر شرط كند وقف را بفروشند يا بوجه ديگر منتقل كنند و هر كسى را خواستند از موقوف عليهم خارج كنند اصل وقف صحيح نيست چون تناقض است 3 - صحيح است بنده يا حيوانى را وقف كنند و نفقه آن بر موقوف عليه است اگر وقف خاص باشد و اگر وقف بر مصالح عامه باشد مانند وقف بر خدمت مسجد يا مشاهد مشرفه نفقه بر عوائد وقف و اگر نباشد بر بيت المال است و اگر بنده وقفى به علتى آزاد شود قهرا مثل آن كه نتواند راه برود و زمين گير شود نفقه او بر خود او است و واجب نيست خدمت مسجد كند اگر بنده وقف شده بر كسى جنايت وارد آورد وقف او باطل نمىشود مگر به قصاص كشته شود و اگر ديگرى بر بنده جنايت زنده ارش جنايت\r\n","description":"","footnote":"","page_name":" 462 ","page_number":158},
  {"content":"\r\nمال موقوف عليه است .\r\n4 - اگر وقف بر اولاد اولاد خود كند پسر زادگان و دختر زادگان هر دو خواه مرد باشند يا زن داخلند اگر گويد وقف بر كسى است كه به من نسبت داده شود خاص پسر زادگان است و ذكر اين مسأله گذشت 5 - هر چه واقف شرط كند و شرعا جائز باشد بايد عمل كرد و عنوان و مصارف وقف را چه راجع به متولى و ناظر يا عين موقوفه يا مصارف آن بايد رعايت نمود فروع اين حكم كلى بسيار است از جمله : تغيير عنوان موقوفه جائز نيست مثلا جائز نيست مسجد را مدرسه كرد يا مدرسه را مسجد و بيمارستان را كاروانسرا ساخت و مستراح را دكان و در روايت است از حضرت امام حسن عسكرى ( ع ) « الوقوف على حسب ما يوقفها أهلها » و تبديل به احسن غلطى است در زبان جهال متداول گشته و در فقه از اين مقوله سخن نيست . بهره و تمتع از املاك موقوفه كه منافى يا مزاحم مصرف آن نباشد جائز است مانند آن كه در كاروانسرا نماز بخواند به شرط آن كه مزاحم مسافران نباشد در مدرسه بنشيند به طورى كه مزاحم طلاب نشود يا در قبرستان مسجد بسازد و مزاحم دفن نشود اما اگر حوض بسازد جائز نيست بعضى\r\n","description":"","footnote":"","page_name":" 463 ","page_number":159},
  {"content":"\r\nگويند اگر مالى را وقف كردند نه براى آن كه از خود آن آن متمتع شوند بلكه عوائد آن را صرف مصلحتى كنند مثل دكان و آسيا كه مال الاجاره آن صرف فقرا شود اگر تغيير صورت دهند جائز است مثلا دكان را خانه كنند يا خانه را دكان . اما مدرسه و مريض خانه كه وقف نشستن طلاب و علاج مرضى است نمىتوان اجاره داد و اجاره را صرف مرضى كرد اگر كسى زمينى وقف كند كه اگر متبرعى يافت شد آن را بسازند و مسجد كنند اگر ساليان دراز متبرعى يافت نشد نمىتوان در آن زمين غير مسجد بنا كرد و اگر گويى تا مسجد نساخته‌اند چه حكم دارد و آيا مىتواند جنب در آن درنگ كند و واجب است تطهير آن اگر جنس شود و هكذا ؟ گوييم تا وقف بعنوان مسجد نشود حكم مسجد ندارد اگر چه غير مسجد نمىتوان در آن ساخت در صورتى كه به تصرف متولى دهد . اما اگر مسجد ساخته خراب شود زمين آن حكم مسجد دارد و هزار سال بر آن بگذرد و خرابه بماند از مسجدى بيرون نمىرود .\r\nاگر از غله مسجد و اجاره املاك مدارس فرش و كتاب بخرند ملك مسجد و مدرسه است اما وقف نيست متولى مىتواند آن را مبادله كند و بفروشد و چيز ديگر بخرد در شروط و حدودى كه واقف معين كرده اما اگر فرش و كتاب خريد و وقف كرد ديگر تغيير و تبديل آن\r\n","description":"","footnote":"","page_name":" 464 ","page_number":160},
  {"content":"\r\nجائز نيست تا عنوان آن از فرسودگى باطل شود مثلا فرش چنان به پوسد كه ديگر آن را فرش نگويند و كتاب چنان پريشان و پراكنده شود كه كتاب نگويند و عنوان وقف باطل شود .\r\n6 - سكنى و عمرى حاجت به ايجاب و قبول و قبض دارد .\r\nسكنى آن است كه خانه را به كسى تسليم كنند تا در آن ساكن شود بىعوض و عمرى آن است كه خانه يا مال ديگر منقول يا غير منقول به كسى دهند تا زنده است از آن بهره بر دو ممكن است محدود به زندگى دهنده باشد يا گيرنده و دو عنوان ديگر نيز ميان فقها متداول است يكى رقبى نظير عمرى دادن هر گونه مال است براى انتفاع به كسى به مدت معين مانند دو سال يا بيشتر و كمتر و علامه رحمه الله در اين كتاب ضمنا معنى و حكم آن را آورده و نام آن را ذكر نكرده است و ديگر حبس كه در آخر بحث اشاره به آن نموده است .\r\nاين معاملات هيچ يك ناقل ملك نيست بلكه تا مال باقى است در ملك واگذارنده است و پس از گذشتن و تمام شدن مدت به مالك يا وارثان او باز مىگردد و هر يك از اينها اگر با ذكر مدت باشد عقد لازم است و هيچ يك را فسخ نمىتوانند كرد چه مدت را به زمان و سال و ماه معين كنند يا به عمر هر يك و اگر مدت تعيين نكنند عقد جائز است و مىتوان فسخ كرد و در صورتى كه لازم باشد يعنى مدت معين باشد به زمان تا مدت بسر نيامده\r\n","description":"","footnote":"","page_name":" 465 ","page_number":161},
  {"content":"\r\nحكم آن باقى است اگر چه دهنده و گيرنده هر دو يا يكى از آنها بميرند و وارثان بايد بمفاد صيغه عمل كنند مگر مالك اصلى در صيغه قيد كرده باشد كه او خود در خانه ساكن شود نه ورثه او . اما اگر به مدت زندگى يكى از آنها محدود باشد به مردن او معامله باطل مىشود . جائز است مالك ملك مزبور را بفروشد اگر چه هنوز مدت بسر نيامده و مشترى بايد صبر كند تا مدت بسر آيد آنگاه تصرف كند .\r\nاگر كسى را در خانه به صيغه سكنى نشانند مىتواند خود او با هر كس عادت بر آن جارى است با هم ساكن شوند مانند زن و فرزند و خادم و بيگانه كه مهمان شود اما اسكان مستمر بيگانگان يا اجاره دادن جائز نيست . هر ملك كه وقف آن جائز باشد حبس كردن و به عمرى و سكنى دادن جائز است بلكه مىتوان گفت همه اين چهار عنوان با وقف اصناف يك نوع معامله‌اند مانند صرف و سلم و نسيه كه اصناف بيعند الا آن كه اگر دائم باشد آن را وقف گويند و چون دائم است هر گز بملك واقف باز نمىگردد و در حبس و رقبى يا عمرى يا سكنى چون مدت آن دوام ندارد قهرا به مالك بر مىگردد . اگر صيغه وقف خواند و شرط كرد كه هر گاه خودش محتاج شد او يا وارثانش بتوانند آن را بملك خويش باز گردانند و بفروشند در حقيقت حبس است و شرط صحيح و وقف نيز صحيح است و چون حبس و وقف يك\r\n","description":"","footnote":"","page_name":" 466 ","page_number":162},
  {"content":"\r\nحقيقت هستند هر يك را به صيغه ديگر مىتوان انشاء كرد چنان كه محقق ثانى و شهيد در دروس فرموده است بارى واقف نسبت بملك خود مختار است هر نوع راضى باشد و بخواهد وقف يا حبس كند مىتواند و او را بر خلاف رضاى او به چيزى اجبار نمىتوان كرد مگر عمل نامشروعى خواهد و اگر وقف دائم كند به شرط آن كه وارث بتواند آن را بملك باز گرداند دو سخن متناقض است يا بايد گفت اصل وقف باطل است چون قصد و رضاى مالك موقوف بر اين بود كه وارث او بتواند آن را بفروشد يا بايد بگوئيم اصل وقف و شرط هر دو صحيح است و نمىتوان گفت وقف صحيح است و شرط باطل چون مالك اگر مىدانست شرط او پذيرفته نمىشود اصلا وقف نمىكرد . علامه در قواعد فرمايد اگر واقف شرط كند كه بتوانند ملك وقف را بفروشند در صورتى كه خراجش سنگين شود يا ويران گردد و بىفايده ماند يا بهره كم دهد و به بهاى آن ملك ديگر بخرند براى همان مصلحت اشكال است . اشكال از جهت آن است كه فروش با نيت وقف دائم مناقضت دارد و قصد دو چيز متناقض نمىتوان كرد و بهتر آن است كه شرط و وقف هر دو را صحيح بدانيم نه وقف مؤبد بلكه آن را نظير حبس شماريم .\r\nچون بناى اين كتاب بر مسائل مهم و ضرورى است فروش وقف را نه در فصل وقف و نه در باب بيع ذكر نكرده است زيرا كه وقف عام را به هيچ وجه نمىتوان فروخت و وقف خاص كه در آن فى -\r\n","description":"","footnote":"","page_name":" 467 ","page_number":163},
  {"content":"\r\nالجمله خلاف است غالبا وجود خارجى ندارد و در هر وقف خاص سهمى براى مصلحت عام معين گرديده كه مانع فروش آن است پس صورتى كه در فروش وقف اختلاف باشد مانند خنثى مشكل است و حيوان فرضى پدر سگ كه مادرش گوسفند باشد و فقط مسأله تمرينى است نه احتياجى .\r\nاما در حبس يا وقف منقطع الاخر سخن است . هر گاه كسى ملك را وقف كند بر مصلحتى كه خود مىداند دائم نخواهد بود مانند وقف بر اكبر اولاد يا فرزندان بلا فصل خود ، مانند حبس است يا خود حبس است و به مالك يا ورثه او بر مىگردد .\r\nاگر مالى را كه مىدانند دائم نخواهد ماند وقف كند مانند حيوان و بنده و درخت و ظروف و امثال آن وقتى فانى شود يعنى بميرد يا خشك شود يا بشكند وقف باطل مىشود چون شروط واقف را نمىتوان انجام داد و اگر فرض شود بقاياى آن به كارى آيد غير مصرفى كه واقف معين كرد يا اندك قيمتى داشته باشد مانند چوب درخت و پشم گوسفند مرده و ظرف سوراخ شده شكسته مسين يا برنجين يا مصالح بنا و آلات خانه وقفى خراب شده همه اينها مانند غله ملك وقف و عوائد آن خود وقف نيست بلكه متعلق به وقف است و مىتوان مبادله كرد و فروخت و به مصالح وقف رسانيد .\r\nچون ملكى را وقف كنند همه اجزاى آن وقف مىشود\r\n","description":"","footnote":"","page_name":" 468 ","page_number":164},
  {"content":"\r\nو اگر هر جزء فائده مستقل داشته باشد به تلف ساير اجزاء وقف باطل نمىشود مثلا كتاب با جلدش وقف است و اگر جلد خراب شود اصل كتاب وقف است و اگر كاروانسراى وقفى خراب شود زمينش وقف است و ترميم و اصلاح و تجديد بناى آن واجب نيست مگر آن كه خود واقف درآمدى براى آن معين كرده باشد و فروش زمين نيز جائز نيست زيرا كه تلف شدن زمين معنى ندارد مگر خسف شود .\r\nاز آن چه گفتيم معلوم شد فروش وقف به هيچ وجه جائز نيست و هيچ استثنا ندارد وقف عام اتفاقى است اما وقف خاص اگر جماعتى محصور باشند و ميان آنها خلاف افتد چندان كه بيم خونريزى و تلف مال بسيار باشد بعضى گويند فروش آن جائز است و روايتى نقل كرده‌اند و به نظر ما اين استثنا نيز صحيح نيست زيرا كه سخن در حال اختيار است نه حال ضرورت و يا بيم فتنه و خونريزى كه هر حرامى حلال مىشود حتى شرب خمر و زنا و الله العالم .\r\nدر جامع المقاصد از احمد حنبل نقل كرده است كه چون وقف خراب شود جائز است بعض آن را بفروشند و باقى را آباد كنند و خود او گويد بخلاف احمد اعتبار نيست و در حديث پيغمبر صلى الله عليه و آله است لا يباع اصلها و لا يوهب و لا يورث .\r\n","description":"","footnote":"","page_name":" 469 ","page_number":165},
  {"content":"\r\n\r\nفصل سيم در وصيت وصيت در اصطلاح فقه امر و دستورى است كه انسان نسبت به اموال خود دهد تا پس از مرگ او به جا آرند و در لغت عربى و قرآن هر دستورى است خواه پس از مرگ خواه در حيات مانند « * ( يُوصِيكُمُ الله فِي أَوْلادِكُمْ ) * و * ( ذلِكُمْ وَصَّاكُمْ بِه ) * » وصيت بر كسى كه دين يا واجبى بر عهده دارد واجب است تا ورثه ادا كنند و الا مستحب است و آن عقدى است ناچار ايجاب و قبول در آن شرط است اما چون عقد جائز است آن دقت و احتياط كه در صيغه عقود لازم مىكنند در وصيت واجب نيست چون در عقود لازم اگر اختلاف افتد ميان دو طرف معامله لفظى كه در صيغه آورده‌اند مرجع و قاطع اختلاف است و بايد صريح و بىشبهه باشد اما در عقد جائز به محض آن كه اختلاف افتد و يكى انكار كند باطل مىشود و اگر اختلاف نكنند به صيغه حاجت نيست .\r\nاگر تلفظ ممكن نباشد اشاره و كتابت كافى است اگر اراده وصيت كرده باشد و واجب نيست عمل به آن چه به خط او يابند .\r\nوصيت بايد به كار مشروع و جائز باشد و اگر مسلمان وصيت\r\n","description":"","footnote":"","page_name":" 470 ","page_number":166},
  {"content":"\r\nكند به بناى معبد يهود يا نصارى صحيح نيست و اگر خودشان وصيت كنند صحيح است .\r\nوصيت كننده بايد صحيح التصرف باشد يعنى شرايطى كه در عقود اعتبار كرده‌اند در موصى هم معتبر است . موصى له يعنى كسى كه مالى براى او وصيت كرده‌اند بايد موجود باشد يا بشود و اگر وصيت براى اولاد فقير خود كرد و از آنها هيچ يك فقير نبودند آن وصيت باطل مىشود و مال به همه ورثه باز مىگردد وصى يعنى كسى كه مامور به انجام دادن مفاد وصيت است بايد مكلف و مسلمان باشد اما عدالت در او شرط نيست و اگر در واجبات مانند دين و حج مراعات عدالت كند البته بهتر است اما وثوق و اطمينان كافى است .\r\nاگر كسى خويشتن را جراحت مهلك زند وصيتش بعد از جراحت صحيح نيست و بقول ديگر صحيح است چون مكافات جرم او ضرر زدن به ديگران نيست كه در بارهء آنان وصيت كرده مگر آن كه سفاهتش ثابت شود .\r\n","description":"","footnote":"","page_name":" 471 ","page_number":167},
  {"content":"\r\nصحيح است وصيت براى بچه كه هنوز متولد نشده اگر زنده متولد شود و صحيح است وصيت براى ذمى اما براى حربى صحيح نيست و براى بنده خودش صحيح است و هم مدبر و مكاتب و ام ولد اما براى بنده ديگران صحيح نيست و براى بنده مكاتبى كه مقدارى از او آزاد شده است صحيح است و معنى اين الفاظ در محل خود خواهد آمد إن شاء الله . اگر براى بنده خود مالى وصيت كند و آن مال به اندازه قيمت بنده باشد آزاد مىشود و اگر بيشتر باشد پس از آزاد شدن زائد را به او مىدهند و اگر كم آيد نيز آزاد مىشود و بايد خود در دادن باقى قيمت سعى كند و ام ولد نيز همين حكم دارد و از همان مال وصيت آزاد مىشود نه از سهم فرزند خود و اگر مديونى وصيت كند بندگانش را آزاد كنند بايد دين را مقدم داشت و اگر خود موصى در مرض موت يك بنده آزاد كند و غير از آن نداشته باشد و قيمت بنده دو برابر دين باشد بنده آزاد مىشود و طلبكاران نبايد از طلب خود محروم شوند ناچار بنده كسب كند و طلب طلبكاران را بدهد و نيز به قدر ثلث قيمت خود كسب كند و به وارثان دهد . اگر وصيت كند براى ذكور\r\n","description":"","footnote":"","page_name":" 472 ","page_number":168},
  {"content":"\r\nو اناث همه را برابر بايد داد مگر خود او بعضى را ترجيح دهد و همچنين در عموها و دائىها عم مساوى دائى و اگر براى خويشان خود وصيت كند به كسانى بايد داد كه به انتساب به او معروف باشند حكم عشيره همچنين همسايگان و فى سبيل الله و خيرات و فقرا چنان است كه در وقف گذشت و اگر كسى كه وصيت براى شخص او كرده‌اند پيش از موصى از دنيا برود و موصى وصيت را فسخ نكند حق او به وارثان مىرسد و اگر وارث نداشته باشد به وارثان موصى باز مىگردد .\r\nوصيت بحمل جائز است يعنى جنين حيوان كه در شكم مادر است .\r\nمستحب است براى خويشان وصيت كردن هر چند وارث باشند و بسيارى از اهل سنت وصيت براى وارثان را جائز نمىدانند .\r\nاگر مرد عادلى را وصى خويش قرار داد و پس از آن فاسق شد وصايت او باطل مىشود زيرا كه موصى به ظن غالب به عدالت\r\n","description":"","footnote":"","page_name":" 473 ","page_number":169},
  {"content":"\r\nوصى نظر داشته است و چون فاسق شود مقصود او ظاهرا حاصل نيست بر خلاف آن كه از اول فاسق را وصى قرار دهد و ممكن است عدالت وصى را شرط ندانيم يا بدانيم و بگوئيم اصلا وصايت فاسق صحيح نيست و صحيح است زن يا كودك نابالغ را وصى كند به شرط آن كه ديگرى را تا هنگام رشد كودك مامور كار وصيت گرداند پس از آن با هم به شركت تصرف كنند يا يكى تنها و نمىتواند چون بالغ شود كار گذشته را نقض نمايد و اگر كافرى كافرى را وصى نمايد صحيح است .\r\nاگر دو نفر وصى معين كند ظاهر آن است كه بايد به اشتراك تصرف كنند و هيچ يك تنها بىرضاى ديگرى كارى انجام ندهد و اگر صريحا شرط اجتماع كند خود معلوم است و اگر ميان آنها اختلاف افتد و هيچ يك راضى به عمل ديگرى نباشد\r\n","description":"","footnote":"","page_name":" 474 ","page_number":170},
  {"content":"\r\nحاكم شرع بايد آنها را به تراضى وا دارد به ترغيب و تحريص و اگر ممكن نشد ديگرى را براى انجام وصيت معين كند موقتا تا آنها توافق نمايند اگر تاخير وصيت ممكن نباشد و اگر يكى از دو وصى يا هر دو عاجز شوند مردى توانا براى يارى آنها بر گمارد اگر موصى دو وصى معين كند و صريح گويد كه تنها مىتوانند عمل كنند صحيح است و جائز است اعمال را تقسيم كنند بعضى را يكى انجام دهد بعضى را ديگرى .\r\nاگر وصى وصايت خويش را رد كرد و خبر به موصى رسيد صحيح است و رد او قبول مىشود اما اگر خبر به موصى نرسد رد صحيح نيست و مجبور است بمفاد وصيت عمل كند مگر خطرى باشد و ظالمى مانع شود و اگر وصى خيانت كند و خيانت او بر حاكم شرع ثابت شود حاكم شرع بايد ديگرى به جاى او نصب كند و به قاعده اگر وصيت براى شخص و اشخاص معين كرده باشد دخالت حاكم موقوف بر تقاضاى صاحبان حق است و اموالى كه در دست وصى تلف شود ضامن نيست مگر تعدى يا تفريط كرده باشد .\r\nاگر وصى از ميت طلبكار بوده است جايز است دين خود را از اموال او بردارد و نيز جايز است اگر مالدار است از مال او قرض بردارد اما اگر فقير است جايز نيست چون ممكن\r\n","description":"","footnote":"","page_name":" 475 ","page_number":171},
  {"content":"\r\nاست از اداء عاجز شود و جايز است خودش از عين اموال ميت بر دارد و قيمت آن را محسوب دارد و اين معامله حكم بيع ندارد بلكه نظير معاطات است بمذهب مشهور . وصى جائز است براى كار خود و رسيدگى به اموال موصى اجرة المثل بردارد اگر حاجت داشته باشد و اگر حاجت نداشته باشد پرهيز نمايد چنان كه در قرآن فرموده « وَمَنْ كانَ غَنِيًّا فَلْيَسْتَعْفِفْ » و آيه خاص به وصى ايتام است نه ساير وجوه مصالح و مقتضاى كلام علامه رحمه الله آن است كه اگر اجرة المثل بيش از اندازه حاجت باشد به اندازه حاجت اكتفا بايد كرد و اگر كمتر است به همان اندازه اجرة المثل اكتفا كند چنان كه در قرآن فرموده من كان فقيرا فليأكل كل بالمعروف و زياده از اجرت المثل خوردن اجحاف است نه معروف و بعض علما اجرة المثل را مطلقا جائز مىدانند و آيه كريمه را حمل بر افضليت پرهيز و كراهت اجرت كرده‌اند و احتياط شديد در وصى بر صغار كه در اصطلاح مردم قيم مىگويند اجتناب است و قيم فقير نيز به اقل الامرين اكتفا كند اما براى رسيدگى به ساير مصالح و شروط وصيت اجرة المثل گرفتن جائز است هر چند غنى باشد .\r\nوصى معين نمىتواند وصى معين كند مگر موصى اول به او اذن داده باشد و بايد از شرط او تخلف نكند چنان كه وكيل نمىتواند ديگرى را از جانب خود وكيل كند . وصى مىتواند براى\r\n","description":"","footnote":"","page_name":" 476 ","page_number":172},
  {"content":"\r\nهر كار خواهد وكيل گيرد اما وكالت به شرط آن كه عزل نكند جائز نيست چنان كه در وقف گفتيم بلكه وكالت مطلق همه جا مشكل است پس اگر كسى را در ضمن عقد لازم اختيار دهد در حكم آن است كه از نظر و وصايت استعفا داده است اگر به عقد وكالت وكالت دهد و پس از آن در ضمن عقد ديگر شرط كند عزل نكردن او را باز صحيح نيست و بايد وصى و متولى وقف و حاكم شرع و نائب او خود شخصا به وظايف خويش برسند و وكيل آنها اگر غير قابل عزل باشند حق رسيدگى از آنها سلب مىشود بلكه پدر و جد نيز براى ولايت فرزندان وكيل بلا عزل نگيرند وصيت تا ثلث مال صحيح است و اگر بيش از ثلث وصيت كند صحت آن زيادتى موقوف بر اجازه وارث است هر وارث كه اجازه دهد به اندازه سهم او ممضى است و اگر پيش از مردن موصى امضاى وصيت كنند صحيح است . و پس از موت مال وصيت متعلق به ارباب آن مىگردد اگر قبول كنند و اگر رد كنند به وارث باز مىگردد .\r\n","description":"","footnote":"","page_name":" 477 ","page_number":173},
  {"content":"\r\nهر مصرف واجب را مانند دين و كفن و زكات و خمس و حج بايد مقدم بر همه مصارف از اصل برداشت و اگر چه وصيت نكرده باشد و مصارف غير واجب را از ثلث و به ترتيب آن چه زود تر وصيت كرده مقدم بايد داشت و اگر ممكن نشود مختارند بهر يك عمل كنند و ديگرى را ترك كنند در صورتى كه همه در يك وصيت باشد به يك صيغه و اگر وصيت كند يك جزء از مال من به فلان دهيد هفت يك بدهند بعضى گويند ده يك و ظاهرا هر دو صحيح باشد و اگر در اين حدود كمتر يا بيشتر بدهند نيز صحيح است چون جزء بر آن صادق مىآيد و همچنين اگر گفت سهمى از مال من به او دهيد هشت يك كافى است و اگر گويد چيزى از تركه دهيد يك ششم بس است و به قاعده همه اين مقادير ارشاد است نه تعبد و كسى كه الفاظى از اين قبيل بگويد به اقل مقدارى كه لفظ بر آن صادق آيد و به قراين مراد موصى باشد اكتفا توان كرد اما آن چه مىدهند نبايد چندان كم و بى فائده باشد كه عادت ببخشش آن تعلق نمىگيرد مثلا موصى بگويد نصيبى به او بدهيد مشتى برنج بدهند بلكه اگر ثروت او بسيار است و موصى له مردى آبرومند مقدارى كه سزاوار او باشد بايد داد و در بسيارى آن اندازه ندهد كه متناسب با ساير\r\n","description":"","footnote":"","page_name":" 478 ","page_number":174},
  {"content":"\r\nمصارف نباشد مثلا نه عشر از وصيت ثروتمندى را به فرزندش دهد در صورتى كه مصارف بسيار براى اعانت فقرا و ساختن مساجد و حج و زيارت و تعزيه دارى حضرت ابى عبد الله ع معين كرده است و در ضمن گويد چيزى زائد بر ارث به فلان فرزندش دهند .\r\nاگر وصيت كند مثلا به دختر زاده من كه وارث من نيست به اندازه ارث يكى از دختران من كه وارثند نصيب بدهيد صحيح است در صورتى كه از ثلث مال بيشتر نباشد و اگر وارثان اجازه دهند بيش از ثلث هم صحيح است و آن دختر زاده را به اندازه نصيب يك دختر بايد داد و اگر وصيت كند كه به فلان به اندازه سهم پسر من بدهيد و او يك پسر وارث بيشتر ندارد و آن پسر اجازه دهد مال را دو نيمه كنند يك نيمه به پسر دهند و يك نيمه به آن كسى كه وصيت كرده است و اگر پسر اجازه ندهد يك ثلث مال را به او دهند و باقى را پسر وارث شود و اگر دو پسر وارث دارد چه اجازه بدهند يا ندهند مال سه قسمت مىشود و بهر يك يك قسمت مىرسد و اگر وارث دختر و پسر دارد و بگويد به نواده من مثلا به اندازه سهم يكى از وارثان بدهيد چون سهم وارثان مختلف است بايد معين كند سهم پسرى يا دخترى و اگر معين نكرده در گذشت سهم كمتر بايد داد يعنى سهم دخترى پس مال را چهار قسمت كنند دو قسمت پسر ببرد و دو نفر ديگر هر\r\n","description":"","footnote":"","page_name":" 479 ","page_number":175},
  {"content":"\r\nيك ربع مال را ببرند و مردم عوام اين گونه وصيت بسيار مىكنند كه در گفتن و تقرير آسان است اما غير فقيه ورزيده كه در حساب نيز ماهر باشد حل آن نمىتواند كرد از جمله ما خود مشاهده كرديم مردى دهقان در شهر متعه گرفته بود و خانه خريده زن متعه را در آن خانه نشانيده بود و خود در ده زن دائمه داشت با دو پسر و وصيت كرده بود زن متعه را به اندازه زن دائمه ارث دهند و خانه كه نشسته مال او باشد دو پسر به اين وصيت راضى بودند و زن دائمه راضى نبوده و اجازه نمىداد و مىگفتند هوائى خانه شهرى او به اندازه ربع تركه ارزش دارد كسان او متحير ماندند چه كنند تا آن كه بيكى از مراجع بزرگ وقت مراجعه كردند به اين بنده محول شد و من پس از دقت گفتم وصيت از ثلث بيشتر نيست و حاجت به اجازه ورثه ندارد و تركه را گفتم 24 قسمت كردند و ثلث آن 8 است و ربع آن كه قيمت خانه شهرى است 6 و قسمت زن دائمه و متعه را هر يك دو سهم دادم و پسران را هر يك هفت سهم و اگر قيمت خانه بيش از ربع بود مسأله پيچيده مىشد و در قواعد و تذكره فروع نظير اين بسيار ذكر كرده و در آخر آن فرموده است اين مسائل را آورديم تا فقيه حاذق ورزيده شود و آن چه بر او وارد آيد به قياس استخراج تواند كرد . اگر وصى يكى از مصارف را فراموش كند\r\n","description":"","footnote":"","page_name":" 480 ","page_number":176},
  {"content":"\r\nبه ميراث بر مىگردد و بعضى گويند در مطلق بر و خيرات صرف بايد كرد .\r\nاگر كسى دو وصيت كند كه عمل بهر دو ممكن نباشد بايد به آخرين عمل كرد و اگر ممكن باشد بهر دو و آن كه در يك وصيت به دو عمل متناقض دستور دهد پيش از اين گذشت و اگر ثلث وافى به همه مصارف وصيت نباشد به اولين شروع كنند و به ترتيب عمل كنند تا هر جا كه ثلث به آخر رسيد ما بقى مصارف را بگذارند .\r\nوصيت بمال هم به دو شاهد مرد ثابت مىشود و هم به يك مرد و دو زن و به چهار زن و به يك شاهد و قسم مدعى و به شهادت يك زن ربع وصيت ثابت مىشود و به دو زن نصف و به سه زن سه ربع چون در ثبوت وصيت توسعه است و به شهادت اهل كتاب نيز ثابت مىشود چون اجل فرصت تهيه شروط و تشريفات نمىدهد اما وصايت يعنى تعيين وصى و وظائف او جز به دو شاهد عادل مرد ثابت نمىشود .\r\nاگر كسى بنده خود را آزاد كند و مالى غير آن نداشته باشد يك ثلث آن آزاد مىشود و دو ثلث ديگر را بايد خود بنده كسب كند و به وارث بدهد و اگر جزئى از بنده آزاد كرد كه خود بيش از آن جزء را مالك بود همه بنده آزاد مىشود از\r\n","description":"","footnote":"","page_name":" 481 ","page_number":177},
  {"content":"\r\nثلث چون منجزات مريض در حكم وصيت است در اين باب .\r\nو اگر همه بندگان خويش را آزاد كند و مال ديگر غير آن نداشته باشد ثلث آنها آزاد مىشود به قرعه و اگر به ترتيب آزاد كرده باشد ثلث او از آن كه زودتر آزاد كرده است حساب مىشود و اين حكم در روايات به تواتر رسيده و دليل قول كسانى است كه منجزات مريض را از ثلث مىدانند .\r\nاگر وصيت كند بنده آزاد كنند هر گونه بنده كافى است و اگر قيد كند مؤمنه بايد مؤمنه آزاد كند و اگر يافت نشود از سنيان كه ناصبى نباشند و اگر پس از آزاد كردن خلاف آن ظاهر شد باكى نيست و اين توسعه ايست در عتق .\r\n\r\nمنجزات مريض مقصود از منجزات هر گونه معامله تبرعى است كه مال را رايگان از دست بدهد مانند وقف و بخشش و آزاد كردن بنده و فروختن به كمتر از قيمت و صلح محاباتى كه وارث را زيان داشته باشد . چون مريض سخت يا كسى كه به زخم و تصادم مشرف به مرگ شود و اميد از زندگانى ببرد اين گونه معامله كند از ثلث او محسوب مىشود و نزد فقها مانند وصيت است يا خود وصيت است چون وصيت در قرآن اعم است از اين كه نزديك مرگ دستور\r\n","description":"","footnote":"","page_name":" 482 ","page_number":178},
  {"content":"\r\nدهد هنگام زندگى او انجام دهند يا پس از رحلت و در آيه كريمه است * ( فَمَنْ خافَ مِنْ مُوصٍ جَنَفاً أَوْ إِثْماً ) * هر كسى از ميل و ظلم موصى ترسد بايد اصلاح آن كند موصى حتما شامل مريض مشرف بموت مىشود و جنف يعنى ميل را به زيادت از ثلث تفسير كردند و مكروه است انسان تندرست نيز همه مال خويش را در راه خير صرف كند و وارثان را تهى دست گذارد اما بخشش او باطل نيست و در حال مرض اصلا باطل است مگر وارثان امضا كنند يا به اندازه ثلث مال يا كمتر باشد و همچنين اقرار مريض به مديون بودن يا آن كه عين يكى از اموال كه در تصرف او است مال ديگرى است ميان فقهاى شيعه اختلاف است و شيخ عليه الرحمه در مبسوط گويد در منجزات دو روايت است يكى آن كه از ثلث حساب مىشود و خود ثلث را اختيار كرده و ديگر آن كه از اصل و نووى در شرح صحيح مسلم از علماى اهل سنت گويد اهل ظاهر يعنى محدثين عامه مانند داود منجزات را از اصل مىشمارند و بمذهب معروف از ثلث است ، و آن چه در احاديث اهل بيت عليهم السلام ديده‌ايم روايات ثلث تقريبا متواتر است و روايتى كه موافق قول ظاهريان اهل سنت وارد شده مرسل است و مجمل .\r\nدر روايت عمران بن حصين از پيغمبر صلى الله عليه و آله آمده است كه مردى شش بنده داشت و غير آن هيچ ، همه را در مرض موت آزاد كرد پيغمبر ( ص ) آن را اجازت نفرمود و ميان بندگان قرعه زد دو بنده را آزاد كرد و چهار بنده را براى وارثان نگاهداشت\r\n","description":"","footnote":"","page_name":" 483 ","page_number":179},
  {"content":"\r\nو اين حديث متفق عليه است هم اهل سنت و هم شيعه روايت كرده‌اند و اصل در منجزات هم اين روايت است و روايات ديگر را حمل بر آن بايد كرد .\r\nاگر منجزات از اصل باشد و وصيت از ثلث هر كس بخواهد بيش از ثلث مال خود را براى كسى وصيت كند يا همه مال را به بيگانه بدهد و وارثان را تهى دست گذارد مىتواند هنگام مرگ همه را به او ببخشد و حكم شارع را در بارهء وصيت لغو كند و چنان كه در نص روايات آمده علت حكم خدا در وصيت محروم نشدن وارث است و غالبا فقها علت منصوص را سرايت مىدهند يعنى اگر كسى گويد سركه مخور كه ترش است بايد از ترشى پرهيز كرد و اگر گفتند وصيت به بيش از ثلث مكن كه وارث مستمند نشود يعنى نزديك مرگ هم مبخش كه اميد بدست آوردن مال ندارى و وارث را تهى دست مگذار و گويند اقرار مريض به اين كه فلان مال من از آن ديگرى است اگر متهم باشد پذيرفته نمىشود و اگر منجزات از اصل باشد راه متهم آسان مىشود زيرا كه آن را مىبخشد در مورد وصيت اوهام چندى است كه در روايات رد آن وارد شده است از جمله عامه مردم پندارند هر كسى مىتواند هر چقدر بخواهد از مال خود وصيت كند يا وارثى را از ارث خود محروم سازد و بارها مانند آن ديده‌ايم در روايات رد اين توهم وارد شده است كه انسان تا زنده است مال مال او است\r\n","description":"","footnote":"","page_name":" 484 ","page_number":180},
  {"content":"\r\n( البته اگر به ورشكستگى يا مرض يا علت ديگر محجور نباشد ) و چون از دنيا رفت حق تصرف و دستور دادن و امر و نهى ندارد مگر به اندازه ثلث و اينها تفسير آيه قرآن است در جنف .\r\nديگر آن كه غالب اهل سنت وصيت براى وارث را جائز نمىدانند در روايات آمده است كه انسان مال خود را تا زنده است بهر كس خواهد مىدهد وارث يا غير وارث اقارب يا بيگانه البته اگر كمتر از ثلث باشد پس از وفات هم ممضى است و اگر بيشتر باشد در حال صحت .\r\nسيم . در بسيارى از روايات نهى است از آن كه انسان همه مال خود را صرف خيرات كند و وارث را تهى دست گذارد حتى در صحت و سلامتى و در آيات قرآن اشاره به آن هست « يَسْئَلُونَكَ ما ذا يُنْفِقُونَ قُلِ الْعَفْوَ » و پيغمبر ( ص ) بيكى از اصحاب فرمود : اگر مال خود را براى فرزندان باقى گذارى كه محتاج نباشند به از آن است كه آنها را بىچيز رها كنى و نيازمند مردم ، بعضى روات تصور مىكردند اين عمل حرام و باطل است و در روايات آمده است كه انسان تا زنده است حق دارد در مال خود تصرف كند و اگر گفت پس از وفات من غير ثلث حق ندارد و اين نهى از بخشش بسيار در حال صحت براى كراهت است .\r\nعلماى اصول گويند مطلق را حمل بر مقيد بايد كرد .\r\nمثلا بگويند هر كسى تا زنده است بايد بندگى خدا كند و نماز بخواند و روزه بگيرد با آن كه وقتى هم عبادت ساقط است مانند زن حائض و مرد\r\n","description":"","footnote":"","page_name":" 485 ","page_number":181},
  {"content":"\r\nمسافر . يا بگويند انسان تا زنده است اختيار مال خود دارد مانند « الناس مسلطون على أموالهم و أنفسهم » شايد هم وقتى ممنوع شود از تصرف مانند ورشكسته و ديوانه و در مرض موت پس نمىتوان آن را دليل قول مخالف دانست و گفت تصرف مريض از اصل صحيح است .\r\nچهارم . اهل سنت متفقند كه وصيت و منجزات مريض از ثلث است مگر گروهى از محدثين و ظاهريين آنها كه منجزات را از اصل مىدانند و اختلاف كردند كه وصيت به عين يكى از اموال خود چگونه است مثلا فلان زمين يا فلان خانه و اثاث البيت مشخص و معين را به فلان خويشاوند من دهيد و معتقدند وصيت مشروع آن است كه ثلث مشاع از همه اموال باشد و اگر ميت مالى را معين كند چون دو ثلث آن متعلق حق وارثان است و شايد به آن نظر خاص داشته باشند نافذ نيست مثلا دكان تجارت خود را وصيت كند براى بيگانه و وارث مىخواهد به جاى پدر نشيند و پدر حق دارد ثلث آن دكان را وصيت كند نه همه را امام مالك گويد وارثان مخيرند آن مال را در وصيت صرف كنند يا از همه اموال به اندازه ثلث بدهند . و شافعى و ابو حنيفه گفتند از آن مال معين و غير آن ثلث بدهند و يكى از فقهاى مالكيه گويد اين جدا كردن و تعيين نافذ است و الزام آورد چون به وصيت بايد عمل كرد به نص قرآن « فَمَنْ بَدَّلَه بَعْدَ ما سَمِعَه فَإِنَّما إِثْمُه عَلَى الَّذِينَ يُبَدِّلُونَه » . الا آن كه مال را قيمت كنند اگر از ثلث بيشتر بود آن افزونى مال ورثه است و ظاهرا اين فتوى را از روايات اهل\r\n","description":"","footnote":"","page_name":" 486 ","page_number":182},
  {"content":"\r\nبيت عليهم السلام اقتباس كرده است كه امام فرمود ( اذا ابان فهو جائز ) يعنى اگر مال را جدا كرد جدا كردن او نافذ است و صحيح و اگر مطلق گفت كه پس از موت او جدا كنند از ثلث مشاع بايد داد و اين روايت نظر به همان اختلاف معروف دارد كه در عهد ائمه عليهم السلام متداول بود بعضى كه از اين اختلاف خبر نداشتند و روايت را در باب منجزات مريض ديدند پنداشتند اين روايت هم در بارهء منجزات است و عجب است كه خود آنان هم موافق روايت فتوى نمىدهند چون منجز را از اصل مىدهند هر چند جدا نكند و مشاع باشد و در روايت گويد اگر جدا نكردند از ثلث است .\r\nو علامه فرموده اين حكم متعلق بهر مرضى است كه به مرگ كشاند هر چند مخوف نباشد و جامع المقاصد و بسيارى تخصيص به مرض مخوف دادند و دور نيست بگوئيم حجر حاكم خاص به مرض مخوف است چون هر گز عادت بر آن جارى نبود و هيچ كس تا كنون به ياد ندارد كه براى هر مرض حاكم شرع مريض را از تصرف در مال خود ممنوع كرده باشد اما باطل بودن تبرع بىحجر حاكم شرع در هر مرضى است كه بتوان مرگ را منسوب بدان دانست اما كسى دندان درد بگيرد و به فجاه درگذرد تصرف وى باطل نيست از اين جهت كه دندان درد سبب مرگ نيست و نيز صدقاتى كه در حال بيمارى مىدهند در شرع بدان ترغيب شده و مسامحه با پرستار و تحفه و هديه و پايمزد طبيب و امثال\r\n","description":"","footnote":"","page_name":" 487 ","page_number":183},
  {"content":"\r\nآن كه غالبا در بيمارى سخت بيش از اجرت المثل است و اطعام فقرا براى دعا و توسل بائمه اطهار عليهم السلام و پذيرايى عيادت كنندگان و غير آن چون به اندازه شان و آبروى مريض باشد تبرع محسوب نمىشود و نبايد از ثلث محسوب داشت چون مصارف خود بيمار است و براى علاج صحت او و هر خرج كه اگر نكنند نقض آبرو باشد تبرع نيست و آن چه بيش از شأن مريض باشد صحيح نيست چون صدقه و تبرع نيز در هر كس حدى دارد .\r\nاگر كسى را جنايتى زنند خواه به آن جنايت در گذرد يا زنده ماند ارش جنايت از اموال او است و چون در گذرد از تركه او محسوب است و همچنين اگر بكشند ديه از تركه است اگر اندازه از مال معين كرد براى بنده آزاد كردن يا خيرات ديگر و به آن اندازه مال ممكن نشد منتظر باشد تا يافت شود و اگر مايوس باشد به قاعده به وارث باز مىگردد اما اگر اندازه كه معين كرده است بيش از مصرف باشد قاعده آن است كه آن بيشتر نيز به وارث برگردد چون وصيت مانند وقف نيست كه اگر مصرف معين متعذر باشد در اقرب به نظر واقف صرف كنند اما در وصيت علتى ندارد كه به صاحبش باز نگردانيم . وصى در خيرات مانند وكيل در خيرات است اگر ميسر نشد به مالك بر\r\n","description":"","footnote":"","page_name":" 488 ","page_number":184},
  {"content":"\r\nمىگردانند اما در روايتى است كه چون اندازه براى خريدن بنده و آزاد ساختن او معين كنند و مال بيش از بهاى بنده باشد آن زيادتى را پس از آزادى به بنده دهند هر كس بر ديگرى ولايت دارد مانند پدر و جد پدرى كه بر فرزند و نواده خود ولايت دارند مىتوانند پس از مرگ براى آنها قيم معين كنند و كسى كه ولايت ندارد نمىتواند مثلا قيم نمىتواند قيم معين كند مگر باذن پدر يا جد . اما مىتواند وصى معين كند براى اجراى مصارف وصيت . و پس از قبول و مرگ موصى رد جائز نيست اگر وصيت كند يكى از وارثان را از ميراث خارج سازند صحيح نيست و بقول كسانى كه منجزات مريض را از اصل مىدانند مىتواند اخراج وارث را به وجهى بهتر انجام دهد و اموال خود را در مرض موت بهر كدام از وارثان كه مىخواهد ببخشد و براى آن يكى هيچ نگذارد .\r\n","description":"","footnote":"","page_name":" 489 ","page_number":185},
  {"content":"\r\nكتاب النكاح و در آن چند فصل است\r\n\r\nفصل اول - عقد نكاح حلال شدن زن بر مرد بر سه وجه است نكاح دائم . نكاح متعه . كنيز زر خريد ، و تحليل ملحق به آن است نكاح مطلقا محتاج به عقد است و بىايجاب و قبول و شرائط شرعى زن حلال نمىشود . نكاح با معاملات مالى فرق دارد زيرا كه در حلال بودن مال ديگران رضاى صاحب آن كافى است چنان كه پيغمبر صلى الله عليه و آله در حجة الوداع فرمود مال هيچ كس بر ديگرى حلال نيست مگر با طيب نفس و آن همه تفصيل و احكام كه در معاملات مالى گفتند و گفتيم براى صحت عقد و آثار مخصوصه است نه حليت مال اما در نكاح چنين نيست و به رضاى تنها حلال نمىشود مگر مرد و زن بيكى از عناوين عقد زوجيت بندند و به لوازم آن ملتزم شوند چنان كه فرمود « إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ » تا مرد شوهر زن نشود و ملتزم به احكام و آثار و لوازم شوهرى نگردد و زن نيز ملتزم و متعهد نشود و\r\n","description":"","footnote":"","page_name":" 490 ","page_number":186},
  {"content":"\r\nخانواده تشكيل ندهند و پرورش اولاد مشترك را به گردن نگيرند به رضاى تنها حق مواقعه ندارند . معاملات بيع و اجاره و شركت و مزارعه بالفرض بىعقد و شرائط واقع شود رضاى طرفين در حليت كافى است و در نكاح كافى نيست بايد دانست كه ما اصطلاحات شرعى را كه از عربى گرفته‌ايم غالبا مراد فى در زبان فارسى ندارد يعنى لفظى كه درست منطبق با معنى عربى باشد چنان كه هر قومى علمى را از قوم ديگر بگيرند اصطلاحات آنها را ناچار استعمال خواهند كرد مثلا طلاق اصطلاح شرعى است و آن را به ( يله و رها ) ترجمه مىكنند البته لفظى نزديكتر از آن بمعنى شرعى نيافتند اما در حقيقت معنى طلاق از آن فهميده نمىشود شايد كسى بگويد ( زن خود را يله كردم يا رها كردم ) و مقصود آن باشد كه بىنفقه و سرپرست گذاشتم يا او به قهر به خانه خويشانش رفته بود در پى او نرفتم . در شرع معنى طلاق غير معنى فسخ است و اين دقت در زبان فارسى و زبان ديگر نيست و به لفظى كه صريح نباشد تا در مقام اختلاف حجت شود صيغه نمىتوان جارى كرد بلكه در بيع و اجاره نيز كه همه امم به آن احتياج دارند لفظى در هر زبان نمىتوان يافت كه درست منطبق بر زبان ديگر باشد مثلا در عربى بيع بمعنى خريد و فروش هر دو هست و اجاره در فارسى لفظى ندارد و در عقود و عهد نامه ها بايد عبارت صحيح و تام المعنى و كامل الدلاله به كار برد كه اهل آن زبان عادت به مسامحه در تعبير و غلط گويى و بىاعتنايى به الفاظ نداشته باشند\r\n","description":"","footnote":"","page_name":" 491 ","page_number":187},
  {"content":"\r\nو از اين جهت رجال سياسى جهان زبانى كامل براى عهدنامه ها برمىگزينند كه هر گاه در قيدى اختلاف افتد آن زبان كاملتر حجت باشد .\r\nنكاح و عقود ديگر بايد به عربى باشد چنانچه خواهيم گفت إن شاء الله و بىشبهه بايد لفظى به كار برند كه دلالت بر انشاء عقد نكاح كند و زن و شوهر اين امر معروف را منكر نتوانند شد و بايد زن آغاز عقد كند يعنى ايجاب كند چون رضاى او مهمتر است و مرد به پذيرد . در زبان عربى و فارسى انشاء بلفظ ماضى است و مستقبل را در وعده و امر را در طلب استعمال مىكنند . اگر بگويد مىفروشم معلوم نمىشود كه فروخته بلكه به ظاهر وعده داده است اما اگر بگويد فروختم ممكن است از آن قصد انشاء فروش كند يعنى به همين لفظ منتقل ساختم مال خود در او اگر بگويد مالت را به من به فروش يعنى طالب آنم كه بخرم نه آن كه خريدم و فرق است ميان طالب كار و فاعل آن .\r\nگاهى جمله اسميه در انشاء عقود به كار مىرود در عربى چنان كه پيغمبر ( ص ) فرمود « أنتم الطلقاء » يعنى همه شما آزاديد مرد در طلاق گويد « زوجتي طالق » زن من طلاق داده « وعبدى حر » بنده من آزاد جمله اسميه در فارسى بخشش معروف است مثلا پدر به فرزندش گويد اين فرش مال تو ، اما در نكاح و بيع غير معروف است مثلا اگر بگويد دختر من مال فلان ، دليل آن نيست كه همان وقت عقد كرده بلكه دلالت بر وعده دارد و اگر مبالغه كنيم\r\n","description":"","footnote":"","page_name":" 492 ","page_number":188},
  {"content":"\r\nبيش از نامزدى دلالت ندارد و از اين كه در طلاق به جمله اسميه انشاء توان كرد دليل آن نيست كه در همه جا بتوان و علماى اصول و بيان مىدانند انشاء مجاز است و مجاز مطرد يعنى همه جائى نيست مثلا در عربى عتق رقبه مؤمنه صحيح است و عتق جيد مؤمن صحيح نيست و عين گويند و از آن جاسوس خواهند و از بصر جاسوس نخواهند و ما در فارسى مىگوييم زمين خورد و خوردن مجاز است بمعنى افتادن اما در همه جا نمىتوان اين مجاز را استعمال كرد مثلا سنگ خورد يعنى بر سنگ افتاد يا آب خورد يعنى در دريا افتاد . و گروهى جاهل از همه چيز بىخبر نه خود علم و تتبع دارند و نه حسن ظن به برزگان علماى سلف هر چه به زبانشان آيد مىگويند و در بديهيات شبهه مىكنند و به عقلاى جهان نسبت سفاهت مىدهند و قيودى كه در صيغه عقد ذكر كرده‌اند بىدليل مىشمارند بارى از اين كه طلاق را به جمله اسميه انشاء توان كرد دليل آن نيست كه در نكاح نيز بتوان اگر از كسى بپرسند آيا دخترت را به فلان تزويج كردى او بگويد ( نعم ) آرى در ايجاب نكاح كافى است زيرا كه نعم دلالت صريح دارد بر اثبات مفاد سؤال و بعضى متكلفان در آن شك مىكنند و اعتبار به شك آنان نيست .\r\nكفايت مىكند ترجمه عقد نكاح براى كسى كه از عربى عاجز باشد همچنين اشاره كافى است اما اگر عربى بتواند ترجمه كافى نيست چون نكاح حكم شرعى است و تا يقين به صحت\r\n","description":"","footnote":"","page_name":" 493 ","page_number":189},
  {"content":"\r\nآن نباشد بدان ملتزم نتوان شد خصوصا با آن شدت لحن قرآن كريم در نهى از تعرض به ناموس زنان بايد به لفظى كه صحت آن مشكوك است اكتفا نكنيم و در غير لفظ عربى شك داريم مگر در مقام ضرورت و در اين مقام هم بايد در جمله فارسى اصطلاح شرعى بياورند مانند نكاح و تزويج نه زنى دائمى و چنان كه گفتيم اصطلاح شرعى را به غير لفظ شرعى ادا نمىتوان كرد چنان كه اصطلاح نحوى مانند حال و تميز و جر و نصب را جز بلفظ واضعان نحو نمىتوان فهمانيد و ترجمه كافى نيست . و احتياط ما در امور اخروى كه تخلف از آن موجب شقاوت ابدى و عذاب مخلد الهى و خشم پروردگار قهار است نبايد كمتر از احتياط اهل دنيا در عهود سياسى و اقتصادى اين جهان فانى باشد كه يك زبان كامل تام المعنى را مناط اعتبار قرار مىدهند .\r\nدر نكاح زنان بالغه و رشيده ولى شرط نيست مثل پدر و جد و برادر و عم و عصبه و حاكم شرعى يعنى زن از نكاح محجور نيست و در اهل سنت خلاف است بسيارى از فقهاى اهل سنت خصوصا مالك و شافعى گويند زن نسبت به نكاح محجور است چنان كه سفيه در مال محجور است و زن هر چند عاقل و رشيد باشد و چند بار شوهر كرده در همه اموال خود بتواند تصرف كند باز نمىتواند خود را براى كسى عقد كند بلكه اگر پدر دارد پدر و اگر ندارد برادر و يكى از اولياى او و اگر هيچ كس نيست حاكم شرع بايد او را شوهر دهد . و در روايات ائمه معصومين ( ع ) در رد آنها آمده است زن كه خود مىخرد و مىفروشد\r\n","description":"","footnote":"","page_name":" 494 ","page_number":190},
  {"content":"\r\nو در اموال خويش تصرف مىكند و بزرگ و عاقل است چگونه نكاح خود نتواند كرد ( انتهى ) و ابو حنيفه گويد زن مطلقا بىولى مىتواند شوهر كند حتى دختر دوشيزه شوهر نكرده كه پدر دارد پس اگر دختر ده ساله را كسى فريب داد و به زنى گرفت پنهان از كسان و خويشان و پدر و مادرش ، باز نكاحش صحيح است و لو پس از قضاى حاجت رها كند او را و ظريفى كتابى در اختلاف فقها نوشته است كه فلان فقيه با فقيه ديگر در فلان مسأله مخالفت نموده از جمله گويد ابو حنيفه نكاح دختران را بىاذن پدر جائز شمرد خلافا للنبي ( ص ) كه فرمود لا نكاح إلا بولي . و در روايات صحيحه از ائمه اهل بيت ( ع ) وارد است كه دختران دوشيزه را كه پدر دارند بايد باذن پدران عقد كند و آن كه مالك امر خويش است بهر كس خواهد شوهر كند و اصل در آن روايت علاء بن رزين است از ابن ابى يعفور از حضرت امام جعفر صادق ( ع ) و در بعض روايات آمده است بايد پدر هم خودش رضاى دختر را تحصيل كند و بر او عرضه دارد اگر دختر خاموش ماند و انكار نكرد او را عقد كند و اين تكليف پدر است كه از دختر بپرسد و اگر پدر در وظيفه خويش تقصير كند با مراعات مصلحت دختر باز نكاح صحيح است و حضرت امام جعفر صادق ( ع ) فرمود ( جاز نكاحه و ان كانت كارهة ) و شيخ در مبسوط\r\n","description":"","footnote":"","page_name":" 495 ","page_number":191},
  {"content":"\r\nفرمايد دختر دوشيزه اگر بزرگ باشد يعنى بالغه باشد ظاهر روايات آن است كه پدر و جد مىتوانند او را به نكاح دهند اما مستحب است از دختر اذن خواهند و اذن دختران سكوت آنها است و اگر اذن نخواهند نيز حاجتى به آن نيست . و بعض اصحاب ما گفتند پدر و جد نمىتوانند دختر را اجبار كنند و من نصى در آن نمىشناسم .\r\nو در جاى ديگر گويد اگر زن عاقله باشد نگاه مىكنيم اگر پدر يا جد دارد و او باكره باشد مىتوانند او را بىاذن او شوهر دهند خواه دختر بالغه باشد يا صغيره . و در چند جا از همان كتاب در همان فصل فرمايد زن بالغه و رشيده هيچ كس بر او ولايت ندارد و مبتدى پندارد شيخ تناقض گفته است اما چنين نيست زيرا كه مراد او و بسيارى از بزرگان علما رد قول امثال مالك و شافعى است كه گويند زن در نكاح مطلقا ولى مىخواهد و رواياتى كه دلالت بر نفى ولايت مىكند نيز ناظر به آن است نه دختر باكره تحت كفالت پدر .\r\nگر چه عقد پدر و جد بر دختر باكره صحيح است و روايات آن بىمعارض اما پدر بايد رضاى دختر را بدست آورد چنان كه در روايت آمده است و شيخ فرمود مستحب است و احتياط شديد آن است كه تحصيل رضاى او را بر پدر واجب دانيم . و اگر دختر بزرگ عيبى در داماد ديد و معلوم\r\n","description":"","footnote":"","page_name":" 496 ","page_number":192},
  {"content":"\r\nشد پدر مراعات مصلحت دختر نكرده است مانند دختر صغيره كه بالغ شود اختيار رد نكاح دارد چون تصرف ولى متوقف بر مصلحت است چنان كه در فصل ديگر خواهيم گفت و هر گاه صغيره بتواند رد كند دختر بزرگ نيز مىتواند . در كشف اللثام رضاى هر دو ، هم دختر بزرگ نيز مىتواند . در كشف اللثام رضاى هر دو ، هم دختر و هم پدر ، را شرط دانسته است و احتياط در آن بيشتر است . هم چنان كه لازم است بر پدر رضاى دختر را در نكاح او تحصيل كند همچنين واجب است اگر شوهرى قادر بر نفقه و هم شأن دختر يافت شد و به ظاهر فسادى در او نديد و فسق ظاهر نداشت و دختر نيز راضى بود او را شوهر دهد اگر اصرار ورزد و لجاجت نمايد ولايت او ساقط است و دختر خود مىتواند بىاذن پدر شوهر كند مثل آن كه تجهيز ميت بايد باذن ولى بمعنى پسر بزرگتر باشد و اگر او لجاجت نمايد ولايت او ساقط مىشود . و در روايت سعدان بن مسلم گويد نكاح دختر بىاذن پدر صحيح است محمول بر همين موارد است و در روايتى آمده است كه برادر بزرگتر با نبودن پدر ولى خواهر خويش است به ظاهر شامل باكره و ثيب مىشود و مراد اولويت و استحباب است شرط نيست گواهان در عقد حاضر باشند اما مصلحت دنيوى اقتضا مىكند بىگواه عقد نكنند چون اگر يكى از زن و شوهر دعوى نكاح كند و ديگرى منكر شود ادعاى بىبينه پذيرفته نيست\r\n","description":"","footnote":"","page_name":" 497 ","page_number":193},
  {"content":"\r\nاگر مردى دعوى نكاح زنى كند و خواهر آن زن دعوى كند مرا عقد كرد نه خواهرم را و هر دو گواه آورند و ندانيم كدام راست مىگويند قول مرد را بايد مقدم داشت مگر به مقتضاى شهادت گواهان تاريخ عقد خواهر ديگر مقدم باشد يا با او نزديكى كرده كه دعوى مرد پذيرفته نيست . هر گاه پدر يكى از دختران خويش را براى مردى عقد كرد پس از آن در تعيين دختر اختلاف افتد ميان پدر زن و داماد ، در روايتى آمده است اگر داماد همه دختران را ديده آن كه پدر معين كند مقدم است و اگر نديده نكاح باطل ، و بهتر آن است كه بگوئيم عقد مطلقا باطل است چون به اتفاق زوجه را معين نكردند در صيغه عقد ، و اگر به علت ديگر در تعيين زن اختلاف شود حكم همين است .\r\n\r\nآداب و مستحبات مستحب است دوشيزه يعنى شوهر نكرده را بر گزينند چه كه بسيارى از زنان شوهر كرده دل پيش شوهر پيشين دارند و مستحب است زن عفيفه باشد و نكاح زن غير عفيفه ممنوع نيست چه بسا به شوهر كردن عفيف شوند و مستحب است از خاندان مكارم و فضائل و دين برگزيند چون زن در هر خانواده تربيت شده باشد خوى و خلق آنان را فرا گرفته است و حتى المقدور اين زنان\r\n","description":"","footnote":"","page_name":" 498 ","page_number":194},
  {"content":"\r\nرا مقدم دارند بر آن كه پرورش بد يافته و مشكل است برنج و مشقت هم از عادات زشت باز گردانند و اگر اين زنان بىفرزند مانند اولى است از آن كه زنان عفيفه بىفرزند مانند و مستحب است پيش از عقد دو ركعت نماز كند و از خداى تعالى خير خواهد و بر عقد گواه گيرد و عقد آشكار كند نه پنهان و پيش از آن خطبه بخواند مشتمل بر حمد و ثناى خداى تعالى و صلوات بر پيغمبر صلى الله عليه و آله و خاندان او و از آيات قرآن و سنت رسول صلى الله عليه و آله در نكاح در خطبه بياورد آنگاه عقد كند در شب . و هنگام زفاف چون داماد خواهد به حجله رود دو ركعت نماز بخواند و دعا كند و از خداى تعالى خير و بركت و فرزند صالح خواهد خصوص نرينه و زن را نيز به نماز و دعا امر فرمايد مكروه است عقد كردن وقتى كه قمر در عقرب باشد و دانستن آن چنان كه بعضى عوام پندارند به ديدن آسمان نيست بلكه به حساب نجومى است و از كتاب زيج بايد تحصيل كرد چه بسا هنگام عقد روز باشد وقتى كه ماه را در آسمان نه بينند و نيز برج عقرب را\r\n","description":"","footnote":"","page_name":" 499 ","page_number":195},
  {"content":"\r\nبه چشم تشخيص نمىتوان داد و ستاره هاى عقرب كه به چشم ديده مىشوند در همه فصول ديده نمىشوند و نيز فعلا در برج عقرب نيستند و بعضى فقهاى عميق و متفطن گويند كراهت برج عقرب موجب احتياج به حساب نجوم و اعتبار علم منجمين و دليل تصويب عمل آنها است مكروه است با زن نازاى و مرد عقيم تزويج كردن و نزديكى با زن در شبى كه ماه مىگيرد مكروه است و هنگام ظهر و غروب و پيش از آن كه سرخى جانب مغرب بر طرف شود و در ايام محاق يا شبهاى محاق نيز ( محاق آن شبهاى آخر ماه را گويند كه قمر پيدا نيست ) و پس از سپيده صبح تا آفتاب بر آيد و شبهاى اول ماه غير ماه رمضان و شب نيمه هر ماه و وقت زلزله و باد زرد و سياه و نيز مكروه است روى به قبله و پشت به قبله ، اگر مرد روى به قبله باشد و زن پشت به قبله يا به عكس يا هر دو رو به قبله يا پشت به قبله باشند همه مكروه است و كراهت دارد برهنه مثلا در حمام و پس از احتلام چون ذرات نطفه كه در مجرا مانده ممكن است قوه ناميه آن به سبب ماندن در محل غير طبيعى ضعيف شده باشد و كودك ضعيف بار آورد و در خبر است كه شايد كودك ديوانه آورد مگر بول كند تا مجرى پاك شود آنگاه نزديكى كند يا غسل كند و وضو بسازد و هنگام عمل نظر به اندام مخصوص زن نكند تا آلودگى آن\r\n","description":"","footnote":"","page_name":" 500 ","page_number":196},
  {"content":"\r\nتنفر نياورد و سخن نگويد تا حواس پريشان نشود مگر ذكر خدا كردن كه در همه حال خوب است و از راه پيچ در پيچ پشت كوه نرود و نفس خود را در مضيقه نيفكند و فرث را بر حرث اختيار نكند و بعضى علما حرام مىدانند و خداى تعالى فرمود * ( عاشِرُوهُنَّ بِالْمَعْرُوفِ ) * و اگر ضرر و آزار باشد بىشبهه حرام است و بهر حال تمكين بر زن واجب نيست و آن كه واجب است منصرف به غير اين است و بعضى گويند « هؤُلاءِ بَناتِي » كه در قرآن آمده و حضرت لوط با قوم گفت دلالت بر تجويز مىكند و البته دلالت ندارد بلكه « هُنَّ أَطْهَرُ » دليل بر خلاف آن است و اگر بروايت نسبت دهند نيز ضعيف است .\r\nمكروه است عزل كردن يعنى بيرون ريختن نطفه بى اذن زن آزاد و نيز مكروه است مسافر شبانه بر اهل خود در آيد آنگاه كه آمد و شد قطع شده و درها بسته مىشود و حرام است نزديكى با زن پيش از نه سال .\r\nجائز است نظر كردن بر وى و دست زنى كه مىخواهد با او تزويج كند يا كنيزى كه مىخواهد بخرد و نيز نگاه كردن به زنان اهل ذمه يعنى يهود و نصارى و زردشتى جائز است بىقصد لذت اما نظر كردن بزن مسلمان كه نمىخواهد با او تزويج كند جائز نيست و در روايتى آمده است كه به زنان چادر نشين و عشاير كه\r\n","description":"","footnote":"","page_name":" 501 ","page_number":197},
  {"content":"\r\nخود را نمىپوشند نيز نظر كردن جائز است براى آن كه هر چند آنان را نهى كنى نمىپذيرند و ضرورت نيز مؤيد آن است زيرا كه واجب نيست مردم حوائج و مكاسب خود را ترك كنند تا مبادا نظرشان به چنين زنان افتد و اگر نه ضرورت بود بيرون رفتن مردان را حرام مىشمردند « قوله تعالى * ( وَلا يُبْدِينَ زِينَتَهُنَّ إِلَّا ما ظَهَرَ مِنْها ) * » زنان بايد زيور خود را آشكار نكنند مگر آن كه زينت به خود ظاهر شود بىاختيار آنها و در روايت اهل بيت رسول ( ص ) آمده است كه زينت روى و دست است چون كه گاهى اينها بىاختيار ظاهر مىشوند نه موى و گوش و گردن چون مىتوان غير روى و دست را چنان پوشيد كه هيچ گاه پيدا نشود و در آيه ديگر قرآن آمده است كه زن چنان چادر به خود پيچد كه شناخته نشود كيست و كسى آنها را آزار نكند و چون روى گشودن بر آنها حرام است نگاه كردن ما هم بر آنها حرام است چون روى براى آن مىپوشند تا كسى نظر نكند و نظير آيه حجاب و تفسير آن را در آيه لمم و تقييد آن به گناه صغيره در شهادت خواهيم گفت إن شاء الله تعالى\r\n\r\nفصل دويم - اولياى عقد پيغمبر ( ص ) فرمود لا نكاح الا بولى و چنان كه گذشت در مذهب مالك و شافعى اين حكم كلى است و زن را مطلقا بايد ولى\r\n","description":"","footnote":"","page_name":" 502 ","page_number":198},
  {"content":"\r\nعقد كند خواه جوان و خواه پير باكره يا ثيب كه چند شوهر كرده باشد پدر داشته باشد يا نداشته باشد و اگر نداشته باشد يكى از عصبه او يا حاكم شرع و بالجمله زن بىولى عقدش صحيح نيست و ابو حنيفه گويد مطلقا ولى لازم نيست و البته روايت پيغمبر ( ص ) را حمل بر اولويت كرده است و در روضه كافى از حضرت موسى بن جعفر ع روايت است در بارهء زنان آنها كه « عواهر إلى يوم القيمة نكاح به غير ولى و طلاق فى غير عدة » و گفتيم در مذهب اهل بيت عليهم السلام فرق است ميان دختر باكره در خانه پدر كه پدرش زنده است يا زنى كه مالك كارهاى خويش است . اما صغير و مجنون و سفيه اگر حاجت به نكاح و مصلحت در آن باشد بايد ولى از طرف آنها عقد كند يعنى پدر يا جد پدرى خواه جنون و سفاهت از پيش از بلوغ براى آنها مانده يا پس از بلوغ حادث شده باشد بعضى گويند ولايت مجنون منفصل با حاكم شرع است اما قول اول صحيح است و جد بر پدر مقدم است اگر اختلاف كنند .\r\nجد و پدر بايد رعايت مصلحت كنند و الا عقد صحيح نيست بلكه فضولى است پس اگر دخترى را به مرد معيوب و بىكاره و منهمك در معاصى و شراب خوار دهند چون دختر به سن بلوغ رسد و رشيد گردد مجبور نيست آن را به پذيرد و اگر به كمتر از مهر المثل\r\n","description":"","footnote":"","page_name":" 503 ","page_number":199},
  {"content":"\r\nعقد كند زن مىتواند عقد را فسخ كند و بعضى گويند فقط مهر را مىتواند نپذيرد نه عقد را : صغير و مجنون و سفيه اگر پدر و جد نداشته باشند وصى و حاكم شرع ولى آنها است . اگر برادر يا خويشاوندان ديگر يا بيگانه براى زن يا مردى عقد نكاح بندند موقوف بر اجازه آنها است صغير باشند يا بالغ و سفيه يا رشيد فرق نمىكند و دختر باكره چون عقد را بر او عرضه داشتند و انكار نكرد بلكه خاموش ماند همان سكوت اجازه است و به نظر ما اين حكم خاص به پدر است و غير پدر را بايد اجازه صريح دهد و چنان كه گفتيم ولى دختر باكره پدر او است و براى داماد و عاقد رخصت پدر كافى است و اين وظيفه پدر است كه بىرضاى دختر او را عقد نكند نه وظيفه عاقد و داماد و رسم امروز كه عاقد از خود دختر بلفظ صريح اذن مىخواهد بهتر است و هر چه در نكاح بيشتر احتياط كنند خوبست اگر زنى مردى را وكيل كند كه او را بهر كس صلاح بداند شوهر دهد او نمىتواند براى خود عقد كند هر چند صلاح زن را در آن داند بلكه بايد از او اذن خاص خواهد و اگر براى خود عقد كرد و زن رضا داد مانند عقد فضولى به اجازه صحيح مىشود .\r\n","description":"","footnote":"","page_name":" 504 ","page_number":200},
  {"content":"\r\nاگر دختر و پسر صغيرى را پدرانشان عقد كردند صحيح و لازم است و از يكديگر ارث مىبرند اما اگر بيگانه دو صغير را براى هم عقد كنند موقوف بر اجازه آنهاست پس از بالغ شدن و اگر يكى از آنها پيش از آن كه بالغ شود وفات كند عقد باطل مىشود چون عقد كننده ولى او نبوده است و اگر يكى بالغ شد و اجازه داده درگذشت ديگرى هنوز بالغ نشده بايد سهم آن را كه بالغ نشده نگاه دارند تا بالغ شود و پس از بلوغ اگر نكاح را رد كرد سهم ارث به او ندهند و اگر اجازه كرد بايد او را سوگند داد كه به طمع ارث اجازه نداده است و سهم او را به او بدهند .\r\n\r\nفصل سيم در محرمات زنانى كه ازدواج با آنها جائز نيست دو قسمند : يا حرام نسبى هستند يا سببى . نسبى مادر است هر چه بالا رود مانند مادر مادر و مادر پدر و هكذا و دختر هر چه پائين رود مانند دختر پسر و\r\n","description":"","footnote":"","page_name":" 505 ","page_number":201},
  {"content":"\r\nدختر دختر . و عمه و خاله هر چه بالا رود مانند عمه پدر يا مادر و خاله پدر يا مادر . و دختران برادر يا خواهر هر چه پائين روند .\r\nاما سببى چند چيز است :\r\n\r\nاول - آن كه به سبب زناشويى حرام مىشود : مادر زن حرام است بر داماد هر چه بالا رود و دختر زن مدخوله حرام است بر شوهر مادر هر چه پائين رود چه دخترى كه از پيش داشت يا پس از جدا شدن شوهر دارا شود از شوهر ديگر دختر شوهر تازه بر شوهر پيشين حرام است . عروس بر پدر شوهر حرام است هر چند بالا رود و زن پدر بر پسر شوهر حرامست هر چند پائين روند . آن چه گفتيم در زن زفاف نكرده و دخول نشده هم جارى است مگر دختر زن كه بر شوهر حرام نيست اما جائز هم نيست مادر و دختر را با هم در عقد خود داشته باشد بلكه مىتواند مادر را دخول نكرده رها كند و دختر\r\n","description":"","footnote":"","page_name":" 506 ","page_number":202},
  {"content":"\r\nرا بگيرد يعنى تبديل بأحسن كند و اگر با مادر نزديكى كرد دخترش حرام مؤبد مىشود دو خواهر را با هم نمىتواند در عقد داشته باشد و اگر يكى را طلاق دهد ديگرى را مىتواند بگيرد . همچنين عمه و برادر زاده را نمىتواند با هم نگاهدارد مگر عمه اجازه دهد و همچنين خاله و خواهر زاده و اگر بىاذن عقد كرد و پس از آن كه مطلع شدند اجازه دادند مانند عقد فضولى صحيح است علامه فرمود اگر كسى با عمه يا خاله خود زنا كند دختر عمه و خاله بر او حرام مىشوند و بعضى گويند اختصاص به عمه و خاله ندارد بلكه با هر زنى زنا كند دختر آن زن بر او حرام مىشود و زنا با هر زن مانند نكاح شرعى تاثير در حرمت دارد حتى اگر پسرى با زنى زنا كند پدر آن پسر نمىتواند او را بگيرد چون در حكم عروس اوست و اگر پدر با زنى زنا كند پسر نمىتواند او را بگيرد چون بمنزله زن پدر او است و روايات اهل بيت رسول صلى الله عليه و آله مختلف است چنان كه در حاشيه وافى نوشته‌ايم كنيزى كه پدر بخرد بر پسر حرام نيست و مىتواند به او ببخشد مگر آن كه با او كارى كند كه جز با زوجه و كنيز\r\n","description":"","footnote":"","page_name":" 507 ","page_number":203},
  {"content":"\r\nحرام است مانند نظر به شهوت و لمس و كنيز پسر همچنين بر پدر حرام نيست اگر كسى دو كنيز كه خواهر يكديگرند بخرد معامله صحيح است اما چون با يكى نزديكى كند با ديگرى نمىتواند و اگر با دويم هم نزديكى كند عمل حرام كرده اما اولى حرام نمىشود بر مرد آزاد تا چهار زن آزاد يا دو كنيز مباح است به عقد دائم و بيش از اين جائز نيست و مىتواند دو زن آزاد و دو كنيز به عقد دائم بگيرد يا سه زن آزاد و يك كنيز .\r\nبر بنده حرام است بيش از چهار كنيز به عقد خود در آورد يا بيش از دو آزاد و مىتواند يك زن آزاد و دو كنيز بگيرد جائز نيست كنيز را به عقد دائم بر سر زن آزاد بياورد مگر زن آزاد اذن دهد و اگر زن آزاد را بر سر كنيز آورد و آزاد نداند كه او زن كنيز دارد و پس از عقد آگاه شود مىتواند عقد خود را فسخ كند و اگر به يك صيغه زن آزاد و كنيز را با هم\r\n","description":"","footnote":"","page_name":" 508 ","page_number":204},
  {"content":"\r\nبه عقد خويش در آورد عقد زن آزاد صحيح است و از آن كنيز باطل بارى در نكاح بايد زن آزاد گرفت كه سرپرست ندارد عقد زن شوهر دار يا عده دار حرام است و تا در عده و يا در حباله شوهرند بر ديگرى حلال نمىشوند بلكه بموجب آيه قرآن خواستگارى كردن از زن عده دار نيز حرام است به تفصيلى كه كه در كتب مفصله ذكر آن كرده‌اند اگر بداند زنى در عده است و او را عقد كند بر او حرام ابدى مىشود و اگر نداند حرام ابدى نمىشود و اگر زنى شوهر دار را بداند بر او حرام است و با او زنا كند حرام ابدى مىشود و اگر گمان كند زن خود او است حرام ابدى نمىشود . مناط حرمت در زن عده دار عقد است و در زن شوهر دار زنا .\r\nآيا حكم عكس آن چيست يعنى زنا با زن عده دار بىعقد و عقد زن شوهر دار بىنزديكى و نيز حكم آن كه هم عقد كند و هم نزديكى با زن عده دار يا شوهر دار ندانسته . گوييم در زن عده\r\n","description":"","footnote":"","page_name":" 509 ","page_number":205},
  {"content":"\r\nدار اگر هم عقد كند و هم جماع ندانسته در روايت آمده است كه حرام ابدى مىشود . و اگر با زن عده دار بعده رجعيه زنا كند بىعقد نيز حرام ابدى مىشود و شبهه در چند مسأله باقى مىماند 1 - عقد زن شوهر دار دانسته بىآن كه جماع كند 2 - عقد و جماع با زن شوهر دار نادانسته 3 - زنا با زن عده دار بعده بائن دانسته و بىعقد بعضى در مسأله اول گويند چون عقد زن عده دار سبب حرمت ابدى است عقد زن شوهر دار با علم به آن كه شوهر دارد بطريق اولى سبب حرمت ابدى است چون علاقه زوجيت در آن بيشتر است و در مسأله دوم گويند عقد و جماع نادانسته با زن در عده بائن حرمت ابدى مىآورد پس با زن شوهر دار بطريق اولى اما در مسأله سيم اين اولويت نيست چون ممكن است زنا با زن شوهر دار يا در عده رجعيه سبب حرمت شود و در عده بائنه نشود ، و در دو مسأله اول و دويم شهيد ثانى در شرح لمعه اختيار حرمت كرده است اما گويد نصى در آن نيست و روايتى از زرارة در كتاب وافى آمده است كه زن شوهر دار را چون كسى عقد كند نادانسته حرام ابدى مىشود و البته با دخول مقصود است چون عقد نادانسته زن عده دار نيز موجب حرمت نيست\r\n","description":"","footnote":"","page_name":" 510 ","page_number":206},
  {"content":"\r\nكسى كه با زن عده دار تزويج كند ندانسته و فرزندى آورد فرزند ملحق به او است چون دخول حرام نبوده و مهر زن را كه معين كرده بودند بايد بدهد و عده شوهر اول را به انجام رساند آنگاه براى شوهر دوم عده از نو آغاز كند و اگر با زن عده دار تزويج كند دانسته فورا حرام مؤبد مىشود و لو دخول نكند زنى كه شوهرش مرده است اما خبر به او نرسيده نه شوهر دار است و نه در عده و اگر كسى او را عقد كند حرام ابدى نمىشود هر چند اين عقد حرام است و باطل چون زن در ظاهر شرع نه بر فرض علم مىتواند شوهر كند و نه بر فرض جهل زيرا كه بر فرض علم بايد عده نگاه دارد و بر فرض جهل بايد خود را شوهر دار بداند و اين عقد بهر حال تأثير ندارد\r\n\r\nچند مسأله در نكاح حرام مسأله اول - اگر كسى زنى بگيرد پس از عقد با برادر آن زن خلوت كند يا با پسر او كه از شوهر ديگر دارد زن بر او حرام نمىشود اما اگر پيش از عقد خلوت كند مادر يا خواهر پسر بر فاعل حرام مؤبد مىشوند و اگر آن پسر دختر كوچكى داشته باشد\r\n","description":"","footnote":"","page_name":" 511 ","page_number":207},
  {"content":"\r\nيا بعد از اين دارا شود آن دختر نيز حرام است بر لواط كننده اما هيچ يك از اقوام فاعل بر آن پسر حرام نيستند و اگر خواست مثلا دختر خود را به او دهد و دين خويش را ادا كند و او توبه كرده و اهل شده باشد باكى نيست . فقها به پيروى از روايات قيد ايقاب مىكنند با آن كه لواط همان ايقاب است از وقبه بمعنى سوراخ و قيد زائد مىنمايد اما چون در اين عمل زشت رغبت از دو طرف نيست مانند زنان و آن عمل كه سبب حرمت مىشود كمتر اتفاق مىافتد قيد كردند تا معلوم شود به معانقه و تمتعات ديگر خواهر و مادر پسر حرام نمىشوند و غير خود عل نمىداند كارش به كجا رسيده و ديگران به آن چه موجب ظن و گمان است اكتفا نكنند و بسا كسى دخترى گرفته و پس از عقد معلوم شود با برادرش سر و سرى داشت تا ندانند سرش چه بود موجب جدائى آنها نشوند مسأله دويم دخترى را كه پيش از نه سال عقد كند جائز نيست تا نه سال تمام نشده با او نزديك شود و اگر شد و افضا كرد بر او حرام مؤبد مىشود و نفقه او را مانند زن دائمه بايد بدهد مگر قابل معالجه باشد و معالجه شود بهر حال از حباله شوهر خارج نمىشود و تمتع ديگر از او حرام نيست افضا بعضى گويند آن است كه طريق سالك مجذوب كه\r\n","description":"","footnote":"","page_name":" 512 ","page_number":208},
  {"content":"\r\nراه وسط است ( و خير الامور أوسطها ) از بالا شكافته و با راه بول يكى شود و به نظر بعيد مىرسد چون ميان آن دو استخوان محكم فاصله است و بعضى گويند همان مجراى وسط از پائين شكافته و مدخل مطبوع يا مخرج مدفوع متصل گردد كه ميان آنها عضله و پوست است و اين صحيح است و در مسالك به عكس ما گفته و يحيى بن سعيد چنان كه ما گفتيم اما هر يك اتفاق افتد حكم افضا دارد .\r\nمسأله سيم - اگر با زنى زنا كند نكاح با او حرام نيست مگر شوهر دار يا در عده رجعيه باشد كه بر او حرام ابدى مىشود به اجماع . اما وطى به شبهه سبب حرمت نيست و اگر زنا كند با زن شوهر دار و نداند شوهر دار است نيز حرام مؤبد مىشود .\r\nچهارم - اگر در احرام حج يا عمره عقد كند و بداند حرام است زن يا مرد حرام مؤبد مىشوند و اگر ندانند عقد باطل است اما حرام مؤبد نمىشوند .\r\nپنجم - زن متعه و كنيز خريدارى شماره معين و محدود ندارد هر چه باشد حلال است و شهيد ثانى گويد متعه نيز از چهار زن محسوب است .\r\n","description":"","footnote":"","page_name":" 513 ","page_number":209},
  {"content":"\r\nششم - زن آزاد را كه سه بار طلاق دهند بر شوهر حرام مىشود مگر آن كه شوهر ديگر كند و اگر شوهر تازه او را طلاق داد به صرافت طبع خود ، بر شوهر اول حلال مىشود و كنيز را دو بار طلاق دهند بر شوهر حرام مىشود تا شوهر ديگر كند نظير آن كه در زن آزاد گفتيم و زن آزاد كه شوهرش بنده باشد يا كنيزى كه شوهرش آزاد باشد در هر يك حكم خودشان جارى است نه حكم شوهرشان هفتم - زنى را كه نه بار طلاق عدى بدهند با دو بار محلل بر شوهر حرام ابدى مىشود و معنى طلاق عدى در محل خود خواهد آمد إن شاء الله .\r\nهشتم مرد چهار زنه اگر يكى از زنها را طلاق رجعى دهد نمىتواند در عده او زن ديگر عقد كند اما در عده بائن مىتواند و اگر مرد سه زنه دو زن تازه با هم عقد كند هر دو باطل است و اگر به ترتيب عقد كند اولى صحيح است و دويم باطل و اگر دو خواهر با هم عقد كند يا به ترتيب حكم همين است .\r\n","description":"","footnote":"","page_name":" 514 ","page_number":210},
  {"content":"\r\n\r\nسبب دوم - رضاع يعنى شير خوردن . چون كودك شير خوار از زنى غير مادرش شير خورد گوئى از دايه و شوهر دايه متولد شده و فرزند آنها است و همه كسانى كه بر فرزند نسبى دايه و شوهرش محرمند بر اين فرزند رضاعى هم محرمند و پيغمبر صلى الله عليه و آله فرمود الرضاع لحمة كلحمة النسب يعنى شير مانند پود جامه است كه هنگام بافتن تارها را بهم مىپيوندد و مراد از نسب خويشى است نه نسب قبائل مانند هاشمى و تميمى و در بعضى روايات نسب را نسب قبيلهء شمرده است چنان كه خواهد آمد إن شاء الله تعالى .\r\nو اگر مردى خواست زن بگيرد بايد بنگرد آن زن برضاع حرام نباشد بر وى و اگر داماد خودش يا پدر و مادر يا فرزندش از خاندان عروس شير خورده باشند يا عروس خود يا پدر و مادرش از خانواده داماد شير خورده باشند دقت بايد كرد چون احتمال محرميت در بارهء آنها مىرود اما اگر غير از خود عروس و داماد و پدر و مادرشان از خاندان يكديگر شير خورده باشند احتمال محرميت نيست و بى شبهه عقد كنند مثلا خواهر عروس از مادر داماد شير خورده باشد اشكال ندارد . و اگر عروس و داماد از كى خانواده باشند مثلا دختر عمو و پسر عمو يا دختر خاله و پسر خاله يا پسر عمه و دختر دائى همچنين دقت كنند اگر خود دختر و پسر يا پدر و مادرشان شير خورده باشند احتمال محرميت هست مثلا اگر خواهر بزرگ برادر كوچك خود را شير دهد فرزندان آنها كه با يكديگر پسر عمه و دختر دائى هستند محرمند و عقد آنها باطل است چون دختر دائى\r\n","description":"","footnote":"","page_name":" 515 ","page_number":211},
  {"content":"\r\nخواهر پسر عمه خويش است . و نيز بايد دقت كرد تا كسى دايه زن خود را نگيرد كه مادر زن او است و دخترى كه زنش از شوهر ديگر شير داده نگيرد كه ربيبه او است و زن نبايد پدر رضاعى خود يا پسر رضاعى خود را شوهر بگيرد كه زن پدر و عروس نيز محرمند .\r\nشرط حرمت آن است كه دايه شير از نكاح حلال آورده باشد نه آن كه شير بىنكاح به خود از پستان جارى شود و در شبهه خلاف است . شرط ديگر آن كه يك شبانه روز پى در پى كودك را شير دهد و در اين مدت چيز ديگر به كودك نخورانند حتى آب ، يا پانزده بار پى در پى شير دهد بىآن كه در آن ميان شير ديگرى بخورد اما غذاى ديگر غير شير در ميان پانزده رضعه ضرر ندارد اصل در حرمت آن است كه به اندازه شير دهد كه گوشت بروياند و استخوان سخت كند و آن دو تقدير ديگر هم كه مقرر كردند براى آن است كه در گوشت و استخوان تأثير مىكند اما ده بار شير دادن مشكوك است . شرط سيم آن كه از پستان بخورد نه بدوشند و به ظرف ديگر بدهند .\r\nشرط چهارم آن كه كودك از دو سال بيشتر نداشته باشد اما اگر زن بيش از دو سال از زادنش گذشته باشد باكى نيست و بعضى گويند آن نيز بيش از دو سال نباشد و آيه كريمه فرمايد\r\n","description":"","footnote":"","page_name":" 516 ","page_number":212},
  {"content":"\r\n* ( أُمَّهاتُكُمُ اللَّاتِي أَرْضَعْنَكُمْ ) * همه را شامل مىشود .\r\nشرط پنجم - اتحاد فحل يعنى يكى بودن مردى كه شير زن از نكاح او پديد آمده است . البته اين شرط وقتى است كه علاقه ميان دو نفر به دو رضاع حاصل شده باشد مثلا مادر رضاعى مادر رضاعى و دختر رضاعى خواهر رضاعى چون دو رضاع ممكن است به دو فحل باشد اما يك رضاع از دو فحل ممكن نيست تا شرط عدم آن كنند مگر به تكلف . اگر زنى از يك شوهر دخترى را شير دهد و از شوهر ديگر پسرى را اين دو شير خواره ( با آن كه از شير يك دايه خورده‌اند و خواهر و برادر امى شده‌اند و بايد مانند نسبىها بر هم حرام باشند ) چون فحل يكى نيست بقول مشهور بر يكديگر حرام نيستند و شيخ طبرسى عليه الرحمه اتحاد فحل را شرط ندانسته و در مجمع البيان صريح فرموده است دايه دايه كودك شير خوار بر كودك حرام است و محقق فيض كاشانى تأييد او كرده است . شيخ المتأخرين المحقق الانصارى رحمه الله نيز اتحاد فحل را مطلقا شرط ندانسته و مانند طبرسى انكار مطلق هم نكرده است گويد دو كودك از يك دايه و دو شوهر شير بخورند بر هم حرام نمىشوند و در ديگر موارد كه به دو رضاع علقه حاصل گردد مانند دايه دايه و خاله رضاعى دايه اتحاد فحل شرط نيست و حرمت حاصل مىشود و براى توضيح مناسب است معنى لبن الفحل كه\r\n","description":"","footnote":"","page_name":" 517 ","page_number":213},
  {"content":"\r\nفقهاى اهل سنت در آن اختلاف دارند و روايات اهل بيت عليهم السلام ناظر به آن است و نيز معنى اتحاد فحل كه محل شبهه است و در اهل سنت و غالب روايات ما مطرح نيست ذكر كنيم و فرق آن را بگوئيم .\r\n\r\nلبن الفحل و اتحاد فحل جماعتى از فقهاى صدر اسلام از جمله ابن عمر و عايشه مىگفتند شير خاص مادر است و پدر را در آن اثرى نيست و خداى تعالى * ( أُمَّهاتُكُمُ اللَّاتِي أَرْضَعْنَكُمْ ) * فرموده و مادر رضاعى را حرام كرده است نه پدر رضاعى را كه شوهر دايه است اما بيشتر علماى اهل سنت و اصحاب چهار مذهب گويند پدر رضاعى نيز حرام است چنان كه مادر رضاعى حرام است و اين قول معروف به لبن الفحل است و روايات ما ناظر و موافق اين قول است . اما اتحاد فحل چنان كه گفتيم تأثير زن را نفى مىكند و شير را خاص مرد مىگرداند و آن در حقيقت غلو و مبالغه ايست در لبن الفحل و در يك رضاع نمىتوان به اين مبالغه عمل كرد چون دايه بالضروره بر كودك محرم است بصريح قرآن اما دو رضاع گفتند پدر تنها قدرت آن دارد كه دو رضاع را بهم پيوندد مگر شيخ طبرسى به همان لبن الفحل كه قدر مسلم روايات است اكتفا كرده است و روايت محمد ابن عبيده همدانى از حضرت رضا عليه السلام هم موافق قول او است كه شير هم از زن است و هم از مرد و از اين روايت معلوم مىشود در عهد آن حضرت هم جماعتى غلو در مخالفت كرده بودند و آن حضرت نهى فرمود .\r\nدر اتحاد فحل غير سه روايت نيامده است كه هيچ يك سالم نيست\r\n","description":"","footnote":"","page_name":" 518 ","page_number":214},
  {"content":"\r\nاز علتى با آن كه مخالف سنت و كتاب نيز مىباشد ، دو روايت از آنها را هيچ يك از علمائى كه اتحاد فحل را شرط مىدانند عمل نكردند زيرا كه آنها مىگويند خواهر رضاعى مادر رضاعى يعنى خاله رضاعى حرام نيست و در اين دو روايت گويد حرام است و روايت سيم به ظن غالب از امام نيست زيرا كه در عبارت پيغمبر صلى الله عليه و آله كه فرمود يحرم من الرضاع ما يحرم من النسب نسب را بمعنى نسب قبائل مانند تميمى و هاشمى و غير آن شمرده با آن كه مراد خويشى مطلق است نه نسب قبيلهء . و در روايتى آمده است كه دختر برادر رضاعى بر انسان حرام نيست و روايت بر حسب سند صحيح است و آن را بر سهو راوى حمل بايد كرد كه غلو در مخالفت عامه او را به اين توهم انداخته است .\r\nچون شروط رضاع همه حاصل شود دايه مادر كودك شيرخواره مىشود و شوهرش پدر او و برادر و خواهر نسبى دايه دائى و خاله او ، و برادر و خواهر نسبى شوهرش عمو و عمه ، و فرزندان نسبى دايه و شوهرش خواهر و برادر طفل شير خوار مىشوند ، بلكه فرزندان رضاعى دايه كه از اين شوهر شيرشان داده و فرزندان رضاعى شوهر دايه كه از اين دايه شير خورده باشند يا از زن ديگر او همه بر كودك شيرخواره محرم و با او برادر و خواهر مىشوند\r\n","description":"","footnote":"","page_name":" 519 ","page_number":215},
  {"content":"\r\nاما فرزندان رضاعى دايه كه از شوهر ديگر شير داده است بر اين كودك حرام نيستند بروايت هشام بن سالم .\r\n\r\nعموم منزله در روايت آمده است كه پدر كودك شير خوار نبايد از دختران شوهر دايه براى خود عقد كند ( چه نسبى و چه رضاعى ) چون اولاد او بمنزله فرزندان پدر شيرخوارند و اين روايت منشاء شبهه عموم منزله گشته است .\r\nدر رضاع بايد چنان فرض كرد كه طفل شير خوار از خاندان دايه و شوهر او است چون از آنها شير خورده گويى از آنها تولد يافته اما ساير اقوام و خويشان طفل داخل خاندان آنها نمىشوند مثلا مادر شير خوار و خواهران و برادران نسبى يا رضاعى او يا جد و عمه و عمو و دائى و خاله و اولاد آنها هيچ يك علقه با خاندان دايه و شوهر او پيدا نمىكنند و اگر كسى خواهد به همه فروض و تفاصيل آن اطلاع يابد سه خاندان فرض كند هر يك مشتمل بر همه اقوام : يكى خاندان شير خوار از پدر و مادر و خواهر و برادر و عمه و خاله و فرزندان آنها همه . دويم خاندان دايه سيم خاندان شوهرش و هر يك را با ديگران بسنجد . و از اين جمله تنها خود شير خوار و اولادش با خاندان دايه و شوهر او علقه رضاعى حاصل مىكنند نه ديگران . اما در روايت آمده است چنان كه گفتيم كه پدر\r\n","description":"","footnote":"","page_name":" 520 ","page_number":216},
  {"content":"\r\nطفل شير خوار هم با دختران شوهر دايه ( نسبى و رضاعى ) و دختران دايه نكاح نكند ( نسبى نه رضاعى ) چون بمنزله فرزند اويند و اگر لفظ ( بمنزله فرزند ) در روايت نبود آن را حكم تعبدى و خاص به مورد خود مىدانستند اما چون نام منزلت برد گروهى آن را تعميم داده و گفتند هر كس از اقوام و خويشان طفل شير خوار كه به منزلت يكى از محارم اقوام و خويشان دايه و شوهرش باشند بر آنها نيز حرامند چنان كه شيخ المتأخرين المحقق الانصارى فرمود هم چنان كه پدر طفل شير خوار نبايد از اولاد دايه دخترى براى خود عقد كند مادر طفل هم نبايد از پسران دايه كسى را به شوهرى اختيار كند چون وقتى اولاد دايه به منزلت فرزند پدر شيرخواره‌اند به منزلت فرزند مادر او هم هستند پس يا بايد اصل روايت را نپذيرفت و آن را حمل بر تنزيه و كراهت كرد يا آن را پذيرفت و بعموم منزله قائل شد . شيخ طوسى عليه الرحمه در مبسوط هيچ يك را حرام ندانسته و به مضمون روايات عمل نكرده است و بعضى آن را پذيرفته و بعموم منزله قائل گشتند مانند مير داماد و مرحوم مجلسى عليه الرحمه و اگر روايت را معتبر دانيم و قبول كنيم حق با اينها است اما محقق كركى عليه الرحمه رساله نوشته و عموم منزله را رد كرده است به ادله محكم و جايداشت همان ادله را براى تضعيف روايات به كار مىبرد و در نسبت آنها به امام ترديد مىنمود يا در مفهوم آن تصرفى مىكرد زيرا كه عمل نكردن بروايت سهلتر است از آن كه آن را قبول كنيم و لوازم آن را منكر شويم و گويند حمزه عم پيغمبر صلى الله عليه و آله برادر رضاعى آن حضرت بود\r\n","description":"","footnote":"","page_name":" 521 ","page_number":217},
  {"content":"\r\nو همه عموها بمنزله برادر پيغمبر صلى الله عليه و آله بودند و دختران آنها برادر زاده آن حضرت و قرآن در خطاب با پيغمبر ( ص ) فرمود دختران عم تو بر تو حلالند يعنى عموم منزله صحيح نيست و در حواشى وافى شرحى در بارهء آن نوشته‌ايم .\r\nعلامه فرمود در قواعد كه پدر شير خوار مىتواند از دختران فحل بگيرد به احتمال قوى و نيز فرمود در رضاع لاحق كه هر گاه كسى دو زن داشته باشد يكى بزرگ و يكى شير خوار ، و بزرگ كوچك را شير دهد زن بزرگ حرام مىشود و اگر دخول كرده باشد زن كوچك هم حرام مىشود و از فروع عموم منزله كه بسيار محل ابتلاست و مىپرسند آن است كه گاهى زنى شوهر دار به سبب آن كه يكى از اقاربش به طفلى از كسان او شير داده است بر شوهر حرام مىگردد و بايد پس از چند سال زندگى و شوهر دارى مشروع قهرا از او جدا شود . در مذهب قواعد و شيخ طوسى هر گز چنين مسأله اتفاق نخواهد افتاد غير آن كه دختر شير خوار را عقد كنند و خود آن دختر كه شير خورده است نسبت به شوهر محرم شود و بمذهب بيشتر علما اگر مادر زن فرزند داماد خود را شير دهد دخترش بر دامادش حرام و بمذهب شيخ انصارى قدس سره اگر مادر شوهر هم فرزند عروس خود را شير دهد عروسش بر پسرش حرام مىشود و به مرحوم مجلسى عليه الرحمه رساله در رضاع نسبت داده‌اند كه در آن سيزده مورد شمرده است از اين قبيل و به بعضى اشاره مىكنيم إن شاء الله\r\n","description":"","footnote":"","page_name":" 522 ","page_number":218},
  {"content":"\r\n1 - اگر زنى برادر صغير يا خواهر صغير خود را شير دهد زن شير دهنده بر شوهرش حرام مىشود چون كودك صغير فرزند شوهرش مىشود و خودش خواهر فرزند شوهر ، و خواهر فرزند هر كسى بر او حرام است .\r\n2 - اگر زنى برادر زاده يا خواهر زاده خود را شير دهد بر شوهرش حرام مىشود زيرا كه عمه يا خاله فرزند انسان بر انسان حرام است چون خواهر خود انسان است و يا خواهر زن او .\r\n3 - اگر زنى خواهر يا برادر شوهرش را شير دهد بر شوهرش حرام مىشود زيرا كه مادر خواهر و برادر انسان بر انسان حرام است .\r\n4 - اگر زنى خواهر زاده يا برادر زاده شوهر را شير دهد نيز حرام مىشود زيرا كه مادر خواهر زاده انسان بمنزله خواهر او است و مادر برادر زاده بمنزله زن برادر كه فعلا زنده است و او را در حباله دارد و از اين تكلف بسيار نموده است .\r\nقائلان عموم منزله مانند مير داماد و مرحوم مجلسى عليه الرحمه را در اين سخت گيرىها معذور بايد دانست و بر آنان خرده نمىتوان گرفت زيرا كه به مضمون رواياتى كه همه معتبر دانستند عمل كردند و اگر عموم منزله غلط است بايد آن روايات را كه دلالت بر عموم منزله مىكند غير معتبر شمرد نه آن كه روايات را به پذيرند و مفاد آن را قبول نكنند و انصاف بايد داد كه عموم منزله صحيح نيست و سخنان محقق ثانى را در رساله رضاعيه بايد پذيرفت اما روايات را بايد مانند شيخ طوسى عليه الرحمه در مبسوط\r\n","description":"","footnote":"","page_name":" 523 ","page_number":219},
  {"content":"\r\nمعتبر نشمرد يا حمل بر تنزيه كرد و چون فقهاى ديگر پدر شير خوار را بر فرزند دايه و شوهر او حرام مىدانند در اين يك مسأله بايد احتياط كنيم و اگر مادر زن فرزند داماد خود را شير داد داماد زن خود را طلاق گويد و از او جدا شود احتياطا اما حكم به حرمت آن به علت حسن ظن عظيم ما به بزرگان علماى دين است نه روايات چون روايتى كه بدانيم مفاد و لوازم آن مطابق قواعد مذهب صحيح نيست نسبت آن بائمه عليهم السلام نتوان داد مانند رواياتى كه در سهو نبى صلى الله عليه و آله يا تحريف قرآن يا اين كه ماه رمضان هر گز از سى روز كمتر نمىشود يا شراب پاك است گر چه بسيار باشد و به اسناد از ثقات نقل شده اما يقينا راويان در آن سهو كرده‌اند چون از خطا معصوم نبودند اگر مادر رضاعى كسى زوجه صغير او را شير دهد زوجه صغير بر آن كس حرام مىشود زيرا كه خواهر رضاعى او مىگردد البته بمذهب علامه با اتحاد فحل يعنى از همان شوهر كه پسر را شير داده است زوجه صغيره او را نيز شير داده باشد اما فرزندان رضاعى مادر نسبى و خواهر نسبى و زن پدر نسبى و زن برادر نسبى هم اگر زوجه صغيره انسان را شير دهند زوجه حرام مىشود .\r\nمادر مادر رضاعى انسان بر او حرام نيست يعنى دايه دايه هر چند در نسب مادر مادر حرام است چون دو رضاع به دو فحل است و شيخ طبرسى حرام دانسته است و در مجمع البيان تصريح كرده چنان كه در صفحه ( 517 ) گفتيم .\r\n","description":"","footnote":"","page_name":" 524 ","page_number":220},
  {"content":"\r\nمستحب است دايه كه اختيار مىكنند مسلمان پارسا و خردمند و خوشروى يعنى شاداب باشد چون شادابى نشانه سلامت بدن و دليل سلامت شير و سازگارى آن است .\r\n\r\nسيم از اسباب حرمت ابدى زن آن است كه با زن لعان نمايد يا به زنش كه كر يا گنگ باشد نسبت زنا دهد و حكم قذف و لعان خواهد آمد إن شاء الله تعالى\r\n\r\nچهارم از اسباب حرمت كفر است . مرد مسلمان زن از مشركان نبايد بگيرد اتفاقا و در زنان اهل كتاب ( يهود و نصارى و مجوس ) دو قول است مشهور منقطعه را تجويز كرده و دائمه را جائز ندانسته‌اند مگر آن كه مرد و زن در حال كفر به عقد دوام بهم پيوسته باشند چون مرد مسلمان شود بر آن عقد باقى ماند . اما زن مسلمان بر شوهر غير مسلمان حرام است كتابى يا غير كتابى .\r\nاگر مرد و زن هر دو مسلمان باشند هنوز دخول واقع نشده\r\n","description":"","footnote":"","page_name":" 525 ","page_number":221},
  {"content":"\r\nيكى از اسلام برگردد عقد آنها فسخ مىشود و قهرا از يكديگر جدا مىشوند و اگر بعد از دخول باشد و مرد از دين برگردد و مرتد فطرى باشد زن چهار ماه و ده روز عده نگهدارد و جدا شود و اگر مرتد ملى باشد زن سه طهر صبر كند اگر مرد پشيمان شد و مسلمان گشت زن زن او است و اگر در مدت عده پشيمان نشد زن از او جدا شود و اگر مرد مسلمان ماند و زن مرتد شد فطرى يا ملى مرد بايد صبر كند تا بر زن سه طهر بگذرد اگر بازگشت زن او است و گر نه جدا شود . كه زندگى دو تن با يكديگر با تنفر عذاب عظيم است .\r\nمرد و زن اگر هر دو كتابى باشند و مرد مسلمان شود عقد باطل نمىشود و زن هم چنان زن او است و اگر زن مسلمان شود و مرد بدين خود باقى باشد و هنوز نزديكى نكرده باشند نكاح فسخ مىشود و اگر نزديكى كرده باشند زن تا يك عده صبر كند اگر مرد مسلمان نشد از او جدا شود .\r\nاگر زن يا مرد يا هر دو از غير اهل كتاب باشند و يكى پيش از دخول مسلمان شود عقد آنها فسخ مىشود و اگر بعد از دخول باشد تا گذشتن يك عده صبر كنند اگر ديگرى مسلمان نشد جدا\r\n","description":"","footnote":"","page_name":" 526 ","page_number":222},
  {"content":"\r\nشوند و مقصود از حربى كه در كتاب آمده مشرك است .\r\nاگر غير مسلمان بيش از چهار زن داشته باشد و مسلمان شود مىتواند چهار زن را از ميان آنها برگزيند و ديگران را رها كند به شرط آن كه نكاح آن زنان بر مسلمان جائز باشد يعنى زنان مشرك نباشند يا مسلمان شوند .\r\n\r\nچند مسأله در نكاح حرام 1 - جائز نيست زن شيعى اثنا عشرى با مخالف مذهب خويش ازدواج كند و عكس آن جائز است و زن دادن به فاسق مكروه است شيخ مفيد و صدوق رحمه الله و بعضى ديگر ازدواج با مخالف را جائز مىدانند چون در زمان ائمه عليهم السلام بسيار زنان شيعى شوهر از سنيان داشتند و محشور بودن آنان با يكديگر در يك شهر بلكه در يك خاندان حتى در بنى هاشم با التزام به اين كه هر گز ازدواج ميان آنها واقع نشد ممكن نيست و نيز ام كلثوم دختر امير المؤمنين عليه السلام يا خليفه ثانى ازدواج كرد و فرزندان بلا فصل حضرت فاطمه زهرا معصوم بودند و مشمول آيه تطهير و نسبت غصب يا تقيه در نكاح آنها خلاف عقل است و نيز سكينه بنت\r\n","description":"","footnote":"","page_name":" 527 ","page_number":223},
  {"content":"\r\nالحسين عليه السلام با مصعب بن زبير ازدواج كرد از حضرت امام محمد باقر عليه السلام پرسيدند از مردم عامه فرمود امروز با يكديگر در در صلحند مال گم شده را رد بايد كرد به صاحبش و امانت آنان را باز بايد داد و خونشان محفوظ است و ازدواج با آنها جائز وارث ميان آنها جارى انتهى . و نهى از ناصبى است يا محمول بر كراهت .\r\n2 - نكاح شغار باطل است يعنى دو خاندان با هم مبادله دختر كنند و نكاح يكى را مهر ديگرى قرار دهند چون مهر مال زن است و زن از نكاح زن ديگر بهره نمىبرد .\r\n3 - زن آزاد را مىتوان به بنده شوهر داد و زن هاشميه به غير هاشمى و عربى را به عجمى و بالعكس . اگر مؤمن قادر بر نفقه دختر خواست اجابت او واجب است و شأن و منصب و كثرت مال و امثال آن رعايت نمىشود . و چون خطاب وجوب با اولياى زنست اجابت خواستگار بر ولى واجب است نه بر زن زيرا كه اگر زن مردى را نپسنديد و قلبا از او راضى نبود مىتواند رد كند ازدواج او را و از اين جهت از دختر اذن مىخواهند . دختر اگر خودش راضى شود و خواستگار مؤمن باشد و بتواند از عهده نفقه برآيد بر ولى واجب است او را شوهر دهد و اگر ولى اصرار كند در ندادن ولايت او ساقط مىشود و از اين جا معلوم شد عقد به اختيار ولى است و اگر او نكند عقد واقع نمىشود .\r\nو نيز بايد خواستگار فاسق نباشد خصوصا كسى كه عادت\r\n","description":"","footnote":"","page_name":" 528 ","page_number":224},
  {"content":"\r\nبه مسكرات دارد از دختر دادن به او نهى شده است ، اگر چه دختر بدان راضى باشد ولى ولى نبايد اجابت كند و ولايتش ساقط نمىشود و به نظر مىرسد اگر خواستگار عيب ديگر دارد غير فسق هم ولى بتواند مخالفت كند چون در حديث فرمود « من ترضون خلقه و دينه » آن كه خوى و دين او را به پسنديد رد نكنيد . اگر خواستگار فقير باشد و دختر و ولى فقر او را بدانند و راضى شوند عقد صحيح است و لازم يعنى نمىتوانند فسخ كنند و چون راضى شده‌اند بايد بدان ملتزم باشند اما اگر ندانند و پس از عقد فقر او معلوم شود زن مىتواند عقد را فسخ كند و بعضى گويند نمىتواند و اگر هنگام عقد مالدار بود و قادر به نفقه و پس از آن فقير و عاجز گشت ابن جنيد فرمود مىتواند زن خودش فسخ كند و در روايت است كه اگر مرد نفقه زن را ندهد حاكم مىتواند آنها را از يكديگر جدا كند و آن شامل مىشود مردى را كه بتواند نفقه دهد و ندهد و بعضى گويند حاكم فسخ كند و اگر او فسخ نكرد زن خود فسخ كند و احتياط آنست كه حاكم شوهر را مجبور كند يا بطلاق دادن يا به نفقه دادن و به فسخ تنها اكتفا نكند و شوهر كه غائب شود حكمى ديگر دارد كه در طلاق ذكر كرده‌اند .\r\n\r\nفصل چهارم در متعه\r\n","description":"","footnote":"","page_name":" 529 ","page_number":225},
  {"content":"\r\nمتعه نكاح است اما در مدت معين و شرط است در آن ايجاب و قبول از كسى كه قابليت آن داشته باشد مانند همه عقود و نيز شرط نكاح متعه است كه مهر را صريح معين كنند و مدت را به دقتى كه در نسيه و سلف گفتيم . اگر ذكر مهر نكنند عقد باطل است و اگر مدت معين نكنند نيز باطل است و بعضى گويند عقد صحيح است و نكاح دائم مىشود اگر چه قصد آن را نكرده باشند اما در شرع اسلام اجبار دو طرف بالتزام عقدى كه بىقصد از آنها صادر شده معهود نيست متعه زنان اهل كتاب جائز است چنان كه خداى تعالى فرمود * ( وَالْمُحْصَناتُ مِنَ الَّذِينَ أُوتُوا الْكِتابَ ) * حل لكم چون در آيه شريفه مجمل فرموده و نگفت بچه وجه حلال است به متعه نيز مفاد قرآن تحقق مىيابد اما غير اهل كتاب جائز نيست و كسى كه زن آزاد دارد متعه كردن كنيز بىاذن زن جائز نيست و همچنين خواهر زاده و برادر زاده زن را بىاذن زن نمىتوان متعه كرد و بعضى علما متعه اهل كتاب را مطلقا جائز نمىدانند و بعضى مجوسيه را جائز نمىدانند اما يهود و نصارى را جائز مىدانند . كراهت دارد زنان\r\n","description":"","footnote":"","page_name":" 530 ","page_number":226},
  {"content":"\r\nبدكار را متعه كردن همچنين دختر باكره را حتى با اذن پدر و رضايت خود دختر بلكه اگر پدر نداشته باشد نيز مكروه است چون ننگ است و راه فحشا را بر دختران مىگشايد و از رغبت مردان در نكاح آنها مىكاهد و در روايت ابى سعيد قماط وارد است كه اگر دختر بكر را متعه كرد حتى با رضايت دختر ازاله بكارت نكند كه آن ننگ است بر دختران هر چند راضى بان باشند پرهيز بايد كرد .\r\nاما متعه دختران را حرام مطلق نفرمود چون گاهى مصلحت زن است و چاره غير آن نيست مثل آن كه مرد شريف و ثروتمند كه چهار زن دائم دارد دخترى را موافق مصلحت با مهر بسيار و مدت طولانى عقد متعه كند كه هيچ علت فساد در آن تصور نمىشود اما بهر حال متعه گرفتن در غير حال احتياج مكروه است بكر باشد يا ثيب و در حديث ابن شمون از حضرت امام موسى كاظم عليه السلام است به متعه خود را از خانواده و زنان آزاد خود مشغول نسازيد كه ناسپاسى كنند و بيزارى جويند از شما و بر كسى كه اين دستور داد لعن و نفرين فرستند و هيچ يك از ائمه را نشنيديم متعه گرفته باشند و روايت صحيح در آن نقل نشده است و در وافى باب مستقلى است در كراهت متعه بارى تشريع متعه ضرورتى است و در آن اقتصار به قدر ضرورت بايد كرد مانند كشف عورت بيمار براى معالجه طبيب . و اگر ضرورت مقتضى نبود عقلاى جهان مىتوانستند فحشا را براندازند\r\n","description":"","footnote":"","page_name":" 531 ","page_number":227},
  {"content":"\r\nاما گروهى مسافر و غريب و جوان عاجز از ازدواج و پيران محتاج پرستار موجب تشريع متعه شدند و اگر متعه نباشد زنا و معاشرت نامحرم حتما واقع خواهد شد علماى اهل سنت متعه را جايز نمىدانند و معتقدند كه حضرت رسول صلى الله عليه و إله چند بار آن را تجويز فرمود و باز نهى كرد و نهى اخير را بعضى از اصحاب آن حضرت نشنيدند و خبر نداشتند تا پس از رحلت آن حضرت باز متعه مىگرفتند و معاويه و عمرو بن حريث هم متعه كردند و عمر خليفه ثانى از آن نهى بليغ كرد و نيز گويند ابن عباس و عبد الله بن مسعود كه نزديكترين مردم بودند به پيغمبر از نهى اخير خبر نداشتند ! و متعه را جائز مىشمردند و گويند يك بار در غزوه خيبر نهى فرمود و بار ديگر در غزوه اوطاس پس از فتح مكه و بعضى گويند در فتح مكه و بعضى در غزوه تبوك و محيى الدين عربى در شرح صحيح ترمذى از ابو داود روايت كرده است كه در حجة الوداع بوده و اگر اين روايات صحيح باشد چهار بار و ابن رشد شش قول در وقت تحريم آن نقل كرده است كه بايد نسخ و اثبات شده باشد و بعضى مردم زمان ما در اصل نسخ شبهه دارند از خود اهل سنت و الله العالم بارى جائز بودن متعه در عهد خود آن حضرت مسلم است و تحريم آن مشكوك مهر متعه اندازه و حد معين ندارد و بسته به رضاى دو طرف است و اگر پيش از دخول مدت آن را ببخشد نصف مهر را بايد داد حتى اگر اندكى\r\n","description":"","footnote":"","page_name":" 532 ","page_number":228},
  {"content":"\r\nمانده باشد اما اگر مدت گذشته و دخول نكند همه مهر ثابت است . اگر زن در مدتى از زمان معين غايب شود و تمكين نكند به همان نسبت از مهر او كم مىشود و اگر معلوم شود عقد باطل بوده است پس از دخول مهر المثل بايد داد يعنى آن چه در خور شان زن است و اگر دخول نكرده بىمهر از هم جدا شوند زن متعه اگر آبستن شود و بزايد فرزند به شوهر ملحق مىگردد اگر چه عزل كرده و نطفه را بيرون ريخته باشد و مرد حق ندارد فرزند را از خود نفى كند مگر آن كه يقين داشته باشد از او نيست و اگر نفى كرد بىلعان از او پذيرفته مىشود و بر زن متعه لعان و طلاق و ظهار و ايلاء واقع نمىشود پس اگر نسبت زنا به متعه خويش داد مانند زنان بيگانه بايد شوهر را حد زنند و نمىتواند بلعان حد را از خود دفع كند در ارث متعه خلاف است هر چند متعه از اقسام نكاح است و به قاعده بايد در ارث ازدواج شريك باشد اما شايد اقسام يك معامله با يكديگر فرق داشته باشند چنانچه خريدار حيوان خيار دارد سه روز و در اقسام ديگر بيع اين خيار ندارد علامه رحمه الله فرمود متعه مطلقا ارث نمىبرد و شهيد در لمعه گويد اگر شرط ارث كنند ارث مىبرد و سيد مرتضى فرمود اگر هيچ شرط نكنند هم ارث مىبرد و اگر شرط كنند ارث نبرد نمىبرد و ابن براج گفت شرط بكنند يا نكنند ارث مىبرد\r\n","description":"","footnote":"","page_name":" 533 ","page_number":229},
  {"content":"\r\nبايد دانست كه به قاعده عقد متعه مانند معاملات ديگر به شرط فاسد فاسد مىشود و مانند نكاح دائم نيست پس اگر زن به شرط ارث راضى به متعه شود بايد ارث به او داد يا متعه او را باطل دانست و چون كسى متعه را باطل ندانسته بايد مانند شهيد ملتزم شد كه با شرط ارث ارث مىبرد هر گاه مدت متعه بسر آيد عده او به دو حيض است يا چهل و پنج روز و اگر شوهر بميرد و مدت او بسر نيامده باشد عده اش چهار ماه و ده روز است .\r\n\r\nفصل پنجم - در نكاح كنيزان بنده و كنيز جائز نيست خود ازدواج كنند بىاذن مولى و اگر عقد جارى ساختند مانند فضولى موقوف بر اجازه است\r\n","description":"","footnote":"","page_name":" 534 ","page_number":230},
  {"content":"\r\nاگر مولى اذن دهد مهر زن بر عهده مولاى بنده است و گيرنده آن مولاى كنيز و نفقه زن بر عهده مولاى بنده است و مهر بدخول مستقر مىشود بر او اگر مولاها اجازه نكنند يا هر دو اجازه كنند فرزند ملك هر دو است و اگر يكى اجازه دهد فرزند مال آن است كه اجازه نداده است و اگر زن يا شوهر آزاد باشند فرزند آزاد است مگر صاحب مملوك شرط مالكيت فرزند كند . عقد بىاذن مولى اگر كسى نداند طرف او مملوك است و دخول كند شبهه است و فرزند آزاد و حد ندارد اما مهر المثل و قيمت فرزند آزاد را بايد به صاحب كنيز بدهد و اگر بداند حرام است فعل او زنا كار است و فرزند او بنده صاحب كنيز اگر كنيز دعوى آزادى كند و مرد را فريب دهد و به عقد او در آيد حكم شبهه است و مولاى كنيز بايد فرزندان را تسليم پدر كند چون فرزندان آزادند و چون در رحم كنيز او پرورش يافته‌اند و مولاى كنيز اذن نداده بوده حقى دارد و بايد قيمت فرزند را به او داد وادى قيمت فرزند بر عهده پدر است و اگر مال ندارد\r\n","description":"","footnote":"","page_name":" 535 ","page_number":231},
  {"content":"\r\nسعى كند در كسب آن و اگر دخول نكرده باشد مهر نيست و اگر كنيز مال و اختيار داشت به جرم تدليس تدارك ضرر شوهر بر او واجب بود . اگر زن آزاد خويش را به عقد بنده در آورد دانسته و بىاذن مولا حق مهر ندارد و بچه او بنده مالك پدر است و اگر بندگى او را نداند فرزند او آزاد است و قيمت بر كسى واجب نيست و مهر زن بر بنده واجب است اگر آزاد شود كسب كند و بدهد . اگر كسى با كنيز ديگرى زنا كند فرزند او ملك صاحب كنيز است خواه زانى بنده باشد و خواه آزاد اگر شوهر كنيز سهمى از زوجه خود بخرد عقد باطل مىشود و ما بقى آن را كه ملك او نيست به قولى مىتوان به تحليل حلال كرد و به قولى نمىتوان .\r\nاگر كنيزى كه شوهرش داده بودند آزاد شود مىتواند نكاح خود را فسخ كند . جائز است مالك كنيز او را آزاد كند و به عقد خود آورد و آزادى او را مهرش قرار دهد و خلاف است كه اول آزاد كند پس از آن نكاح يا اول نكاح كند پس از آن آزاد كند و حق\r\n","description":"","footnote":"","page_name":" 536 ","page_number":232},
  {"content":"\r\nآن است كه آزادى و نكاح هر يك متوقف بر ديگرى است و بدون يكى از آنها ديگرى صحيح نيست مانند مالكيت بايع و مشترى نسبت به مبيع و ثمن و در يك صيغه هر دو با هم واقع مىشوند .\r\nام ولد يعنى كنيزى كه از مولاى خود فرزند دارد مملوك است اما فروش آن جائز نيست مگر آن را نسيه خريده باشند و بها نداده و مال ديگر نباشد كه در بهاى او بدهند مىتوان همان را در بهاى خودش مصرف كرد . ام ولد از نصيب فرزندش آزاد مىشود و اگر كم آيد خود در اداى قيمت كوشش كند . اگر كنيزى را بفروشند خريدار مىتواند نكاح او را فسخ كند و از شوهر جدا سازد و اگر شوهر او هم بنده باشد مالك بنده مىتواند به سبب فروش كنيز نكاح بنده خود را فسخ كند و اگر بنده را بفروشند حكم همين است صاحب بنده حق فسخ دارد و اگر زن او كنيز باشد صاحب كنيز هم حق فسخ دارد .\r\n","description":"","footnote":"","page_name":" 537 ","page_number":233},
  {"content":"\r\nاگر خرنده كنيز نكاح او را فسخ كند پيش از دخول مهر ثابت نيست و اگر پيش از دخول باشد و عقد را اجازه دهد مهر به مشترى مىرسد نه به مالك اول و اگر دخول كرده باشد و او اجازه كند مهر به مالك اول مىرسد . طلاق بنده زنش را به اختيار خود او است نه به اختيار مولى و اگر زن و شوهر هر دو مملوك يك نفر باشند مولى مىتواند آنها را از هم جدا كند .\r\nكسى كه كنيز خود را شوهر دهد حرام است بر وى نزديكى كردن و دست ماليدن و نگاه كردن به شهوت تا در حباله شوهر است كنيزى كه دو صاحب دارد بر هر دو حرام است مگر يكى تحليل كند .\r\nخريدار كنيز پيش از نزديكى با او بايد او را استبراء كند يعنى به قدر يك حيض درنگ كند و اگر مالك كنيز او را آزاد كند و عقد كند براى خود استبراء لازم نيست و اگر براى ديگرى عقد كند عده زن آزاد نگاهدارد .\r\nاگر كسى كنيز خود را براى ديگرى تحليل كند جائز است و براى\r\n","description":"","footnote":"","page_name":" 538 ","page_number":234},
  {"content":"\r\nمملوك خود نيز جائز است تحليل كردن و همان اندازه كه اذن دهد حلال مىشود مثلا اگر بوسيدن را اجازه دهد كار ديگر حلال نيست و فرزند تحليلى آزاد است اگر پدرش آزاد باشد .\r\n\r\nفصل ششم - عيب و تدليس شرط خيار در عقد نكاح مشروع نيست و اگر چنين شرطى كنند اصل عقد باطل است يعنى نكاح واقع نشده چون رضاى دو طرف موقوف بر شرط خيار است و نكاح بىرضاى دو طرف صحيح نيست .\r\nاما خيار فسخ به علت ديگر غير شرط خيار در موردى چند آمده است و بازگشت همه به آن كه زن در شوهر نقصى بيند كه او را نپسندد يا شوهر در زن . در مرد چهار عيب است كه زن پس از اطلاع خيار فسخ دارد : اول ديوانگى . دويم آن كه آلت بريده باشد سيم آن كه بيضه كوفته يا بيرون آورده باشد چهارم آن كه آلت برنخيزد و مردى ننمايد شهيد ثانى گويد جذامى بودن مرد نيز موجب خيار است براى زن .\r\nدر زن هفت عيب است : اول ديوانگى است دوم جذام سيم برص چهارم قرن به دو فتحه يعنى مانعى در مهبل كه راه رحم را ببندد پنجم افضا كه پيش از اين گذشت ( صفحه 513 ) ششم كورى . هفتم زمين گيرى -\r\n","description":"","footnote":"","page_name":" 539 ","page_number":235},
  {"content":"\r\nو بعضى گويند خنثى بودن نيز عيبى است موجب خيار مىگردد . اگر هنگام عقد سالم بودند و پس از آن عيب عارض گشت ديگر نمىتوانند فسخ كنند مگر در مرد عنين كه تفصيلى دارد و بعضى گويند در جنون بعد از عقد نيز حق فسخ ثابت مىشود .\r\nخيار فورى است پس از دانستن و اگر تأخير انداخت خيار ساقط است . فسخ حكم طلاق ندارد و شرائط طلاق در آن نيست پس زن حائض يا آن كه در طهر مواقعه است فسخ نكاحشان صحيح است و دو شاهد عادل لازم نيست .\r\nواجب نيست براى فسخ رجوع به حاكم كنند مگر در عنين كه بايد رجوع به او كرد تا مهلت معين كند .\r\nاگر مرد نكاح را فسخ كند براى عيبى كه در زن ديد مهر ساقط مىشود و اگر زن فسخ كند براى عيبى كه در مرد ديد نيز مهر ساقط مىگردد چون خود او فسخ كرده است مگر آن كه مرد عنين باشد كه چون زن فسخ كند نصف مهر را حق دارد بقول مشهور و اين جمله در صورتيست كه مقاربت نشده باشد و اگر پيش از فسخ مقاربت كرده باشند همه مهر را بايد داد . و در كشف اللثام گويد پيش از دخول هم همه مهر را بدهد چون فسخ را بطلاق قياس نبايد\r\n","description":"","footnote":"","page_name":" 540 ","page_number":236},
  {"content":"\r\nكرد و شهيد ثانى نيز آن را تقويت كرده است .\r\nاگر يكى از زوجين ادعاى عيب كند در ديگرى بايد به بينه ثابت كند و گر نه قول منكر عيب مقدم است با قسم .\r\nبراى عنن چون زن خواهد فسخ نكاح كند بايد به حاكم مرافعه برد و حاكم او را يك سال مهلت دهد اگر شوهر در اين مدت توانست كارى انجام دهد و لو با زن ديگر فسخ نمىتواند كرد و اگر شوهر كارى نتوانست زن فسخ مىتواند و اگر دخول شده باشد مهر را مىبرد .\r\nشوهر حق دارد غرامت خويش را از كسى كه تدليس كرده مطالبه كند . اگر هر يك از زن و مرد در ديگرى نقصى بينند غير آن چه ذكر شد مثلا مرد كور بود يا كر يا شل و زن سياه بود و نازاى يا دختر نبود يا چهار انگشتى يا شش انگشتى و امثال آن هيچ يك موجب خيار نيست و فسخ نمىتواند كرد مگر در عقد صريحا شرط كرده باشند و علامه رحمه الله در قواعد گويد اگر يكى از زن و شوهر در ديگرى شرط نسبى كنند يعنى از فلان نژاد و فلان قبيله باشد و او از غير آن نسب در آيد مىتواند فسخ كند همچنين اگر شرط كند سفيد يا سبزه يا با جمال و زيبا باشد و در كشف اللثام گويد غير اين صفات مثل آن كه شرط كند زن يا مرد بلند قامت\r\n","description":"","footnote":"","page_name":" 541 ","page_number":237},
  {"content":"\r\nيا كوتاه يا فربه يا نازك اندام باشد و فلان صنعت داشته باشد و خلاف آن معلوم شود اگر پيش از عقد شرط كرده باشند اعتبار بدان نيست و اگر در ضمن عقد شرط كنند اختيار فسخ دارد و نيز در همان كتاب گويد هر شرطى كه در عقد نكاح كنند اگر نباشد موجب خيار است هر چند آن چه هست بهتر باشد از آن كه نيست .\r\nو نيز در قواعد گويد اگر شرط كنند زن كتابيه يعنى از يهود و نصارى باشد و معلوم شود مسلمان بوده خيار فسخ ندارد . و در لمعه گويد اگر شرط كنند زن آزاد باشد و كنيز در آيد مرد اختيار فسخ دارد و همچنين اگر شرط كند مرد آزاد باشد ، يا اگر شرط كند دختر از زن آزاد متولد شده باشد و او متولد از كنيز در آيد و اگر شرط كند دختر باكره باشد و نباشد خيار فسخ ثابت است اگر معلوم شود پيش از عقد ثيبه بوده است .\r\n\r\nفصل هفتم - مهر - كابين مهر يا صداق مالى است كه شوهر در مقابل حق تمتع بايد بدهد و در شرع اسلام نكاح بىمهر نيست مگر آن كه زن به شوهر ببخشد حتى اگر مهر معين نكنند باز قهرا ثابت مىشود به تفصيلى كه ذكر خواهد شد إن شاء الله تعالى و اگر در عقد شرط كنند كه هيچ مهر نباشد\r\n","description":"","footnote":"","page_name":" 542 ","page_number":238},
  {"content":"\r\nشرط فاسد و خلاف شرع اسلام و ملغى است . زن پس از عقد مالك مهر مىشود و اگر پيش از نزديكى طلاق دهد نصف آن به شوهر باز مىگردد و اگر نزديكى كند همه مهر مستقر مىشود .\r\nجائز است مال معين خارجى را مهر قرار دهند مانند خانه و باغ و زمين و فرش يا مال غير مشخص كلى كه شوهر در ذمه گيرد يا طلبى كه از ديگرى دارد بزن دهد يا منفعت خانه را يا ملتزم شود كه علمى يا هنرى بزن آموزد به شرط آن كه مباح باشد مانند تعليم قرآن و خط .\r\nبراى مهر در شرع حدى معين نيست در كمى هر چه باشد و در بسيارى هر چه بدان راضى شوند و در قرآن كريم فرمود اگر قنطارى باشد از آن دريغ نداريد و قنطار كنايه از مال بسيار است نه مقدارى معين كه از آن تجاوز نبايد كرد و اولى آن است كه مهر السنه قرار دهند و آن 262 مثقال نقره خالص است و آن را مهر السنة گفتند چون پيغمبر صلى الله عليه و آله بدين مقدار ترغيب فرمود مهر ركن عقد نكاح نيست و اگر در عقد نام از مهر نياورند عقد صحيح است و اگر مهرى نام برند كه در شرع صحيح نباشد باز عقد نكاح باطل نيست بلكه فقط مهر باطل است چون زن به شوهر راضى است و شوهر بزن و اگر در مهر شروطى كنند و مخالف در آيد زن مهر را مىتواند فسخ كند نه اصل عقد نكاح را بر خلاف آن كه صفاتى در خود شوهر شرط كند مثلا اگر شرط كند مهر او\r\n","description":"","footnote":"","page_name":" 543 ","page_number":239},
  {"content":"\r\nخانه باشد در فلان محل و چنان نباشد كه شرط كرده‌اند زن مىتواند آن خانه را به جاى مهر نپذيرد اما نمىتواند نكاح را فسخ كند بر خلاف آن كه شرط كند شوهر فلان صفت يا نسب داشته باشد اگر بدان نسب و صفت نباشد مىتواند نكاح را فسخ كند چنان كه گفتيم .\r\nشرط است اگر نام مهر بردند در عقد به وصف يا مشاهده معين باشد و مجهول نيست و ما در باب صلح ( صفحه 425 ) گفتيم در پاره معاملات چنان بايد عوض را به دقت معين كرد كه دو طرف معامله بتوانند مقدار ماليت دو عوض را با هم بسنجند و فريب نخورند و در بعضى اين اندازه دقت لازم نيست بلكه بدان حد معين كنند كه اگر اختلاف افتاد بتوان به آن چه تعيين كرده‌اند رفع اختلاف نمود و اراده و رضاى آنها بر يك چيز قرار گرفته باشد مثلا اگر به كيسه پولى اشاره كنند و بدانند هر چه در آن است طلاست و آن را مهر قرار دهند كافى است اگر چه وزن آن را ندانند چون اختلاف بدان رفع مىشود و رضاى هر دو به يك چيز قرار گرفته و در بيع كافى نيست چون ماليت آن را با مبيع نمىتوان سنجيد مگر وزن آن را بدانند و اگر نداند در كيسه طلاست يا ريگ و خاك ، مهر نيز صحيح نيست چون ممكن است هر يك در آن چيزى پندارد و رضاى هر دو به يك چيز واقع نشده باشد .\r\nاگر مهر معين نكنند چنان كه گفتيم عقد صحيح است و آن را مفوضة البضع گويند و در اين صورت اگر با زن مقاربت كند\r\n","description":"","footnote":"","page_name":" 544 ","page_number":240},
  {"content":"\r\nمهر المثل بر شوهر ثابت مىشود يعنى مهرى كه براى امثال آن زن در سن و جمال و نسب و مال در عادت مردم زمان متعارف باشد و اگر مهر المثل از مهر السنه بيشتر باشد همان مهر السنه بايد داد و در كشف اللثام گويد بر فرض بيش از مهر السنه باشد باز مهر المثل واجب است . براى كسى كه تعيين مهر نكند روايات مختلف آمده بعضى مهر السنه و بعضى مهر المثل و در اين باب اعتماد بر قول فخر الدين است گويد مهر المثل اگر بيش از مهر السنه باشد در غير نكاح ثابت مىشود مانند وطى شبهه اما در نكاح نبايد از مهر السنه تجاوز كند و مهر بيش از مهر السنه در دو جا ثابت مىشود : يكى در نكاح كه شوهر به رضاى خود آن را بر عهده گيرد و ديگر در وطى غصبى مانند زناى به اكراه يا شبهه يا هر جنايتى كه مهر المثل بر عهده جانى ثابت كند مانند كندن موى سر زن اما در نكاحى كه شوهر ملتزم به مهر بسيار سنگين نشده و زن به عقد بىمهر رضا داده است مهر المثل بيش از مهر السنه ثابت نمىشود و اكتفا به اقل بايد كرد . در صورتى كه مهر معين نكرده باشند اگر پيش از مقاربت زن را طلاق دهد بايد براى دل جويى زن مالى به او دهد و او را از خويش بهره مند سازد و آن را متعه گويند مرد فقير به اندازه وسع و قدرت خود و غنى به اندازه خود و آن را حدى معين نيست و فقير و غنى نيز مراتب مختلف دارند علامه در اين كتاب فرموده غنى جامه گرانبها يا ده دينار بدهد و متوسط پنج دينار و فقير\r\n","description":"","footnote":"","page_name":" 545 ","page_number":241},
  {"content":"\r\nانگشترى يا يك درهم و بعضى گويند غنى اسبى قيمتى بدهد و در فقير نيز يك دينار گفته‌اند و بهر حال چيزى بايد داد كه سزاوار مرد باشد و زن دل شكسته نشود خصوصا كه بىمهر راضى به عقد گرديده است . خداى تعالى زنان را براى خانه دارى و شوهر دارى و تربيت فرزند آفريده است غايت همتشان اين است و چون نزديك آرزو برسند و نوميد گردند اين عقده دل زندگى را تا آخر عمر بر آنها تلخ مىسازد گاه ضعف ايمان آنان را بقتل و فحشا و خودكشى وا مىدارد تلافى نوميدى آنان به متعه بايد كرد و اگر به بىمهرى تن نداده بودند مهر خود كافى بود . عرب در جاهليت و ملاحده زمان ما به مصالح زنان اعتنا نمىكنند در جاهليت بسا مردان دوست زن مىگرفتند و زنان دوست مرد و پس از چندى رها مىكردند و در قرآن از ( * ( مُتَّخِذِي أَخْدانٍ ) * و * ( مُتَّخِذاتِ أَخْدانٍ ) * ) نهى بليغ فرموده و آنان را در سياقت زناكاران آورده است جائز است مهر را در عقد معين نكنند اما به اختيار و تعيين يكى از زوجين گذارند و آن را مفوضة المهر گويند اگر به اختيار زن گذارند نبايد بيش از مهر السنه تقاضا كند و اگر به عهده شوهر گذارند هر چه حكم كند كافى است و صحيح اگر چه بيش از مهر السنه و مهر المثل ، و اگر حاكم پيش از مقاربت در گذرد و مهر معين نكرده باشد بعضى گويند متعه بايد داد و بعضى گويند مهر المثل و علامه در\r\n","description":"","footnote":"","page_name":" 546 ","page_number":242},
  {"content":"\r\nقواعد قول دويم را برگزيده است و اگر مقاربت كرده باشد مهر المثل واجب مىشود مگر بيش از مهر السنه باشد متعه در قرآن كريم براى طلاق وارد است نه در مرگ شوهر و اثبات آن در مرگ موافق روايتى است كه همه به آن عمل نكردند و جاى آن هست كه احتمال سهو دهيم بر راوى پس قول علامه رحمه الله در قواعد كه مهر المثل را برگزيده اولى است و مهر المثل قاعده كلى است در هر جا مهر لازم باشد و زوجين خودشان غير آن تعيين نكرده باشند و نيز گوييم زن به عقد بىمهر راضى نشده بود و بسا كه مهر المثل بيش از متعه باشد و متعه مالى است كه شوهر به اختيار خويش انتخاب مىكند نه مناسب شأن زن پس زن را كه بىمهر راضى به عقد نشده نمىتوان اجبار كرد به قبول تحفه و هديه به جاى مهر و شارع اين تحفه را در جائى مقرر فرموده كه زن بىمهر به عقد راضى شده بود .\r\nبه همين علت براى زنى كه بىمهر به عقد راضى شده و شوهر فوت كند متعه ثابت نكردند و براى زنى كه بىمهر راضى نشده مهر المثل ثابت كردند .\r\nاگر زن پس از تعيين مهر و التزام آن چيزى به شوهر ببخشد مباح بلكه مستحب است و دليل آن كه اخلاق آنان متلايم و از يكديگر راضى هستند و به مقتضاى آيه قرآن پدر يا جد پدرى مىتوانند از مهر دختر صغيره به شوهر ببخشند . با آن كه به ظاهر آيه مىتواند همه را ببخشد اما فقها متابعت روايتى كرده و احتياط نموده‌اند و\r\n","description":"","footnote":"","page_name":" 547 ","page_number":243},
  {"content":"\r\nگويند بعضى را ببخشد نه همه را . و اگر مهر را خادم يعنى بنده و كنيز خدمتكار قرار دهند يا سرايى يا خانه و اوصاف آن را معين نكنند صحيح است و بر شوهر واجب است از هر يك فرد ميانه بدهد نه بسيار گرانبها و نيكو و نه بسيار پست و نامرغوب و اگر ميانه هم مختلف است هر كدام كه شوهر اختيار كند كافى است و شايد منحصر به اين سه نباشد ، هر جنس كه افراد ميانه اش غالب باشد و نيك نيك و بد بد كمتر و ميانه ها نزديك بهم باشند حكم همين است و اگر بگويد عقد كرديم بر مهرى كه سنت رسول است صلى الله عليه و آله پانصد درهم بدهد معادل دويست و شصت و دو مثقال و نيم نقره خالص و اگر زن و مرد ذمى بر خمر كابين بستند چون آنها خود آن را مال مىشمرند تا بر دين خود باشند صحيح است و اگر يكى مسلمان شود و مهر قبض نشده رجوع به قيمت مىشود و اگر مسلمان بر شراب عقد ببندد مهر صحيح نيست و بعضى گويند عقد هم صحيح نيست و بايد اگر دخول كند مهر المثل بدهد و اگر بنده مدبر را مهر قرار دهد مهر صحيح و تدبير باطل مىگردد و اگر در ضمن عقد نكاح شرط حرام كند شرط باطل و شايد مهر نيز باطل شود و عقد صحيح مىماند بر خلاف بيع چنان كه گذشت و در كشف اللثام گويد فرق نكاح و عقود ديگر آن است كه\r\n","description":"","footnote":"","page_name":" 548 ","page_number":244},
  {"content":"\r\nنكاح معاوضه محض نيست و شرط داخل يكى از عوضين نمىشود . و اگر شرط كند كه زن را از شهر خود بيرون نبرد واجب است به شرط وفا كند و در نكاح دائم اگر شرط كند كه مرد با زن مقاربت نكند صحيح نيست و در نكاح متعه صحيح است و بعضى گويند در دائم نيز صحيح است و بايد مقاربت نكند و به نظر ما اين شرط مخالف غرض و مقتضاى نكاح دائم مىباشد . اگر ميان زن و شوهر در اندازه مهر اختلاف افتد قول شوهر مقدم است كه كمتر ادعا مىكند اگر پس از دخول شوهر منكر مهر شود يعنى بگويد مهر قرار نداديم مهر المثل بر عهده او است و اگر شوهر منكر دخول باشد و زن مدعى آن قول شوهر مقدم است با قسم و در آن اشكال است و شهيد رحمه در لمعه فرمايد اگر خلوت كرده باشند قول زن مقدم است و اگر پدرى براى پسر صغير خويش زن عقد كند و پسر چيزى نداشته باشد مهر بر عهده پدر است . زن مىتواند تا مهر را كامل نگيرد تمكين نكند اما پس از دخول نمىتواند . اينك دو مطلب كه بايد به ياد سپرد مطلب اول - شروط در عقد نكاح سه قسم است يكى راجع به صفات خود زن و شوهر است و اگر خلاف در آمد خيار فسخ عقد\r\n","description":"","footnote":"","page_name":" 549 ","page_number":245},
  {"content":"\r\nنكاح دارند . دويم آن كه راجع به مهر است و نفعى كه بايد يكى به ديگرى رساند در صورت تخلف مهر را مىتواند فسخ كند نه عقد نكاح را سيم التزامات و عهودى است كه ضمن عقد نكاح متعهد شوند و در صورت تخلف نه خيار فسخ عقد نكاح دارد نه فسخ مهر بلكه بايد به وسيله حاكم حق خويش را استيفا كند .\r\nمطلب دويم . زنى كه مهر براى او معين شده و باصطلاح فقها به مهر المسمى عقد شده است اگر پيش از دخول از شوهر جدا شود حكم مهر بدين تفصيل است :\r\n1 - اگر بطلاق جدا شود نصف مهر را مىبرد\r\n2 - اگر يكى از آنها وفات كنند تمام مهر را و بعضى گويند نصف آن را « 1 »\r\n3 - اگر برضاع بهم حرام شوند و تقصير از زن نباشد نصف مهر را مىبرد مانند طلاق و بعضى گويند همه مهر و صحيح نيست\r\n4 - اگر به سبب عيب و تدليس زن يا مرد فسخ كنند هيچ ثابت نيست نه نصف نه همه مگر در عنن كه نصف ثابت مىشود\r\n5 - اگر مرد مرتد شود نصف مهر را بايد بدهد\r\n6 - اگر زن مرتد شود همه مهر باطل مىشود\r\n7 - اگر زن و مرد هر دو كافر بودند زن مسلمان شد مهر باطل مىشود\r\n\r\n","description":"","footnote":"\r\n« 1 » - در روايات بسيار آمده است كه به سبب وفات شوهر نيز زن نصف مهر را مستحق است و شيخ طوسى عليه الرحمه همه را حمل بر سهو راويان كرده است به اين معنى كه در ذهن آنان طلاق و وفات به يك ديگر اشتباه شده است و گاه چنين اتفاق مىافتد و عجب نبايد داشت چنان كه در روايات بسيار نسبت سهو به پيغمبر صلى اللَّه عليه و آله داده شده است و نيز روايات در ناقص نبودن ماه رمضان و تحريف قرآن و پاك بودن خمر بسيار است و احتمال خطا و سهو در راويان بعيد نيست اما تشخيص آن با علماى متبحر است و هر كس نمىتواند در آن اظهار نظر كند\r\n","page_name":" 550 ","page_number":246},
  {"content":"\r\n8 - اگر زن مشرك باشد و مرد مسلمان شود نصف مهر بزن مىرسد و تفصيل احكام بيش اين مناسب نيست\r\n\r\nفصل هشتم در قسم و نشوز ( يعنى قسمت كردن شبها ميان زنان و ديگر احكام ناسازگارى ) زن دائمه از هر چهار شب يك شب حق دارد كه شوهر با او بگذراند و كسى كه دو زن دارد هر يك شبى حق دارند از چهار شب و دو شب ديگر مرد آزاد است هر جا خواهد بماند و آن كه سه زن دارد سه شب براى زنان است و يك شب هر جا خواهد برود و آن كه چهار زن دارد براى مرد وقت آزاد نمىماند و اگر يكى از زنان حق خود را ببخشد او هر جا خواهد رود و اگر بزن ديگر\r\n","description":"","footnote":"","page_name":" 551 ","page_number":247},
  {"content":"\r\nبخشد بايد حتما نزد او رود و شبانه آنجا بماند و آن چه واجب است ماندن شب است نزد آن زن و انس گرفتن نه آن كه در يك بستر بخوابند يا نزديكى كنند بلكه نزديك هم باشند كافى است و بسيارى از فقها گفته‌اند تقسيم شبها وقتى واجب است كه زنان متعدد باشند و يك شب با يكى بگذراند واجب است شب ديگر با ديگرى گذراند اما اگر متعدد نباشند يا اصلا هيچ شب با يكى نباشد حكم تقسيم ساقط است .\r\nو اگر يك زن او آزاد و مسلمان باشد و زن ديگر او ذمى اهل كتاب يا كنيز مسلمان ، بايد در مقابل هر يك شب كه نزد كنيز و اهل كتاب مىگذراند دو شب با مسلمان بسر برد يعنى در هر هشت شب دو شب با زن مسلمان باشد و يك شب با زن ديگر و پنج شب آزاد باشد كه هر كجا خواهد بماند اگر كسى دختر بكر عقد كند و تازه به خانه آورد تا هفت شب با او باشد و اگر بيوه باشد سه شب .\r\nمستحب است بر زنان خويش برابر هم انفاق كند و يكى را بر ديگرى برترى ندهد و آن چه براى يكى مىآورد بيشتر و بهتر از ديگرى نباشد و بر زوجه واجب است تمكين كند و هر\r\n","description":"","footnote":"","page_name":" 552 ","page_number":248},
  {"content":"\r\nچه موجب نفرت مرد است مانند بوى زشت و چرك و موى درشت از خود دور كند . اگر از زن ناسازگارى بيند بايد نخست او را پند دهد و اگر سودمند نيفتاد قهر كند و در بستر او نرود و مىتواند او را بزند نه چندان كه به شكنجه بيندازد و آسيب رساند .\r\nو اگر شوهر ناسازگار باشد و حقوق زن را ادا نكند و معاشرت بمعروف نكند يعنى زندگى به خوشى ، و بد خوئى نمايد و زن را بى سبب بيازارد ابتدا زن گله نزد او كند و مطالبه حق خويش نمايد و او را به موعظه باز دارد و اگر به اين وسيله نتوانست او را رام سازد شكايت نزد حاكم شرع ببرد تا او را وادار كند و اگر به خوشى سودمند نيفتاد تعزيرش كند به حبس و تازيانه و هر چه صلاح بيند و جائز نيست زن را به شكنجه و آزار وادارد تا از حق خود بگذرد يا چيزى به شوهر ببخشد و اگر در اين حال ببخشند بر شوهر حلال نيست و در قرآن از آن نهى شده است اما اگر به رضاى خود بىآزار و شكنجه شوهر از بعض حقوق خويش يا از همه حقوق بگذرد براى آن كه دل شوهر را بدست آورد جائز است و قبول آن بر شوهر مباح است . اگر زن و شوهر هر دو از يكديگر متنفر باشند و با هم نسازند حاكم يك تن از خويشان\r\n","description":"","footnote":"","page_name":" 553 ","page_number":249},
  {"content":"\r\nزن و يكى از خويشان شوهر را بر گمارد تا به دعاوى آنان برسند و اگر دو حكم بيگانه باشند هم جائز است در صورتى كه آن دو تن مصلحت در آشتى ديدند ميان آنها صلح دهد و اگر رأيشان بر طلاق و جدائى قرار گرفت بر زن و شوهر عرضه دارند و صلاح انديشى كنند اما حق اجبار بر طلاق ندارند و همچنين اگر رأيشان بر آن قرار گيرد كه زن مالى بدهد و طلاق بستاند . و اگر دو حكم با هم اختلاف كنند چنان است كه اصلا حكم معين نشده است\r\n\r\nفصل نهم در حكم فرزندان فرزند اگر از زن دائمه باشد كه با شوهر هم بستر شده و از هنگام اولين مقاربت اقلا شش ماه گذشته باشد ملحق به شوهر است به شرط آن كه مدت حمل او از شش ماه بيشتر و از ده ماه كمتر باشد چون اقل مدت آبستنى شش ماه است و اگر شوهر بيش از ده ماه از زن جدا بوده است اين فرزند به شوهر ملحق نمىشود همچنين اگر از هنگام اولين مقاربت كمتر از شش ماه گذشته باشد و اگر اختلاف باشد ميان زن و شوهر در دخول قول شوهر مقدم است كه\r\n","description":"","footnote":"","page_name":" 554 ","page_number":250},
  {"content":"\r\nدعوى عدم دخول مىكند . اگر شوهر اعتراف كند كه با زن نزديكى كرده اما مدعى باشد كه فرزند از او نيست پذيرفته نمىشود مگر به لعان به تفصيلى كه در محل خود مىگوييم إن شاء الله تعالى :\r\nو اگر با زنى زنا كند دانسته فرزندى كه از زنا آيد به او ملحق نيست و نمىتواند او را فرزند خويش گيرد و اگر زنى كه با مردى زنا كرده به عقد ديگرى در آيد و فرزندى آورد پس از شش ماه از مقاربت شوهر گذشته فرزند ملحق به شوهر است نه به زانى و اگر از دخول شوهر شش ماه نگذشته ملحق به هيچ يك نيست نه به زانى و نه به شوهر و اگر زنى از شوهر اول طلاق گيرد و پس از عده به عقد ديگرى در آيد و فرزندى آورد كه هم مىتوان به شوهر اول نسبت داد و هم به شوهر ثانى چنان كه از مقاربت شوهر اول كمتر از ده ماه گذشته و از مقاربت دوم بيش از شش ماه ملحق به شوهر دويم است .\r\nو اگر از مقاربت شوهر دويم كمتر از شش ماه و از اول بيش از ده ماه گذشته باشد فرزند از هيچ يك از دو شوهر نيست . همچنين اگر كنيز را پس از نزديكى كردن بفروشند و فرزندى آورد مدت فاصله ميان زادن او و مقاربت مالك اول و دويم را ملاحظه بايد كرد بعضى بيشتر مدت حمل را نه ماه و بعضى يك سال گفته‌اند و اطباى عصر\r\n","description":"","footnote":"","page_name":" 555 ","page_number":251},
  {"content":"\r\nما نوشته‌اند جنين از 180 روزگى قابل زيستن است و منتها تأخير آن تا سيصد روز است و اين موافق قول علامه است رحمه الله كه ده ماه گفت ، تجاوز از نه ماه را بسيار ديده‌ايم و روايات نه ماه را حمل بر غالب و تغليب بايد كرد نه حد محدود چون گاه باشد كه اندكى بيش از 9 ماه را نه ماه گويند و آبستنى يك سال در طفل سالم معهود نيست .\r\nاگر مردى اعتراف كند فرزند كنيز يا منقطعه از او است پس از آن انكار كند پذيرفته نمىشود اما اگر صاحب كنيز با او نزديكى كند و اتفاقا بيگانه نيز به او نزديكى كند و فرزندى آورد كه بتوان به صاحب كنيز نسبت داد ( به اين كه بيش از شش ماه و كمتر از ده ماه گذشته باشد ) فرزند ملحق به صاحب كنيز است و او نمىتواند از خويش نفى كند مگر يقين كند از او نيست و اين يقين با مقاربت هر گز حاصل نخواهد شد و علامه فرموده اگر علائمى باشد كه فرزند از ديگرى است نه الحاق كند به خويش و نه نفى كند بلكه مستحب است وصيت كند چيزى از ثلث به او دهند . و اين مسأله در عصر ما محل حاجت نيست مگر در متعه كه فرزند آن را در حكم فرزند كنيز دانيم پس براى شوهرى كه با زن متعه مقاربت كرده است جائز نيست فرزند\r\n","description":"","footnote":"","page_name":" 556 ","page_number":252},
  {"content":"\r\nرا از خود نفى كند هر چند متعه وى با ديگران نيز وصلت كرده باشد مگر يقين كند فرزند از او نيست اما در محاكم شرع اگر انكار بچه كند حاكم از او بينه نمىطلبد و بىدليل قبول مىكند و اگر يقين ندارد خود او معصيت كار است در انكار ، اما مىتوانند او را قسم دهند .\r\nاگر يك كنيز چند صاحب دارد و همه با او نزديكى كردند گر چه حرام است اما فرزند از آنها بيرون نيست و بايد براى تعيين پدر قرعه زد و نام هر كس از قرعه بر آمد فرزند مال او است و بايد حصه شركاى ديگر را از قيمت كنيز و فرزندش بدهد زيرا كه ام ولد شده است و از ملك آنان بيرون رفته .\r\nكسى كه در حال حيض يا احرام با زن خود مقاربت كند طفل از او است اگر چه حرام كرده است اگر مرد بيگانه با زنى به شبهه نزديكى كند و از او فرزندى آورد هر گاه زن بىشوهر باشد فرزند ملحق به صاحب شبهه است بىشبهه و اگر شوهر دار باشد و فرزند را بتوان بهر دو نسبت داد ملحق به شوهر است و اگر نتوان به شوهر نسبت داد باز ملحق به صاحب شبهه است و زن بايد بعد از مقاربت با مرد بيگانه عده نگاهدارد\r\n","description":"","footnote":"","page_name":" 557 ","page_number":253},
  {"content":"\r\nو پس از آن به شوهر باز گردد و اگر زنا كرده بود عده نداشت و مهر المثل شبهه مال خود زن است نه مال شوهرش .\r\nهنگام ولادت بايد مردان از پيرامون زن دور شوند و كار را به زنان گذارند مگر شوهر و مستحب است چون فرزند متولد شد او را بشويند و اذان در گوش راست و اقامه در گوش چپ او گويند و كام او را به خاك قبر حضرت ابى عبد الله عليه السلام و آب فرات بردارند يعنى سقف دهان او را كه غضروفى و نرم است و در شكم مادر هر گز دهان نگشوده و كامش به زبانش چسبيده بود به انگشت جدا كنند تا گرفتن پستان بر او آسان شود و به نام يكى از پيغمبران و امامان بنامندش و براى او كنيه گذارند و مكروه است بر يك پسر نام محمد و كنيه ابو القاسم جمع كنند و خوب است سر او را روز هفتم بتراشند و هم وزن آن طلا يا نقره صدقه دهند و عقيقه كنند و گوش او را سوراخ كنند و ختنه كنند روز هفتم و اگر تأخير اندازند تا بلوغ\r\n","description":"","footnote":"","page_name":" 558 ","page_number":254},
  {"content":"\r\nواجب است پس از بلوغ ختنه كردن و آن سنت و شعار اسلام و از ضروريات دين است . و ختنه دختران مستحب است يعنى بريدن دو لب اندرونى اندام مخصوص زنان كه هنگام بزرگى و ولادت دراز و بزرگ مىشود و آويخته و بد منظر مىگردد .\r\nمستحب است عقيقه فرزند پسر حيوان نر باشد و از آن دختر حيوان ماده و بايد در آن شرائط قربانى را رعايت كنند و پدر و مادر از آن نخورند و استخوان آن را نشكنند .\r\nبهترين شير شير مادر است و اگر زن آزاد باشد حق دارد از شوهر اجرت خواهد و اگر شوهر مرده باشد و شيرخواره مال داشته باشد مادر از مال فرزند اجرت بردارد و نمىتوان مادر را مجبور كرد بر شير دادن اما كنيز را مىتوان . حد رضاع دو سال است و كمترين مدت آن بيست و يك ماه يعنى از اين كمتر جائز نيست اما در آيه كريمه با اين كه حد را دو سال معين فرموده براى پدر و مادر جائز شمرده است با تراضى و مشورت يكديگر اگر صلاح دانند كمتر شير دهند و حدى براى آن معين نفرمود و البته مقصود آن است كه طفل را زيان نرساند و در لمعه فرمايد دادن شير ماك\r\n","description":"","footnote":"","page_name":" 559 ","page_number":255},
  {"content":"\r\nواجب است و بايد مادر آن را حتما بخوراند و در كشف اللثام است كه بيش از دو سال شير دادن جائز نيست مگر سه ماه كه همه بيست و هفت ماه شود .\r\nرضاع شرعى به دادن شير حيوانات يا شير انسان در پستانك و امثال آن محقق نمىشود بلكه بايد شير مستقيم از باطن پستان به دهان طفل رود و حرارت و برودت و هواى خارج در آن تأثير ننمايد زن حق دارد شوهر را از آوردن دايه و سپردن فرزند بزن بيگانه باز دارد و نگذارد كسى غير خودش كه مادر است فرزند را شير دهد اما به شرط آن كه هيچ اجرت نخواهد يا بيش از ديگران نخواهد و نيز مىتواند پرستارى فرزند را به ديگرى نگذارد و خود پرستار آن باشد و اگر شوهر بخواهد فرزند را از مادر جدا كند و پرستارى آن را خود به عهده گيرد يا بزن ديگر سپرد نمىتواند مگر فرزند پسر را پس از دو سال كامل و دختر را پس از هفت سال اما اگر زن مسلمان نباشد اين حق را ندارد و اگر از اين شوهر كه پدر فرزند است جدا شود و شوهر ديگر اختيار كند حق پرستارى او ساقط مىشود .\r\nو اگر پدر و مادر هر دو راضى باشند كه فرزند را به كسى سپارند جائز است چنان كه در عهد ما به پرورشگاه و امثال آن مىدهند آنها\r\n","description":"","footnote":"","page_name":" 560 ","page_number":256},
  {"content":"\r\nبايد هم رضاى مادر و هم اذن پدر را احراز كنند .\r\n\r\nفصل دهم در كسانى كه مخارج و نفقه دادن آنها بر انسان واجب است زن دائمه را نفقه دادن واجب است از خوراك و پوشاك و مسكن اگر تمكين از شوهر كند با قدرت گر چه زن خود مسلمان نباشد و اگر زن از شوهر طلاق گيرد بطلاق بائن يا شوهر بميرد در زمان عده نفقه ندارد مگر آبستن باشد از شوهر كه نفقه او را در عده بايد داد و نفقه زن را اگر ندادند دين است بر عهده شوهر و بايد قضا كند .\r\nاما خويشاوندان : واجب است نفقه اولاد بر پدر و مادر و نفقه پدر و مادر بر اولاد هر يك فقير باشند و عاجز از كسب روزى و ديگر خويشان واجب النفقه نيستند . در رتبه اول نفقه فرزند بر پدر واجب است و اگر پدر نباشد يا نتواند بر پدر پدر و اگر اجداد\r\n","description":"","footnote":"","page_name":" 561 ","page_number":257},
  {"content":"\r\nپدرى نباشند بر مادر است و اگر مادر هم نباشد بر پدر مادر و اجداد مادرى . و ديگر خويشان مانند خواهر و برادر و اجداد مانند ساير فقرا دفع ضرورت از ايشان بر عهده همه مسلمانان است و بهر حال نفقه پدر و مادر و اولاد دين نيست و اگر كسى ترك كند مانند خلف وعده معصيت كرده و قضا بر او واجب نيست ( رجوع شود به صفحه 268 و 423 ) مگر باذن حاكم شرع قرض كنند و اداى آن دين بر نفقه دهنده واجب گردد نفقهء مملوك ( غلام و كنيز ) بر مولى است و مىتواند آنها را اجازه كسب و تجارت دهد تا مخارج خويش را از كسب خود فراهم سازند و اگر كفايت نكند خود تكميل كند و نيز نفقه چهار پايان بر صاحبان آنها واجب است و اگر امتناع كند حاكم شرع او را مجبور كند بر فروختن يا انفاق كردن يا اگر كشتنى است كشتن . در حفظ و رسيدگى به درخت و نباتات مطلقا خلاف است بعضى واجب دانسته‌اند .\r\nشهيد ره در لمعه فرمايد شوهر بايد آن چه حاجت زن باشد بدهد از خوراك و خورش يعنى به نان تنها اكتفا نمىتوان كرد و جامه و منزل و خدمتكار و آلت تنظيف مانند شانه و ناخن گير و روغن و صابون اما سرمه و عطر واجب نيست چون پيراستن و بر طرف كردن كثافت كه تنفر آورد لازم است نه آراستن بزيورها و مرغبات و خدمتكار براى زنى بايد آورد كه در خانه پدرش نيز خدمتكار داشت يا بيمار و نيازمند بدان باشد و در جنس خوراك و جامه و مسكن\r\n","description":"","footnote":"","page_name":" 562 ","page_number":258},
  {"content":"\r\nمراعات امثال آن زن را بايد كرد و واجب است جامه زمستان و فرش و لحاف و بستر و جامه تجمل يا پوستين بر حسب امثال زن و عادت اهل شهر و الله العالم .\r\nو گويند معالجه واجب نيست اما به نظر مىرسد كه اگر در مرض بيم هلاك يا نقصان عضو و استمرار بيمارى باشد و گمان قوى دارد كه به معالجه از هلاك و آفت نجات مىيابد علاج بايد كرد و بعبارة اخرى هر جا علاج بيمارى خود انسان واجب باشد معالجه زن بيمار نيز از نفقه او است و معاشرت بمعروف همين است اما جائى كه علاج واجب نباشد آن را از نفقه محسوب نمىتوان داشت يعنى آنجا كه انسان خود اگر بيمار باشد علاجش واجب نباشد .\r\n\r\nكتاب الفراق - جدائى زن از شوهر جدائى زن از شوهر اسباب و عللى دارد مانند طلاق و لعان و ظهار و ايلاء و در آن چند فصل است .\r\n\r\nفصل اول طلاق شرط است طلاق دهنده بالغ و عاقل و با قصد و اختيار باشد\r\n","description":"","footnote":"","page_name":" 563 ","page_number":259},
  {"content":"\r\nقيم و ولى ديوانه مىتواند زن او را طلاق دهد اما كسى از طرف پسر نابالغ و مرد مست و بيهوش نمىتواند .\r\nشرط است زنى كه طلاق مىدهند زن دائمه باشد و پاك از حيض و نفاس كه در آن پاكى نزديكى نكرده باشد و اگر كرده باشد صبر كند تا قاعده زنانه بيند و پاك شود و در پاكى دويم طلاق دهد و اگر در حيض نزديكى كرده در پاكى پس از آن طلاق نيست مگر تا حيض ديگر درنگ كند و در پاكى بعد از حيض دويم طلاق دهد .\r\nچند زن را بهر حال مىتوان طلاق داد . 1 - زن صغيره كه به سن بلوغ نرسيده 2 - زن يائسه يعنى به سنى رسيده كه حيض نمىبيند ( صفحه 573 ) 3 - زن آبستن 4 - زنى كه هنوز با او مقاربت نكرده است 5 - زنى كه شوهر از او غائب است و اطلاع بر حال زن بر وى ممكن نيست به شرط آن كه بداند از طهر مقاربت منتقل به حال ديگر شده است . زن نزديك پنجاه سال كه قاعده زنانه او به تاخير مىافتد اگر شك كند به سبب آبستنى است يا مقدمه يائسگى ، آن را در اصطلاح فقها مسترابه گويند اما در اصطلاح قرآن يائسه است ( اللَّائِي يَئِسْنَ مِنَ الْمَحِيضِ ) چون نوميدى از حيض گمان گذشتن سن است نه يقين به آن . اگر مرد با او نزديكى كند پس از آن خواهد\r\n","description":"","footnote":"","page_name":" 564 ","page_number":260},
  {"content":"\r\nطلاق دهد بايد تا سه ماه درنگ كند اگر آبستنى معلوم شد طلاق دهد و اگر حيض ديد پس از پاكى طلاق دهد و اگر در سه ماه نه حيض شد و نه آبستنى معلوم گرديد نيز طلاقش صحيح است چون سه ماه پاك بر او گذشته است .\r\nطلاق واقع نمىشود مگر به كلمه طالق و جمله اسميه و شرح و تفصيل آن را در اول نكاح ( صفحه 491 - 493 ) گفته‌ايم و در حاشيه وافى در كتاب نكاح از صفحه 77 نيز تحقيقى نوشته‌ايم .\r\nطلاق بايد منجر باشد و اگر معلق بر شرط كنند يعنى بر چيزى كه تحققش معلوم نيست مثل آن كه اگر از خانه بيرون روى ، يا بر صفت يعنى آن كه تحققش معلوم است مثل آن كه اگر آفتاب بر آيد ، صحيح نيست و شرح آن را در وكالت ( ص 442 ) نوشته‌ايم شرط است دو مرد عادل صيغهء طلاق را بشنوند و معنى عادل در كتاب شهادت مىآيد إن شاء الله تعالى .\r\n\r\nفصل دويم اقسام طلاق طلاق بر دو قسم است طلاق سنت و طلاق بدعت و بدعت هر كار تازه را گويند كه در عهد رسول صلى الله عليه و آله نبود مانند\r\n","description":"","footnote":"","page_name":" 565 ","page_number":261},
  {"content":"\r\nمدارس طلاب و مناره مساجد و حركات و نقاط روى حروف قرآن و علم كلام و نوشتن حديث و گويند اين گونه امور گاه واجب است و گاه مستحب و گاه مكروه يا حرام يا مباح و بدعت در اصطلاح آنان اختصاص به حرام ندارد ، در مذهب اهل بيت عليهم السلام طلاق بدعى صحيح نيست و شرائط طلاق كه ذكر كرديم شرط صحت است نه شرط كمال و ابن رشد گويد نزد فقهاى آنان شرط كمال است و ليكن آن چه اهل سنت موافق مذهب خود طلاق بدهند نزد ما هم حكم صحيح دارد .\r\nطلاق حائض و نفساء و سه طلاق پى در پى بىرجوع و طلاق مسترابه پيش از سه ماه طلاق بدعى است و طلاق سنى دو قسم است بائن و رجعى .\r\nطلاق بائن آن است كه زن از مرد جدا شود و مرد حق رجوع نداشته باشد و آن پنج است : زن پيش از نه سال را كه طلاق دهند يا پس از يائسه شدن ، يا زنى كه با او نزديكى نكرده‌اند ، و طلاق خلع و مباراة مگر زن پشيمان شود و آن مال كه داده است براى طلاق دادن پس بگيرد ، و طلاق سيم پس از دو طلاق و رجوع يا عقد تازه ، اين طلاقها به اينند .\r\nطلاق رجعى - غير آن پنج طلاق بائن كه شمرديم هر طلاق رجعى است يعنى شوهر مىتواند در عده باز گردد و يكى از اقسام طلاق رجعى را طلاق عدى مىگويند ، و آن طلاقى است كه در عده\r\n","description":"","footnote":"","page_name":" 566 ","page_number":262},
  {"content":"\r\nرجوع كند و هم بستر شود و پس از يك بار حيض شدن و پاك شدن طلاق دهد . پس اگر در عده رجوع نكند و بگذارد تا از عده بيرون رود آن را طلاق سنى گويند و اگر رجوع كند در عده و مقاربت نكند آن را نه طلاق عدى گويند نه سنى بلكه همان نام عام كه طلاق رجعى است بر او طلاق مىشود و بالجمله طلاق رجعى سه قسم است عدى و سنى و رجعى كه نام ديگر ندارد . طلاق عدى اگر نه بار تكرار شود يعنى شش بار طلاق عدى و سه بار طلاق بائن در خلال آن زن حرام ابدى مىشود و غير عدى به نه بار تكرار حرام ابدى نمىشود .\r\nو از اين معلوم گرديد كه سنى دو اصطلاح دارد يكى اعم در مقابل بدعى و ديگر اخص مقابل عدى و هر سه بار كه طلاق اتفاق افتد زن بر شوهر حرام مىشود و جائز نيست او را بار ديگر به عقد خويش در آورد مگر زن شوهر ديگر كند به عقد دائم و اگر شوهر تازه به صرافت طبع خويش او را طلاق دهد و عده اش بسر آيد مىتواند به شوهر اول باز گردد و اين شوهر دوم را محلل گويند و شرط است .\r\n","description":"","footnote":"","page_name":" 567 ","page_number":263},
  {"content":"\r\nبالغ و عاقل باشد و به عقد تنها اكتفا نكند بلكه هم بستر شود و مباشرت كند در موضع خاص و قصد نكاح دائم داشته باشند و علامت آن كه زن راضى به نكاح دائم با محلل بود آن است كه اگر محلل طلاق ندهد زن آزرده خاطر نشود و آن را خلاف مقصود خود نيابد چنان كه اگر كسى راضى به فروش نيست و به زبان بگويد فروختم كافى نيست هر چند در ظاهر شرع اين دعوى از او پذيرفته نمىشود و مسئول قصد زن و شوهر خودشانند نه عاقد و طلاق دهنده و از پيغمبر صلى الله عليه و آله روايت است كه لا تكونوا كالتيس المستعار يعنى مانند بز نرى نباشيد كه گله داران براى تلقيح مادگان عاريه مىگيرند و اگر اين روايت به اسناد معتبر نباشد مفاد آن مطابق اصول شرع صحيح است .\r\nسه بار طلاق پياپى دليل نفرت زن و شوهر است و غالبا زن چنان مىپندارد كه اگر از اين شوهر طلاق گيرد شوهر تازه بهتر بدست خواهد آورد . پس بايد او را رها كرد تا شوهر تازه كند و اگر چنان كه مىپنداشت شوهر تازه بهتر بدست آورد چه بهتر از آن كه بندگان خدا به آرزوى خود برسند و اگر شوهر تازه او را رها كرد و باز با ميل و رغبت خود سوى شوهر اول بازگشت دليل پشيمانى او است و رفع نفرت و نشان آن كه از ناسازگارى سر خورده است . اگر زن با مرد ديگر به متعه نكاح بندد و نزديكى كند محلل نيست و آن حكمت كه شرع مراعات فرموده در متعه محقق نمىشود اگر پس از طلاق بار اول يا دويم زن شوهر تازه كند و پس از\r\n","description":"","footnote":"","page_name":" 568 ","page_number":264},
  {"content":"\r\nجدائى از او به شوهر اول راضى شود حكم طلاق پيش باطل مىشود و از نو اگر سه طلاق دهد محلل مىخواهد .\r\nرجعت در عده هم بلفظ صحيح است و هم به عمل و گواه گرفتن بر آن واجب نيست .\r\nاگر مرد بخواهد رجوع كند و زن مدعى شود كه عدهء گذشته است اگر بگويد سه بار حيض ديده است از او پذيرفته مىشود و اگر گويد سه ماه از هنگام طلاق گذشته از او پذيرفته نمىشود و اگر ادعا كند آبستن بوده است و بچه آورده از او پذيرفته مىشود و اگر قرائن دلالت بر آن كند كه ادعاى زن دروغ است از او پذيرفته نيست مثلا اگر جنين كه مدعى سقط يا ولادت آن است با مدتى كه از زمان طلاق گذشته درست نيايد زن را تكذيب بايد كرد و اگر زن ادعا كند در بيست و شش روز و دو لحظه كه از زمان طلاق گذشت سه بار پاكى ديده ( چون اقل مدت حيض سه روز است و اقل پاكى ده روز و در بيست و شش روز ممكن است دو طهر تمام و دو حيض تمام بيند و لحظه اول كه او را طلاق داد طهر اول محسوب است پس سه طهر ديده و عده اش گذشته است ) بعضى گويند اين دعوى را از زن قبول بايد كرد چون ممكن است و شهيد در لمعه فرمايد اگر از زنان مطلع بر حال او گواه نياورد دعوى از او پذيرفته نمىشود چون بر خلاف رسم و عادت زنان است و ما گوييم اگر چند چيز جدا جدا ممكن باشد دليل آن نيست كه اجتماع آنها ممكن است مثلا هر ماه قمرى ممكن است سى روز باشد يا 29 روز اما ممكن نيست\r\n","description":"","footnote":"","page_name":" 569 ","page_number":265},
  {"content":"\r\nهمه ماه‌هاى سال مثلا سى روز باشد . زن در اول سن حيض خون بسيار مىبيند هفت روز يا هشت روز با فاصله كمتر و در آخر سن حيض خون كمتر مىبيند سه يا چهار روز با فاصله بيشتر و خلاف آن دعوى است بر خلاف عادت و بىگواه پذيرفته نمىشود و قول شهيد به نظر صحيحتر مىرسد .\r\nمرد بيمار مكروه است زن خود را طلاق دهد و اگر طلاق داد صحيح است اما تا يك سال از مرد ارث مىبرد مگر شوهر كرده باشد و اگر مرد پس از يك سال بميرد از او ارث نمىبرد و اگر شوهر از آن بيمارى شفا يافت و پيش از گذشتن سال به مرض ديگر مرد باز زن از او ارث نمىبرد .\r\nزن در عده رجعى مانند زوجه طلاق نگرفته از شوهر ارث مىبرد و شوهر نيز از او ارث مىبرد و اگر بيمار در حال بيمارى زن تازه بگيرد و از آن مرض در گذرد مقاربت نكرده ارث نمىبرد و اگر مقاربت كرده باشد ارث مىبرد و از كتاب ارث قواعد نيز معلوم مىگردد اگر دخول نكند نكاح باطل است و مهر نيز نمىبرد و در كشف اللثام از رساله نصيريه نقل كرده است بعضى اصحاب ما گويند عقد باطل مىشود و زن ارث نمىبرد و در آن سخنى است انتهى و ما گوييم سخن خواجه نصير الدين طوسى رحمه الله در رساله نصيريه دلالت بر آن دارد كه او نيز از كلام بعض علما بطلان نكاح فهميده است و نپسنديده چون موافق اصول مذهب اهل بيت\r\n","description":"","footnote":"","page_name":" 570 ","page_number":266},
  {"content":"\r\nعليهم السلام درست نيست زيرا كه اگر زنى را عقد كردند و عقد صحيح بود مقاربت بيمار با او جائز است و پرستارى او از بيمار و نظر محرمانه حلال و مهر مىبرد نصف يا تمام و محرميت مصاهره به اقوام زن و مرد سرايت مىكند و عقدى كه صحيح بوده علت ندارد به سبب مقاربت نكردن باطل شود چون مبطلات نكاح مانند طلاق و لعان و ارتداد و رضاع و فسخ در شرع معلوم است و اگر بگوئيم عقد بيمار اصلا صحيح واقع نشده مقاربت كردن با او هم جائز نيست و پرستارى از شوهر و نظر محرمانه حرام است و منتها سخن كه بتوانيم گفت آن است كه عقد صحيح است اما تا مقاربت نكند ارث نمىبرد تعبدا چنان كه شارع در طلاق بيمار حكم كرد تا يك سال زن مطلقه ارث مىبرد تعبدا با آن كه زن نيست و در كشف اللثام از شرح ايجاز قطب راوندى نقل كرده است كه شرط دخول را بمعنى آمد و شد و پرستارى بيمار گرفته است نه مقاربت .\r\n\r\nفصل سيم در عده عده آن مدتى است كه زن پس از جدائى از شوهر خويش بايد درنگ كند و شوهر ديگر نكند تا آن مدت بسر آيد . گاهى سبب جدائى طلاق است و گاه مردن شوهر و گاه علل ديگر موجب\r\n","description":"","footnote":"","page_name":" 571 ","page_number":267},
  {"content":"\r\nجدائى مىشود .\r\nعده طلاق بر سه زن واجب نيست : زنى كه كمتر از نه سال تمام دارد و زنى كه از سن حيض گذشته و زنى كه شوهر با او نزديكى نكرده است .\r\nاما آن زنان كه عده بايد بگيرند اگر عادت ماهيانه دارند بايد سه پاكى بر آنها بگذرد نخست آن پاكى كه در آن طلاق گرفته‌اند و شايد اين پاكى پس از طلاق مدت بسيار نكشد و همان گاه كه زن طلاق گرفت لحظه پس از آن حيض بيند همان يك طهر تمام بشمار مىآيد زيرا كه از آغاز آن پاكى تا وقت طلاق مرد با او هم بستر نشده است و پاكى دوم پس از حيض اول است و پاكى سيم پس از حيض دوم و اين پاكى آنگاه معلوم مىشود به آخر رسيده كه زن حيض سيم را ببيند و به محض آن كه حيض سيم ديد عده بسر آمده است . و در كنيز شوهر كرده دو طهر كافى است و عده در اصل لغت بمعنى شماره است و مراد شماره ايام پاكى است كه براى زنان ارزش دارد و مراد از قول خداى تعالى كه فرمود * ( فَطَلِّقُوهُنَّ لِعِدَّتِهِنَّ ) * يعنى زنان را در آن روزهاى پاكى طلاق دهيد و به اتفاق مسلمين طلاق سنت در ايام پاكى است كه خداى به آن امر فرمود و سه ( قرء ) بضم قاف كه شماره درنگ زن است نيز شماره پاكى او است در مذهب اهل بيت عليهم السلام و بسيارى از فقهاى اهل سنت امام ابو حنيفه گويد سه حيض است و زن چون از شصت سال بگذرد\r\n","description":"","footnote":"","page_name":" 572 ","page_number":268},
  {"content":"\r\nديگر حيض نخواهد ديد و علامه در بعض كتب خود اين سن را حد يائسگى شمرده است چون ميان پنجاه و شصت سال در بعض طوايف و قبايل بشرى ممكن است زنان قاعده شوند و در روايات آمده است كه زنان قريش چنين بودند و اهل تجارب قبايل نبطى را نيز بدين صفت يافتند اما منحصر به اينان نيست و هر قبيله كه به تجربه معلوم گردد پس از پنجاه نيز حيض مىبيند سن ياس آنها از شصت سال است و در كتب طب عصر ما آمده است كه نزديك هشت يك زنان جهان در نواحى استواء و آفريقا و قبائل آنها پس از پنجاه يائسه مىشوند و نصف زنان پس از چهل و پنج سال و گروهى پيش از آن نيز حيض نمىبينند و بعضى اهل حديث گفته‌اند زنان غير قرشى تا پنجاه سال مرتب حيض مىبينند و به محض آن كه سال پنجاه و يكم شود بغتة حيض قطع مىشود حتى طوايف نبطى چون در روايات نام غير قريش نيامده و تجارب اهل تجربه و فتاوى فقها را به چيزى نگرفتند و روايات مختلف است بعضى سن ياس را شصت و بعضى پنجاه معين كرده‌اند يكى حمل بر نادر مىشود و ديگرى بر غالب .\r\nاگر زن نزديك به سن يائسگى نرسيده و حيض هم نمىبيند شايد حالى غير طبيعى است و علتى دارد يا آبستنى يا شير دادن يا مرضى در رحم دارد و شايد نيز يائسه شده چون سن معين حد حقيقى نيست بهر حال چون سه ماه پى در پى بر او بگذرد و پاك باشد عده او بسر آيد بلكه زنى كه مدت طهرش بيش از سه ماه باشد مثلا سالى يك بار حيض مىبيند به گذشتن سه ماه عده اش بسر مىآيد چنان كه\r\n","description":"","footnote":"","page_name":" 573 ","page_number":269},
  {"content":"\r\nدر مختلف و نهاية شيخ رحمه الله آمده و كنيز يا متعه يك ماه و نيم و در كشف اللثام گويد شرط نيست اين سه ماه پاكى متصل بطلاق باشد پس اگر بعد از طلاق حيض بيند آنگاه پاك شود و سه ماه پاك باشد عده او گذشته است چون امام فرمود سه ماه پاكى يا سه قرء و شرط اتصال نكرد . و جميل بن دراج كه از علماى اصحاب ائمه عليهم السلام است بنقل ابن ابى عمير گفت اگر زن پس از طلاق سه ماه پاك باشد يك روز كم و حيض بيند باز سه ماه ديگر يك روز كم پاك باشد و حيض بيند و بار سيم نيز سه ماه پاك باشد يك روز كم عده او به قرء است نه به سه ماه چون سه پاكى بىنقص بر او نگذشته و مفهومش اين است كه اگر يك روز كم نبود عده بسر مىآمد . بنا بر اين در كمتر از ده ماه عده به پايان مىرسد و هيچ گاه تصور نمىشود كه مدت ده ماه بر زن بگذرد نه سه ماه پاك بر او بگذرد و نه سه بار حيض بيند .\r\nو از كلام بعض علما معلوم مىشود سه ماه پاكى بايد بطلاق متصل باشد پس اگر حيض بيند بعد از آن هر چه پاكى بر او بگذرد و لو از سه ماه بيشتر عده به آخر نمىرسد و بايد منتظر سه بار حيض شود اما چون عده براى معلوم شدن آبستنى است اگر از هنگام طلاق نه ماه بگذرد و حمل معلوم نگردد و سه ماه پس از آن درنگ كند تا سال به پايان رسد بىشبهه مىتواند شوهر كند چون اگر آبستن بود تا آن وقت وضع حمل مىشد و بعضى تا پانزده ماه گفته‌اند و در آن روايتى وارد است اما ضعيف است و علتى براى صبر تعقل\r\n","description":"","footnote":"","page_name":" 574 ","page_number":270},
  {"content":"\r\nنمىشود .\r\nبارى سه ماه متصل يا منفصل كافى است و عده به آن مىگذرد اما اگر اتفاقا سه ماه بر او بگذرد و باز در خود عوارض و حالاتى بيند مانند آبستنان اما يقين به آبستنى نداشته باشد و احتمال دهد به علتى جنين در رحمش نمىبالد و بزرگ نمىشود و آن را زنان بچه خور گويند ، آن اندازه صبر كند تا مدت حمل بگذرد يا حملش پديدار گردد و صبر كردن نه ماه و يك سال براى زنى است كه احتمال آبستنى مىدهد چنان كه از بعضى روايات معلوم مىشود و اگر از اول سال حيض ديد و در ماه يازدهم حيض دويم ديد و پس از آن تا آخر سال حيض نديد سه قرء بر او نگذشته است و سه ماه آخر نيز پاك نبوده و بىشبهه عده اش بسر آمده به علت گذشتن سه ماه پاكى پياپى پيش از حيض دويم و پس از حيض اول .\r\nعده زن آبستن آنست كه بزايد يا بچه بياندازد شايد اگر به تدبير و وسائل بچه را بيرون آورد اگر چه گناه كار است اما عده اش بگذرد .\r\nو اگر زنى را كه آبستن از زناست طلاق دهد عده او سه ماه است و اعتبار به آبستنى او نيست .\r\nو هر جا عده را به شماره ماه يا روز معين كردند آن روز كه طلاق يا وفات و علت ديگر اتفاق افتاد هر چند اواخر روز باشد يك روز محسوب است و ماه‌هاى هلالى كه بيست و نه باشد يك ماه حساب مىشود و كسر ماه اول را از آخر جبران بايد كرد .\r\nمثلا از دوازدهم محرم تا دوازدهم ربيع الثانى سه ماه است\r\n","description":"","footnote":"","page_name":" 575 ","page_number":271},
  {"content":"\r\nاگر چه هر سه 29 روز باشد عده زن آزاد كه شوهرش وفات كند چهار ماه و ده روز است هر چند دختر نابالغ باشد يا زن يائسه يا غير آنان زفاف كرده باشد يا نكرده و اگر آبستن باشد و زودتر از چهار ماه و ده روز بزايد بايد تا اين مدت بسر آيد صبر كند و اگر چهار ماه و ده روز گذشت و هنوز بچه نياورده بود بايد تا ولادت طفل عده نگاهدارد و واجب است بر زن در مدت عده عزادار باشد زينت نكند و جامه سوگ به رنگ تلخ در بركند نه سرخ و زرد و بر كنيز از مردن شوهر يا مولى دو ماه و پنج روز عده است يا بچه زادن هر كدام ديرتر باشد و حداد يعنى عزادار بودن بر او واجب نيست و كنيز كه از مولاى خود فرزند دارد مانند زن آزاد عده گيرد از شوهر و اگر فرزند از مولى ندارد و شوهرش بميرد و بلا فاصله آزاد شود مانند زن آزاد باشد .\r\nاگر مردى كنيز خود را آزاد كند پس از آن كه با او نزديك شده باشد عده اش از مولى سه طهر است مانند زن آزاد كه طلاق گيرد اگر مردى زنش را طلاق رجعى دهد و مرد در عده وفات كند بر زن عده دار واجب است مانند زنى كه طلاق نگرفته چهار ماه\r\n","description":"","footnote":"","page_name":" 576 ","page_number":272},
  {"content":"\r\nو ده روز عده از سر گيرد و اگر طلاق بائن باشد همان عده طلاق را به آخر رساند كافى است .\r\nجائز نيست مرد زن خود را در عده رجعيه از خانه بيرون كند تا عده بسر آيد و هم جائز نيست زن خود بيرون رود مگر ضرورت اقتضا كند مانند حمام در بلاد سردسير و بيم از فحشاء و فتنه و بايد اگر بخواهد پس از نيمه شب از خانه بيرون رود و پيش از فجر باز آيد به خانه و روز يا اول شب مطلقا جائز نيست تا مردى را نبيند شايد با شوهر اول آشتى كند چون آمد و شد و حركت از نصف شب تا فجر كمتر است در هر حال و نيز بر مرد واجب است نفقه زن را در مدت عده رجعيه بدهد و اين رسم امروز كه زن را پس از طلاق به خانه پدر و مادر و كسانش مىفرستند بر خلاف دستور قرآن است و از علماى ما كسى آن را تجويز نكرده مگر از پاره عبارات فضل بن شاذان توهم مىشود .\r\nآغاز عده طلاق آنگاه است كه طلاق واقع شود و عده وفات آن هنگام كه خبر فوت مرد بزن برسد و لو پس از سالها هر گاه مردى زن خويش را طلاق دهد و به سفر رود و زن عده نگاهدارد پس از عده خبر رسد كه شوهر وقتى كه هنوز زن در عده رجعيه بود فوت كرده واجب نيست زن عده وفات نگاه دارد چون طلاقش صحيح وعده اش صحيح بود و گذشت و به سبب گذشت عده\r\n","description":"","footnote":"","page_name":" 577 ","page_number":273},
  {"content":"\r\nعلقه وى از شوهر گسيخت و مىتواند شوهر كند و اگر شوهر كرده باشد نكاح او با شوهر دويم صحيح واقع شده و علت ندارد عده و نكاح بعد از آن را باطل شماريم اما اگر هنوز در عده باشد كه خبر فوت شوهر برسد واجب است عده وفات نگاه دارد پس از آن شوهر كند . و علامه در قواعد گويد زنى كه شوهرش غائب بود و به حكم حاكم عده نگاهداشت و شوهر كرد پس از آن دانست شوهرش در عده مرده بود عقد دوم صحيح است و براى مرگ شوهر اول عده بر او واجب نيست چون اعتبار عقد اول به حكم شارع ساقط شده و بىاعتبار است و ما گوييم شوهر كه زن را طلاق داد و زن به حكم شارع عده نگاهداشت و شوهر كرد به رخصت شارع اعتبار عقد اول ساقط گرديد و طلاق مشروع كه شوهر خود به اختيار خود داده است كم از حكم حاكم در شوهر مفقود نيست . بعضى ميان اين دو مسأله فرق گذاشته‌اند و اصل مخالفت آنان از آنجا بر مىخيزد كه در روايات آمده است كه چون شوهر وفات كند وقتى زن در عده رجعيه است بايد عده وفات نگاهدارد و آن منصرف به صورتى است كه شوهر حاضر باشد و زن در عده رجعيه كه هنوز علقه اش نگسيخته است بايد آغاز عده وفات كند و الا پس از گذشتن عده رجعيه و گسيختن علقه زوجيت عده وفات نگاهداشتن براى مرد بيگانه از انصراف روايات خارج است و هر كس لفظ عده شنود از آن بقاى علقه زوجيت مىفهمد\r\n","description":"","footnote":"","page_name":" 578 ","page_number":274},
  {"content":"\r\nچنان كه از علامه در شوهر مفقود نقل كرديم .\r\nفقها گويند مرد چون مفقود شود زوجه او شكايت به حاكم برد و حاكم چهار سال مدت گذارد و كسان فرستد در اطراف بلاد عالم كه ممكن است بدان جا سفر كرده باشد و از شوهر تفحص كند شايد او را بيابد و اگر نيافت زن را دستور دهد تا عده نگاهدارد و شوهر كند اما مردم عصر غيبت از اين فيض محرومند چون حاكم مبسوط اليد كه بتواند در همه اطراف عالم از چهار طرف نامه و مامور فرستد و بجويد و از يافتن شوهر نوميد شود موجود نيست و اگر بالفرض چنين كار ميسر باشد بدان حد كه براى مجريان احكام شرع در عهد خلفاء ميسر بود البته بايد چنين كرد و اگر جويندگان در بلاد كفار از خود آنها باشند و از تفحص و اخبار آنان وثوق حاصل آيد نيز به آن اكتفاء مىتوان كرد و جستن كمتر از آن حد كه براى ولاة و حكام ميسر است كافى نيست بعضى گويند اگر تفحص ممكن نباشد مهلت چهار سال كافى است و بنا بر اين در زمان ما هم مىتوان به اين حكم عمل كرد .\r\nعقد زن عده دار براى شوهر جائز است يعنى اگر خود شوهر خواهد زنى را كه طلاق داده براى خود عقد كند در عده بائن مىتواند و اگر طلاق ديگر دهد دخول نكرده ، براى بيگانه حلال نمىشود چون عده اش از طلاق اول بسر نيامده بايد درنگ كند تا عده اش بسر آيد .\r\n","description":"","footnote":"","page_name":" 579 ","page_number":275},
  {"content":"\r\nفصل چهارم خلع و مبارات\r\n\r\nخلع بفتح خاء بمعنى كندن است . بيرون كردن جامه از تن را نيز خلع گويند و در لسان العرب گويد ( خلع دابه ) يعنى رها كردن چهار پا را تا بچرد و خلع بضم خا اسم مصدر است و در اصطلاح فقها نوعى طلاق بائن چون شوهر حق رجوع ندارد براى آن لفظ خلع استعاره كردند يعنى كندن و دور افكندن و مبارات در اصطلاح فقهاى اماميه هم طلاق به اين است و در فرق ميان خلع و مبارات گفته‌اند كه در خلع زن مرد را دوست ندارد و در مبارات هر دو از هم بيزارند . و در هر دو قسم زن مالى مىدهد تا شوهر را راضى كند بطلاق . در قرآن كريم در ضمن ذكر طلاق و اين كه نبايد از مهر زن چيزى كاست اشاره به خلع فرموده ( فَلا جُناحَ عَلَيْهِما فِيمَا افْتَدَتْ بِه ) اگر زن و شوهر بيم آن داشته باشند كه احكام الهى را درست انجام ندهند بر زن و شوهر باكى نيست زن فديه دهد يعنى براى طلاق .\r\nفقها را در خلع و مبارات سخن بسيار است . از جمله آن كه خلع فسخ است يا طلاق اگر فسخ باشد به سه بار خلع بلكه دو بار طلاق و يك بار خلع هم مثلا حاجت به محلل نيست و غالبا گويند طلاق است . بحث ديگر آن كه مىتوان پس از خلع طلاق ديگر داد در ميان اهل سنت خلاف است ابو حنيفه گويد زنى را كه طلاق خلع دادند تا در عده است مىتوان طلاق ديگر داد .\r\nو در احاديث ما از موسى بن بكر روايتى موافق قول او وارد است و مالك گويد متصل بطلاق خلع اگر طلاق ديگر بدهند صحيح است اما اگر مدتى بگذرد صحيح نيست و شافعى مانند اماميه گويد\r\n","description":"","footnote":"","page_name":" 580 ","page_number":276},
  {"content":"\r\nپس از خلع طلاق ديگر لغو است متصل باشد يا غير متصل و موافق اين قول نيز رواياتى داريم . اهل حديث كه آگاه از اقوال اهل سنت نيستند در معنى روايات متحير مىگردند و اگر پس از خواندن آن چه ما اينجا نقل كرديم در روايات نظر كنند مقصود آن را در مىيابند بارى اختلاف اهل سنت خاص طلاق خلع است در طلاق غير خلع به اتفاق گويند طلاق بعد از طلاق واقع مىشود و سه طلاق پياپى را بىرجوع صحيح مىدانند و در كتاب مدونه مالك است پس از ذكر فديه و تعيين مقدارى كه زن تعهد كرده است اگر مرد گويد أنت طالق أنت طالق دو بار ، ( أنت طالق اول خلع است و أنت طالق دوم طلاق ديگر پس از خلع ) به شرط آن كه بىفاصله گويد و ميان دو طلاق سكوت ننمايد طلاق دوم هم صحيح است .\r\nو در موطأ گويد چون سه بار طلاق در پى هم دهد و ميان آنها سكوت ننمايد سه طلاق ثابت مىشود و هم در مدونه گويد اگر از زن مالى بگيرد كه تسميه كند همان كه تسميه كرده است واقع مىشود اگر يك طلاق يك طلاق اگر دو طلاق دو و اگر بيشتر بيشتر و اگر هيچ تسميه نكند يك طلاق محسوب مىشود و در روايات اهل بيت عليهم السلام آمده است كه تسميه طلاق لازم نيست يعنى لازم نيست نام برد يك طلاق است يا دو طلاق چون در مذهب ما غير يكى واقع نمىشود و بر فرض تسميه كند بايد يكى را تسميه كند كه اگر تسميه نكند نيز همان فائده را مىدهد .\r\nو نيز اختلاف است ميان علماى اهل سنت و شيعه كه خلع همان معامله است كه ميان زن و شوهر واقع مىشود و به عبارت ديگر دو انشاء\r\n","description":"","footnote":"","page_name":" 581 ","page_number":277},
  {"content":"\r\nاست هر يك معلق بر ديگرى مانند عقد بيع كه انشاء فروشنده در مقابل انشاى خريدار است و بيع مركب است از اين دو انشاء همچنين خلع انشاء فراق است از طرف مرد و انشاء فدا از طرف زن و خلع مركب از اين دو انشا است ؟ و در حقيقت از عقود است ؟ يا ايقاع است و يك انشاء قول بيشتر علماى اهل سنت اول است پس اگر زن بگويد فلان مال را به تو مىدهم تا مرا رها كنى و مرد قبول كند خلع محقق مىشود و در كافى از جميل بن دراج نيز همين قول را نقل كرده است و روايات بسيار بر آن دلالت دارد اما بيشتر علماى شيعه گويند اين گفتگو و مقاوله پيش از خلع است و به صرف اين مقاوله جدائى حاصل نمىشود بلكه بايد پس از مذاكره و گفتگو زن را طلاق دهد به انشاء مستقل و آن مشروط و معلق به انشاء فدا نيست چنان كه نكاح به مهر معلق نيست به طورى كه اگر فدا باطل باشد از قبيل شراب و خوك و مال غصبى ، خلع مشروط به آن نمىباشد تا باطل شود بر خلاف آن كه دو انشاء معلق بهم كنند كه اگر يكى باطل شود ديگرى هم باطل مىشود و در بيع اگر فروختن از فروشنده باطل شود خريدن از خريدار باطل مىشود و چون به اتفاق علماى ما خلع طلاق است همه احكام طلاق بر آن جارى است و اين قول را شيخ طوسى از جعفر بن سماعه و محمد بن حسن بن سماعه و على بن رباط و ابن حذيفه كه از معاصرين ائمه عليهم السلام بودند نقل كرده است و محمد بن حسن بن سماعه گويد طلاق نبايد مشروط باشد و خلع طلاق است و روايات مخالف ناظر بقول عامه\r\n","description":"","footnote":"","page_name":" 582 ","page_number":278},
  {"content":"\r\nو موافق آن مىباشد .\r\nو در اينجا سؤال ديگرى است كه بر فرض اين كه مقاوله اول كافى نباشد و بايد صيغه طلاق را مستقلا مرد جارى كند بطور ايقاع آيا كلمه خلع كافى است در انشاء طلاق يا طالق بايد گفت پس اگر مرد بعد از مذاكره در مقدار فدا و قبول آن بگويد أنت مختلعة بكسر لام صحيح است يا حتما بايد بگويد أنت طالق مثلا و ما گوييم در اين مسأله نصى نرسيده است غير همان رواياتى كه در صيغه طلاق آمده است كه جز به كلمه طالق واقع نمىشود و خلع مرادف طلاق نيست بلكه مانند « به ته و بتله و حبلك على غاربك » و امثال آن است و كنايات در مذهب اهل بيت عليهم السلام در طلاق جارى نمىشود علاوه بر اين كه خلع دلالت بر دادن فدا و معاوضه مىكند و چيزى بر طلاق افزون دارد و عقد است نه ايقاع پس نبايد به آن اكتفا كرد و اقوال اهل سنت را در اين باب نقل كرديم چون روايات ما ناظر به اقوال آنها است شايد اهل فحص و تحقيق وقتى به روايات رجوع كنند و بر اقوال اهل سنت آگاه نباشند در معنى روايات متحير بمانند و الله الهادي .\r\nدر خلع ناچار فديه بايد داد يعنى زن مالى به مرد دهد و اگر نه طلاق رجعى است و بايد مالى باشد كه بتوان تملك كرد نه مانند خوك و شراب و بايد مال معين باشد به حدى كه هنگام اختلاف در آن به مرجعى تمسك توان جست و نيز شرط است زن مختار باشد در دادن . چون در قرآن كريم نهى كرده از اين كه بر زن سخت\r\n","description":"","footnote":"","page_name":" 583 ","page_number":279},
  {"content":"\r\nگيرند در معاشرت تا ناچار شود چيزى ببخشد و خويش را برهاند و اگر اين گونه معامله كنند مالى كه زن بدهد بر مرد حرام است و طلاق رجعى مىشود . جائز است فديه خلع بيش از آن باشد كه مرد بزن داده است از مهر و مانند آن . بعض علما خلع با اجنبى را نيز جائز مىشمارند بىآن كه زن خود خبر داشته مثلا شوهر با پدر يا برادر زن خلع كند و پدر يا برادر زن فديه دهند از خود و به قاعده مذهب ما جائز نيست به اين معنى كه طلاق رجعى مىشود و اگر شوهر رجوع كرد فديه كه از پدر يا برادر گرفته است بايد به آنها بدهد .\r\nشرط است شوهر مكلف و مختار و با قصد باشد چون هيچ لفظى بىقصد و نيت صحيح و مؤثر نيست . و شرط است اگر زن زفاف كرده و مرد بر او دخول كرده باشد شرايط طلاق را رعايت كند مثلا خلع هنگام قاعده ماهيانه زن يا در پاكى كه نزديكى كرده صحيح نيست و خلع غائب و زن آبستن در هر حال جائز است .\r\nو خلع زنى كه به سن حيض نرسيده يا يائسه شده و امكان حيض ندارد نيز صحيح است .\r\nشرط است در خلع كه زن از مرد متنفر باشد اما مرد متنفر نباشد و اگر بىتنفر و با تلايم اخلاق براى مصلحت ديگر مالى بدهد و طلاق بگيرد خلع نيست .\r\nخلع مانند عقود و انشاءات ديگر بايد خالى از شرط و تعليق\r\n","description":"","footnote":"","page_name":" 584 ","page_number":280},
  {"content":"\r\nباشد مثلا مرد بگويد اگر از خانه بيرون روى بطلاق خلع از من جدائى يا زن بگويد اگر زن ديگر بگيرى مهرم حلال و جانم آزاد اما اگر شرط مقتضاى عقد باشد صحيح است مثلا اگر رجوع در فدا كردى من هم اگر رجوع در طلاق مىكنيم .\r\nچون خلع صحيح واقع شود زن از مرد جدا مىگردد و بايد عده نگهدارد اما مىتواند تا در عده است رجوع كند و آن چه داده است پس بخواهد و چون او رجوع كرد مرد نيز مىتواند به نكاح باز گردد اما تا زن رجوع نكند مرد نمىتواند رجوع كند و بمذهب اهل سنت كه خلع را عبارت از معاوضه و دو انشاء معلق بر يكديگر مىدانند رجوع زن و مرد جائز نيست . فرق ميان طلاق با كراهيت زن و طلاق بعوض آنست كه در آن آغاز رجوع بايد از طرف زن باشد و در اين از هر دو طرف ممكن است . اگر زن عده نداشته باشد مانند يائسه و زن زفاف نكرده رجوع در بذل نمىتواند كرد و اگر در عده به اين باشد مانند سه طلاقه نيز رجوع نمىتواند كرد چون اگر رجوع زن صحيح باشد و مال را بگيرد و مرد نتواند رجوع كند مقصود خلع انجام نگرفته است و رضاى مرد بطلاق حاصل نشده او راضى بود بطلاق و عوض نه طلاق تنها بلكه اگر زن رجوع كند به فدا و گواهان گيرد اما خبر به مرد ندهد\r\n","description":"","footnote":"","page_name":" 585 ","page_number":281},
  {"content":"\r\nتا عده بگذرد نيز رجوعش صحيح نيست و زن تا در عده است مىتواند مطالبه كند و پس از عده نمىتواند رجوع خود را در زمان عده حجت مطالبه بعد از عده قرار دهد .\r\nزن و مرد پس از خلع از يكديگر ارث نمىبرند چون در عده بائن هستند بلكه اگر خلع در مرض موت شوهر اتفاق افتد نيز ارث تا يك سال ثابت نيست چون طلاق به تقاضاى خود زن بوده است و مرد متهم نمىباشد .\r\nاگر معلوم شود مالى كه زن فدا داده ملك غير بوده است خلع باطل مىشود يعنى بطلاق رجعى باز مىگردد و بعضى گويند خلع صحيح است و عوض بايد داد و بمذهب اهل سنت كه طلاق بعد از خلع را واجب نمىدانند بايد اصل خلع باطل شود .\r\nاگر كنيز شوهر كرده باذن مولى چيزى به شوهر بدهد تا طلاق گيرد صحيح است و اگر مولى اذن ندهد باز صحيح است اما بر عهدهء مولى چيزى نيست بلكه اگر كنيز آزاد شود بر عهده خود او است .\r\nاگر مسلمان شراب فديه دهد براى خلع البته بذل او صحيح نيست و خلع نيز باطل مىشود يعنى مبدل بطلاق رجعى مىگردد و هر جا خلع باطل را بطلاق رجعى باز گردانيم براى آن است كه اكتفا بلفظ خلع نمىكنيم و صيغه طلاق را لازم مىشماريم اما اگر به صيغه خلع تنها اكتفا كنيم هر جا خلع باطل شود اصلا\r\n","description":"","footnote":"","page_name":" 586 ","page_number":282},
  {"content":"\r\nطلاق واقع نشده است نه رجعى و نه بائن .\r\nاگر خلع كرد بر هزار اما معين نكرد هزار درهم يا دينار يا غير آن باطل است يعنى به رجعى باز مىگردد . و اگر خلع كرد بر مقدارى سركه و شراب درآمد خلع صحيح است و بايد به جاى شراب سركه دهد .\r\nاگر زن به مرد گويد به فلان مبلغ مرا طلاق ده اگر مرد فورى پاسخ داد يعنى او را طلاق داد صحيح است و بائن مىشود اما اگر تاخير انداخت و پس از مدتى طلاق داد طلاق رجعى است و فديه باطل مىشود . اين در صورتى است كه به صيغه طلاق باشد و اگر به صيغه خلع تأخير اندازد و طلاق را واجب ندانيم اصلا هيچ جدائى واقع نمىشود نه خلع و نه طلاق رجعى زيرا كه خلع تنها بر فرض صحت و اكتفا به آن دلالت بر طلاق بىعوض ندارد و تا معنى كلام مقصود نباشد صيغه صحيح نيست .\r\n\r\nمبارات ( بيزارى از يكديگر ) مانند خلع است مگر اين كه زن و مرد هر دو از هم متنفرند و در صيغه آن شرط است مقدار فدا را بگويد مانند خلع بدين صورت با رأتك بكذا يعنى به اين مبلغ مال از يكديگر جدا گشتيم به بيزارى و بلفظ مبارات تنها اكتفا نمىتوان كرد چون صريح در طلاق نيست چنان كه در خلع گفتيم بلكه بايد\r\n","description":"","footnote":"","page_name":" 587 ","page_number":283},
  {"content":"\r\nصيغه طلاق جارى ساخت و روايتى از ائمه معصومين عليهم السلام كه با عنايت بخصوص الفاظ ميان خلع و مبارات فرق گذارد نديده‌ايم و علماى اهل سنت به صيغه مبارات تنها اكتفا مىكنند بالاتفاق و به نظر ما هم در خلع و هم در مبارات صيغه طلاق لازم است .\r\nزن پس از مبارات در عده بائن است اما مىتواند در عده رجوع كند و مالى كه داده است باز خواهد و در آن وقت مرد نيز مىتواند رجوع كند به زوجيت . و فرق مبارات با خلع اين است كه مرد نبايد بيش از آن چه بزن داده است فديه بخواهد و اگر زن به رضاى خود بيشتر داد و طلاق را مرد بر آن واقع ساخت صحيح است و حلال و اگر زن از آن چه بيشتر داده پشيمان شد و بازخواست به قاعده بايد مرد بتواند همه را بدهد و طلاق رجعى شود يا همان فزونى را پس بدهد و طلاق به اين باشد .\r\n\r\nفصل پنجم در ظهار نوعى قهر كردن شوهر است از زن كه در جاهليت عرب ميان آنان رايج بود و در شرع اسلام حرام است .\r\nشوهر بزن مىگفت تو بر من مانند پشت مادر من هستى يا يكى\r\n","description":"","footnote":"","page_name":" 588 ","page_number":284},
  {"content":"\r\nاز محارم يعنى پس از اين با تو به چشم مادر و خواهر نظر مىكنم نه به چشم زنى و شوهرى هر گاه دو شاهد عادل حاضر باشند و گوينده مكلف و مختار باشد و به قصد بگويد در طهرى كه نزديكى نكرده به شرايط طلاق احكام ظهار ثابت و اگر اين شرايط نباشد سخنى لغو است و بىتأثير و در اين كه مىتوان با زن متعه ظهار كرد دو قول است همچنين كنيز و زنى كه زفاف نكرده يا آن كه ظهار مشروط باشد مثلا بگويد اگر از تو فلان عمل ديدم مانند مادر منى . و اگر براى آزار و لجاجت بگويد يا براى سوگند نيز حكمى ندارد و اين نيز رسمى بود متداول در سوگند كه مىگفتند اگر دروغ بگويم زن من طلاق داده يا ظهار كرده يا مال من صدقه فقرا يا بندگان من آزاد باشند چنان كه در فارسى گويند اگر خيانت كنم پسر پدرم نيستم و اگر دروغ گويم هر چه مىخورم كوفت و ماش را باشد چون سوگند به غير نام خدا صحيح نيست قسم بطلاق و ظهار نيز حكمى ندارد و اگر دروغ بگويد گناه كرده اما زنش بر او حرام نمىشود .\r\nبارى چون مرد ظهار گفت نزديكى با زن بر او حرام مىشود نه مانند\r\n","description":"","footnote":"","page_name":" 589 ","page_number":285},
  {"content":"\r\nطلاق و خلع بلكه موقت تا كفاره دهد و اگر خواهد از زن جدا شود بايد او را طلاق دهد چون حرمت زن بر وى ناقص و موقت است و اگر طلاق دهد و در عده رجعى باشد و بخواهد رجوع كند مىتواند اما نزديكى با زن بر او حرام است تا كفاره دهد و اگر عده رجعى بسر آيد يا عده بائن باشد و او را عقد تازه كند كفاره بر وى نيست و بر او حلال مىشود .\r\nاگر يكى از آن دو بميرند طلاق نداده يا مرتد شوند حاجت به كفاره نيست چون نزديكى ممكن نيست .\r\nاگر كفاره نداده با زن نزديكى كند دو كفاره بر او است و در هر يك بار مقاربت كفاره ديگرى واجب مىشود . اگر از كفاره عاجز باشد استغفار كند كافى است .\r\nزن مىتواند پس از ظهار مرافعه نزد حاكم شرع برد و حاكم مرد را سه ماه مهلت دهد پس از مهلت بر وى سخت گيرد در خوراك تا كفاره دهد يا طلاق گويد و اگر امتناع نمايد .\r\nعلامه در قواعد فرموده است حاكم خود نمىتواند او را طلاق\r\n","description":"","footnote":"","page_name":" 590 ","page_number":286},
  {"content":"\r\nدهد . اگر زن كنيز ديگرى باشد و شوهر او را ظهار كند پس از آن كنيز را بخرد بر او حلال است بىكفاره .\r\n\r\nفصل ششم در ايلاء ايلا بمعنى سوگند ياد كردن است در هر چيز و مقصود اينجا خصوص سوگند بر پرهيز از مقاربت زن است براى آزار و رنجانيدن او و آن نوعى قهر و جدائى موقت است . قسم به غير نام خداى تعالى منعقد نمىشود و اگر براى مصلحت زن باشد حكم ايلا ندارد و حرام نيست مثلا زن بيمار است و نزديكى با او زيان دارد يا مىترسد آبستن شود و او را زيان رساند يا شيرش كمتر شود و فرزند را رنج دهد مرد بايد مكلف و مختار باشد و گر نه قسمش لغو است و بايد قصد سوگند كند نه مزاح و خوشطبعى و اگر بنده باشد ايلا واقع مىشود .\r\n","description":"","footnote":"","page_name":" 591 ","page_number":287},
  {"content":"\r\nعلامه و شهيد و بعضى گويند خصى و مجبوب ايلا مىتوانند كرد چون خصى ممكن است مقاربت كند و از مجبوب نيز شايد اندكى مانده باشد و شهيد ثانى در شرح لمعه فرمود اگر هيچ نتوانند نه اكنون و نه پس از اين اميد قدرت باشد ايلاء لغو است .\r\nو بايد زن دائمه باشد و زفاف كرده و با كنيز و منقطعه و زنى كه شوهر هنوز با او هم بستر نشده ايلا واقع نمىشود . و نيز حكم ايلا وقتى است كه مدت پرهيز از چهار ماه بيشتر باشد .\r\nاگر زن مرافعه نزد حاكم شرع برد شوهر را چهار ماه مهلت مىدهند با آن كه ظهار را سه ماه مهلت بود . اگر در مدت چهار ماه كفاره داد و سوگند شكست فبها و اگر نه او را ملزم مىكند بطلاق يا رجوع و كفاره و الزام بدان است كه در خوراك و آشاميدنى بر او سخت گيرد تا يكى را برگزيند و طلاق او رجعى است و اگر براى ايلا مدتى معين كرد و آن قدر مسامحه نمود تا مدت گذشت كفاره ندارد و اگر پيش از گذشتن مدت مقاربت كند بايد كفاره قسم بدهد .\r\nاگر مرد بگويد رجوع كردم و حق زن را به دستش دادم و\r\n","description":"","footnote":"","page_name":" 592 ","page_number":288},
  {"content":"\r\nزن منكر باشد قول مرد با قسم مقدم است .\r\nبازگشت مرد قادر به آن است كه با زن مقاربت كند در موضع خاص زن كه از آن لذت مىبرد نه از بىراهه و آن كه عاجز است مانند خصى و مجبوب اگر ايلاء او صحيح باشد عزم كند كه هنگام توانائى از حق زن دريغ نكند و چنين قول و تعهد از او پذيرفته مىشود چون خصى گر چه انزال ندارد اما عمل را بسيار طول مىدهد و داستان را دراز مىكند كه تلافى عدم انزال مىشود و مجبوب نعوظ و انزال دارد و به اندازه هوس شكن مىتواند حاجت زن را بر آورد .\r\nاگر چند بار سوگند ياد كرده باشد كفاره تكرار نمىشود .\r\nبايد متوجه بود كه اين گونه سوگند خوردن بر ترك حقوق ديگران در جاى ديگر منعقد نمىشود و شكستن آن كفاره ندارد اما در خصوص زن با شرائط فوق سوگند باطل نيست و محتاج كفاره است و هر جا شرائط ايلا نباشد قسم صحيح نيست مثلا قسم بخورد كه نفقه زن را ندهد يا از قسمت شبانه او سرباز زند .\r\n\r\nفصل هفتم در لعان يكى از اسباب جدائى لعان است از لعنت يعنى نفرين\r\n","description":"","footnote":"","page_name":" 593 ","page_number":289},
  {"content":"\r\nوقتى مشروع مىشود كه مرد زنش را نسبت به زنا دهد و دعوى كند اصل واقعه را به چشم ديده است اما گواه بر آن نداشته باشد و ديگر وقتى كه نسبت زنا بزن ندهد اما بگويد طفلى كه در شكم دارد يا زاييده است از آن من نيست با آن كه بر حسب ظاهر شرع فرزند او است و شرط است كه زن و مرد هر دو مكلف باشند و زن كر و گنگ نباشد و نكاح دائم باشد و در اين كه زفاف كرده باشند دو قول است چون مرد نزد حاكم چنين دعوى كند و اصرار ورزد لعان به اين صورت بر وى تلقين مىكنند و معنى آن را به او مىفهمانند اگر عربى نداند كه « اشهد با لله انى لمن الصادقين فيما قلت » يعنى خداى را گواه مىگيرم كه در گفتار خود راست گويم و اين كلام را چهار بار مىگويد . آنگاه حاكم او را پند مىدهد و موعظه مىكند كه لعنت خداى را به گردن گرفتن دشوار است و با قادر مطلق كه اختيار هستى بدست او است نمىتوان در افتاد و دشمنى با او نتوان نمود و پس از موعظه او را تلقين مىكند كه لعنت خداى بر خودش اگر دروغ گويد در نسبت زن به زنا « لَعْنَتَ الله عَلَيْه إِنْ كانَ مِنَ الْكاذِبِينَ » پس از آن كه تكليف مرد به انجام رسيد بر زن در نسبت به زنا حد جارى مىگردد مگر زن نيز صيغه لعان بر زبان\r\n","description":"","footnote":"","page_name":" 594 ","page_number":290},
  {"content":"\r\nجارى سازد چهار بار بگويد « اشهد با لله انه لمن الكاذبين » .\r\nيعنى خداى را گواه مىگيرم كه مرد دروغ مىگويد در اين نسبت كه به من داد آنگاه حاكم زن را نصيحت مىكند و از خشم خداى مىترساند و اگر اعتراف نكند به او تلقين مىكند كه بگويد غضب الله عليها ان كان من الصادقين خشم خداى بر او باد اگر مرد راست گويد و به اين جمل و عبارات زن بر مرد حرام ابدى مىشود بىطلاق و واجب است مرد و زن اين عبارت را بر زبان رانند و تنها بدل گذراندن كافى نيست و ايستاده باشند و مرد پيش از زن بگويد و زن را تعيين كند و تا بتواند كلام به عربى باشد و با تعذر غير زبان عربى نيز كافى است و ابتداء به شهادت كند پس از آن لعن و غضب مستحب است حاكم پشت به قبله نشيند و آنها را روى به قبله وا دارد و مرد سوى راست حاكم باشد و زن به طرف چپ و گروهى حاضر باشند كه لعان را بشنوند و به موعظه حاكم پيش از لعن و غضب گوش فرا دارند .\r\n","description":"","footnote":"","page_name":" 595 ","page_number":291},
  {"content":"\r\nاگر مرد پس از تهمت قول خود را تكذيب كند حد قذف مىزنندش و زن هم چنان بر او حرام ابدى مىماند و به تكذيب حلال نمىشود اما اگر لعان براى نفى فرزند باشد پس از آن اقرار به فرزندى او كند پسر از او ارث مىبرد و او از پسر ارث نمىبرد همچنين اقوامى كه از طرف پدر به فرزند متصلند مانند عم و عمه . اگر زن پس از لعان چهار بار اقرار به زنا كند حدش مىزنند به قولى .\r\nهر گاه لعان براى نفى فرزند كند شرط نيست مادر آن فرزند هنگام لعان زن او باشد بلكه اگر زنى را كه بار دارد طلاق دهد بطلاق بائن و پس از طلاق لعان كند صحيح است و فرزند از او نفى مىشود و اگر ادعا كند كه بزن داخل نشده‌ام و زن گواهان آورد كه در خلوت رفتند و پرده افكندند چون مقاربت ثابت نشده لعان صحيح نيست . و بىلعان فرزند آزاد نفى مىشود و هر جا شرط لعان نباشد و كسى كه خواهد فرزند را از خود نفى كند بىلعان نفى مىشود در ظاهر شرع اما خود پدر ميان خود و خدا بچه زن دائمه يا متعه يا كنيز زر خريد يا زنى كه به شبهه با او ملاقات كرده تا يقين نداشته باشد نمىتواند از خود نفى كند .\r\n","description":"","footnote":"","page_name":" 596 ","page_number":292},
  {"content":"\r\nكتاب فراق كه آن را فرج بعد الشده گفته‌اند به پايان رسيد\r\n\r\nكتاب العتق . بنده آزاد كردن در آن چند فصل است\r\n\r\nفصل اول - در بردگى و سبب آن .\r\nبدان كه كه بردگى در شريعت اسلام خاص به كفارى است كه با مسلمانان جنگ كرده اسير شوند خواه اصلا حربى باشند يا در ذمه دولت اسلام بوده باغى شوند و به شرائط ذمه عمل نكنند و امام معصوم حق دارد اسيران را بفروشد و ببخشد يا عفو كند و بنده گرفتن غير اهل حرب جائز نيست . اسراى جنگى را در زندان و بىكار نگاه داشتن و قوت لا يموت از بيت المال دادن و سلب اختيار كلى كردن كه رسم امروز است در شريعت اسلام جائز نيست .\r\nاگر كسى در حال اختيار اقرار به بندگى كند از او پذيرفته مىشود و اگر بنده در تصرف ديگرى است و در بازار مىفروشند دعوى آزادى كند بىگواه از او پذيرفته نيست زيرا كه به اين وسيله\r\n","description":"","footnote":"","page_name":" 597 ","page_number":293},
  {"content":"\r\nمىتوانند همه اسيران جنگى خويش را آزاد سازند .\r\nمرد يا زن مالك پدر و مادر خود نمىشوند هر چند بالا روند و نيز مالك فرزندان خود نمىشوند هر چه پائين روند . مرد مالك محارم نسبى و رضاعى خود نمىشود مانند خواهر و مادر و هر چه مملوك نمىشود اگر قهرا بملك كسى در آيد فورا آزاد مىگردد\r\n\r\nفصل دوم در آزاد كردن بنده صيغه صريح در آزاد كردن بنده آن است كه بگويد أنت حر يعنى آزادى و در اين كه لفظ عتق كافى باشد اشكال است . الفاظ ديگر در آزاد كردن كافى نيست و اشاره يا نوشتن با قدرت بر تلفظ نيز كافى نيست و عتق مشروط واقع نمىشود مانند آن كه بگويد اگر فلان عمل را براى من انجام دادى آزادى اما چون وعده داده است و عمل به وعده واجب تكليفى است بايد به وعده خود وفا كند و گر نه گناه كرده است اما تا به صيغه خاصى آزادش نكند آزاد نمىشود .\r\n","description":"","footnote":"","page_name":" 598 ","page_number":294},
  {"content":"\r\nآزادى در سوگند صحيح نيست يعنى اگر كسى قسم بخورد كه اگر دروغ گفته باشم يا بدهكار باشم يا فلان عمل نامشروع را انجام داده باشم بندگان من آزادند . اگر هنگام آزاد كردن بنده شرط كند كه چندى خدمت كند يا كار ديگر جائز است . شرط است آزاد كننده مكلف و مختار و با قصد قربت باشد و بنده مسلمان باشد و آزاد كردن مخالف در مذهب مكروه است و اگر نذر آزاد كردن مخالف يا كافر كرد صحيح است . مستحب است بنده را كه هفت سال خدمت كرده آزاد كنند . اگر نذر كند هر بنده قديم خود را آزاد نمايد هر كس را كه شش ماه در ملك او مانده بايد آزاد كند و اگر نذر كند اول مملوكى كه مالك مىشود آزاد كند و در يك وقت چند بنده مالك شود يكى را به قرعه آزاد كند و بعضى گويند همه را .\r\nبنده مالك هيچ چيز نمىشود هر چند مولى به او تمليك كند و بعضى گويند در اين صورت مالك مىشود و اگر مالى به بنده بخشيده پس از آن او را آزاد كند بقول اول مىتواند از او بگيرد و اگر بداند و بخاطر داشته باشد كه آن را به بنده بخشيده با اين حال استثنا نكرد باز دليل آن نيست كه آن را نتواند بگيرد و از آن صرف نظر كرده باشد .\r\n","description":"","footnote":"","page_name":" 599 ","page_number":295},
  {"content":"\r\nاگر يك ثلث بندگان خود را آزاد كند به قرعه تعيين بايد كرد و اگر ثلث يك بنده را آزاد كرد آزادى در همه آن بنده سرايت كرده و آزاد مطلق مىگردد و اگر بنده ميان چند مالك مشترك باشد و يكى از آنها سهم خود را آزاد كند همه آن بنده آزاد مىشود و مالك اول بايد قيمت سهم ديگران را به آنها بپردازد و اگر نداشته باشد خود بنده بكوشد به كسب و به مالكان بدهد .\r\nاگر كنيز آبستن را كه جنين او نيز مملوك است آزاد كند آزادى به جنين او سرايت نمىكند مگر بخصوص نام برد .\r\nاگر بنده كور شود يا مرض جذام گيرد قهرا آزاد مىشود همچنين اگر مولى يكى از اعضاى او را شكنجه ناقص كند و آسيب رساند يا بنده زمين گير شود و قدرت حركت نداشته باشد اگر كافرى بنده داشته باشد كافر و در دار الحرب باشند و بنده زودتر از مولاى خود اسلام آورد و بگريزد آزاد مىشود .\r\nاگر مرد آزاد بميرد و وارث غير بنده نداشته باشد بايد بمال او وارث را خريد و آزاد كرد و باقى ارث را به او داد . و به مقتضاى\r\n","description":"","footnote":"","page_name":" 600 ","page_number":296},
  {"content":"\r\nعبارت كتاب اگر بنده را خريدند و آزاد نكردند آزاد نمىشود و متصدى خريدن و آزاد كردن حاكم شرع است و تا نخريده و آزادش نكرده‌اند مالك نمىتواند در آن تصرفى كند كه مانع خريد او شود مثلا وقفش كند و اگر به كسى فروخت صحيح است و از مالك دويمش بايد خريد و اگر حاكم شرع از تركه او را خريد و آزاد نكرد دور نيست قهرا خودش آزاد شود .\r\n\r\nفصل سوم در تدبير آزاد كردن بنده است پس از وفات مالك و مولى گويد تا من زنده‌ام بنده من هستى و چون درگذشتم آزادى و بايد مولى مكلف و با قصد و مختار باشد و مانند وصيت از ثلث آزاد مىشود و مالك مىتواند اگر پشيمان شود آن را باطل كند . و تدبير پس از دين است به اين معنى كه اگر كسى مديون باشد و بنده خود را آزاد كند پس از وفات چون در گذرد بايد دين او را ادا كرد و اگر چيزى ماند بنده\r\n","description":"","footnote":"","page_name":" 601 ","page_number":297},
  {"content":"\r\nرا آزاد نمود . اگر كنيز آبستن را تدبير كند فرزند او داخل نيست اما اگر پس از تدبير آبستن شود فرزند داخل است و اگر تدبير مادر را فسخ كند تدبير فرزند او فسخ نمىشود و بهتر آن است كه بگوئيم فسخ تدبير مادر دلالت فسخ بر تدبير اولاد ندارد اما مىتواند صريحا فسخ هر دو را نام ببرد . اگر پدر بندهء باشد تدبير كرده و مادرش تدبير نكرده فرزندى كه از اين دو آيد تدبير كرده محسوب است . اگر بنده تدبير شده و فرزندش هم تدبير شده باشد و پدر پيش از مولى بميرد تدبير او باطل مىشود اما تدبير فرزند باطل نمىشود .\r\nاگر بندگانى چند تدبير كرد و مولى درگذشت و قيمت بندگان تدبير شده از ثلث مال او بيشتر باشد خود بندگان فزونى قيمت را از كسب خود به وارثان ادا كنند و آزاد شوند .\r\nاگر بنده تدبير شده بگريزد تدبير او باطل مىشود .\r\n","description":"","footnote":"","page_name":" 602 ","page_number":298},
  {"content":"\r\n\r\nفصل چهارم در كتابت مقصود از كتابت آن است كه بنده از كسب خود مالى بدست آورده به مالك خويش دهد و آزاد شود و آن دو قسم است كتابت مطلق و كتابت مشروط . كتابت مطلق آن است كه مقدار مال را معين كند و مدت آن را هم و نگويد اگر ندادى به بردگى باز مىگردى و مشروط آن كه بگويد اگر اين مال را در اين مدت ندادى به بردگى باز مىگردى .\r\nاحكام مكاتب مطلق - چون مولى به بنده يا كنيز خود گويد با تو مكاتبه كردم بر فلان مال كه در فلان مدت مثلا يك ساله بدهى يك جا يا به اقساط دوازده ماهه مثلا و او قبول كند كتابت واقع مىشود و بعضى گويند بايد بگويد وقتى دادى آزادى و در كتابت مطلق هر اندازه بدهد همان اندازه آزاد مىشود و مولى نمىتواند كتابت را فسخ كند و اگر مقدارى از مبلغ داد و ناتوان شد و نتوانست همه\r\n","description":"","footnote":"","page_name":" 603 ","page_number":299},
  {"content":"\r\nرا بپردازد بر امام واجب است از سهم رقاب ( يكى از مصارف زكات ) يا هر مصرف خير و فى سبيل الله او را مساعدت كند و در صفحه ( 270 ) قصه كتابت بريره گذشت .\r\nاگر بنده مكاتب كه مقدارى مال داده از زنش كه كنيز است فرزندى آورد فرزند به همان اندازه كه پدرش آزاد شده او هم آزاد است اگر مكاتب هيچ نپرداخته در گذرد ارثش به مالك مىرسد و اگر جزئى از او آزاد شده به همان نسبت از مالش به وارث مىرسد و به نسبت آن كه آزاد نشده به مالك و وارثان بايد آن چه از مال كتابت بر عهده ميت باقى مانده به مولى بپردازند و اگر مالى نداشت كه به وارث برسد فرزندان او كه پس از عقد كتابت دارا شده است و تابع او هستند در آزادى و بندگى بايد به كسب خود باقى مال الكتابه پدر را بپردازند تا خودشان آزاد شوند چون آزادى آنها تابع آزادى پدر است اما بر ساير ورثه واجب نيست باقى مانده مال الكتابه مورث خود را ادا كنند .\r\nاگر كسى از دنيا رفت كه ارثش به مكاتب مىرسد مثلا پدر او\r\n","description":"","footnote":"","page_name":" 604 ","page_number":300},
  {"content":"\r\nآزاد بود و مالدار در گذشت و پسرش بنده‌اى است مكاتب و نصف او آزاد شده نصف مال پدر به او مىرسد و نصف ديگر به برادر ميت و طبقات بعد از او .\r\nاگر بنده مكاتب وصيت كند وصيتش به اندازه آزاديش صحيح است مثلا اگر وصيت كند ده درهم به فلان بدهند و نصفش آزاد باشد در پنج درهم نافذ است . اگر كسى براى او وصيت كرد همچنين نصف آن نافذ است .\r\nاگر حد بر مكاتب واجب شود به اندازه آزاديش حد آزاد مىزنند و به اندازه بندگى حد بندگى . البته كنيزى كه با او عقد كتابت بسته‌اند و مقدارى از او آزاد شده بر مولى حرام است و نبايد با او هم بستر شود و اگر هم بستر شد زانى است و بايد حدش زد به اندازه كه آزاد است مثلا اگر ده يك او آزاد است بايد ده تازيانه بخورد كه عشر حد است .\r\nاحكام مكاتب مشروط - مكاتب مشروط را گفتيم كه با او شرط كند اگر مال را نپرداختى به بندگى باز مىگردى و از اين قسم\r\n","description":"","footnote":"","page_name":" 605 ","page_number":301},
  {"content":"\r\nمكاتب هيچ آزاد نمىشود مگر همه مال را ادا كند و اگر نتوانست مولى مىتواند او را بندگى باز گرداند اگر چه يك قسط از اول يا وسط يا آخر از موعد خود تأخير اندازد و اگر قسط اول را تأخير انداخت و مولى او را به بندگى باز گردانيد كتابت باطل مىشود و مستحب است مولى شكيبايى نمايد . مالى كه در كتابت مىدهد بايد دين باشد و سر رسيد آن معلوم و چيزى باشد كه بتوان مالك شد و مكروه است از ارزش خود بنده بيشتر باشد . اگر مكاتب مشروط از دنيا رفت كتابت اول باطل مىشود و مال و فرزندانش از آن مولى است . مكاتب مشروط نمىتواند در مال خود تصرف كند مگر به آن كسب كند و وقف و بخشش و امثال آن جائز نيست مگر باذن مولى با اين حال مولى هم نمىتواند در مال او تصرف كند غير آن كه مال كتابت را از آن بردارد .\r\nاگر مالك يا كنيز مكاتب مشروط خود هم بستر شود بايد به او مهر دهد چون هم بسترى با او حرام نيست بر خلاف مكاتب مطلق كه مقدارى از او آزاد شده است . و مهر براى آن است كه بتواند مال الكتابه را ادا كند اما جائز نيست اين كنيز بىاذن مولى شوهر كند چون از ملك او بيرون نرفته است ، كنيز مكاتب مطلق نيز همين حكم دارد و بىاذن مولى شوهر نمىتواند كرد . فرزندان بنده\r\n","description":"","footnote":"","page_name":" 606 ","page_number":302},
  {"content":"\r\nمكاتب يا كنيز مكاتب كه پس از كتابت دارا شده‌اند حكم مكاتب دارند و به آزادى پدر يا مادر آزاد مىشوند مگر اين كه خود آزاد باشند به علت آن كه يكى از والدين آزاد است .\r\n\r\nكتاب ايمان - احكام قسم خوردن و توابع آن در آن چند فصل است :\r\n\r\nفصل اول - سوگند . سوگند گاه براى تأكيد معنى خبر است از گذشته و آينده يا حال و آن را به قسم موكد مىكند تا شنونده باور كند چنان كه گويد به خدا قسم من بدهكار نبودم يا نيستم يا زيد از سفر نخواهد آمد . و اين گونه قسم نسبت به گذشته و حال در مرافعات و محاكمات به كار مىرود و اگر دروغ باشد يمين غموس است كه آن را از گناهان كبيره شمرده‌اند .\r\nو گاه تاكيد سؤال است مثلا ترا به خدا قسم مىدهم جواب مرا بده يا چيزى به من ببخش و آن را مناشده گويند . بر مسئول واجب نيست اجابت كند .\r\nو گاه تعهد و التزام است كه انسان در آينده عملى انجام دهد يا ترك كند . مانند نذر و عهد و در اين كتاب از اين نوع بحث\r\n","description":"","footnote":"","page_name":" 607 ","page_number":303},
  {"content":"\r\nمىشود و هم اين نوع است كه اگر بشكند كفاره بايد داد .\r\nدر اين نوع سوگند شرط است بيكى از نامهاى خداى تعالى باشد و الا قسم صحيح نيست و منعقد نمىشود و اگر بشكند گناه نكرده و كفاره ندارد . اگر به بيزارى از خدا و رسول يا انبيا و ائمه عليهم السلام قسم بخورد صحيح نيست مثلا بگويد خدا خصم او باشد يا دشمن امام و پيغمبر عليهم السلام باشد يا قرآن را سوزانده يا حضرت ابو الفضل بر كمرش بزند اگر فلان عمل كند و در كتب حديث آمده است كه يكى از ائمه سخن چين را چنين قسم داد كه از حول و قوت خدا بيرون رود بحول و قوه خود در آيد و البته اين در مقام التزام و تعهد نبوده است كه محل سخن ماست بلكه از قسم اول است .\r\nشرط است كسى كه قسم مىخورد مكلف و با قصد و اختيار باشد و قسم از كافر هم كه معتقد به خدا باشد صحيح است .\r\nچنان كه مىدانيم افعال مردم بر پنج وجه است واجب مستحب حرام مكروه مباح . و مىدانيم كه خداى تعالى همه احكام را براى عمل فرستاد و به هيچ علتى نمىتوان احكام خدا را تغيير داد اگر كسى قسم بخورد كه نماز را ترك كند يا كسى را بنا حق بكشد صحيح نيست يا قسم بخورد كه هر گز نماز شب نخواند يا به آب گنديده غسل\r\n","description":"","footnote":"","page_name":" 608 ","page_number":304},
  {"content":"\r\nكند نيز صحيح نيست پس سوگند بايد بر فعل واجب يا مستحب باشد يا ترك مكروه و حرام .\r\nاما كار مباح اگر سوگند خورد بر كردن يا نكردن آن صحيح است به شرط آن كه غرض عقلى يا دينى داشته باشد كه سبب رجحان آن شود نه لغو و بيهوده مثلا اگر سوگند ياد كند كه بيست تخم مرغ در يك مجلس بخورد يا هر گز در ظرف بلور آب ننوشد سوگند صحيح نيست و منعقد نمىشود و اگر قسم بخورد كه روز جمعه پى كار نرود تا براى عبادت فارغ البال باشد يا روز بخوابد تا سحرگاه كسل نباشد قسم صحيح است و منعقد مىشود هر چند عمل مباح است اما به سبب نيت خير و عنوان ديگر كه به آن ضميمه شده رجحان پيدا كرده است و اگر سوگند خورد كار خيرى انجام دهد پس از آن كارى بهتر پيش آيد نمىتواند آن كار بهتر را به جاى آن كه قسم خورده انجام دهد مثلا قسم خورده بود براى آبادى مسجدى مالى بدهد نمىتواند آن مال را صرف كعبه كند چنان كه در نذر هم گوييم اگر نذر زيارت امام زاده كرد نمىتواند آن را صرف حج كند و اگر نذر سيد فقيرى كه مىشناخت كرد نمىتواند صرف سيدى افضل از او كند و اگر نذر سيدى زاهد كرد آنگاه همان سيد شراب خوار شد نبايد به او بدهد و اگر بعض روايات دلالت بر خلاف اين كند تاويل بايد كرد .\r\nعلامه فرمود اگر سوگند خورد بر كارى كه نه در دين رجحان دارد و نه در دنيا واجب است به مقتضاى سوگند عمل كند و خود علامه در كتب كلامى و عقلى خود ترجيح بلا مرجح را محال دانسته يعنى\r\n","description":"","footnote":"","page_name":" 609 ","page_number":305},
  {"content":"\r\nممكن نيست انسان كارى انجام دهد مگر براى او نفع دنيوى يا اخروى داشته باشد پس مقصود وى در قسم خوردن بر كار بى رجحان نفع معتنى به است نه هر چه مرجح فعل شود يا نفع غير عقلائى داشته باشد .\r\nسوگند خوردن به كار ديگران تعلق نمىگيرد مثل آن كه بگويد به خدا كه فلانى آن كار را انجام داد يا مىدهد و نيز قسم به گذشته تعلق نمىگيرد و اگر راست باشد در مرافعات و محاكمات حرام نيست و گاه واجب است .\r\nقسم به كار محال تعلق نمىگيرد مثلا اگر قسم بخورد با ضعف پياده به مكه رود يا هر شب احيا كند و نخوابد و مقصود محال عقلى نيست بلكه محال عادى و شرعى را نيز شامل مىشود و اگر زن قسم بخورد هر پنجشنبه روزه بدارد آن پنجشنبه كه حيض بيند از او ساقط است و كفاره ندارد و اگر وقتى عملى بر وى ممكن بود و قسم خورد پس از آن عاجز شد عمل نيز ساقط مىشود . مثلا جوان نيرومند بود و قسم خورد هر جمعه پياده به زيارت رود پس از آن پير ناتوان شد .\r\nاگر مصلحت ضرورى مقتضى شود مىتواند قسم بر خلاف واقع ياد كند و اگر بتواند توريه كند يعنى لفظى بگويد و خلاف معنى آن در دل گيرد .\r\n","description":"","footnote":"","page_name":" 610 ","page_number":306},
  {"content":"\r\nاگر سوگند را متعلق به مشيت خدا يا خلق كند مثلا قسم خورد كه مال صدقه دهد إن شاء الله ( اگر خدا خواهد ) يا اگر پدر اجازه دهد صحيح نيست و واقع نمىشود و هر شرطى كه ترديد آورد در قسم همين حكم دارد مگر شرطى كه موضوع قسم قرار داده است و قسم را براى زجر از آن يا التزام بدان ياد كرده مثل آن كه قسم خورد اگر نماز شب نخواند سه روز روزه دارد يا اگر به خادم خود دشنام دهد ده تومان صدقه دهد با اين شرط باز قسم منجز است .\r\nپدر و شوهر و مولى مىتوانند قسم فرزند يا زن يا بنده خود را فسخ كنند مگر قسم بر انجام دادن كار واجب يا ترك حرام باشد اگر سوگند خورد كه در آينده عملى انجام دهد و تخلف كند كفاره بر او واجب است اما اگر قسم خورد كه در گذشته عملى كرده يا نكرده است و درست نباشد گناه كرده اما كفاره ندارد و چنان كه گذشت آن را غموس گويند .\r\nمكلف تا يقين به چيزى نداشته باشد جائز نيست سوگند ياد كند قسم به نام خدا بهر عبارت باشد صحيح است و منعقد مىگردد مانند با لله يعنى به خدا يا پروردگار كعبه يا با لله يا ايم الله يا لعمر الله\r\n","description":"","footnote":"","page_name":" 611 ","page_number":307},
  {"content":"\r\nيا اقسم با لله يا برب المصحف اما اگر سوگند خورد به حق خدا منعقد نمىگردد .\r\n\r\nفصل دوم . در نذر و عهد شرط است نذر كننده مكلف باشد و مختار و قصد كند نه مزاح و شوخى و مسلمان باشد . اذن شوهر در نذر زن شرط است و اذن مولى در نذر بنده مگر در واجبات كه اذن هيچ كس شرط نيست ممكن است نذر كننده چند غرض از نذر خويش داشته باشد يكى آن كه چون خداى تعالى كار خير را دوست دارد و حاجت نيكو - كار را برمىآورد او قصد عمل خيرى مىكند آنگاه از خدا فرزند مىطلبد و دعا مىكند تا براى عمل خير دعايش به اجابت نزديكتر باشد دويم آن كه قصد شكر كند مثل آن كه اگر بيمار شفا يابد صدقه دهد يا روزه گيرد .\r\nسيم آن كه قصد زجر داشته باشد يعنى نذرى كند كه او را به كار خير وادار كند و از كار زشت باز دارد مثل آن كه بگويد اگر\r\n","description":"","footnote":"","page_name":" 612 ","page_number":308},
  {"content":"\r\nغيبت كسى كردم يا نماز شب نخواندم فلان عمل خير انجام دهم چهارم آن كه هيچ شرط نكند و تبرعا ملتزم گردد براى تقرب جستن به خداى تعالى عملى انجام دهد و بعضى گويند نذر بىشرط صحيح نيست اما صحيح نيست .\r\nاگر نذر براى خداى تعالى نباشد يعنى للَّه نگويد عمل به آن واجب نيست مثل آن كه نذرى براى بيمارستان كند نه براى خداى تعالى و رضاى او كارى كه نذر مىكند بايد طاعت خدا و پسنديده او باشد و و نادر بتواند انجام دهد . اگر نذر كند كه عمل خيرى انجام دهد اما معين نكند هر عمل خيرى كافى است مثل آن كه چيزى صدقه دهد يا دو ركعت نماز گذارد يا يك روز روزه بدارد .\r\nاگر نذر كند به عبارت عربى ( يك حين ) يعنى مدتى روزه بگيرد شش ماه بگيرد كافى است و اگر بگويد زمانى روزه بدارد پنج ماه بس است و اگر نذر كند مال بسيار صدقه دهد هشتاد درم مىتوان داد و به قاعده هيچ يك تعبد و الزام نيست بلكه امام عليه السلام ارشاد به مقدارى فرمود كه رفع ترديد و حيرت كند و گر نه اقل\r\n","description":"","footnote":"","page_name":" 613 ","page_number":309},
  {"content":"\r\nمقدارى كه لفظ بر آن دلالت دارد كفايت مىكند مگر بدانيم به آن اندازه كم مقصود گوينده نبوده است . و كم و بسيار نسبت به ناذر و مصرف فرق مىكند اگر ثروتمندى نذر كند مال بسيار در راه زوار حضرت ابى عبد الله عليه السلام و آسايش مسكن آنان مصرف نمايد هشتاد درم كافى نيست و اگر همان ثروتمند نذر كند بهر فقيرى كه در خانه او آيد مال بسيار دهد لازم نيست هشتاد درم بدهد . ده درم نيز به سايل دهد بسيار است .\r\nاگر نذر كند هر بنده قديم خود را آزاد كند بايد هر بنده كه شش ماه يا بيشتر مالك بوده آزاد كند و در آن سخنى است نظير آن كه در امثله بالا گفتيم .\r\nاگر نذرى كرد و از اداى آن فرو ماند و نتوانست به نذر خود وفا كند بر او واجب نيست و اگر نذر كند هر چه دارد تصدق دهد و زيان آن را تحمل نتواند كرد اموال خويش را قيمت كند و بتدريج هر چه بتواند بدهد تا نذر او به پايان رسد .\r\nاگر نذرى كرد و وقت آن را معين نكرد هر وقت به جا آورد كافى است و اگر به وقتى يا مكانى مقيد كرد بر عهده او است كه رعايت كند و تا بتواند تبديل با حسن ننمايد و اگر حديثى به ظاهر دلالت بر آن كند كه هر كس قسم خورد يا نذر كند آنگاه كارى بهتر از آن پيش آيد\r\n","description":"","footnote":"","page_name":" 614 ","page_number":310},
  {"content":"\r\nمىتواند آن بهتر را انجام دهد چون مخالف صريح آيات بسيار از قرآن مجيد است تاويل بايد كرد و بسيار باشد كه بهتر گويند و از آن خوب در مقابل بد خواهند مثل و ان تصوموا خير لكم چنان كه گويند زندگى به از مرگ و سلامت بهتر از بيمارى است و روايت را تأويل بايد كرد كه هر گاه نذر او مكروه يا حرام شد آن را بواجب يا مستحب صرف كند .\r\nاگر روزه نذر كرد در روز معين و براى او سفرى پيش آمد آن را افطار كند و قضا گيرد و اين حكم موافق مذهب علامه رحمه الله نيست در روزه چون روزه مستحب را در سفر صحيح مىداند و نذر آن منعقد مىگردد پس مىتواند آن را روزه بدارد مگر به فتواى كسانى كه روزه سفر را مطلقا جائز نمىدانند يا گويند نذر عبادت مكروه صحيح نيست بارى اگر روزه نگرفت قضا بر او واجب است اگر روزى كه زن نذر روزه كرده است با حيض يا نفاس او مقارن شود بايد بخورد و قضا كند . اگر زن نذر روزه كند و شوهر اذن ندهد نيز افطار كند اما قضا ندارد . اگر از روزه به علت ديگر عاجز شود مانند بيمارى افطار كند و قضا ندارد . و اصل در نذر آن است كه اگر به عذرى ترك كند قضا ندارد مگر بدليل ثابت شود .\r\nعهد . آن است كه بگويد با خدا عهد كردم يا خدا را بر من عهدى است كه اگر فلان اتفاق افتد فلان عمل خير را انجام دهم\r\n","description":"","footnote":"","page_name":" 615 ","page_number":311},
  {"content":"\r\nو چون عهد كند بر او واجب است وفا كند و شروط و احكام آن مانند قسم است .\r\nنذر و عهد بى لفظ منعقد نمىشود و اگر تنها در دل بگذراند كافى نيست چنان كه قسم نيز بىلفظ محقق نمىشود و از اين جهت مانند قرائت قرآن و ذكر است كه به نيست و گذرانيدن در قلب اكتفا نمىتوان كرد اما به فارسى و زبانهاى ديگر كافى است به شرط آن كه نام خدا و براى خدا را نيز به زبان آورد و اگر نذر كند براى بيمارستانها يا اطعام مستمندان يا لباس دادن به فقر او امثال آن اگر چه كار خير است و خدا پسند اما تا نام خدا بر زبان نياورد واجب نيست به نذر عمل كند .\r\nاگر مالى را نذر خانه خدا و يكى از مشاهده مشرفه كرده مانند چهار پا يا بنده و كنيز مىتواند بفروشد و بها را صرف همان مشهدى كه نذر كرده كند يا اعانت حاجيان و زوارى كه بدانجا مشرف مىشوند و گاه باشد كه عين مال را نذر كنند مانند فرشى كه در مسجد يا زيارتگاه بيندازند يا قنديلى در آنجا بياويزد بايد همان عين را بدان جا ببرد و فروش آن جائز نيست و اگر بداند مال را چون به اولياى مشاهد بدهند صرف مشروع نمىكنند جائز نيست تسليم آنها كند اگر مىتواند خود بدست خود صرف مشهد كند و\r\n","description":"","footnote":"","page_name":" 616 ","page_number":312},
  {"content":"\r\nگر نه در اعانت زوار و در روايتى آمده است كه مالى نذر كعبه كردند و بيم آن داشتند متوليان خانه خدا آن را صرف هواى خويش كنند امام عليه السلام فرمود دوايى آماده ساختند و به بيماران شيعه دادند و در حواشى وسائل وجه آن را نوشته‌ايم .\r\nاگر كسى مالى نذر كند هر چند مشخص و معين باشد از ملك و بيرون نرفته است و كسى كه نذر براى او است حق ندارد بى رضاى مالك بردارد و قابل مرافعه و محاكمه نزد حاكم شرع نيست با اين كه فروختن آن بر ناذر حرام است اگر فروخت ملك مشترى مىشود چون فروخته است اما بايد كفاره نذر بدهد مثل آن كه چراغى وقف مسجد كند جائز نيست آن را بشكند و اگر عمدا شكست چون شكسته است بايد كفاره دهد .\r\n\r\nفصل سيم در كفارات كفاره پنج قسم است : اول آن كه يك عمل بيش نباشد مثل آن كه كسى پيش از خواندن نماز عشا بخوابد تا وقت بگذرد مستحب است فرداى آن روز روزه دارد و بعضى واجب مىدانند .\r\nچهار قسم ديگر چند عمل است مرتب يا مخير يا بعضى اعمال مرتب و بعضى مخير يا كفاره جمع كه چند عمل را بايد با هم به جا آورد .\r\n","description":"","footnote":"","page_name":" 617 ","page_number":313},
  {"content":"\r\nكفاره مرتب مثل آن كه اول بنده آزاد كند اگر نتوانست شصت روزه پى در پى روزه بدارد و اگر نتوانست شصت مسكين سير كند و اين كفاره ظهار است و قتل خطا . ديگر كفاره مرتب كفاره قضاى روزه ماه رمضان است اگر پس از زوال ظهر افطار كند ده مسكين طعام دهد و اگر نتوانست سه روز پى در پى روزه دارد و بنده آزاد كردن در آن وارد نيست .\r\nكفاره مخير افطار روزه ماه مبارك رمضان است اگر عمدا بىعذر افطار كند مختار است بنده آزاد كند يا شصت روز پى در پى روزه گيرد يا شصت مسكين سير كند هر يك كافى است و گويند اين كفاره در افطار روزه نذر نيز هست هر گاه روز را معين كرده باشد اما اگر روز را معين نكند هميشه مىتواند روزه گيرد .\r\nو بعضى گويند هر نذر و عهدى كه بشكند كفاره اش همين است و بقول ديگر كفاره نذر و عهد مانند كفاره شكستن قسم است و اين قول دويم به نظر صحيحتر مىرسد و اهل حديث بقول اول راغبترند .\r\n","description":"","footnote":"","page_name":" 618 ","page_number":314},
  {"content":"\r\nكفاره كه هم مرتب است و هم مخير كفاره قسم است و نذر و عهد و ايلاء نيز حكم قسم مطلق دارد ( صفحه 592 ) أولا مخير است بنده آزاد كند يا ده مسكين طعام دهد يا جامه و اگر از اين سه عاجز باشد سه روز پياپى روزه گيرد .\r\nكفاره جمع آن است كه بايد هم بنده آزاد كند و هم دو ماه پياپى روزه گيرد و هم شصت مسكين سير كند بر كسى واجب است كه مؤمنى را عمدا بكشد اگر او را قصاص نكنند يا صاحب خون راضى بديه شود يا عفو كند و بعضى گويند كسى كه در ماه رمضان به حرام افطار كند نيز كفاره جمع بدهد اما ثابت نيست .\r\nدر زمان ما قتل و جنايت غير عمد بسيار اتفاق مىافتد به وسائل صناعى مانند اتومبيل و چرخ و كارخانه و غير آن و كفاره به رضاى صاحب حق ساقط نمىشود و در كتاب قصاص ذكر آن خواهد آمد إن شاء الله تعالى .\r\nزنى كه به سبب عادت حيض نتواند دو ماه پى در پى روزه دارد كافى است چند روز حيض را در ميان ماه ترك كند و بنا بر گذشته گذارد همچنين هر كس به ضرورتى مجبور به خوردن روزه شود و هر گاه كسى سى و يك روز پياپى روزه گيرد ماه دويم را متفرق گيرد كافى است .\r\nجائز نيست در كفاره زمانى را انتخاب كند كه مىداند يك\r\n","description":"","footnote":"","page_name":" 619 ","page_number":315},
  {"content":"\r\nماه و يك روز پياپى ممكن نيست روزه گرفتن مثلا چند روز به ماه مبارك رمضان آغاز روزه كفاره كند يا اول ذى الحجه كه عيد قربان در پيش است و اگر نذر كرده باشد هر دو شنبه مثلا روزه بگيرد مانع نيست .\r\nكفاره در مواردى چند بقول بعض علما واجب است و به بيش از استحباب ملتزم نتوان شد :\r\nاول اگر كسى سوگند ياد كند به بىزارى از خداى تعالى و رسول صلى الله عليه و آله و ائمه عليهم السلام كفاره ظهار دهد و اگر نتواند كفاره شكستن قسم و احتياط شديد آن است كه كفاره قسم را ترك نكند .\r\nدوم هر گاه زن موى خويش را در مصيبت از بن بركند يا بتراشد كفاره ماه رمضان و اگر دانه دانه چند تار از موى سر بكند يا روى خود را بخراشد يا مرد در مصيبت فرزند يا زنش جامه به درد كفاره قسم بدهند و احتياط شديد است كه كفاره يمين را ترك نكند اگر زنى را در عده عقد كند بايد از او جدا شود و پنج صاع آرد صدقه دهد .\r\n","description":"","footnote":"","page_name":" 620 ","page_number":316},
  {"content":"\r\nاگر كسى را خواب برد تا وقت نماز عشا بگذرد فرداى آن روز روزه گيرد چنان كه گذشت .\r\nاگر روزى نذر روزه كرده باشد و نتواند روزه گيرد دو مد طعام به مسكين تصدق دهد .\r\nكفارات احرام در محل خود در حج گذشت .\r\n\r\nچند مسأله در كفارات 1 - كسى كه بهاى بنده را داشته باشد و بتواند بخرد بايد بخرد و آزاد كند در كفاره مرتب و او را عاجز نتوان گفت و شرط است بنده كه مىخرد مؤمن باشد و بنده گريخته و كنيز بچه دار از مولى كه ام ولد گويند و مدبر نيز كافى است .\r\n2 - كسى كه بنده نيابد يا بيابد اما بهاى آن را نداشته باشد در كفاره مرتبه روزه بگيرد و واجب نيست براى خريدن بنده جامه تن خود را بفروشد يا مسكن خود را بلكه بنده كه خدمت او مىكند نيز واجب نيست آزاد كند و ظاهرا هر چه مستثنى از دين است نيز اينجا مستثنى است .\r\n","description":"","footnote":"","page_name":" 621 ","page_number":317},
  {"content":"\r\n3 - بنده هر گاه واجب شود كفاره دهد در ظهار و قتل خطا كفاره او سى روز روزه است نصف كفاره كه آزاد مىدهد و از آزاد كردن بنده معذور است چون مال ندارد .\r\n4 - اگر در كفاره مرتبه از روزه عاجز باشد طعام دهد شصت مسكين را هر مسكين را دو مد و بعضى گويند يك مد كافى است و مقدار مد گذشت ( صفحه 141 ) و اگر شصت مسكين فراهم نشود بعضى را مكرر دهد . و از قوت غالب خود بدهد يا از قوت غالب مردم كه شكم سير كند . مستحب است به نان تنها اكتفا نكند و نانخورش بيفزايد بهتر از همه گوشت و از آن بگذريم سركه و اقلا نمك . كودكان خرد را اگر طعام دهد دو كودك يكى حساب كند و اگر جماعتى بزرگ و كوچك باشند مىتوان كودك را يك تن بشمار آورد .\r\n5 - جامه و پوششى كه در كفاره بايد داد براى هر فقير دو قطعه است پيراهن و شلوار يا چيزى كه بر دوش توان افكند و قطعه كه بر كمر توان نيست اگر بتواند يك جامه كافى است و واجب نيست جامه دوخته باشد و كسوه اعم است از ثوب چون\r\n","description":"","footnote":"","page_name":" 622 ","page_number":318},
  {"content":"\r\nثوب در عربى بمعنى بافته است و قيد دوختن در آن نيست و پوستين و امثال آن كه بافته نيست ثوب نمىگويند و در كفاره پوستين نيز كافى است .\r\n6 - در كفاره نيت قربت و تعيين شرط است مانند ساير عبادات يعنى معين كند كفاره كدام گناه يا تفريط است . كفاره دهنده بايد مكلف و مسلمان باشد و از مجنون و كافر صحيح نيست .\r\n\r\nكتاب صيد شكار و خوراكيهاى حلال و حرام در آن چند فصل است .\r\n\r\nفصل اول . شكار .\r\nشكار به دو وسيله حلال است يكى سگ و ديگر حربه تيز سگ چون شكار حلال گوشت را بكشد خوردن آن حلال است هر گاه حيوان رام نباشد و بدست آدمى نيايد و شروط آن شش\r\n","description":"","footnote":"","page_name":" 623 ","page_number":319},
  {"content":"\r\nاست . 1 - سگ آموخته باشد و فرمان صاحب خود برگ اگر او را بفرستد برود و اگر باز طلبد برگردد 2 - به خوردن شكار خود عادت نكرده باشد اما اگر گاهى از شكار بخورد منافى آموخته بودن او نيست و آن در حقيقت از شرط اول محسوب است 3 - آن كه فرستنده سگ مسلمان باشد يا فرزند مسلمان كه در حكم مسلمان است 4 - به قصد شكار او را بفرستد . 5 - هنگام فرستادن سگ بسم الله گويد يعنى نام خداى تعالى بر زبان آورد به نيت آن كه شكار به نام خدا باشد .\r\n6 - شكار تا زنده است از چشم غائب نشود . يعنى يقين كند به زخم چنگال و دندان سگ مرده است و اگر احتمال دهد علت ديگر موجب كشته شدن او گشته مانند دويدن در حال جراحت يا افتادن و امثال آن حرام ست . و قاعده در حيوان اين است كه چون احتمال آن دهى به غير سبب مشروع روح از بدنش بيرون رفته نبايد آن را حلال بدانى .\r\nاگر كسى معتقد است بايد نام خدا برد اما فراموش\r\n","description":"","footnote":"","page_name":" 624 ","page_number":320},
  {"content":"\r\nكند شكارش حلال است اما اگر معتقد نباشد حلال نيست بلكه اگر بسم الله بگويد براى شكار اما معتقد بوجوب آن نباشد و در تسميه قصد امتثال فرمان الهى نكرده باشد باز حلال نيست و به همين جهت گويند شكار غير مسلمان را نبايد خورد اگر چه بسم الله گويد چون كه بدان نيت امتثال ندارد .\r\nاگر كسى سگ را بفرستد و ديگرى بسم الله بگويد كافى نيست و نيز اگر دو سگ در كشتن شكار دخيل باشند يكى سگ كافر يا كسى كه بسم الله نگفته و قصد صيد نداشته و ديگر سگ جامع الشرائط باز شكار آنها حلال نيست مگر آن كه بدانى سگ كه باشد كه شكار را كشته ؟ و نيز بدانى آن كه در كشتن تأثير كرده است سگ جامع شرائط بود .\r\nاما حربه ، تير باشد يا نيزه يا كارد و شمشير همه صحيح است و شرط نيست آهن باشد و اگر شكارى به معراض كشته شود و بدن آن را به درد نيز حلال است و معراض تيرى است كه از چوب مىتراشيدند دو سر آن باريك و ميان آن پهن و چون به شكار مىافكندند ممكن بود از نوك و گاه از پهنا به تن شكار فرو رود و بايد تير انداز بهر حال مسلمان باشد و بسم الله گويد . و اگر آلت آهنين تن حيوان را نشكافد و به پهنا به آن برخورد و بكشد نيز كافى و حلال است چنان كه بسيارى از علما گفته‌اند و به نظر ما\r\n","description":"","footnote":"","page_name":" 625 ","page_number":321},
  {"content":"\r\nفرقى ميان آهن يا غير آن نيست و مناط دريدن و شكافتن است اگر غير آهن به درد شكار حلال است و اگر آهن ندرد حلال نيست و علت آن كه علماى سلف يا روايات در آهن قيد دريدن و بريدن نكردند و در غير آهن قيد كردند آن است كه آهن نوعا حربه ايست درنده و برنده و حاجت به قيد نيست اما غير آهن مانند سنگ و گلوله گلين و چوب و غير آن غالبا نمىشكافد از اين جهت قيد كردند كه بايد بشكافد بارى آهنى كه نشكافد نادر است و كلام امام و علما را نبايد حمل بر فرد نادر كرد كه به ذهن مردم نمىآيد .\r\nبسيارى از علماى اخير گويند اگر گلوله تفنگ و مانند آن در بدن حيوان فرو رود و بشكافد حلال است و آن صيد حلال نيست كه به صدمه و سنگينى و فشار آلت كشته شود بىآن كه بدنش دريده شود . اگر سگ يا تير جوجه پرندهء را كه رام نيست بكشد حلال نمىشود چون شرط شكار آن است كه بتواند بگريزد خودش نه مادرش و حيوان رام را شكار كردن حرام است .\r\nاگر تير به شكار افكند و حيوان از كوه بغلطيد يا در آب افتاد حلال نيست چون نمىداند تير او را كشته است يا در آب خفه شده يا با فتادن جا نداده است و چيزى كه ندانيم بچه سبب مرده است از آن اجتناب بايد كرد .\r\nهر گاه حيوان شكارى را شمشير به دو بخش كند و هر دو\r\n","description":"","footnote":"","page_name":" 626 ","page_number":322},
  {"content":"\r\nپس از جدا شدن بجنبند هر دو حلالاند و اگر هيچ يك نجنبند نيز هر دو حلالاند و اگر يكى بجنبد اما زندگى هيچ يك مستقر نباشد يعنى جراحت نسبت بهر دو كشنده باشد باز هر دو حلالند اگر جراحت نسبت بيكى كشنده نيست مثلا يك پا يا يك دست از حيوان بريده ممكن است حيوان مدتى زنده ماند بايد آن قطعه كه زنده است سر بريد تا حلال شود و آن قطعه ديگر حكم ميته دارد .\r\nاگر حيوان شكارى در دام افتاد و دام پاره از تن او جدا كرد آن پاره نجس و حرام است چون ميته است و اگر تير براى حيوانى انداخت و به حيوان ديگر خورد و كشت حلال است اما اگر تير نه به قصد شكار انداخت و اتفاقا به حيوانى رسيد حلال نيست .\r\nآلات شكار ديگر غير سگ و تير هر چه باشد مانند يوز و مرغان شكارى و دام چون شكار را بكشد حلال نيست و اگر زنده دريابند و ذبح كنند چنان كه بيرون رفتن جان از تن حيوان منسوب به ذبح باشد حلال مىشود . شكار به سگ و تير اگر نرسيدند و ذبح نكردند هم حلال است .\r\n","description":"","footnote":"","page_name":" 627 ","page_number":323},
  {"content":"\r\n\r\nفصل دويم - در ذبح و تذكيه كلمه صيد يعنى شكار خاص حيوان رمنده است و تذكيه خاص حيوان رام و شرط است كشنده حيوان مسلمان باشد يا در حكم مسلمان مانند فرزند نابالغ وى و اگر ذمى يا ناصبى حيوانى بكشند حلال نيست . اهل سنت ذبحشان حلال است چون مسلمانند بعضى پندارند آيه * ( وَطَعامُ الَّذِينَ أُوتُوا الْكِتابَ حِلٌّ لَكُمْ ) * دلالت دارد بر آن كه ذبح يهود و نصارى حلال است اما اين سخن صحيح نيست زيرا كه مراد نوع طعام است مثل گوسفند و گاو چنان كه « وَطَعامُكُمْ حِلٌّ لَهُمْ » خبر از نوع است و گر نه آنها ذبيحه ما را نمىخورند بايد آلت ذبح آهن باشد و اگر يافت نشود هر چه رگها را ببرد كافى است .\r\nواجب است مرى يعنى راه خوراك و دو رگ زننده دو طرف گردن و حلقوم يعنى راه نفس بريده شود . در شتر كافى است\r\n","description":"","footnote":"","page_name":" 628 ","page_number":324},
  {"content":"\r\nدر گودال زير گلو حربه فرو كنند تا رگ آور طى بريده شود وسواس بعضى مردم در ذبح مرغان قابل اعتنا نيست و اگر گلو از جائى بريده شود كه حلقوم و مرى از هم جدا نيستند ضرر ندارد شرط است حيوان را روى به قبله بدارند و نام خداوند برند و اگر فراموش كند باك نيست .\r\nشرط است شتر را نحر كنند و غير شتر را سر ببرند و بايد حيوان پس از تذكيه از خود حركتى نمايد كه دلالت بر زنده بودن او كند هنگام ذبح يا نحر و معلوم شود به سبب تذكيه كشته شده است نه به علت ديگر . بارى شارع كه شرط تذكيه كرد در شكار يا غير آن نه براى تبرك به آهن و كارد يا پنجه و دندان سگ شرط كرد كه تماس آن با تن حيوان سبب حلال گشتن او شود بلكه براى آن شرط كرد كه كشته شدن و بيرون رفتن جان از تن حيوان به سبب تذكيه باشد و از اين جهت شكار زخم خورده كه از بلندى فرو - افتد و ندانيم بچه علت جان داده است حرام كردند و در قرآن فرمود » المنخنقة و الموقوذة و المتردية و النطيحة و ما اكل السبع » همه را حرام فرمود علما گفتند بايد حيوان در صيد و ذباحه مستقر الحيوة باشد تا به تذكيه حلال شود يعنى زنده ماندنى باشد تا ذبح در او اثر كند و آن را بايد علامت بايد شناخت كه پس از ذبح جنبشى نمايد و خون از او بجهد و به اندازه معتاد بيرون آيد نه به سنگينى و سستى و آن كه جان مىكند و سبب مرگ در او موجود است كشتن او را حلال نخواهد كرد و علامتش آن كه پس از ذبح جنبش نكند\r\n","description":"","footnote":"","page_name":" 629 ","page_number":325},
  {"content":"\r\nو خون از او نجهد و به نظر ما اين مسأله بديهى مىرسد و بعضى در اين شرط ترديد مىنمايند و گويند علماى سلف بىدليل شرط استقرار حيات كردند .\r\nو ما مىگوييم حاشا كه علما سخن بىدليل گويند و اگر شك در تاثير ذبح داشته باشيم و علت مرگ در حيوان ببينم و احتمال دهيم بدان علت جان داد باز حلال نيست و يكى از علماى ما گويد شرط نيست بيرون رفتن جان از تن حيوان به سبب ذبح باشد پس از آن گويد اگر حيوان را به ذبح شرعى سر بريدند آنگاه در آتش يا آب افتاده يا از كوه فرو غلطيد و به اين اسباب درگذشت حلال است . و نيز گفته است هر گاه شكم حيوان دريده شود و احشاى او بيرون افتد يا حيوان را از پشت گردن سر ببرند اما چهار رگ پيش گردن بريده نشده باشد يا از بلندى بيفتد و استخوانهايش بشكند يا درنده بعض اعضاى او را كه زندگى حيوان بسته به او است بخورد پس از آن ذبحش كنند حلال است انتهى .\r\nو ما گوييم هر گاه دو علت مرگ در حيوان اتفاق افتد بر حسب قاعده علت اول مؤثر در مرگ او است و دويم بىاثر است پس اگر اول حيوان را بوجه شرعى ذبح كردند پس از آن علت ديگر اتفاق افتاد آن حيوان به ظاهر حلال است چون علت دويم بىاثر است و يقينا سريعتر از ذبح شرعى نمىكشد و اگر علت غير شرعى مقدم افتاد و حيات مستقر را بر هم زد ذبح شرعى در آن اثر ندارد و حيوان حرام مىشود .\r\n","description":"","footnote":"","page_name":" 630 ","page_number":326},
  {"content":"\r\nمستحب است كه دست و يك پاى گوسفند را به بندند و يك پاى رها كنند و گاو را هر چهار پا ببندند و دم را رها كنند و دو دست شتر را به يك ريسمان به هم به پيچند از مچ تا زير بغل كه نتواند پس از نحر بگريزد و مرغ را پس از ذبح رها كنند .\r\nآداب ديگرى در ذبح نيز گفته‌اند كه در كتاب نيست از جمله‌اى كه از هر چه حيوان را آزار و شكنجه بيشتر دهد اجتناب كنند و كارد تيز باشد و پيش از ذبح آب دهند .\r\nو مكروه است پس از بريدن چهار رگ معروف سر را جدا كنند و بعضى حرام دانستند چون قطع نخاع خود سبب مرگ حيوان است و حق آن است كه به بريدن چهار رگ استقرار حيات سلب مىشود و ديگر بريدن نخاع اثرى در كشته شدن ندارد اما اگر از پشت گردن آغاز ذبح كند و نخاع را پيش از چهار رگ ببرد حرام مىشود چون كشته شدن حيوان به قطع نخاع است نه بريدن چهار رگ . و اگر فرضا پس از بريدن نخاع هنوز حيات باقى باشد به حدى كه از بريدن چهار رگ خون معتاد جارى شود حلال است .\r\nو نيز مكروه است تا روح باقى است حيوان را پوست بكنند و ديگر آن كه حيوان را شب ذبح كنند خصوصا اگر از مأمن بيرون آوردند و نيز مكروه است حيوانى كه خود پرورده است\r\n","description":"","footnote":"","page_name":" 631 ","page_number":327},
  {"content":"\r\nبدست خود بكشد ، گوشت كه در بازار مسلمانان مىفروشند حلال و پاك است مگر بدانى مسلمان ذبح بلاد كفار را مىفروشد كه حلال نيست و احتمال آن كه شايد در بلاد كفار مسلمانى آن را كشته باشد كافى نيست .\r\nاگر سر بريدن يا نحر حيوانى ممكن نباشد مثل آن كه در جائى افتاده كه دست رسى به آن نباشد يا رميده و گريخته و رام نمىشود مانند حيوان شكارى مىتوان به تير و شمشير بر او زخم زد و اگر جان داد حلال است و حكم شكار دارد .\r\nحلال كردن ماهى به آن است كه زنده از آب بگيرند و اگر در آب بميرد حلال نيست هر چند در دام يا قلاب افتاده باشد .\r\nحلال شدن ملخ به آن است كه آن را زنده بدست يا دام و چيز ديگر بگيرند و در ماهى و ملخ شرط نيست گيرنده مسلمان باشد و نام خدا گويد . پوره ملخ تا جان نگيرد و پر در نياورد حلال نيست و اگر آتش در جائى افكند كه ملخ در آن بسوزد و بميرد حلال نيست .\r\nجنين بره يا گوساله و كره شتر شكمى كه از رحم مادر بيرون آيد اگر تمام خلقت باشد حلال و پاك است و به ذبح مادرش حلال\r\n","description":"","footnote":"","page_name":" 632 ","page_number":328},
  {"content":"\r\nمىشود و اگر هنگام بيرون آمدن زنده باشد بايد آن را سر بريد و بعضى گويند بايد موى بر تنش رسته باشد و اگر پس از بيرون آمدن خود آماده مرگ باشد و حيات مستقر نداشته باشد آن را رها كنند تا بميرد حلال است و شهيد ثانى در شرح لمعه گويد سر او ببرند اما به نظر مىرسد سر بريدن واجب نيست چون وقتى جنين حيات مستقر ندارد كشتن در او تأثير نمىكند\r\n\r\nفصل سيم - در خوردنيها و آشاميدنيها در آن چند بحث است :\r\n\r\nاول حيوان دريايى . از حيوان دريايى هيچ حلال نيست مگر ماهى فلس دار ، و آن ماهى كه در آب بميرد و روى آب آيد كه طافى گويند حرام است و نيز ماهى كه فضله آدمى خورد حرام است تا او را خوراك پاك دهند يك شبانه رور و حرام است جريث يعنى مارماهى چون فلس ندارد و نيز سنگ پشت و غوك ( قورباغه ) و خرچنگ و جائز است خوردن\r\n","description":"","footnote":"","page_name":" 633 ","page_number":329},
  {"content":"\r\nچند ماهى كه فقها در كتب نام برده‌اند و ما نمىدانم با كدام يك از انواع ماهى كه مىشناسيم منطبق مىشود و به متابعت آنها را ذكر مىكنيم از جمله گفتند كنعت و طمر و طبرانى و ابلامى حلال است و نيز گفتند ماهى ربيثا حلال است و آن نوعى ماهى خرد است به طول يك بند انگشت يا كمتر و مردم فارس و بنادر آن را موتو گويند ، و خشك كرده مىكوبند و نانخورش مىسازند و كوبيده آن را ماويه گويند و ربيثا بفتح راست بر وزن شكيبا . و نيز اربيان حلال است و آن را مردم زمان ما ميگو مىگويند و مردم فارس و جنوب بسيار مىخورند به ظاهر شباهت به ماهى ندارد اما فقها به اتفاق آن را حلال مىدانند بعضى گويند سمك در لغت عربى غير حوت است آن كه در فارسى ماهى مىگوييم در عربى حوت مىگويند اما سمك شامل سقنقور و خرچنگ و غوك و صدف و امثال آن مىشود و ميگو از اقسام سمك است نه از اقسام حوت و در بعض روايات سقنقور را نيز حلال شمرده چون قشر دارد و آن هم از اقسام حوت نيست و در يكى از اقسام حيوان آبى به نام زهو اختلاف است و ابن ادريس گويد آن ماهى نيست با اين حال بعضى حلال شمردند و ما على التحقيق نمىدانيم غير از ميگو چيزى از اقسام حيوان آبى حلال باشد مگر ماهى ( حوت ) شرح بيشتر آن را در جلد 16 وسائل صفحه 399 در حاشيه نوشته‌ام ) تخم ماهى تابع خود ماهى است و اگر مشتبه شود از آن كه نرم باشد پرهيز كنند و آن كه زبر و خشن باشد حلال است و شايد اين علامت را به تجربه يافتند و البته بىدليل نگفتند هر چند ما ندانيم اما موظفيم در خوردن حيوان\r\n","description":"","footnote":"","page_name":" 634 ","page_number":330},
  {"content":"\r\nاز آن چه شك داريم اجتناب كنيم چه نرم و چه زبر مگر به تجربه بر ما نيز معلوم شود و تناسب زبرى تخم را با فلس و نرمى آن با نبودن فلس دليل نتوان گرفت و اگر ماهى شكار كردند و در شكم آن ماهى ديگر بود به قاعده آن ماهى كوچك حلال نيست چون نمىدانيم در آب مرد يا بيرون آب و بسيارى گفتند حلال است و اگر ماهى از شكم مار زنده بيرون افتد و پوستش كنده نشده باشد و در خشكى بميرد حلال است در روايات آمده است كه ماهى اگر قشر ندارد حرام است و اگر قشر دارد حلال و مقصود از قشر غلاف زائدى است در بعضى حيوانات خزنده مانند مار و سوسمار و نهنگ نيل و غالبا به نوبت آن پوست را مىاندازند و عوض مىكنند و در اكثر ماهى ها به صورت فلس است جدا جدا از هم و گاه قشرى است متصل و يكسره مانند قشر ميگو و سقنقور و گاه اتفاق افتد كه ماهى هيچ قشر ندارد و برهنه است مانند مارماهى اما روى بدنش را لعاب غليظى فرا گرفته تا او را از گزند خارجى ايمن نگاه مىدارد و تجربه كردند كه اگر آن لعاب روى بدنش باشد از آب شيرين به آب شور مىرود و بالعكس و او را آسيبى نمىرساند اما اگر آن لعاب را زدوده و زايل كنند مىميرد و گاه گاه قشر ماهى چنان سخت و ناهموار است كه گويى خارها بر تنش رسته و گاه مانند استخوان است و اگر حكم بر قشر باشد اين اقسام حلال است و اگر بر فلس باشد حرام و علامه دميرى در حياة الحيوان گويد انگليس يا انقليس همان مارماهى است و به زبان خارجى هم اكنون انگيل گويند و قسمى\r\n","description":"","footnote":"","page_name":" 635 ","page_number":331},
  {"content":"\r\nماهى به نام رعاده ( از رعد ) نام برده است كه از بدنش قوه برق توليد مىشود و چون به دام افتاد صياد را مىلرزاند و گويند در اعصاب و دماغ تأثير دارد و ابن بيطار گويد نوع شديد آن را در سواحل اندلس ديدم و اوصاف آن را مطابق ماهى كه فرنگيان تور پيل مىگويند نقل كرده است و اهل عصر ما گويند در سينه اين ماهى كارخانه مجهز برق است و دو قطب مثبت و منفى دارد و مىتواند طعمه خود را از دور به قوه برق بىحس كند و ابن بيطار گويد ماهى خوردنى نيست و گوشتش كشنده است . و شرح بيشتر آن از مقصود ما خارج است و گر نه به تتبع و ذكر چند نوع از اين ماهيان مبين مىساختيم كه نيروى عقل مدبرى بر نيروى آب اقيانوسها و فشار آن غالب است كه ماهيان را به آلت دفاع مجهز كرده است و چنان پرورده كه آسيب فشار آب اقيانوس را از خود دور دارند و اگر آن موجود غيبى نيرومند نبود قواى طبيعى كه در محيط آب دريا است ماهيها را بلكه هيچ قوه طبيعى چيزى را بر ضد خود مجهز نمىسازد و هيچ قوه طبيعى علت ضد خود نمىشود خداى متعال هم منزه است از آن كه ضد داشته باشد و لكن بعضى از مخلوقات را به بعضى دفع مىكند عقول مجرده را در مقابل طبايع ماديه قرار داده است .\r\n\r\nبحث دويم - چهار پايان چهار پايان سه گانه معروف : گوسفند و گاو و شتر حلالند\r\n","description":"","footnote":"","page_name":" 636 ","page_number":332},
  {"content":"\r\nو از حيوانات وحشى گاو وحشى و بز و ميش كوهى و گورخر و اصناف آهو و يحمور كه صنفى خاص از گورخر است و بعضى گويند با حمار وحش مرادف مىباشد . خوردن گوشت اسب و استر و خر اهلى مكروه است .\r\nهر حيوان مباح كه فضله انسان بخورد حرام مىشود مگر آن را استبراء كنند يعنى حبس كنند و مدتى خوراك پاك به آن دهند شتر را چهل روز و گاو بيست روز و گوسفند ده روز و غير سه حيوان معروف را اين جا نام نبرد .\r\nاگر گوسفند شير خوك خورد گوشتش مكروه است مگر آن اندازه مكرر بنوشد كه گوشتش بشير خوك پرورده شود كه هم خود او حرام مىشود هم بره كه بزايد .\r\nهر حيوان كه دندان نيش دارد حرام است مانند شير . و روباه حرام است خرگوش و سوسمار و موش صحرايى و حشرات و شپش و پشه و كيك بالجمله حيوانات حلال را در شرع شمردند يعنى غير آن حرام است و آن كه فرمود « * ( لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُه ) * آه » حصر اضافى است نسبت به آن چه كفار از حيوانات حلال بر خود حرام مىكردند و بعضى گويند يحرم عليهم\r\n","description":"","footnote":"","page_name":" 637 ","page_number":333},
  {"content":"\r\nالخبائث نهى است از هر چه طبع از آن نفرت دارد و به نظر ما چنان كه از مفسران دريافتيم اين جمله خبر است نه انشاء و وصف حال احكام الهى است كه بدليل ديگر ثابت شده يعنى هر چه بر شما حرام كرديم مانند خمر و خوك و ربا و قمار و زنا و دروغ و دزدى از خبائث است و گر نه طباع مردم در نفرت مختلفند و آن را نمىتوان ملاك احكام قرار داد .\r\n\r\nبحث سيم - مرغان حرام است مرغان درنده و گوشت خوار مانند باز و كركس و هر مرغى كه بيشتر بالها را راست نگاهدارد هنگام پريدن و كمتر بال برهم زند و نيز هر مرغى كه نه سنگدان دارد و نه چينه دان و نه سيخك بر پاى مانند مهميز خروس . حرام است موش پردار و اصناف آن و طاوس نيز حرام است .\r\nهر مرغ حلال كه بسيار فضله آدمى مىخورد حرام مىشود و بايد آن را استبراء كرد و مدتى خوراك پاك داد ، اردك و غاز و امثال آن پنج روز\r\n","description":"","footnote":"","page_name":" 638 ","page_number":334},
  {"content":"\r\nو مرغ خانگى سه روز و حرام است زنبور و مگس و انواع حشرات پرنده .\r\nمرغ كه گوشتش حرام است تخمش حرام است و اگر مشتبه شود حلال با حرام روايت است آن تخم كه يك طرفش پهنتر و طرف ديگر باريكتر است حلال و غير آن حرام و روايتى كه در اين حكم وارد است شايد ناظر به مردابها و آبگير خاص است كه معهود بود ميان امام وسائل و گر نه بسيار تجربه كرديم مرغان حرام تخم گذاشتند و سر و ته آن فرق داشت . مكروه است خوردن كلاغ و پرستوك و هدهد و صرد و صوام ( نمىدانيم امروز با كدام مرغان منطبق است ) و نيز مكروه است شقراق و ظاهرا همان است كه كاسكينه و سبز - قبا مىگويند و كوكو و چكاوك ( كاكلى ) .\r\nبيشتر علما كلاغ را حرام مىدانند مگر كلاغ زرع و روايات مختلف آمده است و قسمى كه مردم عصر ما كلاغ زاغى مىگويند نيز حرام است اما عكه حلال است اگر چه شبيه به كلاغ مىباشد . و علامه در بعضى كتب خود كلاغ را حرام شمرده و حق آن است كه چون هم گوشت خوار است و هم دانه خوار جانب حرمت را ترجيح دهيم .\r\nصاحب وسيله رحمه الله چند مرغ را اسم برده است از جمله دراج و كبگ و تيهو و ماهى خوار ( كروان ) و هوبره ( حبارى ) و درنا يا كلنگ و همه انواع گنجشك كه جثه شان از كبوتر كوچكتر است مانند بلبل و سار و كاكلى و شترمرغ و ما در حاشيه وسائل از مرغان حلال مرغ قطارا شمرديم كه شكارچيان با قرقره گويند\r\n","description":"","footnote":"","page_name":" 639 ","page_number":335},
  {"content":"\r\n( اسفرود ) و تذرج يا تذرو ( قرقاول ) و قمرى ( نوعى كبوتر يا كريم طوق دار ) و سلوى ( يلوه ) و سمانى ( بلدرچين ) يا كرك .\r\nو نيز در حاشيه وسائل گفته‌ايم مرغى كه هنگام پرواز بال زند و با اين حال حرام باشد غير سه مرغ نمىشناسيم : كلاغ و طاوس و خفاش . و ديگر مرغان هر چه پر بجنباند حلال است ( جلد 16 ص 420 ) و به قاعده بايد طاوس و طوطى حلال باشند چون علائم مرغان حلال در آنهاست اما در طاوس روايت آمده است در حرمت .\r\n\r\nبحث چهارم - جمادات مردار و اجزاء آن حرام است خوردن و استعمال كردن مگر پشم و موى و كرك غير سگ و خوك و پر و شاخ و استخوان و كفشك و تخم كه از شكم مردار بيرون آيد و پوست روى آن محكم شده باشد پاك است و اگر از حلال گوشت باشد حلال است و نيز پاك است مايه پنير كه از شكم بزغاله بيرون آورند پيش از آن كه شير خورد چون اگر پس از زاييده شدن شير نخورده بميرد حلال است زيرا كه مستقر الحيوة نبوده و چنان كه گفتيم جنين شكمى به ذبح مادرش حلال مىشود و اكثر علماى اهل سنت جنين شكمى را حلال نمىدانند مگر ذبح شود و مايه پنير كه از شكم آن بيرون آيد اگر ذبح نشود حلال نمىشمرند .\r\n","description":"","footnote":"","page_name":" 640 ","page_number":336},
  {"content":"\r\nاز حيوان كشته حرام است آلت نرى و انثيين كه مردم زمان دنبلان گويند و سپرز و پشكل و خون و مثانه و زهره و مشيمه و فرج و دو پى بزرگ كه بر دو طرف فقرات است و مغز حرام و غدد و موى دزد ميان شكاف سم و غده هاى مغز و سياهى چشم و مكروه است كليه و دو گوش قلب .\r\nحرام است خوردن عين نجس مانند فضلات و آن چه از بدن زنده جدا كنند و گل مگر اندكى از تربت حضرت ابى عبد الله عليه السلام براى شفا و نيز حرام است سمهاى كشنده آن اندازه كه بدن را آسيب رساند و به كمتر از آن باكى نيست .\r\n\r\nبحث پنجم - مايعات هر نوشيدنى كه مستى آورد حرام است بهر نام باشد خمر يا غير آن ، و آب انگور جوش آمده پيش از آن كه دو ثلث آن بخار شود و آب جو نيز حرامند و ما بايد مخمر آب جو را اضافه كنيم و حرمت آنها نيز از جهت مستى آوردن است و براى رفع شبهه و ابهام آنها را على حده نام بردند زيرا كه آب جو مستى ضعيف آورد چون الكل كمتر دارد و جوش آمدن آب انگور نشانه پيدايش الكل و آغاز فساد آن است پيدايش الكل تدريجى است چنان كه ترش\r\n","description":"","footnote":"","page_name":" 641 ","page_number":337},
  {"content":"\r\nگشتن عصير و سركه شدن آن بلكه تغير صفات مطلقا چنين است شارع براى آن كه بيخ فساد را بركند از آغاز بروز علائم الكل از عصير نهى كرد چنان كه اگر كسى آب انگور را در آن حال بنوشد اگر چه مست نشود حد شراب خوردن بايد زد . اطباى پيشين آب انگور را كه اندكى بجوشانند بر آتش آنگاه بر دارند و مدتى بگذارند تا مخمر شود مسطار مىگفتند يعنى مستى آور آن را سكرى ضعيف است جوشانيدن عصير قوه تخمر آن را كمتر مىكند و اگر دو ثلث آن به جوشيدن بر آتش بخار شود ديگر الكل در آن پديد نخواهد شد و هر چه بگذارند فاسد نمىشود از اين جهت كسى كه خواهد شيره انگور را مدتها نگاهدارد بايد لا اقل چندان بجوشاند كه دو ثلث آن بخار شود و تفصيل بيشتر اين حكم را در حاشيه وسائل نوشته‌ايم .\r\nاز آن چه گفتيم معلوم شد علت مستى وجود الكل است و آن بر كسى مخفى نيست حتى مشروب الكلى و مسكر مرادف يكديگرند .\r\nآب جوسه تا چهار در صد الكل دارد سكرش كمتر است و هر چه بيشتر باشد بيشتر و گاه مشروبى پنجاه در صد الكل دارد و سكرش بسيار شديد است .\r\nو الكل بهر حال سم است اما مقدار كم آن كه آميخته با آب و مواد ديگر باشد قاتل فورى نيست مانند ترياك كه حدى از آن كشنده است و حدى مخدر و گروهى گويند در سكر الكل شك داريم خود را فريب مىدهند و بايد علما مسئوليت سكر الكل را به عهده خود سائلان گذارند چون شك علما و ندانستن آنها رفع مسئوليت از خود مردم نمىكند . اما اجسام جامد و نيمه جامد كه به نظر شيمىدانان در تركيب مانند\r\n","description":"","footnote":"","page_name":" 642 ","page_number":338},
  {"content":"\r\nالكلند و گاه باشد از انواع الكل شمارند مانند گلسيرين و اسيد فنيك نجس نيستند و به مقدار كشنده حرامند براى سميت . ديگر حرام است خون و علقه ، و خونى كه در تخم مرغ است نيز علقه است و حرام و نجس .\r\nهر جسم روان و غير روان كه به ملاقات نجاست نجس شود نيز حرام است و مايع را بايد دور ريخت و در جامد نجاست را با هر چه اطراف آن است بردارند و باقى پاك است مانند روغن و عسل .\r\nخونى كه در لاشه حيوان ذبح شده مىماند گر چه پاك است اما حرام است و از اين جهت سپرد و خون قلب حرام است .\r\nروغن نجس كه اصلا پاك بوده و به ملاقات نجاست نجس شده باشد مىتوان براى روشن كردن چراغ زير آسمان به كار برد نه زير سقف . و اين حكم ارشاد است نه تكليف زيرا كه نجس كردن سقف خانه حرام نيست بلكه عين نجاست نيز مانند موى خوك را در پالان دوزى به كار مىبردند و در روايت است كه حضرت زين العابدين عليه السلام پوستين عراقى مىپوشيد و هنگام نماز بيرون مىآورد و چربى نجس را براى صابون ساختن تجويز كرده‌اند پس اجتناب در هر جا وارد باشد براى ارشاد است نه حرمت تكليفى و گويند روغن بدن ميته مطلقا حرام است حتى زير آسمان .\r\n","description":"","footnote":"","page_name":" 643 ","page_number":339},
  {"content":"\r\nنوشيدن بول هر حيوان حلال گوشت حرام است گويند بول شتر براى پاره بيماريها سودمند است و اگر بخورند جائز است .\r\nشير حيوان حرام گوشت حرام است اگر گوشت حيوان مردار و ذبح شده بهم مشتبه شود بعضى گويند آن را در آتش افكند اگر جمع و منقبض شد تذكيه شده است و اگر از هم باز شد مردار است اما مشكل است به اين حكم عمل كردن مگر به تجربه ثابت شود و گوشت بلاد نصارى كه مردار است چون بر آتش نهند خونابه بسيار از آن مىريزد گويى هنگام ذبح آنها خون چنان كه بايد بيرون نمىرود . اگر گوشت مردار و هم گوشت تذكيه شده با هم مخلوط شود بايد از هر دو اجتناب كرد و اگر علامت مسأله پيش صحيح باشد علت ندارد در اينجا بدان اعتماد نكنيم .\r\nسؤر يعنى آب نمىخورده حيوان حرام گوشت مانند گربه حرام نيست هر چند احتمال آن دهد كه از آب دهانش در آب ريخته باشد اما حيوان نجس مانند سگ و خوك از جهت نجاست حرام است و نمىخورده كافر نيز حرام است زيرا كه در مذهب اهل البيت عليهم السلام نجاست كفار نجاست عينى است نه حكمى و در مذهب فقهاى اهل سنت نجاست آنها نجاست حكمى است نه عينى و آنها نيز فرق ميان اهل كتاب و غير اهل كتاب نگذاشتند و بقول همه مسلمانان آيه « إِنَّمَا الْمُشْرِكُونَ نَجَسٌ » شامل هر دو مىشود و پس از نزول آيه نه اهل كتاب و نه غير اهل كتاب را به مسجد الحرام راه ندادند و تا كنون اين حكم باقى است و إن شاء الله تا ابد باقى خواهد بود پس\r\n","description":"","footnote":"","page_name":" 644 ","page_number":340},
  {"content":"\r\nاختلاف ميان علماى اهل بيت ( ع ) و علماى اهل سنت در شمول اهل كتاب نيست بلكه در معنى نجس است و اگر كسى اهل كتاب را عينا پاك داند بايد غير اهل كتاب را نيز عينا پاك داند و در چند آيه پس از * ( إِنَّمَا الْمُشْرِكُونَ ) * الخ علت الحاق اهل كتاب را به مشركين بيان كرد و از جمله * ( لا يَدِينُونَ دِينَ الْحَقِّ ) * و * ( لا يُحَرِّمُونَ ما حَرَّمَ الله وَرَسُولُه ) * .\r\n* ( طَعامُ الَّذِينَ أُوتُوا الْكِتابَ حِلٌّ لَكُمْ ) * چنان كه از بعض كتب علامه رحمه الله مستفاد مىگردد مراد جنس و نوع طعام است از قبيل حبوب نه آن چه به بدنشان آلوده باشد يعنى جنس طعام اهل كتاب براى شما حلال است و جنس طعام شما براى آنان حلال است مثلا مشركان هر حيوان را كه بتوان خورد مىخورند يا هيچ نمىخورند اما در شريعت يهود و أصل دين نصارى خوك حرام است و گوسفند و گاو حلال همچنين هر حيوان سم شكافته صحرايى مانند آهو و گوزن ، و از مرغان و چرندگان هر درنده چنگال دار بر آنها حرام است و بر ما هم حرام و مقصود شباهت احكام اسلام است با احكام آنان بدليل آن كه يهود ذبح غير خود را نمىخورند و بر آنها حرام است و با اين حال خدا خبر داد طعام شما براى آنها حلال است يعنى نوع گوسفند و گاو كه شما مىخوريد آنها هم مىخورند و اين اخبار از واقع است بر سبيل غلبه چنان كه گويند ريشه لغات سامى يكى است يعنى غالبا يكى است .\r\n\r\nمسائلى چند در احكام اطعمه\r\n","description":"","footnote":"","page_name":" 645 ","page_number":341},
  {"content":"\r\n1 - خوراكى كه انسان در خانه خويشان و كسان خويش بيابد آنها كه نامشان در آيه قرآن آمده است مىتواند بىاذن آنها تناول كند مگر بداند آنها ناخوش دارند .\r\n2 - اگر شراب سركه شود پاك و حلال مىگردد خواه به تدبير و علاجى آن را سركه كنند يا به خود ترش شود به شرط آن كه نجاست ديگر با آن آميخته نگردد پيش از سركه شدن و اگر با جسم پاك ممزوج شده باشد مانند نمك و ميوه و پس از سركه شدن عين آن باقى باشد باز سركه پاك است .\r\n3 - رب يعنى آب ميوه كه بجوشد و غليظ شود هر چند بوى مسكر بدهد حرام نيست .\r\n4 - آب انگور كه به خود بجوشد يا به آتش حرام مىشود مگر آن كه دو ثلث آن به جوشيدن بخار شود يا سركه گردد . آب كشمش و خرما اگر به آتش بجوشد و پس از آن بگذارند مدتى بگذرد و به خود بجوشد و كف اندازد اجتناب بايد كرد اما خرما به جوشيدن بر آتش حرام نمىشود و احتياط در كشمش بسيار مناسب است .\r\nالكل كه در مسكرات است و موجب مستى مىشود البته نجس و حرام است بلكه نجاست مسكر به علت وجود او است و اگر به فرض بتوان ماده آن را از مايع مسكر بيرون آورد مايع حلال\r\n","description":"","footnote":"","page_name":" 646 ","page_number":342},
  {"content":"\r\nمىشود چنان كه سركه شدن همين است كه الكل را در شراب نابود مىسازد .\r\n5 - كسى كه چاره جز خوردن حرام ندارد مىتواند به اندازه حفظ جان خويش از آن تناول كند مگر ياغى كه از فرمان امام بيرون رفته يا عادى كه راهزن باشد چون اينان به سوء اختيار خود خويشتن را بىچاره ساخته‌اند مانند آن كه آب دارد و خمر و عمدا آب را بريزد تا چاره غير خمر نداشته باشد و بعضى گويند كسى كه براى علاج بيمارى چاره غير حرام نداشته باشد براى او جائز است و ليكن مرضى نمىشناسيم كه داروى آن منحصر به خمر باشد و هيچ دواى ديگر آن را علاج نكند و داعى نداريم حكم مسأله كه هيچ وقت اتفاق نمىافتد بگوئيم و مردم را اغوا كنيم .\r\n6 - مستحب است پيش از آغاز طعام دستها را بشويند و نام خدا برند و بدست راست طعام خورند و دست را پس از آن بشويند و حمد خدا كنند و پس از طعام بر پشت بخوابد و پاى راست بر چپ نهد و در سفره كه مسكر است خوراك مباح خوردن حرام است همچنين بسيار خوردن چندان كه آسيب و زيان رساند .\r\n","description":"","footnote":"","page_name":" 647 ","page_number":343},
  {"content":"\r\n\r\nكتاب ميراث در آن چند فصل است .\r\n\r\nفصل اول - در اسباب ميراث و آن دو چيز است نسب و سبب و نسب سه مرتبه دارد :\r\nنسب در مرتبه اول - پدر و مادر است و فرزند .\r\nاگر وارث در مرتبه اول پدر است تنها ، همه مال از آن او است اگر وارث مادر تنها است يك ثلث به نص قرآن از آن اوست و باقى رد بر او مىشود .\r\nاگر پدر و مادر با هم وارثند يك ثلث مال از آن مادر است و باقى از آن پدر .\r\nاگر ميت با پدر و مادر ، زن يا شوهر داشته باشد زن يا شوهر نصيب خود را مىبرند و يك ثلث مال مادر است و هر چه بماند مال پدر .\r\n","description":"","footnote":"","page_name":" 648 ","page_number":344},
  {"content":"\r\nاگر وارث يك پسر است همه مال از اوست و اگر بيشترند مال ميان آنها برابر قسمت مىشود .\r\nاگر وارث يك دختر است همه مال از او است نيمى به نص قرآن و نيمى برد چون نزديكتر از او وارث نيست .\r\nاگر دو دختر يا بيشترند دو ثلث مال آنها است به فريضه قرآن و باقى رد بر آنها مىشود .\r\nاگر وارث دختر و پسر با هم باشند پسر دو برابر دختر مىبرد به نص قرآن كريم .\r\nاگر پدر و مادر با فرزند وارث باشند هر يك از پدر و مادر شش يك مىبرند و باقى مال فرزندان است بدان تفصيل كه گفته شد اگر همه پسر باشند برابر هم و اگر پسران و دختران باشند پسر دو برابر دختر .\r\nاگر وارث پدر باشد با يك دختر پدر چهار يك مىبرد دو دختر باقى را و اگر با پدر چند دختر باشد پدر پنج يك مىبرد و دختران باقى را بالسويه همچنين اگر به جاى پدر مادر باشد .\r\n","description":"","footnote":"","page_name":" 649 ","page_number":345},
  {"content":"\r\nاگر پدر و مادر هر دو باشند با يك دختر هر يك از پدر و مادر يك خمس مىبرند و دختر سه خمس و اگر پدر و مادر با بيش از يك دختر باشند هر يك از آنها شش يك مىبرند و دختران باقى را برابر هم .\r\nو اگر با وجود وارثان زن يا شوهر نيز باشند و از وجود زن يا شوهر نقصى در سهام كه پيدا شود بايد آن نقص را از سهم دختر يا دختران برداشت مثلا زنى از دنيا برود و شوهر و پدر و دو دختر دارد چون مال ميت را دوازده قسمت كنيم شوهر چهار يك مىبرد يعنى سه سهم و پدر شش يك يعنى دو سهم و باقى مانده هفت سهم است و دو دختر بايد دو ثلث ببرند يعنى هشت سهم پس يك سهم از آنها كم مىشود و اين را مسأله عول گويند .\r\n\r\nمسائلى چند در ارث طبقه اول 1 - اگر وارث ميت پدر و مادر او باشند و فرزند نداشته با اگر\r\n","description":"","footnote":"","page_name":" 650 ","page_number":346},
  {"content":"\r\nداشته باشد يك دختر بيش نباشد اماميت يك برادر و دو خواهر يا چهار خواهر يا دو برادر داشته باشد اگر چه برادران ارث نمىبرند اما مانع از آن مىشوند كه مادر بيش از شش يك ببرد پس اگر وارث پدر و مادر ميت باشند بىفرزند بايد شش يك به مادر داد و ما بقى كه پنج سدس است به پدر و اگر برادران نبودند مادر ثلث مىبرد .\r\nو اگر پدر و مادر ميت باشند با يك دختر ، شش يك به مادر مىدهند و باقى را چهار قسمت مىكنند يك قسمت به پدر و سه قسمت به دختر و اگر برادران نبودند پدر و مادر هر يك پنج يك مىبردند .\r\nبرادران كه خود ارث نمىبرند اما مانع ارث بردن مادرند حاجب مىگويند و شرط حاجب بودن آن است كه مسلمان باشند و قاتل پدر خود نشوند و مملوك نباشند و هنگام موت برادر زنده باشند و جنين نباشند و برادر پدرى ميت باشند يا ابوينى اگر برادر امى باشند حاجب نيستند .\r\n2 - فرزند فرزند نصيب پدر يا مادر خود را مىبرد مثلا نوادگان پسرى سهم يك پسر را و نوادگان دخترى سهم يك دختر و اگر يكى از اولاد بلا فاصله زنده باشد ارث به اولاد اولاد نمىرسد و هر مرتبه نزديكتر مانع مرتبه دور تر است پس نوادگان كه فرزندان پسرند دو ثلث مال را و نوادگان دخترى يك ثلث را ميان\r\n","description":"","footnote":"","page_name":" 651 ","page_number":347},
  {"content":"\r\nخود پسر دو برابر دختر تقسيم مىكنند اگر چه نواده دخترى باشند پدر و مادر ميت با نوادگان او در يك طبقه‌اند و بايد چنان فرض كرد كه فرزندان بلا واسطه زنده و موجودند تركه را ميان آنها و پدر و مادر قسمت مىكنند آنگاه سهم هر يك از اولاد بلا واسطه را به نوادگان مىدهند هر يك به اولاد خود او و رد بر دختران بدين گونه تحقق مىيابد .\r\n3 - پسر بزرگتر را بايد حبوه داد يعنى جامه هاى تن ميت و انگشترى و شمشير و قرآن خاص او است و گفتند جامه هاى تن براى آن كه اگر ميت بزاز باشد يا جامه دوخته مىفروشد آن جامه ها از حبوه نيست و در بعضى روايات غير اين چهار نيز آمده است اما چون اختصاص حبوه بر خلاف اصل است و نمىتوان بىدليل در حق وارثان ديگر تصرف كرد اجازه حبوه در غير اين چهار نبايد داد و جامه نيز خاص بافته است از پشم يا پنبه يا كتان يا حرير اما پوستين و امثال آن را ثوب نمىگويند و ثوب خاص دوخته يا پوشيده نيست بلكه نبريده و ندوخته را نيز ثوب مىگويند مانند لنگ و عمامه و دستمال و هر چه عادت باشد و شرط است پسر بزرگتر سفيه و فاسد الرأي\r\n","description":"","footnote":"","page_name":" 652 ","page_number":348},
  {"content":"\r\nنباشد يعنى مذهب مخالفان نداشته باشد كه خود را مستحق حبوه نداند . و بعضى فقها چنان استنباط كردند كه اين مزيت براى آن است كه قضاى نماز و روزه ميت بر عهده او است نه قضاى هر نماز و روزه بلكه آن چه به عذرى از پدر فوت شده و اجل مهلت نداد قضا كند و آن كه قضا بر عهده نداشت يا عمدا ترك كرد بر عهده پسر نيست « وَلا تَزِرُ وازِرَةٌ وِزْرَ أُخْرى » و بسا تكاليف پدر گناه كار بدان اندازه باشد كه عمر پسر به قضاى آن وافى نگردد مانند آن كه عمدا شصت سال روزه ماه رمضان را افطار كرده و قضا و كفاره آن بيش از آن است كه بتوان ادا كرد .\r\n\r\nميراث طبقه دويم - برادران و اجداد اگر ميت فرزند و نواده و پدر و مادر نداشته باشد ارث او به برادران و اجداد مىرسد بدين تفصيل :\r\nاگر وارث يك برادر ابوينى است يا بيشتر همه مال از آنها است .\r\n","description":"","footnote":"","page_name":" 653 ","page_number":349},
  {"content":"\r\nاگر وارث يك خواهر ابوينى است نيز همه مال را مىبرد يك نيمه فريضه قرآن است و نيمه ديگر رد بر او مىشود چون نزديكتر از او نيست .\r\nاگر وارث دو خواهر ابوينى يا بيشتر باشد همه مال از آنها است برابر هم ، دو ثلث به فريضه قرآن و يك ثلث رد .\r\nاگر خواهر و برادر ابوينى باشند هر برادر دو برابر خواهر ارث مىبرد به نص قرآن .\r\nاگر وارث يك برادر يا يك خواهر مادرى است شش يك به فريضه مىبرد و باقى رد بر او است .\r\nاگر چند تن برادر يا خواهر مادرى باشند يك ثلث فريضه آنها است و باقى رد بر آنها و برادر مساوى خواهر ارث مىبرد .\r\nاگر وارث برادر و خواهر پدرى باشند مانند ابوينى ارث مىبرند به تفصيلى كه گذشت به شرط آن كه ابوينى موجود نباشد و با وجود ابوينى آنها از ارث محرومند .\r\n","description":"","footnote":"","page_name":" 654 ","page_number":350},
  {"content":"\r\nاگر خواهر و برادر ابوينى با خواهر و برادر امى موجود باشند خواهر يا برادر امى شش يك مىبرند اگر يك تن باشند و ثلث اگر بيشتر باشند بالسويه و باقى از آن ابوينىها است برادر دو برابر خواهر و پدرىها با وجود ابوينى محرومند .\r\nاگر امىها با خواهر و برادر ابى موجود باشند و ابوينى موجود نباشد خواهر يا برادر امى كه يك تن باشد شش يك مىبرد و اگر بيشتر باشند ثلث و باقى مال ابىها است برادر دو برابر خواهر اگر يك برادر يا خواهر امى باشد با يك خواهر ابى يا ابوينى مال چهار قسمت مىشود يك قسمت از آن امى است و سه قسمت از آن خواهر ابى يا ابوينى .\r\n","description":"","footnote":"","page_name":" 655 ","page_number":351},
  {"content":"\r\nاگر يك برادر يا خواهر امى باشد با چند خواهر ابوينى يا ابى و برادر نباشد مال را پنج قسمت بايد كرد يك قسمت از آن امى و چهار قسمت ميان چند خواهر ابى برابر هم .\r\nاگر چند تن امى باشند با يك خواهر ابوينى يا ابى باز مال را پنج قسمت بايد كرد دو قسمت ميان امىها برابر و سه سهم از آن خواهر ابى .\r\nاگر چند تن امى باشند و دو خواهر ابوينى يا بيشتر يك ثلث از آن امىها است و دو ثلث از آن خواهران ابوينى يا ابى .\r\nهر گاه در مسائل بالا زن يا شوهر با وارثان ديگر باشند زن و شوهر نصيب اعلاى خود را مىبرند ، شوهر نصف و زن ربع ، و هر جا از وجود آنها نقصى حاصل آيد در سهم ديگران آن نقص بر پدريها است نه بر مادريها مثلا وارث زنى شوهر او است و چند خواهر امى و دو خواهر ابى مال را شش قسمت بايد كرد نصف آن مال شوهر است و ثلث آن كه دو قسمت باشد مال چند خواهر امى و يك سدس مىماند ميان چند خواهر پدرى قسمت مىشود و اگر شوهر نبود پدريها دو ثلث مال را مىبردند . اين نيز يكى از مسائل عول است و عول مسأله فقهى است مبنى بر اصلى از اصول علم كلام كه پس از اين اشاره به آن خواهيم كرد إن شاء الله تعالى .\r\n","description":"","footnote":"","page_name":" 656 ","page_number":352},
  {"content":"\r\nاگر ميت برادر و خواهر ندارد اما جد دارد ( پدر پدر يا پدر مادر ) يا جده دارد ( مادر پدر يا مادر مادر ) همه مال از آن جد يا جده است .\r\nاگر وارث جد و جده پدرى است جد دو برابر جده مىبرد اگر جد و جده مادرى است با هم برابر مىبرند .\r\nاگر جد پدرى و مادرى با هم باشند مادرى يك ثلث مىبرد و لو يك تن باشد و پدرى دو ثلث مىبرد حتى اگر جد مادرى مرد باشد و جده پدرى زن جده دو برابر جد مىبرد .\r\nاگر جد و جده با زن يا شوهر باشند زن و شوهر نصيب اعلى مىبرند و نقص بر جد و جده پدرى وارد مىشود .\r\nجد نزديك مانع جد دور است .\r\nاگر وارث هم جد و جده باشد و هم برادر و خواهر ، جد پدرى را مانند برادر پدرى فرض بايد كرد و جد مادرى را مانند برادر مادرى و جده را مانند خواهر پدرى يا مادرى .\r\nجد دور با وجود جد نزديك ارث نمىبرد اما با برادران و خواهران شريكند .\r\nبرادر زاده و خواهر زاده با نبودن برادر و خواهر ارث مىبرند و با اجداد شريك مىشوند و فرزندان هر برادرى سهم پدر خود را مىبرند و فرزندان هر خواهرى سهم مادر خود را هر كدام مادرى باشند ذكور و اناث برابر هم مىبرند و هر كدام پدرى باشند باختلاف\r\n","description":"","footnote":"","page_name":" 657 ","page_number":353},
  {"content":"\r\nمرد دو برابر زن . زوج و زوجه در هر يك از مسائل بالا وارث باشد نصيب اعلا مىبرند مانند آن كه با برادر و خواهر باشند و نقص بر سهم پدرى وارد مىشود .\r\n\r\nفريضه و عول فريضه سهمى است كه در قرآن بخصوص نام برده شده و آن نصف است براى دختر و خواهر پدرى و شوهر و ربع براى زن يا شوهر و ثمن براى زن و دو ثلث براى چند خواهر پدرى و چند دختر و ثلث براى مادر و برادر و خواهر مادرى با تعدد .\r\nو سدس براى پدر و مادر با فرزند و براى برادر و خواهر مادرى اگر يكى باشند .\r\nعول آن است كه اگر فريضه هاى قرآنى را بخواهيم به صاحبان آن بدهيم تركه ميت وافى نباشد مانند مال تاجر ورشكسته كه به اداى قرض وامداران وافى نيست مثلا زنى درگذشت و شوهر دارد و دو خواهر پدرى و دو خواهر مادرى . بايد به شوهر نصف داد 6 / 3 و به خواهرهاى مادرى يك ثلث 6 / 2 و به خواهرهاى پدرى دو ثلث 6 / 4 و مال وافى نيست و چنين اتفاق وقتى مىافتد كه زن و شوهر وارث باشند و بمذهب ما خداوند حقى كه از مال بيرون نيايد قرار نخواهد داد چون تكليف به محال نمىكند و اگر گويى تاجر ورشكسته نيز مالش به طلبكار وافى نيست و بايد به نسبت از طلب آنها كم شود و\r\n","description":"","footnote":"","page_name":" 658 ","page_number":354},
  {"content":"\r\nاين هم حكم خداست چرا عين اين سخن را در عول نمىگوييم يا چرا حكم عول را در ورشكسته جارى نمىكنيم گوييم اين دو با يكديگر فرق دارد در ارث وافى نبودن مال به علت حكم خداست اگر بيش از گنجايش مال سهم قرار داده باشد بر خلاف تاجر ورشكسته كه به علل ديگر حقوق مختلف بر مال كم او كه وافى به آن حقوق نيست تعلق مىگيرد و بايد به نسبت از همه كم كرد و محال است خداوند حكيم اين گونه حقوق زائد بر اصل مال قرار دهد و به نسبت از همه كم كنيم و از اين جهت علماى اهل بيت به پيروى ائمه عليهم السلام گفتند زن و شوهر كه صاحب دو فريضه‌اند در حكم خداوند مهمترند از آن كه يك بار براى آنها فريضه معين شده و نقص بر زوج و زوجه نيست . اين مسأله كلامى است .\r\n\r\nارث مرتبه سيم - عمو و عمه و دائى و خاله اگر در طبقه اول و دويم كسى نباشد خويشان طبقه سيم ارث مىبرند بدين تفصيل .\r\nاگر وارث يك عم است همه مال از او است .\r\nاگر چند عم موجودند همه ابوينى يا ابى يا امى يعنى همه برادر ابوينى پدر يا همه برادر ابى يا برادر امى او مال را ميان خود برابر هم قسمت مىكنند .\r\n","description":"","footnote":"","page_name":" 659 ","page_number":355},
  {"content":"\r\nاگر وارث يك عمه يا چند عمه باشند چنان است كه در عم گفتيم .\r\nاگر عم و عمه با هم باشند همه پدرى يا ابوينى عمو و برابر عمه مىبرد و اگر همه امى باشند برابر هم .\r\nاگر عم و عمه بعضى پدرى باشند و بعضى مادرى و بعضى ابوينى پدرى تنها با وجود ابوينى از ارث محروم است و مادرى اگر يك تن باشد شش يك مىبرد و اگر بيشتر باشند ثلث عم و عمه برابر هم ، و ما بقى ميان ابوينىها تقسيم مىشود عم دو برابر همه و اگر ابوينى نباشد پدرى ها جانشين آنها مىگردند .\r\nاگر وارث تنها دائى باشد همه مال از او است و اگر دو دائى يا بيشتر باشند همه پدرى يا مادرى يا ابوينى مال را ميان خود برابر تقسيم مىكنند .\r\nاگر وارث يك خاله باشد يا چند خاله همه ابوينى يا ابى يا امى حكم همان است كه در دائى گفتيم .\r\nاگر دائى و خاله با هم وارث باشند همه پدرى يا مادرى يا\r\n","description":"","footnote":"","page_name":" 660 ","page_number":356},
  {"content":"\r\nابوينى برابر هم ارث مىبرند .\r\nاگر دائى و خاله بعضى پدرى باشند و بعضى مادرى و بعضى ابوينى يعنى برادر و خواهر امى يا ابى يا ابوينى مادر باشند پدرىها با وجود ابوينى محرومند و مادرىها اگر يك تن باشند سدس و اگر بيشتر باشند ثلث مال را برابر هم مىبرند دائى برابر خاله . و باقى مال از ابوينىها است برابر هم دائى برابر خاله . و اگر ابوينى نباشد پدرىها جانشين آنها مىشوند .\r\nاگر عمو و دائى و عمه و خاله با هم موجودند بايد يك ثلث براى گروه دائى و خاله ها جدا كرد و دو ثلث براى گروه عموها و عمه ها . اگر دائى و خاله يك تن باشد ثلث مىبرد نه سدس و اگر بيش از يك تن باشد هم ثلث مىبرند . عم يا عمه هم دو ثلث مىبرد هر چند يك تن باشد . آنگاه ثلث دائى و خاله را چون متعدد باشند نظر مىكنيم اگر همه پدرى باشند يا همه مادرى يا همه ابوينى ثلث مال را ميان آنها برابر تقسيم مىكنيم خاله مساوى دائى و اگر متفرق باشند پدرىها با وجود ابوينى محرومند و مادرىها اگر متعددند ثلث ثلث مال را برابر مىبرند و اگر يك نفر است سدس ثلث مال را و ما بقى مال ابوينىها است يكى باشند يا متعدد و آنها هم دائى برابر خاله ارث مىبرند و اگر ابوينى موجود نباشند ابى جانشين آنها است\r\n","description":"","footnote":"","page_name":" 661 ","page_number":357},
  {"content":"\r\nپس از آن به دو ثلث عمو و عمه مىپردازيم اگر همه پدرى باشند يا ابوينى دو ثلث را ميان آنها تقسيم مىكنيم عمو و برابر عمه و اگر همه مادرى باشند برابر هم و با وجود ابوينى پدرى محروم است و اگر پدرى و مادرى با هم باشند و مادرى يك تن باشد سدس از دو ثلث مال او است و باقى مال پدرى و اگر مادرى بيش از يك تن باشد ثلث از دو ثلث ميان آنها برابر تقسيم مىشود عمه مساوى عمو و باقى مال پدرىهاست عمو دو برابر عمه .\r\nاز اينجا معلوم شد خال يا خاله ثلث مىبرند اگر چه يك تن باشد در مقابل عم و عمه ، و امى از هر طايفه اگر يك تن باشد سدس مىبرد از مقدارى كه براى او و ابى مقرر است نه سدس و ثلث اصل مال زن و شوهر با طبقه سيم سهم اعلى مىبرند و سهم آنها از نصيب عمو و عمه برداشته مىشود نه نصيب خال و خاله پس بايد سهم زن و شوهر را داد و ثلث خال و خاله كه در حقيقت نصيب مادر است نيز جدا كرد و تمام داد و آن چه بماند به عم و عمه دهند و عبارت كتاب مبهم است و مراد از قول مولف « والباقى للمتقرب بهما او بالأب » واضح نيست ناچار بايد توضيحى داد : هر جا سهم زوجه و زوج را از نصيب عمو و عمه برداريم فرق نمىكند امى باشند يا ابى و لازم نيست نصيب عمو و عمه امى را از اصل تمام بدهيم زيرا كه آنها چه\r\n","description":"","footnote":"","page_name":" 662 ","page_number":358},
  {"content":"\r\nامى و چه ابى نصيب پدر را مىبرند بر خلاف خال و خاله كه نصيب مادر را مىبرند و زن و شوهر نصيب خود را از سهم پدر بر مىدارند نه مادر و هر كس بواسطه مادر به ميت متصل است سهم مادر را مىبرد و هر كس به پدر متصل است سهم پدر را : باز براى توضيح چند مثال مىآوريم .\r\n1 - زنى از دنيا رفت و از او شوهر ماند و يك عمه مادرى و يك خاله مادرى بايد نصف مال را به شوهر داد و سهم خاله را كه عين سهم مادر است نيز ثلث اصل مال تمام بايد داد و باقى مانده كه يك سدس است براى عمه مادرى مىماند كه سهم پدر ميت است و با آن كه امى است نقص بر او است و اگر شوهر نبود 3 / 2 مال را مىبرد .\r\n2 - زن از دنيا رفت و شوهر ماند از وى و عمه مادرى و خاله پدرى . حكم همان است كه در مثال سابق گفتيم و نقص بر خاله پدرى نيست بلكه بر عمه مادرى است .\r\nآن چه گفتيم در صورتى است كه عمه و خاله با هم باشند و چون عمه در مقابل خاله افتد نقص بر عمه است نه بر خاله اما اگر همه عمه و عمو باشند يا همه خال و خاله بعضى پدرى و بعضى مادرى عمه مادرى در مقابل عمه پدرى مانند خاله در مقابل عمه نيست و عمه مادرى همه نصيب خود را از اصل نمىبرد تا نقص بر پدرى باشد و همچنين خاله هاى پدرى و مادرى كه مقابل هم واقع شوند نقص بر همه است نه بر پدرىها .\r\n3 - زنى درگذشت و وارث او شوهر اوست و عمه پدرى و عمه مادرى .\r\n","description":"","footnote":"","page_name":" 663 ","page_number":359},
  {"content":"\r\nنصف شوهر را مىدهيم شش دوازدهم و سدس باقى يك دوازدهم به عمه مادرى مىدهيم و پنج دوازدهم را به عمه پدرى و شهيد ثانى در لمعه فرمود دو دوازدهم سدس اصل را به عمه مادرى مىدهيم گويد در اين خلاف نيست و به نظر موجه نمىرسد زيرا كه هيچ علت ندارد عمه امى سدس اصل مال ببرد بلكه سدس آن اندازه مال را مىبرد كه براى عم و عمه جدا كرده‌اند .\r\n4 - زنى درگذشت و وارث او شوهر است و خاله پدرى و خاله مادرى به مقتضاى قول جواهر مال را 36 قسمت مىكنيم نصف از آن شوهر هجده سى و ششم و نصف ديگر از آن دو خاله است يك سدس آن سه سى و ششم از آن خاله مادرى و باقى پانزده سى و ششم مال خاله پدرى و علامه در قواعد فرمود سدس ثلث دو سى و ششم خاله مادرى و شانزده سى و ششم پدرى و در لمعه سدس اصل مال شش سى و ششم خاله مادرى و باقى دوازده سى و ششم پدرى و الله العالم 5 - از زن ميت شوهرى مانده است و خاله مادرى و عمه پدرى نصف مال سهم شوهر است سه ششم و ثلث اصل مال دو ششم سهم خاله مادرى و باقى يك ششم سهم عمه پدرى . اگر به جاى خاله مادرى عمه مادرى بود چنان كه در مثال 3 گفتيم به جاى دو ششم يك دوازدهم مىبرد .\r\n6 - از زن مزبور شوهر مانده است و خاله پدرى و عمه پدرى و عمه مادرى شوهر نصف مال را مىبرد سه ششم و خاله پدرى ثلث ( دو ششم ) و دو عمه مجموعا يك ششم و اين يك ششم را نيز شش قسمت مىكنيم يك قسمت عمه مادرى و پنج قسمت پدرى .\r\n","description":"","footnote":"","page_name":" 664 ","page_number":360},
  {"content":"\r\n7 - از زن مزبور شوهر مانده است و عمه مادرى و خاله پدرى و خاله مادرى . شوهر سه ششم مىبرد و خاله ها دو ششم كه آن را شش قسمت مىكنيم يك قسمت از دو ششم به خاله مادرى مىرسد و پنج قسمت به خاله پدرى و يك ششم به عمه مادرى .\r\nخاله چون در مقابل عمه باشد به مقتضاى روايات سهم مادر را مىبرد و مادر باصطلاح فقها فريضه بر است و ثلث اصل مال را بىنقصان به او بايد داد خاله هم كه بواسطه او متصل به ميت است ثلث اصل مال را مىبرد بىنقص . اما عمه مادرى در مقابل عمه پدرى فريضه بر نيست چون سهم پدر به آنها مىرسد و پدر نيز فريضه بر نيست علت ندارد نقص بر مادرى وارد نشود پس از هر چه هست شش يك به مادرى بايد داد نه شش يك اصل مال را و بعضى گويند سدس اصل را بايد داد همچنين خاله مادرى در مقابل خاله پدرى شش يك اصل مال را نمىبرد بلكه شش يك باز مانده از شوهر را مىبرد .\r\nو در خال و خاله نكته ايست كه در عم و عمه نيست زيرا كه مادر فريضه بر است و خال و خاله جانشين اويند و هر گز نبايد نصيب آنها از ثلث اصل مال كمتر شود و سهم خالهء مادرى هم نبايد از سدس ثلث كمتر باشد پس سدس ثلث را بهر حال بايد به خاله مادرى داد و پنج سدس را به پدرى و سدس اصل مال كه باقى مىماند براى عمه ها يا عموها است و اگر عمو و عمه نباشد آن سدس هم به خاله ها برمىگردد چنان كه مادر اگر بود و پدر نبود به او بر مىگشت و خاله ابى و امى هر دو در آن سهيمند و در مثال چهارم سه قول گذشت .\r\nاين مسأله از مشكلات مسائل ارث است ناچار بوديم تفصيل دهيم .\r\n","description":"","footnote":"","page_name":" 665 ","page_number":361},
  {"content":"\r\nعمو زاده و عمه زاده همچنين دائى زاده و خاله زاده جانشين پدر و مادر خود مىشوند اگر از آنها هيچ موجود نباشد هر يك نصيب آن را مىبرد كه به سبب او به ميت پيوسته است خواه يك تن باشد يا بيشتر مثلا اگر از يك عم چند فرزند مانده و از عم ديگر يك فرزند اين يكى به اندازه همه فرزندان عموى ديگر مىبرد و هر كه نزديكتر است مانع دور تر است مگر پسر عم ابوينى كه بر عم ابى مقدم است و مال ميت خاص او است .\r\nعمو و عمه پدر و مادر و همچنين خالو و خاله پدر و مادر جانشين عم و خال خود ميتاند اگر اينها موجود نباشند و نزديكتر مانع دور تر است و فرزندان عم و خال هر چند پائين روند مانع عم و خال پدر و مادر ميتند .\r\nاگر كسى به دو سبب يا بيشتر به ميت پيوسته باشد بهر سببى سهم على حده مىبرد مانند آن كه هم پسر عم پدرى ميت است و هم\r\n","description":"","footnote":"","page_name":" 666 ","page_number":362},
  {"content":"\r\nپسر دائى مادرى يا هم شوهر است و هم پسر عم و پسر دائى . و اگر يكى از اسباب مانع باشد از ديگرى به همان سبب مقدم ارث مىبرد .\r\nمانند پسر عم پدرى كه برادر مادرى باشد فقط بعنوان برادرى ارث مىبرد .\r\n\r\nفصل دويم ميراث سبب سبب در مقابل نسب است يعنى كسانى كه كه خويش نيستند و ارث مىبرند و آنها يا زن و شوهرند يا موالى . و مولى شامل امام مىشود اگر زن فرزند داشته باشد و فوت كند شوهرش چهار يك مىبرد و اگر فرزند نداشته باشد نصف و اگر شوهر فرزند داشته باشد زن هشت يك مىبرد و اگر نداشته باشد چهار يك . اگر ميت وارث ديگر نداشته باشد باقى تركه را نيز به زوج با زوجه مىدهند\r\n","description":"","footnote":"","page_name":" 667 ","page_number":363},
  {"content":"\r\nو بعضى گويند اين حكم خاص شوهر است اما زن فقط سهم خود را مىبرد و باقى مال امام است .\r\nاگر مردى چند زن دائمه دارد همه آنها در ثمن يا ربع شريكند . ( صفحه 533 ) شرط ارث بردن زن و شوهر آن نيست كه دخول كرده باشند بلكه به محض عقد ارث مىبرند و در مريض سخنى گذشت .\r\n( صفحه 570 ) زنى كه طلاق رجعى دهند تا در عده است حكم زن طلاق نداده دارد هم از شوهر ارث مىبرد و هم شوهر از او .\r\nشوهر از همه تركه ارث مىبرد و زن كه از اين شوهر فرزند دارد يا داشته است نيز از همه تركه ارث مىبرد اما زنى كه از او فرزند نداشته فقط از املاك منقول ارث مىبرد و از عين املاك غير منقول و زمين محروم است و چون نسبت به فرزندان ميت اجنبى است و هيچ يك از وارثان از اولاد او نيستند و ممكن است شوهر كند و بيگانه را مزاحم وارثان سازد لذا به وارثان اين حق داده شد كه بهاى املاك غير منقول را به او بدهند و شر مزاحمت بيگانه را دفع كنند و اگر بخواهند مىتوانند به شركت او راضى باشند و اگر در اداى قيمت مسامحه كنند و تاخير اندازند حق او بر عين مال ثابت است مانند طلبكاران ميت بلكه علاقه او بتركه شديدتر است و از\r\n","description":"","footnote":"","page_name":" 668 ","page_number":364},
  {"content":"\r\nكلام مسالك معلوم مىشود كه محروميت زن را منجز و الزامى دانسته است كه وارثان بدهكار اويند بىآن كه او را حقى در تركه باشد مانند ساير شركاء و به نظر ما حال او بدتر از غرما نيست بلكه شريك است با صاحب حق فعلا تا وارثان بهاى ملك او را بدهند مانند صاحب حق شفعه و الله العالم .\r\nاين قول مشهور نزد اعاظم فقهاى ماست كه زن بچه دار از همه اموال شوهر ارث مىبرد و از زمين و غير منقول محروم نيست و در كتاب عمر بن اذينه كه از اصحاب حضرت امام صادق عليه السلام بود و كتابى در ارث نوشته اين حكم صريح آمده است و هم ابن اذينه به ضبط و دقت مشهور است و هم كتاب ارثش در عصر ائمه در دست علما معروف و معلوم بود و از هيچ كس ردى صريح بر آن وارد نشده و ميان متأخرين نيز مشهور است و محروميت زن مخالف ظاهر قرآن است و بعضى بر خلاف اين گفتند .\r\nظاهر كلام فقها آن است كه قيمت اسباب و آلات بنا و درخت و امثال آن را بايد بزن داد نه قيمت اصل زمين را چون در روايات آجر و چوب و درب و باصطلاح زمان ما هوايى بنا را نام برده است نه زمين را و ما گوييم البته مقصود در روايات ذكر چند مثال است تا چيزهاى ديگر را بدان قياس كنند و گر نه آهن و ميخ و پنجره و شيشه را هم نام نبردند و بقول منطقيين اثبات شىء نفى ما عدا نمىكند و به نظر مىرسد از قيمت اصل زمين نيز محروم نباشد چنان كه سيد مرتضى ره فرموده چون مطابق قرآن زن از همه چيز ارث مىبرد و اولويت وارثان نسبت به عين مال است مانند طلبكار كه نمىتواند وارثان را مجبور\r\n","description":"","footnote":"","page_name":" 669 ","page_number":365},
  {"content":"\r\nكند از عين مال ميت اداى دين او كنند زن نيز نمىتواند وارثان را مجبور كند از عين غير منقول حق او را بدهند و حق نداشتن زن از زمين بمعنى حق نداشتن از خصوص عين است نه از ماليت آن از اين جهت گوييم هر حق و اولويت كه ميت در زمين داشته كه به ازاى آن مال مىدهند بايد در قيمت آورد و سهم زن را داد و آن را از قسمت هوائى محسوب داشت مثلا حق آب از رود خانه يا قنات و حق تحجير و حق حريم و مرتع و زراعت ندرويده و ريشه يونجه و اسپرس و درخت و زراعت سرپا و ميوه با اعتبار آن كه حق بقا داشته باشند در زمين مجانا و حق منافع در املاكى كه ميت اجاره كرده و مدت آن باقى است مانند سرقفلى و حق اولويت در اراضى مفتوح العنوه كه عمده ثروت مردم عراق بوده و هست همه از اموال ميت است و به مقتضاى آيه قرآن زن از آن حق دارد و روايات مخالف آن نيست چون روايات از ماليت و مقدار ارث زن نكاست بلكه حقى مانند حق شفعه براى وارثان ثابت كرد كه از شريك اجنبى رفع مزاحمت كنند و جمع بين دو حق بايد كرد .\r\nشهيد ثانى در شرح لمعه فرموده است هوائى را به اين قيود و اعتبارات قيمت بايد كرد با هيئت و تركيب موجود سر پا نه مصالح خراب شده و نيز با اين قيد كه بنا يا درخت حق داشته باشد در اين زمين بماند تا خراب شود نه خرابش كنند و اين كه مجانى بماند نه آن كه اجرة المثل زمين بدهد و با اين قيود مىتوان گفت زمين هيچ قيمت ندارد خصوصا با عمارات محكم كه صدها سال مىماند و درختان دراز عمر مانند درخت زيتون و در مسالك گويد زمين باغ\r\n","description":"","footnote":"","page_name":" 670 ","page_number":366},
  {"content":"\r\nزيتون هيچ ارزش ندارد .\r\nاگر بيمار زن تازه گيرد و از آن مرض فوت كند و دخول كرده باشد زن از او ارث مىبرد اما اگر دخول نكرده باشد نه مهر دارد و نه ميراث و سخن در اين مسأله در طلاق گذشت ( صفحه 570 )\r\n\r\nاما ولا سه قسم است و سه نوع مولى در شرع ارث مىبرند .\r\n\r\nاول مولى بمعنى آزاد كننده هر گاه كسى بنده آزاد كند و بنده بميرد و وارث نسبى معلوم نداشته باشد مال او به آزاد كننده مىرسد اگر تبرعى آزاد كرده باشد نه در برابر عوض پس بنده كه مالى داده و آزادش كرده‌اند يا براى كفاره و نذر آزاد شده مولى از او ارث نمىبرد همچنين اگر مولى وقتى آزادش كرد از جنايات او تبرى جست يعنى ديه جنايات آزاد شده خود را به عهده نگرفت و ارث او نيز نيست . مولى با زوج و زوجه ارث مىبرد و اينان نصيب اعلى مىگيرند و هر چه ماند به مولى مىرسد . اگر آزاد كننده متعدد باشند با هم شريكند و اگر زنده نباشد و پيش از بنده از دنيا رفته باشند ارث به پدر و مادر و اولاد ذكور آزاد كننده مىرسد و اگر آنان نباشند به خويشان پدرى مانند برادر پدرى و عمو . اگر آزاد كننده زن باشد و پيش از بنده از دنيا رفته باشد\r\n","description":"","footnote":"","page_name":" 671 ","page_number":367},
  {"content":"\r\nمال بنده به اولاد زن نمىرسد بلكه به خويشان پدرى او مىرسد . ولاء حقى است براى آزاد كننده نسبت به بنده و صاحب حق نمىتواند آن را بفروشد و ببخشد و در ضمن معامله شرط انتقال كند و باصطلاح جماعتى از اهل زمان ما حكم است نه حق اما پس از مردن صاحب و لا منتقل به خويشان پدرى او مىشود .\r\nو كشيده شدن يعنى سرايت كردن ولاء صحيح است مثلا كنيزى آزاد شد و پس از آزاد شدن زن بنده شد و از او آبستن گشت فرزند آزاد است . و آزاد كننده مادر مولاى بچه نيز هست تا پدرش بنده است و اگر آن بنده كه پدر فرزند است آزاد شود ولاى فرزند از آزاد كننده مادر به آزاد كننده پدر منتقل مىگردد .\r\nو اگر آزاد كننده پدر نباشد ارث فرزند به پدر و مادر و اولاد ذكور آزاد كننده مىرسد و اگر نباشند اقوام پدرى و اگر نباشند مولاى مولاى پدر و اگر نباشند مولى عصبه ( اقوام پدرى ) مولى\r\n","description":"","footnote":"","page_name":" 672 ","page_number":368},
  {"content":"\r\nو اولاد ذكور او و اگر مفقود باشد ضامن جريره و اگر نباشد امام وارث است و ولا به آزاد كننده مادر بر نمىگردد .\r\nاگر آزاد كننده بميرد و دو پسر داشته باشد يكى از پسران هم بميرد و پس از آن بنده آزاد شده در گذرد ارث بنده ميان فرزند زنده و وارثان فرزند در گذشته تقسيم مىشود .\r\n\r\nدويم از اقسام و لا ضمان جريره است . كسانى كه از بلاد خود به غربت افتاده و نسب و وطن خود را فراموش كرده‌اند و در شهرى كه هستند خويش نسبى ندارند خواه به اسارت آمده باشند يا بنده بوده و در راه خدا آزاد شده باشند و آزاد كننده ولاى عتق بر آنها نداشته باشد يعنى سائبه باشند مىتوانند در شهرى كه هستند با مردى صاحب نسب و قبيله پيمان بندند و خود را داخل قبيله آنها سازند و آن مرد صاحب قبيله ضامن جنايات خطائى آنها شود وارث ببرد و آن چه در رجال و تاريخ معروف است هاشمى بالولاء مثلا يا « مخزومى مولاهم » شامل ولاى عتق و ضمان جريره مىشود گويند ممكن است دو تن سائبه كه هيچ يك نسب و قبيله معروف ندارند ضامن جريره يكديگر شوند . هر گاه ميت خويش نسبى داشته باشد ارث به ضامن جريره نمىرسد و همچنين اگر مولاى معتق داشته باشد ضامن جريره ارث نمىبرد بلكه ضامن جريره براى او معقول نيست\r\n","description":"","footnote":"","page_name":" 673 ","page_number":369},
  {"content":"\r\nضامن جريره با زوج و زوجه ارث مىبرد و آنها نصيب اعلى مىگيرند ولاى ضامن جريره به غير خود او منتقل نمىشود و حكم ولاى عتق ندارد .\r\n\r\nسيم از اقسام ولاء ولاء امامت است و چون ميت را خويش سببى و نسبى نباشد امام وارث مال او است بعض علما گويند اگر ميت مرد است و وارث او زن او است زن سهم خويش را مىبرد و باقى مال امام است و اگر ميت زن باشد همه مال به شوهر مىرسد و امام وارث نيست .\r\nو على عليه السلام اين گونه ميراث را ميان همشهريان فقير و همسايگان مستمند ميت تقسيم مىكرد و علامه فرمود در زمان غيبت به فقرا دهند . در اين باب سخن بسيار است و براى مبتدى توجه به آن لازم . يكى آن كه مال امام عليه السلام آن چه خدا براى عنوان امامت به او داده است خاص منصب امامت است و پس از او به امام بعد از وى منتقل مىگردد نه به همه وارثان اما اگر به زراعت و تجارت و امثال آنها بدست امام آيد كه نظير آن براى غير امام مالكيت مىآورد مال همه ورثه است . از جمله ميراث ميت بىوارث متعلق به امام است از جهت منصب او . ديگر آن كه از ميان اموال عامه خراج اراضى خواه مفتوح العنوه باشد يا مال الصلح و غير آن را ائمه معصومين\r\n","description":"","footnote":"","page_name":" 674 ","page_number":370},
  {"content":"\r\nعليهم السلام نمىگرفتند و مردم به خلفا و واليان وقت مىدادند چون مصرف خراج مصالح حكومت و دولت است و ائمه عليهم السلام خود متصدى امر حكومت نبودند مگر امير المؤمنين و امام حسن عليه السلام و زكات براى خيرات است و امام حق دارد مردم را ملزم كند تا به او پردازند يا رها كند تا خود به مصارف معينه برسانند بر خلاف خراج و نيز خراج هزاران برابر بيش از زكات است چون از باغ و هر نوع كشت و حبوب و محصول مىتوان گرفت و دهندگان را مىتوان ملزم كرد و اگر مدعى شوند چيزى بر عهده ندارند يا خود به راهى مصرف كرده‌اند از آنها پذيرفته نمىشود بر خلاف زكات و شايد در مملكتى هيچ محصول زكوى نباشد اما خراج بهر حال هست و خمس و سهم امام ( ع ) كه از جهت منصب مال امام است نه براى اعانت فقر است و نه مصارف حكومت و نه براى اندوختن و ثروت شخصى فراهم كردن نعوذ با لله بلكه فقط براى حفظ آبروى دين و ذريه پيغمبر ( ص ) و ترويج شريعت و غير اين وجهى تعقل نمىشود حتى ائمه عليهم السلام به شعراى اهل بيت صله هاى كلان مىدادند تا مردم را به علماى خاندان رسالت متوجه سازند و از توحيد و معرفت و علوم آخرت بهره مند گردانند . و به وكلاى خويش در شهرها كه از علما و بزرگان و مروجين دين بودند اجازه مىدادند از مردم سهم امام بگيرند . و مصرف ترويج دين كنند و هر چه شيعه بيشتر و شهرهاى شيعه نشين فزونتر باشد احتياج به تعليم و معلم دين در آن شهرها بيشتر است .\r\nاما ارث بىوارث به ظاهر براى رفع تنازع مردم و تعيين تكليف\r\n","description":"","footnote":"","page_name":" 675 ","page_number":371},
  {"content":"\r\nمال بىصاحب است تا تفريط نشود و به قاعده مىتوان آن را در همه خيرات صرف كرد . و بايد آن كه مال ميت بىوارث در تصرف او است بداند كه عين شخص آن اموال خاص امام است اما خمس و سهم امام متعلق حق امام است مانند مال ميت كه متعلق حق طلبكاران او است لذا كسى حق ندارد ميراث بىوارث را بفروشد و تبديل كند و از غير آن بدهد مگر باذن شاهد حال و فحوى اما خمس و سهم امام و امثال آنها را مختار است از عين بدهد يا از غير آن عين .\r\n\r\nفصل سيم در موانع ارث موانع ارث سه چيز است : كفر . قتل . بندگى .\r\n\r\nاما كفر . كافر از مسلمان ارث نمىبرد هر چند خويش نزديك باشد اما كسى كه بواسطه كافر به ميت پيوسته است ارث مىبرد مثلا ميت فرزندى دارد كافر شده اما فرزند اين فرزند مسلمان است ارث مىبرد و اگر هيچ وارث مسلمان ندارد مال او به امام مىرسد . مسلمان از كافر ارث مىبرد و وارثان ديگر را مانع مىگردد خواه در طبقه\r\n","description":"","footnote":"","page_name":" 676 ","page_number":372},
  {"content":"\r\nاو باشند و خواه مقدم و اگر كافر فرزندى كافر داشته باشد و پسر عم مسلمانى ارث او به پسر عم مىرسد . اگر هنوز مال را تقسيم نكرده وارث كافر « أشهد ان محمدا رسول الله » گويان فرا رسيد اگر در طبقه مقدم باشد همه را مىبرد اما اگر در طبقه آنان باشد شريك مىشود چنان كه او فرزند است و وارثان ديگر نيز فرزندند و اگر حاجت به تقسيم نبود وارث مسلمان يك تن بود اسلام آوردن كافر سودى به حالش ندارد و مسلمانان از يكديگر ارث مىبرند هر چند در آراء و مذاهب مخالف هم باشند مانند سنى از شيعى و بالعكس و كفار نيز از يكديگر ارث مىبرند با اختلاف در عقايد .\r\nمرتد يعنى آن كه از اسلام بر گردد اگر فطرت او اسلام بوده يعنى پدر يا مادرش هنگام انعقاد نطفه مسلمان بوده است توبه اش در ظاهر احكام شرعى پذيرفته نمىشود و او را بايد كشت و زنش بايد\r\n","description":"","footnote":"","page_name":" 677 ","page_number":373},
  {"content":"\r\nاز او جدا شود و عده وفات نگاهدارد و مال او را قسمت بايد كرد اما اگر فطرت او اسلام نبوده بلكه اول كافر بود و مسلمان شد پس از آن برگشت او را توبه بايد داد اگر توبه كرد از او پذيرفته مىشود و اگر اصرار ورزيد كشته مىشود و اموالش اگر كشته شود ميان وارثان قسمت مىشود اما زنش تا هنوز توبه نكرده عده طلاق نگاهدارد و اگر در عده برگشت به او اولى است و اگر برنگشت تا عده طلاق به انجام رسيد از شوهر مرتد جدا شده و مىتواند شوهر كند و اگر شوهر اول توبه كرد و او شوهر تازه نكرده بود و بخواهد به شوهر اول باز گردد عقد تازه بايد كرد .\r\nاگر مرتد غير فطرى سه بار كافر شود و باز برگردد دفعه چهارم كشته مىشود .\r\nهر گاه زن از دين برگردد او را حبس كنند و در وقت نماز روزى پنج بار بزنند تا برگردد اگر چه مرتد فطرى باشد و او را نبايد كشت .\r\nارث مرتد به وارث مسلمان مىرسد و اگر وارثان هم مانند خودش مرتد باشند از ارث محرومند بر خلاف كفار ديگر مشرك\r\n","description":"","footnote":"","page_name":" 678 ","page_number":374},
  {"content":"\r\nيا اهل كتاب ، وارث مرتد به امام مىرسد .\r\n\r\nدوم از موانع ارث قتل است يعنى هر وارثى كه بعمد و ظلم مورث خود را بكشد از ارث محروم است و اگر به خطا بكشد از ارث ديه محروم است بقول بعضى و بقول بعضى از آن هم محروم نيست .\r\nارث را بايد به غير قاتل داد هر چند او دور و قاتل نزديك باشد مثلا پسر ميت قاتل باشد محروم و نواده او كه به سبب او به ميت پيوسته است محروم نيست . اما مقتول كه غير قاتل وارث ديگر نداشته باشد ارث او مال امام است .\r\nوارث ديه خويشان پدرى هستند مرد باشند يا زن و زن و شوهر نيز ارث مىبرند و در اقوام مادرى دو قول است .\r\nاگر آن را كه بعمد كشته‌اند وارثى نباشد امام نمىتواند عفو كند بلكه بايد ديه گيرد يا قصاص كند . و در اين حكم تا ملى بايد كرد و ظاهرا بتواند عفو كند .\r\nاگر ميت بدهكار باشد يا وصيتى كرده باشد از ديه بايد ادا\r\n","description":"","footnote":"","page_name":" 679 ","page_number":375},
  {"content":"\r\nكرد هر چند از ديه قتل عمد ، و طلبكاران نمىتوانند وارث را از قصاص باز دارند و آنان را به گرفتن ديه وادارند تا دين خويش بدست آورند .\r\n\r\nسيم از موانع ارث بندگى است و آن از دو طرف مانع است نه بنده از كسى ارث مىبرد و نه كسى از بنده اگر بنده از دنيا برود و دو وارث داشته باشد يكى بنده و نزديك و ديگرى آزاد و دور ارث به آزاد مىرسد مگر بنده كه پيش از قسمت آزاد شود اگر مقدم باشد ديگران را محروم مىسازد و اگر در طبقه قسمت كنندگان باشد با آنها شريك مىشود و اگر حاجت به قسمت نباشد و وارث يك تن بوده آزادى بنده اثرى در ارث او ندارد .\r\nاگر ميت وارثى غير بنده ندارد صاحب او را مجبور مىكنند بهاى آن را از تركه بگيرد و بنده را آزاد كند و باقى مال را به او مىدهند . اما اگر تركه ميت از بهاى او كمتر باشد مجبورش نمىتوان كرد .\r\n","description":"","footnote":"","page_name":" 680 ","page_number":376},
  {"content":"\r\nمملوك چون از دنيا برود مال او به صاحبش مىرسد هر چند گوييم او مالك مىشود و مدبر و ام ولد و مكاتب مشروط و مطلق كه هيچ از آن آزاد نشده باشد مانند بنده خالص ارثشان به مولى مىرسد و معنى اين الفاظ در عتق گذشت .\r\n\r\nفصل چهارم در مخارج سهام چنان كه گفتيم شش فريضه در قرآن وارد است و گاه باشد در تركه يك ميت چند فريضه جمع شود و علامه ره قاعده كلى و اجمالى براى آن ذكر كرده تا در هنگام حاجت محاسب ماهر را سر مشقى باشد و آن دستور به كار برد .\r\nيكى از فرايض قرآن نصف است و هر گاه نصف تركه ميت را به كسى دهند آن را دو قسمت بايد كرد و گويند مخرج نصف ، دو است و اگر ثلث بايد به كسى داد مال را سه قسمت بايد كرد و گويند مخرج ثلث ، سه است و همچنين مخرج دو ثلث و مخرج ربع چهار است و سدس شش و ثمن هشت و اگر دو فريضه بايد از تركه بيرون آورد مثلا هم سدس و هم ربع بايد مال را دوازده قسمت كرد و اگر هم سدس و هم ثمن بايد داد بيست و چهار قسمت و گاه ميان اين\r\n","description":"","footnote":"","page_name":" 681 ","page_number":377},
  {"content":"\r\nفرائض توافق باشد يا تداخل باصطلاح اهل حساب . و مال را چون به بيست چهار قسمت كنند همه فرائض قرآن از آن بيرون مىآيد اما گاه باشد كه يك فريضه را ميان چند تن تقسيم بايد كرد مثلا براى زن هشت يك معين است و شايد ميت چهار زن داشت باشد و بايد هشت يك را ميان چهار زن قسمت كنند . هشت يك از 24 سهم تركه 3 خواهد بود و سه سهم را ميان چهار زن بايد قسمت كنيم در اين جا ميان عدد سه و چهار تباين است باصطلاح اهل حساب و بايد بيست و چهار سهم تركه را در 4 ضرب كنيم 96 مىشود و هشت يك آن 12 سهم چهار زن و بهر زن 3 سهم مىرسد .\r\nو اگر ميت چهار دختر دارد سهم آنان از 24 قسمت دو ثلث يعنى 16 است و شانزده ميان چهار دختر بهر يك چهار سهم مىرسد و اگر شش دختر بودند ، شانزده بر شش قابل قسمت نيست اما باصطلاح حساب 16 و شش متوافقند به نصف بايد نصف شش را ضرب كنيم در 24 ( نه نصف 16 ) و حاصل مىشود 72 : سهم دختران 48 و بهر دخترى هشت سهم مىرسد .\r\nاگر وارث پدر و مادر و پنج دختر باشند مال را شش قسمت مىكنيم يك قسمت پدر را و يكى مادر را و چهار قسمت براى دختران و چهار سهم بر پنج دختر قابل قسمت نيست و ميان پنج و چهار تباين\r\n","description":"","footnote":"","page_name":" 682 ","page_number":378},
  {"content":"\r\nاست پنج را ضرب در 6 مىكنيم ( نه 4 را ) حاصل ضرب سى مىشود بهر يك از پدر و مادر پنج سهم مىدهيم و بيست سهم باقى را ميان پنج دختر هر يك چهار سهم .\r\nو اگر پدر و مادر با شش دختر باشند مال را شش قسم مىكنيم يكى پدر و يكى مادر و چهار سهم شش دختر را و ميان چهار سهم و شش دختر توافق است به نصف . نصف عدد دختران را كه 3 است در شش ضرب مىكنيم و حاصل ضرب 18 مىشود پدر و مادر را سه سهم و دختران را هر يك دو سهم مىدهيم .\r\nاگر به سبب وارث بودن زن و شوهر نتوان همه سهام فريضه را از تركه بيرون آورد يعنى مال ميت كمتر باشد از سهامى كه بايد به وارثان داد مثلا زنى از دنيا رفت و شوهر دارد و پدر و مادر و دختر ، چون تركه را دوازده قسمت كنيم سه سهم به شوهر بايد داد و دو سهم به پدر و دو سهم به مادر و از آن پنج سهم مىماند كه كمتر از نصف است و دختر خود مستحق نصف مال است در اينجا بايد نقص بر دختر آيد نه بر شوهر و پدر و مادر و همچنين هر جا كم آيد ، از دختر يا دختران و خواهر يا خواهران پدرى بايد برداشت نه مادرى . و اين مسأله عول است كه بدان اشاره كرديم . و اگر مردى از دنيا برود و دو خواهر امى و يك خواهر ابوينى داشته باشد با زوجه 3 سهم از دوازده به زوجه بايد داد و چهار سهم به خواهران امى و پنج سهم باقى به خواهر ابوينى و نقص بر او وارد مىشود چون مستحق 6 سهم است .\r\n","description":"","footnote":"","page_name":" 683 ","page_number":379},
  {"content":"\r\nهر گاه از تركه پس از بيرون كردن فرائض الهى چيزى افزون آيد آن زيادتى را هم بايد به وارثان اولى باز گردانيد مگر زن و شوهر كه به آنها زائد بر فريضه چيزى نبايد داد همچنين اگر وارث دختر و پدر و مادر باشد و ميت برادران داشته باشد گر چه برادر خود وارث نيست اما مانع آن است كه مادر بيش از شش يك ببرد پس پنج سدس را بايد ميان دختر و پدر به نسبت تقسيم كرد - و نيز رد بر خواهران مادرى با وجود ابوينى يا ابى درست نيست چون ابوين به دو سبب پيوسته است و امى به يك سبب و پدرى قائم مقام ابوينى است هر گاه ابوينى نباشد .\r\nهر گاه يكى از وارثان پيش از قسمت درگذرد و بخواهيم همهء تركه را چنان قسمت كنيم كه سهم وارثان تازه از مخرج اول بيرون آيد بايد مخرج فريضه دويم را بدست آوريم و آن را در مخرج فريضه اول ضرب كنيم يا وفق آن را ضرب كنيم مثلا ميت اول دو دختر داشت و پدر و مادر - چهار قسمت از شش قسمت به دو دختر داديم و بهر يك از پدر و مادر يك قسمت . آنگاه يكى از دختران در گذشت و سه پسر از خود گذاشت . سه را ( مخرج فريضه دويم ) در 6 ضرب مىكنيم چون ميان نصيب دختر در گذشته يعنى 2 و سه تباين است اگر چهار پسر داشت نصف چهار را در 6 ضرب مىكنيم\r\n","description":"","footnote":"","page_name":" 684 ","page_number":380},
  {"content":"\r\nدوازده مىشود . از اينجا معلوم شد مراد از تباين و توافق ميان فريضه دويم و سهم ميت دويم است نه مخرج فريضه اول و مخرج فريضه دويم .\r\n\r\nفصل پنجم در آن چهار مسأله در ارث ذكر مىشود :\r\nاول - كودكى كه پدرش آن را بلعان از خود نفى كرد او از پدر و پدر از او ارث نمىبرد و همچنين خويشان پدرى اما مادر و خويشان مادرى از او ارث مىبرند و او هم از آنها ارث مىبرد و نيز اولاد و زن يا شوهرش از او ارث مىبرند .\r\nاگر چند برادر ابوينى داشته باشد و چند برادر امى همه امى محسوبند و در ارث برابرند .\r\nمسأله دوم - كودكى كه از زنا تولد يافته باشد علقه ميان او و پدر و مادر نيست نه او از آنها ارث مىبرد و نه آنها از او و نه خويشان پدرى و مادرى بلكه وارث او فرزندان خود او هستند و زن يا شوهرش و اگر نباشد امام و اين حكم خاص زنا است نه هر فرزند كه از وطى حرام مانند حال حيض يا احرام آبستن شده\r\n","description":"","footnote":"","page_name":" 685 ","page_number":381},
  {"content":"\r\nباشد اگر مردى تفخيذ كرد با زن بيگانه يا سر سنبه را روى مادگى گذاشت از بيرون و آب زد و اتفاقا زن آبستن شد نيز بچه حكم ولد الزنا دارد اگر چه عمل او حكم زنا ندارد و اگر با زن خويش كرد حلال است و اگر نطفه كسى را بزن بيگانه به آلات صناعى تزريق كنند حرام است و طفل ملحق به پدر نمىشود زيرا كه دليل بر الحاق نداريم و اين گونه عمل معهود نبوده است و ادله شامل آن نمىشود با آن كه ممكن است به يك نطفه صدها زن آبستن شوند بطريق صناعى و مردى بىاختيار خود مسئول پرستارى گروهى بسيار شود .\r\nمسأله سيم - جنين كه هنگام فوت پدر هنوز تولد نيافته در صورتى ارث مىبرد كه زنده بزايد و بايد هنگام قسمت مال دو سهم پسرى براى او جدا گذاشت و اگر در رحم مادر مرد سهم او به ديگر وارثان باز مىگردد و اگر زنده متولد شد نصيب او را مىدهند و اگر چيزى فزون آيد به وارثان باز مىگردانند و اگر كسى به جنايت جنين را سقط كند خواه مادر يا طبيب يا ديگرى ديه جنين را پدر و مادر وارثند يا خويشان ابوينى و پدرى اما امى محروم است پس مادر خود از ديه جنين ارث مىبرد مگر خود جانى باشد اما خويشان مادرى نمىبرند .\r\n","description":"","footnote":"","page_name":" 686 ","page_number":382},
  {"content":"\r\nمسأله چهارم - كسى كه مفقود شود و ندانند كجا رفته و چه شده زنده است يا مرده اموال او را نمىتوان تقسيم كرد ميان وارثان مگر مدتى بگذرد كه عادة مردم زمان تا بيش از آن زنده نمىمانند مثلا صد سال .\r\n\r\nفصل ششم در ارث خنثى خنثى كسى است كه هم آلت مردان دارد و هم آلت زنان .\r\nاگر يكى اصلى باشد و ديگرى زائد در زمان ما زائد را جراحان مىبرند و آلت ديگر كار خود را بىمعارض انجام مىدهد و اگر نبرند و عمل جراحى نكنند به علايمى رجحان مردانگى يا زنانگى را مشخص بايد كرد چنان كه در روايات آمده است . اگر بول از يكى مىآيد و از ديگرى هيچ ، اعتبار به همان است و اگر از هر دو مىآيد آن كه آغاز از آن مىكند و اگر از هر دو با هم آغاز مىكند اعتبار به آن است كه ديرتر قطع مىشود و اگر از هر دو با هم آغاز مىكند و با هم قطع مىشود بعضى گفتند دنده ها را بشمرند اگر طرف راست يكى بيش از چپ است مرد است و اگر هر دو مساوى باشند زن و اين\r\n","description":"","footnote":"","page_name":" 687 ","page_number":383},
  {"content":"\r\nعلامت در روايتى ضعيف وارد شده و مخالف حس و تشريح است و امام معصوم سخن بر خلاف واقع نگويد و مشهور آن است كه به اين علامت اعتبار نبايد كرد و دنده راست و چپ در مرد و زن مانند يكديگر است از پشت در هر طرف دوازده عدد و از پيش سينه هر طرف ده عدد و در كشف اللثام گويد مرد و زن مانند يكديگرند و راست و چپشان با هم مساوى است و اين كه بعضى فقها هفده در مرد و هيجده در زن گفته‌اند يعنى دو طرف با هم صحيح نيست . پس شخصى كه مردى و زنى او معلوم نباشد نصف مرد و نصف زن بايد داد چنان كه در اين كتاب فرمود و در شرايع دو طريقه براى تقسيم ذكر كرده است و در قواعد چهار طريقه كه برگشت آن به همان دو طريقه است و سه مثال در اين كتاب آورده است .\r\nمثال اول وارث يك پسر است و يك خنثى تقسيم بر طريقهء اول بر فرض پسر بودن خنثى يك دوم سهم پسر است و يك دوم سهم خنثى .\r\nو بر فرض دختر بودن دو سوم سهم پسر است يك سوم سهم خنثى . و مخرج مشترك 6 و آن را در 2 ضرب كنيم 12 مىشود نصيب خنثى بر فرض پسر بودن 6 و بر فرض دختر بودن چهار و نصف مجموع 5 سهم مىشود از دوازده سهم و نصيب پسر هفت سهم .\r\nبر حسب قاعده خنثى بايد سه ربع پسر ببرد و 5 از سه ربع\r\n","description":"","footnote":"","page_name":" 688 ","page_number":384},
  {"content":"\r\n7 كمتر است و عدل آن است كه مال را 7 قسمت كنيم 4 قسمت از آن پسر و 3 قسمت از آن خنثى و اين طريقه دويم است .\r\nمثال دويم اگر وارث يك دختر است و يك خنثى همچنين يك بار پسرش فرض مىكنيم و يك بار دختر و بر فرض پسرى نصف هشت سهم به او مىدهيم و بر فرض دخترى نصف شش سهم پس نصيب خنثى هفت مىشود و نصيب دختر پنج سهم - و بر طريقه دويم كه عادلانه تر است مال را پنج قسمت مىكنيم دو سهم به دختر مىدهيم و سه سهم به خنثى مثال سيم اگر وارث يك پسر و يك دختر و يك خنثى باشد به فرض پسرى مال را پنج قسم بايد كرد و به فرض دخترى چهار قسمت و چهار در پنج بيست مىشود و بيست را در دو ضرب مىكنيم چهل مىشود نصيب خنثى به فرض پسرى نصف شانزده و به فرض دخترى نصف ده و مجموع سيزده مىشود و نصيب پسر هيجده و نصيب دختر 9 مىشود . و نصيب خنثى كمتر از حق او مىشود زيرا كه از مجموع نصف پسر و دختر كمتر است و موافق طريقه دويم مال را نه قسم بايد گرد چهار از آن پسر و دو از دختر و سه از خنثى .\r\nآن كه نه آلت مردان دارد نه آلت زنان به قرعه ارث مىبرد آن كه دو سر دارد بر يك شانه يا دو بدن بر يك كمرگاه بايد\r\n","description":"","footnote":"","page_name":" 689 ","page_number":385},
  {"content":"\r\nآزمود وقتى خوابند بر آنها بانگ زد اگر هر دفعه هر دو با هم بيدار شوند يك نفر بشمارند و اگر گاهى يكى خواب مىماند و يكى بيدار دو تن .\r\n\r\nفصل هفتم ارث غرق شدگان و زير آوار رفتگان شرط وارث است كه پس از مرگ موروث زنده باشد و در صورت شك از ارث محروم است مثلا پدر و پسر دور از هم در دو شهر يا در يك شهر به دو سبب مختلف در گذشته باشند و نمىدانيم كدام يك زودتر جان سپردند هيچ يك از ديگرى ارث نمىبرند بلكه مال پدر را به فرزندان ديگر كه زنده‌اند بايد داد و مال پسر را به فرزندان و زن و مادرش هر كدام زنده باشند .\r\nو در روايت است از حضرت صادق عليه السلام كه زيد بن عمر بن الخطاب و مادرش ام كلثوم دختر امير المؤمنين عليه السلام در يك وقت از دنيا رفتند و معلوم نبود كدام زودتر در گذشته هيچ يك را از ديگرى ارث ندادند .\r\nاما اگر آسيب و آفت يك باره در رسد و گروهى را فرا گيرد و هلاك كند مانند غرق شدن و حريق و خراب شدن خانه و فرو -\r\n","description":"","footnote":"","page_name":" 690 ","page_number":386},
  {"content":"\r\nرفتن زمين و واژگون شدن اتومبيل و طياره و گرفتن برق مصنوع يا طبيعى و قتل عام در جنگها و غير آن و بخار ذغال و گازهاى سمى هلاك شدگان كه تاريخ مرگ آنها را ندانيم از يكديگر ارث مىبرند هر چند مىدانيم محال است كسى پس از مرگ ديگرى زنده باشد و هم ديگرى پس از مرگ اولى . و بعض علما گويند حكم توارث خاص به غرق شدگان و زير آوار رفتگان است و ديگر مرگها اين حكم ندارد و هيچ يك از ديگرى ارث نمىبرند چون در روايات همان دو وارد شده است و ما چنان مىدانيم كه ذكر اين دو مورد مثال است و مقصود تنبيه بر امثال آن و اين گونه استنباط را قياس نبايد گفت بلكه از لفظ خاص معنى عام مىتوان فهميد و نظير بسيار دارد .\r\nاگر پدر و پسرى در كشتى غرق شوند و پدر پسرانى دارد غير آن كه با او غرق شده است و پسر نيز اولادى دارد بايد فرض كنيم پدر پيش از پسر درگذشت و مال او را ميان فرزندان تقسيم كنيم و نصيبى براى پسر غرق شده گذاريم كه از او به اولادش منتقل شود يعنى نوادگان پدر غرق شده . آنگاه فرض كنيم پسر پيش از پدر درگذشت شش يك اموال اصلى او را براى پدرش جدا كنيم تا از پدر به پسران ديگر منتقل شود و پنج ششم را ميان فرزندان پسر غرق شده قسمت مىكنيم و هيچ كدام از مالى كه از ديگرى ارث برده است به او ارث نمىدهد بلكه هر كدام فقط از اموال اصلى ديگرى ارث مىبرند و از شيخ مفيد و سلار نقل است . آن كه زودتر فرض مردنش را كرده باشيم فقط از اموال اصليش به ديگرى\r\n","description":"","footnote":"","page_name":" 691 ","page_number":387},
  {"content":"\r\nارث مىدهيم اما آن كه بعد از آن فرض مردنش كنيم هم از اموال اصلى و هم از ارثى كه برده است چون اولى هنگام فرض مرگ غير مال اصلى نداشته و دومى داشته است .\r\nو در روايتى آمده است كه چون خانه بر سر زن و شوهرى خراب شود زن از مرد ارث مىبرد آنگاه مرد از زن ، ارث بردن زن از مرد را در كلام مقدم داشت و ارث بردن مرد از زن مؤخر و شايد عنايتى به اين تقديم و تاخير نباشد .\r\nاما بسيارى از علما گفتند حتما اين تقديم و تأخير واجب است و بايد اول فرض كنيم مرد از دنيا رفته پس از آن زن . و گفتند اختصاص به اين مسأله ندارد بلكه هر جا نصيب وارث كمتر باشد بايد او را مقدم داشت و اينجا نصيب زن نصف نصيب شوهر است به اين علت آن را مقدم داريم و اين از مواردى است كه لفظ خاص را حمل بر معنى عام كردند و بقول مشهور بتقديم و تأخير لفظى عنايتى نيست چون وارث ضعيف را مقدم بداريم يا مؤخر در نصيب وارثان فرق نمىكند اما بقول مفيد فرق مىكند مثلا اگر زن و شوهر هر يك شانزده دينار داشته باشند اول فرض كنيم شوهر از دنيا رفت و فرزندان داشت هشت يك آن به زنش مىرسد ( دو دينار ) و زن مالك هيجده دينار مىشود كه چهار دينار و نيم به شوهر بر مىگردد و زن داراى سيزده دينار و نيم مىگردد كه به فرزندانش مىرسد .\r\nاما اگر فرض كنيم اول زن از دنيا رفت چهار دينار به شوهرش مىرسد ( ربع ) و شوهر داراى بيست دينار مىشود و زن داراى دوازده\r\n","description":"","footnote":"","page_name":" 692 ","page_number":388},
  {"content":"\r\nدينار كه به فرزندانش مىرسد پس در فرض اول ( كه شوهر زودتر از دنيا رفت ) وارثان زن سيزده دينار و نيم مىبرند و در فرض دويم دوازده دينار . از اين جهت گفتند آن را كه ضعيفتر است زود - تر ارث دهيم .\r\nاينها همه در صورتى است كه بقول مفيد عمل كنيم اما اگر بگوئيم هر يك فقط از اموال اصلى ديگرى ارث مىبرد نه از آن كه از همين وارث ارث برده است بين فرض مقدم يا مؤخر بودن مرگ آنها فرقى تصور نمىشود و نياز به آن نداريم از روايتى كه دلالت ندارد به تكلف دليل بتراشيم و بعضى گويند تقديم اضعف تعبدى است بىعلت و ما مىگوييم دليلى بر اين تعبد نيافتيم و بعضى گويند مستحب است و ما گوييم مالى به قهر از كسى گرفتن و به ديگرى دادن اگر حق است واجب است و اگر نيست حرام و استحباب در آن معنى ندارد .\r\nاين مسأله را چندان منقح نيافتيم در كتب فقه كه ديديم و غايت جهد خويش در تنقيح آن به كار برديم و الله العالم .\r\nهر گاه دو برادر غرق شوند و هيچ يك فرزند يا پدر و مادر نداشته باشند و نيز در طبقه دويم برادر و جد نداشته باشند مال هر يك به وارثان ديگرى منتقل مىشود و اگر نباشد به امام ( ع ) .\r\n","description":"","footnote":"","page_name":" 693 ","page_number":389},
  {"content":"\r\n\r\nفصل هشتم - در ميراث مجوس در تاريخ پادشاهان قديم ايران آمده است كه يكى از آنان با خواهر خود ازدواج كرد البته به تاريخ ايران اعتبار نيست و غير آن چه مسلمين از ملوك ساسانيان ضبط كرده‌اند باطل يا مشكوك مىباشد اما چون خود مجوس قصه ازدواج خواهر را نقل كرده و آن را از قبائح نمىشمردند فقهاى ما فرض ازدواج با محارم را در باب ارث آورده حكم آن را بيان كردند چون نوادر را نيز بايد در مسائل فقه آورد و علاوه بر اين شايد اتفاق افتد كسى به سهو و غفلت نادانسته با محرم خويش نزديك شود و فرزندى آورد به شبهه چنان كه مردى سالها از خاندان خويش دور افتد او آنها را نشناسد و آنها او را فراموش كنند و با يكى از محارم پيوند نكاح بندد اين گونه فرزندان حكم فرزند صحيح دارند و ارث مىبرند و اما در مجوسى كه دانسته نكاح بندد به شبهه دينى اختلاف است بعضى گويند زن از شوهر و شوهر از زن ارث مىبرد و بعضى گويند ارث نمىبرند و فقط فرزندان آنها كه حكم شبهه دارند ارث مىبرند .\r\nاگر مادرى زوجه نيز باشد هم نصيب مادرى مىبرد و هم نصيب زوجه و اگر يك عنوان مانع ديگر باشد بعنوان مانع مىبرد نه\r\n","description":"","footnote":"","page_name":" 694 ","page_number":390},
  {"content":"\r\nممنوع مثلا هم دختر است و هم دختر دختر چون دختر نزديكتر است نصيب دخترى مىبرد و چون اين مسائل محل حاجت نيست و ذكر آن تنفر طبع مىآورد تفصيل روا نيست .\r\n\r\nكتاب قضاء و شهادات و حدود اين كتاب در قسم سياسات است از فقه اسلام و دو قسم ديگر آن معاملات است و عبادات .\r\nچنان كه در علم كلام مقرر است حكومت در مذهب اماميه خاص امام معصوم است ( ع ) زيرا كه خداى تعالى اطاعت كسى را كه ممكن است دانسته يا نادانسته يا به سهو و خطا بر خطا رود و حكم خطا كند بر مردم واجب نمىفرمايد و علماى اجتماعى عهد ما هم اين نكته را دريافته و حكومت مطلقه را باطل ساختند و اصحاب قدرت نزد آنها بايد غير اراده رعيت را اجرا نكنند اما به نظر ما هيچ طريقه غير حكومت امام معصوم خالى از نقص نيست .\r\nدر غيبت امام عليه السلام وظائف آن حضرت را كسى نمىتواند متصدى گردد و بر حسب قاعده آن چه مىتوان تا خبر انداخت بايد تاخير انداخت تا خدا مصلحت داند و آن حضرت ظاهر شود مانند جهاد و وجوب عينى نماز جمعه و امورى كه تاخير آن ممكن نيست مانند حفظ اموال صغار و محجورين و كيفر دزد و جانى و حل مرافعات و اختلاف مردم در معاملات و غير آن ناچار كسى بايد متصدى گردد و\r\n","description":"","footnote":"","page_name":" 695 ","page_number":391},
  {"content":"\r\nاز دو حال بيرون نيست يا هر كس مىتواند يا بايد متصدى عادل و عالم باشد به احكام شرع تا تصرفش صحيح و حكمش نافذ گردد و چون در مذهب ما ثابت است كه خداوند تعالى هميشه حكم بهتر كه از زيان و ضرر دور تر است بايد مقرر فرمايد به مقتضاى لطف كه بر خدا واجب مىدانيم البته تصدى وظائف امام را براى غير عالم عادل تجويز نمىفرمايد و امام جعفر صادق عليه السلام فرمود مرافعه نزد علماى دين بريد و من آنها را بر شما حاكم گردانيدم و از امام عصر عجل الله فرجه روايت است كه در حوادث واقعه رجوع به علما كنيد و اگر اين روايات نبود باز وظيفه همين بود و اگر به آن دليل عقل تمسك كنيم حدود اختيارات فقيه بيشتر شود از آن كه بروايت تمسك كنيم چون به مقتضاى روايت فقط وظائف قضاة براى فقها ثابت مىشود و بر حسب دليل عقلى هر امر ضرورى كه تأخير آن جائز نيست و لو اين كه در آن عهد از وظائف حاكم و قاضى نبود براى فقيه مبسوط اليد مجاز مىگردد .\r\n\r\nفصل اول در صفات قاضى قاضى بايد مكلف باشد و مؤمن و عادل و عالم و مرد و حلال داده و حافظه خويش از دست نداده چنان كه بتواند اطراف دعوى و شهود را بشناسد و اقرار بيگانه را به جاى يكى از آنها نپذيرد . و كافى نيست به فتواى علما آگاه باشد و بقول آنها حكم كند بلكه بايد خود صاحب نظر باشد و صحت حكم خود را خود بشناسد\r\n","description":"","footnote":"","page_name":" 696 ","page_number":392},
  {"content":"\r\nرجوع به صفحه ( 460 ) شود . و اين كلام اشاره برد ابى حنيفه است .\r\nو بعض علما صفات ديگر شرط كردند مثل آن كه كور يا كر نباشد و امى نباشد يعنى خواندن و نوشتن بداند و اين شرط در عهد ما نيز بديهى است زيرا كه فقيه شدن بىآن كه بتواند بخواند و بنويسد معقول نيست و در عهد پيغمبر صلى الله عليه و آله ممكن بود و بعضى گويند از جمله در شرح تهذيب علامه ره قاضى بايد در هر جا افضل باشد و اين قول صحيح و موجه است زيرا كه در هر جا احتمال اختلاف فتوى رود متابعت اعلم بايد كرد و حكم و فتوى از اين جهت فرق ندارند و در روايت عمر بن حنظله اشاره به آن هست .\r\nمراد با علم در اينجا اعلم در ميانه فقهائى است كه حضور و مرافعه و گواه آوردن نزد آنها ممكن باشد در يك شهر يا ده نه اعلم مطلق در همه علماى شيعه چون رسيدگى يك تن به همه دعاوى مردم جهان ممكن نيست بلكه استفتا و تقليد همه مردم در اصول كلى احكام از يك مجتهد در عهد ما از اين جهت ممكن شده است كه صنعت چاپ و وسائل ارتباط اختراع گرديده در زمان سابق استفتاى همه شيعيان از يك تن مقدور نبود همچنين رسيدگى يك تن به وظايف قضاة در همه بلاد شيعه مانند قيم صغار و امثال آن غير ممكن است حتى در عصر ما و نظر قاضى در اين امور صرف تشريف نيست بلكه اشراف است چنان كه در صفحه ( 443 ) در وكالت گذشت .\r\nعامه مردم معتقدند مجتهد كسى است كه همه علوم شرعى را بداند\r\n","description":"","footnote":"","page_name":" 697 ","page_number":393},
  {"content":"\r\nو قولش در هر چه مربوط بدين اسلام باشد حجت است اما در نزد خود مجتهدين چنين نيست .\r\nكسى كه عالم به همه علوم دين نباشد مانند شيخ مفيد و سيد مرتضى و علامه حلى و شهيد ، شايد مجتهد مطلق باشد و همه فقه بداند و اگر متجزى باشد دانستن همه ابواب فقه هم بر وى لازم نيست و حكمش در همان كه مىداند نافذ است بقول علامه ره و بيشتر علما ، و شهيد ثانى فرمود بر مجتهد واجب نيست از اصول دين بيش از آن داند كه عوام مىدانند .\r\nعلوم شرعى بسيار است و مهارت در هر يك استاد و تعلم و بحث و صرف زمان لازم دارد . الفباى علوم شرعى قرائت قرآن و آموختن الفاظ آن و شناختن شاذ و متواتر و صحيح و باطل آن است و ممكن است مجتهد از آن هيچ نداند و بسيار باشد كه علم قرائت را منحصر در تجويد و اداى حروف از مخارج شمارد و معتقد باشد قرآن را بهر لفظى و لو منقول نباشد توان خواند با آن كه هيچ مسلمانى از اول اسلام تا كنون چنين نگفته و جهل به اين امور نقص اجتهاد نيست توقع بىجا از آنها نبايد داشت چنان كه مردم توقع دارند هر طبيب هر مرضى را علاج كند .\r\nاگر در تفاسير و احاديث و اسانيد و متون آن مهارت نداشته باشد مگر به قدر ضرورت و حاجت كافى است يا تاريخ و سيره پيغمبر و ائمه صلوات الله عليهم را نداند هر چند بسيارى از احكام فقه بر آن توقف داشته باشد مانند اندازه درهم\r\n","description":"","footnote":"","page_name":" 698 ","page_number":394},
  {"content":"\r\nبغلى و حدود زمين مفتوح العنوه و يا علم كلام نداند عيب او نيست و ديديم مجتهدى كه وجوب لطف را بر خدا كه در مذهب شيعه مسلم است انكار مىكرد و ديگرى مىگفت اگر كسى يك ماه رمضان تابستان روزه بدارد به قصد قربت و معلوم شود كه در اين مدت جنب بوده و فراموش كرده عملش ثواب ندارد يا كسى با رنج بسيار به حج رود و پيش از آن كه محرم شود و داخل حرم گردد بميرد مستحق اجر نخواهد بود و بعضى نمىتوانند مسأله عول را كه گذشت در ارث راجع به مبدء كلامى عقلى كنند و متكلمين گويند هر رنج و مشقتى كه انسان در راه اطاعت امر مولى متحمل شود ثواب دارد و در خبر است « لكل كبد حرى اجر » و ندانستن اين امور عيب مجتهد نيست زيرا كه فكر خود را در علم ديگر به كار برده است .\r\nاما صرف و نحو و عربيت واجب است و بدون آن اجتهاد يا تجزى حاصل نخواهد شد مقصود از اين سخن دفع بهانه جوئىهاى آنان است كه طعن بر علما را شعار خود ساخته‌اند به توقع بىجا بد گويى مىكنند از آن كه تصديق اجتهاد در دست دارد و شايسته او نيست از ابو حنيفه نقل است كه مىگفت مقلد مىتواند مرافعه و حكم كند و كلام علامه رحمه الله ناظر برد او است و براى ما غير معقول است كه غير مجتهد بتواند در مسائل شبهه ناك نظر كند و در مسائل واضح غير امر بمعروف و نهى از منكر از وى متمشى نمىشود .\r\nمثلا شريكى سهم خود را از ملكى فروخت و شريك ديگر خواست شفعه گيرد بها را چك و اسكناس حاضر كرده روز چهارم پس از معامله مشترى بهانه گرفت و بها نگرفت از چند جهت . يكى آن كه معامله معاطات بود و او مىگفت قصد صلح كرديم نه بيع و در صلح شفعه نيست\r\n","description":"","footnote":"","page_name":" 699 ","page_number":395},
  {"content":"\r\nديگر آن كه بايد پول حاضر كند و چك سند طلب است نه عين پول ديگر آن كه روز چهارم شفعه ساقط مىشود و تلفيق روزى به روزى نبايد كرد ديگر اين كه نمىدانم خواهنده شفعه شريك در ملك بوده است تا حق شفعه داشته باشد قاضى مقلد بايد عين واقعه را از مجتهد استفتا كند و ممكن است اصحاب دعوى اجتهاد مفتى را منكر شوند يا عدالت و ساير شرائط فتوى را يا بگويند ما تقليد مجتهد ديگر مىكنيم و مجبور نيستيم قول مجتهد تو را به پذيريم يا بگويند اين فتوى منطبق با واقعه ما نيست و به هيچ دليلى نمىتوان دو طرف دعوى را به قبول حكم قاضى كه خود مقلد است ملزم ساخت خصوصا اگر در اين كه مورد محاكمه درست مصداق فتوى مجتهد باشد ترديد كنند و اگر بالفرض هر دو تصديق كردند و پذيرفتند و مرافعه به پايان رسيد مثل آن است كه خود به اختيار دست از نزاع بر دارند بارى حكومت به تقليد خصوص در عصر غيبت از اوهام بىاصل است اما هر گاه قاضى مجتهد باشد حكم او در يك مورد واقعه و لو بر خلاف فتواى مرجع تقليد اصحاب دعوى باشد حجت است و نيز ضامن اجراى حكم مجتهد شيعه ايمان اهل دعوى بوده و هست و در مرافعات آنان غير جهل به حكم در مورد جزئى هيچ علت ديگر موجب نزاع تصور نمىشود .\r\nشرط قاضى در زمان حضور امام اذن خاص او است مگر قاضى تحكيم به تراضى دو طرف و در زمان غيبت حكم هر فقيهى كه جامع صفات قاضى باشد نافذ است .\r\nمستحب است قاضى منصوب از جانب امام ( ع ) مردم را از\r\n","description":"","footnote":"","page_name":" 700 ","page_number":396},
  {"content":"\r\nآمدن خويش آگاه سازد و در ميان شهر ساكن شود تا بعضى مردم از او دور تر و بعضى نزديكتر نباشند و در مجلس قضا پشت به قبله نشيند تا اصحاب دعوى روى به قبله باشند و چون به شهرى رسيد از حجتها يعنى مدارك و اسناد مردم كه در نزد قاضى پيش از وى بوده سؤال كند و بدانها رسيدگى كند و امانات را نيز مضبوط سازد و كار خويش از زندانيان آغاز كند و علت حبس آنها را بداند و بىگناه را آزاد سازد و مستحب است در اثبات دعاوى از گواهان جدا جدا بپرسد و استنطاق كند خصوصا اگر متهم باشند چون محال است گواهان مختلف دروغ گو باشند و ميان سخنانشان هيچ اختلاف نيفتد .\r\nمكروه است قاضى وقتى به مرافعه و حكم پردازد كه دلش به جاى ديگر مشغول باشد يا در حال خشم و گرسنگى و عطش و اندوه و شادى مفرط و غير آن كه نگاهدارى خويشتن نتواند و نيز كراهت دارد هنگام قضا براى خويش دربان گمارد و بعضى مردم را راه ندهد و نيز نبايد گروهى خاص را براى شهادت برگمارد و سند رسمى و غير رسمى قرار دهد چون اگر مقصودش آن باشد كه گواهان غير رسمى را اصلا نپذيرد در شرع چنين حقى به قاضى داده نشده بلكه\r\n","description":"","footnote":"","page_name":" 701 ","page_number":397},
  {"content":"\r\nمجبور است هر گواه عادل را قبول كند مردم مجبور نيستند در گواه گرفتن فرمان قاضى را اطاعت كنند و تملق از منصوبان وى گويند و اگر مقصودش اين نباشد بلكه هر گواه عادلى را به پذيرد رسمى را بىتزكيه و تدقيق چون شرائط آنها پيشتر احراز شده و غير رسمى را با تزكيه و دقت از اين جهت حرام نيست اما سد و بند در پيش اراده مردم كشيدن بهر عنوان موجب كندى كار و زحمت و آزار آنها و مانع پيشرفت دين و دنيا است .\r\nمكروه است قاضى شفاعت كند تا يكى از طرفين دعوى از حق بگذرد يا چيزى بكاهد .\r\nامام معصوم عليه السلام بعلم خود عمل مىكند هم در حق الناس و هم حق الله اما غير او نمىتواند در حق الله بعلم خود عمل كند مثلا كسى را كه مىداند زنا كرده حد بزند بلكه بايد بدليل ثابت شود اما در حق الناس مىتواند و ابن جنيد گويد در حق الناس نيز نمىتواند بعلم خويش عمل كند .\r\nاگر قاضى علم ندارد به واقعه بايد به گواهى گواهان حكم دهد اگر عدالت آنها را بداند و اگر نداند به شهودى كه آنان را تزكيه كنند يعنى گواهى به صلاح و تقواى آنها دهد اعتماد كند .\r\n","description":"","footnote":"","page_name":" 702 ","page_number":398},
  {"content":"\r\nاگر شهود به پاكى گواهان شهادت دهند بىذكر علت از آنها پذيرفته مىشود و اگر شهادت به نادرستى گواهان دهند و آنها را جرح كنند بايد علت را پرسيد چون بعضى مردم چيزهائى را مضر به عدالت مىدانند كه در حقيقت مضر نيست مانند بد خوئى يا خوش طبعى و مزاح و بعضى گناهان را گروهى حرام نمىدانند و نظير اين را در شهادت بكفر خواهيم گفت إن شاء الله تعالى در حد مرتد .\r\nهر گاه جماعتى به پارسائى و تقوى شهادت دهند و گروهى به فسق و ناپاكى قول دويم مقدم است چون ترديد در عدالت مىآورد رشوه حرام است دادن و گرفتن و اگر قاضى فاسق باشد و حكم موافق شرع اسلام ندهد و دهنده رشوه حق داشته باشد و بداند به دادن رشوه قاضى فاسق حكم موافق شرع خواهد كرد بر دهنده حرجى نيست و قاضى كه رشوه گيرد و حكم به حق دهد عذابش كمتر است از آن كه نگيرد و حكم بر خلاف حكم خدا دهد و بهر حال بر قاضى واجب است رشوه كه گرفته باز دهد اگر چه به حق حكم كرده باشد .\r\nاگر طلبكار بخواهد طرف او را حاضر سازند قاضى بايد اجابت كند مگر آن كه زن پرده نشين باشد كه عادت به بيرون رفتن از خانه نداشته باشد او را نمىتوان مجبور به احضار كرد يا اگر بيمار باشد يا هر عذرى ديگر و قاضى بايد امين نزد آنان فرستد و او ميان آنها حكم كند . البته اين امين خود در حكم مستقل نيست مگر\r\n","description":"","footnote":"","page_name":" 703 ","page_number":399},
  {"content":"\r\nمجتهد باشد بلكه شهادت و اقرار را مىشنود و واقعه را به عرض قاضى مىرساند و قاضى خود حكم مىكند و امين در حقيقت تبليغ حكم قاضى مىكند نه انشاء حكم از خود .\r\n\r\nفصل دويم آداب و احكام حكم بايد قاضى با دو طرف دعوى در كلام و سلام و مكان به يكسان رفتار كند و سوى هر دو يكسان نگردد بيشتر روى به جانب يكى نداشته باشد و بايد به سخن هر دو گوش فرا دارد و حكم عدل نمايد و جائز است مسلمان را بنشاند و كافر بايستد يا مسلمان را بالا تر نشاند و سخن در دهان طرف نگذارد و راه مخاصمه نياموزد و هر گاه يكى زودتر زبان به كلام گشود بگذارد تا دعوى خود تمام كند آنگاه بدعوى ديگر رسد و اگر هر دو با هم سخن آغاز كنند نخست از آن شنود كه بر دست راست طرف ديگر دعوى است .\r\n","description":"","footnote":"","page_name":" 704 ","page_number":400},
  {"content":"\r\nپس از دعوى اگر طرف اقرار كند و كامل يعنى بالغ و عاقل و مختار باشد حاكم او را ملزم مىسازد به اداى حق و اگر سرباز زند و ندهد مىتواند به خواهش طلبكار او را زندان كند .\r\nو اگر مدعى از قاضى درخواست كه اقرار طرف او را در دفتر ثبت كند و حق او را بنويسد قاضى بايد اجابت كند چون وجود كتبى از جهت دلالت بر وجود لفظى حجت است هر چند خود نوشته حجت نيست اما شرط است كه بدهكار را خود به يقين بشناسد و نام و نسب او را بداند يا اگر قاضى خود نمىشناسد دو شاهد عدل كه او را بشناسند بر نام و نسب او گواهى دهند و اگر هيچ يك نباشد به علامات و نشانه هاى تخلف ناپذير اقرار او را ثبت كند مثلا مردى كوتاه بالا كه بر گوشه بينى او خالى درشت بود نزد قاضى اقرار كرد اگر مديون دعوى اعسار كند يعنى بگويد چيزى ندارم تا دين خويش ادا كنم و بىچيزى او معلوم باشد مهلتش دهند و اگر معلوم نباشد از دو حال بيرون نيست يا دعوى مالى است يعنى بدهكار مالى از طلبكار گرفته است و ضمان بر عهده او است يا دعوى غير مالى است مانند آن كه در خانه او نشسته اجرت آن را بدهكار است يا مالى تلف كرده يا جنايتى زده است در صورت اول دعوى اعسار از او قبول نمىشود و بايد بىچيزى خود را به گواهان ثابت كند و\r\n","description":"","footnote":"","page_name":" 705 ","page_number":401},
  {"content":"\r\nدر صورت دويم بىبينه از او پذيرفته مىشود اما سوگندش مىدهند كه بىچيز است مگر او را از پيش به مالدارى بشناسند كه او نيز بايد اعسار خويش ثابت كند .\r\nهر گاه مدعى عليه انكار دعوى كند قاضى بايد از مدعى بينه بخواهد اگر آورد حكم كند براى وى و اگر نتواند بينه آورد منكر را سوگند مىتوان داد و بىتقاضاى مدعى سوگند منكر درست نيست هر چند به امر قاضى سوگند خورده باشد و پس از تقاضاى مدعى بايد منكر بار ديگر سوگند ياد كند و هر جا منكر ابا كند مدعى را قسم مىدهد كه طلبكار است و اگر او هم ابا كرد دعوى ساقط مىگردد .\r\nهر گاه مدعى راضى شود به قسم منكر و او قسم ياد كند كه بدهكار نيست مدعى نمىتواند پنهان از مال او تقاص كند هر چند خويش را محق بداند و اگر پس از آن بينه آورد و گواهان شهادت دهند باز از او پذيرفته نمىشود اما اگر منكر پس از انكار و قسم خود اقرار كند مدعى مىتواند حق خويش را دريافت دارد .\r\nهر گاه كسى دعوى بر ميت كند و گواه بر صحت دعوى خود\r\n","description":"","footnote":"","page_name":" 706 ","page_number":402},
  {"content":"\r\nآورد كافى نيست بلكه بايد قسم ياد كند كه دين او باقى است براى احتياط و غالبا احتياط كه فقها در كتب فقه گويند خود دليل وجوب است .\r\nهر گاه منكر خاموش مانده و سخن نگويد به علت آفتى كه در زبان دارد قاضى بايد به مترجمى كه زبان لالان داند توسل جويد و يك مترجم كافى نيست و اگر خاموش بودن وى از عناد و لجاج است بايد او را به اجابت واداشت و لو به اين كه نگذارند بيرون رود از محكمه تا جواب دهد .\r\n\r\nفصل سيم در سوگند قسم و آن را يمين و حلف نيز گويند و به فارسى سوگند .\r\nدر مرافعه و فصل خصومت جز به نام خدا صحيح نيست و در غير مرافعه پيش از اين گذشت و اگر قاضى چنان مصلحت بيند كه ذمى به مقدسات دين خود قسم بخورد چون از آن هراس بيشتر دارد جائز است قسم به آن .\r\n","description":"","footnote":"","page_name":" 707 ","page_number":403},
  {"content":"\r\nقسم اصلا وظيفه منكر است نه مدعى و دليل ثبوت حق نيست ( چون حق غير ثابت را به قسم نمىتوان ثابت كرد ) بلكه براى دفع حق غير ثابت است و حق مردم را شرع بيش از عرف رعايت كرده است و الا در نظر عامه خلق كسى كه ادعاى طلب مىكند و هيچ دليلى بر صدق خويش ندارد دعويش پذيرفته نيست و لازم نمىدانند مدعى عليه را حاضر كنند و از او بپرسند شايد اقرار كند .\r\nو اگر مدعى عليه قسم را به طلبكار بر گرداند خود او اين اختيار را به طلبكار داده است و در حكم اقرار است چون خود اقدام به زيان خود كرده است مستحب است قاضى پيش از قسم دادن آنها را وعظ و نصيحت كند و از غضب خداى و قسم دروغ بترساند هر گاه قسم براى دينى باشد كه بيش از ربع دينار ارزش دارد مستحب است در آن تغليظ كنند يعنى سخت گيرند در زمان و مكان و هم در گفتار مثلا روز جمعه و عيد و ماه رمضان و مكان مقدس و سوگند به خداى با صفات قهر او خورد .\r\nاما به گفتن و الله اكتفا مىتوان كرد و گنگ بايد به اشاره سوگند خورد .\r\nقسم تا ممكن است بايد در مجلس مرافعه باشد و بر يقين\r\n","description":"","footnote":"","page_name":" 708 ","page_number":404},
  {"content":"\r\nو جزم قسم بخورند مگر در نفى عمل غير . و اين كه ديگرى كارى مرتكب نشده اگر قسم بخورد كه از آن آگاه نيست كفايت مىكند .\r\nاگر مديون دعوى كند كه دين را ادا كرده‌ام يا طلبكار از دين خود گذشت بايد ثابت كند و دعوى او به قسم ثابت نمىشود چون مدعى شده است .\r\nقسم در حد ثابت نيست يعنى نبايد كسى را ملزم كرد كه سوگند خورد زنا نكرده همچنين كسى كه از واقعه آگاه نيست نمىتوان او را سوگند داد . جائز نيست كسى از طرف ديگرى قسم خورد خواه از طرف مدعى يا از طرف منكر .\r\nدر دعواى مالى مىتوان به يك شاهد عادل و قسم مدعى اكتفا كرد و شرط است گواه پيش از قسم شهادت دهد اما در دعوى غير مالى مانند هلال و طلاق و قصاص يك شاهد كافى نيست .\r\nهر گاه يك قاضى حكم كند و دو شاهد عدل نزد قاضى ديگر شهادت دهند كه فلان چنين حكم كرد حاكم دويم مىتواند آن حكم را جارى سازد اگر مخالف مشروع نبيند اما اگر مخالف بيند نمىتواند نظير آن كه بداند مخالف واقع بوده است . و در عصر غيبت كه قاضى بخصوص منصوب از طرف امام نيست و مجتهد جامع الشرائط در\r\n","description":"","footnote":"","page_name":" 709 ","page_number":405},
  {"content":"\r\nمنازعات شخصى مردم حكم مىكند هر كس او را مجتهد جامع الشرائط داند نيز حكم او را مىپذيرد اما اگر در علم و تقوى او شك داشته باشد يا حكم او را مخالف فتواى خود يا مخالف واقع بيند ملزم به پذيرفتن آن نيست و در غير منازعات شخصى مانند اثبات هلال و هر چه ضرورت ايجاب نكند حكم قاضى را ، ولايت فقيه مشكوك است .\r\n\r\nفصل چهارم در مدعى مدعى در مقابل منكر كسى است كه اگر ترك دعوى كند او را رها مىكنند و قاضى به احضار او فرمان نمىدهد يا گوييم كسى كه تغيير وضع موجود مىخواهد زيرا كه وضع موجود را در حق خود ظلم مىپندارد و فقها گويند كسى است كه قولش مخالف اصل باشد يا مخالف ظاهر و تفصيل در آن مناسب نيست و فائده ندارد .\r\nمدعى بايد مكلف باشد و براى خود ادعا كند و طلبكارى فضولى مسموع نيست و اگر ولى صغير يا محجور يا وكيل ادعا كند پذيرفته مىشود و بايد مالى كه ادعا مىكند قابل تملك باشد .\r\n","description":"","footnote":"","page_name":" 710 ","page_number":406},
  {"content":"\r\nهر جا طلبكار عين مال خود را بيابد مىتواند بر دارد يا به قهر از متصرف بستاند و بر او حلال است در باطن اما اگر دين است است بر عهده كسى كه انكار ندارد و مسامحه مىكند و مدعى گواهى ندارد كه بتواند نزد قاضى ثابت كند نيز مىتواند از مال منكر تقاص كند و اگر گواه دارد و اثبات نزد قاضى ممكن است تقاص جائز نيست اما فرضى است در عهد ما غير واقع زيرا كه قاضى قادر جائز است و قاضى عادل عاجز و گواه شرعى مردود است و گواه فاسق مقبول در اين عهد جز تقاص چاره نيست و اگر تقاص ممكن نباشد و دو طرف دعوى هر دو دين دار و متعبد به حكم ائمه اطهار عليهم السلام باشند بايد فقيه عادلى را به تراضى بر گزينند و به حكم او عمل كنند چنان كه نص كلام امام جعفر صادق عليه السلام است و رفتن نزد قاضى جائر حرام است اگر كسى نزد قاضى دعوى مالكيت مالى كند كه منازع ندارد بايد حكم به مالكيت او كند و اگر مدعى عليه غائب است و مدعى بينه آورد حكم ببينه او مىشود و غائب به حجت خود باقى است هر وقت حاضر شود اما تا حاضر نشده حكم قاضى اجرا مىشود و اموال او را براى اداى دين مىتوان فروخت و با كفيل به تصرف مدعى داد اما بى كفيل جائز نيست هر گاه مالى در تصرف دو كس باشد و هر يك دعوى مالكيت همه آن مال كند بايد ميان آنها برابر قسمت كرد و هر يك مىتواند شريك خود را سوگند دهد كه او حق در مال ندارد و اگر از قسم نكول\r\n","description":"","footnote":"","page_name":" 711 ","page_number":407},
  {"content":"\r\nكند همه مال از آن كس است كه قسم خورده است و اگر مال در تصرف يكى است آن كه مال در تصرف او نيست بايد بينه آورد چون او مدعى است و وضع موجود را ظلم در حق خود مىپندارد و اگر بينه نياورد مىتواند متصرف را قسم دهد و مال از آن متصرف خواهد بود .\r\nهر گاه مال در دست شخص سيمى است و دو نفر خارجى ادعاى آن مىكنند آن كس مدعى محسوب است كه متصرف او را بىحق شناسد و بايد بينه آورد چون يكى كه متصرف مالكيت او را تصديق كرده تغيير وضع موجود را نمىخواهد و منكر محسوب است و بايد قسم بخورد .\r\nاگر متصرف تصديق هر دو كند مانند آن است كه هر دو خود متصرف باشند .\r\nو اگر متصرف گويد هر دو دروغ مىگويند مال را در دست او رها مىكنند و آن دو مدعى حق دارند متصرف را قسم بدهند .\r\nاگر زن و شوهر هر دو دعوى كنند كه اسباب خانه از آن\r\n","description":"","footnote":"","page_name":" 712 ","page_number":408},
  {"content":"\r\nاوست بايد هر چه به كار مرد مىآيد به مرد داد و هر چه به كار زن مىآيد بزن و آن كه به كار هر دو مىآيد ميان آنها برابر قسمت كرد .\r\nشيخ طوسى در مبسوط در باره تداعى و تنازع دو نفر در يك مال گويد اگر بينه و گواه نباشد و هر دو متصرف باشند مال ميان آن دو است و اگر هر دو بينه آورند حكم به آن دهيم كه متصرف نيست و اگر هر دو متصرف باشند گوييم هر يك آن چه در تصرف ديگرى است بستاند مگر گواهان متصرف سبب مالكيت را بگويند و اگر گواهان هر دو سبب را بگويند حكم براى غير متصرف كنيم و اگر هر دو متصرف باشند هر كدام مال ديگرى را مالك شود پس مال ميان آنها برابر تقسيم شود و اگر در تصرف شخص ثالث باشد و هر دو بينه آورند حكم به صاحب آن بينه كنيم كه عادلتر باشند و اگر در عدالت مساوى باشند آن كه شماره گواهان بيشتر باشد و اگر مساوى باشند به قرعه حكم كنيم و آن كه قرعه به نام او بر آيد سوگند خورد و اگر از سوگند ابا كند ديگرى را قسم دهيم و اگر هر دو امتناع كنند مال را در ميان آنها قسمت كنيم .\r\n","description":"","footnote":"","page_name":" 713 ","page_number":409},
  {"content":"\r\n\r\nفصل پنجم در صفات شاهد در فصل اول گفتيم راهى براى اثبات دعوى غير شهادت گواهان نيست چون قاضى علم غيب ندارد و اعمال مردم غالبا نشانى از خود نمىگذارد يا اگر نشانى بگذارد دلالت بر مطلبى مبهم و مجمل دارد كه بر آن هيچ حكمى مترتب نشود و نوشته به خود اعتبار ندارد بلكه از جهت حكايت از شهادت و اقرار لفظى معتبر است پس ناچار اثبات دعوى به شهادت بايد كرد و شاهد بايد بالغ و عاقل و مؤمن و عادل باشد و متهم به جانبدارى يكى از دو طرف دعوى نباشد و نيز حلال زاده باشد و گواهى كودكان در جراحات پذيرفته مىشود اگر بده سال رسيده باشند و ميان گفتار آنها اختلاف نباشد و بر كار حرام گرد نيامده باشند مثلا مشغول قمار نباشند چون از قول آنها اگر مختلف سخن نگويند اطمينان حاصل مىشود و شرط اخير تعبد و براى تشريف و تقبيح گناه است در نظر شهود .\r\nدر وصيت شهادت اهل ذمه پذيرفته مىشود اگر مسلمان يافت نشود .\r\n","description":"","footnote":"","page_name":" 714 ","page_number":410},
  {"content":"\r\nشهادت فاسق پذيرفته نيست چون در شهادت شرط عدالت كرديم .\r\nفاسق كسى است كه معصيت خدا كند در مقابل آن كه پرهيزكار باشد اين هر دو صفت ملكه است يعنى عادت راسخ و آن كه تازه به بلوغ رسيده و هيچ يك از دو صفت راسخ و ثابت در او نيست و احتمال دارد مرتكب گناه شود هر چند براى او اتفاق نيفتاده باشد باز حكم عادل ندارد . عدالت با آن كه صفت نفسانى و باطنى است آن را را به ظاهر اعمال توان شناخت مثل سخا و بخل و عقل و سفاهت و خوش خوئى و غير آن و در حاشيه وسائل ج 18 صفحه 228 نوشته‌ايم كه هر كس ارزش براى آبروى خويشتن قائل نباشد و حرمت عرض خود نگاه ندارد و اعمالى از او بينيم كه نشانه وقاحت و بىپروايى از رسوايى باشد يا دلالت سفاهت كند مانند لباس نامناسب پوشيدن و برهنه ميان مردم ظاهر شدن و چانه زدن در معاملات بىارزش و شوخى و خوشطبعى با مردم رذل و نشستن در جائى كه آبروى بريزد نيز شهادتش قبول نمىشود چون خدا فرمود « أَشْهِدُوا ذَوَيْ عَدْلٍ مِنْكُمْ » و اين گونه مردم ميانهء رو و مستقيم نيستند در آن صفات كه خدا به پسندد و اگر عادت كسى بر تقوى باشد نيز از عدالت بيرون نيست اگر يك بار آلوده شود و توبه كند چون خدا فرمود از گناهان بزرگ و زشت اجتناب كنند مگر لمم ( إِلَّا اللَّمَمَ ) و لمم بمعنى نادر و اتفاقى و شروع بىدوام است .\r\nبايد دانست كه چون روايات معتبر عبارت قرآن را تفسير و تقييد كنند بايد مفاد لفظ قرآن را مراعات كرد و با رعايت معنى قرآن به روايات مقيد ساخت نه آن كه لفظ قرآن را بر داشت\r\n","description":"","footnote":"","page_name":" 715 ","page_number":411},
  {"content":"\r\nو به جاى آن لفظ روايت گذاشت چنان كه لمم بمعنى نزديك آمدن است و وارد شدن و شروع كردن و مشرف به كارى شدن بىآن كه اقبال تام نمايد مانند ميهمان كه نه براى اقامت آيد و آن چه در تفسير لمم وارد شده اين معنى را در آن رعايت بايد كرد بعضى گفتند گناهانى است كه پيش از اسلام مرتكب شده بودند چون بر آن اقامت نكردند و گذشتند و بعضى گفتند مانند بوسه و نظر بنا محرم است كه شروع و اشراف به زنا است و از اين قبيل تفاسير همه به اعتبار معنى شروع و همت و نيت است و آن كه گويد مراد گناه صغيره است معنى نه آن است كه به جاى لمم بايد لفظ صغائر گذاشت چنان كه فقيه غير ماهر پندارد بلكه اتفاقى و ندرت مراعات مىشود با صغيره بودن و نظير آن در آيه حجاب « إِلَّا ما ظَهَرَ مِنْها » كه به روى و كف دست تفسير كرده‌اند نبايد گفت و لا يبدين زينتهن الا الوجه و الكفين و كلمه ما ظهر منها را برداشت چنان كه مبتديان پندارند و به جاى آن الوجه و الكفين گذاشت بلكه معنى قرآن را رعايت بايد كرد يعنى زنان خود زينت ظاهر نكنند مگر آن كه زينت خود ظاهر شود و چون سؤال كنند آن چه زينت است كه خود ظاهر مىشود جواب آن كه روى و دست است چون زن هر چند به دقت به پوشد باز امكان آن هست براى ضرورت در معاشرت چيزى از آن بىاختيار بيرون افتد در اين آيه نيز معنى امام را بايد رعايت كرد و آن را مقيد به صغايرى كرد كه حريم كبائر است كه وقتى مرتكب صغيره شد گويى شروع در كبيره كرده است از اين جهت گويند اصرار بر صغيره\r\n","description":"","footnote":"","page_name":" 716 ","page_number":412},
  {"content":"\r\nنيز كبيره است چون با اصرار معنى المام ندارد و شرح بيشتر آن را در حاشيه وافى نوشته‌ايم و در آنجا گفته‌ايم ميان گناه صغيره و كبيره حد محدودى نيست مانند خانهء بزرگ و كوچك و غير آن شهادت شريك براى شريك خود در آن مال كه با هم شريكند پذيرفته نيست و وصى نيز در بارهء مال وصيت و وكيل براى موكل و دشمن و آن كه تهمت زنا به كسى زند شهادتش مطلقا در بارهء هيچ كس پذيرفته نيست مگر پس از توبه .\r\nشهادت فرزند به زيان پدر قبول نمىشود اما به عكس قبول مىشود اما شهادت هر يك به سود ديگرى پذيرفته است و قرابت موجب اتهام نيست .\r\nهمچنين شهادت زن و شوهر به سود يا زيان ديگرى پذيرفته است بنده شهادتش در بارهء مولى پذيرفته نمىشود و براى غير مولى خلاف است و اگر بنده آزاد شود شهادت او به سود يا زيان مولاى پيشين پذيرفته است .\r\nهر گاه كسى گواه شد هنگامى كه شايسته گواه شده نبود و آن گاه كه شايسته گردى اداى شهادت كرد از او قبول است .\r\n","description":"","footnote":"","page_name":" 717 ","page_number":413},
  {"content":"\r\nشاهدى كه نپرسيده و تقاضا نشده اداى شهادت كند پذيرفته نيست بلكه بايد درنگ كند و خاموش باشد تا از او بپرسند و او جواب دهد .\r\nشهادت زن در غير اموال پذيرفته نيست مانند طلاق و هلال و حدود و در اموال جائز است يك مرد و دو زن در بيع و شرى و اجاره و امثال آن شهادت دهند و اگر به سرقت شهادت دهند مال ثابت مىشود و حد ثابت نمىشود و در بعض حدود مانند زنا شهادت مرد با زن پذيرفته مىشود چنان كه خواهيم گفت إن شاء الله .\r\nشهادت زنان تنهايى مرد در هر چه خاص زنان است مانند آن كه دختر باكره است يا بكارت او زائل شده و نيز عيوب خاصه زن كه در نكاح گذشت و به شهادت قابله يك ربع ميراث براى كودك نوزاد ثابت مىشود يعنى اگر قابله بگويد كودك زنده متولد شد پس از آن مرد و اگر جماعتى شهادت دهند كه مدتى زنده بود همه ميراث ثابت مىشود و اگر معلوم نشود زنده متولد شده است يا مرده اصلا ميراث ثابت نمىشود . به نظر ما چون استصحاب حيات تا هنگام ولادت حجت نيست و به نظر علماى زمان ما براى آن كه اصل مثبت است با اين كه روايات در اين باب بسيار است .\r\nشهادت زنان در وصيت پذيرفته است اما چهار زن بايد تا همه وصيت ثابت شود و بهر يك زن فقط ربع آن ثابت مىگردد بعضى گويند يك زن مىتواند چهار برابر وصيت شهادت دهد تا چون\r\n","description":"","footnote":"","page_name":" 718 ","page_number":414},
  {"content":"\r\nبه ربع آن حكم كنند حق به صاحب حق برسد و در اين باب روايتى نيز وارد است .\r\n\r\nفصل ششم در بقيه مسائل شهادت 1 - شاهد نمىتواند به چيزى شهادت دهد مگر خود علم به آن داشته باشد و اعتماد بر ظن و تخمين يا بر تقوى و عدالت مدعى جائز نيست و اگر خط و امضاى خود را در حاشيه سجل و اسناد كسى بيند اما به ياد نياورد كه چنين معامله شده و خود شاهد بوده است تنها ديدن خط خود كافى نيست حتى اگر دو شاهد عادل گواهى دهند كه ما بوديم و ديديم تو خط نوشتى و شاهد شدى باز نمىتواند اكنون به اصل واقعه شهادت دهد اما ظاهرا مىتواند بگويد اين خط من است و مىشناسم و از اين جهت اسناد و قبوض و مدارك را در بعضى روايات ذكر الحق يا الذكر بالحق ناميده‌اند و اگر گويى بنا بر اين همه اسناد و خطوط و شهادات باطل مىشود زيرا كه هيچ يك از شهود از ديدن خط خود اصل واقعه را به ياد نمىآورد مخصوصا محاضرى كه معاملات بسيار انجام مىدهند گوييم بسيارى اوقات به قراين مختلف يقين مىكنند چون شهادت نوشتن آنها بر حاشيه مدارك براى غرض ديگر\r\n","description":"","footnote":"","page_name":" 719 ","page_number":415},
  {"content":"\r\nغير شهادت نبوده است و كسانى كه شغلشان سجلات و مدارك معاملات است از اين گونه يقين براى آنها حاصل مىشود و آن كه گفته‌اند نوشته كافى نيست در وقتى است كه قراين ديگر نباشد و احتمال خلاف دهد مثلا كسى مشق نوشتن سجل مىكرده يا پيش از اجراى معامله شهادت نوشته تا پس از آن شهادت نامه و مدرك حاضر باشد و اتفاقا صيغه خوانده نشد و معامله واقع نگشت و از اين قبيل احتمالات هر جا داده شود به نوشته خود نمىتواند اعتماد كند .\r\nبراى گواهى دادن بر مالكيت كسى كافى است او را ببيند در آن ملك تصرف مىكند .\r\nدر شهادت به چهار چيز شهرت و شنيدن از مردم كافى است يكى نسب كه فلان فرزند فلان است و ديگر ملك مطلق بىآن كه معلوم كند به چه علت مالك شده و وقف و زوجيت و در لمعه شهادت بر مرگ و عتق و ولايت قاضى را افزوده است يعنى قاضى منصوب در زمان حضور .\r\nاگر كسى اقرار ديگرى را شنيد مىتواند به آن شهادت دهد هر چند اقرار كننده او را منع كند از شهادت . 2 - جائز نيست شاهد شهادت خود را پنهان كند اگر به راستى واقعه را بداند و از اظهار آن او را بيم ضرر نباشد و اگر\r\n","description":"","footnote":"","page_name":" 720 ","page_number":416},
  {"content":"\r\nكسى را براى شاهد شدن بطلبند واجب است اجابت كند بوجوب كفائى .\r\nجائز نيست بر كسى شهادت دهد مگر او را بشناسد و اگر نمىشناسد به معرفى دو عادل اعتماد كند و جائز است براى شهادت به روى زن نگاه كند براى شناختن او و اين امر ضرورى را استثنا كردند براى آن كه در غير ضرورت نظر جائز نيست ( رجوع به صفحهء 501 ) 3 - شهادت بر شهادت در قرض و دين و اموال و حقوق اشخاص مردم پذيرفته مىشود اما در حق الله پذيرفته نمىشود و شهادت بر هلال نيز از قسم دويم است مانند حدود . كمتر از دو شاهد بر هر يك از دو شاهد اول قبول نمىشود پس اگر يك شاهد بر يك شاهد شهادت دهد و شاهد ديگر بر شاهد ديگر كافى نيست اما ممكن است دو شاهد بر شاهد اول شهادت دهند و همان دو شاهد بر شاهد دوم .\r\nشهادت فرع در صورتى قبول مىشود كه حضور شاهد اصل ممكن\r\n","description":"","footnote":"","page_name":" 721 ","page_number":417},
  {"content":"\r\nنباشد و اگر شاهد فرع شهادت داد و اصل انكار كرد شهادت فرع رد مىشود اگر هنوز حكم صادر نشده باشد و اگر حكم صادر شده باشد به انكار شاهد اصل اعتبار نيست .\r\nشهادت سيم در هيچ دعوى پذيرفته نمىشود و مرور زمان شرعى به اندازه فوت شاهد و شاهد بر شاهد است .\r\nمثلا اگر كسى فعلا مدعى است خانه و ملك زيد متعلق به او بود و زيد غصب كرده است اما شاهد غصب از دنيا رفته و شاهد ديگر كه شهادت اين شاهد را شنيده بود نيز از دنيا رفته و شاهد سيم زنده است به شهادت او نمىتوان ملك زيد را از او گرفت و به مدعى داد و غالبا چند سال مىگذرد تا شاهد دويم از دنيا برود . 4 - اگر گواهان يا يكى از آنها پيش از آن كه قاضى حكم كند برگردند از شهادت و تكذيب خود كنند شهادت باطل مىشود و اگر پس از حكم باشد حكم را نبايد شكست بلكه بايد براى كسى كه از شهادت آنها زيان ديده غرامت كشند اگر گواه خود اقرار به دروغ خود نكرد اما بدليل ثابت شد دروغ گفته حكم نقض مىشود و اگر عين مال باقى است آن را بايد به مالكش باز گردانيد و اگر تلف شده يا باز گردانيدن آن ممكن نيست گواهان ضامنند و اگر گواهان شهادت بر قتل عمد\r\n","description":"","footnote":"","page_name":" 722 ","page_number":418},
  {"content":"\r\nدادند و اولياء قصاص كردند آنگاه گواهان گفتند خطا كرديم بايد ديه را غرامت كشند و اگر گفتند عمدا شهادت دروغ داديم بايد آنها را قصاص كرد اما چون شهود بيش از مقتولند چند نفر را براى يك نفر نمىتوان قصاص كرد مگر تفاوت ديه آنها داده شود پس اگر همه گواهان را قصاص كند ولى مقتول بايد آن تفاوت را بدهد اگر بعض شهود را قصاص كند مىتواند مقدارى از ديه كه سهم شهود ديگر مىشود از آنها بگيرد و تفاوت ديه آن كه قصاص شده از آن بدهد و اگر كمتر باشد از خود تكميل كند اگر يكى از شهود بگويد من خطا كردم سهمى از ديه به آن نسبت كه سبب قتل شده بايد بدهد و اگر عمدا دروغ گفته باشد ولى مقتول مىتواند او را قصاص كند و زيادتى ديه را از مقدار جنايت به او بدهد .\r\nو اگر گواهان شهادت دادند و حكم صادر گشت و پس از آن شهود ديگر بر خلاف گواهان اول شهادت دادند در دعاوى مالى حكم نقض نمىشود و در جنايات و حدود نقض مىشود و اجرا نمىگردد براى شبهه همچنين اگر شهود اول در جنايات و حدود از شهادت بر\r\n","description":"","footnote":"","page_name":" 723 ","page_number":419},
  {"content":"\r\nگردند پس از حكم و هنوز حكم اجرا نشده نبايد حكم اجرا شود و آن در معنى نقض حكم است .\r\nهر گاه گواهان شهادت بدزدى دادند و دست دزد بريده شد پس از آن گفتند ما خطا كرديم و كس ديگر را معرفى كردند بايد ديه دست اول را بدهند و شهادت آنها در بارهء دومى پذيرفته نيست 5 - واجب است گواه دروغ گوى را مشهور كنند تا همه بشناسند و رسوا شود و هر گونه تعزير كه امام در بارهء او صلاح بيند اجرا كند .\r\n\r\nحكومت عادله قاضى در حكومت عادله اگر منصوب باشد وظائف و تكاليفى دارد مختصرى از آن گذشت و تفصيل آن در كتب ديگر آمده است و احكام او در مسائل اجتهادى بر مخالفين او در فتوى نافذ نيست و ماوردى از علماى شافعى در كتاب احكام سلطانيه بدان تصريح كرده و به قاعده مذهب ما نيز صحيح است ولى فعلا احتياج بتحقيق آن نداريم و اهل ورع و تقوى با حكومت عادله وظائفى دارند از جمله آن كه اموال حكومت كه از خراج مشروع فراهم گشته و در\r\n","description":"","footnote":"","page_name":" 724 ","page_number":420},
  {"content":"\r\nتصرف واليان مجاز و مشروع است مانند اموال شخصى محترم است و غصب و سرقت آن حرام و قول متصرف در بارهء آن حجت است و چنان كه در كتاب جهاد وارث امام به ولايت اشاره كرديم خراج و مصارف آن در شرع مقرر است و تجاوز از آن چه مقرر است جائز نيست و بايد دانست كه مال گاهى مالك مشخص دارد چنان كه معلوم است و گاه مالى است معين براى مصارف و جهات خاص كه در غير آن نمىتوان مصرف كرد مانند اموالى كه براى مسجد و فقرا وقف يا وصيت مىكنند و خراج اراضى كه بايد در مصالح مسلمانان خرج شود و زكات كه ولى مسلمين گرفته و معين است براى مصارف زكوى و در حقيقت مالك اين اموال آن جهت معين است كه بايد در آن انفاق كرد و در عهد ما اين گونه مالك را شخصيت حقوقى گويند و در عرف مردم بايد شخصيت حقوقى به رسميت شناخته شود تا قابل مالكيت باشد در شرع هم بايد آن جهت را شارع مقدس شناخته يعنى جعل كرده باشد مانند حكومت عادله كه متصدى آن امام معصوم است عليه السلام . چنين حكومت مانند شخصيت حقوقى عرفى مالك خراج مشروع مىشود و مالك هر مال مشروع است كه به حق در تصرف او باشد .\r\nاجرت گرفتن براى كار مشروع از حكومت عادله جائز و صحيح است و تصرف حكومت عادله دليل مالكيت و خيانت در آن حرام است انفال مانند زمينهاى باير و آبهاى مباح و معادن كه به\r\n","description":"","footnote":"","page_name":" 725 ","page_number":421},
  {"content":"\r\nعنوان ولايت در دست حكومت عادله باشد حكم آن معلوم است و گذشت و در دست ديگران مثل آن است كه در تصرف كسى نيست و اگر كسى آباد كند بىاذن والى مالك مىشود و شركتها كه براى كار مشروع تشكيل شود از مال حلال نيز حكم آن معلوم است و اگر براى كار نامشروع باشد اموال حلال شركاء هنوز يملك شخصى آنها باقى است و آن چه در دست متصرف يا جهت و شخصيت حقوقى نامشروع باشد مجهول مالك است و لو بعنوان شركت و اين احكام تفصيل بسيار دارد همه مبتلا به و بايد آن چه نگفتيم از آن چه گفتيم استنباط گردد .\r\n\r\nفصل هفتم در حد زنا گناهان در شرع معلوم است و حدود و تعزيرات آن معين هيچ كس را نبايد براى غير آن چه در شرع گناه است مجازات كرد و كسى نمىتواند حلال خدا را حرام كند يا حرام خدا را حلال كند .\r\nمجازات بعضى گناهان در شرع وارد و محدود است و آن را حد گويند و بعضى اندازه ندارد و بسته به نظر حاكم است آن را تعزير گويند و از جمله آن چه حدش معين است زنا است يعنى نزديكى با زن بيگانه و دخول به اندازه كه غسل واجب شود و تعزير نبايد از\r\n","description":"","footnote":"","page_name":" 726 ","page_number":422},
  {"content":"\r\nتازيانه زدن تجاوز كند و تازيانه بايد كمتر از صد ضربه باشد و شرط حدود آن است كه مرد بالغ و عاقل باشد و دانسته و به اختيار عمل كند و اگر زنى را كه بداند حرام است بر وى عقد كند و نزديكى ، حد ثابت مىشود و آن را شبهه نتوان شمرد و بعض فقهاى عامه گويند شبهه است چون ممكن است جاهلى آن را قياس بخريد و فروش مال در وقت اذان روز جمعه كند كه معامله حرام است اما عقد بيع صحيح همچنين پندارد كه نكاح زن در حال احرام با آن كه گناه است اما سبب حلال بودن زن مىگردد بدين شبهه حد از او رفع شود و شايد مراد علامه رحمه الله و ساير فقها غير اين صورت باشد زيرا كه به راستى احتمال چنين شبهه در زانى نمىرود .\r\nاگر زن بيگانه خود را در آغوش مردى افكند و چنان به او وا نمايد كه زن اوست حد زنا بر زن جارى مىشود نه بر مرد .\r\nاگر مرد دعوى كند كه زن من بود يا آن كه بر من شبهه شد حد ساقط مىگردد .\r\nاگر زنى در عده شوهر كند دانسته و مقاربت شود حد بايد زد و همچنين اگر مرد بداند زن در عده بوده است و اگر زن شوهر دار شوهر كند هم حد بر او جارى است .\r\n","description":"","footnote":"","page_name":" 727 ","page_number":423},
  {"content":"\r\nهر مرد و زنى كه دعوى جهالت كنند و احتمال جهالت در بارهء آنها داده شود پذيرفته مىشود و مرد كور را نيز حد بايد زد مگر دعوى شبهه كند و احتمال شبهه در او بيشتر است .\r\nزنا ثابت مىشود به آن كه مرد يا زن چهار بار اقرار كنند و شرط صحت اقرار در آنها موجود باشد يا چهار مرد عادل گواهى دهند يا سه مرد و دو زن و اگر دو مرد و چهار زن گواهى دادند تازيانه ثابت مىشود اما سنگسار ثابت نمىشود و به گواهى يك مرد و زنهاى بسيار هر چه باشند هيچ حد ثابت نمىشود .\r\nحاصل كلام آن كه حد زنا هيچ وقت ثابت نخواهد شد زيرا كه هيچ كس اين عمل را پيش روى چند شاهد عادل مرتكب نمىشود و عادل نيز نظر به عورت زن و مرد بيگانه نمىكند و اگر كمتر از چهار مرد يا بدل آن شهادت دهند شهادتشان پذيرفته نيست بلكه بايد هر يك را حد زد براى افتراء و تهمت .\r\nدر شهادت شرط است همه با هم از هر جهت متفق القول باشند و اگر تفاصيل واقعه را مختلف گويند پذيرفته نمىشود و بايد به چشم بينند مانند ميل در سرمه دان و به اين كه در آغوش يكديگر خفته و دست\r\n","description":"","footnote":"","page_name":" 728 ","page_number":424},
  {"content":"\r\nبه گردن يكديگر بودند يا شهادت ببوسه دهد يا تفخيذ تنها تعزير ثابت مىشود يعنى مىتواند قاضى آنها را به چند تازيانه ادب كند .\r\nاگر كسى اقرار كرد به زنايى كه موجب سنگسار است آنگاه پشيمان شد و انكار كرد از او پذيرفته مىشود اما اگر اقرار به زنايى كرد كه موجب صد تازيانه است انكار پس از آن فائده ندارد .\r\nاگر اقرار به زنا كرد پس از آن توبه نمود امام مىتواند او را عفو كند اما اگر به شهود ثابت شود توبه سودى ندارد و اگر پيش از ثبوت و گواهى شاهدان توبه كند حد هم ساقط مىشود .\r\nحد زنا چند قسم است : اول كشتن ، اگر كسى با يكى از محارم نسبى يا رضاعى زنا كند يا با زن پدر بايد كشته شود اما با ديگر محارم حكم كشتن نيست و اگر مرد ذمى با زن مسلمان زنا كند نيز بايد كشته شود و اگر مردى با زنى به اكراه و جبر زنا كند نيز بايد كشته شود .\r\nدويم صد تازيانه پس از آن سنگسار كردن ، مردى كه خود\r\n","description":"","footnote":"","page_name":" 729 ","page_number":425},
  {"content":"\r\nزن حلال دارد به عقد دائم نه متعه و يك بار با او زفاف كرده و مىتواند روزى دو بار به او برسد اگر با غير محارم زنا كند بايد اول صد تازيانه بزنند پس از آن سنگسار كنند به چند شرط : يكى آن كه خود مرد عاقل باشد ديگر آن كه زن نيز بالغ و عاقل باشد چون اگر زن صغيره باشد يا ديوانه فقط صد تازيانه بايد زد و زن شوهر دار نيز اگر عاقل باشد و مرد زانى نيز عاقل و بالغ بايد سنگسار شود .\r\nاين گونه مرد زن دار يا زن شوهر دار را محصن و محصنه مىگويند .\r\nبايد دانست زن در عده رجعيه حكم زن شوهر دار دارد و عده بائن دو قسم است يا زن سه طلاق يا زن خلع شده ، در سه طلاقه مرد حق رجوع ندارد و زن در حكم بىشوهر است و زن خلع شده ممكن است پشيمان شود و آن چه داده است پس بگيرد و مرد حق رجوع پيدا كند و زن در اين حال كه مرد به او رجوع كرده باز در حكم زن بىشوهر است تا وقتى كه مرد با او نزديكى كند و پس از نزديك شدن مرد در حكم زن شوهر دار است و اگر زنا كند سنگسار مىشود .\r\n","description":"","footnote":"","page_name":" 730 ","page_number":426},
  {"content":"\r\nهمچنين بنده چون آزاد شود و مكاتب از قيد كتابت بيرون آيد و مال را پرداخته باشد زنى كه در حباله اوست محصنه محسوب مىشود اگر شوهر آن نكاح را باقى گذارد و با زن نزديكى كند پس از آزادى .\r\nاگر زن شوهر دار با طفل صغير هم بستر شود زناى محصنه نيست و صد تازيانه بايد زد اما اگر با ديوانه اين كار كند سنگ سار مىشود .\r\nسيم صد تازيانه بىسنگسار كردن . مرد يا زنى كه محصن نباشند چون زنا كنند صد تازيانه بايد زد و جوان زنا كار را بايد سر تراشيد و يك سال از شهر دور كرد و اين مجازات براى زن نيست . اگر پس از حد زدن باز زنا كند بار دوم حد زنند و اگر پس از دو بار حد زنا كند او را بكشند و بعضى گويند بار چهارم بكشند . و زن نيز حكم مرد دارد .\r\nبنده و كنيز را پنجاه تازيانه بايد زد محصن باشند يا غير محصن و بار هشتم يا نهم بايد كشت اگر هر بار كه زنا كردند يك حد زدند .\r\n","description":"","footnote":"","page_name":" 731 ","page_number":427},
  {"content":"\r\nو هشتم يا نهم روايتى است كه بيشتر بدان عمل كردند و اگر قياس بر آزاد كنيم كسى كه گويد زانى آزاد بار سيم كشته مىشود بايد بگويد بنده بار ششم و آن كه گويد آزاد بار چهارم كشته مىشود در بنده بگويد هشتم و بار نهم كسى گويد در بنده كه در آزاد بار پنجم گويد يعنى زناى بعد از چهارم .\r\nمفسده زنا بيش از آن است كه به وصف آيد در اخبار بنى اسرائيل آمده كه خداى تعالى قومى را براى يك زن زانيه به طاعون مبتلا ساخت بهتر از اين نمىتوان تأثير اين عمل را در جامعه بشرى بيان كرد اگر به يك زن فاحشه طاعون آيد براى شماره نامحصور چه آيد ؟\r\nهمه گونه بلا از قتل و ناامنى و حسد و بخل و حرص مال دنيا اما نفرت و دشمنى خانواده ها با يكديگر و بيزارى خواهر از برادر و پدر از فرزند و زوال محبت و و داد چنان كه مىبينيم و گسيختن پيوند اتحاد يك امت و انقراض آنها از اين خيزد كه همتشان جز تمتع رايگان از زنان و شهوت رانى آزاد با آنان نباشد دختر كشى در عرب نيز علتش شيوع زنا بود معصيت بسيار است اما اين معصيت عام است كه همه كس طبع و غريزه آن را دارند و امير المؤمنين عليه السلام در روايتى زانى را و بروايتى لائط را فرمود در مزبله بردند و آلوده ساختند تا بداند عشق مجازى عشق به جوال غائط است .\r\nو اگر براى نسل نباشد چه ظلم بزرگ تر در بارهء عقل مجرد روحانى و خليفة الله كه اوقات عزيز را در انديشه مخرج بول و غائط اين و آن بگذراند حتى زن مشروع هم تا حدى خوبست كه انسان\r\n","description":"","footnote":"","page_name":" 732 ","page_number":428},
  {"content":"\r\nرا از ياد آخرت و انجام تكاليف عقلى باز ندارد .\r\n\r\nچند مسأله در حد زنا 1 - حاكم مىتواند خود ذمى را حد زند مطابق قانون اسلام يا آنها را نزد اهل دين خودشان بفرستد تا بر آنها حد جارى كنند و در هيچ يك از ممالك در زمان ما اين گونه آزادى در عقيده و عمل برعاياى كشور خود نداده‌اند بلكه هر كس در هر مملكتى مجبور است احكام و قوانين آن مملكت را به پذيرد خواه با دينش موافق باشد يا مخالف .\r\n2 - اگر زن آبستن زنا كند حدش نبايد زد تا نزايد و فرزند از او بىنياز شود و بيمار و مستحاضه را نيز حد نبايد زد اما اگر بر آنها رجم ثابت شود سنگسار مىكنند اگر مصلحت\r\n","description":"","footnote":"","page_name":" 733 ","page_number":429},
  {"content":"\r\nاقتضا كند مريض را پيش از بهبودى حد زنند يك بسته كه در آن صد تازيانه باشد يك بار بر بدن او زنند .\r\nحد زدن در هواى بسيار گرم و بسيار سرد جائز نيست و در زمين دشمن نيز حد نبايد زد تا موجب شماتت نشود و اگر كسى در حرم مكه بست نشيند حد بر او نبايد زد بلكه در خوراك و آب بر او سخت گيرند تا خود بيرون آيد و اگر در حرم زنا كند همان جا جائز است حد زدن .\r\n3 - هر گاه صد تازيانه و سنگسار هر دو ثابت شود بايد اول تازيانه زد آنگاه سنگسار و زانى را اگر زن است تا سينه در خاك كنند و اگر زنا به گواهان ثابت شده باشد و يكى از اينان بگريزد باز گردانند و اگر با قرار ثابت شده رها كنند حتى اگر سنگ به تن او رسيده باشد و هنگام سنگ انداختن اول گواهان آغاز كنند و اگر به اقرار زانى باشد اول امام سنگ اندازد .\r\n4 - براى تازيانه زدن مرد را برهنه بايد كرد و سخت زد و بر همه تن او مىتوان تازيانه زد مگر روى و عورت كه پرهيز بايد كرد و زنان را هنگام حد زدن بايد نشانيد و جامه بر تن بست تا بدنش نمايان نباشد .\r\n","description":"","footnote":"","page_name":" 734 ","page_number":430},
  {"content":"\r\n5 - هر گاه كسى كنيزى را عقد كرد براى خويش با آن كه خود زن آزاد و مسلمان داشت و زن اجازه نداد و او نزديكى كرد با كنيز بايد هشت يك حد زانى به او زد يعنى دوازده تازيانه و نيم و اگر كسى در زمان شريف و مكان شريف زنا كند بر اصل حد مىتوان افزود .\r\nفصل هشتم در لواط و مساحقه و قيادت\r\n\r\nلواط - معنى لواط در صفحه 512 گذشت كه ايقاب است و به كمتر از آن حكم ثابت نمىشود كسى كه اين عمل زشت را مرتكب شود و چهار شاهد عادل به رؤيت گواهى دهند مانند ميل و سرمه دادن حد ثابت مىشود يعنى كشتن و در كشتن آن نحو خاصى وارد نشده است و امام مختار است اما ثابت شدن آن مشكل است زيرا كه كسى اين عمل را در حضور چهار شاهد عادل مرتكب نخواهد شد و مقصود تعظيم گناه و بيان قباحت آن است .\r\n","description":"","footnote":"","page_name":" 735 ","page_number":431},
  {"content":"\r\nاگر مفعول صغير يا مجنون باشد نيز حد فاعل كشتن است و اگر مردى بالغ طفل صغير يا مجنون را به اين عمل با خود وادار كند مفعول را بايد كشت و فاعل را ادب كرد .\r\nاگر كسى با بنده خود لواط كند و مفعول گويد مرا اجبار كرد از او پذيرفته مىشود و فاعل را بايد كشت و اگر بنده خود تمكين كند او را نيز بكشند .\r\nاگر ذمى با بچه مسلمانى معانقه كند و آلت بر محل مخصوص بمالد و لو داخل نشود بايد ذمى را كشت .\r\nو اگر مسلمان نتواند سر منزل معشوق را در گذرگاه عشاق از ديده رقيب پنهان كند صد تازيانه اش بايد زد آزاد باشد يا بنده فاعل يا مفعول و اگر اين حد سه بار تكرار شود بار چهارم بايد كشت .\r\nهر گاه دو نفر بيگانه در يك بستر برهنه بخوابند از سى تا نود و نه تازيانه تعزير يعنى ادبشان بايد كرد و اگر دو بار تعزير كردند بار سيم صد تازيانه مىتوان زد\r\n","description":"","footnote":"","page_name":" 736 ","page_number":432},
  {"content":"\r\nهر گاه كسى پسرى را به شهوت ببوسد حاكم او را چند تازيانه بزند .\r\n\r\nسحق يا مساحقه شهوت رانى زنان است با يكديگر و فاعل اين كار غالبا زنى است مردانه و از هم جنس خود نمىشكيبد و هر گاه چهار شاهد عادل شهادت دادند كه طبق بر طبق نهاده ديديم صد تازيانه بهر يك بايد زد و كنيز و آزاد در اين حكم برابرند و اگر سه بار حد تكرار شد عقوبت بار چهارم كشتن است . حد سحق و لواط ساقط مىشود اگر پيش از ثبوت توبه كنند اما پس از ثبوت توبه كنند حد ساقط نمىشود دو زن برهنه در يك بستر بخوابند و بيگانه باشند تعزيرشان بايد كرد پس از دو بار تعزير بار سيم حد بايد زد حد سحق از حد لواط و زنا خفيفتر است\r\n\r\nقيادت صنعت قواد است يعنى دلال ميان عاشق و معشوق او را در هر يك بار عمل هفتاد و پنج تازيانه بايد زد و سرش را بتراشند و در شهر بگردانند تا همه او را بشناسند آنگاه از شهر خود دور كنند زيرا كه\r\n","description":"","footnote":"","page_name":" 737 ","page_number":433},
  {"content":"\r\nاگر بماند بازارش رايجتر مىگردد بنده باشد يا آزاد مسلمان يا كافر حكم همين است و زن را نبايد سر تراشيد و از شهر بيرون كرد اين عمل به دو شاهد ثابت مىشود يا به دو بار اقرار .\r\n\r\nفصل نهم در حد قذف قذف تهمت زدن است و مراد اينجا نسبت دادن كسى به فحشا و منكر است .\r\nهر كس به ديگرى نسبت زنا يا لواط دهد و او بالغ و عاقل و آزاد و مسلمان باشد و معروف به اين اعمال نباشد و گوينده به لفظى كه مىگويد و معنى آن آگاه باشد بايد هشتاد تازيانه بزنندش آزاد باشد يا بنده اما مكلف باشد و در همه جا دلالت لفظ نزد گوينده\r\n","description":"","footnote":"","page_name":" 738 ","page_number":434},
  {"content":"\r\nمعتبر است تا بگوئيم قذف كرده است نه آن كه قاضى يا شاهد از آن قذف بفهمند و اگر به فرزند خود گويد فرزند من نيستى و جدى گويد و قصد معنى حقيقى كند نيز حد واجب مىشود و همچنين اگر به ديگرى گويد تو فرزند پدرت نيستى .\r\nو اگر كسى به ديگرى ولد الزنا گويد و هر چه افاده اين معنى كند نسبت زنا به مادر يا پدر او يا هر دو داده است و اگر مسلمان بوده‌اند براى آنها حدش مىزنند اگر چه مخاطب كافر باشد و اگر به مسلمانى گويد مادرت به زنا آبستن شد به تو و مادرش كافر بوده گوينده را تعزير بايد كرد و اگر نسبت زنا به خواهر يا دختر كسى دهد حد براى مخاطب نيست بلكه براى زن يا خواهر است و اگر گويد تو با فلان زنا كردى يا لواط دو حد بايد زد براى دو نفر .\r\nهر سخن زشت ناسزا كه سبب اهانت و هتك حرمت باشد موجب تعزير است يعنى قاضى گوينده را بايد ادب كند مانند آن كه بزن خود گويد تو دختر دوشيزه نبودى يا به كسى گويد ديشب در خواب با مادرت محتلم شدم يا به كسى گويد اى فاسق شراب خوار مگر شنونده از اين باك نداشته باشد و خود تظاهر كند .\r\n","description":"","footnote":"","page_name":" 739 ","page_number":435},
  {"content":"\r\nاگر كسى كودك و ديوانه و كافر يا مملوك و متظاهر به فسق را نسبت به فحشا دهد تعزير مىشود و همچنين اگر پدر به فرزند خود اين نسبت دهد .\r\nو اگر به جماعتى ناسزا گفت و همه با هم به مرافعه آمدند براى همه يك حد بايد زد و اگر جدا جدا آمدند براى هر يك حدى جدا بايد زد .\r\nقذف به دو بار اقرار يا دو شاهد عادل ثابت مىشود .\r\nاگر كودك يا مجنون نسبت ناسزا به كسى دهند تعزير مىشوند چون تعزير ادب كرده است و ادب كردن غير مكلف نيز جائز است حد قذف حق كسى است كه ناسزا به او گفته شده و تا مطالبه نكند حد جارى نمىشود و اگر عفو كرد حد ساقط مىگردد و حاكم حق ندارد بىمطالبه صاحب حق او را مؤاخذه كند . چون حق است ارث برده مىشود مثل مال و به خويشان نسبى مىرسد اما زن و شوهر از اين حق بىنصيبند و اگر يكى از وارثان عفو كند ديگران حق استفاده دارند يعنى همه حد را و شماره تازيانه ميان وارثان قسمت نمىشود\r\n","description":"","footnote":"","page_name":" 740 ","page_number":436},
  {"content":"\r\nاگر حد سه بار تكرار شد بار چهارم كشتن است .\r\nاگر دو نفر به يك ديگر نسبت بد بدهند هر دو را تعزير بايد كرد .\r\nكسى كه دشنام به پيغمبر صلى الله عليه و آله يا يكى از ائمه عليهم السلام بدهد كشته مىشود و هر كس بشنود جائز است او را بكشد اگر ايمن از ضرر باشد اما غالبا ايمن نيست چون از او مؤاخذه خواهند كرد و نيز هر قاتل ستم كار اين ادعا تواند كرد كه مقتول او به پيغمبر صلَّى الله عليه و آله ناسزا گفته بود هر كس دعوى نبوت كند پس از خاتم انبيا صلَّى الله عليه و آله نيز بايد كشته شود .\r\nكسى كه گويد نمىدانم محمد راست گفت در دعوى نبوت يا دروغ و پيش از آن مسلمان بوده نيز مرتد است و بايد كشته شود مظنه به توحيد و رسالت هم در ايمان كافى نيست زيرا كه از اول اسلام تا كنون كسى ظن را به جاى ايمان قبول نكرده است و شعار مسلمانى اشهد است .\r\nبايد دانست كه حد دشنام دهنده پيغمبر صلى الله عليه و آله و ائمه عليهم السلام نه از باب ارتدادست چون حد بر او جارى مىگردد\r\n","description":"","footnote":"","page_name":" 741 ","page_number":437},
  {"content":"\r\nاگر چه ايمان به توحيد و رسالت داشته باشد از اين جهت خوارج و نواصب را مىكشتند اما چون بمذهب حق مىآمدند از آنها قبول مىشد و حضرت أمير المؤمنين عليه السلام ابن عباس را براى هدايت و توبه آنان فرستاد .\r\n\r\nحد ساحر ساحر اگر مسلمان باشد او را بايد كشت و اگر كافر باشد تعزير بايد كرد به چند تازيانه و براى كشتن ساحر مسلمان دو علت تصور مىشود . يكى آن كه اصل علم سحر و نجوم از بابليان است و مبنى بر پرستش ستارگان و ارباب انواع و از اين جهت منجم و ساحر را كافر مىخواندند و شايد در صدر اسلام از آنها بقيتى مانده بود و اطلاق روايات راجع به آنها است و بعض كتب قديم كه ديده‌ايم و اندكى از آن در نفائس الفنون نيز آمده است سحر متضمن دعا و مناجات با روحانيت كواكب مانند زهره و مريخ و عبادت آنها است به عملى كه آنها مىپسندند مثلا عبادت روحانيت زهره به عيش و نوش و طرب و زنا و آميختن با غلامان است روز و شب تا زهره را خوش آيد و حاجت بنده را بر آورد يا براى طلسم و حاجت گرفتن از مريخ سر بريده آدميزاد در دست گرفتن و به شمشير برهنه و امثال آن حمله بردن بر چيزى و لو مجسمه شرط است و چون منجم و ساحر در اسلام از اين صنف يافت نمىشود بحث در آن بيهوده است و به فرض محال اگر كسى از دين اسلام به اين اعتقاد برگردد بكفر برگشته است .\r\n","description":"","footnote":"","page_name":" 742 ","page_number":438},
  {"content":"\r\nدويم آن كه بعض اقسام سحر به ضرورت دين اسلام حرام است و اگر كسى آن را حلال داند مرتد است نه آن كه عمل كند و حلال نداند و بسيارى از علما بدين قيد تصريح كردند و علامه در قواعد فرمود سحر عملى است كه بدن يا عقل مسحور را زيان رساند .\r\nو به ضرورت دين اسلام آزار رسانيدن به مردم بىگناه حرام و حلال دانستن آن كفر است شايد ساحر جادوى را مؤثر نداند يا عملش مضر به كسى نباشد مرتد نيست و عيسى بن شقفى يكى از مشاهير ساحران بود در عهد حضرت صادق عليه السلام و نامش در اصحاب علوم و فنون آمده امام عليه السلام را از عمل خويش پرسيد امام فرمود حل و لا تعقد يعنى بگشاى و مبند چون بستن زيان و ضرر است و گشودن سود دارد آن را تجويز فرمود .\r\n\r\nفصل دهم حد آشاميدن مسكرات هر كس مسكرى بنوشد يا آبجو يا شيره انگور جوشيده پيش از آن كه دو ثلث آن بخار شود و مكلف باشد و حرمت آن را بداند بايد او را هشتاد تازيانه زد در حالى كه برهنه باشد و بر پشت و دوش او زنند و از روى و عورت پرهيز كنند و بايد حد زدن پس از هشيارى او باشد\r\n","description":"","footnote":"","page_name":" 743 ","page_number":439},
  {"content":"\r\nو در حال مستى صحيح نيست .\r\nآبجو و شيره انگور جوشيده را جدا نام بردند تا رفع شبهه كنند و گر نه علت حد در آن دو نيز سكر است چنان كه در كتاب اطعمه و اشربه گفتيم و از بعضى روايات مستطرفات سرائر معلوم مىشود كه آب انگور چون بر آتش بجوشد اگر بگذارند تا مدتى بر آن بگذرد حرام مىشود و اگر گرما گرم بنوشند حرام نيست و در حاشيه وسائل بدان اشاره كرديم ( وسائل جلد 17 صفحه 230 ) اما تحديد مدت در آن ممكن نيست پس عمل بر پرهيز باشد و انگور و كشمش در اين حكم مساوى هستند و اگر كافر مسكر نوشد به تظاهر نيز حدش بايد زد اگر كسى را براى مسكر حد زدند سه بار بايد بار چهارم كشته شود .\r\nاگر كسى شراب را حلال داند مرتد است زيرا كه حرام بودن آن از ضروريات دين اسلام است و ممكن نيست مسلمان معتقد به حلال بودن آن باشد اما آب جو و عصير را بعضى از مسلمانان به شبهه حلال دانستند .\r\nآن كه شراب مىفروشد اگر عمل خود را مباح داند حدش كشتن است اما اگر توبه اش دهند و او توبه كند از او پذيرفته مىشود و اين حكم را بعضى علما گفته‌اند و در كشف اللثام گويد بر حسب قواعد فقهى صحيح نيست زيرا كه اگر حرمت شراب فروشى از ضروريات دين باشد توبه اش پذيرفته نمىشود و اگر ضرورى نباشد حدش\r\n","description":"","footnote":"","page_name":" 744 ","page_number":440},
  {"content":"\r\nكشتن نيست .\r\nاگر غير شراب فرو شد از مسكرات و آن را حلال داند بايد تعزيرش كرد .\r\nاگر مايعى را به هوس آن كه شراب است بنوشد پس از آن معلوم شود مسكر نبود اگر چه در آخرت مانند كسى است كه شراب نوشيده و همان عقاب دارد كه شراب خوار حقيقى اما در اين جهان حد ندارد زيرا كه حد براى نوشنده مسكر است و عذاب آخرت براى مخالف فرمان پروردگار و بعضى گويند در آخرت هم عقاب ندارد و اين قول نادر است و صحيح نيست روايات نيز بر عقاب او دلالت دارد و بعضى گويند عمل اين مرد متجرى قبح فعلى ندارد و قبح فاعلى دارد و عقاب آخرت بر قبح فعلى است نه قبيح فاعلى امام گوينده اين كلام را بى دقت و تأمل گفته است زيرا كه فعل با قطع نظر از فاعل قبيح نيست و فاعل نيز با قطع نظر از فعل قبيح نمىباشد سنگى كه از بلندى بيفتد و كسى را بكشد فعل قبيح نيست و انسانى كه صفت بد دارد نه عمل بد قبيح نيست فاعل را ملامت مىكنند براى نيت بد يا عمل بد پس قبيح هم بفعل مربوط است و هم به فاعل . بعض اهل حديث مىگويند بعضى را خدا ناپاك و با طينت خبيث و آماده معصيت آفريده است اگر اين سخن صحيح باشد البته به خلقت بد عقاب ندارد چون تقصير از او نيست و اگر به اختيار نيت به دو عمل بد كند عقاب دارد .\r\nاگر پيش از آن كه گواهان شهادت دهند از نوشيدن مسكر توبه كند حدش ساقط مىشود و اگر پس از آن توبه كند ساقط نمىشود .\r\n","description":"","footnote":"","page_name":" 745 ","page_number":441},
  {"content":"\r\nاگر اقرار كند پس از آن توبه كند امام مختار است و مىتواند او را عفو كند حد مسكر به شهادت دو عادل يا دو بار اقرار ثابت مىشود و اگر ندانسته بنوشد حد ندارد خواه نداند مسكر است يا نداند حرام است بهر يك جاهل باشد حد ساقط مىشود .\r\nچيزى كه حرمت آن اجماع همه مسلمانان باشد مانند ميته اگر كسى حلال داند بايد كشته شود چون مرتد است و اگر مرتكب شود اما حلال نداند تعزيرش بايد كرد .\r\nالبته مقصود علامه رحمه الله اجماعى است كه ضرورى هم باشد چون گاهى اجماع به اجتهاد از ادله استنباط مىشود و هميشه بديهى نيست و ممكن است بعض مردم بلكه بعض علما اجماعى را ثابت ندانند و انكار آن دليل انكار رسول صلى الله عليه و آله نباشد .\r\nو در زمان ما هنوز جماعتى هستند كه اطلاع بر اجماع را محال مىدانند چون معتقدند اطلاع بر راى همه علما متوقف بر تتبع يكى يكى آراء آنها است علم اجمالى به اتفاق همه را بدون علم تفصيلى به افراد غير معقول مىشمارند .\r\nو چون سخن به حكم مرتد كشيد مناسب است براى آن عنوان مستقل آوريم زيرا كه احتياج به آن بسيار است و مردم در بارهء ارتداد بين افراط و تفريطند جماعتى از اهل ظاهر كه حقيقت را منحصر در دائره فهم خويش مىدانند و معتقدند هر چه خودشان در نيابند باطل است و كفر و بايد خردمندان جهان و نوابغ روزگار آن قدر كوچك شوند تا در حيطه ذهن آنان بگنجند و هر چه اينان از ظاهر روايات مشكوكه به فكر ناچيز خود دانستند و به ذهنشان متبادر شد\r\n","description":"","footnote":"","page_name":" 746 ","page_number":442},
  {"content":"\r\nحجت است بر همه مردم أو لو كانوا * ( لا يَعْقِلُونَ شَيْئاً وَلا يَهْتَدُونَ ) * .\r\n\r\nحد مرتد مرتد كسى است كه از دين اسلام برگردد و آن دو قسم است فطرى و ملى چنان كه گذشت ( صفحه 681 ) .\r\nاسلام شهادت بر توحيد خدا است و رسالت پيغمبر ( ص ) و برگشتن از اسلام به اين كه يكى از اين دو اصل را انكار نمايد .\r\nمرتد را بايد كشت و كافر اصلى را نبايد كشت زيرا كه زيان مرتد براى جامعه مسلمين بيش از كفار اصلى است چنان كه در عهد خود مشاهده كرديم هر جا مسلمان زاده از دين برگشته بسيار شد جامعه اسلامى را بر هم زدند و در بلاد كفار صدها سال مسلمانان زندگى كردند و محفوظ ماندند .\r\nارتداد ثابت مىشود به اقرار صريح دو بار يا به گواهى دو مرد عادل كه اقرار صريح از او بشنوند مثل آن كه بگويد من منكر خداى يگانه هستم يا منكر نبوت خاتم انبيا ص بلفظ نه به كتابت و اگر به لفظ ديگر بگويد كه صريح در انكار نباشد و شاهد از آن استنباط انكار نمايد كافى نيست چنان كه در اقرار به ساير امور كافى نيست و اگر گويى هيچ كس صريحا نخواهد گفت من منكر خدا و رسولم پس هر گز مرتد بودن كسى ثابت نخواهد شد گوييم چنان كه هيچ زانى در حضور چهار شاهد عادل مكشوف العوره زنا نمىكند پس هيچ وقت حد زنا جارى نخواهد شد ، و ما هم اصرار نداريم ارتداد ثابت شود چنان كه اصرار نداريم زنا ثابت شود .\r\n","description":"","footnote":"","page_name":" 747 ","page_number":443},
  {"content":"\r\nهر كس انكار يكى از مطالب واضح كند كه ثبوت آن در دين اسلام از هيچ كس پوشيده نيست و عوام نيز مىدانند مثلا غصب اموال مردم حرام است و شراب مسكر حرام است و زنا و قتل و امثال آن همچنين يا كعبه قبله مسلمانان و احترام آن واجب است و قرآن كلام خدا است هر گاه كسى انكار كند دليل آن است كه پيغمبر اسلام را به نبوت نشناخته يا بگويد فلان قوانين بهتر از قوانين قرآن و فلسفه يونان بهتر از عقايد اسلام است ( نه آن كه بگويد مطابق اسلام است ) يا حدود ملل و مذاهب ديگر را بر حدودى كه در قرآن وارد شده ترجيح دهد و اين امور را ضرورى دين مىگويند مگر كسى دور از مسلمانان زندگى كرده بر وى شبهه حاصل شده باشند .\r\nهر مطلبى از اصول دين يا غير آن كه علما بدليل و برهان ثابت كرده‌اند و بىدرس و استاد و تعمق و فكر نمىتوان فهميد البته از ضروريات دين نخواهد بود و انكار يا اقرار به آن دليل انكار توحيد و نبوت نيست اگر چه علماى كلام آن را از لوازم توحيد و نبوت بدانند يا منافى آن شناسند چون ضرورى دين بديهى را گويند و آن كه حاجت بدليل و برهان دارد بديهى نيست و اگر كسى انكار كند دليل آن نيست رسالت يا توحيد را انكار كرده است بلكه شايد آن دليل را نديده يا نفهميده است بالعكس بسيارى مطالب باطل كه مخالفت آن با توحيد يا نبوت ثابت شده بدليل نظرى و عقلى اما مردم بدان معتقدند خصوص عوام نمىتوان گفت كافرند رجوع به وقف شود ( صفحه 457 / 458 ) .\r\n","description":"","footnote":"","page_name":" 748 ","page_number":444},
  {"content":"\r\nگفتيم اقرار بكفر نيز مانند ساير امور بايد حمل بر اصطلاح و فهم اقرار كننده شود نه بر فهم قاضى و اگر كسى بگويد ده ليره بدهكارم بايد تحقيق كرد او خود چه ليره خواسته است نه قاضى چه مىفهمد و آن چه به ذهن قاضى متبادر شود حجت نيست . علامه رحمه الله در كتاب شرح تجريد ثابت كرده است كه اعاده معدوم محال است و اگر قاضى در علم كلام بصيرت نداشته باشد مانند ساير عوام از آن انكار معاد مىفهمد و مراد علامه نيست و اگر فلسفى گويد عالم هميشه بوده و خواهد بود قاضى مانند همه مردم از آن انكار واجب الوجود مىفهمد اما فلسفى چنين معنى قصد نكرده چون آنها جائز مىدانند خداى قادر مختار مشيتش تعلق گيرد هميشه مخلوق داشته باشد و مخلوق بودن به نظر آنها منافى دوام نيست و علامه در شرح تجريد ثابت كرده است علت احتياج ممكنات بواجب الوجود امكان آنهاست نه حدوث آنها بارى فكر فلسفى صحيح باشد يا غلط عبارتش دلالت بر غلط ندارد و مردم حدوث عالم را براى اثبات واجب الوجود معتقد شدند نه تعبد .\r\nسابقا كه عوام مردم از اختلاف اوقات در شهرهاى مختلف آگاه نبودند بسيار اهل دين و ورع ديديم كه ظهر را در همه روى زمين در يك وقت مىدانستند بدليل آن كه متبادر به ذهن آنها بود و مىگفتند در روايت آمده است كه چون خروس عرشى بخواند همه خروسان مىخوانند يا كسى كه اول وقت نماز بخواند اقتدا به امام زمان كرده است و محاجه ما با آنها به جايى نمىرسيد چون فكر محدود خود را آخرين سر حد حقيقت نامحدود مىشمردند شنيدم كسى به ديگرى گفته بود تو دين ندارى\r\n","description":"","footnote":"","page_name":" 749 ","page_number":445},
  {"content":"\r\nمخاطب آن را دليل ارتداد او گرفت كه انكار اسلام كرده چون دين مرا كه اسلام است دين نمىداند .\r\nديگرى درويشى را مىگفت مرتد است پرسيدند چه دانستى او مرتد است گفت در كتابى خواندم كه پانصد سال پيش يك صوفى در حرم حضرت امير المؤمنين عليه السلام نماز نخواند و عجائب افراط و تفريط در عوام بسيار است و يكى از دوستان با ورع و دانشمند ما مىگفت قاضى منحرف است زيرا كه ابن عربى را مدح گفته گفتم و سيد رضى نيز صابى را كه كافر صريح بود مدح گفته مدح كسى بعلم دليل تصديق همه عقايد او نيست . خداى تعالى ذو القرنين را مدح كرد در قرآن و امام جعفر صادق عليه السلام ارسطو را ستود آن دليل فضل و كمال ارسطو است نه صحت هر چه معتقد بوده است .\r\nكشته شده حد و تعزير ديه ندارد و اگر گواهان فاسق در آيند ديه از بيت المال است .\r\n\r\nفصل يازدهم در حد دزدى حد دزدان دست بريدن است اگر كسى به شبهه پندارد برداشتن مالى حلال است و بردارد حد بر او نيست و مانند همه حدود به شبهه ساقط مىگردد شرط ديگر آن است كه حرز را بشكند يعنى مال در جائى محفوظ و بسته باشد كه اجنبى دست نيابد بر آن مگر به خراب\r\n","description":"","footnote":"","page_name":" 750 ","page_number":446},
  {"content":"\r\nكردن و شكستن و پاره كردن مثلا در صندوق قفل زده و خانه در بسته يا دفن شده در زمين اما آن كه از مال بىحفاظ بردارد يا به حيله و مكر بر بايد پا به زور و قهر بستاند دزدى نيست بلكه اگر از آستين يا جيب جامه ربود كه بر تن كسى است بىپاره كردن آن چنان كه دست در آن كرد و برداشت يا خانه و دكانى كه درش باز است يا صندوقى كه قفل زده نيست سرقت محسوب نمىشود .\r\nدر كمتر از ربع دينار يعنى چهار نخود و نيم طلاى مسكوك حد ثابت نمىشود و بر همان كس حد جارى مىشود كه مباشر دزدى شود نه آن كه فرمان دهد و اگر مأمور مضطر باشد و بر جان خويش ترسد حد بر او نيز ثابت نيست ، چون شرائط دزدى جمع باشد چهار انگشت از دست راست بايد بريد غير شست و بار دويم انگشتان پاى چپ را و پاشنه را بگذارند و اگر بار سيم دزدى كرده حبس ابد كنند و اگر در حبس دزديد بكشند و اگر چند بار دزدى كرد و در اين بين حد بر او نزدند يك حد كافى است براى همه\r\n","description":"","footnote":"","page_name":" 751 ","page_number":447},
  {"content":"\r\nاگر طفل يا ديوانه بدزدند ادب بايد كرد به تازيانه .\r\nبنده را بدزدى مال مولى نبايد حد زد اما زوجه و اجير مانند نوكر و خدمتكار و مهمان را اگر مال را از آنها در حرز نهاده باشد و در حرز به روى آنها بسته باشد حد بايد زد و مال را از دزد بايد گرفت و تقاص كرد اگر چه حد نداشته باشد .\r\nاگر كسى از جائى كه آمد و رفت در آن بسيار است مانند حمام و مساجد چيزى بدزدد حد ندارد و همچنين اگر جيب و آستين بيرون باشند اما اگر بسته و درون جامه باشد حد مىزنند .\r\nآن كه كفن مردگان را از قبر بيرون آورد بايد حد زد و اگر گور را بكند و ندزدد تعزير كنند .\r\nاگر انسانى را بدزدد كه مملوك ديگرى باشد يا آزاد و بچه يا بزرگ و بفروشد دستش را بايد بريد و اگر مكرر دزدى كند و هر بار بگريزد و ولات بر او دست نيابند كشتن او جائز است و هر چند سه بار حد بر وى جارى نشده باشد .\r\n","description":"","footnote":"","page_name":" 752 ","page_number":448},
  {"content":"\r\nدزدى به شهادت دو مرد عادل ثابت مىشود يابد و بار اقرار به اختيار اگر اهل اقرار باشد و كسى را كه به جبر به اقرار وادار كنند اقرار از او صحيح نيست مانند طفل و مجنون و اگر يك مرد عادل شهادت دهد و صاحب مال سوگند ياد كند ياد دزد يك بار اقرار كند مال ثابت مىشود اما دست بريدن ثابت نمىشود .\r\nهر گاه دزد پيش از شهادت گواهان توبه كند حد ساقط مىشود و پس از شهادت ساقط نمىشود و اگر دزد اقرار كرده باشد و توبه كند حاكم مختار است عفو كند يا حد زند .\r\n\r\nچند مسأله در سرقت 1 - هر گاه دو نفر چيزى بدزدند كه به اندازه ربع دينار قيمت دارد حد از هر دو ساقط است مگر نصيب هر يك به قدر نصاب باشد .\r\n2 - حد دزد موقوف بر مرافعه است اگر صاحب مال شكايت\r\n","description":"","footnote":"","page_name":" 753 ","page_number":449},
  {"content":"\r\nنكند نبايد حد جارى كنند و اگر صاحب مال پيش از مرافعه و شكايت ببخشد يا از حد بگذرد و به اداى مال اكتفا كند حد ساقط مىشود اما اگر بعد از شكايت باشد ساقط نمىشود .\r\n3 - اگر دزدى چند بار مال از حرز بيرون آورد كه مجموع به حد نصاب باشد مثل آن است كه يك بار برده و حد ثابت مىشود و بعضى گويند نمىشود .\r\n4 - اگر پدر از مال فرزند بدزدد دست پدر را نبايد بريد و اگر پسر بدزدد چنين نيست .\r\n5 - اگر هر دو دست دزد يا يكى فلج باشد مانع بريدن نيست و همچنين اگر دست چپ ندارد و چون دست راست او ببرند بىدست مىماند و اگر دست راست ندارد دست چپش را مىبرند و بعضى گويند پاى چپش را .\r\n\r\nفصل دوازدهم در حد محارب و چند حد ديگر\r\n","description":"","footnote":"","page_name":" 754 ","page_number":450},
  {"content":"\r\nهر سركش و ياغى كه سلاح بدست گيرد براى ترسانيدن مردم در خشكى يا دريا شب يا روز او را محارب گويند خواه چيزى دزديده باشد يا نه و امام مخير است او را بكشد يا بدار آويزد يا دست راست و پاى چپ او ببرد يا از شهر خود بيرون كند و دور سازد و اگر پيش از آن كه امام بر او دست يابد توبه كند حد ساقط است اما حقوق مردم به توبه ساقط نيست مانند ديه مقتول و اموال دزديده و اگر پس از دست يافتن توبه كند حد ساقط نيست .\r\nاگر محارب را از جاى خود بيرون كردند بهر شهرى كه مىرود بايد نوشت كه مردم از معامله و هم خوراك شدن و معاشرت با او امتناع كنند تا توبه كند و اين حكم بعيد مىنمايد .\r\nدزد راه زن هم حكم محارب دارد و فرق ميان آنها از جهت حكم شرعى نيست اگر چه در لغت ميان اين دو فرق باشد و هر گاه دزد با سلاح بر كسى حمله كند و مال خواهد مىتوان دفاع كرد اگر گمان برد كه از دست او نجات خواهد يافت اما اگر گمان غالب آن باشد كه كشته مىشود يا ناقص الاعضا مىگردد دفاع جائز نيست و اگر دزد هنگام دفاع هلاك شود خونش هدر است .\r\n","description":"","footnote":"","page_name":" 755 ","page_number":451},
  {"content":"\r\nاگر مردى بخواهد با زنى به جبر و اكراه زنا كند و زن از خويش دفاع كند و مرد كشته شود خونش هدر است و همچنين اگر پسرى مرد بد كار را كه به او قصد فاحشه دارد براند و او كشته شود .\r\nاگر كسى در سراى بيگانه در آيد و آنها او را بر آنند و در ضمن كشته يا ناقص الاعضا شود ضامن نيستند .\r\nاگر كسى مالى بربايد نه از حرز و جاى امن بلكه به تردستى و پنهان يا به قهر و حيله و شهادت دروغ و خورانيدن بنگ و داروى بىهوشى و امثال آن گر چه دزدى نيست و حد دزد نبايد زد اما حاكم مىتواند او را ادب و تعزير كند به اندازه كه ديگران عبرت گيرند و نكنند .\r\n\r\nچند مسأله در حدود اگر مرد عاقل و بالغ با چهار پا نزديكى كند او را به چند تازيانه ادب بايد كرد و خوردن گوشت آن حيوان و نسل او حرام مىگردد و اگر عادت بر خوردن آن باشد مانند شتر و گاو و گوسفند بايد آن را\r\n","description":"","footnote":"","page_name":" 756 ","page_number":452},
  {"content":"\r\nكشت و گوشت آن را نابود كرد تا در دسترس كسى نباشد مثلا بسوزانند و قيمت آن را به مالك بدهد و اگر حيوان در ميان رمه مشتبه شود و ندانند كدام است چند قسمت كند و قرعه زنند و آن كه به دو قرعه رسيد نيز چند قسم كنند و قرعه زنند تا يكى بيرون آيد و اگر عادت بر خوردن آن نباشد مانند اسب و استر و خر آن را به شهر ديگر برند و بفروشند و قيمت را بر مالك چهار پا دهند و اگر خود مالك نزديكى با حيوان خود كرد بعضى گويند قيمت آن را صدقه دهد . اين عمل به شهادت دو عادل ثابت مىشود يا اقرار دو بار و اگر تعزير مكرر شود مرتبه چهارم فاعل اين عمل كشته مىشود .\r\n3 - كسى كه با زن مرده زنا كند در همه احكام مانند كسى است كه با زنده زنا كند و عقوبت بر او سختتر بايد كرد و اگر كسى با زن مرده خود جماع كند تاديب بايد كرد و به چهار شاهد ثابت مىشود اگر كسى با پسر مرده لواط كند چنان است كه با زنده و عقوبتش شديدتر بايد كرد 3 - كسى كه بدست خود استمنا كند تعزيرش بايد كرد و به شهادت دو عادل و يك بار اقرار ثابت مىشود .\r\n","description":"","footnote":"","page_name":" 757 ","page_number":453},
  {"content":"\r\n4 - جائز است انسان بهر وسيله بتواند ظالم را از خود و بستگان و مال خود دفع كند و بايد وسيله آسانتر را به كار برد و اگر سودمند نيفتاد به آن چه سختتر است توسل جويد و اگر كسى از بالاى سراى كسى بر آن مشرف شود و نگاه كند و او را نهى كنند و نپذيرد پاره سنگ يا چوب بيندازند و اگر جنايتى وارد آمد هدر است چون تقصير از خود او است .\r\n\r\nكتاب قصاص و ديات در آن چند فصل است\r\n","description":"","footnote":"","page_name":" 758 ","page_number":454},
  {"content":"\r\n\r\nفصل اول - قتل سه قسم است : عمد و خطا و ميانه اين دو كه شبه عمد يا شبه خطا گويند قتل عمد آن است كه قصد كشتن كسى را بكند و همو را بكشد و خطا آن است كه اصلا قصد كسى را نكرده بىقصد او بفعل او كشته شود و شبه عمد آن است كه قصد كسى كرده اما نه او را بكشد بلكه آزار ديگرى برساند و همان كسى كه قصد آزار او كرده بىاراده او كشته شود پس اگر مقتول مقصود او بوده است كه بكشد عمد محض است و اگر مقصود او نبوده نه مىخواست آزار كند و نه مىخواست .\r\nبكشد خطاى محض است و اگر شخص مقتول مقصود او بوده كه آزار رساند نه آن كه بكشد عمد شبيه به خطا يا خطاى شبيه عمد است . اگر كسى را براى ادب كردن بزند و او بميرد عمد شبيه خطاست و اگر تير يا سنگ براى مرغى افكند و به انسانى برسد و بكشد خطاى محض است و همين سه قسم در همه اقسام جراحت نيز جارى است .\r\nهر گاه قاتل دعوى كند كه قصد كشتن نداشتم اما آلات كشنده به كار برده باشد اين دعوى از او پذيرفته نيست مثلا سنگى بزرگ بر سر او بكوبد يا رگهاى گردن او ببرد و بگويد قصد كشتن نداشتم اما اگر غالبا كشنده نباشد يا گاهى مىكشد و گاه نمىكشد مثل آن كه جراحتى بر شكم او زند كه به قلب و ريه نرسد و گاه به خونريزى بسيار بكشد دعوى از او پذيرفته مىشود و جنايت او عمد شبيه به خطا محسوب مىگردد در ظاهر شرع اما در باطن اگر قصد كشتن كند به عملى\r\n","description":"","footnote":"","page_name":" 759 ","page_number":455},
  {"content":"\r\nكه نادرا مىكشد در حقيقت قاتل عمد است و بايد كفاره قتل عمد دهد و ظاهرا مراد علامه رحمه الله اين است ، در قتل و جراحت عمد قصاص ثابت مىشود هر گاه جانى بالغ و عاقل باشد و آن كه كشته شده يا آسيب ديده جانش شرعا محترم باشد و خونش هدر نباشد و ديگر آن كه برابر و همتاى جانى باشد نه پستتر و معنى برابرى را خواهيم گفت إن شاء الله تعالى .\r\nجانى را قصاص بايد كرد خواه به مباشرت مرتكب جنايت شود و خواه بواسطه و اسبابى كه بدست او انجام گرفته از سر بريدن و خفه كردن و تير انداختن و پرتاب كردن سنگ و چوب زدن بسيار چندان كه مضروب طاقت نياورد يا پيش شير درنده انداختن تا او را به درد يا جراحتى زند به قصد كشتن و آن جراحت سرايت كند و موجب مردن گردد همه سبب قصاص است .\r\nاگر اندام كسى را ببرد و بىدرنگ پس از آن او را بكشد قصاص به كشتن كافى است و اگر يك بار اندامى ببرد و زمانى بگذرد\r\n","description":"","footnote":"","page_name":" 760 ","page_number":456},
  {"content":"\r\nو او را بكشد اول قصاص اندام بايد كرد آنگاه كشت و اگر كسى را اجبار كنند بر كشتن اجبار كننده را قصاص نبايد كرد بلكه كشنده را قصاص مىكنند و اجبار كننده حبس ابد و اگر كسى ديگرى را به كشتن فرمان دهد همچنين قاتل را بايد قصاص كرد و فرمان دهنده حبس ابد اگر چه مامور بنده فرمان دهنده باشد .\r\nاگر يكى انسانى را نگاهداشت و ديگرى كشت و سيمى نظر مىكرد قاتل را بايد به قصاص كشت و نگاهدارنده حبس ابد و نگرنده را چشم بيرون آورد و اين مجازات در روايت سكوتى است و او از قضاة عامه است و رواياتى از امير المؤمنين عليه السلام و رسول خدا ( ص ) به اسناد از حضرت صادق عليه السلام روايت كرده علماى رجال او را ضعيف مىشمارند و در اينجا نكته ايست كه از آن حد تمسك به ظواهر الفاظ و متبادر معانى معلوم مىشود ، مراد از آن بيننده كه چشم او را در مىآورند كسى است كه در جائى مشرف بايستد و بنگرد تا بيگانه سر زده بر قاتلان در نيايد و رسوا كند نه آن كه بايستد و تماشاى كشتن كند و شايد از آن تماشا كردن به ذهن متبادر شود و صحيح نباشد\r\n","description":"","footnote":"","page_name":" 761 ","page_number":457},
  {"content":"\r\n\r\nفصل دويم در شرائط قصاص و آن پنج است : اول - آزادى مقتول اگر قاتل آزاد باشد پس اگر آزاد بنده را بكشد آزاد را نبايد كشت - و مكاتب و ام ولد و مدبر بنده‌اند - بلكه بايد قيمت بنده را به مالك بدهد و اگر قيمت بنده بيش از ديه آزاد باشد به كمتر اكتفا بايد كرد همچنين اگر قيمت كنيز بيش از ديه زن آزاد باشد و بنده ذمى نبايد قيمتش بيش از ديه ذمى باشد و كنيز ذمى بيش از زن آزاد ذمى و اگر مرد آزاد قاتل زن آزاد باشد قصاص مىكنند به شرط آن كه اولياى زن نصف ديه مرد را به او بدهند و اگر زن آزاد مرد آزاد را بكشد زن را به قصاص مىكشند بىآن كه چيزى بدهند يا بگيرند در قصاص قطع عضو و جراحات حكم همين است مگر ديه جراحت\r\n","description":"","footnote":"","page_name":" 762 ","page_number":458},
  {"content":"\r\nاز ثلث ديه آزاد كمتر باشد كه زن و مرد با يكديگر مساوى هستند و اگر قصاص كردند لازم نيست زن مجروح چيزى به مرد قصاص شده بدهد و بنده را به قصاص بنده مىكشند و به قصاص كنيز نيز و كنيز را به قصاص بنده .\r\nاگر بنده مرد يا زن آزاد را بكشد اولياى مقتول مختارند او را بكشند يا بنده گيرند و مولاى بنده اين اختيار ندارد .\r\nاگر بنده بر آزاد زخمى زند آزاد مىتواند قصاص كند يا بنده گيرد اگر جنايت به اندازه قيمت بنده يا بيشتر باشد و الا به نسبت جنايت بنده را بفروشند و از بهاى آن ارش جنايت بر دارند و مالك بنده مىتواند ديه جنايت را بدهد و بنده را از مجروح رها سازد .\r\nاگر بنده مولاى خود را بكشد اولياى او مىتوانند قصاص كنند .\r\nاگر بنده بنده را بكشد بعمد نيز قصاص است و اگر به خطا بكشد مولى مىتواند قيمت بنده را به اولياى مقتول بدهد و رها سازد يا خود بنده را بانها واگذارد و اگر ديه مقتول بيش\r\n","description":"","footnote":"","page_name":" 763 ","page_number":459},
  {"content":"\r\nاز قيمت بنده است ضامن نيست و اگر كمتر است آن زيادتى قيمت را پس بگيرد مكاتب مشروط يا مطلق كه هيچ نداده مانند بنده خالص است و اگر چيزى ادا كرده است و مقدارى از او آزاد شده آنگاه آزادى را بكشد از او قصاص بايد كرد و اگر بنده را بكشد قصاص ندارد بلكه به اندازه كه از او بنده مانده است مىفروشند يا به بندگى اولياء مقتول در مىآيد و به اندازه كه آزاد شده بايد كسب كند و باقى ديه مقتول را بپردازد .\r\nو اگر چنين مكاتب به خطا كسى را بكشد به اندازه كه آزاد است امام ديه مقتول را بپردازد و به اندازه كه بنده است مولى اختيار دارد مالى تاوان بدهد و بنده را براى خود بر دارد يا او را با اولياى مقتول تقسيم كند .\r\nاگر مرد آزاد دو مرد آزاد را بكشد او را به قصاص هر دو مىتوان كشت .\r\nاگر بنده دو نفر آزاد را پى در پى بكشد اولياى هر دو مقتول در آن شريكند مگر آن كه چون يكى را كشت به مرافعه رفتند و حاكم\r\n","description":"","footnote":"","page_name":" 764 ","page_number":460},
  {"content":"\r\nبنده قاتل را به اولياى مقتول اول داد پس از آن همان بنده مرد ديگرى را كشت و باز به مرافعه رفتند حاكم بنده را از اولياى مقتول اول گرفته به اولياى مقتول ثانى مىدهد چنان كه از مالك اصل گرفته به اولياى مقتول اول داده بود و معنى « ما لم يحكم به للأول فيكون للثاني » اينست .\r\nدويم از شرائط قصاص آن است كه مقتول مسلمان باشد پس اگر كافر باشد و لو ذمى و مسلمانى او را بكشد قصاص نبايد كرد مگر قاتل نيز ذمى باشد كه قصاص مىشود .\r\nهر گاه مسلمان كافر ذمى را بكشد تعزير مىشود و ديه مقتول را بايد بدهد .\r\nمرد كافر چون زن كافر را بكشد مىتوان قصاص كرد اگر فزونى ديه مرد را بدهند و اگر زن كافره مرد كافر را بكشد يا\r\n","description":"","footnote":"","page_name":" 765 ","page_number":461},
  {"content":"\r\nزن كافره را ، قصاص مىتوان كرد .\r\nاگر ذمى مسلمانى را بكشد عمدا خود ذمى و مال او را به اولياى مقتول تسليم بايد كرد اگر خواستند به قصاص بكشند و اگر خواستند به بندگى گيرند و بعضى گويند اولاد نابالغ او را نيز مىتوانند بنده گيرند و اگر دمى پس از كشتن اسلام آورد حكم ديگر مسلمانان قاتل را دارد . اگر ذمى كسى را به خطا بكشد ديه از مال خود بدهد اگر مال نداشته باشد عاقله او امام است نه خويشان او شرط سيم آن كه قاتل پدر مقتول نباشد چون پدر را به قصاص پسر نمىكشند بلكه ديه مىستانند و تعزير مىكنند و كفاره مىدهد و اگر پسر پدر را بكشد قصاص مىشود و همچنين اگر مادر فرزند را بكشد .\r\n","description":"","footnote":"","page_name":" 766 ","page_number":462},
  {"content":"\r\nشرط چهارم عقل است پس اگر كودك نابالغ يا ديوانه كسى را بكشند آنها را قصاص نبايد كرد چون عمد آنها بمنزله خطا است و ديه با عاقله است و اگر عاقل ديوانه را بكشد نيز قصاص ندارد اما ديه بايد بدهد و اگر كودكى را بكشد قصاص دارد .\r\nهر گاه ديوانه قصد كسى كند و او از خود دفاع نمايد و به ديوانه آسيبى رسد يا هلاك شود ضامن نيست و كور در قصاص مانند بينا است .\r\nشرط پنجم كشتن مقتول به علت شرعى حرام نباشد مانند مرتد و اگر كسى او را بكشد قصاص ندارد .\r\n\r\nفصل سيم شريك خون هر گاه گروهى در كشتن مسلمان آزاد شريك شوند ولى مىتواند همه را قصاص كند اما فزونى ديه هر يك را به او بدهد و\r\n","description":"","footnote":"","page_name":" 767 ","page_number":463},
  {"content":"\r\nمىتواند بعضى را قصاص كند و از ديگران ديه ستاند و به قصاص شده ها بپردازد و اگر كمتر باشد ولى از خود تكميل كند و اگر بيشتر باشد از آن خود او است و قصاص بريدن اعضا نيز همين حكم دارد .\r\nهر گاه دو زن يك مرد را بكشند هر دو را مىتوان قصاص كرد و چيزى به اولياى زنان نبايد داد و اگر بيش از دو زن شريك شود و قصاص كند همه را ، بايد ديه زائد بر دو زن را بپردازد و ولى مىتواند بعضى زنان را بكشد و زنان ديگر سهم خود را از ديه جنايت بدهند .\r\nاگر زن و مرد در كشتن مردى شريك شوند ولى مىتواند هر دو را بكشد و به اولياى زن چيزى نبايد داد اما نصف ديه مرد به اولياى او بپردازد و مىتواند مرد را قصاص كند و نصف ديه را از\r\n","description":"","footnote":"","page_name":" 768 ","page_number":464},
  {"content":"\r\nزن بگيرد و به مرد بدهد .\r\nو اگر زن را قصاص كرد نصف ديه از مرد بگيرد .\r\nاگر بنده و آزاد در كشتن آزاد شريك شوند ولى مىتواند هر دو را بكشد اما نصف ديه آزاد را به او بپردازد و هر چه قيمت بنده از جنايت او فزونى دارد به مولى بدهد و اگر آزاد را به قصاص كشت مولاى بنده نصف ديه را به اولياى آزاد بدهد يا بنده را به\r\n","description":"","footnote":"","page_name":" 769 ","page_number":465},
  {"content":"\r\nآنها تسليم كند و اگر قيمت بنده بر نصف ديه مرد فزونى دارد آن فزونى مال مولى است و حكم فروع ديگر از اين معلوم مىشود\r\n\r\nفصل چهارم در آن كه قتل بچه ثابت مىشود قتل به سه چيز ثابت مىشود\r\n\r\nاول اقرار و يك بار كافى است اگر شرط صحت اقرار در او باشد و اگر يكى اقرار بقتل عمد كرد و پس از او ديگرى و مقر اول انكار كرد قصاص از هر دو ساقط مىشود و ديه از بيت المال بايد داد .\r\nاگر يكى اقرار بقتل عمد كرد و ديگرى به خطا ولى مقتول مختار است قول هر يك را خواهد به پذيرد و قول هر يك را پذيرفت حق مؤاخذه از ديگرى را ندارد .\r\n\r\nدوم بينه دو شاهد عادل مرد و اگر قتل موجب ديه باشد و موجب قصاص نباشد به يك شاهد مرد و دو زن بلكه به يك شاهد و يك بار\r\n","description":"","footnote":"","page_name":" 770 ","page_number":466},
  {"content":"\r\nقسم نيز ثابت مىشود .\r\n\r\nسوم قسامه - جائى كه قرائن و امارات دلالت كند بر اين كه كسى قاتل است و او اقرار نكند و دو شاهد عادل كه هنگام قتل حاضر باشند و شهادت دهند نيز موجود نباشد اما سابقه دشمنى و تهديد و آلت قتل در دست قاتل و خون آلوده بودن جامه و امثال آن موجود باشد كه در عصر ما بدان اعتماد مىكنند و موافق آن حكم قتل مىدهند اما در شرع دليل قتل نيست بلكه لوث ناميده مىشود و البته مدعى يعنى ولى مقتول از آن قرائن يقين مىكند قاتل كيست اما براى قاضى اجتماع همه آن قرائن ممكن نيست و ظن قوى حاصل مىشود براى وى و در قسامه مقرر است كه مدعى و آن عده اولياى مقتول كه قاتل را مىشناسند پنجاه بار قسم ياد كنند كه قاتل همو است خواه يكى پنجاه بار قسم ياد كند يا چند تن از خويشان و كسان او با او يار شوند و بهر حال پنجاه سوگند فراهم شود و پس از اين سوگندان مىتوان به آن قرائن و علائم كه موجب لوث است اعتماد كرد و حكم قصاص داد و اگر مدعيان از پنجاه قسم سرباز زدند و امتناع كردند متهم كه منكر است و كسان او پنجاه بار سوگند ياد كنند\r\n","description":"","footnote":"","page_name":" 771 ","page_number":467},
  {"content":"\r\nكه قاتل نيست و اگر كسى يار او نباشد خود تنها پنجاه بار قسم خورد اگر حاضر نشد قصاص بر وى ثابت مىشود .\r\nهر گاه مرافعه در قصاص اعضائى باشد كه ديه آن به اندازه ديه جان است در قسامه حكم قتل دارد و با لوث به پنجاه بار سوگند حكم ثابت مىشود .\r\nو اگر كمتر باشد به همان حساب از شماره سوگندان كم مىشود .\r\nهر گاه فاسقى شهادت بقتل دهد و يك تن بيش نباشد لوث ثابت نمىشود همچنين طفل و كافر و اگر جماعتى از فساق يا زنان شهادت دهند و قاضى گمان دارد با هم توافق و تبانى نكرده‌اند لوث ثابت مىشود و اگر كفار يا كودكان بسيار گواهى دهند لوث ثابت نمىگردد مگر متواتر شود و از سخن آنها يقين حاصل آيد و به قاعده در اينجا بايد بىقسامه حكم به قصاص كند اما علامه رحمه الله فرمود لوث ثابت مىشود با تواتر !\r\n","description":"","footnote":"","page_name":" 772 ","page_number":468},
  {"content":"\r\nاگر كشته در سرايى بيابند صاحبان آن سرا متهمند يا اهل محله يا ده و لوث ثابت است و اگر كشته ميان دو ده بيابند هر گاه مسافت از هر دو ده به يك اندازه باشد لوث نسبت بهر دو است و اگر به يك ده نزديكتر است نسبت به آن ده لوث است .\r\nهر گاه كشته در بيابان بيابند و حال او را ندانند و قاتل را نشناسند يا در لشكر يا در بازار ، ديه از بيت المال داده مىشود .\r\nهر جا كشته يافت شد و لوث نبود و علائم قتل نيافتند مانند ديگر دعاوى هر گاه ببينه ثابت شود حكم قصاص يا ديه هست و اگر ثابت نشود مدعى را سوگند مىدهند .\r\n\r\nفصل پنجم در چگونگى قصاص هر گاه كشتن عمد باشد قصاص ثابت مىشود و ديه در آن نيست مگر به صلح و تراضى قاتل و اولياى مقتول و همچنين در جراحات و قطع عضو عمدى .\r\n","description":"","footnote":"","page_name":" 773 ","page_number":469},
  {"content":"\r\nقصاص جائز نيست مگر به شمشير و خنجر و كارد امثال آن و كشتن بوجه ديگر جائز نيست مانند خفه كردن و بدار آويختن و غرق كردن در آب و امثال آن و قتل به شمشير آزارش كمتر است و جان با خروج خون زودتر از بدن خلاص مىشود و انواع ديگر كشتن مدتها زجر مىدهد چون خون در بدن مىماند .\r\nو قدرت و حيات با وجود خون باقى است و بايد به زدن گردن اكتفا شود چون خون زودتر بيرون مىرود بعض ملل كشتن بنحو ديگر را كه آزارش بيشتر است ترجيح مىدهند براى آن كه چشمشان به خون نيفتد و حكم شرع از همه جهت رجحان دارد و بعض علما گفتند بهر نوع قاتل كشته است او را به همان نوع قصاص توان كرد مگر آن كه از جهت ديگر حرام باشد مثلا آن قدر شراب در گلوى كسى ريختند تا خفه شد يا جانى كودكى را به لواط كردن كشت تلافى به مثل ممكن نيست .\r\nقصاص بريدن اعضا و جراحات بايد سرايت نكند و اگر سرايت كند به تعدى قصاص كننده ضامن است .\r\nقصاص اگر حق جماعتى باشد مثلا چند تن اولاد مقتول و همه بر آن متفق باشند جارى مىشود و اگر بعضى قصاص خواهند و بعضى ديه و قاتل ديه بدهد بايد آنها كه قصاص مىخواهند سهم خود\r\n","description":"","footnote":"","page_name":" 774 ","page_number":470},
  {"content":"\r\nرا از ديه به قاتل بپردازند تا بتوانند او را قصاص كنند و همچنين اگر بعض فرزندان عفو كنند آنها كه قصاص مىخواهند بايد زائد از سهم خود را از ديه به قاتل بپردازند .\r\nاگر قاتل پيش از قصاص بميرد ديه را از اموال او برمىدارند .\r\nاگر مقتول دست نداشت اما قاتل دست دارد و خواهند قاتل را قصاص كنند مىتوانند و نبايد گفت چون قاتل دست دارد كاملتر از مقتول است و قصاص كامل به ناقص جائز نيست همچنين هر عضو ديگر كه در مقتول ناقص باشد مانند كور و كر و لنگ قاتل بىنقص را به او قصاص مىتوان كرد .\r\nدر روايتى آمده است كه اگر دست مقتول بظلم بريده شده و ديه نگرفته است يا به علت ديگر غير جنايت بريده شده است مانند مرض . قاتل او را قصاص مىكنند بىآن كه ديه دست به او بدهند اما اگر مقتول خود دست ديگرى را بريده بود و به قصاص او دستش بريده يا بظلم بريده‌اند و ديه دست به او نداده‌اند اولياى او نمىتوانند قاتل را به قصاص بكشند مگر ديه يك دست به او بدهند و الله العالم\r\n","description":"","footnote":"","page_name":" 775 ","page_number":471},
  {"content":"\r\nشرط قصاص اعضا مانند قصاص نفس است يعنى هر كس را توان در برابر كسى كشت اعضاى او را هم توان در برابر بريد اگر زن عضو مردى را ببرد عضو زن را به قصاص او توان بريد و در عكس آن رد نصف ديه مرد بايد كرد تا بتوان عضو مرد را به جاى عضو زن بريد مگر عضوى كه ديه اش از ثلث ديه كامل كمتر باشد مانند يك انگشت كه در زن و مرد مساوى است .\r\nعضو سالم را براى عضو فالج نمىتوان قصاص كرد اما فالج را به جاى صحيح مىتوان اگر زخم آن التيام پذيرد و بهبود يابد اما اگر احتمال خطر باشد نمىتوان بريد .\r\nدر قصاص زخمها طول و عرض آن شرط است مساوى باشند و عمق آن شرط نيست و تفصيل اقسام زخم در ديه خواهد آمد إن شاء الله تعالى پس اگر كسى بر سر ديگرى زخمى زند كه كارد به استخوان برسد در قصاص آن زخمى همچنين بايد زد در درازى و پهنا برابر زخم اول كه آن هم به استخوان رسد اگر چه عمقش كمتر يا بيشتر باشد براى فربهى يا لاغرى جانى و آن زخم كه با استخوان رسد موضحه گويند .\r\n","description":"","footnote":"","page_name":" 776 ","page_number":472},
  {"content":"\r\nقصاص در جائى رواست كه بيم هلاك يا سرايت نباشد يعنى افزونى قصاص در جراحت اصلى و آنجا كه بيم خطر باشد روا نيست مانند آن كه بام الدماغ يعنى پوست مغز سر رسد يا آن چه در جوف راه يابد چه اندرون شكم و سينه و يا جاى ديگر كه خطر باشد و همچنين قصاص در شكستن استخوان روا نيست زيرا كه نمىتوان چنان شكست كه به اندازه جنايت اول باشد .\r\nهر گاه مسلمان ذمى را بكشد به قصاص مسلمان را نبايد كشت همچنين آزاد كه بنده را بكشد قصاص نيست .\r\nاگر بينى كسى را ببرد كه بوى نمىشنود اما بينى جانى بوى مىشنود مىتوان قصاص كرد همچنين گوش شنوا را براى گوش كر مىتوان قصاص كرد اما آلت مردى جانى اگر سالم باشد نبايد بخاطر آلت عنين بريد .\r\nاگر مرد يك چشم مرد ديگرى را كه هر دو چشم سالم دارد كور كند قصاص مىتوان كرد و اگر يك چشم سالم را كور كند نيز مىتوان قصاص كرد هر چند جانى كور مىشود .\r\nاگر كسى دندان كودكى را بيرون آورد يك سال درنگ بايد كرد اگر روييد ارشى يعنى مقدارى مال تاوان بايد داد و اگر\r\n","description":"","footnote":"","page_name":" 777 ","page_number":473},
  {"content":"\r\nنرويد قصاص مىتوان كرد كه السن بالسن و الجروح قصاص جانى كه پناه به حرم خدا برد در خوراك و آب بر او سخت گيرند تا بيرون آيد و بيرون حرم قصاص كنند و اگر در حرم جنايت زد در همان جا قصاص مىشود .\r\nاگر كسى دست ديگرى را ببرد آنگاه انگشت انسان سيمى را ، اولى حق قصاص دارد دو يمين حق ديه انگشت و اگر اول انگشت كسى ببرد پس از آن دست ديگرى را صاحب انگشت انگشت جانى را به قصاص مىبرد و صاحب دست به قصاص دست خود دست بىانگشت جانى را مىبرد و چون يك انگشت كم داشت ديه يك انگشت را نيز مىگيرد .\r\n\r\nفصل ششم در ديه جان آدمى ديه مرد مسلمان آزاد در عمد صد شتر است سالاور يا دويست گاو مسنه ( از يك سال به بالا ) يا دويست حله برد يمانى كه هر حله دو قطعه است و مجموع چهار صد قطعه جامه مىشود .\r\n","description":"","footnote":"","page_name":" 778 ","page_number":474},
  {"content":"\r\nيا هزار گوسفند يا هزار دينار طلا يا ده هزار درهم نقره و شش جنس هر يك كافى است و آن چه در زمان ما به نام برد مىفروشند موافقت آن با آن چه در عهد حضرت رسول صلَّى الله عليه و آله معهود بود مشكوك است و مقدار درهم و دينار در زكات و غير آن گذشت ديه عمد بايد از مال جانى يك ساله ادا شود و تا تراضى نباشد ديه ثابت نمىشود .\r\nديه شبيه عمد همان شش چيز است كه در قتل عمد گفتيم الا آن كه صد شتر را سى و سه بنت لبون ( دو ساله ) و سى و سه حقه سه سال تمام كرده و سى و چهار ثنيه نر طلب مىتوان داد و آن هم از مال جا نيست و در مدت دو سال ادا مىشود .\r\nديه خطاى محض همان شش است اما صد شتر را بيست بنت مخاض يعنى ماده يك ساله و بيست ابن لبون يعنى نر و سى بنت\r\n","description":"","footnote":"","page_name":" 779 ","page_number":475},
  {"content":"\r\nلبون يعنى ماده و سى حقه مىتوان داد و آن از مال عاقله است و سه ساله بايد ادا شود و احتمال دارد خصوص سنى كه ذكر شد واجب نباشد .\r\nديه زن نصف ديه مرد است و ديه ذمى مرد هشتصد درم و زن چهار صد درم .\r\nديه بنده قيمت او است مگر از ديه مرد آزاد بيشتر باشد كه به اندازه آزاد بايد داد و ديه كنيز نيز قيمت او است مگر از زن آزاد بيشتر شود ديه اعضاى بنده و كنيز به نسبت قيمت است هر چه ديه براى اعضاى آزاد معين شده است نسبت بديه كل او مىسنجند و در بنده به همان نسبت از قيمت بنده محسوب مىدارند و اگر ديه عضوى از اعضاى بنده به اندازه قيمت او باشد مانند دو دست و دو چشم و مولى مطالبه ديه كند بايد بنده را به جانى دهد به اندازه قيمت بنده از او بگيرد و اگر ديه كمتر از قيمت او باشد به نسبت با جانى شريك مىشود و اگر در آزاد ديه مقدر نيست در بنده هر جنايتى وارد آيد\r\n","description":"","footnote":"","page_name":" 780 ","page_number":476},
  {"content":"\r\nبه اندازه نقص قيمت تاوان بدهد .\r\nهر گاه بنده جنايت بر كسى زند بر مولى چيزى نيست اما اگر مولى ديه جنايت را بدهد مىتواند بنده را از قصاص برهاند .\r\n\r\nفصل هفتم در آن چه سبب ضامن شدن ديه است ضمان ديه به دو چيز است يكى به مباشرت جنايت كه بدست خود جنايت كند دويم به تسبيب كه به عمل او سببى فراهم شود و آن سبب بىمباشرت او موجب قتل يا نقص كسى شود مباشرت مانند آن است كه طبيب علاج بيمار كند و بيمار از علاج او تلف شود و امروز اطبا اين حكم را نمىپسندند اما حكم شرع همين است و طبيب بايد بداند كه علاج او كشنده نيست تا حق علاج داشته باشد اما مىتواند پيش از علاج تبرى خواهد و ضمان از خويش دفع نمايد و انسان هنگام خواب اگر بر كسى بغلطد و او را تلف كند ضامن ديه است كسى\r\n","description":"","footnote":"","page_name":" 781 ","page_number":477},
  {"content":"\r\nكه بارى بر سر نهاده بىاختيار از سر او بيافتد و كسى را تلف كند يا مال كسى را ضامن است . اگر كسى از بالاى بلندى بيفتد بر كسى و او را بكشد ضامن است و اگر ديگرى او را بياندازد آن ديگرى ضامن است و اگر سه تن در خراب كردن ديوارى شريك شوند و يكى از آنها زير آوار هلاك شود هر يك ثلث ديه او را ضامن هستند و از اين مسائل حكم آلت صناعى زمان ما معلوم مىگردد مانند اتومبيل و چرخ كارخانه ها كه انسانى متصدى گردانيدن آنهاست و شرط ضمان است كه مقتول در جائى كه صاحبش راضى نيست نرفته و غاصب نباشد و اينها اقسام مباشرت است . اما تسبيب مثل آن كه در غير ملك خود چاهى كند و كسى در آن افتد و هلاك شود اما اگر در ملك خود كنده باشد و كسى به غصب در ملك او آيد و در چاه افتد خود ضامن خون خويش است همچنين اگر در غير ملك خود كاردى نصب كند يا پوست ميوه در شارع اندازد كه مردم بلغزند ضامن است و اگر در منزل ديگرى در آمد باذن صاحب منزل و سگ او را به دندان گرفت صاحب خانه ضامن است و اگر بىاذن در آن خانه رود صاحب خانه ضامن نيست .\r\n","description":"","footnote":"","page_name":" 782 ","page_number":478},
  {"content":"\r\nكسى كه شبانه ديگرى را از خانه بيرون برد ضامن او است مگر قاتل نبودن خود را ثابت كند .\r\nسوار چهار پا ضامن هر جنايتى است كه چهار پا بدست بكند و ضامن پاى آن نيست و اگر سوار نيست اما افسار حيوان را بدست دارد نيز ضامن جنايت دست او است و اگر با چهار پا ايستاده ضامن جنايت دست و پاى او هر دو است و اگر ديگرى چهار پا را بزند يا برماند و چهار پا جنايت كند زننده ضامن است و اگر دو تن سوارند هر دو ضامن هستند و اگر مالك چهار پا با او است او تنها ضامن است اگر چهار پا سوار را بر زمين زند و مالك حاضر باشد ضامن نيست مگر او چهار پا را رمانيده باشد و آلات صناعى و چرخهاى خودكار كه كسى متصدى آن نيست اگر در محل غصبى نباشد اگر تلف و جنايتى وارد آورد كسى ضامن نيست .\r\nاگر سبب و مباشر با هم باشند ضمان بر مباشر است مثل آن كه يكى چاه كند و ديگرى كسى را در چاه اندازد دويمين ضامن است .\r\n","description":"","footnote":"","page_name":" 783 ","page_number":479},
  {"content":"\r\n\r\nفصل هشتم در ديه اعضاى انسان در موى سر ديه كامله بايد داد و همچنين در موى ريش اگر چنان كنند كه ديگر نرويد و اگر برويد ارش بايد داد و موى سر زن اگر نرويد ديه كامله زن و اگر برويد مهر المثل .\r\nدر هر دو ابرو اگر نرويد پانصد دينار نصف ديه و يك ابرو نصف آن و در مژگان و هر موى ديگر ارش بايد داد .\r\nدر هر يك از دو چشم نصف ديه و هر پلك ربع ديه و اگر كسى يك چشم دارد و چشم ديگر در خلقت كور بوده يا به آفت الهى كور شده است و كسى آن يك چشم سالم را بيرون آورد همه ديه را بدهد نه در آن صورت كه يك چشم به جنايت ديگرى كور شده باشد .\r\nدر بينى ديه كامل است و در نرمه آن همچنين و اگر استخوان آن را بشكند و مرهم پذيرد بىعيب صد دينار و اگر فلج شود دو ثلث ديه و در پرده ميان دو بينى نصف ديه و در بريدن هر يك از دو سوراخ نصف ديه .\r\nدر هر يك از دو گوش نصف ديه و بر اجزاى گوش تقسيم مىشود و در نرمه گوش تنها ثلث ديه است و همچنين در سوراخ آن .\r\n","description":"","footnote":"","page_name":" 784 ","page_number":480},
  {"content":"\r\nدر هر لب نصف ديه است و بر اجزاء لب تقسيم مىشود و اگر متشنج شود شيخ طوسى فرمود ديه كامله و اگر فالج و آويخته شود دو ثلث ديه .\r\nدر زبان گويا ديه كامله است و همچنين در كودكى كه زبان باز نكرده و اگر مقدارى از زبان بريد بايد ديه زبان را بر حروف الفبا تقسيم كرد از هر چه عاجز شود به همان نسبت ديه بايد داد و در زبان گنگ ثلث ديه است و در بعض آن به حساب مساحت تقسيم مىشود و اگر پيش از جنايت كسى گويا بود و مدعى گنگى شود به قسامه قبول مىشود .\r\n","description":"","footnote":"","page_name":" 785 ","page_number":481},
  {"content":"\r\nدر دندانها ديه كامل بايد داد و آنها بيست و هشت دندان است در دوازده دانه پيش دهان شش بالا و شش پائين هر يك پنجاه دينار و در شانزده دانه آخر هشت بالا و هشت پائين بيست و پنج دينار و زائد بر اين عدد ديه جداگانه ندارد مگر تنها كشيده شود و اصلى ها باقى باشند ثلث ديه اصلى بايد داد و براى دندان عقل هر يك هشت دينار و ثلث .\r\nاگر دندان سياه شود به جنايت دو ثلث ديه دندان و اگر شكافته شود و نيفتد نيز دو ثلث و دندان كودكى كه دوباره برويد ارش و اگر نرويد مانند مرد كامل .\r\nگردن اگر بشكند و مرد گردن كج بماند ديه كامل دهد براى عنق منكسره .\r\nاگر بر كسى جنايتى زند كه نتواند طعام را از گلو فرو برد ديه كامل و اگر نيكو شود ارش .\r\n","description":"","footnote":"","page_name":" 786 ","page_number":482},
  {"content":"\r\nاگر هر دو آرواره را بيرون آورد و دندان داشته باشد ديه كامل براى آرواره و ديه ديگر براى دندان و اگر دندان نداشته باشد يك ديه و براى هر يك آرواره نصف ديه و مراد از دو آرواره طرف راست و چپ آرواره زيرين است و دو طرف بهم متصل است در چانه با اين حال تثنيه مىگويند مانند حاجبين يعنى دو ابروى پيوسته و جبينين و خود لفظ طرفين .\r\nدر هر دست نصف ديه و حد آن مچ دست است به بالا از هر جا باشد و اگر فلج شود دو ثلث و اگر فالج را ببرد يك ثلث همچنين اگر دست زايد باشد .\r\nدر هر يك انگشت دست ده يك ديه است و بر سه بند قسمت مىشود مگر ابهام كه بر دو بند و در انگشت زائد يك ثلث اصلى و انگشت فالج نيز ثلث است و اگر انگشت كسى را فالج كند براى هر انگشت دو ثلث ديه آن و در ناخن اگر كنده شود و نرويد يا سياه برويد ده دينار و اگر سفيد برويد پنج دينار .\r\nپشت اگر بشكند يا خم شود و بماند يا نتواند بنشيند ديه كامل\r\n","description":"","footnote":"","page_name":" 787 ","page_number":483},
  {"content":"\r\nو اگر بهتر شود و بنشيند ثلث ديه و اگر نتواند راه رود و با زن نزديك شود دو ديه و در نخاع اگر قطع كند ديه كامل .\r\nدر هر پستان زن نصف ديه زن و در سر پستان نيز نصف ديه و اگر شير از آن نتراود يا دشوار شود ارش . و سر پستان مرد بقول شيخ طوسى عليه الرحمه نصف ديه مرد و بقول ابن بابويه هشت يك و در آلت مردانگى ديه كامل و همچنين در سر آن و اگر عنين باشد ثلث ديه و در هر يك از دو بيضه نصف ديه و اگر هر دو را به فتق مبتلا سازد چهار صد و اگر راه رفتن نتواند هشتصد دينار .\r\nاگر مادگى زن را از هر دو طرف ببرد ديه كامل زن و اگر يك طرف راست يا چپ نصف ديه و اگر زن را افضا كند ديه كامل و معنى افضا در نكاح گذشت . مگر مرد با زن بالغه خود به جماع افضا كند كه ديه ندارد و اگر پيش از بلوغ افضا كند مهر و ديه بدهد و تا زن و مرد زنده‌اند نفقه و مخارج زن بر عهده او است اگر بيگانه زنى را افضا كند و زن خود\r\n","description":"","footnote":"","page_name":" 788 ","page_number":484},
  {"content":"\r\nراضى نباشد و به قهر او را وا دارد مهر المثل و ديه بدهد و اگر به رضاى زن و تمكين او باشد زنا مهر ندارد اما ديه بدهد و اگر دختر باكره باشد ارش بكارت نيز واجب است .\r\nاگر هر يك از دو سرين مرد يا زن را ببرد نصف ديه و در هر پا نيز نصف ديه و حد آن مفصل قدم است يعنى مچ پا . ديه انگشتان پا مانند انگشتان دست است و در يك ساق يا يك ران هم نصف ديه .\r\nشكستن دنده ها از آن جانب كه نزديك قلب است هر دنده بيست و پنج دينار و از آن جانب كه طرف بازو است ده دينار و به قاعده از پشت يا سينه فرق ندارد .\r\nشكستن فقره آخرين پشت اگر چنان باشد كه ماسكه از دست\r\n","description":"","footnote":"","page_name":" 789 ","page_number":485},
  {"content":"\r\nبدهد ديه كامل و همچنين اگر استخوان عجان ميان مخرج بول و غائط بشكند و نتواند خويش را نگهدارد .\r\nاگر ترقوه بشكند و بىعيب جوش بخورد چهل دينار .\r\nاگر لگد به شكم كسى زد چنان كه از راز پنهان او چيزى او بيرون شد بايد همان عمل با او كرد مگر ثلث ديه بدهد و خود را برهاند هر كسى دوشيزگى دخترى را به انگشت پاره كند چنان كه مثانه را هم بشكافد و نتواند بول خويش را نگهدارد بايد ديه يك زن با مهر المثل بدهد .\r\nدر شكستن استخوان هر عضو پنج يك ديه آن عضو است و اگر بىعيب جوش بخورد چهار خمس شكستن و اين ديه و جنايت بسيار اتفاق مىافتد مثلا اگر استخوان ساق مردى بشكند و بىعيب ملتئم گردد هشتاد مثقال طلا بايد بدهد .\r\nاگر زخم تا استخوان برسد ربع ديه شكستن و اگر استخوان\r\n","description":"","footnote":"","page_name":" 790 ","page_number":486},
  {"content":"\r\nكوبيده و خرد شود ثلث ديه آن عضو و اگر بىعيب جوش بخورد چهار خمس كوبيده شدن .\r\nاگر استخوان از عضو اصلى كنده شود چنان كه عمل خود را انجام نتواند بدهد دو ثلث ديه آن عضو را بدهد و اگر بىعيب اصلاح پذيرد چهار خمس ديه جدا شدن .\r\n\r\nفصل نهم در ديه منافع عقل را اگر زائل كند و مجنى ديوانه شود ديه كامل بدهد و در نقص عقل ارش است و اگر باز عاقل شود ديه بر نمىگردد در سامعه ديه كامل است و در شنوايى يك گوش نصف ديه اگر شنوايى يك گوش\r\n","description":"","footnote":"","page_name":" 791 ","page_number":487},
  {"content":"\r\nنسبت به ديگرى كمتر شود به نسبت تفاوت ميان دو مساحت ارش بگيرد و اگر از هر دو گوش كم شود نسبت به مسافت شنوايى هم سالان و در بينايى چشم نيز ديه كامل است و هر چشم نصف ديه و اگر بينايى يكى نسبت به ديگرى كم شود نيز مانند گوش به نسبت مساحت بسنجند و اگر از هر دو كم شود نسبت بهم سالان او اگر قوه شامه برود بينى نبريده ديه كامله و اگر بينى را ببرد و شامه را ببرد دو ديه چون بينى عضو شامه نيست مانند چشم و بينايى و در نقصان شامه ارش دهند بهر چه حاكم مناسب بيند « 1 » .\r\n\r\n","description":"","footnote":"\r\n« 1 » دياتى كه اندازه معين در شرع ندارد فقها گويند ارش بدهد و گاه گويند حكومت و ارش يعنى تاوان در بنده سنجيده مىشود كه تفاوت سالم و معيوب در بنده چند است به همان نسبت از ديه كامل گيرند و ممكن است تعيين تفاوت در بنده ممكن نباشد يا به كمى شامه بنده در قيمت او نقصى نياورد قاضى به تناسب به مقدارى حكم كند كه نزاع قطع شود .\r\n","page_name":" 792 ","page_number":488},
  {"content":"\r\nدر قوه ذائقه ديه كامل است و در نقصان آن ارش يعنى تاوان اگر آسيب به كسى رساند كه انزال از وى غير ممكن گردد ديه كامل دهد و اگر بول را نتواند نگاهدارد نيز ديه كامل است و در آن كه صدا را ببندد حكم همين است و طبيب و جراح چنان كه در اول باب گفتيم از اين جنايات برى الذمه نيستند مگر پيش از عمل تبرى جويند و مريض قبول كند .\r\n\r\nفصل دهم ديه جراحات و زخمها شجاج يعنى زخمها كه بر سر يا روى زنند بكارد و شمشير و امثال آن بر هشت قسم است اول را خارصه گويند كه پوست بخراشد و در آن صد يك ديه بايد داد دوم داميه كه اندكى در گوشت فرو رود دو صدم ديه .\r\n","description":"","footnote":"","page_name":" 793 ","page_number":489},
  {"content":"\r\nسيم ملتحمه بسيار فرو رود سه صدم . چهارم سمحاق كه از گوشت بگذرد و به پوست روى استخوان رسد چهار صدم ديه پنجم موضحه كه پوست روى استخوان را بشكافد و خود استخوان پديدار گردد پنج صدم . ششم هاشمه كه استخوان كاسه سر را بشكند يك عشر ديه هفتم منقله شكسته استخوان را از جائى خود به جاى ديگر منتقل كند يك عشر و نيم هشتم مامومه آن كه كارد بام الدماغ يعنى پوست غلاف دماغ برسد بىآن كه آن را بشكافد و در آن ثلث ديه بايد داد همچنين آن زخم كه به درون رسد :\r\nزخمى كه به درون بينى رسد ثلث ديه و اگر اصلاح پذيرد خمس ديه و آن كه در يكى از دو سوراخ بينى در رود تا پرده كه ميان دو سوراخ است ده يك ديه .\r\n","description":"","footnote":"","page_name":" 794 ","page_number":490},
  {"content":"\r\nاگر لب بالا و پائين هر دو را بشكافد چنان كه دندان پديدار گردد ثلث ديه و اگر جوش بخورد و التيام يابد خمس ديه و در هر لب نصف آن چه در دو لب ثابت مىشود .\r\nاگر زخم به درون دست يا پا رود صد دينار و اگر به سيلى روى كسى را سرخ كند يك دينار و نيم و اگر كبود شود سه دينار و اگر سياه شود شش دينار و اين سه رنگ در باقى تن ديه اش نصف ديه روى است زخمهاى دهگانه در روى و سر يك حكم وارد اما هر گاه در تن باشد در هر عضوى به نسبت ديه آن عضو با ديه سر محسوب مىگردد ديه زن و مرد با يكديگر مساوى است تا ثلث ديه همچنين در قصاص اما چون بثلث رسد ديه زن نصف مرد است و ديه هر چه در مرد مساوى ديه كامله است در زن هم مساوى ديه جان زن است و همچنين در ذمى و بنده ديه اعضا به اندازه قيمت يا ديه او است .\r\n","description":"","footnote":"","page_name":" 795 ","page_number":491},
  {"content":"\r\nهر چه در آزاد ديه مقدر دارد به همان نسبت از ديه زن و ذمى و قيمت بنده حساب مىشود .\r\nهر مقتول كه ولى ندارد امام ولى او است قصاص كند يا ديه گيرد اما عفو نمىتواند\r\n\r\nفصل يازدهم در ديه جنين و ميت نطفه چون در رحم قرار گيرد و به جنايتى سقط شود ديه اش بيست دينار است و علقه چهل و مضغه شصت و استخوان هشتاد « 1 » و چون تمام خلقت شود تا روح در آن ندميده صد و در ميان اين حالات به حساب مدت فاصله و تفاوت دو ديه مثلا اگر مدت ميان نطفه و علقه بيست روز باشد و تفاوت بيست دينار براى هر روز پس از استقرار نطفه يك دينار افزوده مىشود و اين قول ابن ادريس است و شيخ ابو الفتوح رحمه الله .\r\nو بعضى فاصله هر حالت را از حالت ديگر چهل روز گفته اند\r\n\r\n","description":"","footnote":"\r\n« 1 » يعنى آغاز پيدايش استخوان در مضغه نه آن كه مضغه استخوان برهنه شود بىگوشت چون هر گز بخاطر كسى نخواهد گذشت كه جنين وقتى استخوان شود بىآن كه گوشت بر او پوشيده باشد چنان كه خواهد آمد إن شاء اللَّه تعالى .\r\n","page_name":" 796 ","page_number":492},
  {"content":"\r\nبه جاى بيست روز و چهل روز خلاف حس است و بعض علماى ما مثل ابو على بن جنيد و شيخ طوسى در بعض كتب خويش حالات مختلف جنين را اعتبار نكرده مطلقا گويند قيمت يك بنده نوزاد سفيد پوست ( غرة عبد ) بدهند و ارزش آن را بسيارى پنجاه دينار يا پانصد درم ( نيم عشر ديه كامل ) گفته‌اند و اين قولى از جهت آن كه سن مقتول در ديه مدخليت ندارد و حكم مطابق آن در مقام قضا آسانتر است و محتاج به تعيين آغاز آبستتى و تشخيص حالات جنين نيست رجحان دارد و بنا بر آن قول كه ديه بر حسب اختلاف حالات جنين فرق مىكند حكم ديه دچار اشكال مىشود زيرا كه تشخيص روز اول آبستنى غير ممكن است و اگر از آن وقت بايد بيست روز بيست روز يا چهل چهل شمرد هر گز ميسر نخواهد شد و اگر روز را معتبر ندانيم حاكم و فقيه به نظر كردن در جنين سقط شده تشخيص علقه و مضغه و غير آن نمىدهند و بايد رجوع به اهل خبره كنند و اهل خبره يعنى اطبا يا قابلگان از اين مقوله چيزى نمىدانند و ما در حواشى كتاب وافى در كتاب قصاص و جروح از صفحه 108 تا 120 شرحى نوشته‌ايم .\r\nو بايد دانست كه سقط جنين بسيار است و هميشه زنان خصوص قابلگان بچه سقط شده را ديده‌اند و جنين در ماه سيم از آبستنى طفلى است با همه اعضا و جوارح به اندازه عروسكهاى دختران و چنان نيست كه چهل روز نطفه باشد و چهل روز قطعه خون و از قرآن كريم اين زمانها استفاده نمىشود و اهل عصر ما گويند از زنان در\r\n","description":"","footnote":"","page_name":" 797 ","page_number":493},
  {"content":"\r\nهر نوبت حيض تخمى جدا مىشود به اندازه دانه خشخاشى . سلى يعنى قشرى كه جنين در جوف آن است همان قشر تخم است و آخر ماه اول آبستنى به اندازه يك تخم كبوتر مىشود و در آخر ماه دويم به اندازه يك تخم مرغ و خود جنين در جوف سلى در آخر ماه دويم سرش از بدنش ممتاز است و بيش از ثلث بدن سر او است و در آخر ماه سيم همه چيز تمام دارد چنان كه قابلگان ديده‌اند و به اندازه نه تا ده سانتى متر است .\r\nو ما در صفحه 112 وافى عبارت طبيب عظيم على بن عباس مجوسى را از كامل الصناعه نقل كرديم در مدت موافق آن چه اهل عصر ما گويند .\r\nابو على بن سينا در كتاب قانون و طبيعيات شفا گويد حالت نطفه تا نه روز است و از آن پس صورت خون در آن پديد مىآيد تا روز پانزدهم تمام علقه مىگردد و گاهى يكى دو روز پيش و پس مىافتد و از روز پانزدهم تا دوازده روز گوشت در آن هويدا مىگردد و سه عضو ( قلب و كبد و دماغ ) روز بيست و هفتم آبستنى از هم جدا مىگردند و شايد دو يا سه روز پيش و پس افتد آنگاه بعد از نه روز ( سى و پنج روز گذشته از اول آبستنى ) سر از بدن جدا مىشود و دست و پا از تن و گاهى با سه چهار روز تأخير يا تقديم و ارسطو گويد جنين يك ماهه را كه پس از چهل روز سقط شود و از پوست سلى بيرون آورند و در آب سرد افكنند دست و پاى متمايز و علامت مردى در آن پيداست و به نظر مىرسد كه در سى روز نر بودن جنين معلوم شود .\r\n","description":"","footnote":"","page_name":" 798 ","page_number":494},
  {"content":"\r\nاز آن چه گفتيم معلوم شد كه تغيير حالت از نطفه به علقه و مضغه تدريجى است و در هيچ يك از حالات جنين به صورت استخوان برهنه بىگوشت نتواند بود و هر گز بخاطر هيچ كسى چنين احتمال نخواهد گذشت و آن حال كه ديه جنين هشتاد دينار است آغاز پيدايش استخوان است در ميان گوشت مضغه چنان كه شهيد ثانى فرمود و قول خداى تعالى * ( فَكَسَوْنَا الْعِظامَ لَحْماً ) * مراد تأخير زمانى نيست . بلكه تأخير در ذكر و رتبه است و نظير اين در قرآن بسيار است مانند :\r\n* ( إِنَّا أَنْشَأْناهُنَّ إِنْشاءً فَجَعَلْناهُنَّ أَبْكاراً ) * ما حوريان بهشت را آفريديم پس آنان را دوشيزه قرار داديم و معنى آن نيست كه اول خلقت دوشيزه نبودند و نيز * ( مِنْ نُطْفَةٍ خَلَقَه فَقَدَّرَه ) * از نطفه آفريد انسان را پس به اندازه ساخت معنى آن نيست كه وقت خلقت مدتى اندازه نداشت نظير آن كه فرمود ما كنت تدرى ما الكتاب و لا الايمان معنى آن است كه ايمان و كتاب را خداى تعالى به تو داد و تو از ذات خود دانا نبودى نه آن كه زمانى بر تو به بىايمانى گذشت و اتفاق همه مسلمانان است كه پيغمبر ( ص ) حتى پيش از نبوت كافر نبود و ابن حزم گويد اهل سنت و معتزله و تجاريه و خوارج و شيعه به اتفاق گفتند از هيچ پيغمبرى نه صغيره سر مىزند نه كبيره همچنين * ( وَجَعَلَ لَكُمُ السَّمْعَ وَالأَبْصارَ ) * براى شما گوش و چشم قرار داديم يعنى از اول شما را با چشم و گوش آفريديم و در عرف عرب ضيق فم الركيه به مقنى گويند هنگامى آهنگ كندن چاه دارد دهانه آن را تنگ كن نه آن كه اول فراخ بكن پس از آن تنگ كن بلكه از اول تنگ بكن و چون خداى استخوان را پوشيده\r\n","description":"","footnote":"","page_name":" 799 ","page_number":495},
  {"content":"\r\nاز گوشت بيافريده است با هم مىتوان گفت او استخوان را به گوشت پوشيد و نظير اين در سخن ديگران از عرب و عجم بسيار است مثلا در مواضعى از تشريح كه با آيه مناسب است مىگويند خداى تعالى چشم را در ميان استخوانهاى محكم قرار داد يعنى استخوان حدقه را با چشم با هم آفريد نه آن كه استخوان حدقه مدتى خالى بود يا دماغ را در كاسه سر نهاد يا شرايين را چند طبقه ساخت و بالاى چشم ابرو آفريد و سعدى گويد .\r\n\r\nترا آن كه چشم و دهان داد و گوش\r\nاگر عاقلى در خلافش مكوش\r\n\r\nنيز گويد .\r\n\r\nبدست خودت چشم و ابرو نگاشت\r\nكه محرم به اغيار نتوان گذاشت\r\n\r\nبارى كسونا العظام لحما دليل آن نيست كه وقتى استخوان بى گوشت بود .\r\nو نبايد بهانه بدست ياوه سرايان داد تا بدين طعن زنند .\r\nبارى ديه جنين پيش از آن كه روح در او دميده شود به نظر ما همان پنجاه دينار است يعنى نصف عشر ديه كامل مردى كه اين جنين از صنف اوست چون تشخيص حد علقه و مضغه و عظام بىاندازه مشكل است و بقول معروف ميان اين حالات فرق است .\r\nديه جنين تمام از هر كسى بقول معروف ده يك خود او است\r\n","description":"","footnote":"","page_name":" 800 ","page_number":496},
  {"content":"\r\nجنين ذمى عشر خود ذمى و همچنين بنده و در جنين فرقى ميان نر و ماده نيست مگر جنين كه در آن روح دميده باشد مساوى ديه انسان كامل است .\r\nاگر زنى را بكشند و بچه در شكمش بميرد ديه طفل در شكم او نصف ديه مرد و نصف ديه زن است چون دختر يا پسر بودن او مجهول است اما اگر روح در جنين ندميده عشر ديه كامله و اگر ندانند روح حيوانى در او دميده است ديه كامله ثابت نيست مگر پس از سقط گريه كند يا آثار حيات در او ديده شود آنگاه بميرد و غالبا معتقدند در ماه پنجم از جنين حركاتى نظير حركات حيوان احساس مىشود .\r\nاگر زن خود بچه خود را سقط كند ديه بايد بدهد به وارث جنين و خود او سهمى از ارث ندارد .\r\nاگر كسى مردى را در حال جماع ناگهان نهيب دهد و او منى بيرون رحم ريزد ده دينار ديه دهد وارث جنين مانند ساير مردم است سه طبقه به تفصيلى كه گذشت اگر كسى زن آبستن را بزند و بچه او بيندازد و بچه جان دار از ضربت او بميرد اگر عمد باشد مىتوان جانى را قصاص كرد و اگر عمد نباشد ديه .\r\nديه ميت عشر زنده صد دينار است و جنايت و جراحاتى كه بر بدن ميت وارد آوردند به نسبت از صد دينار محسوب است مثلا اگر سر\r\n","description":"","footnote":"","page_name":" 801 ","page_number":497},
  {"content":"\r\nميت را ببرند صد دينار و دو دست همچنين و اين ديه را در وجوه خير صرف بايد كرد و دليل بر ارث وارث نداريم .\r\n\r\nفصل دوازدهم در جنايت بر حيوان كسى كه بر حيوان جنايتى زند و آن را تلف كند قيمت آن را ضامن است و اگر ناقص كند ارش يعنى تاوان كاهش قيمت مگر حيوانى كه كشته آن نيز قيمت داشته باشد و آن چند قسم است :\r\nاول حيوانى كه عادت بر خوردن گوشت آن است مانند گاو و گوسفند و كسى آن را چنان ذبح كند كه حلال شود بايد ارش يعنى تفاوت قيمت زنده و كشته آن را به مالك بدهد بر خلاف آن كه حرام كند و بوجه شرعى نكشد كه همه را ضامن است .\r\n2 - حيوانى كه عادت به خوردن آن نيست حلال گوشت باشد يا حرام گوشت مانند درندگان يا اسب و استر اگر بوجه شرعى ذبح كنند كه پاك باشد نيز تفاوت ميان قيمت زنده و كشته را بدهد و اگر بوجه شرعى نباشد همه قيمت را .\r\n3 - حيوانى كه ذبح شرعى در آن جارى نمىشود مانند بوزينه\r\n","description":"","footnote":"","page_name":" 802 ","page_number":498},
  {"content":"\r\nو فيل اگر مرده آن هم به اندازه زنده قيمت داشته باشد مانند فيل كه گويند از ارزش آن چيزى نمىكاهد براى عاج دندانش چيزى بر عهده جانى نيست .\r\nو علامه فرمود ديه سگ شكارى چهل درهم است و سگ باغ و خانه بيست درهم و سگ گله نيز بيست درهم و در سگ جاليز يك قفيز گندم و در جنين هر حيوان ده يك قيمت او و قفيز گندم چنان كه از كشف اللثام معلوم مىشود به حساب من تبريز 9 من و 24 سير است و بعضى علما در ديه سگ چيزهاى ديگر گفته‌اند .\r\n\r\nفصل سيزدهم - عاقله گفتيم ديه خطا بر عاقله است و عاقله عبارتند از اقوام پدرى و مولى معتق و ضامن جريره و امام .\r\nعصبه كسانى هستند كه از طرف پدر و مادر يا پدر تنها به كسى منسوب باشند و پدر و فرزندان هم داخل آنها هستند قاتل عاقله نيست و زنان و بچه نابالغ و مجنون نيز عاقله نمىشوند .\r\n","description":"","footnote":"","page_name":" 803 ","page_number":499},
  {"content":"\r\nعاقله ضامن جنايت عمد نيست و ضامن بنده و مدبر و ام ولد نيست و ضامن زخمهاى كمتر از موضحه نيست يعنى زخمى كه به استخوان نرسد خود جانى ضامن است اگر چه خطا باشد همچنين عاقله ضامن جنايتى نيست كه به اقرار ثابت شود يا به صلح و نيز انسانى كه خود بر خود جنايت زند بر عاقله نيست و نه آن چه چهار پا تلف كند عاقله ضامن جان است نه ضامن مال و امام ضامن كافر ذمى است اگر خود مال نداشته باشد .\r\nامام ديه را بر افراد عاقله بهر نحو كه صلاح بداند تقسيم كند هر كه نزديكتر باشد اولى است و اگر ديه بيش از آن باشد كه عصبه بتوانند بدهند بايد از موالى يعنى آزاد كنندگان و ضامن جريره گرفت و اگر از اين اندازه هم بيشتر باشد از عصبه موالى موالى و هكذا و اگر عاقله نتوانند ديه بدهند بر امام است از بيت المال و اگر عاقله بسيار\r\n","description":"","footnote":"","page_name":" 804 ","page_number":500},
  {"content":"\r\nباشند و هر يك سهم كمى بدهند ديه كامل ادا مىشود حكم معلوم است و اگر بعضى افراد عاقله غائب باشند باز سهم خود را ضامنند و سهم آنها بر عهده حاضران نيست .\r\nو اگر پدرى پسر خود را بكشد عمدا ديه را بايد از او گرفت و به وارثان ديگر پسر داد و اگر پسر وارث نداشته باشد از آن امام است و اگر جنايت پدر خطا باشد ديه بر عاقله است .\r\nعلامه فرمود اين است خلاصه آن چه در اين كتاب مختصر ثابت كرديم و از خداى مىخواهم آن را خالص در راه خود قرار دهد كه او نزديك است و دعا را اجابت مىكند و خداى راه صواب را بهتر مىداند\r\n","description":"","footnote":"","page_name":" 805 ","page_number":501},
  {"content":"\r\n\r\nگفتارى از شارح ترجمه و شرح اين كتاب مبارك بدست احقر بندگان خدا ابو الحسن ابن محمد مدعو به شعرانى به پايان رسيد در خجسته عيد ميلاد حضرت ابى عبد الله الحسين ( ع ) سيم شعبان يك هزار و سيصد و نود هجرى قمرى و اين تاريخ را به قمرى ضبط كردم تا مردم در تطبيق و مقايسه با تاريخ ساير وقايع سرگردان نشوند چون بناء همه تواريخ اسلامى هزار و چند صد سال بر سال قمرى بود كتب و تواريخ بر آن نوشتند و اگر كسى فعلا غير آن كند موجب سر گردانى مردم شده است و عملى غير عاقلانه كرده است .\r\nهم چنان كه حضرت مؤلف از درگاه خداوند كريم درخواست تا آن را خاص براى تقرب به خود قرار دهد اميدواريم خدمت ناچيز ما را نيز در راه خويش قبول كند و اگر اختيار با من بود اذن نمىدادم كسى مطالب اين كتاب را براى نفع دنيا و تحصيل مال و جاه بخواند چون دنيا اشرف از دين نيست و غايت هر عمل يابد اشرف از عمل باشد و خداى ناكرده كسى كه دين را براى دنيا آموزد دنيا را اشرف از دين مىداند نعوذ با لله من الضلالة و الغواية و نسأله الفضل و الهداية و در اين كتاب آن چه گفتيم براى شرح متن و فهماندن مسائلى مناسب آن است و خوانندگان عزيز نپندارند كه همه آن چه نوشته‌ايم راى خود ما بر آن قرار گرفته است و الله العالم و ناچاريم به نكتهء اشاره كنيم .\r\nگروهى بر ما خرده مىگيرند كه احكام حدود و قصاص اسلام در اين عهد عمل نمىشود پس نوشتن و آموختن آن بيهوده است و\r\n","description":"","footnote":"","page_name":" 806 ","page_number":502},
  {"content":"\r\nما گوييم درس آثار نبوت و احكام شريعت نه براى فوائد دنيوى شخصى است بلكه وظيفه ايست تا احكام الهى فراموش نشود چون به نظر مسلمانان شريعت اسلام تا پايان جهان تغيير ناپذير است و حكمى كه خدا بدان راضى باشد پس از حكم اسلام نخواهد آمد و اگر مردم بعضى احكام را ترك كردند نه براى آن است كه از دين اسلام بيرون رفتند يا رجحان احكام عصر ما را بر احكام اسلام دريافتند نعوذ با لله ما اين بد گمانى در بارهء مردم زمان خويش نداريم بلكه پيروى آنان را از سنن نصارى فقط تقليد مىدانيم چون قاعده كليه علم اجتماع است كه ضعيف در همه چيز تقليد قويتر مىكند چنان كه هنگام غلبه مغول نيز مردم پيروى سنن مغول مىكردند در همه چيز حتى در پوشيدن لباس و تا آن حد مصر بودند كه بعضى نزديكان آنها اندازهء از موى زنخ و روى مىچيدند تا مانند مغولان كوسه نمايند و دليل تقليد آن است كه در قبائح اعمال نصارى كه خودشان اعتراف به رجحان اسلام دارند مانند مشروبات الكلى مسلمانان در عمل تقليد آنها مىكنند بلكه بعضى به كثرت زنان فاحشه و بيت اللطف مباهات مىنمايند كه شبيه آنها شده‌اند بارى پس از زوال دولت مغول تقليد بر افتاد و اعمال اسلام بازگشت و ما اينان را به همان ديده نگاه مىكنيم كه مغولان را و شايد كسى پرسيد در بردگى چه گوئى كه اسلام بردگى را ثابت كرده است و اكنون چنان بر افتاد كه اميد بازگشتن آن نيست گوييم اصل علت بردگى جنگ و اسير گرفتن است و تا جنگ و اسارت هست بردگى نيز هست و البته احكام بردگى اسلام بر روش ديگران در معامله با مغلوبين رجحان دارد : أولا در اسلام فقط باز ماندگان لشكرى را اسير مىگيرند و امروز همه مردم كشور مغلوب را . ديگر آن كه اسرا را\r\n","description":"","footnote":"","page_name":" 807 ","page_number":503},
  {"content":"\r\nدر اسلام در سراى بزرگان و ثروتمندان مىپروردند و آداب دين و دنيا مىآموختند و به مقام بلند مىرسيدند چنان كه يك سلسله پادشاهان مصر مماليك بودند اما اسراى ديگر در غير اسلام بايد در كلبه هاى فقيرانه خويش رنج برند و به هيچ كار دست نزنند مگر آن چه فائده ارباب در آن باشد غذائى بخورند كه سود خريد و فروش و زراعت و تربيتش به ارباب رسد و جامه به پوشند كه او سود برد در مسكنى بنشيند كه مصالح و اثاث را ارباب بفروشد و دوايى به كار برد در علاج كه سود ارباب در آن باشد و هكذا و ارباب مسئول آسايش و رفاه او نيست بر خلاف بردگى در اسلام و البته بردگى اسلام بر استعمار اينان ترجيح دارد اميدواريم جنگ برافتد و اسارت نباشد قهرا بردگى بهر معنى باز نخواهد گشت اسلام بردگى را فقط براى اسراى جنگ قرار داده است و از دوستان و خوانندگان تقاضا دارم كه در مواقع خوشى حال كه رابطه خود را با خدا محكم مىبينند به دعا توفيق و مغفرت حقير را از خداى به خواهند و آخرين نصيحت آن كه علم بىتقوا و ورع را به چيزى نشمرند و سخن علماى دين را سست نگيرند و تعظيم آنان را چه مرده و چه زنده موجب مزيد توفيق دانند و بانيان خير را و ناشران آثار دين را قدر شناسند . و بىناز و تصلف رنج شارح را نيز در نظر گيرند\r\n","description":"","footnote":"","page_name":" 808 ","page_number":504},
  {"content":"\r\nعلامه حلى ، حسن بن يوسف ، 648 / 726 ق .\r\n[ تبصرة المتعلمين فى احكام الدين . فارسى - عربى 
  ]\r\nتبصرة المتعلمين فى احكام الدين / تاليف يوسف بن على بن مطهر الحلى المعروف بالعلامه الحلى ؛ بانضمام فقه فارسى بقلم ابوالحسن شعرانى . - - تهران : كتابفروشى اسلاميه ، 1363 .\r\n2 ج . در يك مجلد .\r\nISBN : 964 - 481 - 043 - 0\r\nفقه فارسى عنوانى است قراردادى كه ابوالحسن شعرانى براى ترجمه متن كه به صورت زير نويس آمده انتخاب كرده است .\r\nچاپ ششم : 1385 .\r\n1 . فقه جعفرى - - قرن 8 ق . الف . شعرانى ، ابوالحسن ، 1281 - 1352 .\r\nمترجم . ب . عنوان . ج . عنوان : فقه فارسى . د . عنوان :\r\nتبصرة المتعلمين في احكام الدين ، فارسى - عربى .\r\n2041 ت 8 ع / 3 / 182 BP\r\n342 / 297\r\nكتابخانه ملى ايران 1363\r\n3621 - 63 م\r\nنام اثر : ترجمه تبصرة المتعلمين\r\nمؤلف : علّامه حلّى\r\nمترجم : علامه شعرانى\r\nناشر : اسلامية\r\nنوبت و تاريخ چاپ : ششم - 1385 هجرى شمسى\r\nچاپ : اسلاميه\r\nشمارگان : 2500 جلد\r\nشابك : ISBN : 964 - 481 - 043 - 0\r\n\r\n","description":"","footnote":"","page_name":" 809 ","page_number":505}
  ]