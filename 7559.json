[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعهء آثار\r\n8\r\n( جلد چهارم از بخش فلسفه )\r\nفلسفهء ابن سينا ( 2 )\r\nادامهء درسهاى الهيّات « شفا »\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n8\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمجموعه آثار استاد شهيد مطهري ( 8 )\r\nچاپ اول : بهمن 1376 مطابق با شوال 1418\r\nتعداد : 3000 نسخه\r\nحروفچينى ، ليتوگرافي ، چاپ صحافى : مؤسسه چاپ فجر . تلفن : 3119796\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 30513 ، فاكس : 3119796\r\n* قم : خيابان ارام ، تلفن : 731522\r\nشابك : 964 - 5600 - 06 - 5\r\nISBN 964 - 5600 - 06 - 5\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n مقدمه \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n فهرست مطالب \r\n","description":"","footnote":"","page_name":" 11 ","page_number":11},
  {"content":"\r\n فهرست مطالب \r\n","description":"","footnote":"","page_name":" 12 ","page_number":12},
  {"content":"\r\n فهرست مطالب \r\n","description":"","footnote":"","page_name":" 13 ","page_number":13},
  {"content":"\r\n فهرست مطالب \r\n","description":"","footnote":"","page_name":" 14 ","page_number":14},
  {"content":"\r\n فهرست مطالب \r\n","description":"","footnote":"","page_name":" 15 ","page_number":15},
  {"content":"\r\n فهرست مطالب \r\n","description":"","footnote":"","page_name":" 16 ","page_number":16},
  {"content":"\r\n فهرست مطالب \r\n","description":"","footnote":"","page_name":" 17 ","page_number":17},
  {"content":"\r\n فهرست مطالب \r\n","description":"","footnote":"","page_name":" 18 ","page_number":18},
  {"content":"\r\n فهرست مطالب \r\n","description":"","footnote":"","page_name":" 19 ","page_number":19},
  {"content":"\r\n فهرست مطالب \r\n","description":"","footnote":"","page_name":" 20 ","page_number":20},
  {"content":"\r\n فهرست مطالب \r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\n[ جلد هشتم 
  ]\r\n\r\nمقاله هشتم در شناخت مبدأ اول براى همه وجود و شناخت صفات او\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nفصل اول تناهى علل فاعلى و علل قابلى\r\n\r\nمقدمه\r\nمعلوم و واضح است كه « معرفة المبدأ الاوّل للوجود كلّه و معرفة صفاته » يعنى شناخت مبدأ اصلى وجود ( يعنى واجب‌الوجود ، خدا ) و صفات او .\r\nدر جلسهء مختصرى كه در هفتهء پيش بود « 1 » گفتيم كه در ميان متأخران از شيخ اين قسمت را « الهيات بالمعنىالاخص » اصطلاح كرده‌اند . ما در كلمات شيخ با اين اصطلاح تاكنون برخورد نكرده‌ايم . متأخرين تمام فلسفهء اولى را « الهيات بالمعنىالاعم » مىگويند و اين قسمتش را كه جزئى از الهيات بالمعنىالاعم است « الهيات بالمعنىالاخص » مىنامند . ظاهراً اين اصطلاح از متأخرين است . در كلمات شيخ ديده نشده تا چه رسد به كلمات متقدمتر از شيخ مثل فارابى و امثال او .\r\nاينكه اين اصطلاح از چه موقع رايج شده ، دقيق نمىدانيم ، ولى همين‌قدر مىدانيم كه اين اصطلاح در آن زمانها رايج نبوده است .\r\nمقالهء هشتم نيز فصولى دارد . فصل اول آن در تناهى علل است . البته آنچه بيشتر به اينجا مربوط مىشود تناهى علل فاعليه است . ولى بعد خواهيم گفت كه از يك جهت تناهى ساير علل هم به تناهى علل فاعليه منتهى مىشود . آنچه در اينجا\r\n\r\n\r\n\r\n\r\n","description":"","footnote":"\r\n( 1 ) . [ متأسفانه نوار آن جلسه در دست نيست . البته اكثر مطالب آن جلسه دوباره طرح شده است . 
  ]\r\n","page_name":" 25 ","page_number":25},
  {"content":"\r\n\r\nمقصود است تناهى علل فاعليه است . مىگفتند كه يك شئ مادى داراى چهار علت است : علت فاعلى ، علت مادى ، علت صورى ، علت غائى . در اينجا مىخواهند بگويند تمام اين علل متناهى است ؛ يعنى اگر يك شئ ، فاعلى داشته باشد و فاعل آن هم فاعلى داشته باشد و باز فاعل آن هم فاعلى داشته باشد ، اين سلسله نمىتواند غيرمتناهى باشد ، منتهى مىشود به فاعلى كه لا فاعلَ له ؛ و نيز اگر شئ غايتى داشته باشد و آن غايت هم غايتى داشته باشد و آن غايت هم غايتى ، باز بايد منتهى شود به غايتى كه لا غايةَ له ، و آن غايةالغايات است كه در مبحث « غايات » از آن بحث مىشود ؛ و همچنين اگر شئ ماده‌اى داشته باشد و آن ماده هم ماده‌اى داشته باشد و آن ماده هم ماده‌اى ، باز در نهايت امر بايد منتهى شود به ماده‌اى كه لا مادةَ له ؛ و بالاخره اگر شئ صورتى داشته باشد و آن صورت هم صورتى داشته باشد و آن صورت هم صورتى ، باز بايد منتهى شود به صورتى كه لا صورةَ له .\r\nهمهء اينها از لحاظ اصل مدعا نيازمند به توضيح است ، زيرا ممكن است كسى چنين فرض كند كه چه مانعى دارد كه فاعل داراى فاعلى باشد و آن فاعل هم فاعلى داشته باشد الى غيرالنهاية ، بعد هم استشهاد كند به اينكه خود حكما چنين قائل هستند ؛ و نيز ممكن است در باب علت غائى و علت مادى و علت صورى همين حرف را بزند . ولى چنان كه بعد بيان خواهيم كرد محل بحث كاملًا روشن خواهد شد .\r\n\r\nمباحث طرح شده در اين فصل\r\nشيخ در ابتداى فصل مىگويد : « فى تناهىالعلل الفاعلية و القابلية » يعنى بحث در تناهى علل فاعلى و قابلى است . اما چنان كه شرح داده خواهد شد بحثش به تناهى علل فاعلى و قابلى اختصاص ندارد ، بلكه شامل علت صورى و علت غائى هم مىشود . اين را بعد بيان خواهيم كرد .\r\nشيخ مىگويد حال كه بحث ما به اينجا رسيده است ، سزاوار است كه سخن خود را به بحث در باره مبدأ اوّل از براى وجود و تمام هستى پايان دهيم ، آن‌كه مبدأ تمام هستى است . بحث اول در اين است كه آيا چنين مبدئى وجود دارد يا وجود ندارد ؟\r\nآيا هستى ، مبدئى كه از او ناشى شده باشد دارد يا ندارد ؟ اگر اصل مبدأ براى هستى ثابت شد و معلوم شد كه هستى مبدأ دارد و آن مبدأ قهراً از غير خود نيست ، آن‌وقت سخن در اين خواهد بود كه آيا مبدأ وجود واحد است يا مىتواند متكثر باشد ؟ و به\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nتعبير فلسفى آيا او واحد است يا كثير ؟ و به تعبير اسلامى - كه شيخ هم اين تعبير را در اينجا ذكر مىكند - آيا او واحد است به‌طورىكه لا شريك له فى مرتبته و لا ندّ له ؟\r\nآيا در مرتبهء ذات او براى او شريكى نيست ؟ براى او مثل و مانندى نيست ؟ لَيْسَ كَمِثْلِهِ شَىْءٌ ؟ از مسألهء وحدت مبدأ كه فارغ شويم قهراً مسألهء صفات مبدأ پيش مىآيد ، و اگرچه عنوان اين مسأله را اينجا ذكر نكرده ولى بعد آن را مىآورد . بحث در اينكه صفات مبدأ چه صفاتى است ؟ او را با چه صفاتى مىشود متصف كرد و چه صفاتى را مىشود از او سلب نمود ؟ چه برهانى براى اثبات بعضى از صفات و نفى بعضى ديگر از صفات داريم ؟ مسألهء ديگر مرتبهء مبدأ اوّل در وجود است . او در چه مرتبه‌اى از وجود است ؟\r\nغير او كه از او صادر شده‌اند چه مراتبى دارند ؟ كه اين قهراً بحث در افعال بارى را پيش مىآورد . پس بحث در ذات بارى ، بحث در وحدانيت بارى ( اگر بتوانيم آن را [ از 
  ] صفات جدا حساب كنيم ) ، بحث از صفات بارى و بحث از افعال بارى و عواملى كه از ذات بارى ناشى شده است ، مجموعهء بحثهايى است كه در اين مقالهء هشتم يعنى « الهيات بالمعنى الاخص » آمده است ، نامى كه متأخرين بر اين مباحث گذارده‌اند .\r\n\r\nجايگاه طرح تناهى علل در فلسفه\r\nاولين بحث همين مسألهء تناهى علل است . مسألهء تناهى علل ، هم مىتواند در « امور عامه » مورد بحث قرار گيرد و هم در « الهيات بالمعنى الاخص » . اگر در تناهى علل به‌طور كلى و علت و معلول به‌طور كلى بحث شود از مباحث امور عامه است نه از مسائل الهيات بالمعنى الاخص ؛ يعنى جاى آن باب « علت و معلول » است ؛ و لهذا خيلى از فلاسفه آنچه را كه شيخ در اينجا ذكر كرده است در باب علت و معلول آورده‌اند و حال آنكه شيخ در آنجا ذكر نكرده و فقط وعده داده كه در الهيات ذكر كند . مثلًا در اسفار بحث تناهى علل در همان باب علت و معلول ذكر شده و در الهيات بالمعنى الاخص به آن اشاره‌اى كرده و رد شده است . تناهى علل از آن جهت كه تناهى علل است جايش در مبحث علت و معلول است . در آنجا هم كه در تناهى علل بحث مىكنند اختصاصى به علت فاعلى ندارد ؛ همان‌طور كه شيخ هم در اينجا عنوان كرده ، هم در باب علت فاعلى بحث مىكنند و هم در باب ساير علل .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nگفتيم كه ارسطو اين بحث را ظاهراً در « كتاب اللام » آورده است ، چون بحث او در باب خدا و محرك اوّل در همان كتاب‌اللام است . آن‌قدر كه يادم هست شايد در كتاب ارسطو باب علت و معلول از باب الهيات بالمعنىالاخص اصلا جدا نباشد ؛ يعنى آنچه كه مربوط به خدا و محرك اوّل بوده - كه در كتاب ارسطو مسائل زيادى هم در باب خداوند نبوده - در همان باب علت و معلول ذكر شده . با اينكه شيخ باب علت و معلول را از باب « معرفت مبدأ اوّل » جدا كرده ، در عين حال قسمتهايى را در اينجا از كتاب ارسطو پيروى كرده است ؛ يعنى مبحث تناهى علل را در همان‌جا ذكر كرده كه از علت اولى و واجب‌الوجود بحث كرده است .\r\n\r\nمعيّت علت و معلول\r\nاولين مطلبى كه در تناهى علل بحث مىشود تناهى علل فاعلى است . اگر موجودى علت فاعلى و ايجادى داشته باشد و آن علت هم علت فاعلى داشته باشد ، آيا اين علل مىتواند غير متناهى باشد يا نمىتواند ؟ شيخ در اينجا در مقدمه‌اى يك‌سطرى به مطلبى اشاره مىكند كه با آن مطلب خواسته بسيارى از اعتراضات و اشكالات و يا بسيارى از انحرافات را جواب داده باشد و از آن توهمات جلوگيرى كرده باشد . آن مقدمه اين است : « أن علّةالوجود للشىء تكون موجودة معه فقد سلف لك و تحقق » علت وجود شئ هميشه همراه شئ است . ما اين مطلب را قبلًا بيان كرده‌ايم . فصل دوم از مقالهء ششم در همين باب منعقد گرديد و به تفصيل خوانديم كه « . . . أنّ كل علة هى مع معلولها . . . » علت ايجاد هر چيزى از آن شئ منفك نيست ؛ يعنى زمان هرگز ميان علت و معلول متخلل نمىشود ؛ نمىشود كه علت در زمان قبل باشد و معلول در زمان بعد ، اعم از اينكه بين زمان علت و زمان معلول زمانى هم متخلل شود . مثلًا فرض كنيد كه علت در ساعت 12 به‌وجود بيايد و معلول در ساعت 13 ، و مقارن به‌وجود آمدن معلول علت معدوم شود به‌طورىكه زمان علت متصل به زمان معلول باشد ولى در عين حال همزمان نباشد ، يعنى زمان علت تا ساعت 13 ادامه داشته باشد و تمام شود و زمان معلول از اين به بعد شروع گردد . نه ، چنين نمىشود . علت و معلول بايد با يكديگر همزمان باشند ، و الّا چنين علتى علتِ وجود نيست . اين مطلب را با اينكه در همين درس مكرر بحث كرده‌ايم ولى باز هم تكرار مىكنيم ، چون از آن لغزشگاههاى خيلى بزرگ است .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nعلل طبيعى و علل فلسفى\r\nآنگاه شيخ خود اين مطلب را طرح مىكند كه اگر علت و معلول بايد همزمان باشند و معيت داشته باشند پس چرا ما در عالم خارج مىبينيم كه علتها و معلولها با يكديگر همزمان نيستند و متعاقبند يعنى معلول در عقب علت موجود مىشود ؟ مثلًا شما با دستتان سنگى را پرتاب مىكنيد ، دست شما حركت مىكند و بعد از حركت دست شما سنگ پرتاب مىشود . اول دست شما حركت مىكند و بعد سنگ حركت مىكند . در زمانى كه دست شما حركت مىكند سنگ هنوز حركتى ندارد . حركت سنگ از وقتى شروع مىشود كه دست شما حركت نمىكند ، و شروع حركت سنگ مقارن با توقف دست شماست . يا اينكه شما با انگشت خود به گلوله‌اى كه روى صفحهء صافى قرار دارد [ ضربه‌اى 
  ] مىزنيد ؛ ضربهء شما سبب حركت آن مىشود و مقدارى از صفحه را طى مىكند . ضربه‌اى كه به گلوله وارد مىشود علت حركت آن است . ولى معلوم است كه آن حركت همزمان با اين ضربه نيست ؛ متعاقب اين ضربه حركت پيدا مىشود ؛ اين ضربه كه وارد شد و تمام شد حركت پيدا مىشود . وارد شدن ضربه و تمام شدن كار ضربه همان و پيدايش حركت بعد از آن همان . هر چه ما در عالم خارج مىبينيم چنين است : باران مىآيد و بعد گياهان مىرويند . اگر باران نيايد كه گياهان نمىرويند و همه خشك مىشوند و از بين مىروند . اما باران امروز مىآيد و گياه تدريجاً شروع به روييدن مىكند و مثلًا تا يك ماه بعد تدريجاً [ آثار آن 
  ] ظاهر مىشود و رشد مىكند . چنين مثالهايى يكى و دوتا نيست . گلوله به شخصى اصابت مىكند و علت مردن او مىشود . اگر گلوله حتى به قلب يا مغز هم اصابت كند چنين نيست كه مقارن با اصابت آن مردن حاصل شود ، بلكه گلوله كه اصابت كرد مقدمات مردن شروع مىشود و اگر يك ثانيه هم تا مردن طول بكشد باز هم معيت نيست و مردن بعد از اصابت گلوله پيدا مىشود نه همزمان با آن .\r\nحكما اينها را جواب داده‌اند كه اين‌گونه علل همه از علل طبيعى هستند نه علل فلسفى . گاهى نيز از علل فلسفى به « علل الهى » تعبير مىكنند . علل الهى يعنى عللى كه الهيات آنها را علت مىداند ، نه به معنى اينكه خدا علت است . اين‌گونه علل طبيعى علل الهى نيستند كه در فلسفه علت محسوب شوند . اينها عللى هستند كه حكمت طبيعى و فيزيك آنها را علت مىشمارد . آنچه را كه فيزيك علت مىشمارد حكمت الهى « مُعِد » و به تعبير شيخ « مُعين » مىشمارد و مجرا محسوب مىكند .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nگفتيم كه در اينجا يك مسألهء ديگر مطرح مىشود و آن اين است : علتى كه طبيعيات آن را علت مىداند شناختنش خيلى ساده است ، چون هم علتْ محسوس است و هم معلول و رابطهء ميان آن دو نيز كم و بيش محسوس است . وقتى ضربه را به گلوله مىزنيم مىگوييم با وارد شدن ضربهء ما گلوله حركت مىكند ، و ما شك نداريم كه اگر ضربه را آهسته‌تر وارد كنيم حركت گلوله كندتر و آهسته‌تر و كمتر خواهد شد و اگر ضربه را شديدتر وارد كنيم حركت شديدتر و طولانىتر خواهد شد . و نيز هرقدر كه موانع سر راه بيشتر باشد باز حركت كمتر است و اگر موانع كمتر باشد حركت بيشتر است . اينها چيزهايى است كه طبيعيات در باب علت و معلول مىشناسد و همانهايى است كه براى ما محسوس است . پدر و مادر براى فرزند نيز چنين است . علم الهى آنها را علت نمىداند و معد مىشمارد ، ولى علم طبيعى همينها را علت مىداند و عليت اينها براى فرزند محسوس است .\r\nپس ما چه دليلى داريم كه براى اين معلولها علتى وجود دارد كه آن علت مصاحب با معلول است ؟ چه دليلى داريم كه بايد غير از اين علل كه حكماى الهى اسم « علت » روى آنها نمىگذارند و آنها را معد و معين مىشمارند ، علل ديگرى هم به نام « علل ايجادى » وجود داشته باشد ؟ اين معدات را حكماى الهى احياناً « علل معده » و « علل معينه » نيز مىنامند ، در مقابل « علل ايجادى » . بحث امتناع تسلسل علل يعنى امتناع علل غيرمتناهيه نيز خود فرع بر اين است كه وجود آن علل را قبول داشته باشيم . آن عللى كه طبيعيات وجودشان را قبول دارد و وجودش براى آن علم محرز و ثابت است مورد قبول حكما نيست و نام « علت » روى آنها نمىگذارند و آنها را خارج از بحث خود مىشمارند و مىگويند ما كه مىگوييم « تسلسل علل غيرمتناهيه محال است » منظور معدات نيست ، معدات غيرمتناهى محال نمىباشد .\r\nحكما صريحاً مىگويند كه علل معدهء غيرمتناهى محال نيست . پس چه چيزى محال است ؟ علل ايجادى غيرمتناهى محال است .\r\nپس اول بايد بتوانيم وجود اين علل ايجادى را اثبات كنيم تا بعد برويم بر سر تناهى يا عدم تناهى آن . آنچه وجودش در طبيعيات ثابت است ، تسلسل و ترتب غيرمتناهى آنها را محال نمىدانيم ، و آن چيزى كه حكما بايد با برهان ثابت كنند ، تسلسل غيرمتناهى آنها محال است . ما چه دليلى بر اصل وجود آن علل داريم تا بعد وارد اين مطلب بشويم كه آيا تسلسل آنها محال است يا نيست . اين يك سؤال مهم و\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاساسى است . اين سؤال البته از لابلاى كلمات علماى طبيعى مفهوم است نه اينكه با صراحت روى آن بحث كرده باشند .\r\n\r\nاثبات علل فاعلى\r\nجواب سؤال چنين است كه وقتى فيلسوف در بارهء علت بحث مىكند اتكاء او به آنچه كه در حس مىبيند نيست . [ البته آن را هم انكار نمىكند 
  ] و به جاى خود قبول دارد . فيلسوف با نظر عميق خودش و از راه تحليل عقلى ، وجود علت را كشف مىكند نه از راه احساس كه وسيلهء كشف علل معده براى عالم طبيعى و فيزيكدان است . فيلسوف اول اشياء را در عقل خويش با يك تقسيم عقلى يعنى مردّد بين اثبات و نفى تقسيم‌بندى مىكند ؛ مىگويد هر ماهيتى و ذاتى را كه در نظر بگيريم به حصر عقلى از اين خارج نيست كه يا واجب‌الوجود است يا ممكن‌الوجود و يا ممتنع‌الوجود . اين يك حصر عقلى است ؛ ممكن است كسى از اين سه فرض يكى را قبول داشته باشد ولى به هر حال همين سه فرض است . يا هستى براى او ضرورى است و عدم بر ذاتش محال است ، كه ما او را به حسب تعريف « واجب‌الوجود » اصطلاح مىكنيم . يا برعكس ، نيستى براى او ضرورى است و هستى بر او محال است كه اصطلاحاً « ممتنع‌الوجود » مىگوييم ؛ و يا آن ذات به گونه‌اى است كه فىحد ذاته نه اقتضاى وجود را دارد و نه اقتضاى عدم را ، نه ضرورىّالوجود است و نه ضرورىّالعدم ، نه وجود برايش امتناع دارد و نه عدم . اين را « ممكن‌الوجود » اصطلاح مىكنيم . آنگاه مىگوييم اگر در عالم ممكن‌الوجودى باشد نيازمند به يك علت ايجادى است . ممكن است كسى بگويد كه ممكن‌الوجودى در عالم نيست ؛ همهء اشياء واجب‌الوجودند . اين خودش بحثى است كه بايد ببينيم آيا چنين است يا نه . عقل در تحليل فلسفى خودش مىگويد اگر ممكن‌الوجودى در عالم هست از آن جهت كه ممكن‌الوجود است نيازمند به علت ايجادى است ، يعنى علتى كه آن علت وجود دهندهء او باشد ، نه فقط علتى كه شرايط وجودش را فراهم كند ، بلكه نيازمند به علتى است كه وجود را به او بدهد . ممتنع‌الوجود كه معدوم است . پس موجودات امرشان داير است ميان اينكه واجب‌الوجود باشند يا ممكن‌الوجود . اگر واجب‌الوجود باشند وجودشان از خودشان است . اما اگر فرض كرديم كه آنچه وجود دارد ممكن‌الوجود است ، لازمهء اين امكان نيازمندى به علت ايجادى است كه\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nفوق علل اعدادى است ؛ يعنى نيازمند به علتى است كه به او وجود دهد . البته همان كه به او وجود مىدهد مبقى و نگهدارندهء او هم هست . اين نيز در محل خودش ثابت شده كه علت ايجادى و احداثى نمىتواند غير از علت ابقاء باشد .\r\nپس فيلسوف در تجزيه و تحليل خودش به اينجا مىرسد كه ذواتى كه در عقل به نظر مىآيند يا ممكن‌الوجودند يا واجب‌الوجود و يا ممتنع‌الوجود . آنچه وجود دارد ممتنع‌الوجود نيست ، يا واجب‌الوجود است يا ممكن‌الوجود . اگر واجب‌الوجود باشد بىنياز از هر علتى است ( و خواهيم گفت كه واجب‌الوجود نه‌تنها بىنياز از علت ايجادى است بلكه از علت اعدادى هم بىنياز است ) و اگر ممكن‌الوجود باشد ، هم به علت ايجادى نيازمند است و هم احياناً ممكن است كه نيازمند به علت اعدادى باشد . البته لازمهء هر ممكن‌الوجودى نيازمندى به علت اعدادى نيست ، بلكه نوعى از ممكن‌الوجودها نيازمند به علت اعدادى است . پس اگر چيزى ممكن‌الوجود باشد و موجود نباشد نيازمند به علت ايجادى است . اگر به علت اعدادى هم نيازمند باشد [ آن علت 
  ] واجب‌الوجود نيست .\r\nاكنون به سراغ اشيائى مىرويم كه در عالم وجود دارند . اين اشياء امرشان داير است بين اينكه يا واجب‌الوجود باشند و يا ممكن‌الوجود . نيازشان به علل طبيعى محرز است و عالِم طبيعى هم اين جهت را قبول دارد ؛ عالم طبيعى قبول دارد كه مثلًا اگر اين عللِ زمانى وجود نداشت اين معلولات هم نبودند ؛ مثلًا اگر يك سلسله علل زمانى مثل هوا و نور و غيره وجود نداشت اين درخت هم وجود نداشت ، پس درخت در وجودش نيازمند به علل اعدادى است . بنابراين ، چنان كه بعد خواهيم گفت از جملهء خواص واجب‌الوجود اين است كه مطلق است از جميع علل « 1 » .\r\n\r\n\r\n\r\n\r\n","description":"","footnote":"\r\n( 1 ) . [ متأسفانه ادامهء جلسه كه وارد برهان « وسط و طرف » مىشود در دست نيست . 
  ]\r\n","page_name":" 32 ","page_number":32},
  {"content":"\r\n\r\n\r\nبرهان وسط و طرف\r\nبحث در برهان « وسط و طرف » و تقرير صحيح اين برهان بود « 1 » . چنان كه به نوشته‌هاى ديگر حكما توجه شود تا حد زيادى اين مطلب روشن مىشود كه نكات دقيقى كه شيخ در اين برهان گنجانيده در كلمات فارابى و ديگرانى كه قبل از او بوده‌اند گنجانيده نشده است . اينكه فارابى فىحد ذاته خودش به اينها توجه داشته يا نداشته معلوم نيست ، ولى به هر حال در نوشته‌هايش نيامده است . بعد از شيخ هم حكماى ديگرى كه آمده‌اند كمتر متوجه نكاتى شده‌اند كه در متن اين برهان گنجانده شده است - و آوردن اين نكات لازم هم بوده است - و چون متوجه اين نكات نشده‌اند ايرادهايى بر اين برهان گرفته‌اند كه بىاساس است . اينكه چه كسانى متوجه نكات مندرج در اين برهان شده‌اند و چه كسانى متوجه نشده‌اند بيش از اين احتياج به دقت و مطالعه دارد و مطالعهء وسيعى لازم است كه با طرح آن در اينجا اين باب اجمالًا براى ما باز مىشود .\r\nاز جمله كسانى كه به نظر مىرسد درست جوانب اين برهان را در نظر نگرفته‌اند\r\n\r\n\r\n\r\n\r\n","description":"","footnote":"\r\n( 1 ) . [ چنان كه تذكر داده شد اواخر جلسهء قبل در اين موضوع بحث شده است كه نوار آن در دست نيست . 
  ]\r\n","page_name":" 33 ","page_number":33},
  {"content":"\r\n\r\nمرحوم حاجى سبزوارى است . بيان حاجى از اين برهان بيان كاملى نيست و ناتمام است . اين مطلب بعد از خواندن عبارات شيخ و بيان نكات آن و مقايسهء آن با آنچه كه در منظومه آمده است روشن خواهد شد . در مورد كسانى غير از حاجى هم همين‌طور است . در همين حواشى شفا كه ايرادهاى امثال علامه دوانى آمده است نشان مىدهد كه چندان به عمق اين برهان نرسيده بودند ؛ و شايد اشخاصى هم كه از بيان شيخ دفاع كرده‌اند آنچنان كه بايد متوجه نشده‌اند . ملاصدرا وقتى اين برهان را ذكر مىكند مىگويد : « و هذا أسدّ البراهين فى هذا الباب » و با اينكه به ايرادهايى كه قبل از او امثال دوانى بر اين برهان گرفته‌اند توجه داشته ، آن ايرادها را به چيزى نگرفته و اصلًا قابل توجه ندانسته و حتى إن قلت قلت هم نكرده . اين نشان مىدهد كه خود متوجه همهء نكات اين برهان بوده است . چون او معمولًا به چنين جاهايى كه مىرسد نظرات ديگران را نقل مىكند و مورد تأييد يا رد قرار مىدهد . ولى به اينجا كه رسيده نظريات را نقل نكرده و همين‌قدر گفته است « و هذا أسدّ البراهين فى هذا الباب » و از طرف ديگر از خودش هم هيچ اظهار نظرى نكرده و همان عبارات شيخ را آورده و در آخر هم گفته است : « . . . وانتهى و هذا أسدّ البراهين فى هذا الباب » . با زبان و قلم خودش و با تعبير خودش نكات مخصوصى را كه در كلمات شيخ هست بيان نكرده و به همان عبارات شيخ اكتفا كرده است .\r\n\r\nنكات مندرج در بيان شيخ از برهان وسط و طرف\r\n\r\nنكتهء اول : معيّت علت و معلول\r\nدر كلمات شيخ سه نكته مخصوصاً قابل‌توجه است . يك نكته‌اش را اگر چه ديگران - امثال حاجى - ذكر نكرده يا بدان اشاره نكرده‌اند ولى مسلماً مورد توجهشان بوده است . اما اين نكته در كلمات متجددين و فرنگيها رعايت نشده است . آن نكته همان است كه در اين سطر آورده است : « أما أن علةالوجود للشىء تكون موجودة معه فقد سلف لك و تحقق » علت وجود بايد با معلول معيت داشته باشد . در اينجا منظور علت وجود است نه علت حركت . آن كه در اصطلاح الهيون « علت » ناميده مىشود ، علت وجود است ؛ اين است كه امكان ندارد كه با معلول تخلل زمانى داشته باشد . تعاقب ميان علت و معلول الهى و ايجادى ممكن نيست . اين نكته‌اى است كه همهء كسانى كه اين برهان را ذكر كرده‌اند حتى متقدمين خودمان بدان توجه\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nداشته و نظرشان چنين موردى بوده است ، اگر چه آن را ذكر نكرده باشند .\r\n\r\nنكتهء دوم : علت مطلقه بودن علت اولى\r\nاما يكى از دو نكتهء ديگر كه در كلام شيخ هست و شيخ بدان تكيه دارد اين است :\r\n« إنا إذا فرضنا معلولا ، و فرضنا له علة ، و لعلته علة ، فليس يمكن أن يكون لكل علة علة به غير نهاية ، لان المعلول و علته و علة علته إذا اعتبرت جملتها فىالقياس الذى لبعضها إلى بعض كانت علةالعلة علةً اولى مطلقةً للامرين » . اين نكته را با كلمهء « مطلقة » ذكر مىكند . مىگويد اگر ما معلولى داشته باشيم و اين معلول علتى داشته باشد و آن علت هم معلول علت ديگرى باشد ، اين علت آخر علة اولى مطلقة للامرين ؛ يعنى چنين نيست كه اين معلول علتى داشته باشد و آن علت هم معلول علتى باشد و اين علت آخر فقط علتِ آن علت باشد و علتِ معلولِ آن علت نباشد ؛ بلكه لازمهء چنين سلسله‌اى اين است كه اين علت آخر علت هردو باشد . اين علت آخر علت مطلقه است . يعنى در اينجا يك قياس مساوات جارى است كه « علة العلة علة » . توضيح آن را ما بعد عرض مىكنيم كه همين‌جور هم بايد باشد و غير از اين نمىتواند باشد .\r\nآنگاه شيخ مىگويد كه اگر ما معلولى داشته باشيم كه داراى علتى باشد و آن علت هم خود معلول علت ديگرى باشد ، هريك از اينها خاصيت مخصوص به خود را دارند . خاصيت معلول اخير اين است كه « هو طرفٌ بمعنى أنّه ليس علة للشىء » و خاصيت وسط اين است كه « أنه علة لطرفٍ و معلولٌ لطرفٍ » ، يعنى براى وسط دو حيثيت قائل است : علت و معلول . در مورد خاصيت طرف ديگر نمىگويد كه هو علة للوسط ، بلكه مىگويد هو علة اولى مطلقة ، أنه علة للكل غيره . خاصيت او اين است كه او علت اولى و علت همهء آنهاست . خاصيت اين طرف اين است كه علت اولى براى همه است و خاصيت معلول هم اين است كه معلول همه مىباشد . بنابراين اصلِ بيان شيخ بر اين مبناست كه اگر چه ما در ابتدا مىگوييم اين ، معلولِ وسط است و وسط معلولِ طرف ديگر و علت طرف ديگر ، ولى در واقع معنايش اين است كه اين ، معلول همه است . اگر آن علتِ مطلقه است اين هم معلول مطلق است . در واقع همهء آن علتها حكم يك علت واحد را براى آن معلول دارد ؛ و اين علت هم نه فقط علت بعد از خودش است بلكه علت همه است .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nنكتهء سوم : همه واسطه‌ها در حكم يك واسطه‌اند\r\nنكتهء سوم اين است كه مىگويد واسطه چه يكى باشد و چه بيش از يكى ، فرق نمىكند ، تمام اينها در حكم واسطهء واحدند . نه اينكه يك وسط است ، دو طرفش هم يك علت و يك معلول ؛ بلكه اگر قبل از معلول يكى باشد كه هم علت است و هم معلول و قبل از آن هم ديگرى باشد كه هم علت است و هم معلول و به همين ترتيب هرچه بالا برود همهء اينها در خاصيت واسطه بودن شريكند . نه به اين معنا كه هركدام خودش واسطه‌اى است براى دو طرفش ، بلكه به اين معنا كه همهء اينها در حكم واسطهء واحد هستند ؛ يعنى وقتى به آخرين گفتيم معلولٌ ، يعنى معلولٌ للجميع ، و وقتى به اوّلين گفتيم علةٌ يعنى علةٌ للجميع . حال چه واسطه دو تا باشد و چه سه‌تا و چه ده‌هزارتا ؛ آن كه در پايين قرار گرفته معلولٌ للجميع و آن كه در ما فوق قرار گرفته علةٌ للجميع ، و آنهايى هم كه در وسط قرار گرفته‌اند حكم يك واحد را دارند كه معلولٌ لما فوق و علةٌ لمادون .\r\n\r\nمناط « علة العلة علة و معلول المعلول معلول »\r\nدر اينجا نكته‌اى هست كه احتياج به توضيح دارد . چرا علةُ العلة علةٌ و معلولُ المعلول معلولٌ ؟ اين نياز به بيان دارد . البته بيان آن در كلمات شيخ نيست و اين با فلسفهء ملاصدرا خوب جور درمىآيد ؛ يعنى فلسفهء ملاصدرا اين بيان را تكميل مىكند . بيان آن چنين است : اگر ما علتى را فرض كنيم كه اين علت معلولى را ايجاد مىكند ، معلول به تمام هستى و به تمام هويت خودش منتسب به علت است . چنين نيست كه معلول چيزى باشد و نسبتش با علت چيز ديگر . اين ، وجودش عين نسبت به علت است ، به تمام وجودش منتسب به علت است . تصور غلط در باب علت ايجادى اين است كه فكر كنيم وقتى علت معلولى را ايجاد كرد ، معلول وجودى دارد و نسبتى هم با علت دارد . نه ، خودش و انتسابش به علت يك چيز است .\r\nحال اگر چيزى كه وجودش عين انتساب به علت است معلولى داشته باشد كه وجودش قائم به اين باشد ، يعنى منتسب به اين باشد ، يعنى منتسب به چيزى باشد كه آن چيز عين انتساب به ما فوق است ، در نتيجه اين عين انتساب به چيزى است كه آن چيز هم عين انتساب به علت است ؛ انتساب است به انتسابِ به علت ، اضافه است به اضافهء به علت . آنوقت اين معلولِ اول از خودش و در مرحله ذاتش\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاستقلالى ندارد كه بتواند نسبتى به جايى از او پيدا شود ، غير از جهت نسبتى كه با علت خود دارد . اين به هر چيز كه نسبتى پيدا كند خود با تمام وجودش منتسب به علت است . اين است كه انتساب معلول دوم به اين ، عين انتساب اين است به علت ؛ يعنى دو انتساب طولى . همين‌قدر كه معلول دوم بخواهد به معلول اول انتساب داشته باشد قهراً انتساب به يك امر [ مستقل 
  ] نخواهد بود ، انتساب به امرى است كه آن امر عين انتساب به علت است . اين است كه علت اولى كه علت وسط است علت معلول آخر هم خواهد بود .\r\nبله ، اگر علت كه ايجاد كنندهء معلول است فقط نسبتى به معلول مىداد ، و وجود معلول يك چيز بود و نسبتش به علت چيز ديگر ، مىگفتيم حال كه اين هم يك وجودى دارد و يك نسبت به اويى ، منافاتى ندارد كه معلول ديگرى به اين معلول نسبت ديگرى داشته باشد غير از نسبتى كه اين معلول با علت خود دارد ؛ و در اين صورت دليل نمىشود كه معلول دوم هم نسبتى با آن علت داشته باشد . كأنّه مثل اين است كه حلقه‌هايى را به يكديگر قلاب كرده باشيم ، اولى را به يك جاى دومى ، و جاى ديگر دومى را به سومى . اين معنايش چنين نيست كه اولى به سومى هم قلاب شده باشد . اما وقتى كه دومى تمام وجودش قلاب به سومى است ، اولى نيز كه بسته به دومى است عين بستهء به سومى نيز هست .\r\nاين است كه اگر ما يك علّت اولى داشته باشيم ، نه فقط علت اولى براى معلول بلاواسطهء خود است ، بلكه علت معلول معلولش و علت معلول معلول معلولش هم هست ، اگرچه صدهزار واسطه هم داشته باشد . و به همين دليل اگر معلول اخيرى داشته باشيم ، نه فقط معلول علت مباشر خودش است ، بلكه معلول علت علتش و معلول علت علت علتش هم هست .\r\nاينجاست كه وقتى ما بتوانيم مطلب را به اين شكل تصور كنيم ، آن وقت اين نكته براى ما روشن مىشود كه اگر معلول اخيرى داريم و يك عده وسائط و يك علتى هم داريم ، وسط چه يكى باشد چه دو تا و چه سه تا و چه بيشتر ، همه در حكم وسط واحدند ؛ يعنى همان‌طور كه اگر يك واسطه بود مىگفتيم كه اين واسطه نسبتى با اين طرف دارد و نسبتى با آن طرف ، اگر سه تا واسطه هم باشد همه همان انتساب را دارند ، همه حكم يك منتسب را دارند ، چون همهء اينها عين انتساب به ما فوق خودشان هستند . اين است كه شيخ مىگويد كه وسط چه يكى باشد چه دوتا و چه\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nده‌تا و چه غيرمتناهى باشد ، فرق نمىكند در اينكه تشترك كلّها فى أنّها فى حكم واسطةٍ واحدةٍ .\r\nپس در كلام شيخ چنين آمد كه معناى علت اولى اين نيست كه فقط علت معلول اوّلى است ، بلكه علت اولى يعنى علةٌ مطلقةٌ للجميع ؛ و معناى معلول اخير كه طرف است نيز چنين نيست كه معلولِ علت اخير باشد ، بلكه معنايش اين است كه معلولٌ للجميع .\r\nنكتهء ديگر اينكه اگر وسط داشته باشيم تفاوت نمىكند كه يكى يا پنج يا ده تا يا هزارتا يا غيرمتناهى باشد ، همه حكم يك واسطه را دارند در اينكه علةٌ للاخير و معلولٌ لما فوقه . اگر وسائط غيرمتناهى هم باشد باز اقتضاى علتى در ماوراى خودش را دارد . وسط ، چه متناهى و چه غيرمتناهى ، اقتضاى علتى ماوراى خودش را دارد . ولى اين با غيرمتناهى بودن وسط جور در نمىآيد ؛ همين‌قدر كه علتى وسط واقع شد ماوراء مىخواهد ، يعنى « علةٌ اولى مطلقةً » مىخواهد و بنابراين نمىتواند غيرمتناهى باشد « 1 » .\r\nبا توجه به اين نكات است كه اين برهان ، يك برهان صد در صد تمامى مىشود و اين نكات همه در كلام شيخ گنجانده شده است .\r\nكلام شيخ مبتنى بر مطلبى است كه اگر قبلًا به آن توجه نكنيم روشن نمىشود و اگرچه خودش مطلب را به اين شكل نگفته ولى مطلب همين است . آن مطلب اين است كه معلول به تمام هويتش منتسب به علت است ؛ نه اينكه معلول ، چيزى است و يك نسبتى هم با علت دارد ؛ يعنى نسبتش به علت غير از وجودش و حقيقتش نيست ، تمام حقيقتش همان نسبت به علت است ؛ و هرگاه شيئى هويتش عين نسبت به چيزى باشد آن را در اصطلاح « اضافهء اشراقيه » مىگويند . لهذا مىگويند حقيقت عليت ، اضافهء اشراقيه است ، نه اضافهء مقوليه كه مضاف يك چيز است و اضافه چيز ديگر .\r\nشيخ در آخر كلامش جمله‌اى دارد كه به نظر من اين جمله امثال حاجى را كه درست به نكات توجه نكرده‌اند بيشتر به اشتباه انداخته‌است . ولى شيخ آن جمله را به منظور ديگرى غير از آن منظورى كه اين آقايان فرض كرده‌اند گفته است . اكنون\r\n\r\n\r\n\r\n\r\n","description":"","footnote":"\r\n( 1 ) . [ اين دو نكته علاوه بر نكتهء اول بود كه عبارت از معيّت معلول با علت مىباشد . 
  ]\r\n","page_name":" 38 ","page_number":38},
  {"content":"\r\n\r\nاجازه بدهيد كه بعد از ذكر نكات ، عبارت كتاب را بخوانيم و نظرات ديگران و يا لااقل نظرات حاجى را در اينجا مطرح كنيم تا مطلب روشن شود .\r\nسؤال : وسط بودن اقتضا مىكند علتى را كه آن ديگر وسط نباشد ؟ استاد : بله ، و وسط هم فرق نمىكند كه ما آن را متناهى فرض كنيم يا غيرمتناهى .\r\nوسط از آن جهت كه وسط است اقتضاى طرف دارد ، و چون اگر طرف باشد وسط نمىتواند غيرمتناهى باشد ، پس هرجا كه وسط باشد بايد تناهى باشد .\r\n\r\nشرح و توضيح متن\r\nالمقالةالثامنة فى معرفة المبدأ الاوّل للوجود كله و معرفة صفاته و فيها سبعة فصول ؛ فصل فى تناهى العلل الفاعلية والقابلية .\r\nقبلًا عرض كرديم كه در اينجا فقط علل فاعلى و قابلى را ذكر مىكند و در دنبال مطلب اشاره به همهء علتها مىكند .\r\nو إذ قد بلغنا هذا المبلغ من كتابنا فبالحرىّ أن نختمه بمعرفة المبدأ الاول للوجود كلّه و أنّه هل هو موجود ، و هل هو واحد لا شريك له فىمرتبته و لا ندَّ له ؟ و ندلّ على مرتبته فىالوجود ، و على ترتيب الموجودات دونه و مراتبها ، و على حال العود إليه ، مستعينين به .\r\nدر اين فصل به مسألهء معاد هم اشاره‌اى مىكند .\r\nفأوّل ما يجب علينا من ذلك أن ندلّ على أن العلل من الوجوه‌كلّها متناهية ، و أنّ فى كل طبقه منها مبدأ اوّل ، و أن مبدأ جميعها واحد ، و أنه مباين لجميع‌الموجودات ، واجب الوجود وحده ، و أنّ كل موجود فمنه ابتداء وجوده .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nاينجاست كه تصريح مىكند به علل در تمام وجوه ، يعنى حتى علت غائى و صورى ، اگر چه در اول فصل به تناهى علل فاعلى و قابلى اشاره كرد . علاوه بر اين اينجا ثابت مىكنيم كه چنين نيست كه علت فاعلى مستقل باشد ، علت غايى هم مستقل ، علت مادى و صورى هم هر كدام مستقل ، بلكه همهء آن سه علت به علت فاعلى منتهى مىشود .\r\nاكنون آن مقدمهء يك سطرى را - كه ما توضيح داديم و گفتيم كه حتماً بايد به نكتهء موجود در آن توجه كرد - بيان مىكند :\r\nفنقول : أما أن عله الوجود للشىء تكون موجودة معه فقد سلف لك و تحقق .\r\nهمان‌طور كه گفتيم اين نكته را در فصل دوم از مقالهء ششم آورده است .\r\nثم نقول : إنا إذا فرضنا معلولا ، و فرضنا له علة ، و لعلته علة ، فليس يمكن أن يكون لكل علةٍ علةٌ به غير نهاية ، لأن المعلول و علته و علة علته إذا اعتبرت جملتها فىالقياس الذى لبعضها إلى بعض كانت علةالعلة علةً اولى مطلقةً للامرين ، و كان للامرين نسبةالمعلولية اليها ، و إن اختلفا فى أنّ أحدهما معلول بمتوسط والآخر معلول به غير متوسط ، و لم يكن كذلك الأخير و لا المتوسط لان المتوسط - الذى هوالعلة المماسة للمعلول - علة لشىء واحد فقط ، والمعلول ليس علة لشىء .\r\nاگر معلولى داشته باشيم مثل « ج » كه معلول « ب » است و « ب » نيز معلول « الف » باشد ، چنين فكر نكن كه بدان جهت به « الف » مىگوييم « علت اولى » كه علت معلول اول است . نه ، بدان دليل به « الف » مىگوييم « علت اولى » كه هم علت « ب » است و هم علت « ج » ، اما در طول يكديگر ؛ يعنى علتِ علت هميشه علت است . و نيز نه تنها معلول بلاواسطهء علت اولى معلول اوست ، بلكه معلول مع‌الواسطه‌اش هم معلول اوست . اما نه اخير مىتواند علت مطلقه باشد و نه متوسط ، زيرا متوسط فقط علت يك شئ واحد است و اخير نيز اصلًا علت چيزى نيست . پس اين خصوصيت علت\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمطلقه بودن مخصوص اولين علت است .\r\nو لكل واحد من‌الثلاثة خاصية ، فكانت خاصية الطرف المعلول أنه ليس علة لشىء ، و خاصية الطرف الاخر أنّه علة للكل غيره ، و كانت خاصية المتوسط أنّه علة لطرف و معلول لطرف .\r\n[ خاصيت طرف معلول اين است كه علت چيزى نيست 
  ] ، و نه تنها علت چيزى نيست بلكه معلول همهء آن علل است ، كه اين را اينجا ذكر نكرده و بعد بيان خواهد كرد . پس خاصيت طرف معلول كه در مثال ما « ج » است اين است كه أنه ليس علة لشئ و لكنه معلول لكل ما فوقه ، كه « ب » و « الف » ما فوق باشند . و خاصيت طرف ديگر اين است كه علت جميع است غير از خودش ، كه قهراً اينجا جمله‌اى در تقدير است كه اگر آورده شود چنين مىشود : و خاصية الطرف الاخر أنّه ليس معلول لشئ و لكن انه علة للكل . [ خاصيت طرف متوسط هم اين است كه علت يك طرف و معلول طرف ديگر است . 
  ]\r\nنكتهء ديگر :\r\nو سواء كان الوسط واحداً أو فوق واحد ، فإن كان فوق واحد فسواء ترتب ترتيباً متناهياً أو ترتب ترتيباً غير متناه ؛ فإنه إن ترتب فى كثرة متناهية كانت جملةُ عددِ ما بين الطرفين كواسطة واحدة تشترك فى خاصية الواسطة بالقياس إلى الطرفين ، و يكون لكل واحد من الطرفين خاصية .\r\nدر اين فرض فرق نمىكند كه وسط يكى باشد يا متعدد . متعدد هم كه باشد در حكم وسط واحد است ، نه اينكه متعدد در حكم آحاد است كه هر كدام حكم جداگانه داشته باشد ، حكم همهء آنها حكم يك واسطه را پيدا مىكند . [ و در فرض متعدد بودن نيز فرق نمىكند كه متناهى باشد يا غيرمتناهى 
  ] ، باز هم در حكم واحد است . پس نبايد خيال كنيم كه هر كدام يك وسطى است كه خودش داراى طرف است ، كه در اين صورت طرفِ نسبى و وسط نسبى پيدا شود ، كه هر يك وسط باشد براى طرف خودش و طرف باشد براى وسط ديگر .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nو كذلك إن ترتب فى كثرة غيرمتناهية و لم يحصل الطرف كان جميع‌الطرف غيرالمتناهى مشتركاً فى خاصية الواسطة لأنك أى جملة أخذت كانت علةلوجود المعلول الاخير ، و كانت معلولة إذ كل واحد منها معلول ، و الجملة متعلقة الوجود بها ، و متعلق الوجود بالمعلول معلول ، إلا أن تلك الجملة شرط فى وجود المعلول الاخير ، و علة له ، و كلما زدت فىالحصر كان الحكم إلى غير النهاية باقياً ، فليس يجوز إذن أن تكون جملة علل موجودة و ليس فيها علة غير معلولة و علة اولى فإن جميع غيرالمتناهى يكون واسطة بلا طرف و هذا محال .\r\nو نيز اگر در كثرتِ غيرمتناهى باشد همهء اين واسطه‌هاى غيرمتناهى در حكم يك واسطه است كه طرف ندارد . شيخ در اينجا مطلب را بيشتر توضيح داده و مىگويد براى اينكه هر يك از اين مجموع واسطه‌ها - كه يكى يا پنج تا يا هزارتا يا غيرمتناهى باشند - حكم يك علت را براى معلول دارند ، و در عين حال همهء اينها معلول هم هستند ، زيرا هيچكدامشان فقط طرف نيستند ؛ و چون همهء اينها معلولند اقتضا دارند كه معلول براى يك شئ باشند كه آن شئ معلول نباشد ، زيرا اگر آن شئ هم معلول باشد جزء همان واسطه مىشود و باز با آنها حكم يك واسطه را پيدا مىكند . وقتى كه هر يك معلول باشند قطعاً مجموع هم معلول است . مجموع كه خود چيزى نيست و امرى اعتبارى است . علاوه بر اين مجموع امرى است كه وجودش به‌وجود اجزائش تعلق دارد ، اگر اجزا معلول باشند مجموع هم معلول است . اگر ما سلسله‌اى داشته باشيم كه هر واحد آن معلول است مجموع سلسله هم مسلماً معلول است ، جز اينكه همان مجموع علت معلول اخير است . حال هر چه هم عدد جمله را بالا ببريم - دوتا ، سه‌تا ، هزارتا ، هرچه كه بالا قرار بدهيم - باز اين حكم باقى است ، يعنى مجموع اينها وسطند و اقتضاى طرف مىكنند ، همه حكم يك واسطهء واحد را دارند و بدون طرف بودنِ آنها محال است .\r\n\r\nبيان مرحوم حاجى سبزوارى از برهان وسط و طرف\r\nدر اينجا تقرير بيان شيخ تقريباً تمام است . اكنون عبارت مرحوم حاجى سبزوارى را ببينيم و بررسى كنيم كه چقدر با سخن شيخ تطبيق مىكند . مىگويد :\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nو من دليل الوسط والطرف و هوالذى قرّره الشيخ فىالهيات الشفا ، محصوله أنّ كلّما هو معلول و علة معاً فهو وسط بين طرفين بالضرورة ، فلو تسلسلت العلل إلى غير النهاية لكانت السلسلة غيرالمتناهية أيضاً علة و معلولًا . أما أنّها علة فلأنها علة للمعلول الاخير . و أما أنّها معلولة فلاحتياجها إلىالاحاد . و قد ثبت أنّ كلّما هو معلول و علة فهو وسط ، فيكون السلسلة الغير المتناهية وسطاً بلاطرف و هو محال ، فلابّد أن ينتهى إلى علة محضة « 1 » .\r\nمرحوم حاجى عين عبارت شيخ را ذكر نمىكند و مطلب را به بيان خودش مىآورد . [ مىگويد محصول بيان شيخ اين است كه 
  ] هر چيزى كه هم علت باشد و هم معلول ، وسط و ميان دوطرف است بالضروره . [ اگر سلسلهء علل تا بىنهايت ادامه يابد 
  ] لازم مىآيد كه اين سلسلهء غيرمتناهى ، هم علت باشد و هم معلول . اين سلسله علت است براى اينكه اينها علت براى معلول اخير هستند ، و معلول است چون جمع احتياج به افراد دارد .\r\nببينيد ، مرحوم حاجى مطلب را با اين بيان ذكر كرده است كه اگر ما يك سلسله علل غيرمتناهى داشته باشيم كه معلول هم باشند ، لازم مىآيد كه اين سلسلهء غيرمتناهى وسط بلاطرف باشد ، يعنى هم علت است و هم معلول بدون اينكه علت داشته باشد . چرا علت است ؟ چون تمام سلسله ، علت معلول اخير است .\r\n\r\nنقد بيان مرحوم حاجى سبزوارى\r\nبنابراين حاجى از اول بحث را روى مجموع مىبرد . مىگويد يك معلول اخير داريم با يك سلسلهء غيرمتناهى ، يك مجموع كه اين مجموع وسط بلاطرف است ؛ يعنى لازم مىآيد كه اين مجموع ، هم علت باشد و هم معلول ، بدون اينكه علت داشته باشد . اما اينكه مجموع علت است به اين دليل مىباشد كه مجموع ، علت اين شئ اخير است . اما به چه دليل معلول است ؟ مرحوم حاجى مىگويد چون مجموع ، معلول آحاد است و آحاد معلولند پس مجموع هم معلول است .\r\n\r\n\r\n\r\n\r\n","description":"","footnote":"\r\n( 1 ) . شرح منظومه ، المقصد الاول ، الفريدة السابعه ، غرر فى احكام المشتركة بين‌العلة و المعلول .\r\n","page_name":" 43 ","page_number":43},
  {"content":"\r\n\r\nاگر چنين باشد مجموع [ بدون طرف نيست 
  ] و علت آن واضح است . اين مجموع از يك طرف علت براى اخير است و از طرف ديگر معلول است براى آحاد خودش .\r\nوقتى مجموع معلول آحاد خودش باشد اين وسطى است كه طرف هم دارد . يك طرف اين وسط معلول اخير است و طرف ديگرش هم آحاد خودش مىباشد .\r\nبنابراين از كجا وسط بلا طرف لازم مىآيد ؟ اصلًا مجموع وجود حقيقى ندارد و وجودش اعتبارى است . بنابراين غلط است كه از اول مطلب را به صورت مجموع بياوريم و بگوييم كه اين مجموع معلول آحاد است ؛ و درست نيست كه بگوييم مجموع ، علت معلول اخير است . معلول اخير معلول علت ماقبل خود است ، و آن هم معلول ماقبل خود ، و آن هم به همين ترتيب .\r\nاگر هم بخواهيم مىتوانيم بگوييم معلول اخير معلول جميع آن علتهاست ، نه معلول مجموع است ؛ يعنى معلول جميع آن آحاد است ؛ معلولِ خود آحاد است ، نه معلول مجموعى كه آن را از آحاد انتراع مىكنيم .\r\nپس مرحوم حاجى حكم را روى مجموع مىآورد . ميان آحاد و مجموع فرق است . اگر ما در اينجا ده‌نفر هستيم ، ذهن دو اعتبار مىكند ، و الّا دو واقعيت نيست .\r\nيك وقت آحاد را بدون اينكه جمع بودن آن را اعتبار كند در نظر مىگيرد و اعتبار مىكند ، و همه را در كنار يكديگر مىبيند . يك وقت هم ذهن مىآيد و جمع را اعتبار مىكند ؛ يعنى اين افراد را كه واقعاً در خارج مركب نيستند و آحادى جدا از يكديگرند ، در عالم اعتبار خودش به اينها يك صورت واقعى مىدهد و يك وحدت به اينها مىدهد كه هر فردى جزء آن كل مىشود ، و آن وقت مجموع را يك كل اعتبار مىكند ؛ آن وقت در مورد مجموع حكم مىكند ، نه در مورد اين فرد يا آن فرد ، در مورد مجموع من حيث‌المجموع ؛ يعنى ذهن اين آحاد را به منزلهء يك ماده اعتبار مىكند و در عالم اعتبار خودش يك صورت وحدت به آنها مىدهد و اين مجموع مىشود . ولى اين در عالم ذهن است . در عالم واقع دو چيز وجود ندارد :\r\nآحاد و مجموع ، آحادى به صورت اشياء مستقل و آحادى به صورت يك مجموعه موادى كه صورت وحدتى به آنها داده‌ايم . در عالم خارج چنين چيزى وجود ندارد ، اينها اعتبارات ذهن است . ذهن براى مجموع وجودى اعتبار مىكند . بعد از اعتبار ، اين حرفها درست است و مىتوان پرسيد كه اين مجموع معلول چيست ؟ مىگوييم معلول اجزاى خودش است . مثل اينكه مىگوييم جزء علت كل است . اگر جزء و\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nكلى داشته باشيم ، آيا جزء علت كل است يا كل علت جزء ؟ آيا كل به واسطهء جزءها به‌وجود مىآيد يا جزءها به واسطهء كل ؟ مىگوييم در حكم عقل وجود جزء بر وجود كل تقدم دارد ، چون وجود كل اعتبارى است و [ اين 
  ] وجود اعتبارى بعد از وجود اجزا اعتبار مىشود . در عالم عدم هم عدم جزء ، علت عدم كل است ، نه عدم كل علت عدم جزء باشد . انتفى الجزء فانتفى الكل ، نه اينكه انتفى الكل فانتفى الجزء . همهء اينها درست است ولى به شرط اينكه بدانيم با عالم اعتبارات ذهنى بحث مىكنيم .\r\nبشر اين اعتبارات را دارد و نمىتواند اين اعتبارات را نداشته باشد . فايدهء شناختن اين اعتبارات اين است كه ما امور اعتبارى را با امور واقعى اشتباه نكنيم .\r\nيكى از فوايد فلسفه اين است كه وجودهايى را كه ذهن با اعتبار خودش مىسازد از وجودهايى كه قطع نظر از اعتبار ذهن عينيت دارند با مقياس و معيار صحيح تفكيك مىكند . از جملهء آن يكى همين‌جاست . هر جا كه يك سلسله اجزا هست ، ذهن يك كل اعتبار مىكند و صدها حكم هم روى كل مىبرد . ولى با ديدهء تيزبين مىفهميم كه كل ، وجود اعتبارى دارد و لهذا در مسائل اجتماعى اغلب حكم روى آن مىآيد . . . « 1 »\r\n\r\nادامهء توضيح بيان شيخ در برهان وسط و طرف\r\n[ ممكن است كسى بگويد 
  ] اين را قبول داريم كه [ يك علت اولى بايد وجود داشته باشد 
  ] ، ولى اين اثبات نمىكند كه وسطها نمىتوانند غيرمتناهى باشند . شما خودتان هم گفتيد كه وسطها ، چه متناهى و چه غيرمتناهى ، اقتضا مىكند كه يك علت اولى داشته باشد . حال چه مىشود كه وسطها غيرمتناهى باشند و يك علت اولى هم داشته باشند ؟ شيخ مىگويد اين حرف را كسى مىزند كه مطلب را درست تصور نكرده است .\r\nغيرمتناهى بودن با طرف داشتن جور درنمىآيد . غيرمتناهى است ، يعنى هرچه پيش برويم به يك علت مطلق نمىرسيم . اگر علت مطلق باشد لازمه‌اش اين است كه وسطى كه فرض كرده‌ايم غيرمتناهى و غيرمحصور است در بين دو حاصر قرار گيرد ، در حالىكه غير محصور بين دو حاصر قرار نمىگيرد .\r\n\r\n\r\n\r\n\r\n","description":"","footnote":"\r\n( 1 ) . [ چند دقيقه‌اى از اين درس در دست نبوده است . 
  ]\r\n","page_name":" 45 ","page_number":45},
  {"content":"\r\n\r\nاگر هم كسى چنين بگويد كه [ وسط غيرمتناهى است ولى علت اولى هم دارد 
  ] ، چون فعلًا هدف ما ابطال علل غيرمتناهيه نيست ، مىگوييم اگر همچنين باشد به هدف ما لطمه نمىزند . هدف ما اثبات علت اولى است ولو اينكه فرض كنيد بين معلول اخير و علت اولى بىنهايت علل موجود باشد . اين مضر به مطلب ما نيست .\r\nعلاوه‌بر اين ، كسى كه مسأله را درست تصور نكرده چنين حرفى را مىزند ؛ كسى كه درست تصور كرده باشد مىفهمد كه اگر علت اولى باشد محال است كه بين معلول مفروض و آن علت ، علل غيرمتناهى وجود داشته باشد .\r\n\r\nادامهء شرح و توضيح متن شفا\r\nو قول القائل إنها - اعنى العلل قبل العلل - تكون بلانهاية مع‌تسليمه لوجود الطرفين ، حتى يكون طرفان و بينهما وسائط بلانهاية ، ليس يمنع غرضنا الذى نحن فيه و هو اثبات‌العلة الاولى .\r\nفرض كنيم كه كسى چنين حرفى را بزند كه [ وسائط ، غيرمتناهى هستند در عين اينكه دو طرف دارند 
  ] . اين مضر به سخن ما در اينجا نيست ، زيرا ما اينجا فقط در مقام اثبات علت اولى هستيم ، نه در مقام نفى علل غيرمتناهى .\r\nعلى أن قول القائل أن ههنا طرفين و وسائط به غير نهاية قول يقوله باللسان دون الاعتقاد ، و ذلك لأنه إذا كان له طرف فهو متناه فى نفسه ، فإن كان الُمحصى لاينتهى إلى طرفه ، فإن ذلك معنى فىالمحصى لا معنى فىالشىء نفسه ، و كون الامر فى نفسه متناهياً هو أن يكون له طرف ، و كل ما بين الطرفين فهو محدود ضرورة بهما .\r\nبعلاوه ، انسان نمىتواند چنين مطلبى را تصور كند كه [ وسائطِ بىنهايت داراى طرفين باشند . 
  ] گاهى افرادى بين عددى كه غير قابل احصاء باشد با عددى كه واقعاً غيرمتناهى است اشتباه مىكنند و خيال مىكنند كه اگر چيزى غيرقابل احصاء باشد با چيزى كه فى حد ذاته غيرمتناهى است يكى است ، در حالى كه غير قابل احصاء\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nبودن يك امر مربوط به انسان است . مثلًا اگر ذراتى را از اينجا تا كرهء ماه كنار هم بگذاريم قابل احصاء نيست ، ولى همين را كسى « نامتناهى » نمىگويد . غير قابل احصاء بودن مربوط به ظرفيت انسان است و غير از مسألهء نامتناهى بودن است . حال اگر احصاء كننده - كه انسان است - نتواند خودش را با شمردن به آخر برساند [ اين امر 
  ] معنايى در خود انسان است و تفاوت مىكند با اينكه خود آن چيز فى حد ذاته غيرمتناهى باشد .\r\nفقد تبين من جميع هذه الاقاويل أنّ ههنا علة أولى ، فإنه و إن كان ما بين الطرفين غير متناه ، و وُجد الطرف ، فذلك الطرف أوّل لما لايتناهى ، و هو علة غير معلول .\r\n[ بنابراين از جميع اين بيانات روشن مىشود كه در اينجا نياز به علت اولى است ، اگر چه ما بين طرفين بىنهايت وسائط باشد . 
  ] حال ، آيا اين تسلسل علل كه ما ابطال كرديم فقط در باب علت فاعلى جارى است يا در باب علل مادى و صورى و غائى هم جارى است ؟ شيخ مىگويد كه اين بيان [ در علل ديگر هم جارى است 
  ] .\r\nدر ادامهء اين بحث ، شيخ بحث ديگرى را در بارهء علت قابلى و علت مادى مطرح مىكند . آنگاه در حدود يكى دو ورق و شايد بيشتر بحثى را مطرح مىكند كه متأخرين شيخ به آن بحث نپرداخته‌اند . آن بحث پيرامون عبارت مبهمى از ارسطو است : « كون الشىء من‌الشىء » چيزى از چيزى وجود پيدا كردن . اين عبارت ظاهراً بعدها ميان شارحان اسكندرانى آثار ارسطو و ديگران مورد بحث فراوانى واقع شده و حرفهايى در اطراف آن زده‌اند و شايد ايرادهايى گرفته‌اند . شيخ براى حل و رفع شبهه از كتاب ارسطو ، مقدار زيادى راجع به تعبير « كون الشىء من‌الشىء » بحث كرده كه چون بحث خيلى لازمى نبوده در كتب متأخرين دنبال آن را نگرفته‌اند و لزومى هم ندارد ولى چون شيخ بحث كرده و عبارات مشكل و مندمجى هم آورده ما هم وارد اين بحث مىشويم .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nتناهى علل قابلى\r\nبيانى كه در گذشته عرض شد در مقام اثبات علت نهايى در باب علل فاعليه بود ، و برهانى كه « برهان وسط و طرف » خوانده مىشود [ توضيح داده شد 
  ] . در سطر اول اين فصل گفته بودند « فى تناهى العلل الفاعلية والقابلية » يعنى بحث در تناهى علل است ، اعم از علل فاعلى و علل قابلى . در ضمن بحث نيز گفتند كه بحث ما در تناهى جميع علل است چه فاعلى و قابلى و چه صورى و [ غايى 
  ] . ابتدا در بارهء علل فاعلى بحث را ايراد كردند . اكنون مىخواهند بحث را در بارهء علل قابلى ادامه دهند .\r\n\r\nعلت قابلى\r\nاز علت قابلى چنين تعبير مىشود : « ما منه‌الشىء » آن كه وجود شئ از اوست ، يعنى آن كه قابل وجود اين شئ بوده و وجود او را قبول كرده و گرفته است .\r\nاينجاست كه تعبيرى در اين زمينه از ارسطو بوده است كه بعدها در ميان شارحان كلام ارسطو مورد بحث قرار گرفته و موجب يك سلسله اشتباهات شده است . به هر حال ابهامى در كلام ارسطو بوده است . بعدها شارحان كلام ارسطو خواسته‌اند مطلب را طورى بشكافند كه روشن شود . شيخ نيز كمتر در اين فصل و بيشتر در فصل بعد\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nروشن مىكند كه يك چنين ابهامى در مسألهء « كون شىء من شىء » بوده است .\r\nمقصود از « وجود چيزى از چيزى » چيست ؟ اين جمله به چه معناست ؟ بحثهاى آن بيشتر در فصل بعد مىآيد .\r\n\r\nمراد و مقصود از تعبير « كون شىء من شىء »\r\nبيانى كه شيخ در اينجا آورده مختصر و خلاصه است و با اين بيان و ترتيبى كه ما مىگوييم نياورده است . [ ما براى روشن شدن مطلب چنين مىآوريم 
  ] : شيخ مىفرمايد كه با عبارت « بودن چيزى از چيزى » چه مقصودى را بيان كرده‌ايم ؟ آيا صرفاً بعديّت زمانى را بيان كرده‌ايم ؟ به اين معنا كه ايندو صرفاً رابطهء بعديّت زمانى دارند ؟ اين چيز از آن چيز درست شد ؛ يعنى درست است كه اين چيز در وجود آن تأثيرى دارد ولى نشان مىدهد كه آن زماناً بعد از اين است ، و دو شئ هستند كه زماناً با يكديگر فاصله دارند . شيخ مثالى براى آن ذكر نكرده ولى ظاهراً مثالش « كون الابن من الاب » باشد ؛ مىگوييم اين بچه از آن پدر است ، يا مىگوييم « كون الثمرة من‌الشجرة » اين ميوه از آن درخت پيدا شده است .\r\nآيا وقتى بحث از « كون شىء من شىء » و يا به تعبير ديگر وقتى از علت قابلى بحث مىكنيم منظورمان چيزى همانند مثالهاى قبل است ؟ آيا مقصودمان نظير بودن ميوه از درخت است ؟ يا نظير بودن فرزند از پدر است ؟ خير ، اين مقصود نيست . پس اول بايد اين را روشن كنيم كه مقصود اين نيست ، بلكه مقصود از علت قابلى به يك تعبير و « كون شىء من شىء » به تعبير ديگر چنين است :\r\n\r\nمقصود اول از تعبير « كون شىء من شىء »\r\nما در اين تعبير دو شئ داريم كه شئ اول از شئ دوم است به اين معنا كه تمام جوهر و ذات او در اين هست . تفاوتى كه با هم دارند در اين است كه اين كمال يافتهء آن شئ است نه چيز ديگر . پس يكى از موارد اطلاق اين تعبير اين است كه ميان اين شئ و آن شئ در جوهر و ذات هيچ‌گونه اختلافى نيست و تمام ماهيت آن در اين هم وجود دارد . تفاوتشان اين است كه اين كمال يافتهء آن است ؛ شئ دوم همان شئ اول است بعلاوهء يك سلسله كمالات ، كه اين كمالات قهراً از نوع اعراض خواهد بود .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nمثل « كون الرجل من الصبى » وجود مرد از كودك . مرد از كودك به‌وجود آمده ، هر دو داراى يك ماهيت هستند و هر دو از يك نوع يعنى « انسان » مىباشند . اما با هم اين تفاوت را دارند كه مرد همان كودك كمال‌يافته است . اين كمال نيز يك كمال ذاتى و جوهرى - [ البته در نظر بوعلى و مشائين 
  ] - نيست ؛ كمالى عرضى است . مثلًا قد كودك هشتاد سانتيمتر و قد مرد صد و شصت سانتيمتر است ، و در خصوصيات ديگرى نظير اين با هم تفاوت دارند ، اما ماهيتشان يكى است ؛ اين همان انسان است كه از مرحلهء نقص به كمال رسيده است . پس گاهى منظور ما از تعبير « كون شىء من شىء » اين معناست كه شئ اول عين شئ دوم و همان شئ دوم است از جهت ذات و جوهر ، ولى شئ دوم كمال يافتهء شئ اول مىباشد .\r\n\r\nمقصود دوم\r\nمقصود دوم اين است كه جزئى از جوهر اول در جوهر دوم است ، نه تمام جوهر اول . جوهر شئ اول در شئ دوم وجود دارد ولى نه تمام جوهر و ذات ، بلكه جزئى از آن وجود دارد . مثل اين كه آب به هوا تبديل شود يا هوا به آب تبديل شود « 1 » ، « كون الهواء من الماء » يا « كون الماء من الهواء » . وقتى كه مىگوييم آب از هوا به‌وجود آمد مقصود اين است كه اين هوا قبل از تبديل به آب داراى ماده‌اى و صورتى است ، مجموع ماده و صورتْ هوا را به‌وجود مىآورد . بعد اين ماده صورت خود را كه صورت هوايى باشد رها مىكند و صورت ديگرى را كه صورت آبى باشد مىپذيرد .\r\nپس وقتى كه هوا تبديل به آب شد يك جزئش كه صورت باشد معدوم شده و جزء ديگرش كه ماده‌اش باشد باقى مانده است . اين است كه مىگوييم جوهر اول در دوم باقى است ، اما جزء جوهر اول ، نه تمام آن جوهر .\r\nصبى كه به رجل تبديل مىشود ، تمام جوهر صبى در رجل باقى است و اختلافشان فقط در اعراض است . آب كه به هوا تبديل مىشود يا هوا كه به آب تبديل مىشود ، جزئى از جوهر اولى در دومى باقى است و جزء ديگر ازبين رفته است . منظور ما از تعبير « كون شىء من شىء » اين دو منظور و مقصود است ، نه آن مقصود كه هيچ جزئى از جوهر اول در دوم نباشد .\r\n\r\n\r\n\r\n\r\n","description":"","footnote":"\r\n( 1 ) . [ مطابق طبيعيات قديم . استاد نيز بعد توضيح مىدهند . 
  ]\r\n","page_name":" 50 ","page_number":50},
  {"content":"\r\n\r\nمثلًا در « كون الابن من الاب » چنين نيست كه ماده‌اى صورت پدر را پذيرفته و بعد صورت پدر معدوم شود و همان ماده‌اى صورت ديگرى را كه صورت فرزند باشد بپذيرد ؛ بلكه قسمتى از ترشحات وجود پدر كه مقوم وجود او نيست و بودن يا نبودنش در هستى شخصى او تأثيرى ندارد مادهء وجود دوم واقع شده است . [ در « كون الثمرة من الشجرة » نيز چنين است . 
  ] درخت ماده و صورت خود را حفظ مىكند ، فقط قسمتى از موادى كه مقوم وجودش نيست تبديل به ميوه شده است . پس ميوه نه همهء درخت است و نه جزء درخت به اين معنا كه مادهء درخت باشد يا صورت آن . ماده و صورت درخت سر جاى خودش است اما به اعتبار اينكه چيزى كه از نظر ماهيت جزء فضولات درخت شمرده مىشود ، از درخت [ افراز 
  ] و به ميوه تبديل شده ، مىگوييم اين ميوه از آن درخت است . مقصود ما از « كون شىء من شىء » اين معنا نيست .\r\nاين مطالب براى تبيين محل نزاع است و عرض كرديم كه اين بحث براى اين است كه روشن كنند مقصود ارسطو از آن جمله چيزى غير از اينها نبوده كه مورد ايراد قرار گيرد . در واقع اين مطالب توجيهى است براى حرفهايى كه بعدها از ارسطو نقل مىكنند .\r\nبنابراين شيخ در تفسير « كون شىء من شىء » گفت كه اين تعبير يا به نحو بعديت صرف است ، مثل بودن ميوه از درخت ، يا به نحو بعديت نيست . اگر به نحو بعديت نباشد خود دو قسم مىشود : يا تمام جوهر اولى در دومى باقى است يا جزء جوهر .\r\nشيخ بار ديگر برمىگردد و همين قسم دوم را به تعبير ديگر بيان مىكند ، اما در عبارت شيخ در اينجا تشويشى هست . مىگويد : قسم دوم كه در مقابل بعديت قرار داشت خود شامل دو قسم است : در تبديل يك شئ به شئ ديگر ، يك وقت هست كه ماهيت شئ اول چنان است كه به سوى شئ دوم حركت مىكند و بدان مستكمل مىشود و شئ اول با تمام وجود خود حركت مىكند و به سوى شئ دوم مىرود . اما گاهى چنين نيست ؛ اگر شيئى به شئ ديگر تبديل شود شئ اول به سوى او حركت نمىكند ، بلكه شئ اول داراى صورتى متضاد با شئ دوم است . حال اگر علتى از علل خارجى اين صورت را فاسد كرد ، آن صورت متضاد جاى خالى او را مىگيرد . در اين صورت شئ اول و دوم دوچيز هستند نه يك چيز . صبى و رجل از نوع اول اين قسم است و آب و هوا نوع دوم آن . صبى با تمام وجودش به سوى رجوليت حركت\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمىكند ، يعنى رجوليت كمالى است كه صبى آن را جستجو مىكند و به سوى او مىرود . اما طبيعت آب چنان نيست كه به سوى هوايى برود ، يا هوا نيز چنان طبيعتى ندارد كه به سوى آبى برود . آب و هوا دو صورت متضاد هستند و متقابل . اما مادهء آن ، هم استعداد اين را دارد كه صورت آبى را بپذيرد و هم استعداد پذيرفتن صورت هوايى را دارد . اگر علتى خارجى مثل حرارت آمد و صورت آبى را فاسد كرد و آن را تبخير نمود ، مادهء آب صورت آبى را از دست مىدهد و صورت هوايى به خود مىگيرد . و برعكس ، اگر علت خارجى ديگرى پيدا شد و صورت هوايى را از بين برد ، همان ماده دومرتبه صورت آبى را مىپذيرد . [ البته اين مثال مطابق با طبيعيات قديم است 
  ] كه چنين اعتقاد داشتند كه هم آب به هوا تبديل مىشود و هم هوا به آب .\r\nشايد آنها چنين فرض مىكردند كه بخار آب كه از تبخير آن به‌وجود مىآيد همان هواست و با هوا يك جنس دارد . اما مىدانيم كه اكنون بين هوا و بخار آب فرق مىگذارند . اكسيژنى كه در هوا هست در بخار هم هست اما ازتى كه در هوا هست در بخار آب نيست . آنها معتقد بودند كه هوا در سرماهاى خيلى شديد تبديل به آب مىشود . به همين جهت اين اصل در طبيعيات قديم مورد قبول بوده كه هم آب به هوا تبديل مىشود و هم هوا به آب . پس آنچه در اينجا مىگوييم فقط ارزش مثال دارد نه چيز ديگر .\r\nپس ، آنها معتقد بودند كه در بعضى جاها كون و فساد صورت مىگيرد ، صورتى فاسد مىشود و صورت ديگر طارى مىگردد ؛ و در بعضى جاهاى ديگر تكامل است ولى نه به اين معنا كه جوهرى در جوهر بودن خودش كمال پيدا مىكند ؛ زيرا امثال بوعلى معتقد به [ حركت جوهرى 
  ] نبودند . آنها مىگفتند معناى كمال پيدا كردن يك جوهر اين است كه در اعراض او كمالى پيدا مىشود . اگر در جوهرى ميل به كمال ديديم ، آن ميل به كمالات عرضى است .\r\n\r\nانواع تبدلات جوهر از نظر بوعلى\r\nبنابراين تبدلاتى كه در جواهر عالم رخ مىدهد ، از نظر بوعلى دو نوع است : يك نوع آن تبدل جوهرى به جوهر ديگر است كه صورتى به صورت ديگر تبديل مىشود . اين تبدل جز به نحو كون و فساد نيست ؛ يعنى بايد صورت اول فاسد و تباه و معدوم شود تا صورت دوم جاى آن را بگيرد . [ نوع دوم تبدلات تكاملى است ، 
  ]\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nولى اين تبدلات كمال يك جوهر در جوهر بودن خودش نيست ؛ اين امكان ندارد .\r\nاگر جوهرى مشاهده شد كه به تمام ذات خود به سوى كمالى مىرود معنايش اين است كه اين جوهر در جوهريت خودش ثابت است و تغييرى پيدا نمىكند ، بلكه يك سلسله كمالات عرضى كسب مىكند . مثلًا شما صبى يا نوزاد و بلكه جنين را در نظر بگيريد . در همان روز اولى كه جنين داراى روح انسانى مىشود ، اين روح رو به كمال مىرود تا اينكه فرض كنيد به صورت مردى در حدود شصت سال مثل خود بوعلى مىشود . از ديدگاه بوعلى جوهر اين كودك از وقتى كه در رحم بوده تا آن وقتى كه بوعلى سينا شده هيچ فرقى نكرده است ؛ جوهرش همان حيوان ناطق است ؛ هر كمالى كه پيدا كرده ، چه كمالات انسانى و چه كمالات جسمانى ، همه در اعراض است . مثلًا ابعاد جسمش بيشتر شده . بُعد كه جوهر جسم نيست ، كميت آن است . يا اينكه كيفياتش تغيير كرده ، سلامتش تغيير كرده ، وزنش فرق كرده ، لطافت بدنش فرق كرده . تمام اينها اعراضى است كه تغيير كرده است . نفسانيات نيز چنين است .\r\nمثلًا نفس طفل وقتى كه در رحم است جاهل است ، بعد كه به دنيا مىآيد تدريجاً معلومات كسب مىكند ، مىبيند ، مىشنود ، كم‌كم داراى فكر و عقل مىشود ، مدرسه مىرود ، مكتب مىرود ، علوم مختلف مىخواند و در رشته‌هاى مختلف عالم مىشود . علم چيست ؟ علم يك سلسله اعراض نفسانى براى نفس انسان است ، يك كمال عرضى است . يا اينكه انسان كمالات اخلاقى پيدا مىكند . اين كمالات نيز يك سلسله اعراض است . يا مثلًا كمال ايمانى پيدا مىكند . شيخ مىگويد كمال ايمانى هم يك سلسله اعراض است . پس اگر جوهر شئ باقى و دست نخورده باقى ماند ولى كمالى پيدا كرد ، آن كمال حتماً در اعراض است . اما اگر در جوهر شئ تغييرى پيدا شد ، اولًا به صورت كون و فساد است و ماده‌اى يك صورت جوهرى را رها مىكند و صورت جوهرى ديگرى را مىپذيرد ؛ و ثانياً هرگز آن شئ به طبيعت خودش به سوى آن نمىرود . در كون و فساد چنين نيست كه خود ماده كوشش كند ، صورتى را رها كرده و صورت ديگر را بپذيرد . شيخ مىگويد ماده حالت قابلى دارد و هر صورتى را مىپذيرد و چون اين صورت رفت صورت وارد شدهء ديگرى را قبول مىكند . براى ماده تفاوتى بين اين صورتها نيست ؛ و لهذا بوعلى اين حرف را كه در كلمات بعضى آمده است كه ماده به صورت شوق و اشتياق دارد رد مىكند . در جايى مىگويد اين نظر اصلًا از صوفيه است و از اشعار و تخيلات آنهاست . اما چون بوعلى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمرد محتاط و بسيار با انصافى است مىگويد ما هنوز نفهميده‌ايم كه چگونه ماده مىتواند به صورت اشتياق داشته باشد ، شايد بعد از ما افرادى بيايند و اين معنا را درك كنند كه ماده مىتواند به صورت اشتياق داشته باشد .\r\nبنابراين از نظر بوعلى اگر جايى اشتياق در ميان باشد و شئ شوق به كمال دارد آنجاست كه شئ به تمام جوهرش شوق به كمالات عرضى دارد و الّا معنا ندارد كه ماده به صورت اشتياق داشته باشد ؛ معنا ندارد كه ماده به سوى كمال برود آن هم كمال صورى .\r\n\r\nاختلاف نظر بوعلى و ملاصدرا در بارهء حركت در جوهر\r\nاز جمله موارد اختلاف نظر ملاصدرا با بوعلى يكى همين‌جاست . از نظر ملاصدرا اشتياق ماده به صورت يك حقيقت است ، اصلًا ماده طالب صورت است و به سوى او مىرود . علاوه بر اين ملاصدرا اين نظر بوعلى را كه اگر يك شئ جوهرش فاسد نشود شوقى به كمال و جوهر ديگر ندارد و اگر جايى كمالى مشاهده شد كمال در اعراض است ، صحيح نمىداند . ملاصدرا تكامل در جوهر را صحيح مىداند زيرا يكى از اصول فلسفهء او حركت جوهرى است ؛ و چون حركت در جوهر را صحيح مىداند ، حتى حركت صبى به سوى رجوليت را نيز تكامل جوهرى مىشمارد . مىگويد آيا نفس بوعلى از آن ساعت كه در رحم مادر پيدا شد تا آن ساعتى كه از دنيا رفت هيچ تغييرى نيافته بود ؟ آيا جوهر نفس بوعلى در هنگام پيدايش با جوهر نفس او در هنگام مرگ يكسان است ؟ مىگويد چنين نيست ، نفس انسان صدها تغيير و تكامل جوهرى پيدا مىكند تا به اين مرحله مىرسد . بنابراين تكامل در ذات و كمال جوهرى ، اشتداد در جوهر و لَبس بعد از لَبس مانعى ندارد و بلكه وجود دارد . البته ملاصدرا منكر اين نيست كه در مواردى خَلع و لَبس صورت مىگيرد . مثلًا تبديل آب به هوا چنين است . در اينجا مانعى ندارد كه ماده صورتى را رها كند و صورت ديگرى را بپذيرد . اما اين را قبول ندارد كه هر تغيير در جوهر حتماً به صورت خلع و لبس است ، ممكن است كه خلع و لبس نباشد و اكثر همچنين است و به صورت لبس بعد از لبس است ، بدين صورت كه جوهر در حالى كه صورتى دارد صورت ديگر را مىپذيرد و علىالتوالى صورتهايى را مىپذيرد نه به نحو منفصل ؛ يعنى اين پذيرفتن صورت به نحو حركت است ، مراتبِ [ نوع 
  ] واحدى را\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nطى مىكند و اشتداد پيدا مىكند تا آن مراتب را بپيمايد .\r\nتا اينجا بيانات بوعلى در اين زمينه توضيح داده شد . از اينجا شيخ وارد اصل مطلب مىشود . اصل مدعا اين است كه آيا سلسلهء علل قابلى مىتواند غيرمتناهى باشد ؟ بوعلى مىگويد در آنجا كه جوهر و صورت عوض نمىشود و همان صورت اول باقى است ، مثل تبديل صبى به رجل ، شك نداريم كه علل مادى نمىتواند غيرمتناهى باشد . توجه داشته باشيم كه اينجا را با علل فاعلى اشتباه نكنيم .\r\n\r\nمعانى « ماده » در فلسفه\r\nدر باب علت مادى و ماده گاهى دو اصطلاح داريم كه اين دو اصطلاح در كلمات امثال شيخ هم آمده است : 1 . ماده به معنى حامل استعداد شئ . گاهى اصطلاح ماده به معنى حامل استعداد شئ است . مثلًا دانهء گندم مادهء بوته گندم است ، بدين معنا كه دانهء گندم حامل استعداد گندم است .\r\n2 . ماده به معنى حامل صورت شئ . گاهى نيز چيزى را مادهء چيز ديگر مىناميم بدين معنا كه حامل صورت اوست نه حامل استعداد او . مثلًا بدن يك انسانى را كه الآن وجود دارد مادهء نفس او مىخوانيم ، نه به اين معنا كه حامل استعداد نفس است ، بلكه حامل فعليت نفس است . البته هر چيزى كه حامل استعداد است همان است كه بعد حامل صورت مىشود . وقتى كه مىگوييم دانهء گندم حامل استعداد بوتهء گندم است ، يا نطفه حامل استعداد انسان است ، در واقع نطفه هم‌اكنون ماده‌اى دارد و صورتى ؛ وقتى صورت نطفه زايل شود ، همان ماده‌اى كه در نطفه است بعدها صورت انسانى را مىپذيرد .\r\nوقتى كه مىپرسيم آيا ماده مىتواند غيرمتناهى باشد ، منظور كدام معنى است ؟\r\nآيا منظور اين است كه اگر يك شئ داشته باشيم مركب از ماده و صورت ، همين الآن مادهء اين شئ مىتواند مركب باشد از ماده و صورتى و اين ماده هم مركب باشد از ماده و صورتى [ الى غيرالنهايه ؟ 
  ] شيخ مىگويد در اينجا اگر تا صد واسطه هم پيش به روى مانعى ندارد ولى در آخر بايد به ماده‌اى برسى كه مادهء محض مىباشد نه مجموع ماده و صورت . مادهء محض يعنى حقيقتى كه جز قابليت و قوه و استعداد\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nچيزى ندارد .\r\n بجوهر ذا محض قوةالصور * جسميةً حدّ الهيولى مشتهر « 1 » \r\nما سراغ بدن انسان مىرويم و مىگوييم اين بدن ماده است براى نفس ناطقه .\r\nخود اين بدن هم مركب از ماده و صورتى است ؛ يعنى اين بدن كه حامل نفس ناطقه است خودش مجموع ماده و صورتى است : صورت حيوانى و مادهء نباتى ، چون هم خصلت نبات در اين است و هم خصلت حيوان . سراغ جنبهء نباتى انسان مىرويم .\r\nآن نيز مجموعى از ماده و صورت است . ماده‌اش همان خصلت معدنى است ، كه اين خصلت معدنى يعنى تركيبات جمادى نيز در انسان است . اگر سراغ معدن برويم آن نيز خودش مجموع ماده و صورتى است . جسم مطلقى در آنجا وجود دارد و يك صورت معدنى . حال اگر از جسم مطلق پايين‌تر برويم باز هم به عقيدهء اينها ماده و صورت دارد ؛ صورت آن صورت جسميت است كه در زير اين صورت حقيقى است كه جز ماده بودن هيچ هويتى ندارد و آن اسمش « هيولاى اولى » است . اين است كه ماده‌ها و صورتها الآن منتهى مىشوند به ماده‌اى كه آن ديگر يك مادهء محض است .\r\n\r\nمادّه در اصطلاح فيزيك\r\n[ به اين نكته نيز بايد توجه كرد 
  ] كه ماده در اصطلاح فلسفه با ماده در اصطلاح طبيعيات و فيزيك فرق مىكند . ماده در اصطلاح فيزيك مجموع ماده و صورت است در اصطلاح فلسفه ، زيرا ماده در اصطلاح فيزيك آن چيزى است كه جرم داشته باشد ، ابعاد داشته باشد . ولى از نظر فلاسفه هرچيزى كه جرم و بعد دارد خود تحليل مىشود به صورتى كه همان جرم بودن و امتداد داشتن است و اسمش صورت جسميه است ، [ و ماده‌اى كه همان هيولاى اولى است 
  ] ؛ يعنى اين صورت جسميه بر حقيقتى عارض شده كه آن حقيقت امكان ندارد كه تنها بتواند موجود باشد ، هميشه در ضمن يك صورت موجود است . محال است كه آن حقيقت حس شود و لمس گردد . با قوهء استدلال مىتوان وجود او را كشف كرد . بنابراين مادهء فلسفى قابل لمس و حس نمىباشد ، چيزى است كه فقط برهان وجودش را كشف\r\n\r\n\r\n\r\n\r\n","description":"","footnote":"\r\n( 1 ) . شرح منظومه حاج ملا هادى سبزوارى ( ره ) ، المقصد الرابع ، الفريدة الاولى ، غرر فى تعريف الهيولى .\r\n","page_name":" 56 ","page_number":56},
  {"content":"\r\n\r\nمىكند ، بدون آنكه ما بتوانيم آن را مجزا [ از صورت حس كنيم . 
  ] اصلًا خود آن مجزا از صورت نمىتواند وجود داشته باشد تا بتوان آن را مجزا حس كرد . آيا مثلًا مىتوانيم در لابراتوار به آن هيولاى فلسفى برسيم ؟ چنين چيزى محال است .\r\n\r\nتشابه مادهء اولى با حرف\r\nشايد اين مثال را در اينجا ذكر كرده‌ام كه ما داراى حروف صوتى هستيم كه با آن تلفظ مىكنيم ، حرف « الف » ، « باء » ، « تاء » الى آخر . هر وقت مىخواهيم مثلًا حرف « باء » را تلفظ كنيم با يكى از صداهاى مختلف تلفظ مىكنيم ، مىگوييم « بَ » يا « بُ » يا « بِ » يا « بُو » يا « بى » يا « با » و يا « بْ » . حتى صداهايى در وسط اين صداها هم داريم . مثلًا در لهجه‌هاى مختلف ايران اگر نگاه كنيم مىبينيم كه تلفظ صوتها همه يك‌جور نيست . فرض كنيد در خراسان « بُ » را خيلى خشنتر تلفظ مىكنند ولى بعضى از اقوام ديگر خيلى نرمتر و لطيفتر ؛ يعنى مىشود اصلًا اين دو تلفظ را دو صورت جداگانه تلقى كنيم ؛ همان‌طور كه در بعضى از زبانها چنين است . شايد در مثل زبان چينى كه اصوات و حروف زياد است به علت اين است كه بين اين حروف ما حرفهايى دارند و ميان اين صوتها هم صوتهايى دارند . منظورم اين است كه نمىخواهم صوت را منحصر به اين هفت صوت نمايم . اگر هزار صوت هم داشته باشيم كه حروف با آنها تلفظ شوند باز مىتوانيم سؤال كنيم كه حرف دوم الفباء كدام است ؟ آيا « بَ » است ؟ « بِ » است ؟ « بُ » است ؟ « با » ، « بو » ، « بى » است ؟ « بَ » با « بُ » متفاوت است ، اين يك صوت دارد و آن صوت ديگر . اگر بگوييم « باء » همان است كه با فتحه باشد ، در اين صورت « بُ » ديگر « باء » نيست ؛ و اگر بگوييد آن است كه با ضمه باشد « بَ » ديگر « باء » نيست . مىگوييم « باء » آن است كه در ميان همهء اينها هست ؛ آن كه هم در « بَ » وجود دارد ، هم در « بُ » و هم در « بِ » ، آن كه با صوتهاى مختلف ادا مىشود . هر صوتى از اين صوتها شكلى است كه شما به آن حرف مىدهيد . اگر كسى بگويد خودِ آن را بدون صوت تلفظ كن ، مىگوييم محال است كه به تنهايى گفته شود ، زيرا هر جور كه گفته شود بالاخره با صوت گفته شده است . پس ما هرگز نمىتوانيم آن را بدون شكل و بدون صوت بشنويم اما مىتوانيم آن را در ميان همهء اين تلفظها تصور كنيم . او به منزلهء ماده‌اى براى اينهاست بدون\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاينكه بشود خود او را بدون هيچ صورتى عرضه داشت . هر جور كه او را عرضه كنيم با يك صورت عرضه داشته‌ايم .\r\nفلاسفهء ما مدعى چنين حقيقتى در عالم هستند . اين را « ماده » مىگويند ، نه آنچه را كه فيزيك « ماده » مىنامد . فيزيك از نظر كار خودش حق با اوست و فلسفه هم از نظر كار خودش حق با اوست . از نظر فيزيك كه به دنبال خواص طبيعت است نبايد هم دنبال مادهء اولى باشد كه هيچ خاصيت فيزيكى ندارد . او دنبال مادهء محسوس مىرود و عجالتاً آن را « ماده » مىنامد . ولى فيلسوف كه اشياء را به آخرين اجزاء خود تجزيه مىكند مىرسد به جزئى كه آن جزء چنان بسيط است كه هيچ حقيقتى جز استعداد محض بودن و قوهء محض بودن و امكان محض بودن ندارد . اوست كه اين صورتها را دارد . او آن بت عيارى است كه هر روز به شكلى در مىآيد ، گاهى به اين شكل ، گاهى به آن شكل و گاهى به شكل ديگر .\r\nو لهذا آنچه كه امروز تحت عنوان تبديل ماده به انرژى [ و بالعكس 
  ] مطرح است ، از نظر فيلسوف [ نشان دهندهء اين است كه حقيقتى وجود دارد كه استعداد ماده بودن و يا انرژى شدن را دارد 
  ] . آيا مىشود كه اين ماده [ در اصطلاح فيزيك 
  ] معدوم شود و بعد انرژى پيدا شود بدون اينكه هيچ ارتباطى با گذشته داشته باشد ؟ يا اينكه مىگوييد اوست كه تبديل به اين شد ؟ [ اگر چنين است 
  ] پس بايد يك حالت بسيطتر از حالت ماده بودن و انرژى بودن وجود داشته باشد كه آن حالت بسيطتروقتى اين شكل را مىگيرد اسمش را « ماده » مىگذارند و چون آن شكل را بگيرد اسمش را « انرژى » مىگذارند . پس ماده و انرژى دو صورت براى ماده‌اى بسيطتر هستند .\r\nفيلسوف نمىگويد كه آن ديگر مادهء محض است ، مىگويد آخر كار بايد به مادهء محض برسيم .\r\nبنابراين در بحث تناهى علل مادى ، اين علل را با آنچه كه اكنون در فلسفهء اروپايى مطرح است اشتباه نكنيد . اين علل مادى در فلسفهء اروپايى همان علل زمانى است . مثلًا بگوييم علت مادى اين ميوه درخت است و علت مادى درخت هسته است و علت هسته هم چيز ديگر [ تا اينكه 
  ] به تناهى علل [ برسيم 
  ] كه در اين صورت بايد برسيم به درختى كه آن درخت از هسته [ به‌وجود 
  ] نيامده يا هسته‌اى كه آن هسته از درخت [ به‌وجود 
  ] نيامده باشد . مثل تخم مرغ و مرغ كه مرغ از تخم به‌وجود مىآيد و تخم از مرغ ، بعد بگوييم كه مرغ ماده‌اى دارد به نام « تخم‌مرغ » و\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاين تخم‌مرغ هم ماده‌اى دارد كه مرغ ديگر است ، و اين بايد متناهى باشد . نه ، اين محل بحث فلاسفه نيست . شيخ از اول عنوان مىكند كه بعديّت محض از محل بحث ما خارج است . حرف فلاسفه اين است كه اين شئ كه الآن ماده و صورتى دارد ، ممكن است كه مادهء آن هم مركب از ماده و صورتى باشد و مادهء اين هم مركب از ماده و صورتى باشد و به همين ترتيب پيش برود . اگر هزار تركيب هم اينجا وجود داشته باشد و در طول يكديگر پيش برود ، در نهايت امر بايد به مادهء محضى برسد كه آن مادهء محض هيچ صورتى ندارد . بحث تناهى علل مادى از نظر فلاسفه متوجه چنين حرفى است . بيان اينها را نبايد با حرف آنها اشتباه كرد و گفت كه آنها چنين حرفى را مىخواهند بزنند ؛ نه ، آنها منظورشان اين نيست .\r\nشيخ مىگويد در مورد صبى و رجل مطلب روشن است . معلوم است كه صبى صورتى دارد و ماده‌اى ، ماده‌اش هم صورتى و ماده‌اى دارد ، ولى الآن در آنِ واحد صورتهاى غيرمتناهى و مواد غيرمتناهى وجود ندارد . در اين مورد بحثى نيست .\r\nسراغ نوع دوم كه تبديل آب به هوا بود مىآييم . ممكن است كه كسى بگويد اينجا چنين نيست ، زيرا اينجا نظير مرغ و تخم‌مرغ مىشود . اين [ هوا 
  ] اول [ آب 
  ] بوده ، يعنى مادهء آن قبلًا صورت آب داشته ، قبل از آن آب هم هوا بوده و قبل از هوا هم آب بوده ؛ اينجا چه مىگوييد ؟ جواب مىدهيم اين ماده‌اى كه شما گفتيد ، مادهء شخصى مىشود . اين اشتباه است كه بگوييد اين هوا اول آب بوده است . نه ، آبى بودن مادهء هوا معدوم شد ، اين ماده‌اى است كه ضمن آب هم بود ؛ به صورت آن كار نداريم ، ما فقط به همين ماده نگاه مىكنيم كه ببينيم اين ماده آيا ماده‌اى هم دارد يا نه ، و باز مادهء آن هم آيا ماده‌اى دارد يا نه ؟ ما نبايد دنبال اين برويم كه اين آب از يك هوا پيدا شده و آن هوا از يك آب ديگر و آن آب از هواى ديگر . امور شخصى به اين معنا ، و اين صورتهايى كه متبادر مىشوند هيچكدام علت يكديگر نيستند . فقط همان ماده علت مادى است و آن هم متناهى مىباشد .\r\nاينها مطالب اين فصل است ، تا اول فصل بعد كه در آينده فصل بعد را شروع مىكنيم .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nفصل دوم ايراد هاى وارده بر بحث تناهى علل و حل آنها\r\n\r\nتعبير « كون شىء من شىء »\r\n\r\nمقدمه\r\nبحث ما اساساً در بارهء تناهى علل و از جمله تناهى علل مادى است . فصل پيش در بارهء تنقيح محل بحث بود . [ روشن شد 
  ] كه اگر ما مىگوييم علل مادى متناهى است ، مقصود چيست ، براى اينكه با موارد ديگر اشتباه نشود . آنگاه شيخ به پيروى از ارسطو علت مادى را با چنين تعبيرى بيان كرد : « كون شىء من شىء » . علت مادى را به شيئى تعبير كردند كه يتكوّن منه شىء . لهذا بعد از اين تعبير اين بحث را پيش گرفتند كه اين تعبير به چند مورد اطلاق مىشود : گاهى در موردى اطلاق مىشود كه بين شئ اول و شئ متكوّنٌ منه فقط رابطهء بعديت برقرار است . گفتيم كه اين مورد از محل كلام ما خارج است . [ موارد ديگرى نيز بيان كردند كه در مباحث گذشته مطرح شد . 
  ] پس آن فصل براى تقرير و تنقيح محل نزاع بود .\r\nاينجا فصلى دارد كه تقريباً فصل مفصلى هم مىباشد و نيز تقريباً مىتوان گفت كه از محل بحث اصلى كه اثبات تناهى علل مادى است خارج مىشود و وارد مطلب ديگرى مىگردد . به تناسب تعبيرى كه ارسطو در اينجا كرده است و به آن تعبير ايرادهايى وارد شده است به اين مطلب مىپردازد كه آيا مىشود به آن ايرادها\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nجواب داد يا نه ؟ پس اين فصل در واقع مربوط به اين است كه ببينيم ارسطو در اينجا چه گفته است و چه ايرادهايى مىشود بر بيان او گرفت و آيا به آن ايرادها مىشود جواب داد يا نمىشود ؟ پس اين [ فصل 
  ] پرانتزى است در وسط مطلب و در واقع خروج از بحث تناهى علل است .\r\nشيخ مىگويد كه ما در اينجا ترجيح مىدهيم كه حرف خودمان را شبيه و در محاذات آنچه كه ارسطو در مقالهء سوم « الالف الصغرى » آورده است بياوريم .\r\nگفته‌ايم كه كتاب مابعدالطبيعه ارسطو - كه بعدها به اين نام معروف شده و خود نامى بر اين كتاب نگذاشته است - مشتمل بر مقالاتى است و هر مقاله تحت يكى از حروف هجائيهء يونانى آمده است ؛ مثلًا مقالهء « ب » به تعبير ما و « بتا » به تعبير آنها .\r\nظاهراً مجموع مقالات اين كتاب چهارده مقاله بوده است ، و چون مقالات اين كتاب تحت عناوين حروف الفبا بوده است اين كتاب به نام « كتاب‌الحروف » هم معروف است ؛ يعنى مابعدالطبيعه ارسطو را « كتاب الحروف » هم مىگويند ؛ كما اينكه فارابى هم كتاب‌الحروفى دارد كه اخيراً چاپ شده است . فارابى هم مقالات مابعدالطبيعه خودش را با عناوين حروف الفبا آورده است : مقالةالالف ، مقالةالباء . . .\r\nارسطو در اين كتاب خودش دو مقالةالالف دارد : الالف‌الصغرى و الالف الكبرى .\r\nدر همان مقالهء الالف‌الصغرى است كه اين بحث تناهى علل را طرح كرده است و خيال مىكنم اساساً مقصود از اين اصطلاح « تعليم اول » هم همان مقالهء الالف‌الصغراى ارسطو باشد . اين نظر از اين عبارت شيخ اندكى ظاهر مىشود كه مىگويد : « و نحن فقد آثرنا فى هذا البيان أن نحاذى المذكور منه فىالتعليم الاوّل فىالمقالة الموسومة بألف الصغرى . . . » .\r\nبنابراين ارسطو در « الالف‌الصغرى » مطلبى گفته كه بر آن مطلب ايرادهايى وارد شده و شيخ مىخواهد آن ايرادها و شكوك را حل كند .\r\n\r\nبيان ارسطو از تعبير « كون شىء من شىء »\r\nارسطو در باب « كون شىء من شىء » تفسيرى بيان كرده كه اين تفسير كامل و جامع نيست و بر اين تفسير ايرادهايى وارد آمده است . ما مطلب او را با تعبير و بيان خودمان مىآوريم . اگر چه او به اين شكل نگفته ولى مطلبش همين است . مىگويد :\r\n[ كون شىء من شىء 
  ] إما على سبيل‌الاستحالة و إما على سبيل الاستكمال . « على\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nسبيل الاستحالة » يعنى اينكه يك شئ كه مجموعى از ماده و صورت است صورتش زايل شود و ضد آن صورت بر آن ماده حائل گردد . اين را اصطلاحاً « استحاله » مىگويند ، يعنى از حالى به حالى در آمدن ، از حالى به ضد آن حال در آمدن . مثل آن تعبيرى كه قدماى ما داشتند و معتقد بودند كه آب به هوا تبديل مىشود و هوا به آب .\r\nمىگفتند كه آب داراى ماده‌اى و صورتى است ؛ در تبديل آب به هوا صورت آب زايل مىشود و بر مادهء آب صورت هوايى عارض مىگردد . برعكس آن نيز صادق است ؛ هوا كه داراى صورت هوايى است ، اين صورت را از دست مىدهد و صورت آب يا صورت آتش يا صورتى ديگر عارض آن مىشود . پس اين كه « كون شىء من شىء » على سبيل الاستحاله است يعنى على سبيل زوال جزئى از شئ و حلول ضد آن جزء بر آن شئ است .\r\nنوع ديگرى از « كون شىء من شىء » كه ارسطو گفته على سبيل الاستكمال است ، نه على سبيل الاستحاله . پيدا شدن چيزى از چيزى به معناى پيداشدن كمالى براى او ، نه به معناى اينكه چيزى از متكوّنٌ منه زايل شود تا چيز ديگر پيدا گردد . در اينجا بدون اينكه چيزى زايل شود آن چيز ديگر پيدا شده است . مثل كون الرجل من الصبى . مىگوييم : « يصيرالماء هواءً » و نيز مىگوييم : « يصيرالصبى رجلًا » . جملهء « يصيرالماء هواءً » به اين معناست كه يزول عنه المائية و يعرضه الهوائية . اما جملهء « يصيرالصبى رجلًا » به اين معنا نيست كه يزول عنه شئ ليعرضه الرجلية ، بل يزول عنه النقص والعدم ؛ چيزى كه از او زايل مىشود همان نقص و عدم است ، و در واقع هيچ امر وجودى از او زايل نمىشود . اين را مىگوييم « كون شىء من شىء على سبيل الاستكمال » و اولى را مىگوييم « كون شىء من شىء على سبيل الاستحالة » .\r\nاين بيان ارسطوست .\r\n\r\nايرادهاى وارده بر بيان ارسطو\r\nبر اين بيان ايرادهايى گرفته‌اند ، از جمله :\r\n\r\nايراد اول\r\nاولًا گفته‌اند كه اين تقسيم مستوفى نيست و همهء اقسام را ذكر نكرده است .\r\nچطور ؟ براى اينكه آن قسمى كه على سبيل الاستكمال است خودش بر دو قسم است\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nكه ارسطو فقط يك قسمش را ذكر كرده است .\r\nآن قسمى كه على سبيل الاستحاله بود بدين صورت بود كه چيزى از متكوّنٌ منه زايل شود و چيز ديگر بر آن عارض گردد ، مثل يصيرالماء هواءً . ولى گفتيم كه در استكمال ، چيزى زايل نمىشود كه اين خود بر دو قسم است : گاهى على سبيل الدفع است و گاهى على سبيل الحركة . بنابراين هميشه يك‌جور نيست . ارسطو وقتى علىسبيل الاستكمال را بيان مىكند همان صورت حركت را بيان مىكند ، يعنى صورتى كه شئ متكوّنٌ منه تدريجاً به شئ كائن تبديل مىشود . پس او استكمال تدريجى را بيان كرده است ، يعنى استكمالى كه از طريق حركت است ولو اينكه اين حركت در اعراض رخ دهد . يصيرالصبى رجلًا تدريجاً ، يستكمل برجولية تدريجاً اى آناً فآناً . به عقيدهء ارسطو و شيخ جوهر به هر حال ثابت است ؛ تغييرات كمّى و كيفى كه در صبى پيدا شد ، در نهايت امر اسمش رجوليت مىشود . صبى جوهرى است كه در او يك سلسله تغييرات كمّى و كيفى پيدا مىشود و رجل مىگردد . اين تغييرات همه تدريجى و على سبيل‌الحركة است .\r\nما يك سلسله تغييرات دفعى هم داريم كه استكمال هست ولى تغيير تدريجى نيست ، بلكه تغيير دفعى است ، مثل كون العالِم من‌الجاهل ، تبديل شدن جاهل به عالم . در اينجا حركتى در كار نيست كه تدريجاً جاهل خود به خود تبديل به عالم شود ، همان‌طور كه صبى رجل مىشد . [ ممكن است 
  ] كه مثلًا در يك وقت در اثر تعلم يا تفكر شخص عالم شود .\r\nبنابراين بيان ارسطو شامل استكمالات دفعى نيست . علاوه بر اين ، استكمالات تدريجى هم كه ارسطو آن را بيان كرده خود بر دو قسم است كه بيان ارسطو فقط شامل يك قسم آن است و قسم ديگر را شامل نمىشود . پس اين يك ايراد كه بر حرف ارسطو وارد شده كه ارسطو استيفاى اقسام را نكرده است .\r\n- در استكمال دفعى ماده‌اى نيست كه استكمال شود .\r\nاستاد : دفعى و غير دفعى فرق نمىكند .\r\n- اينكه شما مىفرماييد جاهل عالم مىشود ، در اينجا ماده‌اى نيست كه\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nاستكمال صورت گيرد . اگر ماده باشد حركت هم حتماً در آن هست .\r\nاستاد : نه ، ارسطو و بوعلى و امثال اينها تبديل آب به هوا و مانند اين را هم دفعى مىدانند . به عقيدهء اينها در اين مورد آناً صورت مائيّت زايل مىشود و صورت هوائيّت حادث مىشود . اينها قائل به كون و فساد هستند ؛ فقط در باب بعضى از اعراض قائل به حركت هستند ، ولى تغييرات جوهرى را دفعى مىدانند كه از طريق كون و فساد صورت مىگيرد .\r\n\r\nايراد دوم\r\nثانياً ؛ از بيان ارسطو پيداست كه هرجا « كون شىء من شىء » بود ولى با زوال صورتى و كسب صورت ديگر همراه نبود ، اين استكمال است ؛ يعنى ما از بيان ارسطو اين‌جور مىفهميم كه تغيير دوگونه بيشتر نيست : يا استحاله است و استكمال نيست و يا استكمال است و استحاله نيست . گفتيم كه استحاله يعنى زوال صورتى و بروز صورتى ديگر . معلوم است كه اگر چيزى زايل شود و چيز ديگرى پيدا شود اين استكمال نيست ، زيرا استكمال آن است كه شئ آنچه را كه داشته است داشته باشد مع‌شئ زائد . ولى اينجا چيزى از او گرفته مىشود و چيز ديگر داده مىشود . پس آنجا كه استحاله است استكمال نيست و آنجا كه استكمال است قهراً ديگر استحاله‌اى نيست . ايراد گرفته مىشود كه ممكن است موردى باشد كه نه استحاله باشد و نه استكمال ؛ يعنى تبدلى باشد كه در عين اينكه چيزى از متكوّن منه زايل نشده [ و 
  ] كمالى هم برايش پيدانشده است ، در عين حال « كون شىء من شىء » هم باشد . مثل مواردىكه‌جهل مركّب براى شخص پيدا مىشود . اگر انسان به جهل بسيط نسبت به چيزى جاهل باشد ، روشن است كه چيزى را نمىداند و مىداند كه نمىداند ، فاقد كمالى است و خودش هم مىداند . اگر اين شخص بعد علم پيدا كند و اعتقاد جازم پيدا كند كه مثلًا مطلب از اين قرار است ولى اين قطعش خطا و اشتباه باشد [ دچار جهل مركب شده است . 
  ] هيأت قديم را در نظر بگيريد . يك دانش‌آموز ابتدائى نمىدانست كه وضع آسمانها چگونه است ؛ بعد مىآمد و تحصيل علم هيأت مىكرد و در اين علم به او مىآموختند كه طبقات زمين و طبقات هوا چگونه است ، قسمت اعظم خاك را آب احاطه كرده و در آنجا هيچ خاكى وجود ندارد . محيط بر\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nخشكى هواست و بر هوا قشر ديگرى محيط است كه آن قشر نارى است . بر قشر نارى نيز كرهء فلك احاطه پيدا كرده و اين كره از جنس مواد اين زمين نيست ، نه آب است نه خاك نه آتش و نه هوا ، اصلًا شباهتى با اينها ندارد ، او يك مادهء جداگانه دارد ، آن جسمى است كه بر همهء اينها محيط است . بر آن فلك نيز فلك ديگرى احاطه دارد و بر آن نيز فلك ديگر تا به نُه فلك مىرسد . اين افلاك مانند پوست پياز بر يكديگر احاطه پيدا كرده‌اند . آن دانشجو اينها را مىآموخت و با اعتقاد راسخ به آن علم پيدا مىكرد . اينجا « كون شىء من شىء » هست ، يعنى كون‌العالم من‌الجاهل .\r\nقبلًا جاهل بوده و حالا عالم شده . اما اين علمش در عين اينكه علم است به اين معنا كه قطع و جزم است و شكى در آن ندارد ، در عين حال جهل مركّب است . اين اعتقاد ، دانستن نيست ، يك سلسله خطاهايى است كه در ذهنش آمده و اشتباهاتى است كه براى او پيدا شده است . نمىتوانيم بگوييم « كون شىء من شىء » نيست . اگر نباشد بايد حالش هيچ فرقى نكند ، در حالى كه فرق كرده و از نظر خودش عالم كاملى شده است . مىشود گفت كه مثلًا بطلميوس عالم نبوده ؟ عالم بوده ، در عين حال ما نمىتوانيم علمى را كه صد در صد خطا بوده كمال بدانيم . بنابراين ارسطو اين قسم را ذكر نكرده و فقط يك قسم را ذكر كرده است .\r\n\r\nايراد سوم\r\nايراد ديگرى كه بر بيان ارسطو در اينجا هست اين است كه او در باب استحاله چنين گفت كه موردى كه على سبيل الاستكمال نيست حتماً على سبيل الاستحاله است ، يعنى حتماً زوال يك شئ و عروض شئ ديگر مىباشد ، در حالىكه ما يك قسم ديگر داريم كه نه مىتوانيم بگوييم على سبيل‌الاستكمال است و نه على سبيل‌الاستحاله ؛ آن شقّ ديگرى است و داخل در هيچيك از اين دو مورد نيست و در عين حال « كون شىء من شىء » است .\r\nگفتيم كه استحاله وقتى است كه عنصرى به عنصر ديگر كه در عرض آن است تبديل شود يعنى صورت عنصر اول زايل و صورت عنصر دوم پيدا شود . شايد در باب مركبات هم بگويند كه وقتى مركبى تبديل به مركب ديگرى كه در عرض آن است مىشود ، صورت مركب اول زايل و صورت مركب دوم پيدا مىشود . اما مطلب ديگرى هم در طبيعيات قديم است كه از تركيب عناصر ابتدائى ، مركبات حاصل\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nمىشوند . حال ، وقتى كه مركبى از تركيب عناصر پيدا مىشود چه حالتى رخ مىدهد ؟ آيا استحاله است ؟ استكمال است ؟ و يا شق سومى ؟ فرض كنيد كه به همان حساب قدما آب و خاك و هوا و آتش در يك جا جمع شوند و طلا درست شود ، آهن درست شود ، مادهء گياهى درست شود . اين مركبى كه ما الآن داريم ، مثلًا درختى كه الآن داريم از عناصر مختلفى تشكيل شده ، عناصر مختلفى تركيب شده‌اند تا اين درخت به‌وجود آمده است . سؤال اين است كه اين عناصر الآن در چه حالى هستند ؟\r\nآيا در عين حفظ صورت خود صورت جديدى را پذيرفته‌اند ؟ آيا صورتِ فوق صورت به خود گرفته‌اند ؟ آيا در اين درخت ، هم صورت آبى و صورت هوائى و صورت آتشى و صورت خاكى وجود دارد و هم يك صورت درخت كه همان نفس ناميهء درخت است بر اين صورتها عارض شده است و آن صورتها به حال خود باقى هستند ؟ [ يك فرض اين است كه صورت آن عناصر باقى است . 
  ]\r\nفرض ديگر اين است كه در هنگام تركيب ، آن صورتها زايل مىشوند و الآن ديگر نه آبى وجود دارد ، نه خاكى ، نه آتشى و نه هوايى ؛ صورتهاى عنصرى و طبيعتهاى عنصرى زايل شده و صورت مركب به جاى آنها نشسته است . بنا بر فرض دوم مادهء عناصر در بدن ما وجود دارد نه خود عناصر . خودِ عناصر ، يعنى صورت و طبيعت عناصر و آنكه منشأ اثر در عناصر است ، زايل شده و به جاى آن يك صورت جديد آمده است . كداميك از اين دو نظريه [ صحيح 
  ] است ؟ قدر مسلم اين است كه مىگويند [ بر اثر اين تركيب 
  ] « مزاج » پيدا مىشود . در حصول مزاج كسى ترديد ندارد . مزاج يعنى چه ؟ يعنى وقتى عناصر با يكديگر تركيب مىشوند ، در يكديگر تأثير مىكنند و از همديگر متأثر مىشوند ، اين مقدارى از اثر خودش را به او مىدهد و او مقدارى از اثر خودش را به اين مىدهد ، در نتيجه نوعى تعادل و توسط برقرار مىشود . فلان عنصر داراى طبيعت حارّ است ، عنصر ديگر طبيعت بارد دارد . در هنگام تركيب ، عنصر بارد از برودت خودش به او مىدهد و او را متبرد مىكند و حار هم بارد را متسخّن مىكند . در نتيجه مثل دو آب گرم و سردى كه چون به همديگر برسند اين از حرارتش به او مىدهد و آن از برودتش به اين مىدهد و آب ولرم به‌وجود مىآيد ، عناصر نيز وقتى با يكديگر تركيب شوند يك مزاج متوسط به‌وجود مىآيد . اصلًا مزاج به معناى كيفيت متوسطِ\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nحاصل از تركيب عناصر با يكديگر است . ولى سخن در اين است كه آنجا كه اين مزاج و كيفيت متوسط به‌وجود مىآيد ، آيا عناصر صورت خودشان را از دست مىدهند يا حفظ مىكنند ؟ كداميك ؟\r\n\r\nاختلاف نظر بوعلى و ملاصدرا در تركيب عناصر\r\nاتفاقاً اين از مسائلى است كه ميان بوعلى و ملاصدرا هم اختلاف است . بوعلى معتقد است كه عناصر صورت اولى خودشان را از دست نمىدهند ( در اينجا هم بدان اشاره مىكند ) مىگويد دليل مطلب اين است كه بعد از اينكه تركيب از بين‌رفت مىبينيم كه عناصر به حالت اوليه برمىگردند . اگر همين درخت را ببُرند كم‌كم تفاسد پيدا مىشود ، هوا برمىگردد و هوا مىشود ، آب برمىگردد و آب مىشود ، آتش و خاك هم برمىگردند و آتش و خاك مىشوند ، هر كدام سر جاى خودشان برمىگردند . به همين جهت است كه مجموع مواد عالم هيچ‌وقت كم و زياد نمىشود .\r\nبراى اينكه مثلًا مقدارى از خاك اكنون به مركباتى كه در عالم هستند تبديل شده ، وقتى كه آن مركبات از بين بروند دوباره اين خاك به جاى خود برمىگردد . هوا و آب و آتش نيز چنين است . اما ملاصدرا معتقد است كه با آمدن مركب ، صورت عناصر از بين مىرود . ولى اين فرض شيخ روى نظر خودش است كه ارسطو هم ظاهراً چنين نظرى داشته است .\r\nپس [ ببينيم اين تركيبى كه در آن ، صورت عناصر باقى است 
  ] استحاله است يا استكمال ؟ اينجا كه عناصر تركيب مىشوند و از تركيب آنها يك مركب به‌وجود مىآيد استكمال صورت نگرفته است ، زيرا يك چيز نيست كه مستكمل شده باشد ، چند چيز آمده‌اند و جمع شده‌اند و از مجموع آنها يك چيز به‌وجود آمده است ، نه اينكه يك شئ موجود كمالى پيدا كرده باشد . استحاله هم نيست ، زيرا اگر بگوييم استحاله است ، بايد قائل شويم كه صور عناصر زايل شده است ، ولى گفتيم كه بوعلى عقيده دارد كه در اين تركيبات صور عناصر زايل نمىشود . بنابراين تقسيم ارسطو از « كون شىء من شىء » شامل « كون المركب من‌العناصر » نشده است . اين هم باز ايراد ديگرى است كه بر بيان ارسطو گرفته شده است . معلوم مىشود كه اين ايرادها را قبلًا ديگران بر ارسطو گرفته‌اند كه بوعلى آنها را نقل مىكند و به اين ايرادها جواب مىدهد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nايراد چهارم\r\nرابعاً ، اين ايراد نيز مطرح است كه ارسطو آمده و در باب علت مادى تعبير « كون شىء من شىء » را آورده است ؛ كلمهء « ماده » يا « موضوع » را نياورده ، بلكه تعبير « كون شئ من شئ » را آورده كه تعبير ناقصى است . اين تعبير در جايى درست است كه ما شيئى داشته باشيم با يك اسم خاص كه از آن شئ ديگرى با اسم ديگرى پيدا شود ؛ با يك تغيير حالتى شئ ديگر با اسم ديگر پيدا شود . ولى ما مواردى داريم كه اساساً « كون شىء من شىء » نيست و در عين حال مسألهء عليت مادى در آنجا صادق است ؛ يعنى ماده صورتى را قبول كرده ، اما « كون شىء من شىء » نيست ، چون معناى اين تعبير ، كون شىء من شىء اخر است و اين تعبير در جايى درست و صادق است كه آن شىء اول نامى داشته باشد كه با پيدايش شئ دوم نامش زايل گردد ، مثل « كون الرجل من الصبى » . صبى بودن صبى متقوم به اين است كه اصلًا رجل نباشد ، بعد كه صبى تبديل به رجل مىشود ، با اينكه گفتيم از حقيقت صبى چيزى زايل نمىشود ولى اسم صبى عوض مىشود . اين مورد است كه مىگوييم « كون شىء من شىء » . اما در بعضى موارد هست كه حقيقت استكمال وجود دارد ولى اسم عوض نمىشود . مثلًا اگر بجاى « كون الرجل من الصبى » بگوييم « كون‌الرجل من الانسان » يا بگوييم « كون الصبى من الانسان » ، معنايش اين نيست كه بعد از صبى شدن يا رجل شدن انسانيتش زايل شده باشد . بنابراين تعبير شما در اينجا ناقص است و شامل اين قسمت نمىشود .\r\n\r\nشرح و توضيح متن\r\nفصل فىشكوك تلزم ما قيل و حلّها اين فصل در شكوكى است كه لازمهء حرفهاى گذشتهء ماست . حرفهاى گذشتهء شيخ راجع به « كون شىء من شىء » بود .\r\nو نحن فقد اثرنا فى هذا البيان أن نحاذى المذكور منه فىالتعليم الاول « 1 »\r\n\r\n\r\n\r\n\r\n","description":"","footnote":"\r\n( 1 ) . « فىالتعليم الاول » غلط است . [ درنسخه‌اى ديگر « فى تعليم الاول » است . 
  ]\r\n","page_name":" 68 ","page_number":68},
  {"content":"\r\n\r\nفىالمقالة الموسومة بألف الصغرى ، ثم على هذا الموضوع شكوك يجب أن نوردها ثم نتجرد لحلها .\r\nشيخ مىگويد ما اين بيان را به محاذات با آنچه در تعليم اول آمده بود اختيار كرديم ، و لهذا ايرادهايى كه بر تعليم اول وارد شده ممكن است بر ما هم وارد شود ، پس در مقام حل آنها برمىآييم :\r\nفمن ذلك أن لقائل أن يقول : إن المعلم الاول لم يستوف القسمة فىكون الشىء من شىء اخر ، لأنه ذكر ذلك على وجهين :\r\nأحدهما كون الشىء عن اخر يضاده ، و بالجملة الكون الذى على سبيل الاستحالة .\r\nوالثانى كون الشىءالمستكمل عن المتحرك إليه « 1 » والذى فى طريق الكون « 2 » .\r\n[ ممكن است گفته شود كه معلم اول تقسيم را مستوفى ذكر نكرده 
  ] زيرا آن را بر دو وجه ذكر كرده و همهء شقوق را بيان نكرده است . آن دو وجه همان استحاله و استكمال است ؛ يعنى يكى اين است كه شيئى از شئ ديگرى كه ضد خودش است پيدا شود ، كه بايد صورت ضد زايل شود تا صورت ضد ديگر بيايد ، زيرا در حالى كه آن ضد هست اين ضد پيدا نمىشود . اين را اصطلاحاً « استحاله » مىگويند ، « كون و فساد » هم گفته مىشود .\r\nوجه دوم اين است كه استكمال باشد ، و علاوه بر اين كه استكمال است بايد متكوّنٌ منه به سوى كائن حركت كند ، يعنى تغيير تدريجى باشد و به نحو حركت .\r\nهذا غير مستوف للقسمة ، لأن كل ما يكون عن‌الشىء يكون أولا على وجهين و هو أنه لا يخلو إما أن يكون الاول المكوّن منه هو على وجود ذاته لم يبطل منه شىء و لم يفسد إلا معنىالاستعداد أو ما يتعلق به ، و إما أن يكون الاول إنما أمكن أن يكون منه الثانى بزوال شىء من الاول « 3 » .\r\n\r\n\r\n\r\n\r\n","description":"","footnote":"\r\n( 1 ) « عن المتحرك » يعنى عن الشئ المتحرك اليه\r\n( 2 ) « الذى في طريق الكون » يعنى عن الذى فى سبيل الكون چون در راه بودن خود مفهوم حركت را مىرساند .\r\n( 3 ) به نظر مىرسد كه عبارت بايد به اين صورت باشد : « و إما أن يكون الاول يكون منه الثانى بزوال شىء من الاول » .\r\n","page_name":" 69 ","page_number":69},
  {"content":"\r\n\r\nدو قسم بيشتر گفته نشده ، ما غير از اينها هم اقسامى داريم . قسم اول خود دو قسم است : يا اين است كه از شئ اول چيزى زايل نشده و فقط استكمال صورت گرفته است ، يعنى جز اين نيست كه استعداد به فعليت تبديل شده ؛ يا از اولى چيزى زايل مىشود [ كه همان استحاله است 
  ] .\r\nوالقسم‌الاول لا يخلو أن يكون عنه‌الشىء و قد كان مستعداً فقط فخرج إلى الفعل دفعة فى غير سلوك ، أو يكون قد كان مستعداً فقط فخرج إلى الفعل بحركة متصلة كان فيها بين‌الاستعداد الصرف و بين الاستكمال الصرف .\r\nفيكون الكائن فىالقسم الاول ينسب أنه كان عن حالة واحدة كقولنا : كان عن الجاهل بأمر كذا عالم .\r\nقسم اول باز دو قسم مىشود : يا اين است كه هيچ فسادى رخ نمىدهد و جز استعداد چيزى نيست و خروج به سوى فعل دفعى است و از طريق حركت و سلوك نيست ؛ يا اينكه استكمال با حركت متصل انجام مىگيرد . پس استكمال هم دو قسم است : يا استكمال دفعى است و يا تدريجى ، و حال آنكه در كلمات ارسطو فقط استكمال تدريجى آمده بود ، زيرا تعبير ارسطو چنين بود : كون الشئ المستكمل عن المتحرك اليه .\r\nبنابراين كائن - در مقابل متكون منه - در استكمال دفعى ، يعنى قسم اول از قسم اول ، مانند عالم شدن جاهل نسبت به فلان امر .\r\nو الكائن فىالقسم الثانى ينسب أنّه كان تارة عن حالة سالكاً كقولنا كان من‌الصبى رجل ، و تارة عن حالة مستعداً فقط كقولنا : كان عن‌المنى رجل ، فإن اسم الصبى هو للمستعد أن يستكمل رجلًا و هو فىالسلوك و اسم المنى للمستعد أن يكون إنساناً لا به شرط أن يكون فى السلوك .\r\n[ كائن قسم دوم از قسم اول ، يعنى استكمال تدريجى ، خود به دو گونه است : يا مانند رجل شدن صبى است كه صبى علاوه بر استعداد رجوليت به سوى آن هم روان است ؛ يا مانند رجل شدن منى است كه فقط استعداد رجل شدن را دارد ولى از جهت\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nسلوك لابشرط است . 
  ]\r\nعرض كرديم كه استكمال نيز خود بر دو نوع است . شيخ مىبيند كه ارسطو يك نوعش را گفته كه همان استكمال تدريجى است و استكمال دفعى را نگفته است .\r\nگفتيم كه استكمال تدريجى هم دو نوع است ، كه ارسطو فقط يك نوع اين را هم ذكر كرده است . در استكمال تدريجى يك وقت هست كه شئ در حال سلوك است و اصلًا آن متكون منه اسم است براى شئ در حالى كه به سوى كمال مىرود . ولى گاهى در عين حال كه متكون منه به سوى كائن سلوك مىكند اما اين سلوك لازمهء ذاتى متكون منه نيست . مثلًا يك وقت مىگوييد « كان من الصبى رجل » و يك وقت مىگوييد « كان من المنى رجل » . در هر دو استكمال هست و هر دو هم استكمال تدريجى است . ولى استكمال تدريجى در صبى با استكمال تدريجى در منى فرق دارد . صبى اسم است از براى شئ در حال سلوك . صبى را از آن جهت « صبى » مىگويند كه به معنى موجود در حال بزرگ شدن است . اما منى به عقيدهء اينها فى حد ذاته موجودى جامد است نه يك موجود نامى . صبى فى حد ذاته يك موجود نامى است كه در حال بزرگ شدن است ، ولى منى يك موجود جامدى است كه اگر شرايط خارجى اقتضا كند تبديل به رجل مىشود و الا خودش در حال سلوك نيست . اين قسم را هم ارسطو نگفته است .\r\nفقد ترك المعلم الاول من الاقسام ما كان استكمالا ، و كان الكون منه غير منسوب الى الحركة نحو الاستكمال .\r\nايراد ديگر :\r\nو ايضاً فإنه ليس كل خروج عن استعداد صرف إلى فعل استكمالا ، فإنّ النفس تعتقد الرأى الخطأ فيخرج إلى الفعل فيه من‌القوة ، و يكون ليس على سبيل الاستكمال ، و لا أيضاً على سبيل الاستحالة .\r\nگفتند كه ارسطو دو قسم را گفته است : استحاله و استكمال ، و حال آنكه قسم سومى هم داريم كه نه استحاله است و نه استكمال . « استحاله » زوال صورت اول و\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nعروض صورت ثانى است و « استكمال » به آن است كه متكون منه كمالى براى او پيدا شود بدون اينكه چيزى از او زايل گردد . نوع سومى داريم كه « كون شىء من شىء » است و در عين حال نه زوال صورتى است و نه كمال ، مثل همان جهل مركب .\r\nپس منحصر به دو قسم نيست .\r\n\r\nايراد ديگر\r\nگفتيم كه تكوّن عنصرى از عنصر ديگر را « استحاله » مىگويند و آنجا كه مركّبى به سوى كمال رود [ اين امر را 
  ] « استكمال » مىنامند ، مثل رفتن صبى به سوى رجوليت يا رفتن منى به سوى رجوليت ؛ و گفتيم كه نوع ديگرى داريم كه استحاله است و نه استكمال و آن وقتى است كه چند عنصر جمع مىشوند و بر يكديگر تأثير و تأثر مىكنند و بعد مزاجى پيدا مىشود ، بعد از اينكه مزاج پيدا شد آمادگى براى پيدايش يك صورت مركب حاصل مىگردد كه اين مركب جزء هيچيك از دو قسم ذكر شده نيست . استحاله نيست زيرا صور عناصر زايل نشده‌اند . استكمال نيست زيرا يك شئ نيست كه به سوى كمال رفته باشد ؛ چند شئ جمع شده‌اند و در يكديگر اثر گذاشته‌اند و مزاجى پيدا شده و بعد آن صورت جديد عارض آن مزاج گرديده است ، كه مىشود كون شئ من مزاج ، بدون اينكه استحاله يا استكمال صادق باشد :\r\nو أيضاً فإن العناصر تتكوّن منها الكائنات فتكون مستحيلة عند الامتزاج غير فاسدة فى صورها الذاتية على ما علمت فيكون المزاج غير كائن فيها لزوال ضد المزاج بل عدمه فقط ، فيكون هذا القسم ليس هو من القسم الذى مثّل له بكون الهواء من الماء و ذلك لأنّ العناصر لا تفسد فى أنواعها عند المزاج بل تستحيل ، و لا من‌القسم الذى مثل له بكون الرجل من‌الصبى ، لأنه كان لاينعكس ، فلا يكون الصبى بفساد الرجل ، و ههنا ينعكس فيكون من الممتزج شىء عنه امتزج بعد فساد المزاج .\r\n[ كائنات از عناصر به‌وجود مىآيند و عناصر استحاله مىشوند 
  ] بدون اينكه صورت آنها فاسد و زايل شود و [ مزاج حاصل از تركيب 
  ] نبود و بعد پيدا شد نه اينكه ضد اين مزاج بود و زايل شد و بعد اين مزاج پيدا شد . [ و اين قسم مانند « كون الهواء\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمن الماء » نيست زيرا صورت عناصر زايل نشده 
  ] و مانند « كون الرجل من الصبى » هم نيست زيرا در اين قسم متكوّنٌ منه و كائن مىتوانند به يكديگر تبديل شوند و حال آنكه در « كون الرجل من الصبى » رجل ديگر نمىتواند به صبى تبديل گردد . در مثل مركبات ، مركب تبديل به عناصر مىشود يعنى مركب فاسد مىشود و به عناصر برمىگردد و باز عناصر مىآيند و مركب مىشوند . [ تبديل عناصر به مركب 
  ] از اين جهت شبيه به استحاله است كه مثل تبديل هوا به آب به همديگر برمىگردند و انعكاس پيدا مىشود . از نظر ديگرى هم ازنوع استكمال است ، چون در آنجايى كه استحاله هست زوال نيز مىباشد ولى در اينجا زوال شئ نيست . پس شقّ سومى پيدا كرديم كه نه داخل در اين است نه داخل در آن .\r\n\r\nايراد ديگر\r\nو أيضاً فإنه انما تكلم لا على الموضوع بما هوالموضوع ، بل بما يدل عليه لفظ الكون من الشىء ؛ و معلوم أن هذا لايقال لكل نسبة للمتكوّن إلى موضوعه ، فإن ما كان من المستعدات التى يكون منها الشىء بالاستكمال لا اسم له من جهة ما هو مستعد ، و لايلحقه تغير عن حالته التى له قبل الخروج إلى الفعل .\r\nتعبير « كون شىء من شىء » كه ارسطو درباره علت مادى ذكر كرده تعبير ناقص و مضيقى است . معناى « كون شىء من شىء » اين است كه اول متكوّن‌ٌمنه شيئى باشد با نام خاص ، آنگاه متكوّن شود به شيئى ديگر با نام ديگر ؛ شئ ديگر كه مىآيد آن اولى از بين مىرود ؛ حال آنكه در علل مادى لازم نيست كه مطلب اين‌جور باشد ، و اگر گفتيم يك شئ در اينجا عارض شد لازم نيست كه بگوييم آن نام اولى به كلى زايل شده است .\r\nفلا يقال إن الشىء كان منه ، فلا يقال كان من الانسان رجل ، و لكن من‌الصبى ، لأن‌الصبى اسم له من جهة ما هو ناقص ، و لأنه لا يتم إلّا باستحالات ايضاً فى طريق السلوك ؛ فكأنه لما سمى كان له معنى يدل عليه لإسم يزول عنه عندالخروج الىالفعل ؛ كأنّه ما لم يتوهم فيه زوال أمر ما ، كان له بسببه استحقاق الإسم ، لم يقل إنه يكون منه شىء ، فيعرض من هذا أن\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nتكون ما لايسمى فيه نسبة الكائن إلى الموضوع غير داخل فى هذه القسمة و يعرض منه أن تكون النسبة الى الموضوع بالعرض لا الذى بالذّات ، لأن الصبى بما هو صبى لا يجوز أن يصير رجلا ، حتى يكون هو صبيا و رجلا ، بل يفسد المعنى الفهوم من اسم الصبى حتى يصير رجلا فيكون الكون من‌الصبى اخر الامر بمعنى بعد و يكون ايضاً إنما يتكلم على الموضوعات التى بالعرض . . .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nادامه بررسى « كون شىء من شىء »\r\n\r\nيادآورى معانى « علت مادى »\r\nبحث در بارهء تناهى علل به طور كلى بود ، اعم از علل فاعلى و قابلى و حتى صورى و غائى . بر امتناع لايتناهى بودن علل فاعلى برهان اقامه كردند كه گذشت .\r\nنوبت به علل مادى رسيد ، آن را هم تعريف كرديم و گفتيم كه مقصود از متناهى بودن علل مادى چيست و خود علل مادى به چه معنايى به كار مىرود .\r\nگفتيم علت مادى را دوجور تعريف مىكنند كه هر دو هم به يك اصل برمىگردد :\r\nگاهى علت مادى را به معنى حامل استعداد يك شئ به كار مىبرند ، يعنى آن چيزى كه قبل از اينكه آن شئ فعليت پيدا كند استعداد آن شئ را حمل مىكرده و مستعدِ شدنِ آن بوده است . ثابت شده كه در عالم ، هيچ حادثى ابتدا به ساكن به‌وجود نمىآيد . هر حادثى مسبوق است به ماده‌اى و مدتى ، مسبوق است به حامل استعدادى . آن شيئى كه استعداد وجود شئ ديگر را حمل مىكند و آن شئ ديگر به موجب آن استعداد در آن محل پيدا مىشود ، آن را « ماده » مىگويند .\r\nگاهى هم كلمهء « ماده » را به معنى « قابل » بيان مىكنند ، يعنى آن چيزى كه فعليت را قبول كرده و حامل فعليت شده است . در واقع حامل قوه و حامل فعليت ، هردو يكى است ، يعنى همان كه در ابتدا حامل استعداد بود همان است كه بعد حامل فعليت\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمىشود . اين ، به دو عنايت گفته شده است . در اينجا ما بايد بيشتر به اين جهت دوم توجه داشته باشيم . وقتى كه مىگويند تناهى علل مادى ، منظور تناهى علل قابلى است ؛ يعنى اگر ما يك شئ داشته باشيم كه وجودش را تحليل كنيم به قابل و مقبولى ، و به اصطلاح فلاسفه به ماده و صورتى ، به چيزى كه فعليت را به خود پذيرفته و حالت پذيرفتگى به خود دارد و چيزى كه ملاك فعليت شئ است ، ممكن است آن قابل هم باز تحليل شود به قابل و مقبول ديگرى ؛ يعنى در عين حال كه آن قابل نسبت به اين مقبول قابل است ، خودش تحليل بشود به مجموعى از يك قابل و يك مقبول . ممكن است قابلِ آن قابل هم باز در مرتبهء خودش مجموعهء مركبى باشد از يك قابل و مقبولى . البته ديگر فلسفه تعيين نمىكند كه اين سلسله چقدر مىتواند باشد ، ده مرتبه ، بيست مرتبه ؛ اين ، كار فلسفه نيست . ولى فلسفه مىگويد كه سلسلهء اين قابلها بايد در نهايت امر به يك قابلى منتهى شود كه آن فقط قابل باشد و مقبول نباشد . آن قابلى كه فقط قابل است و ديگر مركب از قوه و فعل نيست ، آن صرف قوهء محض است كه فلاسفه اسم آن را « هيولاى اولى » مىگذارند . پس معنى تناهى علل قابلى در اصطلاح فلسفه اين است . نظير آن اشتباهى كه در تناهى علل فاعلى مىشود و معدّات را علل فاعلى مىشمارند [ در اينجا هم رخ مىدهد 
  ] . مدعا چنين مطلبى است و اثبات اين مدعا خيلى آسان است كه قبلًا هم اشاره‌اى به اين مطلب شد .\r\n\r\nيادآورى بيان ارسطو در « كون شىء من شىء »\r\nولى شيخ در اينجا از بحث خارج مىشود به مناسبت اينكه بحث داغى روى بيان ارسطو در اين مورد بوده است . به بيان ارسطو ايرادهايى گرفته‌اند و شيخ مىخواهد بگويد كه بيان ارسطو را مىشود به گونه‌اى توجيه كرد كه ايراد وارد نباشد . آنگاه به نقل بيان ارسطو و ايرادهايى كه مطرح شده مىپردازد و در آخر در صدد توجيه و تفسير بيان برمىآيد به شكلى كه آن ايرادها هيچكدام وارد نباشد . در جلسه پيش اجمالًا گفتيم كه ارسطو مطلب را در مقاله « الالف الصغرى » آورده است . در اين مقاله وقتى كه خواسته در باب علل قابلى بحث كند تعبيرى داشته كه ترجمهء عربى آن « كون شىء من شىء » است ، يعنى وجود چيزى از چيز ديگر . كلمهء « مِن » در اصطلاح فلسفى خود در اين عبارت اشاره به قابل دارد . پس « كون شىء من شىء »\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nيعنى پيدايش چيزى از يك مادهء قابلى . اين « مِن » هميشه اشاره به علت قابلى دارد ، بر خلاف كلمه « عن » كه اشاره به علت فاعلى است . اگر گفتند « علة عنه » يعنى علت فاعلى و اگر گفتند « علةمنه » يعنى علت قابلى . او تعبيرش اين بوده است كه « كون شىء من شىء على قسمين » اينكه چيزى از چيزى به‌وجود بيايد ، و به تعبير ما چيزى از ماده‌اى به‌وجود بيايد ، اينكه چيزى ماده براى چيز ديگر باشد بر دو قسم است : يكى به نحو استحاله و ديگرى به نحو استكمال . البته اين تعبير از ارسطو نيست ولى بيانى كه كرده است همين نتيجه را مىدهد . اگر بخواهد به شكل استحاله باشد به اين معناست كه ماده‌اى پذيراى يك صورت و فعليت است ، بعد صورت اول را رها مىكند و صورت ديگر را به خود مىگيرد . ما اسم اين را « استحاله » مىگذاريم . گفتيم كه در طبيعيات قديم معتقد بودند كه عناصر قابل تبديل به يكديگرند ، البته عناصرى كه آنها مىشناختند و عناصر مىدانستند . مثلًا مىگفتند كه آب قابل تبديل به هواست و هوا هم قابل تبديل به آب است . مىگفتند كه [ در تبديل آب به هوا 
  ] آب علت مادى هوا مىشود ، ولى به نحو استحاله ، به اين معنا كه [ مادهء آب 
  ] صورت آب بودن را رها مىكند و صورت هوا بودن جاى آن را مىگيرد . پس فسادى رخ مىدهد و كونى ، فساد صورت نوعى مائيت و كون صورت نوعى هوائيت . برعكس ، اگر هوا تبديل به ماء شود صورت هوائيت فاسد مىشود و صورت مائيت كائن مىگردد . اين به نحو استحاله است ؛ زوال صورتى و پيدايش صورت ديگر .\r\nارسطو گفته است كه نوع دوم تبديل به نحو « استكمال » است ، به اين نحو كه كمال صورتى پيدا مىشود نه زوال صورتى ؛ يعنى يك ماده در حالى كه صورتى را واجد است بدون آنكه بخواهد آن صورت را رها كند به سوى يك سلسله كمالات خودش حركت مىكند ؛ آنچه را كه داراست حفظ مىكند معذلك به يك سلسله كمالات هم مستكمل مىشود . در اين مورد به « كون الصبى رجلا » مثال زده است .\r\nصبى علت مادى براى رجل است ؛ يعنى صبى مادهء رجل است . پيدا شدن رجوليت به اين است كه صبى رجل مىشود . رجل شدن صبى بدين ترتيب نيست كه چيزى وجودى به نام « صبى » را كه يك كمالى است از دست مىدهد و كمال ديگرى كه رجل است به جاى آن مىآيد . در رجل شدن صبى اگر چيزى از دست داده شود فقط جنبه‌هاى عدمى و نقصهاست كه از دست داده مىشود . اينجا مثل تبديل آب به هوا\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nيا هوا به آتش نيست . اين ، همهء حرف ارسطوست .\r\n\r\nيادآورى ايرادهاى وارده بر بيان ارسطو\r\nايرادهاى زيادى بر ارسطو گرفته بودند . يكى از ايرادها اين بود كه تقسيم ارسطو جامع نيست ، اقسامى خارج از اين تقسيم مىمانند ، چگونه ؟ گفتند كه ما مىتوانيم مطلب را چنين تقسيم كنيم : « كون شىء من شىء » به دو نحو است : يكى اينكه از شئ اول چيزى زايل مىشود كه همان حالت استحاله است ؛ ديگرى اينكه از شئ اول چيزى زايل نمىشود كه همان حالت استكمال است . اين حالت خود به دو نحو است : يا اين است كه كمال دفعى براى شئ پيدا مىشود و يا اينكه كمال تدريجى .\r\nارسطو فقط كمال تدريجى را بيان كرده است و به استكمال صبى به رجل مثال زده است ، حال آنكه ما بسيارى از موارد را داريم كه شئ مستكمل مىشود و حالتش هم حالت استكمال است ولى كمالش به صورت دفعى پيدا مىشود ، مثل اينكه جاهل مستكمل مىشود به علم ، يصير عالماً . علم يك امرى نيست كه تدريجى حاصل شود ، مثل نموّ نيست كه آناً فآناً بر سبيل حركت پيدا شود . علم بر سبيل حركت نيست ، علم صورت حاصلى است . وقتى انسان فكر مىكند و مقدماتى را ترتيب مىدهد و مسأله‌اى را حل مىكند آناً مىبيند كه مطلب برايش كشف مىشود ؛ نه اينكه اين كشف شدن مثل حركتى باشد كه تدريجاً و آناً فآناً بخواهد حاصل شود .\r\nاين قسم را ارسطو نگفته بود و اين ايرادى بر اوست .\r\nايرادهاى ديگرى هم بود كه بيان كرديم و چون حالا در مقام جواب هستيم هروقت كه به آن جوابها رسيديم خود آن ايرادها را هم مىگوييم .\r\n\r\nجواب شيخ به ايرادهاى وارده بر بيان ارسطو\r\nشيخ مىخواهد حرف ارسطو را جورى توجيه كند كه آن ايرادها وارد نباشد .\r\nمىگويد سخن ارسطو در مقالهء « الالف الصغرى » در بارهء مبادى جوهر است ، همان‌طور كه خودش هم عنوان كرده است . آن طور كه گفته‌اند اصلًا عنوان اين مقالهء الالف الصغرى « مبادى جوهر » است ، يعنى امورى كه از آنها جوهر به‌وجود مىآيد .\r\nعلل چهارگانه به عنوان مبادى و علل جوهر از آنها ياد شده است . شيخ مىگويد در عين حال مطلب دوگونه است : يك وقت هست كه سخن ارسطو در مبادى جوهر بما\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nهو جوهر است ، و يك وقت هست كه در مبادى جوهر بما هو معروضٌ براى يك عده امورى است ، يعنى جوهر از آن جهت كه مركب است از جوهرى و يك سلسله اعراض . ببينيد : اين جسم ابيض است ؛ اين جسمِ ابيض از آن جهت كه جسم است جوهر است . بياضِ اين جسم را ما عرض آن مىگوييم . جسم ابيض ، يعنى جسم با قيد بياض ، مركبى از جوهر و عرض است ؛ جسم ابيض يعنى جوهر بعلاوهء عرض بياض . پس مجموع و مركبشان منظور است . وقتى كه شما در مبادى جوهر بحث مىكنيد ما بايد از شما بپرسيم كه آيا از مبادى جوهر بما هو جوهر و از مبادى جسم بما هو جسم بحث مىكنيد يا از مبادى جسم بما أنه ابيض و بما أنه متكمّم بهذا الكم بحث مىكنيد ؟ از مبادى جسمى كه كميتش اين است كه داراى فلان ابعاد است و متناهى است و مانند آن ؟ ايندو با يكديگر خيلى فرق مىكنند . اگر شما در مبادى جسم بما أنه جسم بحث كنيد يك سلسله مبادى دارد و اگر بخواهيد از جسم بما أنه ابيض بحث كنيد مبادى ديگر . سخن ارسطو در بارهء مبادى جوهر بما هو جوهر است ، نه در مبادى جوهر بما هو مركب . ايرادهايى كه شما گرفته‌ايد شامل اين نمىشود .\r\nشما خيال كرده‌ايد كه سخن ارسطو در بارهء مبادى جوهر بما هو معروض هم هست ، در حالى كه سخن او فقط در بارهء مبادى جوهر بما هو جوهر است ؛ چطور ؟ به اين صورت كه ما جواهرى را كه در خارج داريم در نظر مىگيريم ، مثلًا انسان از آن جهت كه جوهر است يعنى اجناس و فصول جوهرى [ آن 
  ] را در نظر مىگيريم و اصلًا با اعراض آن سرو كار نداريم . جواهرى كه الان در خارج وجود دارند ، مثل انسان و درخت و سنگ ، مجموعى از ماده و صورت هستند ، مجموعى از قابل و مقبولى . آن قابل هم احياناً مجموعى از قابل و مقبول است . اگر اين تحليل را جلو ببريم در نهايت به ماده‌اى مىرسيم كه لامادة له و به قابلى كه لا قابل له ، يعنى به تناهى سلسلهء علل قابلى مىرسيم . ارسطو از اين جهت بحثى ندارد كه مثلًا اين انسانى كه در اينجا وجود دارد انسان بما هو عالم است . انسان بما هو عالم مبادىاش فرق مىكند با انسان بما هو انسان . انسان بما هو عالم مجموع انسان است بعلاوهء علم .\r\nخود آن عرض يعنى علم از مبادى شئ است . بنابراين ايرادى كه بر ارسطو گرفته‌اند وارد نيست . آنها گفته بودند كه ارسطو فقط دو قسم را ذكر كرده است : يكى موردى كه تكوّن على سبيل الاستحاله است ، مانند يتكوّن الماء من الهواء ؛ ديگر اينكه تكوّن على سبيل الحركة والاستكمال باشد ، مانند يتكوّن الرجل من‌الصبى . اما شقّ سومى\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nهم هست كه على سبيل الاستكمال مىباشد ، ولى على سبيل الحركة نيست ؛ استحاله نيست و استكمال است ، اما لازم نيست كه على سبيل الاستكمال حتماً به نحو حركت باشد ، ممكن است دفعى باشد ، مانند يتكوّن العالم من الجاهل . شيخ مىگويد سخن ارسطو در بارهء اين چيزها نيست . شما بحثتان را روى انسان عالم و انسان جاهل آورده‌ايد . انسان عالم يعنى جوهر با عرضش ، انسان جاهل هم يعنى يك جوهر با يك عرض اگرچه عرض عدمى باشد . بحث ارسطو روى انسان بما هو انسان است ، روى شجر بما هو شجر است ، روى جسم بما هو جسم است . پس بحث او در مبادى جوهر بما هو جوهر است نه در مبادى جوهر بما هو معروض . بحث او در مقومات جوهر است نه در مقومات مركب از جوهر و عرض . بحثى كه ايراد كنندگان مىكنند مربوط به مركب از جوهر و عرض است و با بحث ارسطو فرق مىكند .\r\nآنگاه شيخ مىگويد وقتى سخن ما در بارهء مقومات جوهر بما هو جوهر باشد ، اين ديگر دو قسم بيشتر ندارد : يا اين است كه آن جوهر بما هو جوهر كامل است و در طريق استكمال نيست ، در اين صورت اگر تغييرى در او پيدا شود ناچار به نحو استحاله است و زوالى و تكوّنى دارد و فسادى و كونى ؛ و يا اين است كه آن جوهر يك جوهرى است كه كامل نيست و در طريق كمال قرار دارد ، مانند صبى كه وقتى رجل مىشود به طريق تدريجى كامل مىشود نه دفعى . همهء جوابى كه شيخ در دفاع از ارسطو در اينجا مىدهد و تقريباً يك صفحه هم در باره آن بحث كرده همين است .\r\nدر ادامهء همين بحث تفسيرهايى در بارهء اينكه عنصر جزء ذاتى است مطرح كرده است . روح مطلب همان است كه عرض كردم .\r\n\r\nنقد توجيه شيخ از بيان ارسطو\r\nبه نظر مىرسد كه بر توجيه شيخ ايرادى وارد است كه باز هم سخن ارسطو آنچنان كه بايد توجيه نشده است . در سخن ارسطو اين‌جور آمده بود كه تكوّن يا در طريق استحاله است و يا در طريق استكمال . براى استحاله به « تكوّن الماء من الهواء » مثال زد و براى استكمال به « تكوّن الرجل من الصبى » . اينجا يك سؤال ديگرى مىشود از بوعلى كرد ، آن سؤال اين است : تكوّن الرجل من‌الصبى را كه شما مىگوييد به نحو استكمال تدريجى است ، آيا اين استكمال واقعاً در جوهر اين شئ\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nواقع مىشود ؟ به اين معنا كه وقتى انسان صبى به انسان رجل تبديل مىشود در جوهريتش تكامل پيدا مىشود ؟ به عبارت ديگر آيا جوهر انسان در صبى با جوهر انسان در رجل فرق دارد ؟ جوهر صبى ناقص است و جوهر رجل كامل ؟ با قطع نظر از اعراض آن و بدون اينكه با اعراضش كارى داشته باشيم . جوهر انسانيت كه « صورت نوعيهء انسانيت » و نيز « نفس انسانى » ناميده مىشود و فعليت انسانيت است غير از اعراض انسانى است . آيا خود اين جوهر و صورت نوعيه و نفس ، اشتداد و تكامل پيدا مىكند ؟ اگر از نظر شما خود آن اشتداد و تكامل پيدا مىكند در اين صورت بايد قائل باشيد كه حركت در خود جوهر صورت گرفته است ؛ و اين مطلبى است كه هم شما كه بوعلى هستيد و هم ارسطو شديداً آن را انكار كرده‌ايد و گفته‌ايد كه محال است كه حركت در جوهر انجام گيرد . لازمهء عقيدهء شما هميشه اين بوده است كه نفس جنين در آغاز پيدايش ، كه مثلًا از حدود چهارماهگى جنين است ، با نفس يك عالم كاملى كه عاليترين درجات علم و كمال و فضيلت و اخلاق را به دست آورده است هيچ تفاوتى ندارد و در نفس كوچكترين تغييرى پيدا نشده است . از نظر شما نفس حقيقتى است كه از همان اوّلى كه پيدا شود خود آن حقيقت نه كم مىشود و نه زياد ، نفس كم و زياد نمىشود ، در همه حال يك چيز است . فرق يك نوزاد با يك صبى و صبى با يك جوان و صبى و جوان با يك آدم تحصيلكرده و فيلسوف كامل كه شده « عالَماً عقلياً مضاهياً للعالَم العينى » در چيست ؟ در جوهر كه تفاوتى پيدا نمىكنند ، پس در عوارض است ؛ يعنى يك سلسله اعراض نفسانى در انسان كامل پيدا شده كه آن نوزاد و صبى از اين اعراض نفسانى خِلو است . فرق بين نفس نوزاد و نفس انسان كامل بنا بر عقيدهء شما مثل اين است كه ما يك اتاق صاف و سفيد داشته باشيم كه هيچ خطى روى آن وجود نداشته باشد ؛ آنگاه بيايند و در آن اتاق نقاشيهاى زيادى بكشند و يك سلسله تصويرات به آن اضافه نمايند . اتاق همان اتاق اوّلى است و فرق نكرده است ؛ اول خالى از تصويرات بوده و بعد تصويراتى به آن اضافه شده است ؛ فقط يك سلسله عوارض فرق كرده است . پس اگر شما مىگوييد كه وقتى صبى استكمال پيدا مىكند و رجل مىشود اشتداد در جوهر پيدا مىكند و اگر مقصود ارسطو از دو قسمى كه ذكر كرده و گفته تغييرات بر دو گونه است اين بوده كه تغييرات جوهرى دوگونه است ، يكى بر سبيل كون و فساد و ديگرى بر سبيل اشتداد ، اين تغيير جوهرى را كه نه شما قبول داريد و نه ارسطو !\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nوقتى كه شما چنين نظرى را قبول نداريد ، بنابراين مقصود ارسطو از دو قسمِ استحاله و استكمال چيز ديگرى بوده است ؛ مقصودش اين بوده كه استحاله آن جايى است كه تغيير در جوهر پيدا مىشود ، زيرا تغيير در جوهر بنا بر عقيدهء ارسطو جز استحاله راه ديگرى ندارد ، و استكمال آن جايى است كه تغييراتى در اعراض براى جوهر پيدا مىشود ، زيرا ارسطو حركت در اعراضى مثل كم و كيف و مكان را جايز مىداند .\r\nبنابراين آنجا كه از استكمال سخن گفته به ناچار مقصودش استكمالهاى عرضى است . در آنجاست كه حركت پيدا مىشود ؛ و آنجا كه صبى به رجل تبديل مىشود ، نظرش به استكمال به طريق تدريجى است ، چون رجل شدن صبى ، به عقيده او ، جز اين نيست كه يك سلسله تغييرات كيفى و يك سلسله تغييرات كمّى حاصل مىشود . رجل همان صبى است الّا اينكه بر ابعاد صبى افزوده شده و تغييرات كمّى پيدا كرده و يك سلسله دگرگونيهاى كيفى جسمانى و نفسانى براى صبى پيدا شده .\r\nپس انسان بعلاوهء يك سلسله تغييرات كمّى و كيفى رجل مىشود ، والّا در انسانيت او تغيير حاصل نشده است .\r\nپس اگر ارسطو نوع استكمال را از استحاله جدا كرده است از اين نظر بوده كه خواسته بگويد استكمالهايى كه براى شئ پيدا مىشود استكمال شئ به اعراض خودش است نه استكمال شئ در جوهر خودش . حال چرا وقتى استكمال در اعراض را ذكر كرد فقط استكمال بر سبيل حركت را آورده است ولى [ آن دسته از 
  ] استكمالهاى عرضى را كه بر سبيل دفعى است ذكر نكرده است ؟ به عبارت ديگر اگر ارسطو به اين جهت نظر داشته كه مبادى جوهر بما هو جوهر را ذكر كند و به اعراض نظر نداشته است ، با توجه به اينكه او حركت در جوهر را جايز نمىداند ، بايد فقط همان يك قسم را كه استحاله است ذكر مىكرد و قسم استكمال را اساساً ذكر نمىكرد .\r\nپس ايراد ايرادكنندگان بر ارسطو وارد است و توجيه شيخ از اين نظر كه با مبانى ديگر ارسطو جور در نمىآيد درست نيست . اگر ارسطو قائل به حركت در جوهر مىبود بيان شيخ درست بود ولى چون ارسطو به چنين حركتى قائل نيست و بوعلى خود نيز به حركت در جوهر قائل نيست ، پس توجيه بوعلى صحيح نيست و ايراد وارد است .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nو لنشرع الان فى حلّ هذه الشكوك فنقول : الاولى أن يكون كلام المعلم الاوّل إنما هو فى مبادى الجوهر بما هو جوهر لا بما هو جوهر معروض له ما لايقوم جوهريته و لا ايضاً يكمّله ، فيكون كلامه فى كون الجوهر من عنصره او من موضوع له إما على سبيل كون نوع الجوهر مطلقاً و إما على سبيل كون كمال نوع الجوهر . . .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nادامه نقد و بررسى « كون شىء من شىء »\r\nگفتيم اين بحثها در ضمن بحث از تناهى علل آمده است ، البته در بحث از تناهى علل مادى . به مناسبت ايرادى كه بر تعبير ارسطو وارد آمده ، بوعلى در صدد رد اين ايرادها برآمده و يك سلسله مسائلى را طرح كرده كه فرع ، زائد بر اصل شده ، و مسائل چندان مهمى هم نيست ولى چون در كتاب طرح گرديده آنها را مىخوانيم .\r\nسخن در اين بود كه ارسطو « كون شىء من شىء » را تقسيم ثنايى كرده است :\r\nيكى على نحو الاستحاله است ؛ يعنى وقتى چيزى از چيزى به‌وجود مىآيد ، شئ اول مستحيل به شئ دوم مىشود ؛ يعنى شئ اول چيزى را كه دارد رها مىكند و بعد تبديل مىشود به شئ دوم . به عبارت ديگر فسادى است و كونى . اين معنى استحاله است كه در اينجا آمده است . نوع دوم على نحو الاستكمال است ؛ يعنى شئ اول كه به شئ دوم تبديل مىشود ، به اين صورت نيست كه چيزى را رها كند و چيز ديگرى را بگيرد ، بلكه آنچه دارد همه را حفظ مىكند و به كمالى مستكمل مىشود . اين تقسيم ثنايى ارسطو بود .\r\nايراد گرفتند كه « كون شىء من شىء » اقسام ديگرى هم دارد كه در بيان ارسطو نيامده است و بنابراين بيان ارسطو جامع نيست . ممكن است كه شيئى از شئ ديگر\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبه‌وجود بيايد و على سبيل الاستحاله و على سبيل الاستكمال التدريجى هم نباشد .\r\nاز آن جمله مثال زدند به « كون العالِم من الجاهل » . وقتى جاهل تبديل به عالم مىشود ، اين على سبيل الاستحاله نيست كه جاهل چيزى را ازدست بدهد . جاهل جهلش را از دست مىدهد و جهل هم كه نيستى است و چيزى نيست . پس در اينجا استكمال است ولى اين استكمال بر سبيل تدريج نيست ، مانند استكمال صبى نيست كه صبى متوجه به سوى كمال است و تدريجاً به آن مىرسد ؛ اين استكمال دفعى است .\r\n\r\nبيان ديگرى از دفاع بوعلى از ارسطو\r\nبوعلى در مقام دفاع از ارسطو برمىآيد و مىگويد مقصود ارسطو از « علت مادى » و « عنصر » « 1 » يا « جزء مادى » در « كون شىء من شىء » اين است كه جزء ذاتى باشد . جزء ذاتى يعنى چه ؟ يعنى جزئى باشد كه حالتى غير از جزء بودن نمىتواند داشته باشد . يك وقت هست كه يك شئ در حالتى است كه در ابتدا جزء چيزى نيست و بعد يصير جزءاً . مثلًا مصالح ساختمانى در ابتدا جزء چيزى نيستند ، آب خودش مستقل است ، سيمان هم وجود مستقلى دارد ، آنگاه اينها را مىآورند و جزء اين ساختمان قرار مىدهند . عناصر به اصطلاح طبيعيات نيز ابتدا مستقلًا در طبيعت وجود دارند ، بعد با يكديگر تركيب مىشوند و جزء يك مركب مىگردند . يا مثلًا انسان ابتدا عالم نيست ، بعد عالم مىشود ، آن وقت انسانِ عالم پيدا مىشود ، كه انسان و علم دو جزء انسان عالم هستند . شيخ مىگويد مقصود اين نيست ، مقصود\r\n\r\n\r\n\r\n\r\n","description":"","footnote":"\r\n( 1 ) . اين را توجه داشته باشيد كه « عنصر » در اصطلاح فلاسفه به دو معنى اطلاق مىشود : اگر در طبيعيات اطلاق كنند به همين معنى است كه امروز جارى است . امروز كه مىگويند عنصر ، يعنى اجسام بسيطه ؛ با اين تفاوت كه قدما اجسام بسيطه را آب ، خاك ، آتش و هوا مىدانستند و امروز چيزهاى ديگرى مىدانند . ولى تعريف همان تعريف است ، يعنى جسم بسيط غير مركب ، عناصر چهارگانه ، يا عناصر صدگانه .\r\nدر اصطلاح ديگرى در فلسفهء الهى مقصود از « عنصر » علت مادى است . بنابراين عنصر به اصطلاح طبيعيات ، خود داراى علت مادى و علت صورى است ، خودِ همان عنصر داراى ماده و صورت است . عنصر به اصطلاح فلاسفه را به جسم بسيط تعريف نمىكنند ؛ عنصر به اين اصطلاح را حامل استعداد شئ مىنامند : « حاملُ قوةٍ لشىء عنصره » ( منظومه حكمت ، المقصد الاول ، الفريدة السابعه / غرر فى العلة الماديه ) . پس عنصر در اينجا به معنى ماده يا علت مادى است و با عنصر به معنى جسم بسيط اشتباه نشود .\r\n","page_name":" 85 ","page_number":85},
  {"content":"\r\n\r\nجزئى است كه لايمكن أن يوجد إلّا جزءاً ، نمىتواند حالت غير جزئى داشته باشد .\r\nوقتى كه مىگوييم كه علت مادى يا علت عنصرى ، به اين معناست و همين است كه خارج از همين دو قسم نيست . يا به شكلى است كه در مثل « كون الماء هواءً » است ، يا به شكلى است كه در مثل « كون الصبى رجلًا » مىباشد . آن اقسامى كه ايراد كنندگان مطرح كردند داخل در اينجا نيست ؛ آن اقسام كه گفته شد ، آن چيزهايى است كه در ابتدا جزء نيستند و بعد جزء مىشوند .\r\n\r\nادامهء نقد بيان شيخ\r\nدر اينجا ما ايرادى بر بيان شيخ وارد كرديم كه به قوّت خود باقى است . گفتيم كه چرا ارسطو آن تقسيم دوگانه را كرده است با اينكه بحث او در مبادى جوهر است ؟\r\nچرا مبادى جوهر را دوگونه دانسته ، يكى على سبيل الاستحاله و ديگرى على سبيل الاستكمال ؟ آن قسمى كه على سبيل الاستحاله است داخل در همين تعريفى است كه شيخ بيان كرده است . اما آن قسمى كه على سبيل‌الاستكمال است داخل در تعريف شيخ نيست و جزء ذاتى نيست ، براى اينكه على سبيل الاستكمال را اگر استكمال جوهرى بگيريم بر خلاف مبناى خود ارسطو و بوعلى است . [ از نظر آنها 
  ] صبى كه تبديل به رجل مىشود كمال جوهرى پيدا نكرده ، بلكه كمال عرضى پيدا كرده است . در واقع نسبت رجل به انسان صبى نظير نسبت عالم است به انسان ؛ يعنى همان‌گونه كه انسان عالم مركبى است از انسان و علم ، انسان رجل هم مركبى است از انسان به اضافهء اين ابعاد [ و كيفيّات 
  ] خاص ، زيرا اين ابعاد و خصوصيات در انسانيت رجل دخالتى ندارد . پس اين هم باز از قبيل آن جوهرى مىشود كه معروضٌ لعرضٍ اعتبار كرديم نه جوهر بما هو جوهر . اگر اين استكمال را استكمال جوهرى بدانيم سخن شيخ درست است ولى خلاف مبناست ، و اگر استكمال بالعرض بدانيم ايراد آنها وارد است كه چرا [ قسم استكمال دفعى 
  ] را ذكر نكرده است .\r\nبه هر حال جواب شيخ مشخص است كه بر چه اساسى است . مقصودش از اين‌كه يك شئ جزء باشد اين است كه حالتى غير از جزء بودن براى آن تصور نشود . ولى ايراد سر جاى خود باقى است .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nمناط و معيار كمال\r\nشيخ بعد از اين به مسألهء استكمال مىپردازد و بيان مىكند كه ما به چه موردى استكمال مىگوييم و به چه موردى استكمال نمىگوييم . چرا وقتى كه انسان جاهل عالم مىشود نمىگوييم مستكمل به علم شده ، ولى وقتى كه صبى رجل مىشود مىگوييم مستكمل شده است ؟ فرق ايندو با يكديگر چيست ؟ جواب مىدهد كه مقصود ما از « كمال » در اينجا غايت است . فرق است ميان آنجايى كه طبيعت به سوى غايتى در حركت است و مىكوشد كه به سوى اين غايت برود و طبيعت به جبلّت خودش به سوى آن حركت مىكند ، و آنجايى كه طبيعت مستعد چيزى هست ولى به سوى آن در حركت نيست . مثال را من اول از خارج ذكر مىكنم : هستهء خرمايى را در نظر بگيريد . اين هسته استعداد درخت شدن را دارد ، مىتواند درخت شود ، استعداد خاكستر شدن را هم دارد . ولى اين دو استعداد با هم تفاوت دارند . در استعداد درخت شدن ، طبيعتِ هستهء خرماست كه به سوى درخت شدن در حركت است و متوجه اوست ، نياز به شرايط مساعد دارد كه خود طبيعت آن سير خودش را انجام دهد ، لازم نيست كه عامل خارجى آن را به سوى درخت شدن پيش ببرد . اين هسته فقط به معاونت و معاضدت احتياج دارد ؛ نور و آب و خاك و هوا به او برسد ، به سوى درخت شدن حركت مىكند ولى آن كه او را به آن سو حركت مىدهد طبيعتِ خودش است نه چيز ديگر . اين را « كمال » مىگوييم .\r\nدرخت شدن هسته و ميوه دادن آن را « كمال » مىگوييم .\r\nولى هر چيز ديگرى را كه هسته قابليت شدن آن را دارد كمال نمىناميم . اين هسته قابل خاكستر شدن هم هست ، يعنى اين قابليت را دارد كه يك عامل ديگر از خارج بيايد و آن را تحت تأثير خود قرار دهد و به خاكستر تبديل كند . اما اين ، طبيعت هستهء خرما نيست كه به سوى خاكستر شدن حركت كرده باشد . شيخ استعداد عالم شدن انسان را هم از همين قبيل مىداند . انسان مستعد عالم شدن است ، مستعد هنرمند شدن است ، مستعد صنعتگر شدن است . منظور اين است كه امكان دارد كه اگر عوامل خارجى به سراغش بيايند عالم بشود ، هنرمند بشود ، صنعتگر بشود . ولى اين ، طبيعت انسان نيست كه خودش به آن‌سو حركت مىكند .\r\nبنابراين ، اينكه بعضى از شدنها را از نوع كمال مىشماريم و بعضى ديگر را نمىشماريم تفاوتشان در اين است كه كمال يعنى غايت ، يعنى آن چيزى كه طبيعت\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nبه جبلّت خودش به سوى آن در حركت است . اگر غير از اين باشد ما به آن كمال نمىگوييم اگر چه طبيعت استعداد آن را داشته باشد .\r\nعلاوه بر اينكه جبلّت ذاتى طبيعت بايد به سوى كمال حركت كند ، از جمله خصلتهاى ديگرى كه براى غايت يا كمال هست اين است كه امورى كه طبيعت به جبلّت ذاتى خودش به سوى آنها در حركت است ، كافى است كه مانع را از سر راه حركتش برداريم تا او خود حركت را انجام دهد . اگر مانع و عايقى در ميان باشد طبيعت كارش را انجام نمىدهد ، ولى همين‌قدر كه مانع برداشته شد او كارش را انجام مىدهد . اين بر خلاف امورى است كه در جبلّت طبيعت نيست . در آن موارد ، نبودن مانع كافى نيست زيرا حركت اين طبيعت از درون خودش سرچشمه نمىگيرد . لهذا مىگويند حركت بر دو قسم است : طبعى و قسرى . حركت طبعى حركتى است كه اگر طبيعت را به خود واگذاريم و همهء موانع را از جلو او برداريم نيازى به عامل بيرونى براى حركت ندارد ، از درون خودش اين حركت را ايجاد مىكند . در قديم كه هنوز قوهء جاذبه را كشف نكرده بودند اين‌جور فكر مىكردند ، مىگفتند اگر ما سنگى را از بالا رها كنيم و مانعى هم سر راه آن نباشد ، يعنى جسمى سنگينتر و محكمتر از خودش سر راه نباشد ، اين سنگ به طبيعت خودش به سوى پايين مىآيد و طبيعتش آن را به پايين مىكشاند . حركت قسرى اينچنين نيست ، عدم مانع براى اين حركت كافى نيست ، بلكه يك عاملى از بيرون بايد بيايد و آن را به سوى آن هدف بكشاند . پس ، از جمله خصوصيات حركت استكمالى اين است كه نبودن عوايق و موانع كافى است كه طبيعت حركت خودش را به سوى آن كمال و غايت انجام دهد ، و به همين جهت هم حركت گفته مىشود ، يعنى طبيعت تدريجاً مىكوشد كه خودش را به آن غايت برساند .\r\n\r\nغايات و كمالات جوهرى و عرضى\r\nقهراً در اينجا يك مطلب خيلى مهمى طرح مىشود اگر چه آنها اين مطلب را در اينجا مطرح نمىكنند . آن مطلب مهم اين است كه آيا غايات طبيعت هميشه غايات عرضى است ؟ آيا كمالاتى كه طبيعت آنها را جستجو مىكند كمالات عرضى است ؟\r\nالبته همهء اعراضِ طبيعت كمالات نيستند ، ولى آيا آنچه كه از نوع كمال است و طبيعت آن را جستجو مىكند و جبلّتاً به سوى آن در حركت است همه از اعراض\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nاست ؟ يا اينكه طبيعت مىتواند كمال جوهرى هم داشته باشد ، غايت جوهرى هم داشته باشد ؟ اين از آن جاهايى است كه راه كسانى كه قائل به حركت جوهرى هستند و كسانى كه قائل به حركت جوهرى نيستند سخت از همديگر جدا مىشود . امثال بوعلى كه معتقدند تبدلات جوهرى به صورت كون و فسادند ، قهراً به اين معتقد نيستند كه اين كونها مطلوب طبيعت هستند ، بلكه اينها را تابع علل خارجى مىدانند ، يعنى [ اشياء 
  ] چيزى شبيه حركت ، آن هم حركت قسرى ، مىتوانند داشته باشند ولى دفعى است . مثلًا آبى كه الان وجود دارد و به عقيدهء فلاسفه معجونى از ماده و صورت است هيچ اقتضاى هوا شدن در آن نيست ، مثل همان هستهء خرماست نسبت به خاكستر شدن . به همان اندازه كه هستهء خرما استعداد خاكستر شدن را دارد آب هم استعداد هوا شدن را دارد ولى الان حركتى به سوى هوا شدن ندارد . اگر عوامل خارجى اقتضا كنند و صورت مايع را از او بگيرند و شرايط را بسازند هوا مىشود ، و لهذا متقابلا هوا هم آب مىشود . تبدلات در جوهر به اين گونه است . در جوهر قائل به حركت نيستند ، پس جوهر هرگز غايت جوهرى ندارد ، جوهر هميشه غاياتش عرضى است . مثلًا جوهر ، مكان خاصى را طلب مىكنند ، آن‌طور كه قدما معتقد بودند كه آب و خاك مركز كرهء زمين را طلب مىكنند و هوا و آتش سطح مقعر آن را طلب مىكنند . اين ، غايات طبيعت است ولى غايات عرضى است . اينكه مكانى را جستجو مىكند ، مكان خود يك عرض است . يا مثلًا طبيعت سيب جستجو مىكند قرمزى را و شيرينى را ، يعنى طبيعت دنبال اين كيفيت است و از درون خودش به سوى آن است . اين يك حركت طبعى براى طبيعت سيب است ، ولى طبيعت در جستجوى چيست ؟ در جستجوى يك كيفيت خاص . كمالش در يك كيفيت است .\r\nكمالش سرخ شدن است ، شيرين شدن است ، لطيف شدن است ، ازدياد حجم آن سيب است و اينكه فرض كنيد شكل سيب زيباتر شود . پس طبيعت كمال خودش را در كيفيات و يا در كميات و يا در أينيّات و يا در وضع جستجو مىكند ؛ و چون آنها معتقد به حركت در همين اعراض بودند پس طبيعت نمىتواند كمال ديگرى در امور ديگر جستجو كند ؛ و چون همهء اينها براى طبيعت جوهرى عرضند بنابراين هر غايت و كمال طبيعت جوهرى از نوع عرض است . البته هر تغيير عرضى از نوع كمال براى يك جوهر نيست ، يعنى ممكن است دگرگونيهاى كيفى و كمّى ايجاد بشود ولى از\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nقبيل غايات نباشد . مثلًا شما مىتوانيد با يك علت قسرى كميت يك طبيعت را عوض كنيد . مانند اينكه درختى كه اقتضا مىكند كميتش فلان‌قدر باشد تحت يك سلسله عوامل تغييرش بدهيد . درخت استعداد اين تغيير را دارد ، ولى اين تغيير چيزى نيست كه خود طبيعت آن را جستجو كند ، شما آن كميت را بر او تحميل مىكنيد .\r\nاما اگر كسى قائل به حركت در جوهر شد ، لازمه‌اش اين است كه معتقد باشد كه اصلًا غايات ذاتى طبيعت همان غايات جوهريه است - كه اين يك مسألهء فوق‌العاده مهمى در باب حركت جوهريه است - و غايات عرضيه غايات درجه دوم هستند ، به اين معنا كه طبيعت چند حركت دارد : حركتى در جوهر و حركاتى در اعراض . غايت حركت در جوهر هم جوهر است و غايت حركات عرضى هم عرض است . غايات كيفى و كمّى و أينى و وضعى ، غايات هستند ولى غايات حركات عرضى طبيعت هستند . اما همانطور كه حركات عرضى طبيعت طفيل حركات جوهرى طبيعت است و چون در جوهر حركت پيدا شود در اعراض هم حركت پيدا مىشود ، غايات عرضى هم تابع و طفيل آن غايات جوهرى است . آن وقت معناى اين سخن چنين مىشود كه طبيعت هميشه به سوى يك كمال جوهرى در حركت است . كمال جوهرى چيست ؟ اشتداد در جوهر است . اكنون جاى بيان آن نيست ، ولى آنها كه به اين حركت معتقدند مىگويند طبيعت هرچه بيشتر اشتداد پيدا كند جنبه‌هاى طبيعى و مادى يعنى مكانى و زمانى و بُعدى خود را از دست مىدهد و به عبارت ديگر جنبه‌هاى عدمى خود را از دست مىدهد و اين جنبه‌هاى عدمى به جنبه‌هاى وجودى تبديل مىشود ، و كم‌كم به حيات نباتى تبديل مىشود ، و حيات نباتى نيز كم‌كم به حيات حيوانى ، و حيات حيوانى به حيات انسانى تبديل مىشود و آنگاه به مرحلهء تجرد مىرسد . اين است كه غايت طبيعت جوهرى قهراً تجرد است ؛ يعنى طبيعت هميشه در دامن خودش جواهر مجرد را پرورش مىدهد ، مثل صدفى كه [ در درون خودش 
  ] دُر پرورش مىدهد . طبيعت به سوى تجرد در حركت است و جوهر مجرد به‌وجود مىآورد و اين جوهر مجرد وقتى كه به حد كمالش رسيد قهراً از طبيعت خارج مىشود . باز از نو [ طبيعت به ساختن جوهر مجرد مىپردازد 
  ] ، باز از نو و باز از نو .\r\nاين يك تفاوت بسيار اصيلى است ميان اينكه قائل به حركت در جوهر بشويم\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nيا حركت در جوهر را نپذيريم . اگر همانند بوعلى حركت در جوهر را قائل نباشيم بايد كمالات و غايات طبيعت را هميشه در يك سلسله اعراض طبيعى جستجو كنيم ، البته همان اعراضى كه طبيعت به طبع خودش به سوى آنها در حركت است . اما اگر قائل به حركت جوهرى شويم غايت طبيعت را [ علاوه بر غايات جوهرى 
  ] در اعراض هم مىدانيم ولى به عنوان يك غايت درجه دوم . غايت اصلى طبيعت را بايد ماوراء طبيعى شدن بدانيم كه طبيعت به آن سو در حركت است .\r\nسؤال : اگر اين كمالات جوهرى براى طبيعت به صورت حركت حاصل نشود و به صورت كون و فساد باشد چه مىشود ؟ استاد : نه ، آنجا ديگر نمىشود .\r\n- يعنى نمىشود كه رفتن به سوى كمالات به صورت حركت نباشد و به‌طور كون و فساد باشد ؟ استاد : نه ، نمىشود . ما هنوز برهان مطلب را اقامه نكرده‌ايم ، فقط به بيان آن پرداخته‌ايم .\r\nتفاوتش در چيست ؟ استاد : تفاوتش از زمين تا آسمان است . اگر شما به كون و فساد قائل شويد بايد همان نتيجه‌اى را كه ما در اينجا گرفتيم بگيريد ، يعنى قائل شويد كه همهء تبدلاتى كه در طبيعت رخ مىدهد از نوع همان تبدلى است كه آب به هوا يا هوا به آب پيدا مىكند ؛ و به همين دليل است كه آنها حركت در جوهر را رد مىكنند . آنها منكر نيستند كه در يك جاهايى كون و فساد رخ مىدهد . آن جاها را ما هم انكار نمىكنيم . ولى ما نمىتوانيم تمام حركتهاى طبيعت را از همان قبيل حركات عرضى بدانيم . بعضى از برهانهايى كه اقامه مىكنند روى همين جهت است كه مىگويند اعراض تابع جوهرند ؛ يعنى اگر در جاهايى قائل به حركت در عرض شويم ، در\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nهمان‌جا اگر حركت در جوهر نبود محال بود كه حركت در عرض وجود داشته باشد .\r\nالبته ما حالا در مقام اثبات حركت جوهريه نيستيم و بحثش اينجا نيست . فقط مىخواستيم بگوييم اين دو ديد چقدر با يكديگر اختلاف پيدا مىكنند كه از جملهء آن مسألهء غايات است .\r\n\r\nطرح ايرادى ديگر بر بيان ارسطو\r\nشيخ بعد از اين يك إن قلت قلتى را از طرف معترضين ارسطو طرح مىكند و جواب مىدهد . اشكال اين است كه ما مىبينيم در طبيعت در همين مواردى هم كه استكمال بايد صورت گيرد موانعى و عوايقى پيدا مىشود و مانع رسيدن طبيعت به كمال خودش مىشود ، پس اين خود يك شق ديگرى است .\r\nجواب اين است كه وقتى مىگوييم طبيعت در مواردى مستكمل است ، معنايش اين است كه به طبع خودش مستكمل است و اگر مانعى و عايقى نبود آن استكمال صورت مىگيرد . حال يك عايقى مانع كمال مىشود ، اين با اصلى كه ما بيان مىكنيم منافات ندارد .\r\nو إذا كان كذلك لم يخل الموضوع من أحد أمرين :\r\nإما أن يكون متقوماً بهذا الشىء او باخر يقوم مقامه ، فيكون قد كان فيه قبل حصول الصورة الحادثة فيه شىء آخر يقوم مقامها فى تقويمه إلّا أنها لاتجتمع مع هذا ، فيكون قد كان حصل من العنصر و من ذلك الشىء جوهر ، فلمّا كان الثانى فسد ذلك الجوهر المركب ، و هذا أحد القسمين .\r\nو إما أن يكون العنصر قد يقوم لا بهذا الشىء الذى حدث و لكن بصورة غير مستكملة فيما لها بالطبع و لكنها قد حصلت بحيث يقوّم المادة فقط . . .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nادامهء ايرادهاى وارده بر « كون شىء من شىء »\r\nگفتيم ارسطو تعبير « كون شىء من شىء » را به كار برده است ، و گفتيم بر اين تعبير ايرادهايى گرفته‌اند . از جمله ايرادهايى كه گرفته‌اند اين بود كه او مقسم را « كون شىء من شىء » قرار داده است و در اين صورت بايد لااقل دو شئ در دو نام و عنوان مختلف داشته باشيم تا بتوانيم بگوييم اين شئ از آن شئ به‌وجود مىآيد ، مثلًا بگوييم آب از هوا به‌وجود آمد يا هوا از آب به‌وجود آمد . بنابراين چنين تعبيرى كامل نيست و در همه‌جا صادق نمىباشد ، در موارد خاصى صادق است ، در جايى صادق است كه اگر در حالتى شئ را « الف » بناميم و عنوان « الف » رويش بگذاريم ، اين شئ مستعدِ شدن شئ ديگر باشد به طورى كه وقتى تبديل به شئ ديگر شد نام و عنوان « الف » روى آن گذاشته نمىشود ، حال چه به نحو استحاله باشد و چه به نحو استكمال . اما اگر ما جايى داشته باشيم كه واقعاً استحاله‌اى صورت بگيرد يا واقعاً استكمالى پيش بيايد ولى چنين نباشد كه شئ قبل از استكمال يا استحاله نام و عنوانى داشته باشد و بعد از استكمال يا استحاله نام و عنوان ديگر ، تعبير « اين شئ از آن شئ بيرون آمد » صدق نمىكند . بله ، اگر دو نام و عنوان بود تعبير « كون شىء من شىء » وافى است . اما اگر ما كلمهء « موضوع » يا كلمهء « عنصر » را به كار مىبرديم ،\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nچون اين كلمات داراى معانى عامى هستند ، بر همهء اين موارد اطلاق مىشد . البته به‌وجود آمدن شيئى از شئ ديگر ، شامل كلمهء « موضوع » يا « عنصر » نمىشود و همان تعبير « كون شىء من شىء » كافى است .\r\nجواب اين ايراد امر مهمى نيست . شيخ مىگويد اين يك نزاع بر سر لفظ است و بر سر تعبير . وقتى مقصود روشن و واضح باشد ديگر اشكالى پيش نمىآيد كه اين تعبير در جايى صدق نكند . مقصود و حقيقت روشن است . منظور و حقيقت اين است كه ما شيئى داشته باشيم كه استعداد شئ ديگر را داشته باشد . اين شئ كه استعداد شئ ديگر را دارد مادهء شئ ناميده مىشود ، يعنى حامل استعداد شئ .\r\nبه‌وجود آمدن شئ دوم را « تكوّن » مىگويند . البته اصطلاح « تكوّن » در جواهر به كار مىرود زيرا « كون » اصطلاحاً در جواهر مطرح است نه در اعراض . در اعراض اصطلاح ديگرى است . در موارد تبدل جوهرى مىگويند : « تكوّنَ هذا الشىء من هذا الشىء » . منظور اين است كه اين شئ دوم از يك ماده‌اى به‌وجود آمده و ابتدا به ساكن نيست .\r\nارسطو گفته است : « كون شىء من شىء على نحوين » ، حال ممكن است در جايى آن حالت اول اسم بخصوصى نداشته باشد ، ولى آيا واقعيت دارد يا ندارد ؟\r\nيعنى آيا واقعاً در آنجا ماده‌اى كه حامل استعدادى باشد هست يا نيست ؟ آيا اين استعداد تبديل به فعليت مىشود يا نه ؟ اگر چنين بود كه معنا صادق است اگرچه لفظ صادق نباشد . خلاصه در همهء اين موارد مقصود مشخص است ، حال مىخواهد اين لفظ صادق باشد و يا صادق نباشد . بنابراين ايراد طرح شده ايراد مهمى نيست .\r\n\r\nشرح و توضيح متن\r\nو أماالشبهة التى تعرض من جهة أنه إنما أخذ من‌العناصر ما جرت به العادة بأن يقال : إنّ الشىء من دون ما لم تجر به العادة ، فالجواب عن تلك الشبهة هو أنه ليس تتغير أحكام الاشياء من جهة الاسماء ، و لكن يجب أن يقصد المعنى ؛ فلنقصد و لنعرف الحال فيه .\r\nممكن است اشكال گرفته شود كه اين تعبير شامل آن مواردى مىشود كه اصطلاحاً كلمهء « مِن » در آنجا صدق كند . ( البته شيخ بعداً توضيح مىدهد كه در كجا\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nكلمهء « مِن » صدق نمىكند . ) [ جواب اين است كه 
  ] احكام واقعى به واسطهء اسم و لفظ عوض نمىشود . ما بايد معنا را قصد كنيم و ببينيم چيست . ما بايد حقيقت را بفهميم تا اينكه حتى در آنجايى كه اين لفظ هم صدق نمىكند ولى معنا وجود دارد به مطلب برسيم .\r\nفنقول : إن العنصر أو الموضوع الذى يكون منه الشىء إذا كان يتقدمه فىالزمان ، فإنّ له من جهة تقدمه له « 1 » خاصية لا تكون مع حصوله له ، وهى الاستعداد القوى « 2 » ، و إنما يتكوّن الجوهر منه لاجل استعداده لقبول صورته . و أما إذا زال الاستعداد بالخروج إلى الفعل وجد الجوهر و كان محالا أن يقال إنه متكوّن منه .\r\nيك شئ كه از شئ ديگر به‌وجود مىآيد ، اگر آن شئ ديگر زماناً بر شئ به‌وجود آمده تقدم داشته باشد ، قهراً بايد در آن ، حالت و خصلت و خاصيتى باشد كه به موجب آن خصلت و حالت اين شئ از او به‌وجود بيايد . نام آن خصلت و خاصيت را « استعداد » مىگذاريم . استعداد چيزى است كه با آمدن فعليت زوال پيدا مىكند .\r\nجوهر ثانوى كه از آن اوّلى متكوّن مىشود از آن جهت است كه آن اوّلى استعداد آن جوهر ثانوى را دارد . گفته‌ايم همان گونه كه رابطه‌اى ميان فاعلها و فعلها هست ، رابطه‌اى نيز ميان بالقوه‌ها و بالفعل‌ها هست . همانطور كه از هر فاعلى هر فعلى صادر نمىشود ، هر بالقوه‌اى هم به هر بالفعلى تبديل\r\n\r\n\r\n\r\n\r\n","description":"","footnote":"\r\n( 1 ) . اين كلمهء « له » و آن « له » كه قبلًا آمده ، يكى اضافى است و بهتر است كه اين دومى نباشد .\r\n( 2 ) . اين « استعداد قوى » تا اندازه‌اى تعبير نامأنوسى است . همان‌طور كه در باب قوه و فعل خوانديم گاهى استعداد و قوه به يك معناست . گاهى قوه را به معناى مبدأ فعل و نيرو استعمال مىكنند و گاهى قوه را در مقابل فعليت به كار مىبرند كه مرادف با استعداد مىشود . يك فرق ديگر هم بين لفظ استعداد و قوه هست ، و آن اين است كه اگر استعداد شديد شد و قريب به فعليت بود به آن « قوه » مىگويند . اين استعداد قريب به فعليت را « الاستعداد القوى » مىگويند . مثلًا اگر از ما بپرسند كه آيا اين خاك استعداد انسان شدن دارد يا نه ، مىگوييم : بله ، دارد ، البته به اين صورت كه اين خاك مثلًا به گندم تبديل شود و گندم به نان تبديل شود و اين نان غذاى انسانى بشود و اين غذا به نطفه و بعد به انسان تبديل شود . پس استعداد انسان شدن در او هست ، اما اين استعدادِ بعيد است . استعداد قوى همان استعداد قريب به فعليت است ، يك منزل يا دو منزل مانده به فعليت . مثل نطفه كه مستعد انسانيت است و استعداد قريب به فعليت . معمولًا « قوّه » را جايى مىآورند كه استعداد شديد باشد .\r\n","page_name":" 95 ","page_number":95},
  {"content":"\r\n\r\nنمىشود . بنابراين چيزى از نوع سنخيت و وحدت ميان بالقوه و بالفعل وجود دارد .\r\nوقتى كه استعداد زايل شد قهراً جوهر فعليت پيدا مىكند .\r\nسؤال : نمىتوانيم بگوييم كه هر قابلى با هر فعلى مىتواند فعليت پيدا كند ؟\r\nيعنى اگر فعلى پيدا شود بالاخره قابل مىتواند به فعليت برسد ؟ استاد : مقصودتان چيست ؟\r\nمقصود اين است كه مثلًا مىتوانيم بگوييم خاك انسان نمىشود ، ولى اين بسته به اين است كه چه فعلى عرضه مىشود .\r\nاستاد : نه ، اين را ما قبلًا خوانده‌ايم و گفتيم كه استعداد در اينجا به چه مناسبت است . سخن شيخ هم در اينجا سخن خوبى بود كه بيان شد . گفتيم كه يك وقت مىگوييم « طبيعت استعداد اين شئ را دارد » به اين معناست كه او را طلب مىكند و به سوى او حركت مىكند ، گاهى هم به معناى مطلق قابليت تغيير است . مثلًا دانهء گندم ، هم استعداد بوتهء گندم شدن را دارد و هم استعداد خاكستر شدن را . استعداد بوته شدن به اين معناست كه خود طبيعت به اين سو حركت مىكند ، فقط كافى است كه شرايط خارجى مساعد باشد تا خود طبيعت بدان سو برود . اما در استعداد خاكستر شدن كافى نيست كه شرايط مساعد باشد تا دانه به خاكستر متبدل شود ، بلكه اين عوامل خارجى است كه او را به صورت خاكستر درمىآورد . اين هم خودش نوعى استعداد است ، اما نه استعدادى كه خود شئ طلب كند . بحث ما در اينجا در مورد استعدادى است كه خود شئ آن را طلب مىكند . حتى خاك هم استعداد گندم شدن را دارد . طبيعت غايت را جستجو مىكند . [ ممكن است غايتهاى مختلف مثل منازل مختلف در مسير حركت طبيعت وجود داشته باشد 
  ] و غايت اصلى و نهايى صد منزل فاصله داشته باشد . به حرفى كه امروزيها در باب تكامل مىزنند توجه كرده‌ايد ؟ اين حرف از اين نظر حرف خيلى درستى مىتواند باشد . آن حيوان اوليه كه به صورت يك سلول بوده ، از همان مرحلهء تك‌سلولى اقتضاى انسان شدن در او بوده است ؛ يعنى طبيعت به سوى انسان شدن حركت مىكرده ولو\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاينكه يك ميليون منزل بايد طى مىشده تا به انسان برسد . ولى معلوم است كه اگر در مورد آن حيوان تك‌سلولى بگوييم كه مستعد انسانيت است ، منظور استعداد قريب به فعل نيست ، منظور استعداد خيلىخيلى بعيد است . پس بحث ما در استعداد قريب است .\r\nفإذا لم يكن له من جهة الاستعداد اسم ، بل أخذ له اسمه الذى لذاته الذى يكون له أيضاً عند ما لا يجوز أن يتكوّن منه الشىء ، لم يكن هو الاسم الذى يتعلق بمعناه التكوّن ؛ فإن لم يكن له من جهة الاستعداد اسم ، لم يكن أن يقال باللفظ و إن كان المعنى حاصلًا فىالوجود ؛ و إذا كان المعنى الذى يكون للمسمى حاصلا فى غيرالمسمى كان حكمه فىالمعنى حكم ذلك ، و إن كان عدم الاسم يمنع أن يكون حكمه فىاللفظ حكم ذلك .\r\nبعضى از اشياء از جهت مستعد بودن اسم خاص دارند و بعضى از اشياء از اين جهت اسم خاصى ندارند . وقتى كه از جنبه مستعد بودن اسم خاص نداشته باشند كلمهء « تَكَوَّنَ منه » در آنجا صادق نيست . شيخ مىگويد صادق نبودن آن مهم نيست ، مهم اين است كه معنا و حقيقت آن صدق كند . معنا و حقيقت امر اين است كه هرجا « تَكَوَّنَ منه » هست ، ماده‌اى و حامل استعدادى هست و اين ماده كه حامل استعداد است به يك فعليت متبدل مىشود . اگر بگوييم : كودك كه به رجل تبديل مىشود ، از جهت استعداد رجل شدن هيچ اسمى جز اسم « انسان » را ندارد ، بنابراين در اينجا « كون شىء من شىء » غلط است ، يعنى غلط است بگوييم « كون الرجل من الانسان » زيرا انسان اسم ذات رجل است نه اسمى از آن جهت كه مستعد است . انسان اسم اين نوع است اعم از اينكه استعداد رجليت را داشته باشد يا نه . استعداد رجليت يعنى استعداد افزايش ابعاد ، تغييرات كمّى و كيفى و امثال آن . حال اگر اينها نباشد باز هم انسان انسان است . پس انسان اسم اين نوع و اين ذات است ، هم قبل از فعليت صدق مىكند و هم بعد از فعليت ؛ و لهذا « تكوّن الرجل من الانسان » صدق نمىكند ، چون انسان اسم او از آن جهت كه مستعد است نيست ، اسم اوست از آن جهت كه آن ذات را دارد .\r\nشيخ مىگويد مهم نيست كه اسم صدق نكند ، واقعيت آن وجود دارد . اين عين\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nهمان داستان طلبه‌اى است كه ادعاى عربيّت مىكرد . از او پرسيدند كه عرب به گاو چه مىگويد ؟ گفت : بقر . گفتند : به گوساله چه مىگويد ؟ گفت : صبر مىكنند تا بزرگ شود ، آنگاه به او هم مىگويند بقر ! [ اگر از جهت استعداد اسمى نداشته باشد 
  ] بلكه آن اسمى كه برايش به كار مىبرند اسم نوع آن باشد به طورى كه در هر دو حال ، قبل و بعد از فعليت ، همان اسم به كار مىرود ، قهراً چنين اسمى كه در هر دو حالت صادق است [ اسمى نيست كه بر معناى تكوّن صدق كند 
  ] چون اسمى كه بر معناى تكوّن صدق كند اسمى است كه براى مستعد از آن جهت كه مستعد است بالخصوص گفته مىشود . اين تعبير « كون شىء من شىء » با آن اسم صادق نيست اگر چه حقيقت ، موجود باشد . پس ممكن است كه در لفظ صادق نباشد اما در معنا صادق است .\r\nفإذا أخذنا القول الذى يكون لذلك الاسم لو كان موضوعاً أمكننا حينئذ أن نقول فى كل شىء : إنه يكوّن من‌العنصر له ؛ مثلًا أمكننا أن نقول : إن النفس العالمة « 1 » تكوّن من نفس جاهلة مستعدة للعلم ، إلّا أن نمنع استعمال لفظ يكون فيما خلا التكوّن الذى فى الجوهر . فلايجوز أن نقول فىالنفس العالمة : إنها كانت من نفس مستعدة للعلم ، و لكن يجوز لا محالة فىالجواهر ، و كلامنا فيها . على أنه فيما أحسب لا يختلف هذا الحكم فىالجواهر مع ذواتها ، و فىالجواهر مع أحوالها .\r\nحالا وقتى كه لفظ « كون شىء من شىء » به آن عبارت صادق نباشد ، يعنى لفظ خاصى براى شئ از آن جهت كه مستعد است نداشته باشيم ، مىتوانيم همان لفظى را كه در هر دو حال صادق است با دو قيد مختلف بياوريم تا عبارت صدق كند . مثلًا گفتيم كه « كان‌الرجل من الانسان » غلط است زيرا انسان كه اسم براى اين ذات است مقيد به اين نيست كه فقط مستعد رجوليت باشد و رجل نباشد . اما مىتوانيم بگوييم « كان الانسان البالغ من الانسان الصغير » . خود همان انسان را در دو حالت مىآوريم و در اين صورت « كون شىء من شىء » صادق است ولى با يك قيد براى متكوّن منه\r\n\r\n\r\n\r\n\r\n","description":"","footnote":"\r\n( 1 ) . در نسخهء ديگر « عاقلة » آمده ، ولى « عالمة » بهتر است .\r\n","page_name":" 98 ","page_number":98},
  {"content":"\r\n\r\n[ و يك قيد براى كائن 
  ] . يا مثلًا مىگوييم « يكوّن من نفس جاهلة نفس عالمة » . ما متناسب اين تعبير ، لفظى جداگانه نداريم ، ولى مىتوانيم آن را به اين صورت بياوريم . اين ديگر بحث لفظى است كه عرض كردم سودى ندارد .\r\nاينجا ممكن است يك اشكال ديگر پيش آيد كه اين تعبير از نظر ادبى غلط است . در عبارت « تكوّن نفس عالمة من نفس جاهلة » كلمهء « تكوّن » آورده شده ، در حالى كه گفته شد اين لفظ را فقط در تبدّل جوهرى به جوهر ديگر استعمال مىكنند ، حال آنكه دراين عبارت تبدل حالتى به حالت ديگر بيان شده است ، تبدل كيفى به كيف ديگر ؛ چون در واقع اين است كه حالت جهل به حالت علم تبديل شده ، و چيزى غير از اين نيست . پس كلمهء « تكوّن » صدق نمىكند و تعبير غلط است ، كه اين هم يك بحث لفظى است .\r\nشيخ مىگويد درست است كه تبدل يك عرض به عرض ديگر را « تكوّن » نمىگويند . اگر كيفى به كيفى تبدل يابد « استحاله » مىگويند ، اگر تبدل كمّى به كمّ ديگر باشد « نمو » يا « ظهور » مىگويند ، اگر تغيّر أينى به أين ديگر باشد « انتقال » و امثال آن مىگويند ، و اگر جوهرى به جوهر ديگر تبدل يابد « تكوّن » مىگويند . شيخ مىگويد من گمان دارم كه اين تعبير اختصاص به تبدل جوهرى به جوهر ديگر ، مثل « تكوّن الماء من الهواء » ندارد . اگر حالتى داشته باشيم كه مقرون به جوهر باشد و تبدل يابد باز هم آن مفهوم عرضه شده براى جوهر در اينجا لغتاً صدق مىكند ، مثل « تكوّن الماء الحار من الماء البارد » . پس چون در مثال جوهر را اخذ كرديم و گفتيم « تكوّن النفس العالمة من النفس الجاهلة » ، نفس در هر دو حال در اينجا اخذ شده ، بنابراين كلمهء « تكوّن » صدق مىكند . اين يك بحث لفظى است .\r\nو أما قول هذا القائل : إنّ هذا يكون كوناً من الشىء بمعنى بعد ، فليس إذا كان بمعنى بعد كيف كان ، لم يكن الكون الذى نقصده ؛ فإنه لابدّ فى كل كون عن شىء أن يكون الكائن بعدما عنه كان ، إنما الذى يزيفه المعلم الاول و لايتعرض له هو أن لا يكون هناك معنى غيرالبعدية ، مثل المَثَل الذى يضربه و يشرحه ، و أما إذا كان من الشىء بمعنى أن كان بعده بأن بقى له من جوهره الذى كان أوّلا ما هو ايضاً من جوهر الثانى لم يكن بمعنى بعد فقط ، و كان الذى كلامنا فيه .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nايراد ديگرى كه گرفتند اين بود كه ارسطو خود گفته بود كه ما در تعبير « كون شىء من شىء » نظر به بعديت نداريم و منظور ما اين نيست كه اگر چيزى بعد از چيز ديگرى قرار گرفت بگوييم كه اين مقدم ، مادهء آن است ؛ بلكه مقصود ما در اين تعبير ، حقيقت تأليف شده است كه از دو چيز تأليف گرديده : يكى ماده و ديگرى صورت ، البته ماده‌اى كه صورت بر او عارض شده و اين شئ از او به‌وجود آمده است . ما به مطلق بعديت نظر نداريم و به همين جهت اگر يك شئ بعد از شئ ديگر قرار گرفت ما آن شئ ديگر را مادهء آن نمىناميم . مثلًا در « كون الابن من الاب » تعبير « كون شىء من شىء » صدق مىكند ولى نمىگوييم كه پدر مادهء فرزند است . اين تعبير را در جايى مىگوييم كه تمام ذات يا جزء ذات شئ دوم از شئ اول به‌وجود آمده باشد ؛ مثل « كون الهواء من الماء » كه هوا از آب است . در آب جزئى وجود دارد كه « ماده » ناميده مىشود و همان جزء الان جزئى از ماهيت هوا را تشكيل مىدهد . در چند صفحه قبل شيخ گفت كه لازمهء اين حرف ارسطو اين است كه در بعضى موارد همان بعديت زمانى صدق كند . اين ايرادى بود كه شيخ آن را نقل كرد . خود شيخ جواب مىدهد كه ارسطو نگفته است كه نبايد بعديت زمانى صدق كند ، بلكه گفت بعديت زمانى كافى نيست . سخن اين نيست كه حتماً متكوّن‌منه نبايد بر كائن تقدم زمانى داشته باشد ، بلكه صحبت اين است كه متكوّن‌منه لااقل جزئى از وجود كائن را تشكيل مىدهد . بنابراين ماگفتيم كه بعديت زمانى كافى نيست ، و در « كون شىء من شىء » بعديت زمانى دخالتى ندارد . ما در اين تعبير نظرمان به معنى و مفهوم ديگرى است ، نه اينكه گفته باشيم كه حتماً نبايد بعديت زمانى در كار باشد . اغلب هم ممكن است و اين جور است كه مادهء وجود يك شئ بر خود آن شئ تقدم زمانى دارد ، ولى همان ماده الان جزء وجود آن شئ هم هست .\r\nو أمّا قول هذا القائل : إنه تكلم من العنصر الذى بالعرض دون العنصر الذى بالذات ، فقد وقعت فيه مغالطة بسبب أنّ العنصر للكون ليس هو بعينه العنصر للقوام فىالاعتبار ، و إن كان هو هو بالذات ، فإن العنصر بالذات للكون هو ذات مقارنة للقوة ، والعنصر بالذات للقوام هو ذات مقارنة للفعل ، و كل واحد منها هو عنصر بالعرض لما ليس هو عنصراً له بالذات ، و كلامه فى العنصر الذى للكون ، لا فى الذى للقوام ، فيكون إنما أخذ العنصر\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nبالعرض لو أخذ العنصر الذى للكون مبدأ للقوام ؛ فإنّ الصبى ليس عنصراً لقوام الرجل و لايكون منه قوام الرجل ، و لكنه عنصر لكون الرجل و يكون منه كون الرجل .\r\nفإن قال قائل : إن المعلم الاول إنما يتكلم فى مبادئ الجوهر مطلقاً فلم أعرض عن العنصر الذى للجوهر فى قوامه ، مثل موضوع السماء ، واقتصر علىالعنصر الذى للجوهر فى كونه .\r\nچنان كه مكرراً گفته‌ايم اينها ماده را در دو اصطلاح به كار مىبرند كه نبايد آنها را با يكديگر اشتباه كرد . حال اين را شيخ به تعبيرى خاص بيان مىكند . گاهى ماده را به معناى حامل استعداد شئ مىگويند و گاهى به معناى حامل وجود شئ و حامل فعليت شئ . مثلًا گاهى مىگويند آب ماده است براى هوا . معلوم است كه در اينجا حامل وجود هوا نيست ، هوا كه بيايد ديگر آبى وجود ندارد ، صورت مايع وجود ندارد ؛ بلكه در اينجا به معنى حامل استعداد هواست . البته آب ماده‌اى دارد و صورتى ؛ مادهء آن حامل استعداد هواست نه صورت آن . با آمدن فعليت هوا صورت آب زايل مىشود . بنابراين وقتى مىگويند « ماده » و منظورشان حامل استعداد شئ است ، در همين موارد است . اگر گفتند آب عنصر هواست ، يعنى عنصر تكوّن اوست ، توجه كنيد : عنصر تكوّن اوست . گاهى نيز كلمه « عنصر » يا « ماده » را به معنى حامل فعليت شئ به كار مىبرند ، يعنى آنچه كه الان حامل فعليت شئ است . مثلًا همين آب را در نظر بگيريد . خود آب مركب است از صورتى و ماده‌اى . ماده‌اش آن است كه قبل از اينكه آب تشكيل شود هم وجود داشته است ؛ و صورتش آن فعليتى است كه الان هست ، و هم‌اكنون اين صورت آب با مادهء خودش متحد است . هم‌اكنون همين ماده‌اى كه در آب است ، هم مادهء آب است و هم مادهء هوا . به اين معنا مادهء آب است كه حامل فعليت آب است ، و به اين معنا مادهء هواست كه حامل استعداد هواست . اين دو اصطلاح در نزد حكما هست . آنچه در منظومه آمده بود كه : « حاملُ قوةٍ لشىءٍ عنصرُه » منظور حامل استعداد بود . به عبارت ديگر اينها به حامل استعداد شئ « عنصر تكوّن » يعنى مادهء تكوّن مىگويند ، و به حامل وجود شئ و فعليت شئ « عنصر قوام » مىگويند .\r\nاين دو عنصر يا دو ماده‌اى را كه الان توضيح داده شد اگر مته به خشخاش\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nگذاشته [ و بخواهيم دقيقاً مشخص كنيم 
  ] بايد چنين بگوييم كه ماده‌اى كه در آب هست عنصر تكوّن هواست و عنصر قوام آب است . اگر اين مادهء آب را در حالى كه آب است « عنصر قوام آب » بناميم بالعرض ناميده‌ايم ، يعنى مجازاً گفته‌ايم ؛ كما اينكه اگر « عنصر استعداد آب » بناميم باز آن را هم بالعرض و المجاز گفته‌ايم .\r\nدر اينجا ايرادى را مطرح كرده‌اند كه ما چند جلسه پيش بيان كرديم كه در كلام ارسطو ميان عنصر بالذات و عنصر بالعرض تفكيك نشده است . مثلًا صبى را براى رجل عنصر گرفته است و حال آنكه صبى عنصر رجل نيست . اگر ما بخواهيم صبى را عنصر رجل بدانيم عنصر بالعرض است .\r\nشيخ [ در جواب 
  ] مىگويد : علت اشكال شما اين است كه ميان « عنصر كون » كه حامل استعداد شئ است و « عنصر قوام » كه حامل فعليت شئ است فرق نگذاشته‌ايد . اينكه مىگوييد صبى عنصر رجل نيست ، [ درست است به اين معنا كه 
  ] عنصر قوام رجل نيست ، به اين معنا كه وقتى رجل تكوّن يافت صبى در رجل وجود ندارد ، بلكه صباوت معدوم شده است ، اما عنصر تكوّن رجل هست . بنابراين سخن ارسطو در عنصر تكوّن است نه در عنصر قوام . پس شما ايندو را با يكديگر اشتباه كرده‌ايد و از همين جهت ايراد گرفته و گفته‌ايد كه صبى را عنصر رجل شمردن به نحو بالعرض است نه بالذات در حالى كه سخن در عنصر بالذات است .\r\nشيخ مىگويد اولًا هر عنصر بالذاتى به يك اعتبار عنصر بالعرض است و به يك اعتبار نيست ؛ يعنى هر عنصر بالذات براى چيزى عنصر بالذات است و براى چيز ديگر عنصر بالعرض . عنصر بالذات تكوّن ممكن است عنصر بالعرض قوام باشد و عنصر بالذات قوام عنصر بالعرض تكوّن . ثانياً نظر ارسطو در عنصر تكوّن است نه در عنصر قوام . آنگاه مىگويد اگر سؤال شود چرا ارسطو بحث عنصر قوام را طرح نكرده است ، مىگوييم آنجا كه عنصر قوام از عنصر تكوّن منفك باشد نيازى به بحث ندارد .\r\nاين تفكيك در كجاست ؟ در طبيعت ، عنصر تكوّن و عنصر قوام توأم هستند چون طبيعت عالم كون و فساد است . هرچيزى كه الان عنصر قوام است يك وقت ديگر عنصر تكوّن بوده است ، و هر چيزى كه الان عنصر تكوّن است بعداً عنصر قوام خواهد شد . فقط در افلاك بوده كه به عقيدهء قدما عنصر قوام هست و عنصر تكوّن نيست ؛ يعنى مادهء فلك كه داراى صورت فلكى است اين صورت را از ازل تا ابد دارد ؛ هيچ وقت نبوده كه اين ماده صورت ديگرى داشته باشد و بعد صورت فلكيّت\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nاز او متكوّن شده باشد . مىگويد چرا ارسطو بحث را به آنجا نكشانده ؟ خود پاسخ مىدهد كه به اين دليل است كه آنجا اصلًا نيازى به اين بحث نبوده است ، زيرا در جايى كه ماده هميشه يك صورت را داشته باشد احتمال اين كه در اينجا علل غيرمتناهى باشد نيست ؛ مثلًا كسى بگويد : اين فلك داراى صورتى است و ماده‌اى ، و همان ماده‌اش هم بالفعل داراى صورتى و ماده‌اى است ، و آن ماده هم به همين ترتيب . يك چنين چيزى در آنجا مطرح نيست كه كسى احتمالش را هم بدهد . به همين جهت نيازى به بحث ندارد . اين بحث فقط در باب همان علل تكوّن است كه احتمال نامتناهى بودن علل پيش مىآيد و قابل بحث است . به همين دليل ارسطو در آنجا كه احتمال نامتناهى بودن مطرح نيست بحث نكرده است .\r\nفالجواب عن ذلك أنّ عنصر قوامه جزء منه ، و هو معه بالفعل ، و لا يشكل تناهى الامور الموجودة بالفعل فى شىء متناه موجود بالفعل . على أنّ من بلغ أن يتعلم هذا العلم ، و وقف على سائر ما سلف فإنما يشكل عليه من أمر تناهى العلل و لا تناهيها أنه هل يمكن أن يكون كذلك فىالعناصر التى بالقوة واحداً بعد آخر مختلفة بالقرب و البُعد . . .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nفصل سوم تناهى علل غائى\r\n\r\nتناهى علل غائى و صورى\r\n\r\nمقدمه\r\nبحث در ادامهء همان علت فاعلى است . بحثى كه ما در بارهء « تناهى علل » مىكنيم [ اگرچه در بارهء علل چهارگانه است 
  ] ولى آن [ سه علت 
  ] هم به علت فاعلى منتهى مىشوند . در بارهء علت غائى قبلًا هم بحث كرديم . آيا هر معلولى كه در طبيعت وجود دارد يك علت غائى هم دارد يا ندارد ؟ آيا هر فاعلى ، حتى فاعل طبيعى ، غايتى را جستجو مىكند يا نه ؟ ما در بحث « غايات » به طور مفصل خوانديم و رد شديم .\r\nأما مسألهء علت مادى و علت صورى يك نظريهء خاص ارسطويى شمرده مىشود . اين نظريه قبل از ارسطو مطرح نبوده است و ابداع خود ارسطوست . بعدها در دورهء جديد شبهه‌ها و شكهايى در بارهء آن طرح شده است ، كه اكنون ما در مقام بيان آنها نيستيم . البته اين بحث در جواهر مطرح است نه در اعراض . اين نظريه مىگويد حقيقت هر جوهر جسمانى مركب از دو امر است : مادهء شئْ بالقوه و مادهء شئْ بالفعل . مادهء شئْ بالقوه را « ماده » مىگويند ، گاهى نيز به « حامل استعداد شئ » تعبير مىكنند ؛ و چنان كه گفتيم گاهى ماده را به معنى حامل فعليت شئ نيز به كار مىبرند . آن چيزى كه ملاك فعليت شئ است و به موجب آن ، شئ خودش خودش است و ماهيت شئ واقعاً و بالفعل بر او صادق است ، اصطلاحاً آن را « صورت »\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nمىگويند . پس به هر حال نظريهء « ماده و صورت » يك نظريه ارسطويى است ؛ و در اينجا كه ما بحث از تناهى علل مادى و صورى مىكنيم مبنى بر اين است كه قبلًا پذيرفته‌ايم كه هر شئ مركب از ماده و صورت است . ديگر جاى بحث از تناهى علل مادى و صورى نيست [ و به علت غائى مىپردازيم 
  ] .\r\n\r\nتناهى علل غائى از تعريف خود آنها به دست مىآيد\r\nچنان كه شيخ بيان كرده است تناهى يا عدم تناهى علت غائى از تعريف آن آشكار مىگردد . يا ما قائل به علت غائى هستيم يا نيستيم . اگر قائل به علت غائى نيستيم [ ديگر تناهى يا عدم تناهى آن مطرح نمىشود 
  ] و اگر قائل به علت غائى هستيم ، از خود تعريف آن برمىآيد كه فرض عدم تناهى براى آن نمىتوان كرد ؛ يعنى در چنين فرضى خلف لازم مىآيد . مىخواهيم بگوييم كه متناهى بودن علل غائيه از متناهى بودن علل فاعليه واضحتر و روشنتر است . به قول امروزيها خود لايتناهى بودن مستلزم تناقض است ، چرا ؟ براى اينكه در تعريف « علت غايى » مىگوييم : علت غايى آن است كه فعل براى او ايجاد شده است ، اين شئ براى او ايجاد شده است ، به تعبير ديگر « ما لاجله الشىء » . در اين صورت سؤال مىكنيم : آيا خود آن غايت براى فاعل خير است ؟ خود آن مطلوب فاعل است ؟ آيا فاعل اين « ما لاجله » را براى خودش مىخواهد يا براى خودش نمىخواهد ؟ فرض كنيم اسم فاعل « الف » باشد و اسم فعل « ب » . « الف » كه « ب » را ايجاد مىكند يا براى غايتى است و يا براى غايتى نيست . اگر بگوييم براى غايتى نيست ، نتيجه اين مىشود كه اصلًا علت غايى وجود ندارد كه بحث در تناهى يا عدم تناهى آن بكنيم . اگر براى غايتى باشد ، جاى بحث هست كه آيا اين علت متناهى است يا نه ؟ وقتى علت غايى را پذيرفتيم و قبول كرديم كه اين « الف » فعل « ب » را براى غايتى انجام مىدهد ، مىپرسيم : آيا اين غايت مطلوب بالذات اين فاعل است يا مطلوب بالغير اين فاعل ؟\r\nآيا فاعل آن مطلوب و غايت را به خاطر خود آن غايت مىخواهد يا به خاطر چيز ديگر ؟ اگر آن غايت را به خاطر خودش بخواهد اصطلاحاً اسمش را « خير » مىگذارند ، زيرا خير در اصطلاح اين فلاسفه به معنى « ما يُؤْثَر » است ، آن چيزى كه انتخاب مىشود و فاعل او را اساساً به خاطر خودش مىخواهد . اگر چنين شد ، اين علت غائى علت نهايى نيز هست . ولى اگر « الف » كه فاعل است « ب » را براى « ج »\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nايجاد مىكند ، « ج » خودش مُؤْثَر و مطلوب بالذات نيست بلكه « ج » براى « الف » وسيله است براى چيز ديگر ، در اين صورت بر حسب اصطلاح به « ج » خير نمىگويند . هرچيزى كه خودش مُؤْثَر نبود و وسيله بود براى چيز ديگر آن را اصطلاحاً « نافع » مىگويند نه « خير » . قبلًا هم ما اصطلاح خير و نافع را داشتيم كه توضيح داده شد . حال نقل كلام مىكنيم به آن چيزى كه « ج » به خاطر اوست . اگر آن چيز خودش خير و مُؤْثَر است و مطلوب بالذات اوست پس غايت به آنجا منتهى مىشود . اگر چنين نباشد آن نيز مطلوب بالذات و خير نيست و براى چيز ديگرى است . اگر بخواهيد بگوييد كه غايات بعدى هم هر كدام براى چيز ديگرى هستند و سلسلهء غايات به جايى منتهى نمىشود ، بنابراين سلسله غايات به شيئى كه خودش مُؤْثَر باشد منتهى نمىشود ، پس اصلًا به غايتى منتهى نمىشود ، و اين معنايش اين است كه ما علت غائى نداريم ، نه اينكه علل غائى غيرمتناهى است . در مورد علت فاعلى خلف لازم نمىآيد ، زيرا اگر بگوييم علل فاعلى غيرمتناهى هستند ، لازمهء غيرمتناهى بودنشان اين نيست كه فاعل ما فاعل نباشد . فاعلِ اول خودش فاعل است ، و همين فاعل هم خودش فاعل دارد ، و آن هم فاعل دارد ، به همين ترتيب ؛ اما اين فاعلها منتهى به حدى نمىشوند . پس در آنجا اگرچه ممكن است هر فاعلى فاعل داشته باشد ولى باز هم خودش فاعل است . اما در باب غايات اين امر معنى ندارد . نمىشود كه غايت خودش غايت باشد و غايت غايت هم غايت باشد و غايت آن هم غايت باشد ، زيرا غايت يعنى نهايت ، يعنى « ما ينتهى اليه طلب » ، يعنى آن كه طالب او را مىخواهد و به او مىرسد ، آن كه اين فعل براى اوست . پس عدم تناهى [ غايت 
  ] مساوى است با غايت نداشتن . اين يك امر واضحى است .\r\n\r\nغايت و مطلوب بالذات و بالغير\r\nكارهاى انسان را در نظر بگيريد . خيلى از كارهاى انسان علت غائى دارد . آن كارهايى را كه انسان با يك عمل و حركت و با نيروى عضلانى انجام مىدهد ، اين كارها را انسان براى چيزى مىخواهد . در اعيان هم احياناً ممكن است چنين چيزى باشد . مثلًا خانه را مىخواهد براى استكنان ، كه اگر استكنان نبود اين خانه را نمىخواست . يا مثلًا پول را مىخواهد زيرا پول ارزش دارد و وسيلهء مبادله است با كالاهايى كه مطلوب اوست و حاجتها و نيازهاى طبيعى او را برمىآورد . اگر اين\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nپول ، وسيله بودن خود را از دست بدهد ، مثلًا يك خروار اسكناس داشته باشد و آن اسكناسها ناگهان اعتبار خود را از دست بدهند ، آن اسكناسها به كاغذ پاره تبديل مىشود . پس خود اين پول چيزى نيست ، شخص آن را به خاطر وسيلهء مبادله بودن مىخواهد . وقتى كه اين پول از اعتبار افتاد ، ديگر اين پول ارزش خود را از دست مىدهد . پس انسان پول را براى پول نمىخواهد بلكه براى چيز ديگر مىخواهد .\r\nاما كسى كه بچه‌اش را دوست مىدارد ، اين دوستى به خاطر خود بچه است ، نه اينكه بچه را به خاطر شئ ديگر دوست بدارد . پس مىبينيد كه اشيائى كه مطلوب انسان هستند چقدر با يكديگر فرق دارند . آن چيزهايى كه انسان آنها را براى خودشان مىخواهد قابل مبادله و معاوضه نيست ، اگرچه ارزش اين نسبت به آن چيزى كه با اين مىخواهد مبادله شود كمتر باشد و آن ارزش بيشترى داشته باشد ؛ يعنى انسان اگر بچه‌اى داشته باشد كه زشت باشد ، اما بچهء ديگرى خيلى زيبا و خيلى باهوش باشد ، باز هم حاضر نيست بچهء خودش را با بچهء ديگرى معاوضه كند .\r\nاگر شخصى قاليچه‌اى به ارزش هزارتومان داشته باشد ، قاليچهء ديگرى را كه دوهزار تومان ارزش دارد ببيند ، يا آن قاليچهء ديگر از جنبه‌اى بهتر از قاليچهء خودش باشد ، فوراً معاوضه مىكند ، اگر معاوضه نكند ديوانه است . همه به او مىگويند آن قاليچهء بهتر را براى خود انتخاب كن و آن قاليچهء بدتر را نگير . ولى هيچ وقت اين مطلب در مورد پدر يا پسر و يا حتى در مورد معشوق مطرح نيست . هيچ كس نمىگويد آن بهترش را بگير و اين بدتر را رها كن . در اين موارد خود شخص پدر يا پسر يا معشوق مطلوب است ، انسان خودِ او را مىخواهد ، نه او را براى چيز ديگر .\r\nاشيائى كه انسان آنها را به خاطر ارزششان مىخواهد ، خودشان مطلوب بالذات نيستند ، ارزش آنهاست كه مطلوب بالذات است ؛ و لهذا اگر چيز ديگرى بيايد كه ارزش بيشتر داشته باشد انسان آن دومى را انتخاب مىكند . اما اشيائى كه به هر حكمى عشق و علاقه انسان به شخص او تعلق گرفته است و انسان خود او را مىخواهد نه چيز ديگر را ، اگر چيز ديگرى كه نسبت به آن ارزش بيشترى داشته باشد در ميان آيد ، باز هم انسان همان اولى را مىخواهد و اين را نمىخواهد ، زيرا آن اولى ارزش بالذاتش آن قدر است و همين ارزش براى اين انسان بالاترين ارزشهاست . به همين جهت مثلًا بچهء خودش از همهء بچه‌هايى كه در دنيا هستند ارزشمندتر است و بالاترين ارزشهاست .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nدر مورد كالا هم همين جور است . مثلًا شخصى يخچالى تهيه مىكند . مىگوييم :\r\nبراى چيست ؟ مىگويد : براى اينكه وقتى مىخواهم آب بنوشم آب سرد باشد . پس انسان يخچال را به خاطر آب سرد مىخواهد . آب را براى چه مىخواهد ؟ براى اينكه وقتى تشنه مىشود بنوشد . مىپرسيم : نوشيدن آب را براى چه مىخواهى ؟\r\nمىگويد : براى رفع تشنگى . رفع تشنگى را براى چه مىخواهى ؟ آيا انسان رفع تشنگى را براى چيز ديگر مىخواهد ؟ اگر كسى منطق طبيعت را رها كند و به دنبال منطق عقل برود مىگويد : رفع تشنگى را براى اين مىخواهم كه هلاك نشوم و ادامهء حيات دهم . ادامهء حيات براى چيست ؟ بالاخره [ اين سؤالات 
  ] در جايى متوقف مىشود . البته يك كودك وقتى آب مىنوشد اساساً فكر نمىكند كه براى ادامهء حيات است ، اصلًا اين حرفها به عقلش نمىرسد كه اين از لوازم حيات است ؛ او چون تشنه است آب مىنوشد . دقيقاً هم همين‌جور است . او فعلًا چون تشنه است و فقط براى رفع تشنگى آب مىنوشد ، نه اينكه صغرى و كبرى تشكيل دهد و نتيجه بگيرد كه من بايد آب را بنوشم براى اينكه اگر آب ننوشم بدن من به قدر كافى آب ندارد و اگر به قدر كافى آب نداشته باشد بعداً اختلال پيدا مىشود و من از دنيا مىروم و حياتم از دست مىرود . اين چهرهء عقلانى كار است كه نه براى حيوان و نه براى انسان از جنبهء طبيعىاش مطرح نيست .\r\nپس يك سلسله امور براى انسان خير است ، يعنى مُؤْثَر بالذات است ؛ مثل كارهايى كه انسان به خاطر لذت مىكند . اگر كسى بگويد : چرا چنين كارى را انجام دادى ؟ جواب مىدهد : براى اينكه لذت ببرم . لذت براى چه ؟ لذت براى چيز ديگر نيست . از عضوى درد مىكشد ، مثلًا دندانش درد مىكند ، دوا رويش مىگذارد ، يا دندان را مىكشد ، براى چه ؟ براى اينكه از درد خلاص بشود . از درد خلاص بشود براى چه ؟ مىگويد : اين ديگر براى چه نمىخواهد ؛ و متوقف مىشوند . اشيائى كه مطلوب انسان هستند همه به مطلوب بالذات منتهى مىشوند .\r\nپس ما در بارهء تناهى علل غائيه احتياج نداريم كه زياد بحث كنيم « 1 » .\r\nاما تناهى علل صورى اوضح از اين است كه احتياج به برهان داشته باشد . صور غيرمتناهى در آن واحد غير ممكن است . در عين حال همان برهانى كه در « تسلسل\r\n\r\n\r\n\r\n\r\n","description":"","footnote":"\r\n( 1 ) . [ نوار از اينجا تا آخر فصل در دست نبود . به همين جهت مطالب از روى جزوهء دستنويس تنظيم گرديده است . 
  ]\r\n","page_name":" 108 ","page_number":108},
  {"content":"\r\n\r\nعلل » ذكر كرديم در اينجا هم جارى است ؛ يعنى هرجا كه آن شروط جارى باشد اين برهان هم جارى است . آن شروط عبارتند از : اول اينكه امور غيرمتناهى باشند ؛ ديگر اينكه بين امور ترتب باشد ؛ و سوم اينكه امور معيت داشته باشند .\r\n\r\nابداع و احداث\r\nآنگاه شيخ مطلبى را عنوان مىكند كه قبلًا هم بحث شده بود . حكما بين « ابداع » و « احداث » فرق مىگذارند . البته حكما به هر دو « ايجاد » مىگويند . احداث يعنى ايجاد شيئى از شيئى . . . احداث را بيشتر « تكوين » مىنامند و اين اصطلاح وقتى است كه شئ يك مايهء قبلى داشته باشد . ابداع آنجايى است كه چيزى از چيزى به‌وجود نيامده است [ و صرف ايجاد است 
  ] . حكما قائل هستندكه هيچ چيز در طبيعت ابداعى نيست ، همه تكوينى و احداثى است . اما اشيائى نيز داريم كه ابداعيات‌اند ، ايجادشان صرف ايجاد است ، نه ايجاد شئ از شئ . به عقيدهء اينها عقول مجرده از اين نوع است ؛ البته نفس چنين نيست . در مورد طبيعت هم اگر همهء موجودات و كل آن را در نظر بگيريم باز هم نسبت به ذات بارى ابداعى است . همهء طبيعت ، ديگر از چيزى به‌وجود نيامده است . براى مجموع طبيعت ديگر ماده‌اى وجود ندارد .\r\n« كونٌ مِن » دو اصطلاح دارد ، يكى به اين معنى است كه هر چيزى ماده‌اى دارد . به اين معنى هيچ چيزى از عدم به‌وجود نيامده است ، چون عدم چيزى نيست كه از آن چيزى پيدا شود . اما به يك معنى ديگر همهء اشياء از عدم به‌وجود آمده‌اند ؛ به اين معنى كه هر شيئى در مرتبهء ذاتش وجود نيست ، بعد به واسطهء علةالعلل هست مىشود .\r\nاينكه عدم موجود گردد محال است . وجود هم محال است كه معدوم شود . البته مولوى مىگويد :\r\n پس عدم گردم عدم چون ارغنون * گويدم كانّا اليه راجعون \r\n[ كه اين به معناى ديگرى است . 
  ]\r\nاما وقتى اين دست من حركت مىكند ، اين حركت ، موجودى است كه تمام اين مسافت را در زمان خود اشغال كرده است . نه عدمى موجود شده و نه اينكه بعداً موجودى معدوم شده است . دو عدم قبل و بعد آن حركت را ما انتزاع مىكنيم .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nفصل فى إبانة تناهى العلل الغائية والصورية و اثبات المبدأ الاول مطلقاً ، و فصل القول فىالعلة الاولى مطلقاً ، و فىالعلة الاولى مقيداً ، و بيان أنّ ما هو علة اولى مطلقة علة لسائر العلل . . .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nفصل چهارم صفات واجب الوجود\r\n\r\nمقدمه\r\nترتيب استدلال پيرامون مسائل « الهيات بالمعنى الاخص » در كتابهاى فلاسفه‌اى چون بوعلى به اين صورت است كه : در مرتبهء اول ، منتهى شدن ممكنات به يك علت فاعلى اولى را اثبات مىكنند . به عبارت ديگر اول واجب‌الوجود را اثبات مىكنند ؛ يعنى اثبات مىشود كه هر ممكن‌الوجودى به واجب‌الوجود منتهى مىشود . اما مسائل ديگرى مثل اينكه آيا واجب‌الوجود واحد است يا كثير ، و اگر كثير است متناهى است يا غيرمتناهى ، در اينجا مطرح نمىشود . امكان دارد كه كسى ادعا كند ممكنات عالم بىنهايت است و هر ممكنى به واجب‌الوجودى منتهى مىشود ، يا بگويد انواع عالم نامتناهى است و هر نوعى به يك واجب‌الوجود منتهى مىشود . [ طرح اين مسائل ربطى به اثبات واجب‌الوجود ندارد و بعد از آن مطرح مىگردد . 
  ]\r\nبعد از مرحلهء اثبات واجب در مقام اثبات وحدت آن برمىآيند و بيان مىكنند كه وجوب وجود با كثرت سازگار نيست .\r\nدر اينجا ذكر اين مطلب مناسب است كه در مثل فلسفهء بوعلى [ اثبات وحدت بعد از اثبات واجب‌الوجود قرار دارد 
  ] ولى در متن معارف اسلامى منطقى هست كه\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nتفكيك بين اين دو امر نمىشود ؛ وجود واجب و وحدت او به منزلهء [ دو امر 
  ] لاينفك از يكديگر تلقى شده‌اند ، چنان كه حضرت على عليه السلام مىفرمايد :\r\n« توحيدُهُ اثباتُهُ »\r\n« 1 » . در فلسفهء ملاصدرا هم مطلب از جهتى به همين صورت معارف اسلامى است . در اين فلسفه در طبيعت واجب‌الوجود فرض كثرت نمىشود ؛ نه اينكه عقل ابا نداشته باشد كه واجب‌الوجود را كثير فرض كند و بعد اثبات كند كه واجب فقط يك شخص دارد .\r\nدر اين درس ، شيخ فقط اشاره‌اى به وحدت مىكند و در باب بعد بيشتر به بحث مىپردازد . شيخ در اول « الهيات » به تفصيل وحدت واجب را اثبات كرد و در اينجا فقط به ذكر يكى از دلائلى كه در آنجا مطرح شده بود مىپردازيم . البته شئ ممكن است كه واحد باشد ، اما وقتى واجب باشد طبيعت آن وحدت را اقتضا مىكند .\r\n\r\nدليلى بر اثبات وحدت واجب\r\nاگر ما دو واجب ( يا بيشتر ) داشته باشيم ، اين دو واجب در واجب بودن با يكديگر اشتراك دارند . اكنون مىپرسيم كه آيا مابه‌الامتيازى ميان آنها وجود دارد يا ندارد ؟ اگر دوتا باشند حتماً وجه امتيازى بايد داشته باشند . اين وجه امتياز به دو صورت مىتواند باشد : يكى اينكه وجه امتياز ، ذاتى آن دو باشد ؛ يعنى در عين اينكه در بخشى از ذات با هم اشتراك دارند در بخش ديگر امتياز دارند . در اين صورت در جنس با هم مشترك و در فصل مختلفند . بنابراين اختلاف آنها « نوعى » مىشود و واجب داراى انواع متعدد مىگردد .\r\nديگر اينكه امتياز آنها در فرد باشد ؛ يعنى يك نوع واجب بيشتر نباشد ، اما همان نوع داراى افراد مختلف باشد ، كه در اين صورت طبعاً امتيازشان به اعراض خواهد بود .\r\nحال فرض مىكنيم كه اختلاف واجبها در عوارض است ؛ سؤال مىكنيم : اين عوارض از كجا پيدا شده است ؟ طبيعت اينها كه يكى است و بنا بر طبيعتشان بايد اقتضائات يكسان داشته باشند . در افرادِ ممكن عوارض ناشى از عوامل خارجى است ، اما واجب‌الوجود كه نمىتواند تحت تأثير عامل ديگر قرار گيرد . اگر\r\n\r\n\r\n\r\n\r\n","description":"","footnote":"\r\n( 1 ) . [ در الاحتجاج ، ج 1 ، ص 475 ، حديث 115 شبيه اين عبارت هست ، به اين صورت : دَليلُهُ اياتُهُ وَ وُجودُهُ اثْباتُهُ . 
  ]\r\n","page_name":" 112 ","page_number":112},
  {"content":"\r\n\r\nواجب‌الوجودى در عالم باشد ، آنچه را كه دارد از ذات خود دارد .\r\nفرض ديگر اين بود كه اختلاف در فصل باشد ، يعنى بگوييم دو واجب داريم كه در يك جهت اشتراك دارند . آيا ملاك وجوب وجود ، مابه‌الامتياز است يا مابه‌الاشتراك ؟ اگر مابه‌الاشتراك همان ملاك وجوب وجود است ، ديگر مابه‌الامتياز ملاك وجوب وجود نيست . . . مىپرسيم : پيدايش اين مابه‌الامتياز از كجاست . . .\r\n\r\nشبههء ابن كمونه\r\nدر اينجاست كه سؤال معروف ابن كمونه مطرح مىشود . اگرچه اين اشكال بعد از بوعلى طرح شده است ولى جواب آن از بيانات بوعلى روشن است . ابن كمونه مىگويد كه شما يك بار اختلاف را در فصل فرض كرديد و بار ديگر در اعراض و گفتيد كه اينها در وجوب وجود با هم مشترك هستند ، به همين جهت تعدد را غيرممكن دانستيد . چه مانعى دارد كه بگوييم واجب‌الوجودها اصلًا با هم اشتراكى ندارند ؟ دو وجودند كه به تمام ذات متباين از يكديگرند ، مثل مقولات واجناس عاليه كه به تمام ذات جدا از هم هستند ، مثلًا « كم » و « كيف » متباين به تمام ذات هستند . جواب اين است كه ما در اينجا فرض كرده‌ايم كه همه واجب‌الوجود هستند .\r\nاگر واجب‌الوجود نباشند كه ما بحث نداريم . اما اگر گفتيم واجب‌الوجودند معنىاش اين است كه چيز مشتركى ، هم در اين و هم در آن هست . هر معنى مشترك كه در دو فرد است يا بايد از قبيل جنس باشد و يا از قبيل نوع و يا از قبيل عرض عام و يا عرض خاص . مىدانيم كه وجوب وجود نمىتواند از نوع عوارض باشد .\r\nدر كتب متأخرين ، اول به اثبات واجب مىپردازند و بعد وحدت را اثبات مىكنند . اما شيخ مثل ارسطو بحث كرده است ، يعنى اول تناهى علل را اثبات كرده است . حال اين سؤال پيش مىآيد كه آيا همان‌طور كه اثبات مىكنيم واجب‌الوجودِ فاعلى واحد است ، علت غائى هم واحد است ؟ علت مادى نهايى هم واحد است ؟ . . .\r\nشيخ مىگويد ما فقط دليل داريم كه واجب‌الوجود واحد است . برهان مىگويد كه هر ممكن‌الوجودى از ناحيه علت فاعلى بايد به يك واجب‌الوجود منتهى شود ؛ از طرف ديگر وحدت آن را اثبات مىكنيم و مىگوييم همهء غايات و مواد و ممكنات از نظر فاعل به واجب‌الوجود منتهى مىشوند . پس واجب‌الوجود علت اولى است\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمطلقاً ؛ يعنى نه تنها همهء فاعلها به او منتهى مىشوند ، بلكه [ همهء غايات و مواد و ممكنات نيز به او منتهى مىگردند 
  ] .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nترتيب بحث در « الهيات بالمعنىالاخص »\r\nچنان كه گفته شد در « الهيات بالمعنىالخص » اجمالا در سه قسمت بحث مىشود : يكى بحث پيرامون اثبات واجب‌الوجود است كه در فصول گذشته بيان شد . اين بحث در واقع اثبات علت اولى است . مبنا و اصل اين طرز فكر چنين است كه همهء موجودات در اين نظام علت و معلول منتهى مىشود به ذاتى كه آن ذات علت همهء اشياء است ولى خود او معلول هيچ علتى نيست . از اين علت اولى احياناً به « علت نخستين » هم تعبير مىكنند . بحث وحدت واجب هم داخل در همين قسمت است .\r\nاثبات منتهى شدن معلولات و ممكنات به واجب‌الوجود يك مطلب است و اثبات اينكه همه معلولها يك واجب‌الوجود دارند و طبيعت واجب‌الوجود از تكثر ابا دارد مطلب ديگرى است ؛ يعنى حسب فرض ابتدائىِ عقل مانعى ندارد كه چنين فرض كنيم كه هر ممكن‌الوجودى و هر شيئى را كه ما در او آثار امكان مىبينيم مربوط به عللى بدانيم كه آن علل بالاخره منتهى به واجب‌الوجود مىشوند ، اما همين‌جا دليلى نداريم كه همهء ممكن‌الوجودها در نظام علت و معلولى به يك واجب‌الوجود منتهى بشوند ، شايد به رشته‌اى از واجب‌الوجودها منتهى گردند ؛ مثل آنچه كه بعضى از\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nقائلين به ارباب انواع - به معناى قديمىاش - مىگفتند . مثلًا ممكن است كسى معتقد باشد كه نوع انسان و اين افراد انسانى كه در خارج هستند همه ممكن‌الوجودند و آثار و علائم امكان در آنها هست : حادثند ، متغيرند ، فانى شونده‌اند ؛ بنابراين انسانها در يك نظام علت و معلولى منتهى مىشوند به يك واجب‌الوجود كه رب‌الانسان است . هر نوعى از حيوانات و هر نوعى از نباتات و هر نوعى از جمادات و هر نوعى از مركبات عالم منتهى مىشود به يك مبدأ جداگانه و مخصوص خود . براى عناصر هم هر كدام يك مبدأ جداگانه قائل شويم . بر حسب فرض ، كسى مىتواند چنين فرضى را بكند . اين است كه مسألهء توحيد از مسألهء واجب‌الوجود جداست ؛ يعنى اثبات واجب‌الوجود و لزوم و ضرورت انتهاء ممكنات به واجب‌الوجود يك مسأله است ، و وحدت واجب‌الوجود و تكثر نپذيرفتن او مسألهء ديگر .\r\nاين در فلسفهء شيخ و امثال ايشان به اين صورت است . اما در فلسفه‌هاى بعد از او كه بر اساس اصالت وجود و وحدت تشكيكى وجود قرار دارند ، ديگر مسألهء اثبات واجب‌الوجود و وحدت واجب‌الوجود ، هر دو يكى است ؛ يعنى در آنجا ديگر فرض تعدد نمىشود . همين‌قدر كه اثبات واجب‌الوجود شود اين اثبات موازن با اثبات وحدت آن مىباشد ؛ يعنى راه در فلسفهء اصالت وجود نزديكتر است .\r\nبخش ديگر از مباحث « الهيات بالمعنىالاخص » بحث در صفات واجب‌الوجود است ، كه اين بخش مباحث نسبتاً مشكلى دارد ، به اين معنا كه اثبات منتهى شدن عالم به واجب‌الوجود براى عقل ساده‌تر است از اثبات صفات .\r\n\r\nقابل انكار نبودن وجوب وجود\r\nتقريباً مىشود گفت كه هيچ مكتبى واجب‌الوجود را نمىتواند انكار كند و در واقع و باطن ، انكار هم ندارد اگرچه به ظاهر بگويند . از هر مكتبى - حتى يك مكتب مادى - اگر سؤال شود كه آيا امكان دارد كه تمام هستى يك مرتبه نيست شود ؟ آيا امكان دارد كه تمام هستى و هرچه هست ، مايُرى و مالايُرى ، همه نيست مطلق بشود ؟ يا محال است ؟ [ دو راه بيشتر ندارد . 
  ] اگر بگويد محال است ، معنايش اين است كه مجموع عالم را واجب‌الوجود مىداند و معدوم شدن آن را محال مىشمارد .\r\nمىپرسيم : منظور شما از اينكه مجموع عالم محال است كه معدوم شود چيست ؟ آيا اين انسان معدوم نمىشود ؟ اين هوا معدوم نمىشود ؟ مىگويند : نه . در آخر ، سخن\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nآنها برمىگردد به اين جهت كه اين مركبات ممكن است معدوم شوند و اين تركيبها به هم بخورند ، اما آن چيزى كه اصل همهء اين تركيبات است محال است كه معدوم شود ؛ يعنى مطلب بالاخره به اجزاى اوليه برمىگردد . مىپرسيم آيا اجزاى اوليه است كه محال است معدوم شود ؟ مىگويند بالاخره يك چيزى در اينجا هست كه نيستى بر او محال است و آن ديگر معدوم نمىشود ؛ يعنى در اينجا علت معدوم نشدن به مركب نبودن نسبت داده شده است . در واقع گفته شده كه معدوم شدن چيزى جز انحلال تركيبات نيست . پس وقتى يك شئ معدوم مىشود تركيبات آن به هم مىريزد ، اما اجزاى اصلى تشكيل دهندهء مركبات معدوم نمىشوند و وجوب وجود دارند .\r\nسؤال : آيا بازگشت سخن كسانى كه به طور غير مستقيم براى مجموع عالم وجوب وجود را قائل مىشوند به همان واجب‌الوجودى است كه ما معتقديم ؟ استاد : ما بايد حرف آنها را بشكافيم كه « مجموع واجب‌الوجود است » يعنى چه ؟\r\nآيا مجموع واجب‌الوجود بالغير است يا واجب‌الوجود بالذات ؟ يا در مجموع ، هم واجب‌الوجود بالغير داريم و هم واجب‌الوجود بالذات ؟ در تحليل ، همين مىشود كه در اين مجموع ، هم واجب بالذات داريم و هم واجب بالغير .\r\nپس اگر مطلب در اين مقدار شكافته شود مىبينيم كه حتى مكتبهاى غيرالهى هم منكر واجب‌الوجود نيستند . آنها نيز اين را انكار نمىكنند كه اصلى در عالم هست كه بر آن اصل نيستى محال است . بعد از اين است كه بايد روى آن اصل بحث كنند - و بحث هم مىكنند - كه آن اصلى كه نيستى بر او محال است چگونه اصلى مىتواند باشد ، هستى او چگونه است كه نيستى بر او محال است ، و تفاوتش با هستيهاى ديگرى كه نيستى بر آنها محال نيست و تغيير و انحلال آنها و تركيب آنها محال نيست ، چه مىباشد ؟ بخش دوم در بارهء صفات واجب‌الوجود است ؛ و عرض كرديم كه مسألهء صفات تقريباً از يك نظر مشكلتر از مسألهء اثبات ذات واجب‌الوجود است . به همين جهت ممكن است كسى بگويد كه ذات واجب‌الوجود را همه قبول دارند ، يا به صفت\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nوحدت يا به صفت كثرت ، اما آنچه مكتب الهى را از مكتب غير الهى متمايز مىكند صفات واجب‌الوجود است . در مكتب الهى فرض چنين است كه آن واجب‌الوجود ، عليم و قدير و حىّ و مدرك است و « لَيْسَ كَمِثْلِهِ شَىْءٌ » « 1 » يا به تعبير حكما حقيقته لا ماهية له ، وجودٌ محض ، وجودٌ صرف ، و از اين قبيل صفات ؛ يعنى مجموع صفاتى بر او حمل مىشود و يا صفاتى از او نفى مىگردد و مىگوييم ليس بكذا ، ليس بكذا . . .\r\nخيلى از همان صفات ثبوتى هم باز برمىگردد و در حالت نقيض از واجب سلب مىشود ؛ يعنى وقتى مىگوييم خدا عالم است ، مىتوانيم آن را نقيض كنيم و بگوييم ليس بجاهلٍ ؛ يا اگر مىگوييم قادر است ، يعنى ليس بعاجزٍ ؛ اگر مىگوييم حىّ است ، يعنى ليس بميّة ؛ اگر مىگوييم مجرد است ، يعنى ليس بجسمٍ ؛ و اگر مىگوييم واحد است ، يعنى ليس بكثيرٍ و ليس بمتعددٍ . پس بخش دوم بخش صفات است .\r\nبخش سوم بخش افعال است ، افعال واجب‌الوجود ، يعنى عالم از آن جهت كه به واجب‌الوجود منتسب است . اين بحث در واقع در بارهء رابطهء عالم است با واجب‌الوجود ، زيرا تمام ماسوىاللَّه فعل واجب‌الوجود است . وقتى كه در بارهء فعل واجب‌الوجود بحث مىكنيم در واقع در بارهء رابطهء ممكن با واجب بحث مىكنيم .\r\nدر اول فصل آمده : « فصلٌ فى الصفات الاولى » . اين تعبير تا اندازه‌اى نارساست ، براى اينكه « الاولى » صفت واقع شده براى « الصفات » . « الصفات الاولى » يعنى صفتهاى اوّلى . « الصفات الاولى » در مقابل « الصفات الثانية » است ، در حالى كه ما در اينجا بحث از صفات اولى در مقابل صفات ثانيه نداريم . البته ما در باب صفات ، آنها را به صفات ذات و صفات فعل تقسيم مىكنيم . ولى در اينجا چنين مقصودى مطرح نيست ، بلكه منظور در اينجا صفات ذات اولى است ، يعنى صفات واجب‌الوجود ؛ و چون منظور صفات ذات واجب‌الوجود است ، بايد بگويد : « فى صفات الاوّل » به طريق اضافه . واجب‌الوجود هم كه مذكر است و نه مؤنث ، با « فى صفات الاوّل » مناسب است . « الصفات الاولى » صفت و موصوف است . اگر هم به واجب‌الوجود « الاولى » اطلاق كرده و منظور ذات اولى بوده باز هم بايد بگويد : « فى صفات الاولى » نه « فىالصفات الاولى » . پس اين غلط است و اين غلط بايد از نسخه باشد .\r\nديديم كه شيخ روى مسلك خودش صفات واجب‌الوجود را چگونه ثابت\r\n\r\n\r\n\r\n\r\n","description":"","footnote":"\r\n( 1 ) . شورى / 11 .\r\n","page_name":" 118 ","page_number":118},
  {"content":"\r\n\r\nمىكند و با چه دليل و برهان و از چه مجرايى وارد بحث مىگردد .\r\n\r\nصفات واجب :\r\n\r\nالاوّل\r\nيكى از صفاتى كه ما براى واجب‌الوجود اثبات مىكنيم ، و به تعبير ديگر يكى از اسمائى كه براى واجب‌الوجود قائليم « الاوّل » است . در قرآن آمده است كه « هُوَالْاوَّلُ وَ الْاخِر » « 1 » . شيخ براى اثبات اين صفت همان اثبات‌شده‌هاى قبلى را پايه قرار داده و مىگويد همين‌قدر كه وجود واجب‌الوجود را ثابت كرديم و نيز اثبات كرديم كه واجب‌الوجود واحد است ، [ به اوّل بودن او هم مىرسيم 
  ] زيرا معناى موجود بودن واجب‌الوجود و واحد بودن او اين است كه وجود همهء ممكنات به او منتهى مىشود ، همهء ممكنات از او صادر شده و او بر همهء موجودات تقدم دارد . همهء موجودات از او ناشى شده‌اند ، پس همه بعد از او قرار مىگيرند و او قبل از اشياء ديگر است . در اينجا فرق نمىكند كه اشياء ديگر بلاواسطه از او صادر شده باشند يا مع‌الواسطه ؛ يعنى لازمهء اين كه واجب‌الوجود واحد باشد و مرجع كل اشياء باشد و وجود همهء موجودات به او منتهى بشود اين است كه او اوّل باشد .\r\n\r\nواحد واحد\r\nما قبلًا در باب واجب‌الوجود ثابت كرديم و روى آن هم تا آخر پافشارى داريم كه واجب‌الوجود واحد است و احَد است . « واحد است » يعنى لَيْسَ كَمِثْلِهِ شَىْءٌ ، لا شَريكَ لَهُ ، همتا ندارد ، وَ لَمْ يَكُنْ لَهُ كُفُواً احَدٌ ، لا كُفْوَ لَهُ ، در مرتبه‌وجود او هيچ موجودى وجود ندارد ، مثل ندارد ، زيرا مثل و همتا داشتن به اين معناست كه واجب‌الوجود ديگرى در عرض او وجود داشته باشد . به عبارت ديگر مثل داشتن يعنى اينكه وجودى در عرض او باشد ، كه لازمهء وجودِ هم‌عرض او واجب‌الوجود بودن آن وجود است . ولى مسألهء احد بودن و احدىّالذات بودن يعنى ليس بمركّب ، بسيط محض است ، لا جزء له ، در ذات او شئ و شئ فرض نمىشود . در ذات هر موجود ديگر ، حتى مجردات ، نوعى از كثرت هست . هر موجودى اگرچه از مجردترين\r\n\r\n\r\n\r\n\r\n","description":"","footnote":"\r\n( 1 ) . حديد / 3 .\r\n","page_name":" 119 ","page_number":119},
  {"content":"\r\n\r\nموجودات باشد - بجز ذات واجب‌الوجود - نوعى كثرت را داراست ، حتى اگر اين كثرت با تحليل عقلى فرض شود ؛ و لهذا مىگويند : « كل ممكنٍ زوجٌ تركيبىٌ مركبٌ من ماهيةٍ و وجودٍ » . هر ممكنى جفت است ، يعنى يك حقيقت مزدوج دارد : چيزى است و وجودى ، چيزى است كه وجود دارد ، ماهيتى و وجودى دارد . كسانى كه با مشرب فلسفى فكر مىكردند آيهء « وَ مِنْ كُلِّ شَىْءٍ خَلَقْنا زَوْجَيْنِ » « 1 » را چنين تفسير مىكردند كه هر مخلوقى را كه شما در نظر بگيريد جفت آفريده شده است ، يعنى حقيقتش جفت است ، حقيقتش از ماهيت و وجود است . به هر حال ما با آيه در اينجا كار نداريم ، ولى اينكه هر ممكنى زوج تركيبى است ، در آن بحث نيست . در ذات واجب‌الوجود اين مقدار هم فرض تركيب نمىشود تا چه رسد به داشتن اجزاى خارجى و عينى ، چه اجزاى عقلى و فلسفى باشد مثل ماده و صورت كه شيئى ماده‌اى داشته باشد و بعد فعليت پيدا كند ، و چه اجزاى اندامى و عضوى ، كه مثلًا شيئى سمع و بصر و عقل و . . . داشته باشد . ما كه هم سميع و هم بصير هستيم ، از آن حيث كه سميع هستيم بصير نيستيم و از آن حيث كه بصير هستيم سميع نيستيم و از آن حيث كه عاقليم سميع و بصير نيستيم ؛ يعنى همهء اينها در ما كثرت دارند . سمع ، جزئى از وجود ماست و بصر جزء ديگر و عقل و علم جزء ديگر از وجود ماست . به جسم هم كه نگاه كنيم همه‌اش كثرت اندر كثرت مىباشد .\r\nدر ذات واجب‌الوجود هيچ نوع كثرتى فرض نمىشود . كثرت است كه محدوديت مىآورد . هر مقدار كه شئ بسيطتر باشد نا محدودتر هم هست . اين از مسلّمات و از مبادى است كه به هيچ وجه نمىشود به آن دست زد و خلافش را تصور كرد .\r\n\r\nوحدت ذات و صفات در واجب‌الوجود\r\nدر باب صفات واجب‌الوجود مسألهء مشكل همين است كه ما چگونه مىتوانيم\r\n\r\n\r\n\r\n\r\n","description":"","footnote":"\r\n( 1 ) . ذاريات / 49 . مقصود از « زوجين » جفت است . زوج ، هم به معناى جفت گفته مىشود و هم به معناى فردِ در مقابل فرد ديگر ؛ مثل اينكه به زن و شوهر « زوجين » مىگوييم [ كه شوهر زوج زن و زن زوجهء شوهر است 
  ] در حالىكه اگر « زوج » فقط به معناى جفت باشد زوجين بايد چهار فرد باشد ، چون زوجين جفت و جفت مىشود كه هر كدام دو فرد دارند و مجموعاً چهارتا مىشود ، ولى زن و شوهر دو فرد بيشتر نيستند . زوج و زوجه را ما به هر فرد از آنها اطلاق مىكنيم . بنابراين « زوجين » در آن آيه هم به معناى دو جفت نيست كه چهارتا بشود . جفت به معنى « تا » است ؛ مىگوييم فلان شئ جفت فلان شئ است ، يعنى « تا » ى اوست .\r\n","page_name":" 120 ","page_number":120},
  {"content":"\r\n\r\nبراى واجب‌الوجود صفات كثيره اثبات كنيم بدون آنكه آن صفات مستلزم تكثرى باشد و با ذات احديّت منافات نداشته باشد .\r\n\r\nنظر اشاعره\r\nاز همين‌جا بود كه متكلمين به دو فرقهء متضاد و متناقض يكديگر درآمدند .\r\nگروهى مثل اشاعره كه به هيچ نحو حاضر نبودند توجيهى و تعديلى در باب صفات خداوند بكنند ، آمدند و گفتند كه صفات واجب‌الوجود غير از ذات واجب‌الوجود است و جداى از ذات او . ذاتش يك چيز است و علمش چيز ديگر ، ذات و علمش هر كدام يك چيزند و قدرتش چيز سوم است ، ذات و علم و قدرتش هر كدام يك چيز است و حيات چيز چهارم است ، اراده چيز پنجم است ، و سمع چيز ششم و بصر چيز هفتم . . . هر صفتى كه به دليل قرآن يا به دليل ديگر براى واجب تعالى اثبات مىشود ، آنها به نحو كثرت آن صفت را اثبات مىكردند . « والاشعرىُّ بازديادٍ قائلة » « 1 » يعنى اشاعره قائل به زيادت صفات بر ذات هستند . « زيادت » در اينجا به معنى مغايرت است . آنها قائل به مغايرت صفات با ذات هستند . اشاعره در واقع از احديت ذات چشم پوشيدند و صفات را به آن نحو كثرت قبول كردند و گفتند ما احديت ذات و صفات را قبول نداريم ؛ احديت ذات درست است ، ولى احديت ذات و صفات را قبول نداريم ، ذات و صفات با يكديگر احديت ندارند .\r\n\r\nنظر معتزله\r\nمعتزله كه نسبت به « احديّت » حساس بودند ، ناچار آمدند و صفات را نفى كردند ؛ و چون نمىخواستند به طور مطلق نفى كرده باشند ، نگفتند كه ذات واجب‌الوجود عالم نيست و قادر نيست و حى نيست ، بلكه گفتند علم به اين معنايى كه در موجودات آگاه به كار مىرود ، از مختصات ممكنات است . ذات واجب‌الوجود در مرتبهء ذات خود فاقد اين صفات است ، ولى بر ذاتش آثار اين صفات مترتب مىشود ؛ بايد بگوييم كه علم و قدرت و حيات از صفات ممكنات است ، ولى ذات او ذاتى است كه مانند يك عالم عمل مىكند و مانند يك قادر عمل مىكند . اين حرف\r\n\r\n\r\n\r\n\r\n","description":"","footnote":"\r\n( 1 ) . منظومه حاج ملاهادى سبزوارى ، المقصد الثالث ، الفريدة الثانية ، غرر فى ذكر اقوال المتكلمين .\r\n","page_name":" 121 ","page_number":121},
  {"content":"\r\n\r\nرا به همين صورت هم اگر به خداوند نسبت دهند ، در آخر به نفى واقعى صفات برمىگردد و اينكه اصلًا صفتى در كار نيست . بعضى معتقدند كه معتزله چنين منظورى ندارند بلكه همان نظريهء سوم را مىخواهند بگويند كه اكنون عرض مىكنم .\r\n\r\nنظريهء صواب\r\nنظريهء سوم اين است كه ذات و صفات وحدت دارند ، ذات و صفات عينيت دارند ، يعنى ذات واجب‌الوجود حقيقتاً و بدون هيچ‌گونه شائبهء مجازى مصداق علم هم واقعاً هست ؛ يعنى ذاتش حقيقت علم است و در همان حال حقيقت قدرت است و در همان حال حقيقت حيات است . علم و قدرت و حيات امورى هستند كه حتى در ممكنات هم به يك معنا كثرت ندارند و اگر هم فرضاً بتوانيم كثرتى براى آنها در ممكنات فرض كنيم هيچ مانعى ندارد كه در مرتبهء ذات واجب‌الوجود همه يك حقيقت داشته باشند ، يعنى آن حقيقت در آن واحد ، هم حقيقت علم است ، هم حقيقت حيات است ، هم حقيقت قدرت است ، هم حقيقت اراده است ، هم حقيقت سمع است و هم حقيقت بصر . يك ذات در آن واحد عين همهء حقايق است . اين يكى از آن مسائل خيلى عالى و خوب فلسفه است كه بايد با حساب و دقيق در آن وارد شد تا كم‌كم حل بشود .\r\nپس در اينجا سه نظريه داشتيم : نظر اشاعره ، نظر منسوب به معتزله [ و نظر حكما . 
  ] در مورد نظر معتزله ، اكنون كه آثار بيشترى از آنها منتشر شده معلوم مىشود كه حرف معتزله تقريباً به نظريه سوم بر مىگردد . ولى آنچه كه در كتابهاى ما در باره معتزله هست و نقل مىكنند همان نظريه دوم است . من حالا صد درصد نمىگويم عقيدهء معتزله كداميك از اينهاست .\r\n\r\nوحدت ذات و صفات در نهج‌البلاغه\r\nجمله‌اى در نهج‌البلاغه هست كه اگر ما باشيم و همان جمله و به قبل و بعد آن نگاه نكنيم همان نظريه منسوب به معتزله از آن جمله فهميده مىشود ، يعنى نفى صفات . در اولين خطبه نهج‌البلاغه چنين مىخوانيم :\r\nالْحَمْدُ لِلَّهِ الَّذى لايَبْلُغُ مِدْحَتَهُ الْقائِلونَ ، وَ لا يُحْصى نَعْماءَهُ الْعادُّونَ ، وَ\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nلايُؤَدّى حَقَّهُ الُمجْتَهِدونَ ، الَّذى لا يُدْرِكُهُ بُعْدُ الْهِمَمِ ، و لا يَنالُهُ غَوْصُ الْفِطَنِ ، الَّذى لَيْسَ لِصِفَتِهِ حَدٌّ مَحْدودٌ وَ لا نَعْتٌ مَوْجودٌ . . .\r\nو در چند جملهء بعد مىفرمايد :\r\nأوَّل‌ُالدّينِ مَعْرِفَتُهُ ، وَ كَمالُ مَعْرِفَتِهِ التَّصْديقُ بِهِ ، وَ كَمالُ التَّصْديقِ بِهِ تَوْحيدُهُ ، وَ كَمالُ تَوْحيدِهِ الْاخْلاصُ لَهُ ، وَ كَمالُ الْاخْلاصِ لَهُ نَفْىُ الصِّفاتِ عَنْهُ ، لِشَهادَةِ كُلِّ صِفَةٍ أنَّها غَيْرُ الْمَوْصوفِ ، وَ شَهادَةِ كُلِّ مَوْصوفٍ أنَّهُ غَيْرُ الصِّفَةِ ، فَمَنْ وَصَفَ اللَّهَ سُبْحانَهُ فَقَدْ قَرَنَهُ ، وَ مَنْ قَرَنَهُ فَقَدْ ثَنَّاهُ ، وَ مَنْ ثَنَّاهُ فَقَدْ جَزَّأَهُ ، وَ مَنْ جَزَّأَهُ فَقَدْ جَهِلَهُ ، وَ مَنْ جَهِلَهُ فَقَدْ اشارَ الَيْهِ ، وَ مَنْ اشارَ الَيْهِ فَقَدْ حَدَّهُ ، وَ مَنْ حَدَّهُ فَقَدْ عَدَّهُ . . . « 1 »\r\nآنجا كه مىفرمايد : « وَ كَمالُ الْاخْلاصِ لَهُ نَفْىُ الصِّفاتِ عَنْهُ ، لِشَهادَةِ كُلِّ صِفَةٍ أنَّها غَيْرُ الْمَوْصوفِ » به نظر مىرسد كه نظر معتزله را تأييد مىكند و بايد قائل به نفى صفات بشويم . ولى در چند جملهء قبل اگر توجه كنيم مىفهميم كه مقصود حضرت على عليه السلام اين نيست ، زيرا آنجا مىفرمايد : « الَّذى لَيْسَ لِصِفَتِهِ حَدٌّ مَحْدودٌ » آن كسى كه صفتش حد معين ندارد ؛ يعنى صفت محدود را نفى مىكند نه صفت را به طور كلى . آنچه كه با ذات واجب‌الوجود منافات دارد صفت محدود است ، صفت متناهى است ، نه صفت غيرمتناهى . آن صفتى كه با موصوفش مغاير است همان صفت محدود است ؛ و گرنه نمىشود كه در فاصلهء يك سطر دو جملهء متناقض با يكديگر آمده باشد . پس وقتى كه مىفرمايد « فَمَنْ وَصَفَ اللَّهَ سُبْحانَهُ » منظور وصف محدود است ، زيرا صفتى كه بشر با آن توصيف مىكند به محدوديت توصيف مىكند .\r\nسؤال : در قرآن هم داريم كه « سُبْحانَ اللَّهِ عَمّا يَصِفونَ » « 2 » ، اشاره به همين مطلب است ؟\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبه اول .\r\n( 2 ) . مؤمنون / 91 .\r\n","page_name":" 123 ","page_number":123},
  {"content":"\r\n\r\nاستاد : بله ، همان است .\r\nاين است كه بشر هرچه كه بخواهد خدا را توصيف كند نمىتواند ذهن خود را از محدود خارج سازد و بنابراين به نحو محدود توصيف مىكند . به همين جهت بعد از هر وصفى مىگويد : « سُبْحانَ اللَّه » تو منزه‌ترى از آنچه كه من در توصيف تو مىگويم .\r\nتوصيف من درخور فهم خودم است و من محدودم و تو را با يك صفات محدود توصيف مىكنم . همين است كه در قرآن مىفرمايد : « سُبْحانَ رَبِّكَ رَبِّ الْعِزَّةِ عَمّا يَصِفونَ » « 1 » ، در يك‌جا هم دارد كه « الَّا عِبادَاللَّهِ الْمُخْلَصينَ » « 2 » . عباد مخلص خدا آن افرادى هستند كه توصيف آنها ديگر توصيف خودشان نيست ، اين خداست كه به زبان آنها دارد توصيف مىكند . آنجا كه پاى « من » در ميان مىآيد نمىشود توصيف كرد . اما در آنجا كه عباد مخلص ، خدا را توصيف مىكنند ، در واقع خداست كه توصيف مىكند . مثل آنجا كه خدا [ از زبان انسانى 
  ] مىگويد : « انّى انَا اللَّهُ » . آنجا ديگر يك انسان نيست كه با اراده و فهم و درك و « من » خودش اين را بگويد . در آن انسان ، ديگر اين « من » وجود ندارد . « من » او حق است . چنين شخصى از عباد الله المخلصون مىشود .\r\nبنابراين آن جملهء نهج‌البلاغه نبايد سوء تفاهمى ايجاد كند و خيال كنيم كه نظر معتزله را تأييد مىكند . اين به دو دليل است : يكى به همين دليل كه گفتيم در جمله قبل فرموده است : « الَّذى لَيْسَ لِصِفَتِهِ حَدٌّ مَحْدودٌ » كه اثبات صفت مىكند و صفت محدود را نفى مىكند . پس آنچه در جملهء بعد هم نفى شده صفت محدود است .\r\nبعلاوه اين منطقى است در قرآن كه بشر به طور كلى قادر نيست خدا را توصيف كند آنچنان كه هست . توصيف بشر هيچ وقت خالى از محدوديت نيست . اين است معنى نفى صفات ، نفى صفاتى كه انسان دارد توصيف مىكند . آنكه انسان توصيف مىكند در آن محدوديت هست ، آن بايد منتفى بشود .\r\nحكما مىخواهند نظر سوم را بيان كنند و مىخواهند با حفظ احديّت ذات و نفى هرگونه كثرتى در مرتبهء ذات واجب‌الوجود ، حقيقت صفات واجب‌الوجود را اثبات\r\n\r\n\r\n\r\n\r\n","description":"","footnote":"\r\n( 1 ) . صافات / 180 .\r\n( 2 ) . صافات / 40 .\r\n","page_name":" 124 ","page_number":124},
  {"content":"\r\n\r\nكنند ، كه آن صفات واقعاً و بدون هيچ شائبهء مجاز در ذات واجب‌الوجود هست ؛ و اين صفات در ممكن‌الوجود مستلزم كثرت است ولى در واجب مستلزم هيچ‌گونه كثرتى نيست .\r\nشيخ و حكماى امثال او سخنشان اين است كه اين صفات در واجب‌الوجود نهايتاً برمىگردد به اضافات و يا سلبها . در ممكن‌الوجود است كه اين صفات مستلزم كثرت مىشود . هر سلبى در واجب‌الوجود بايد سلب نقص باشد ، و هر سلب نقصى خود منشأ انتزاع يك صفت است كه آن صفت حقيقتاً در آنجا صدق مىكند بدون آنكه مستلزم كثرت باشد . يا اينكه آن صفت اضافه و نسبتى است . اضافه و نسبت نيز در واجب‌الوجود بلامانع است ، چون واجب‌الوجود هم به اشياء اضافه پيدا مىكند ؛ مثل عليت و معلوليت و خالقيت و مخلوقيت كه نسبتهايى هستند . اوّليت هم خودش نسبتى است بدون اينكه هيچ‌گونه تكثرى در ذات واجب‌الوجود پيدا بشود .\r\nهمين كه مىگوييم « هو واحدٌ و يَنتهى اليه وجودُ كل شئ و هو مقدّمٌ على كل الاشياء » به اين معنى است كه هوالاوّل ؛ يعنى لازم نيست كه ما چيزى كنار واجب‌الوجود بگذاريم و به او چيزى علاوه كنيم تا اوّليت بر او صدق كند . كونه واجب‌الوجود بذاته و كونه واحداً و كونه انتهاء كل‌الاشياء و هو مصحّح هذا المعنى الذى هوالاوّل و غيره ليس بأوّل ، كمااينكه او آخِر هم هست به اين اعتبار كه هو غاية كل‌الاشياء و هو ما يطلبه كل‌الاشياء . چنان كه در فصول پيش گفتيم او آخِر هم هست بدون اينكه كثرتى در ذات واجب لازم بيايد .\r\nسؤال : در واقع آنچه مهم است اثبات واجب‌الوجود است .\r\nاستاد : مهم است به اين معنى كه مبدأ براهين بعدى است . مثل براهين رياضى كه اگر شما مطلبى را ثابت كرديد ، از آن مطلب براى اثبات امر ديگرى استفاده مىكنيد .\r\nدر اينجا نيز بايد اول واجب‌الوجود را اثبات كنيد و وحدت او را ثابت نماييد و اينها را پايه مسائل ديگر قرار دهيد . البته اينها نيز در فلسفهء ملاصدرا يك راههاى نزديكترى دارد .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nشرح و توضيح متن\r\nفصل فىالصفات الاولى للمبدأ الواجب الوجود . فقد ثبت لك الان شىء واجب‌الوجود ، و كان ثبت لك أن واجب‌الوجود واحد ، فواجب‌الوجود واحد لايشاركه فى رتبته شىء ، فلا شىء سواه واجب‌الوجود و إذ لا شىء سواه واجب‌الوجود ، فهو مبدأ وجوب‌الوجود لكل شىء ، و يوجبه ايجاباً أوّلياً أو بواسطة ، و إذا كان كل شىء غيره فوجوده من وجوده فهو أوّل . و لانعنى بالأوّل معنى ينضاف الى وجوب وجوده حتى يتكثر به وجوب وجوده ، بل نعنى به اعتبار اضافته الى غيره .\r\nچون در همين مقاله واجب‌الوجود را اثبات كرده مىگويد : « فقد ثبت لك الان شىء واجب‌الوجود » . ولى بحث وحدت را در ابتداى كتاب ، آنجا كه در بارهء امكان و ضرورت بحث مىكردند ، آوردند و چهار برهان براى وحدت واجب‌الوجود بيان كردند . در خواص واجب‌الوجود هم كه بحث مىكرديم گفته شد كه از جملهء خواص واجب‌الوجود وحدت است و وجوب با كثرت سازگار نيست . به همين جهت در اينجا مىگويد : « و كان ثبت لك أن واجب‌َالوجود واحد » . وقتى كه وجود منحصر به يك مبدأ شد ، لازمه‌اش به حكم برهان اين است كه همه اشياء به او منتهى مىشود .\r\nاو مبدأ وجوب هر چيز است و اشياء ديگر به سبب او واجب‌الوجودند ، يعنى همه واجب‌الوجود بالغيرند . اوست كه وجود اشياء را بلاواسطه يا به واسطه ايجاب مىكند . وقتى كه ثابت شد هرچه غير اوست وجودش مع‌الواسطه يا بلاواسطه از وجود اوست پس او اوّل است . مىگويد منظور ما از « اوّل » معنايى نيست كه به وجوب وجود علاوه شود تا در اين صورت وجود واجب تكثر پيدا كند ، بلكه وقتى ما يك چيزى را نسبت به غير مىسنجيم ممكن است اوّليّت و ثانويّت پيدا شود . مثلًا فرض كنيد كه عده‌اى دانش‌آموز امتحان مىدهند . يكى نمره بيست مىآورد و بقيه نوزده ، هجده ، هفده و غير آن . شما دانش‌آموزى را كه بيست آورده « اوّل » مىناميد .\r\nاين اوليت او چيست ؟ آيا چيزى بر او اضافه شده كه حالا اوليت بر او صدق مىكند و بر ديگران صدق نمىكند ؟ اوليت او جز اين نيست كه او يك عمل انجام داده و جوابها را صد درصد صحيح نوشته است و ديگران چنين كارى نكرده‌اند ؛ يعنى با مقايسه ميان او و ديگران اين اوليت به دست مىآيد . پس اين يك معناى مقايسه‌اى\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nاست . وقتى كه وجود يك شئ با شئ ديگر يا فعل يك شئ با فعل شئ ديگر مقايسه شود ، مفهوم « اوليت » انتزاع مىشود بدون اينكه لازم باشد چيزى بر او اضافه كنيم تا مفهوم « اوّل » بر او صدق كند .\r\nبعضى از امور ديگر چنين است كه بايد چيزى افزوده يا كم شود [ تا معناى جديد صدق كند . 
  ] مثلًا يك شئ كه « سياه » ناميده مىشود بخواهد سفيد شود يا سرد باشد بخواهد گرم شود بايد سياهى و يا سردى را از او زايل كنيم و سفيدى يا گرمى را بر او بيفزاييم . عدد نيز چنين است . هيچ‌وقت ده تا شئ با مقايسه دوازده تا نمىشود ، مگر اينكه دوتا بعلاوه شود ؛ و يا اينكه اگر هر يك از اين ده تا را نصفه كرديم و بيست تا شد ، اين ديگر همان ده‌تاى اول نيست . اين ده‌تا وقتى هشت‌تا مىشود كه دو عدد از آن كم شود . اما معانى اضافيه از اين قبيل نيست ، با مقايسهء يك معنا انتزاع مىشود .\r\nمثلًا همين ضبط صوتى كه اينجاست ، در مقايسه با سقف ، در زير آن قرار گرفته و در مقايسه با اين فرش ، بر روى آن قرار گرفته . حال اگر شما ضبط را از اينجا بيرون ببريد يا سقف را خراب كنيد و از روى اين برداريد آيا اكنون كه زير سقف نيست چيزى از آن كسر شده است ؟ نه ، چنين نيست . يا اينكه مثلًا اين كتاب اكنون زير دست من است و بنابراين عنوان « تحت » بر آن صدق مىكند و اين صفت واقعاً براى آن هست كه اين كتاب زير دست من است . من دستم را برمىدارم و اين كتاب از زير دست من خارج مىشود . آيا باز هم صفت « تحتيّت » بر آن صدق مىكند ؟ آيا اكنون كه اين صفت بر آن حمل نمىشود چيزى از آن كم شده است ؟ خير . پس چه بوده است ؟ اين شيئى كه در اينجا بود ، بودن آن در اينجا وضع و معادلاتى به‌وجود آورده بود كه مثلًا در مقايسه با مركز زمين ، نسبت به اين دست ، به آن مركز نزديكتر بود و اين دست دور تر قرار مىگرفت . به همين جهت گفتيم كه كتاب در زير است و دست بر روى آن . وقتى كه ما دست را برمىداريم درست است كه دست حركتى كرده ولى تغيير و تبديلى در كتاب پيدا نشده ، وضع و نسبتش عوض شده است .\r\nبنابراين چنين نيست كه هر جا بخواهد صفتى بر چيزى صدق كند بايد چيزى بر ذات او علاوه شود تا آن صفت صدق نمايد .\r\nممكن است كسى بگويد : چطور شما مىگوييد ذات واجب‌الوجود بسيط است ؟\r\nمگر شما نمىگوييد ذات واجب‌الوجود اول است ؟ پس چيزى است كه اول است ، پس ذاتش و حقيقتش يك امر است و اول بودنش يك امر ديگر . بنابراين در اينجا\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nتركيب پيدا شد و او احد نيست .\r\nجواب اين است كه اوليت به معنى مقايسه است . همين‌قدر كه واجب‌الوجود باشد و واحد باشد و همهء موجودات از او صادر شده باشند كافى است كه اوليت انتزاع شود .\r\nسؤال : در مورد علت و معلول چه ؟ استاد : عليت هم همين‌جور است . عليت مبدئيت است براى فعل .\r\n- اما اگر بگوييم معلول نباشد چيزى از علت كم شده است .\r\nاستاد : نه ، اتفاقاً اين بحث خوبى است كه شما مطرح مىكنيد . در باب عليت دو معنا وجود دارد : يك وقت هست كه علت را از آن جهت كه علت است و كمالى در اوست و به موجب آن كمال مبدأ اين معلول است ، در نظر مىگيريم ؛ در اين صورت آن كمال عين ذاتش است و محال است كه آن كمال از او سلب شود ، كما اينكه با وجود آن كمال محال است كه معلول از او صادر نشود . در اين حال اگر شما فرض كنيد كه معلول را از او بگيريد ولى كمال عليت را از او نگيريد ، فرض امر محالى را كرده‌ايد ، و در عين اينكه فرض امر محالى است باز هم از او چيزى كم نشده است . مفهوم انتزاعى « عليت » - در اين فرض - فعلًا در اينجا وجود ندارد ولى آن كمالِ عليت در او وجود دارد . البته اين امر فى حد ذاته محال است .\r\nاما اگر فرض كنيم كه معلول را از او بگيريم به اين وسيله كه كمالى را كه در علت منشأ عليت آن معلول است بگيريم ، اين امر مساوى با اين است كه ذاتش را از او بگيريم ، چون آن كمال با ذاتش يكى است .\r\nو أعلم أنّا اذا قلنا بل بينا أن واجب‌الوجود لايتكثر بوجه من‌الوجوه ، و أن ذاته وحدانى صرف محض حق فلا نعنى بذلك أنه أيضا لايسلب عنه وجودات ، و لا تقع له إضافة إلى وجودات ؛ فإن هذا لايمكن . و ذلك لأن كل\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nموجود فيسلب عنه أنحاء من الوجود مختلفة كثيرة ، و لكل موجود إلى الموجودات نوع من‌الاضافة والنسبة ، و خصوصا الذى يفيض عنه كل وجود ، لكنّا نعنى بقولنا إنّه وحدانى الذات لايتكثر أنه كذلك فى ذاته ، ثم إن تبعته اضافات ايجابية و سلبية كثيرة فتلك لوازم للذات معلولة للذات ، توجد بعد وجود الذات ، و ليست مقوّمة للذات و لا اجزاء « 1 » لها .\r\nعبارت « أن ذاته وحدانى صرفٌ محضٌ حقٌ » را مىتوانيم به صورت « صرفٌ محضُ حقٍ » يا « صرفٌ محضُ الحق » هم بخوانيم كه در هر سه صورت درست است ؛ يعنى وجود آن واجب ، وجود وحدانىِ صرفِ محضِ حق است ، حق بر او اطلاق مىشود ؛ و نيز ممكن است به اين صورت بخوانيم : « وأنه ذاته وحدانىٌ صرفٌ محضٌ ، حقٌ » يعنى اين سخن كه مىگوييم او وحدانىِ صرف محض است ، حرف درست و حقى است و ايرادى بر آن نيست .\r\n\r\nسلوب و اضافات در واجب‌الوجود\r\nخيال نكنيد كه چون واجب‌الوجود احَدىالذات و وحدانىالذات است ، پس با هيچ شيئى اضافه هم پيدا نمىكند و هيچ شيئى هم از او سلب نمىشود . حال آنكه لااقل وجود ممكنات از او سلب مىشود و مىگوييم الواجب‌الوجود ليس بهذا ، يعنى وجود اين شئ از او سلب مىشود .\r\nباز ممكن است گفته شود كه ما از واجب‌الوجود خيلى چيزها را سلب مىكنيم و همين سلبهاى مختلف بايد [ حاكى 
  ] از كثرتى در واجب باشد . وقتى مىگوييم ليس بهذا ، ليس بهذا ، ليس بهذا و . . . به اين معناست كه همهء اين سلوب بر او صدق مىكند ، پس بايد كثرتى در ذاتش باشد .\r\nجواب اين است كه مگر در غير واجب‌الوجود صرف سلب موجب كثرتى است ؟\r\nبه انسان مىگوييم ليس بفرس ، ليس بحمار ، ليس بهذا ، ليس بهذا ؛ آيا اين موجب كثرتى است ؟ از هر وجودى تمام وجودات ديگر سلب مىشود . از همين كتاب كه ما اينجا داريم ، غيرمتناهى اشيائى كه در عالم داريم سلب مىشود ، اين اتاق ، اين پتو ،\r\n\r\n\r\n\r\n\r\n","description":"","footnote":"\r\n( 1 ) . « اجزاء » غلط است ، بايد « جزء » باشد . احتمالًا اشتباه از نسخه است .\r\n","page_name":" 129 ","page_number":129},
  {"content":"\r\n\r\nآن كتاب همه از او سلب مىشود . آيا اين سلبها اقتضا مىكند كه در اين كتاب غيرمتناهى چيزهايى وجود داشته باشد كه آن غيرمتناهى چيزها موجب اين سلبهاست ؟ سلب كه كثرتى را در اشياء اقتضا نمىكند . بنابراين سلب اشياء ديگر از واجب‌الوجود به هيچ وجه مستلزم كثرتى نيست .\r\nالبته بعد در جاى ديگر مىگويم كه بعضى از سلوب مستلزم كثرت است و بعضى از سلوب مستلزم كثرت نيست . مخصوصاً اين نكته‌اى خيلى عالى است كه در كلمات بوعلى و آخوند و امثال اين حكما هست ، و آن اين است كه تمام سلبهايى كه در بارهء واجب‌الوجود هست آخرش به سلب سلب برمىگردد . سلبى كه در بارهء اشياء ديگر است سلب ايجاب است . اگر در بارهء من اين سلب صدق مىكند كه من شما نيستم ، به دليل اين است كه در واقع شما كمالى هستيد كه اين كمال از من سلب شده است ، يعنى يك امر اثباتى از من سلب شده . اين امر در بارهء همهء موجودات ديگر هست مگرذات واجب‌الوجود كه هر سلبى از او ، برمىگردد به سلبِ سلب ، و هر فقدانى در او ، برمىگردد به فقدالفقد . اين است كه مىگويند در واجب‌الوجود جلال به جمال برمىگردد ؛ يعنى تمام آنچه كه او اجلّ از آن است همانهايى است كه ضدالجمال و ضدالكمال است ، و بنابراين آنها از او سلب مىشوند . بعد از اين است كه به اين قاعده مىرسند كه « بسيط الحقيقة كل الاشياء » تمام آن كمالات كه در همهء اشياء هست براى واجب‌الوجود صدق مىكند ، كه البته اين مطلبى است كه از فلسفهء شيخ و آن دوره بالاتر است .\r\nپس مقصود ما از « احدىالذات » اين نيست كه اضافه و سلب هم در او نيست . در مرتبهء ذات تكثرى در او نيست ، ولى در مرتبهء زائد بر ذات مانعى ندارد [ كه اضافه و سلب در او باشد . 
  ] اين اضافات و سلوب مقوّم ذات نيستند ، جزء ذات هم به هيچ وجه نيستند .\r\n\r\nطرح يك اشكال\r\nفإن قال قائل : فإن كانت تلك معلولة فلها أيضاً إضافة أخرى ، و يذهب إلى غيرالنهاية .\r\nفإنّا نكلفه أن يتأمل ما حقّقناه فى باب المضاف من هذا الفن ، حيث أردنا أن نبين أن الاضافة تتناهى و فى ذلك انحلال شكه .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nشيخ در اينجا إن قلتَ قلتى را مطرح مىكند و بعد از بيان إن قلت جواب را به بحثى كه در جاى ديگر به طور مفصل بيان كرده احاله مىدهد . [ در بيان اشكال 
  ] مىگويد شما در بارهء ذات واجب‌الوجود گفته‌ايد كه اضافات و نسب در مورد ذات واجب‌الوجود درست و معقول است و اشكالى نيست كه بين ذات واجب‌الوجود و اشياء اضافه‌اى باشد ، و بين او و مخلوقات چنين اضافه‌اى هست و اين اضافه از مرتبهء فعل انتزاع مىشود و در واقع از صفات فعل است يعنى از صفاتى است كه بدون در نظر گرفتن فعل واجب‌الوجود ، آن صفت قابل انتزاع نيست ؛ مثل خالقيت و عليت . خالقيت صفت فعل است ، يعنى با درنظر گرفتن فعلش اين صفت بر او صادق است . اوليت را هم كه ديديم و فهميديم كه با در نظر گرفتن غير است كه اوليت صدق مىكند و لذا اين را هم « صفت فعل » مىناميم . اشكال اين است كه در چنين صورتى تسلسل لازم مىآيد ، براى اينكه ما مىتوانيم نقل كلام به خود اضافه كنيم . خود اضافه هم از صفات فعل است و به منزلهء فعل واجب‌الوجود مىباشد . پس بايد بين اضافه و واجب‌الوجود هم يك اضافه‌اى وجود داشته باشد . دوباره نقل كلام به اين اضافه مىكنيم [ و اين سلسله ادامه مىيابد 
  ] .\r\n\r\nحل اشكال\r\nاين شبهه‌اى است كه در باب « مضاف » گفته‌اند و ما در محل خودش آن را حل كرده‌ايم . اضافه اساساً از خودش وجودى ندارد كه مستقل از وجود طرفين باشد تا بتوانيم بگوييم بين شئ و اضافه هم رابطه‌اى است . اضافه در واقع « معنى حرفى » است . ببينيد ، به مورد ديگرى غير از واجب‌الوجود توجه كنيد : مىگوييم زيد قائم است . ذهن ما در اينجا بين « زيد » و « قيام » نسبتى برقرار مىكند ، زيرا اين يك تصديق است و با تصور « زيد » و « قيام » تفاوت دارد . يك وقت « زيد » و « قيام » يا « قائم » را به صورت دو تصور داريم و يك وقت به صورت يك تصديق بين آنها رابطه برقرار مىكنيم و مىگوييم : « زيد قائم است » . پس يك رابطه و نسبت و اضافه‌اى بين زيد و قيام است . ممكن است كسى بگويد : آيا اين رابطه وجود دارد يا ندارد ؟ ناچار بايد بگوييم وجود دارد . در اين صورت او مىگويد پس خود رابطه ، هم با زيد رابطه دارد و هم با قيام . پس بين رابطه و زيد بايد يك رابطه‌اى باشد و بين قيام و رابطه هم بايد رابطه‌اى ديگر باشد . بعد از آن به سراغ رابطهء رابطه مىرويم كه\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبايد بين آن رابطه و اين رابطه و نيز بين آن رابطه و زيد رابطه‌اى باشد . اين سلسله الى غيرالنهايه پيش مىرود .\r\nجوابش اين است كه خود اضافه اساساً وجود مستقلى ندارد . وجودش همان وجود قيام و وجود زيد است . از مقايسه وجود قيام و وجود زيد با يكديگر ذهن اين مفهوم را انتزاع مىكند . به عبارت ديگر اين گونه مفاهيم ، از مفاهيم انتزاعى هستند كه منشأ انتزاعشان در خارج وجود دارد نه خودشان ، يعنى وجودشان عين وجود منشأ انتزاعشان است . البته شيخ اين بيان را در اينجا ندارد .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nالواجب‌الوجود ماهيّته انّيّته\r\nاز جمله احكامى « 1 » كه براى ذات واجب‌الوجود ذكر مىكنند اين است كه مىگويند : « هو وجودٌ صرفٌ » ، « هو وجودٌ محضٌ » و به تعبير ديگر مىگويند :\r\n« لاماهية له » ما اين مطلب را اول به صورتى كه در اينجا بيان شده ، بيان مىكنيم و بعد در اطرافش مقدار بيشترى توضيح مىدهيم .\r\n\r\nزيادت وجود بر ماهيت\r\nشيخ مىگويد كه شما در بيانات گذشته و مطالبى كه در اوايل كتاب آمد فرق بين ماهيت و وجود را دانستيد ، و نيز دانستيد كه در ممكنات دو معنى و دو حيثيت تشخيص مىدهيم : حيثيت اول همان حيثيتى است كه آن را « ماهيت » و « چيستى » مىناميم ، و حيثيت ديگر حيثيتى است كه آن را « هستى » مىناميم ؛ و به همين دليل ما دربارهء اشيائى كه تعريفى از آنها داريم [ و ماهيتشان را مىشناسيم 
  ] شك مىكنيم\r\n\r\n\r\n\r\n\r\n","description":"","footnote":"\r\n( 1 ) . بعداً توضيح مىدهيم كه آيا مىتوانيم آن را « صفت » بناميم يا نه .\r\n","page_name":" 133 ","page_number":133},
  {"content":"\r\n\r\nكه آيا هست يا نيست . مثلًا آيا ماده وجود دارد يا ندارد ؟ روح وجود دارد يا ندارد ؟\r\nيعنى تعريفى از اشياء داريم و بعد در مورد آن چيزى كه تعريفش را داريم بحث مىكنيم و مىپرسيم كه آيا آن شئ وجود دارد يا ندارد . ماهيت همان است كه به منزلهء تعريف شئ است ، كه گاهى موضوع براى هستى است و گاهى موضوع براى نيستى است . مىگوييم اين شئ وجود دارد يا آن شئ وجود ندارد . هستى هم كه مفهوم واضح و روشنى دارد . تصور « هست » و « نيست » در جملات « فلان شئ هست » يا « فلان شئ نيست » به اندازه‌اى واضح و روشن است كه هر بچه‌اى هم آن را درك مىكند ، بلكه تمام قضاوتهايى كه ذهن انسان در باره اشياء دارد ، در واقع بر اساس هستى و نيستى است ، و تمام قضاياى فكرى انسان بر اساس هستى و نيستى است .\r\nدر ميان اشيائى كه در دنيا قائل به‌وجود آنها هستيم ، انواعى وجود دارد ، مثلًا انواعى از حيوان وجود دارد : نوع انسان ، نوع اسب ، نوع سگ و انواع ديگر . اسب را نوعى غير از نوع انسان مىدانيم ، افراد انسان و اسب را افراد يك نوع نمىدانيم .\r\nملاك اينكه اسب را يك نوع و انسان را نوع ديگر مىناميم چيست ؟ ملاك آن همان معنى است كه براى اسب يك چيستى و ماهيت قائل هستيم و براى انسان ماهيت و چيستى ديگر ، و الّا اگر چيستى هر دو يكى بود و در تعريف حيوانى كه چهار دست و پا راه مىرود همان را مىگفتيم كه در تعريف حيوانى كه روى دو پا راه مىرود ، دو نوع بودن آنها معنى نداشت ؛ ديگر « انواع » در عالم معنى نداشت و در نتيجه تبدل نوعى به نوع ديگر معنى نداشت . پس اگر از انواع سخن مىگوييم و تبدل انواع يا ثبات انواع را مطرح مىكنيم [ بر اساس تفاوت ماهيات و چيستيهاست . 
  ] اينكه از كميت يا كيفيت مىگوييم و يا از تبديل كميت به كيفيت مىگوييم ، خود دلالت مىكند بر اينكه امورى كه نام كميت يا كيفيت گرفته‌اند داراى چيستى هستند و چيستى كميت با چيستى كيفيت متفاوت است . به هر حال در بارهء اين كميتها و كيفيتها حكم مىشود كه اينها هستند يا نيستند ؟ آيا كميت هست يا نيست ؟ آيا كمّ متصل كه نوعى از كميت است هست يا نيست ؟ آيا عدد كه كمّ منفصل است در خارج وجود دارد يا ندارد ؟ آيا مقدار درخارج وجود دارد يا ندارد ؟ پس مسألهء هستى و نيستى يك چيز است كه ما در اشياء تشخيص مىدهيم و مسألهء چيستى كه ملاك نوعيت آنهاست و اشياء يك نوع را از نوع ديگر جدا مىسازد ، چيز ديگرى\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاست . ما به اين چيستى « ماهيت » مىگوييم .\r\nدر بارهء هر شئ ديگر غير از واجب‌الوجود و در بارهء هر ممكن‌الوجود ، تشخيص چيستى و هستى به عنوان دو حيثيت در او بلامانع و بلااشكال است . ولى آيا واجب‌الوجود هم از اين جهت مانند ساير اشياء است ؟ آيا او هم در ذات خود چيزى است ؟ نوعى از انواع است ؟ ماهيتى از ماهيات است ؟ و آيا مانند ماهيات ديگر كه هستى به آنها ملحق شده است ، او هم داراى هستى است و هستى به او ملحق شده است ؟ يا اينكه در ذات واجب‌الوجود چنين چيزى فرض نمىشود . در همهء اشياء ديگر غير از ذات واجب‌الوجود اين فرض معقول است ، ولى چنين فرضى در ذات واجب‌الوجود معقول نيست . فرض ديگرى آنجا معقول است ، كه ببينيم از آن فرض چگونه بايد تعبير كنيم .\r\nگاهى اين فرض معقول را با اين عنوان بيان مىكنند كه « أنّ واجب‌الوجود لاماهية له » و گاهى با اين تعبير كه « واجب‌الوجود ماهيته عين إنيته » يعنى « ماهيته عينُ وجوده » ، وجود و ماهيت در او يكى است ، وجود و هستى او عين چيستى اوست و چيستى او عين هستى اوست . اگر سؤال شود : او چيست ؟ بايد بگوييم هستى است ، حقيقتش اين است كه او هستى است ، نه اينكه حقيقتش اين است كه چيزى است كه هستى بر او عارض شده است .\r\nالبته در اينجا بعضى مثل متكلمين بوده‌اند كه نظر مخالف داشته و گفته‌اند كه واجب‌الوجود هم ذاتى و ماهيتى دارد كه با هستى او متفاوت است ولى ذات او مجهول‌الكنه مىباشد ؛ يعنى ذوات ديگر و ماهيات ديگر براى انسان قابل شناخت است ، ولى ذات واجب‌الوجود و ماهيت او براى انسان قابل شناخت نيست ، نه اينكه او ذاتى غير از هستى ندارد . ولى حكما معتقدند كه چنين نيست ، بلكه ذاته عينُ وجوده ، « او چيست » و « او هست » هر دو يكى است .\r\n\r\nماهيت نداشتن واجب در معارف اسلامى\r\nبسيارى از احكامى كه اين حكما براى ذات واجب‌الوجود بيان مىكنند با احكامى كه در زبان دين آمده است يكى مىباشد و مدعا يكسان است . احكامى از قبيل « واجب‌الوجود حىٌّ » ، « أنّه قادرٌ » و « أنّه عليمٌ » همان احكامى است كه در لسان\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nدين هم آمده است . ولى ما در لسان دين تعبيرى نظير اين حكم نداريم كه « واجب‌الوجود لاماهية له » يا « ماهيته عين إنيته » . اما آيا به تعبير ديگرى اين مطلب بيان شده است ؟ بله ، به زبان ديگر اين مطلب بيان شده است ، به زبانى خيلى قوى هم گفته شده است . در تعبيرات نهج‌البلاغه عبارات زيادى مىشود پيدا كرد كه حتى نزديك به اين تعبير هم باشد . ولى آن تعبيرى كه از همه رساتر است همان مسألهء لاحدّىِ واجب‌الوجود است كه « ليس لذاته حدّ » ، زيرا همين‌قدر كه گفتيم او چيست ، در واقع براى او يك ذاتى و يك ماهيتى فرض كرده‌ايم كه واجب در قالب آن ماهيت محدود است . آن وقت همان‌طور كه مىگوييم اين ذات آب است و آن ذات هواست و آن ذات انسان است ، ذات ديگرى هم در ميان ذوات عالم هست كه ذات واجب‌الوجود مىباشد ؛ در صورتى كه تا يك هستى محدود به حدى نباشد فرض ماهيت براى او امكان‌پذير نيست . همين‌قدر كه وجودى نامحدود شد مساوى است با اين مطلب كه لا ماهية له .\r\nاين مطلبى بود كه استطراداً عرض كردم ، براى اينكه بگويم اين بحث « واجب‌الوجود لا ماهية له » از نظر معارف اسلامى با چه اصلى مربوط مىشود . البته تعبيرات ديگرى هم داريم كه از اين نيز صريحتر و رساتر است و همه بر افادهء همين معنا دلالت دارند ولى اكنون يادم نيست .\r\nشيخ مىگويد بنا بر توضيحى كه ما در ابتداى كلام گفتيم لزومى ندارد كه اينجا توضيح بيشترى دهيم و بيان كنيم كه اشياء ذاتشان غير از ماهيتشان مىباشد .\r\nمىگويد شما دوگونه تصور مىتوانيد از واجب‌الوجود داشته باشيد : يكى اينكه بگوييد : « ذاتٌ هو واجب‌الوجود » و ديگر اينكه بگوييد : « ذاتٌ عرض له وجوب‌ُالوجود » . در اين تصور دوم دو شئ تصور شده است : ذاتى كه وجوب وجود براى او پيدا شده ؛ مثل ذاتى كه ممكن الوجود است . ذاتى كه ممكن الوجود است خودش يك چيز است و امكان وجود چيز ديگرى است كه ما به آن ذات نسبت مىدهيم . اين يك جور تصور است . اما در تصور اول گفته مىشود : ذاتٌ هو واجب‌الوجود ، ذاتٌ هو وجوب‌الوجود ، هو عين وجوب‌الوجود ، نه اينكه ذاتٌ عرض له وجوب الوجود .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nتنظير شيخ در بيان « ماهيته انيته »\r\nشيخ در اينجا تنظيرى ذكر مىكند و مىگويد : تصور شما از « واحد » دو گونه است : گاهى تصور شما از واحد يعنى چيزى كه داراى وحدت است ؛ مانند انسان واحد ، درخت واحد ، گردوى واحد . پس گاهى منظورتان از « واحد » يعنى ذاتى كه واحد باشد . ولى گاهى منظورتان از « واحد » خود وحدت و واحد است ، منظورتان عدد واحد است . آنجا كه تصور شما از واحد ، عدد واحد است در مقابل عدد دو ، آنجا هم شما واحد داريد ، اما معناى آن واحد اين نيست كه چيزى داراى وحدت است ، بلكه چيزى است كه خودش عين وحدت است .\r\nپس تصور ما از واحد دوگونه است : گاهى منظور ما ذاتى است كه متصف به وحدت است ، كه آن ذات مثلًا انسان يا درخت يا چيز ديگرى است ؛ و گاهى تصور ما از واحد ، به معنى ذاتى است كه خودش عين وحدت است ، يعنى همان عدد خاص كه مبدأ اعداد ديگر است .\r\nشيخ همين تنظير را تكميل مىكند و مىگويد در باب اينكه مبدأ عالم چيست ، اختلاف نظر است . بعضى مبدأ عالم را واحد مىدانند و بعضى كثير . آنهايى هم كه مبدأ عالم را واحد مىدانند خود دو گروه مىباشند : كسانى كه مبدأ عالم را چيزى مىدانند كه آن چيز واحد است ؛ مثل طالس كه براى جهان يك مبدأ واحد مادى قائل است و آن واحد را آب مىداند ، پس از نظر او مبدأ عالم يك ذات واحد است نه يك ذات كثير . فيثاغورث هم مبدأ عالم را واحد مىداند اما واحد او با واحدى كه طالس مىگويد دوتاست . طالس كه مبدأ عالم را واحد مىداند منظورش چيزى است كه آن چيز متصف به وحدت است ، و فيثاغورث خود واحد بما هو واحد را به همان مفهوم عددى خودش مبدأ عالم مىشمارد ، مىگويد خود عدد مبدأ عالم است ، خود عدد واحد مبدأ عالم است . اين است كه مىگوييم فيثاغورث واحد بما هو واحد را مبدأ عالم مىداند ولى طالس ذاتى را كه متصف به واحد است مبدأ عالم مىشمارد .\r\nحال كه معلوم شد چگونه تصور ما مىتواند در بارهء واحد دوگونه باشد ، مىگوييم كه تصور ما در بارهء واجب‌الوجود هم مىتواند دوگونه باشد : يكى اينكه واجب را همان‌گونه تصور كنيم كه مثلًا طالس در مبدأ واحد تصور دارد ؛ ذاتى است كه متصف به وجوب وجود است . معناى اين بيان چنين است كه براى واجب‌الوجود ماهيت قائل شده‌ايم . ديگر اينكه بگوييم واجب‌الوجود من حيث هو واجب‌الوجود ،\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nهمان نفس وجوب وجود ، خودش واجب‌الوجود است ؛ يعنى همانطور كه در آنجا به عدد وحدت « واحد » مىگوييم ، به واجب‌الوجود هم از آن جهت كه واجب‌الوجود است « واجب‌الوجود » مىگوييم . در اين صورت ديگر ذاتى كه متصف به وجوب وجود باشد نيست ، خود ذات عين وجوب وجود است .\r\nپس تا اينجا ما دو تصور را روشن كرديم ، و بيان كرديم كه مقصود حكما از اينكه مىگويند ماهيت واجب‌الوجود عين انيّت اوست ، يا واجب‌الوجود لاماهية له ، چه مىباشد ، تا بتوانيم بعداً به سراغ برهان مطلب برويم .\r\n\r\n« وجود مطلق » در اصطلاح امروز\r\nدر اينجا يك مطلب ديگر را كه در زبان امروزيها بيان مىشود در نظر بگيريد . در زبان امروزيها گاهى گفته مىشود كه واجب‌الوجود يعنى ذات مطلق ، كما اينكه در تعبير قدما هم احياناً ذات مطلق آمده است . قدما به ذاتى مغاير وجود در واجب‌الوجود قائل نيستند ، به همين جهت هم اگر بگويند ذات مطلق [ اشكالى پيش نمىآيد 
  ] چون ذاتش عين وجود است و منظور همان وجود مطلق است .\r\n ما عدمهاييم هستىها نما * تو وجود مطلق و هستى ما \r\nپس اگر قدما ذات مطلق يا وجود مطلق بگويند منظورشان يك معناست ؛ و اگر مىخواهند ذات مطلق را انكار كنند مقصودشان اين است كه ذاتى كه ماهيت ندارد وجود ندارد ، حال چه منكر واجب‌الوجود باشند و چه واجب‌الوجود را قبول داشته باشند . اينها مىگويند هرچه وجود دارد ماهيت دارد ، هر موجودى را شما بايد ذات متصف به‌وجود در نظر بگيريد ، واجب‌الوجود را هم بايد ذات متصف به وجوب وجود در نظر بگيريد . پس نقطهء مقابل كسانى كه در قديم معتقد به مطلق بودن واجب‌الوجود بودند ، كسانى هستند كه براى واجب‌الوجود ماهيت قائلند . لازمهء ماهيت هم - چنان كه گفتيم - محدود بودن است . پس « مطلق » در اصطلاح قدما به معنى نامحدود بودن است .\r\nمىخواهيم روشن كنيم كه آيا مطلق در اصطلاح قدما با مطلق در اصطلاح امروزيها يكى است يا فرق دارد ، و اگر فرق مىكند اختلافشان در چيست ؟ امروز وقتى اصطلاح « مطلق » را به كار مىبرند مقصودشان در مقابل « نسبى » است نه در مقابل ذى ماهيت ؛ چطور ؟ به اين معنا كه وقتى مىگوييم يك شئ مطلق\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاست ، معنايش اين است كه در همه حال و در همهء شرايط و در همهء زمانها و مكانها و بر هر تقدير او موجود است . اما اگر بگوييم نسبى است ، معنايش اين نيست كه در همهء زمانها و در همهء شرايط و در همهء احوال و در همهء مكانها موجود است ، بلكه در اين زمان موجود است و در زمان ديگر معدوم ، يا در اين مكان موجود است و در مكان ديگر معدوم ، در اين شرايط موجود است و در شرايط ديگر معدوم . امروز هم مقصودشان از « شرايط » همين شرايط زمانى و شرايط طبيعى و مانند آن است ؛ يعنى هر موجودى را كه در نظر بگيريد وجودش بلاشرط از زمان و مكان و از شرايط زمانى و مكانى نيست ، موجود است به شرط وجود شئ ديگر ، و معدوم است با عدم آن شرط . وجود نسبى يعنى موجود است نسبت به اين زمان و در اين زمان و معدوم است در زمان ديگر ، موجود است در اين مكان و معدوم است در مكان ديگر .\r\nپس در اصطلاح امروزيها مطلق در مقابل نسبى است ، و در اصطلاح قدماى ما مطلق در مقابل ماهيت داشتن است .\r\nممكن است شما در اينجا بپرسيد كه چه نسبتى است ميان اين دو مطلق ؟ آيا اين دو اصطلاح دو حرف مستقل از يكديگر است ؟ يا اينكه اينها به يكديگر برمىگردند ؟ يا يكى مفهومش از ديگرى وسيعتر است ؟ « مطلق » در اصطلاح قدما اعم است از « مطلق » در اصطلاح امروزيها ، زيرا هر وجودى را كه اينها « نسبى » مىگويند ناچار يك امر ماهيت دار است و نمىتواند وجود محض باشد ، ذات متصف به‌وجود است ؛ و همچنين همهء امورى كه به اين معنا نسبى نيست و مطلق مىباشد خود بر دو قسم است : ممكن است ماهيت داشته باشد و ممكن است ماهيت نداشته باشد ؛ يعنى يك شئ مطلق - به معناى امروزيها - در همهء زمانها موجود است و در همهء مكانها موجود است و مشروط به هيچ شرطى از اين شرايط نيست ولى ممكن است كه در عين حال ذىماهيت باشد . بنا بر عقيدهء امروزيها عقول مجرده وجودشان نسبى نيست و مطلق است . اما بنا بر عقيدهء قدما وجود آنها مطلق نيست زيرا داراى ماهيت هستند ، يعنى آنها هم ذات متصف به‌وجودند . پس « غير مطلق » به اصطلاح قدما بر دو قسم است : هم مطلق به اصطلاح امروزيها را شامل مىشود و هم آنچه را كه امروز « نسبى » مىنامند .\r\nآنچه كه امروز مىگويند همه چيز نسبى است ، نه تنها مىخواهند واجب‌الوجود را نفى كنند ، بلكه هر موجود غير زمانى و غير مكانى را نفى مىكنند ؛ يعنى اينها تمام\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nوجود را موجوداتى مىدانند كه محدود به حد زمانى و محدود به حد مكانى و مقيد و مشروط به شرايط باشد . اگر چنين باشد ، معنايش همان ماترياليسم مىشود ، يعنى چيزى ماوراى امور زمانى و مكانى وجود نداشته باشد . اگر كسى يك چنين بينشى داشته باشد ، آن وقت قهراً بايد بحثهاى ديگرى را كه پيش مىآيد [ پاسخ بدهد 
  ] ؛ از جمله اينكه : اگر همه چيز را نسبى بدانيم و همه امور را مشروط به زمان و مكان بشماريم ، در مورد زمان چه مىگوييم ؟ آيا خود زمان را هم مىتوانيم به اين معنا نسبى بدانيم ؟ آيا مىتوانيم وجود زمان را مشروط به زمان و مكان و مشروط به شرايط ديگر بدانيم ؟\r\nاگر زمان هم مشروط به زمان باشد و نسبى باشد معنايش اين است كه اولًا بايد زمان هم در زمان وجود داشته باشد ، و ثانياً زمان بايد در يك زمان موجود باشد و در زمان ديگر وجود نداشته باشد ، تا بتوان گفت وجودش نسبى است . اولًا زمان در زمان وجود ندارد ؛ ثانياً اگر هم فرض كنيم كه مجازاً مثلًا زمان در زمان وجود دارد ، زمان در همهء زمانها وجود دارد ، نه اينكه در يك زمان وجود دارد و در زمان ديگر وجود ندارد .\r\nپس ما مىتوانيم حتى در خود طبيعت هم موجود غير نسبى بيابيم . در مورد حركت نيز چنين است . آيا حركت وجود نسبى دارد ؟ آيا همه حركتها و مطلق حركت را مىتوانيم نسبى بدانيم ؟ البته ما حركتهاى نسبى داريم ، كما اينكه سكونهاى نسبى هم داريم . در اينكه سكون نسبى است شكى نيست . حركتهايى هم كه منتهى به سكون مىشوند نسبى مىباشند . ولى آيا مىتوانيم همهء حركتها و مطلق حركت را نسبى بدانيم ؟ مثلًا فرض كنيد حركتى كه الان اين كتاب مىكند يك حركت نسبى است ، يعنى حركتش در اين زمان است و وقتى كه ايستاد در زمان بعد اين حركت وجود ندارد ، در زمان بعد سكون وجود دارد . اين سكون هم در اين زمان وجود دارد ، چند لحظهء بعد كه كتاب دوباره حركت كند سكون وجود ندارد .\r\nبنابراين بحثى كه حكما مىكنند كه آيا واجب‌الوجود ماهيت دارد يا ندارد ، كم و بيش همان بحثى است كه امروزيها تحت عنوان « مطلق وجود » مطرح مىكنند ، با اين تفاوت كه بحث آنها مفهومى اوسع از اين مفهوم را در بر مىگيرد و وقتى كه حكما سخن از وجود مطلق مىگويند نه فقط نسبى بودن او را نفى مىكنند بلكه علاوه بر نسبى بودن ، ماهيت داشتن او را هم نفى مىكنند ؛ و چون ماهيت داشتن نفى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nشود ، نسبى بودن هم به طريق اولى نفى شده است . اين هم يك مطلب بود كه در اينجا عرض شد .\r\n\r\nآيا « وجود مطلق » وجود دارد ؟\r\nمطلب ديگرى نيز اينجا وجود دارد كه از جمله موارد تفاوت ميان فكر شرقى و غربى است : آيا وجودمطلق ، قطع نظر از آن اختلافى كه بيان شد ، وجود دارد يا وجود ندارد ؟ آيا چنين وجودى مىتواند وجود داشته باشد ؟ يا اصلًا وجود تا مقيد نشود نمىتواند وجود داشته باشد ؟ آيا وجود مطلق با عدم برابر است ؟ آيا وجود بايد وجود « شئ ما » باشد تا بتواند وجود داشته باشد ولى وجود صرف و مطلق نمىتواند موجود باشد ؟ خيلىها مىگويند وجود مطلق فقط يك مفهوم است ، وجود آن وقت مىتواند وجود داشته باشد كه به يك شئ خاص تعلق بگيرد ، بگوييم وجود هذا ، وجود الف ، وجود ب . پس وجود به تبع متعلَّقش كه همان ماهيت باشد تحقق پيدا مىكند . ممكن است امروز اسمش را « اصالت ماهيت » نگذارند ولى اين همان اصالت ماهيت است ، و فكر همان فكر اصالت ماهيتى است . اينها نه تنها مىگويند كه وجود مطلق نمىتواند وجود داشته باشد بلكه بدتر از اين ، مىگويند كه وجود پس از اينكه آميخته با عدم شد ، از آميختگىاش با عدم ، « شدن » تحقق مىيابد ، « شدن » به‌وجود مىآيد . [ معنى سخن اينها اين است كه 
  ] وجود مطلق با عدم برابر است ، ولى وجودى كه با نيستى يكى شده و شدن را به‌وجود آورده است [ تحقق دارد 
  ] . پس وجود مطلق از نظر اينها يعنى بودن ، و بودن تحقق ندارد . وجودى مىتواند موجود باشد كه توأم با عدم است . چنين موجودى حركت و شدن است .\r\nدر كلمات بوعلى و امثال او مسائل اصالت وجود هنوز طرح نشده بوده و هنوز فلسفه خالى از اين مسائل بوده ، اوائل پيدايش اين مسائل بوده و تازه بويى از آن در آثار بوعلى آمده است . ولى بعدها در كلمات ملاصدرا و متأخرين اين مسأله طرح شده كه تشخص وجود به چيست . آيا وجود به ذات خودش متشخص است يا به چيز ديگر ؟ به عبارت ديگر : اولًا آيا وجود امرى اصيل است يا نيست ؟ آيا وجود مقيد تحققش به اعتبار متعلقش است يا تحقق متعلقش به واسطهء اوست ؟ جواب اين است كه وقتى وجود به الف تعلق پيدا كرد ، الف به تبع اين وجودِ محدود تحقق\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nپيدا كرده است ، و الّا وجود به ذاتش متحقق است و به ذات خودش متشخص است .\r\nوقتى چنين شد كه وجود محدود به ذات خود متشخص است ، وجود نامحدود به طريق اولى به ذات خود متشخص است .\r\nاكنون به سراغ « شدن » مىآييم . خودِ شدن هم نوعى از هستى است ، مرتبه‌اى از هستى است . البته اينكه ما در اينجا نوعى از هستى را بيان مىكنيم كه با نيستى آميخته است ، بايد توجه كرد كه اين نيستى كه در اينجا انتزاع مىشود غير از آن نيستى است كه در مقابل هستى قرار دارد و نقيض هستى است . هستى و نيستى در شدن با يكديگر متحدند ، اما آن نيستى كه با هستى متحد است غير از آن نيستى است كه نقيض هستى است ، و لهذا جمع نقيضين هم نيست .\r\nسؤال : آيا اين نيستى همان ماهيت است كه چنين از آن تعبير مىكنند ؟ استاد : نه ، ماهيت نيست ، خود نيستى است . ما اين مطلب را در آن مقالهء « اصل تضاد » شرح داده‌ايم « 1 » .\r\nاين نيز مطلبى بود كه چون به اينجا مربوط بود عرض كردم ، براى اينكه توجه داشته باشيد كه يك طرز تفكرى وجود دارد كه مىگويد وجود مطلق نمىتواند وجود داشته باشد و حقيقت ندارد ؛ وقتى وجود مىتواند وجود داشته باشد كه به يك شئ تعلق پيدا كرده باشد . قهراً شيئى كه در مقابل وجود فرض مىشود همان ماهيت است .\r\nسؤال : امروزيها مىگويند مطلق چنان سعه‌اى دارد كه هم وجود و هم عدم را شامل مىشود .\r\nاستاد : منظور وجود مطلق است ؟\r\nآنها به طور كلى مىگويند مطلق شامل عدم و وجود است . بعد هم\r\n\r\n\r\n\r\n\r\n","description":"","footnote":"\r\n( 1 ) . مقالات فلسفى ، چاپ انتشارات صدرا .\r\n","page_name":" 142 ","page_number":142},
  {"content":"\r\n\r\nمىگويند اين نظر را « قيصرى » هم گفته است .\r\nاستاد : نه ، بى خود مىگويند ، در بيانات او نيست . « مطلق شامل عدم و وجود است » يعنى چه ؟ آيا مطلق خودش وجود دارد يا ندارد ؟ اين مطلق يا موجود است يا معدوم . اگر موجود باشد ، آيا اين همان وجود مطلق است يا وجود شئ مطلق ؟\r\nبالاخره يكى از اين دوتاست . اگر بگوييم همان وجود مطلق است ، ديگر غلط است كه بگوييم شامل وجود و عدم مىشود ؛ و اگر بگوييم وجودِ شئ مطلق است ، در واقع ماهيت را مطلق فرض كرده‌ايم ، يعنى ذاتى را فرض كرده‌ايم كه آن ذات مطلق است .\r\nپس « مطلق » ماهيت مىشود ، اين را مىگوييد هم شامل وجود مىشود و هم عدم .\r\nماهيت اصلًا نمىتواند مطلق باشد . ماهيت مساوى است با محدود بودن . قيصرى هم آن حرف را نزده است . حرف قيصرى در بارهء وجود است . همهء تكيه او روى وجود است . اصلًا عرفا هستند كه براى اولين بار مسألهء اصالت وجود را طرح كردند .\r\nالبته بيان آنها فلسفى نبود و با بيان خودشان بود .\r\nتا اينجا ما اصل مسأله را طرح كرديم كه لازم هم بود . بعد از اين مىخواهيم ببينيم كه چه برهانى براى اين مطلب هست . ما برهانى را كه ساده‌تر است اول ذكر مىكنيم و بعد به برهان شيخ كه كمى مشكل است مىپردازيم .\r\n\r\nبرهان اول\r\nاين برهان را حاجى سبزوارى در منظومه آورده است . البته قبل از حاجى هم اين برهان را گفته‌اند و از خود حاجى نيست . حاجى در منظومه مىگويد :\r\n الحق ماهيته إنيته * إذ مقتضى العروض معلوليته\r\nفسابق مع لاحق قد اتحد * أو لم تصل سلسلة الكون لحد \r\nبرهان را چنين اقامه مىكنند كه مىگويند ذات واجب‌الوجود عين وجودش است و او ذاتٌ متصفٌ بالوجود نيست ، بلكه ذاتٌ هى عين‌الوجود است ، زيرا اگر ذاتى باشد ، و وجودى و اتصافى ، لازم مىآيد كه اين وجود بر اين ذات عارض شده باشد ، به دليل اينكه ذات غير از وجود است . بنابراين :\r\n الحق ماهيته إنيته * إذ مقتضى العروض معلوليته \r\nمقتضاى عروض وجود بر ذات ، معلوليت وجود است و وجود بايد معلول باشد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمعلول چيست ؟ اگر چيزى معلول باشد واجب‌الوجود نيست و ممكن‌الوجود است .\r\nپس اگر موجودى وجودش را علت خارجى به ماهيتش داده باشد ، خودش ممكن‌الوجود است . حال مىگوييم آيا اين ذات كه منشأ عروض وجود براى خودش شده است ، قبل از عروض وجود داشت يا نه ؟ محال است كه علت موجود نباشد و در عين حال منشأ يك معلول بشود . پس ذات بايد وجود داشته باشد . حال اگر وجود داشته باشد ، آن وجودى كه در مرتبهء قبل است عين وجودى است كه در مرتبهء بعد عارض خواهد گشت : « فسابق مع لاحق قد اتحد » . يا اينكه وجودى كه براى ذات آمده است از ذاتى است كه آن ذات قبلًا موجود بوده است به‌وجودى غير از اين وجود ؛ آنگاه نقل كلام به آن وجود مىكنيم كه چگونه عارض ذات شده است .\r\nدر آنجا هم ناچار بايد بگوييم كه اين وجود هم كه عارض ذات شده قبلًا موجود بوده است به‌وجود ديگرى . پس بايد وجود سومى براى ذات قائل شويم . نقل كلام به‌وجود سوم مىكنيم . مىبينيم كه بايد الى غيرالنهايه وجود موجود باشد . در اين صورت ذات واجب به جاى يك وجود بايد غيرالنهايه وجود داشته باشد . اصلًا براى يك شئ دو وجود نمىتوان فرض كرد تا چه رسد به اينكه غيرمتناهى وجود فرض شود . اين بيانى است كه حاجى و مانند ايشان در اينجا كرده‌اند . بيان شيخ در اين مورد بيان ديگرى است كه بعداً مىخوانيم .\r\n\r\nشرح و توضيح متن\r\nونعود فنقول : إن الاوّل لا ماهية له غير الإنية ، و قد عرفت معنى الماهية ، و بماذا تفارق الإنية فيما تفارقه فى افتتاح تبياننا هذا فنقول : إن واجب‌الوجود لايصح أن يكون له ماهية يلزمها وجوب‌الوجود ، بل نقول من رأس : إن واجب‌الوجود قد يعقل نفس واجب‌الوجود ، كالواحد قد يعقل نفس الواحد ، و قد يعقل من ذلك أن ماهيته « 1 » هى مثلًا إنسان أو جوهر آخر من الجواهر ، و ذلك الإنسان هوالذى هو واجب‌الوجود ، كما أنه قد يعقل من الواحد أنه ماء أو هواء أو انسان و هو واحد .\r\n\r\n\r\n\r\n\r\n","description":"","footnote":"\r\n( 1 ) . « ماهيةً » صحيح است .\r\n","page_name":" 144 ","page_number":144},
  {"content":"\r\n\r\n[ واجب‌الوجود ماهيتى جز هستى و وجود ندارد ؛ و معنى ماهيت قبلًا بيان شده 
  ] و در ابتداى كتاب گفته شد كه ماهيت با انيت فرق دارد . [ در اينجا مىگوييم كه واجب‌الوجود 
  ] نمىتواند ذاتى داشته باشد كه لازمهء آن ذات وجوب وجود باشد ، ذاتى باشد متصف به وجوب وجود كه ذات چيزى باشد و وجوب وجود چيز ديگر .\r\nممكن است كه شما واجب‌الوجود را به معناى « شىءٌ هو واجب‌الوجود » تعقل كنيد ، همان‌طور كه واحد را به عنوان خود واحد ، همان كه مبدأ اعداد است ، تعقل مىكنيد ؛ [ و ممكن است او را چنين تعقل كنيد كه ماهيت او اين است ، مثلًا انسان است يا يكى ديگر از جواهر است ، و آن انسان است كه واجب‌الوجود است ، همان‌طور كه واحد را هم به صورت انسان واحد يا آب واحد يا هواى واحد تصور مىكنيد . 
  ]\r\nو قدتتأمل فتعلم ذلك مما وقع فيه الاختلاف فى أن المبدأ فى الطبيعيات واحد أو كثير . فبعضهم جعل المبدأ واحداً ، و بعضهم جعله كثيراً . والذى جعله منهم واحداً فمنهم من جعل المبدأ الأول لا ذات الواحد ، بل شيئاً هوالواحد ، مثل ماء او هواء أو نار أو غير ذلك .\r\nو منهم من جعل المبدأ ذات الواحد من حيث هو واحد ، لا شىء عرض له الواحد ؛ ففرق إذن بين ماهية يعرض لهاالواحد والموجود ، و بين الواحد والموجود من حيث هو واحد و موجود .\r\nشيخ تنظير ديگرى را بيان مىكند و مىگويد در باب مبدأ اشياء دو نظر است :\r\nيك نظر اين است كه آن مبدأ واحد است ؛ نظر ديگر مىگويد كثير است . كسانى كه گفتند واحد است خود دو گروه هستند و دو نظريه دارند : دسته‌اى مثل طالس و پيروان او مىگويند [ مبدأ اشياء ذات واحد نيست ، بلكه شيئى است كه واحد است 
  ] .\r\nمثلًا آن مبدأ هوا يا آب يا آتش و مانند آن است . دسته‌اى ديگر مثل فيثاغورث مبدأ اشياء را واحد از آن حيث كه واحد است مىدانند .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nادامهء بحث در « الحق ماهيته انيته »\r\n\r\nمعانى « ماهيت »\r\nگفتيم كه اين بحث در اصطلاح حكما پيرامون اين است كه آيا ماهيت واجب‌الوجود عين انيت و وجودش است يا ماهيتش با وجودش تفاوت دارد .\r\nگاهى نيز چنين تعبير مىكنند كه آيا واجب‌الوجود ماهيت دارد يا ندارد . هر دو تعبير تقريباً يك مقصود و يك منظور را مىفهماند . البته اين تعبير دوم بيشتر ناشى از اين است كه كلمه « ماهيت » اكثر به معناى « چيستى » گفته مىشود كه در مقابل « وجود » و « هستى » مىآيد . در كلمهء « ماهيت » ، « ما » را « ما » ى استفهاميه مىگيريم و مىگوييم « ما هى هى » يا « ما هو هو » اين چيست ، يا آن چيست . از « اين چيست » يك مصدر ساخته‌اند به اين صورت كه يك « تا » ى مصدرى اضافه كرده‌اند و « ماهيت » ساخته شده است . اگر ماهيت را به معناى چيستى بگيريم ، در اينجا بايد چنين تعبير كنيم كه « واجب‌الوجود لا ماهية له » زيرا چيستى داشتن به اين معناست كه بشود او را تحديد كرد و برايش حد معين نمود . تعيين حد هم به معناى اين است كه داخل در يك مقوله از مقولات باشد كه وجود عارض آن شده است .\r\nولى همين كلمهء « ماهيت » گاهى به معناى « مابه الشىء هُوَ هُوَ » به كار برده مىشود . در اين صورت « ما » به معنى « ما » ى استفهامى نيست ، بلكه « ما » ى موصوله\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nاست ، كه عبارت چنين مىشود : « الذى به الشىء هو هو » يعنى آن چيزى كه مناط هويت شئ است ، مناط تحقق شئ است . اگر ماهيت را به اين معنا بگيريم ، آن وقت نمىگوييم كه « واجب‌الوجود لا ماهية له » بلكه مىگوييم « له ماهيةٌ » ولى « ماهيته عين وجوده ، هى عين تحققه » . پس اگر در بعضى تعبيرات بگوييم : « واجب‌الوجود لا ماهية له » ماهيت به معناى « الذى يقال فى جواب ماهو » را از واجب نفى مىكنيم ، و اگر در بعضى تعبيرات بگوييم : « له ماهيةٌ و ماهيته وجوده » ماهيت به معنى « مابه الشئ هو هو » را براى واجب اثبات مىكنيم . حكما هر دو تعبير را مىآورند و در كلمات آنها هست ؛ بايد براى ما روشن باشد .\r\n\r\nادامهء نظرات مختلف در « وجود مطلق »\r\nبحث در اين است كه آيا واجب‌الوجود مانند همهء اشياء ديگر ذاتى دارد و وجودى ؟ همان‌طور كه اشياء ديگر ذاتى دارند و وجودى ، كه مىگوييم ذاتشان هست ، چنان كه مىتوانيم فرض كنيم كه ذاتشان نيست . مثلًا ذات انسان كه الان هست چيزى است كه مىتوانيم فرض نبودن هم برايش بكنيم . بنابراين وقتى ماهيتى را نفى مىكنيم ، همان چيستى را نفى مىكنيم . در تعبيرات ديگرى به عنوان « ذات » آمده كه در مقابل « وجود » به كار مىبرند : « لا ذات له غير وجوده » . گاهى نيز در همان مورد « ذات » مىگويند : « ذاته عين وجوده » ذاتش عين هستى است . گفتيم كه همين مسأله ، چه در تعبيرات قدما و چه در تعبيرات امروز ، به صورت ديگرى هم بيان مىشود كه همان « وجود مطلق » است . آيا حق تعالى وجود مطلق است ؟ و آيا وجود مطلق وجود دارد يا ندارد ؟ باز هم اين مطلب را مخصوصاً تأكيد مىكنيم كه اين وجود مطلق اوسع و اشمل است از تعبيرى كه امروز مىگويند . وجود مطلقى كه امروزيها در مقام اثبات يا نفى آن برمىآيند در مقابل وجود مقيد و محدودى كه حكما مىگويند قرار ندارد ، بلكه در مقابل يك وجود محدود خاص كه همان موجود متغير و نسبى است قرار دارد . وقتى موجود متغير شد لازمهء متغير بودن آن نسبى بودن آن است ؛ اگرچه لازمهء نسبى بودن متغير بودن نمىباشد . موجود نسبى يعنى موجود مشروط به شرايط و به زمان و مكان . در مقايسه با اين زمان وجود دارد و در مقايسه با زمان ديگر وجود ندارد . بنابراين وجود به طور مطلق بر او حمل نمىشود ، به طور نسبى حمل مىشود . اگر از ما بپرسند آيا سعدى وجود دارد ؟\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nمىگوييم سعدى در زمان خودش وجود دارد ، در غير زمان خودش مثلًا قبل از قرن هفتم وجود نداشته و بعد از قرن هفتم هم وجود نداشته است . شيئى كه مقيد به مكان است نيز چنين است كه در غير آن مكان وجود ندارد . مثلًا آيا اين كتاب وجود دارد ؟\r\nاين كتاب در اينجا وجود دارد ولى در آنجا وجود ندارد . اما وجود مطلق آن وجودى است كه اين قيود و شرايط را نمىپذيرد ، نمىشود گفت كه در اينجا وجود دارد و در آنجا وجود ندارد ، در آسمان وجود دارد و در زمين وجود ندارد و يا بالعكس ، در اين زمان وجود دارد و در آن زمان وجود ندارد ، و نمىشود گفت با اين شرايط وجود دارد ولى با آن شرايط وجود ندارد . معلولها چنين هستند كه به شرط وجود علتشان موجودند و با عدم وجود علت موجود نيستند .\r\n\r\nدلايل منكرين وجود مطلق\r\nكسانى كه مىگويند وجود مطلق وجود ندارد ، از دو راه اين مطلب را بيان مىكنند : يكى از اين راه كه مىگويند وجود مطلق مساوى با نيستى است ؛ بايد بگوييم وجود « چه چيزى » و « چه چيزى » همان ماهيت است . آنكه ما به آن « ماهيت » مىگوييم آنها « چيز » مىگويند . از نظر آنها بايد گفت وجود خط ، وجود سطح ، وجود جسم ، وجود روح ، وجود اين فلز ، وجود آن فلز ، تا معنى داشته باشد كه موجود باشد ؛ بايد وجود شئ خاصى را بگوييم ، ولى اگر بخواهيم وجود را به طور مطلق بگوييم ، اين وجود مطلق يك مفهوم انتزاعى است كه نمىتواند وجود داشته باشد ، بايد وجود يك شئ خاص باشد .\r\nكسانى مانند فخر رازى كه براى خداوند هم قائل به ماهيت هستند ولى مىگويند اين ماهيت مجهول‌الكنه است ، آنها نيز چنين طرز تفكرى دارند ، مىگويند وجود مطلق تصور ندارد ، وجود شئ خاص قابل فرض است . در ذات واجب‌الوجود هم وجودش وجود شئ خاص است ، البته با اشياء ديگر اين تفاوت را دارد كه اشياء ديگر قابل تعريف مىباشند ولى واجب‌الوجود مجهول‌الكنه است ، ماهيتش مجهول‌الكنه است ، براى بشر امكان ندارد كه به كنه ماهيتش احاطه پيدا كند ؛ و هر وجودى به هر حال بايد وجود يك شئ باشد ، يعنى شيئيت او غير از وجودش باشد .\r\nولى در وجود مطلق چنين نمىشود . بايد بتوانيم بگوييم وجود « الف » ، وجود « ب » ، وجود « ج » تا موجود باشد . پس شيئيت يك چيز است و وجود چيز ديگر . اين\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nتقريباً بيان كسانى مىشود كه وجود مطلق را به اين معنا نفى مىكنند ، كه حتى بعضى از الهيون نيز - چنان كه گفتيم - چنين تعبيرى دارند .\r\nباز بعضى ديگر وجود مطلق را مساوى با نيستى مىگيرند اما نه از باب اينكه بايد به يك شئ و به يك ماهيت تعلق بگيرد تا از نيستى بيرون آيد . آنها مىگويند وجود مطلق در طبيعتِ معقول خودش گرايش به نيستى دارد كه با نيستى يكى شود .\r\nوقتى كه وجود مطلق با نيستى يكى شد ، از جمع و تركيب ايندو « حقيقت » به وجود مىآيد . حقيقت چيست ؟ شدن است . به قول اينها وجود مطلق كه همان بودن است معنى ندارد كه همين جورى وجود داشته باشد ؛ وقتى كه با نيستى تركيب شد ، يعنى بودن با نبودن با يكديگر تركيب شدند ، از تركيب آنها يك حقيقت به وجود مىآيد كه آن حقيقت « شدن » است . پس اين نظريه هم در واقع منكر وجود مطلق است ولى نمىگويد كه وجود مطلق بايد به ماهيت تعلق بگيرد تا قابل تحقق باشد و يك چيزى شود ؛ مىگويد كه وجود مطلق بايد به عدم تعلق بگيرد و با آن متحد شود تا از جمع آنها يك چيز به وجودآيد ، يك حقيقت به وجود آيد كه همان شدن است . پس اينها هم به شكل ديگرى اين مطلب را نفى مىكنند .\r\n\r\nبيان اصالت وجودى شيخ از « وجود مطلق »\r\nاما آن كس كه اين نظرات را قبول ندارد و اين حرفها را در باب وجود مطلق نمىزند ، آگاهانه يا ناآگاهانه همان فكر اصالت وجود را بيان مىكند . مسألهء اصالت وجود ظاهراً بر اثر بحثهاى متكلمين كم‌كم در ميان فلاسفه به وجود آمده است .\r\nامثال بوعلى اگرچه از باب اينكه مسألهء اصالت وجود در زمان آنها مطرح نبوده ، فكر اصالت وجودى نداشته‌اند ، ولى اين مسأله را به شكل اصالت وجودى طرح كرده‌اند .\r\nكسانى كه آگاهانه به مسألهء اصالت وجود پرداخته‌اند ، كار آنها در اين مسأله سهلتر و آسانتر است . آنها مىگويند اين حرفها معنى ندارد كه وجود بايد به يك شئ تعلق بگيرد تا موجود شود . بحث را بايد چنين طرح كنيم كه وقتى وجود به يك شئ تعلق دارد و مىگوييم وجود فلز يا وجود آب يا وجود هوا ، در اينجا دو معنا را درك مىكنيم : چيستى و هستى . وقتى مىگوييم آب وجود دارد ، اگر آب معدوم مىشد كه ديگر حقيقتى نداشت . آيا آنچه كه در آب مناط حقيقت است وجود آب است يا آنچه كه ذهن ما به عنوان يك شئ فرض مىكند و مىگويد « وجود اين شئ » ؟ آيا\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nماهيت آب كه وجود پيدا كرده ، حقيقت از آنِ وجودش است يا چيز ديگر ؟ [ اينها مىخواهند بگويند كه 
  ] ماهيت قبل از اينكه وجود پيدا كند يك تصور محض بود ، با وجود است كه تحقق پيدا كرده است ؛ يعنى تحقق ماهيت به وجود است نه تحقق وجود به ماهيت . چنين نيست كه بايد وجود به ماهيت اضافه پيدا كند تا حقيقت باشد . حقيقت بودن وجود به ذات خودش است . وجود مراتب دارد ، مراتب ضعيف و مراتب شديد و قوى ؛ از هر مرتبهء آن ذهن معنايى را انتزاع مىكند كه اسم آن معنا « ماهيت » است . ماهيت يك امر انتزاعى و اعتبارى است . بنابراين در باب وجود ما نبايد معطل چيزى باشيم و بگوييم كه وجود بايد به چيزى تعلق بگيرد تا حقيقت پيدا كند . چنين نيست كه در خارج وجود آب به آب تعلق گرفته و حقيقت شده است . آنچه وجود دارد همان وجود آب است ، معنى آب را ذهن ما انتزاع مىكند . آن چيزى كه در خارج است و اين خاصيتها را دارد و مىتوان در آن شنا كرد همان وجود آب است . ماهيت آب كه همان چيستى آن است معنايى است كه ذهن انسان از آن انتزاع مىكند . ذهن انسان اشياء را دسته بندى مىكند ، از هر وجودى بر اساس خصوصيات و سنخيتى كه دارد ماهيتى انتزاع مىكند . چنين نيست كه اول ذات آبى موجود باشد و بعد وجود بيايد و به آن تعلق پيدا كند . اين تعلقات ، انتزاعى است ، تحليلهايى است كه ذهن انسان مىكند . به همين دليل شاعر گفته است : « من و تو عارض ذات وجوديم » . اگر بنا شود چيزى را عارض چيزى بدانيم بايد ماهيت را عارض وجود بدانيم نه وجود را عارض ماهيت . پس اين تصور كه وجود به خودى خود چيزى نيست مگر اينكه به ماهيت تعلق بگيرد ، درست نمىباشد . برعكس ، ماهيت به خودى خود چيزى نيست مگر آنكه به وجودى ارتباط پيدا كند ، يعنى از وجودى انتزاع شود ، ذهن بيايد آن ماهيت را به عنوان يك صفت براى وجود انتزاع كند .\r\nوقتى مطلب چنين باشد وجود مطلق به طريق اولى تحقق دارد ؛ به اين معنا كه وجود در ذات خودش مطلق است ، هستى در ذات خودش مقيد نيست . تقيد يعنى محدود بودن . وجود به حسب حقيقت خودش هيچ قيدى ندارد و هيچ حد و شرطى ندارد . پس وجود در حقيقت خودش واجب‌الوجود است . آنكه واجب‌الوجود نيست ظلّى از حقيقت وجود است . هر وجودى كه محدوديت و نسبيت پذيرفته است ، تغير پذيرفته است ، به اين دليل است كه در مرتبهء متأخرى از حقيقت وجود\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nاست ، جلوه‌اى از حقيقت وجود و فعل حقيقت وجود است .\r\nپس اين حرفها معنى ندارد كه وجود مطلق موجود نيست و وجود بايد به يك شئ تعلق بگيرد و مقيد شود تا موجود گردد و وجود تا مقيد نشود نمىتواند معنى داشته باشد ، به واسطهء آن متعلقش كه همان ماهيت است وجود حقيقت پيدا مىكند .\r\nمتعلقى كه آنها مىگويند همان ماهيت است اگرچه اسم ماهيت را نمىبرند . نه ، چنين چيزى نيست ؛ نظريه اصالت وجود اين حرفها را رد مىكند .\r\n\r\nرابطهء وجود مطلق و واجب‌الوجود\r\nدر فلسفه اسلامى اول واجب‌الوجود اثبات مىشود ، بعد دنبال اين مطلب مىروند كه آيا واجب‌الوجود مطلق است يا مقيد ؛ يعنى از اول واجب‌الوجود را وجود مطلق فرض نمىكنند . در اول واجب‌الوجود را ، اعم از اينكه مطلق باشد يا مقيد ، با برهان اثبات مىكنند ، بعد از اينكه آن را ثابت كردند سراغ آن مىروند كه آيا واجب‌الوجودِ بالذات مطلق است يا مقيد . اما ديگران در بحثهاى خود از اول فرض مىكنند كه واجب‌الوجود مطلق است ، چون شنيده‌اند كه فلاسفه آن را وجود مطلق مىدانند . به همين جهت مىگويند كه آيا وجود مطلق مىتواند وجود داشته باشد يا نه ؛ يعنى وجود مطلق را از اوّل جزء تعريف واجب‌الوجود مىگيرند . البته اين را به عنوان يك ايراد بيان نمىكنم ، بلكه مىخواهم طرز بيان آنها را عرض كنم . يك وقت هست كه وجود مطلق بودن را جزء تعريف واجب‌الوجود نمىگيريم و دنبال برهان واجب‌الوجود از آن جهت كه واجب‌الوجود است مىرويم ؛ بعد كه آن را اثبات كرديم سراغ اين مطلب مىرويم كه آيا وجودش مطلق است يا مقيد ؟ ممكن است كه بعد از تحقيق اعتقادمان اين شود كه وجود واجب‌الوجود مطلق است ، و بگوييم لاماهية له ؛ و ممكن است اعتقادمان اين شود كه وجود واجب‌الوجود مقيد است ، و بگوييم له ماهية ، همان‌طور كه فخر رازى و امثال او مىگفتند . ولى امروزيها از باب اينكه در ميان حكما ديگر مسلم است كه واجب‌الوجود وجودِ مطلق است ، وجود مطلق بودن را كأنّه جزء تعريف « واجب‌الوجود » گرفته‌اند و مىگويند آيا وجود مطلق وجود دارد يا وجود ندارد ؟ يعنى بحث آنها از همين بحث كه وجود ماهيت دارد يا ندارد آغاز مىشود ؛ نه اينكه قبلًا بحث واجب‌الوجود را كرده باشند و بعد برسند به اينكه هل له ماهية أو ليس له بماهية . اين مطلبى است كه چون با اين بيان در جاهاى ديگر\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nگفته نشده ، لازم دانستم كه در اينجا مخصوصاً تأكيد كنم .\r\n\r\nبرهان دوم : برهان شيخ\r\nببينيم كه شيخ در اينجا چه بيانى دارد . شيخ دو سه بيان در اثبات اينكه « واجب‌الوجود لاماهية له » آورده است كه بيان اول در اينجا تا اندازه‌اى از نظر عبارت بغرنج است كه فكر نمىكردم مطلب اينقدر بغرنج باشد . نيم‌ساعت پيش كه مشغول مطالعه بودم ديدم عبارت خيلى بغرنج است و هنوز هم همهء عبارت درست حل نشده است . عبارت را براى جلسهء بعد مىگذاريم كه حلش كنيم . اما يكى دو بيان ديگرش آنقدرها بغرنج نيست و ساده مىباشد . حالا اين اولى را مىخوانيم ولى اشكالاتش را بعد مطرح مىكنيم .\r\nشيخ در ابتدا مقدمه‌اى بيان كرده است ، ببينيم اين مقدمه چيست و چگونه مىخواهد مطلب را بيان كند . مقدمه‌اى است كه تقريباً مقدمهء همهء برهانها نيز هست .\r\nمىگويد وقتى مىخواهيم واجب‌الوجود را اثبات كنيم ، ممكن است چنين فرض كنيم كه واجب‌الوجود ذاتى دارد و وجودى ، و به تعبير ديگر قائل شويم كه وجودِ مقيد است ، وجودِ يك ماهيت خاص است ، وجود علىالاطلاق نيست ؛ در اين صورت يا چنين است كه اين وجوب وجود خودش حقيقتى دارد و حقيقت را خود وجوب وجود داراست ، يا اينكه وجوب وجود ، حقيقت و واقعيت نيست .\r\nدر همين جاست كه شيخ مسأله را به گونه‌اى طرح كرده كه تقريباً به مسأله اصالت وجود نزديك مىشود . البته مسأله اصالت وجود در مطلق اشياء طرح مىشود ، ولى شيخ در اينجا مسأله را جورى طرح كرده كه افق آن خيلى به اصالت وجود نزديك شده است .\r\nمىگويد : فرض مىكنيم كه مطابق با قول خصم ، واجب‌الوجود هم مانند ممكن‌الوجودها ذاتى باشد كه از براى او وجودى است ، ولى اين وجود واجب است .\r\nاكنون سؤال اين است كه آيا اين وجوب وجود ، خودش حقيقت دارد يا حقيقت ندارد ؟ اگر حقيقت نباشد يك امر انتزاعى مىشود كه ذهن آن را انتزاع كرده است .\r\nممكن است گفته شود ما در اينجا سه كلمه داريم : ذات ، وجوب ، وجود . وقتى مىپرسيد آيا وجوب وجود حقيقت دارد يا نه ، منظور چيست ؟ آيا وجوبْ مورد نظر است يا وجود ؟\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\nوجوب وجود ، تأكّد وجود است\r\nشيخ اين امر را با بيان نكته‌اى توضيح مىدهد كه قبلًا هم در جاى ديگر در اوايل كتاب بيان كرده است . در آنجا مىگويد كه « وجوب‌الوجود ليس إلّا تأكُّدُ الوجود » وجوب وجود امرى غير از خود وجود نيست ؛ تأكّد وجود و شدّت وجود را « وجوب وجود » مىگوييم .\r\nحرف شيخ در اينجاست كه خيلى بوى اصالت وجود مىدهد ، لااقل در ذات واجب . ببينيد : در هرجا كه حقيقتى قابل شدت و ضعف باشد ، شدت آن حقيقت امرى مغاير با آن حقيقت نيست . آيا شدت نور غير از نور است ؟ نه ، شدت نور همان نور است . [ به تعبير ديگر 
  ] تراكم نور چيست ؟ ممكن است كسى بگويد كه نور و يك چيز ديگر با هم جمع شده‌اند و تراكم نور را تشكيل داده‌اند . نه ، چنين نيست ؛ نور اگر با چيز ديگر جمع شود اختلاط نور است با شئ ديگر ، نه تراكم نور ، نه شدّت و قوّت نور . اصلًا قوّت و شدّت يعنى اينكه همان حقيقت در ذات خودش بيشتر شده است ، نه اينكه چيزى با او مخلوط شده باشد . اين مثل حركت و سرعت حركت است . اگر حركتى از درجهء خاصى به درجهء ديگرى تبديل شود ، اينجا چه پيش آمده است ؟\r\nمثلًا حركتى كه سرعت آن شصت كيلومتر در ساعت است به سرعت صد كيلومتر در ساعت برسد ؛ آيا در اينجا چيزى بر حركت افزوده شده ؟ آيا حركت با چيز ديگرى و با وجود ديگرى مخلوط شده است ؟ آيا با ماهيت ديگرى كه نام آن « سرعت » است آميخته شده است ؟ نه ، سرعت حركت هم باز خودش از حركت است . همان حركت وقتى كه فزونى مىيابد ، وقتى كه تغيير نسبتها فزونى مىيابد ، اسمش « سرعت » حركت مىشود . پس شدّت و تأكّد و قوّت و سرعت و امثال اينها چيز عليحده‌اى نيست . وجوب وجود هم براى وجود همين است ، نه اينكه وجود چيزى است و وجوب چيز ديگرى كه به وجود ملحق شود و با آن مخلوط گردد . وجود و هستى وقتى كه تأكّد پيدا كرد و شدت و كمال پيدا كرد « وجوب وجود » نام مىگيرد .\r\nسؤال : در نقطهء مقابل آن ، ضعف وجود چيست ؟ استاد : ضعف هم همين جور است ، نقطهء مقابل وجوب است . همان‌طور كه وجود شديد وجود و شئ ديگر نيست ، وجود ضعيف هم باز وجود و شئ ديگر نيست .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمرتبهء ضعيف ، همان وجود است ليس إلّا ، و مرتبهء شديد هم وجود است ليس إلّا :\r\nمراتباً غنىً و فقراً تختلف‌كالنّور حَيثُما تُقوّى و ضَعِف « 1 » آيا وقتى نور ضعيف است نور را با يك چيزى مخلوط كرده‌اند كه نور ضعيف شده است ؟ يا نور در ذات خودش و در نوريت خودش كم است ، نه اينكه چيزى از خارج با آن مخلوط شده باشد . وقتى كه نور در نوريت خود كاستى مىيابد نور ضعيف مىشود ، و وقتى كه در نوريت خودش شدت پيدا كرد نور شديد مىگردد . نه نورِ ضعيف نور است و خليطى از شئ ديگر ، و نه نور شديد نور است و خليطى از شئ ديگر . نه تراكم نور اضافه شدن غير نور به نور است و نه رقيق شدن نور اختلاط نور است با غير نور .\r\nسؤال : وجوب وجود حقيقت است ؟ استاد : بله ، حقيقت است .\r\n- پس آن طرف ديگرش كه ضعف وجود است چه مىشود ؟ استاد : آن را نيز ما مىگوييم حقيقت است . مطلب همين است ، كه البته شيخ در اينجا اين مسأله را مطرح نكرده است . اگر از ما بپرسيد ، مىگوييم : بله همين‌طور است . ولى شيخ اين مسأله را ديگر در آنجا مطرح نكرده است . اگر طرح كرده بود كه ديگر مسأله اصالت وجود و وحدت وجود را طرح كرده و تمام شده بود . اين مسأله را فقط در همين‌جا طرح كرده و همين يك كلمه را گفته و رد شده است . از همين كلمه و دو سه كلمه ديگر شبيه اين است كه گفته‌اند شيخ اصالت وجودى است .\r\nالبته شيخ حرفهاى ديگرى دارد كه با اصالت وجود جور در نمىآيد . او در اينجا فقط همين عبارت را در باب واجب گفته و رد شده است . من در حاشيهء كتاب شفاى خودم در اينجا احتمالى را نوشته‌ام كه ممكن است شيخ از كسانى باشد كه در عمق ذهنش قائل به دو اصل باشد . از همين عبارت هم شايد كمى اين امر فهميده مىشود ؛\r\n\r\n\r\n\r\n\r\n","description":"","footnote":"\r\n( 1 ) . منظومه حاج ملاهادى سبزوارى ، المقصد الاوّل ، غرر فى بيان الاقوال فى وحدة حقيقة الوجود و كثرتها .\r\n","page_name":" 154 ","page_number":154},
  {"content":"\r\n\r\nيعنى ممكن است كه شيخ قائل به اصالت وجود در واجب و اصالت ماهيت در ممكن باشد ؛ يعنى چنين قائل باشد كه وجود در ممكن‌الوجود امرى انتزاعى و اعتبارى است ولى در واجب‌الوجود حقيقى و اصيل است . اين احتمالى است كه در حرفهاى شيخ داده شده . خود شيخ در اين مورد سخنى نگفته است ؛ همين‌قدر گفته است كه وجوب همان تأكد وجود است . البته ما اين مطلب را قبول داريم كه لازمهء اين سخن كه وجوب وجود يعنى تأكد وجود ، اين است كه بايد غير از « امكان ماهيت » قائل به امكانى هم در وجود بشويم ، و امكان وجود يعنى فقر وجود ، نياز وجود ، ضعف وجود ؛ و اين همان « امكان فقرى » است كه ملاصدرا قائل شده است .\r\nسؤال : اين امكان انتزاعى نيست ؟ استاد : نه ، اين ديگر انتزاعى نيست . اين غير از امكانى است كه در باب ماهيات است و به ماهيات نسبت داده مىشود . اين امكانى است كه در باب وجودات است و به وجود نسبت مىدهيم كه اسم آن را « امكان فقرى » مىگذاريم . اين امكان در كلمات شيخ نبوده و اصطلاح و معنىاش هم مطرح نبوده است . اما اين همان نتيجهء نهايى است كه از همين جملهء شيخ در اينجا گرفته مىشود بدون اينكه خود شيخ چنين نتيجه‌اى را گرفته باشد .\r\nبنابراين شيخ مىگويد اگر در مورد واجب‌الوجود گفتيم ذاتى است كه واجب‌الوجود است ، جاى اين بيان هست كه بگوييم در اينجا سه چيز است : ذات ، وجوب ، وجود . شيخ خود جواب مىدهد كه چنين نيست ، وجوب و وجود دوچيز در خارج نيست ؛ ذهن است كه اين را به دو مفهوم تجزيه مىكند . وجوب وجود يعنى تأكد وجود ، و تأكد يك شئ همان خود شئ است نه شئ ديگرى . اين نيز مثل همهء انتزاعات ديگرى است كه در خارج يك چيز است و در انتزاع بيشتر است . تأكد نور و شدت نور نيز چنين است ، در خارج دو چيز نيست ؛ اين ذهن است كه دو معنى انتزاع مىكند : اصل نور و شدت نور . نور شديد در خارج فقط نور است ، حقيقت نور است نه چيز ديگر .\r\nبعد مىگويد : آيا اين وجوب وجود له حقيقةٌ أو ليس له حقيقة ؟ خود جواب\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nمىدهد كه مگر مىشود گفت وجوب وجود حقيقت ندارد ؟ كيفَ و هو اصلُ كلِّ حقيقةٍ ؟ اينجا سخن شيخ بيشتر بوى اصالت وجود مىدهد . مىگويد چطور وجود حقيقت ندارد و حال آنكه وجوب وجود خودش اصل همهء حقايق است . پس خود وجوب وجود امر ذهنى و امر انتزاعى و يك مفهوم انتزاعى نيست ، خودش حقيقت است .\r\nبعد از بيان حقيقت بودن وجوب وجود ، شيخ شقوقى را طرح مىكند . از كسانى كه قائل به ماهيت براى واجب‌الوجود هستند مىپرسد : شما كه مىگوييد وجوب به اين ماهيت تعلق گرفته ، آيا يلزمه أن يتعلق بتلك الماهيه ؟ آيا بايد به اين ماهيت تعلق بگيرد به حيثى كه اگر به ماهيت ديگرى تعلق گرفت ديگر وجوبى نيست ؟\r\nوقتى كه وجوب وجود خودش حقيقت است و مناط قيام به ذات است ، آيا لازم است كه به اين ماهيت تعلق داشته باشد يا لازم نيست ؟ اگر لازم است به اين ماهيت تعلق داشته باشد معنايش اين است كه اين وجوب وجود وقتى وجوب وجود است كه به اين ماهيت تعلق گرفته باشد ، و الّا اگر اين وجوب وجود به ماهيت ديگر تعلق داشته باشد وجوب وجود نيست . وجوب وجودش به اين ماهيت مشروط مىشود .\r\nممكن است بگوييد اين وجوب وجود در ذات خودش وجوب وجود است و ربطى به اين ماهيت ندارد ، چه اين ماهيت باشد و چه نباشد واجب‌الوجود است . اين شق ديگرى است [ كه به آن هم خواهيم پرداخت . 
  ]\r\nپس شقّ اول مىگويد محال است كه واجب‌الوجود ملزم باشد كه به اين ماهيت تعلق داشته باشد ، زيرا اگر چنين باشد معنايش اين است كه اگر اين وجوب وجود به اين ماهيت تعلق نداشته باشد ، ديگر وجوب وجود نيست ؛ معنايش اين است كه اين وجوب وجود در وجوب وجود خود مشروط به اين ماهيت است ، وجوب وجود در وجوب وجود خود معلل به اين ماهيت است . پس اين ديگر وجوب وجود بالذات نيست ، وجوب وجود بالغير است ، و حال آنكه آن وجوب وجودى كه برهان اثبات مىكند وجوب وجود بالذات است . وجوب وجود بالذات يعنى وجوب وجودى كه مِن حيث هو و با قطع نظر از هر چيزى وجوب وجود است .\r\nاما شقّ دوم كه گفته شد وجوب وجود چه به اين ماهيت تعلق بگيرد و چه تعلق نگيرد باز هم وجوب وجود است ؛ اگر چنين باشد معنايش اين است كه اين ماهيت كأنّه ضمّ الحجر فى جنب انسان است ، مرتبهء ذاتش در وجوب وجود تحقق پيدا\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nكرده ، اين ماهيت هم امرى است كه به اين ذات تعلقى پيدا كرده ولى دخالتى در حقيقت اين ذات ندارد . اين ذات ، واجب‌الوجود است و به همان نفس وجوب وجود مناط وجوب وجود است ، خواه ماهيتى باشد و خواه نباشد .\r\nبعد از آن شيخ ثابت مىكند كه اين ماهيت بايد متأخر از مرتبه ذات باشد ، و اگر متأخر از ذات باشد پس ماهيتِ اين ذات نيست .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nادامهء بيان شيخ در « الحق ماهيته انيته »\r\nگفتيم كه شيخ در اينجا عبارت مبهمى دارد كه محشّين روى آن اختلاف كرده‌اند .\r\nاكنون آنچه كه راجع به اين عبارت شيخ به نظر مىرسد عرض مىكنم .\r\nشيخ در بارهء اينكه ذات واجب‌الوجود و وجودش دو چيز نيست و يك چيز است برهانى اقامه كرده است ، كه اين برهان را به اين شكل در جاى ديگرى نديده‌ايم كه كسى ذكر كرده باشد . عبارت آن هم مبهم است ، ولى آنچه كه بعد از مطالعهء زياد به نظر رسيده عرض مىكنم . برهان شيخ اين است كه مىگويد : اگر ما بخواهيم براى واجب‌الوجود دو معنا و دو [ حيثيت 
  ] فرض كنيم ، ذاتى و وجوب وجودى ، سؤال مىكنيم كه آيا اين وجوب وجود كه براى اين ذات متحقق شده است خودش حقيقتى دارد ؟ يا وجوب وجود حقيقت نيست و خود او يك امر واقعى حقيقى نيست ؟ يعنى اينجا دو فرض ممكن است : يك فرض اين است كه بگوييم آنچه حقيقت دارد همان است كه ما آن را « ذات » مىناميم . در مورد واجب‌الوجود همچنين است و اين معنى كه از آن به « وجوب وجود » تعبير مىكنيم يك معنى انتزاعى ذهنى است ، حقيقت همان است كه از آن به « ذات » تعبير مىكنيم ، ذات واجب‌الوجود ، ذاتى كه وجود براى او ضرورى است .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nحقيقت همان ذات است و وجوب وجود يك مفهوم انتزاعى است كه از آن ذات انتزاع مىشود . نظير آنچه كه كسانى در ممكن‌الوجود تصور مىكنند و مىگويند در اشياء ممكن‌الوجود چنين است كه در هر شيئى حقيقت ، همان ذات و ماهيت آن شئ است ؛ ممكن‌الوجود بودن ماهيت به معنى اين است كه مىتواند موجود باشد و مىتواند معدوم باشد ، پس مفهومى است كه ذهن ما آن را انتزاع مىكند .\r\nشيخ مىگويد كه اين شق را ما نمىتوانيم انتخاب كنيم و بگوييم وجوب وجود حقيقتى نيست و يك امر انتزاعى است ، كيفَ و هو تأكّدالوجود و تحققها ، وجوب وجود عبارت است از شدت و تأكد وجود . گفتيم كه اين عبارت بوى اصالت وجود مىدهد . از اين حرف معلوم مىشود كه شيخ در اينجا مسلّم گرفته است كه خود وجود يك امر انتزاعى نيست و يك امر حقيقى است . بعد مىگويد چيزى كه حقيقتش شدت و تأكد و وفور وجود است نه چيز ديگر ، چطور مىشود كه يك امر غير حقيقى باشد . مىبينيم كه در اينجا همين‌طور و به اجمال و سربسته بدون آنكه در جاى ديگرى بحث اصالت وجود را كرده باشد مىگويد كه وجوب وجود حقيقت است و نمىتواند امر انتزاعى باشد ، زيرا او جز تأكد وجود چيزى نيست . وقتى كه اين مطلب را مسلّم مىگيرد كه نفس وجوب وجود يك حقيقت و واقعيت است و يك امر انتزاعى نيست ، به مسألهء رابطهء وجوب وجود و آن ذاتى كه ما آن ذات را واجب‌الوجود مىدانيم مىپردازد .\r\nاگر ما قائل به چنين ذاتى نباشيم ، مىگوييم اصلًا وجوب وجود خودش همان واجب‌الوجود است ؛ يعنى اين « وجوب وجود » تعبيرى است كه ما از آن حقيقت مىكنيم ، حقيقتى كه آن حقيقت عين وجود است ، حقيقتى كه عين وفور وجود و كمال وجود است .\r\nاما اگر بگوييم وجوب وجود چيزى است و ذاتى كه واجب‌الوجود است چيز ديگرى است و واجب غير از وجوب وجود است ، آن‌وقت بحث ديگرى كه بحث مشتق است پيش مىآيد .\r\n\r\nبحثى در « مشتق »\r\nدر بحث « مشتق » آنجا كه مشتقى را به كار مىبريم ، آيا هميشه ذاتى داريم و صفتى ؟ مثلًا در اينجا كه در مورد واجب‌الوجود سخن مىگوييم آيا لازم است كه\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nواجب‌الوجود ذاتى باشد كه داراى صفت وجوب وجود است ؟ يا مثلًا در « عالِم » آيا وقتى « عالم » مىگوييم لازم است كه ذاتى باشد غير از علم و علمى باشد غير از ذات و اين ذات متصف به آن علم باشد ؟ يا نه ، ضرورتى ندارد ، ممكن است كه عالم ذاتى باشد عين علم ، آن ذات كه متصف به علم است به معنى اين است كه شئ هوالعلم ، هو عين العلم ، كما اينكه در موجوداتى كه علمشان به ذاتشان علم حضورى است مطلب چنين است . نفس انسان يك موجود عالم به ذات و به تعبير امروز « خودآگاه » است ، عالم به خود است . آيا نفس انسان كه عالم به خود است به اين معناست كه ذات نفس يك چيزى است كه اين ذات داراى صفتى است و آن صفتْ علم به خود است ؟ آيا به اين صورت است كه علم تعلق گرفته است به « خود » و اين « خود » ، هم معلوم است و هم عالم و در عين حال عالم غير از علم است ؟ آيا چنين است كه عالم و معلوم يك چيز است ولى علم يك چيز جدايى است ؟ آيا چنين چيزى مىتواند صحيح باشد ؟ خير ، ثابت شده كه چنين چيزى محال است . پس در اينجا مطلب چگونه است ؟ مطلب چنين است كه در اينجا علم و عالم و معلوم همه يك چيز است . علم انسان به خود كه « علم به نفس » و « خودآگاهى » گفته مىشود ، به اين معنا نيست كه « آگاهى » يك چيز است و « خود » يك چيز ديگر ، بلكه « خود » عين آگاهى است ، « منِ » انسان اصلًا حقيقتش حقيقت آگاهى است ، نه اينكه « من » چيزى است كه آگاهى بر او عارض شده است . اصلًا « من » انسان منِ آگاه است ، به اين معنا كه ذات « من » عين آگاهى است ، عين آگاهى به خود .\r\nسؤال : پس در مواقعى كه نفس دچار بيمارى مىشود و تزلزل شخصيت پيدا مىكند چگونه است ؟ استاد : آنچه كه روانشناسى « تزلزل شخصيت » مىنامد هيچ‌وقت تزلزل « من » به آن معنا نيست . چنين تزلزلى محال است كه پيدا شود ، يعنى هيچ‌وقت آگاهى انسان به « منِ » خودش از بين نمىرود . آن آگاهى حضورى است و هيچ‌وقت از بين نمىرود . آن آگاهى كه شما مىبينيد دچار تزلزل مىشود و شخص ، تزلزل شخصيت يا ازدواج شخصيت پيدا مىكند و خودش را مثلًا دو چيز مىپندارد ، آگاهى ديگرى\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nاست ؛ يعنى او در عين حال كه خود را به [ علم حضورى 
  ] يك « من » مىداند و مىشناسد ، به علم حصولى مىپندارد كه دو چيز است . باز هم يك « من » را در دو آيينه مىبيند ، كه اين داستان ديگرى است .\r\nسؤال : در اينجاها در واقع علم به علم از بين رفته و الّا خود علم هست .\r\nاستاد : بله ، درست است ، همين جور است ، چون در كنار اين علمهاى حضورى علم ديگرى هم هست و آن علم حصولى است كه همان علم به علم مىباشد . آگاهى به خود ، نوعى آگاهى است كه هر حيوانى هم به اين معنا آگاه به خود است . نوع ديگر آن آگاه بودن به آگاهى است كه اين از مختصات انسان است ، انسانى كه اندكى فكرش بالغ شده باشد . هر بچه‌اى از همان اولى كه به وجود آمده ، وجود خودش را درك مىكند ، اما اين را درك نمىكند كه خودش را درك مىكند . در مورد ساير علمهاى حضورىاش هم مطلب همين‌جور است . يك بچه درد را درك مىكند ، اما اين را درك نمىكند كه درد را درك مىكند ، يعنى توجه ندارد كه درد را درك مىكند . بچه لذت مىبرد و به خود لذت آگاه است . آن لذت عين آگاهى است ؛ يعنى اين‌جور نيست كه وقتى لذت مىبرد هيچ احساسى ندارد ، در اين وقت يك نوع احساس دارد ، آن خودش يك احساس است . اما علم به اين احساس و اين لذت علم جداگانه‌اى است . خود احساس علم است ، اما بچه علم به اين احساس را كه علم به علم است ندارد ، به اين علم و احساسش توجه ندارد . تزلزلهايى كه پيدا مىشود در آن علم مرتبهء دوم است . علم به خود سرجايش است و تكان نمىخورد .\r\nاما آنجا كه مىخواهد علم به علم پيدا كند آن خود يك علم حصولى است . اين علم حصولى حقيقتِ « من » نيست ، اين يك امر عارض « من » است . اين علم است كه ممكن است به شكلهاى مختلفى پيدا شود . اين علمِ به علم « من » است كه ممكن است صور متعددى داشته باشد ، مثلًا شخص خود را دو چيز بپندارد ، و الّا در خود علم ، علم و عالم يكى است . از بحث اصلى دور شديم .\r\nآيا وجوب وجود خودش حقيقت است يا نيست ؟ ممكن است بگوييد آنچه كه حقيقت است واجب است نه وجوب .\r\nجواب اين است كه شكى نيست كه آنچه حقيقت دارد واجب است ، ولى سخن\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nدر اين است كه واجب عين وجوب است ؛ مثل آنجا كه عالم عين علم مىباشد .\r\nواجب بالذات به اين معنى است كه ذاته عين وجوب الوجود .\r\nنظر ديگر اين است كه آنكه حقيقت دارد واجب است ؛ يعنى واجب ذاتى است كه داراى صفتى است و آن صفت نامش « وجوب وجود » است ، پس دو چيز است .\r\nاصلًا بحث اينكه واجب‌الوجود ماهيت دارد يا ندارد همين است كه وقتى به او « واجب‌الوجود » مىگوييم به اين معناست كه آن ذات صفتى دارد غير از خود ذات ، صفتش غير از خودش است و آن صفت « وجوب وجود » است . واجب‌الوجود يعنى ذاتى كه داراى صفتى است كه آن صفت وجوب وجود است .\r\nاگر چنين باشد ، ما اين سؤال را مطرح مىكنيم كه اين صفت چگونه صفتى است ؟\r\nآيا ازنوع صفاتى است كه يك مفهوم انتزاعى ذهنى هستند ؟ آيا صفتى است كه حقيقى نيست و يك امر اعتبارى و انتزاعى است ؟ يا نه ، اگرچه ذات واجب‌الوجود غير از وجوب است ، ولى خود وجوب وجود هم امرى حقيقى است كه اين حقيقت به حقيقت واجب‌الوجود ضميمه است . شيخ مىگويد اين شق دوم را بايد بپذيريم .\r\nدر صورتى كه فرضاً براى واجب‌الوجود وجوب وجودى غير از ذات قائل شديم ، نمىتوانيم آن را يك امر انتزاعى بدانيم ، چرا ؟ دليلى كه شيخ در اينجا مىآورد طورى است كه گويى اصالت وجود براى او مسلّم بوده است . مىگويد وجوب وجود كه نمىتواند حقيقت نباشد زيرا وجوب وجود تأكد وجود است . در اين بيان اين امر مفروض گرفته شده كه وجود خودش حقيقت است ، و الّا اين استدلال درست نبود .\r\nمىگويد : « كيف و هو تأكّدالوجود و تصحّحها » . حال كه ثابت شد كه وجود خودش حقيقت است [ مىگوييم 
  ] برهان شيخ از اينجا شروع مىشود .\r\nمىگويد : اين ذاتى كه متصف به وجوب وجود است حقيقت است و آن وجوب وجود هم حقيقت است . يا اين است كه اين وجوب وجود لازم است كه به اين ماهيت تعلق بگيرد ( يلزمها أن يتعلق بتلك الماهية ) يا لازم نيست . پس بحث روى رابطهء ايندو مىآيد . آيا وجوب وجود حتماً بايد به اين ماهيت تعلق بگيرد ، يا اينكه ضرورتى ندارد كه به اين ماهيت تعلق داشته باشد ؟ شيخ اول اين فرض را كه ضرورت دارد بررسى مىكند ، ولى ما براى اينكه بيان مطلب ساده‌تر و آسانتر باشد اول شق ديگر را ذكر مىكنيم : كسى بگويد اين صفت « وجوب وجود » كه واجب‌الوجود بدان متصف است ، خودش يك حقيقت است و\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nهيچ لزومى ندارد كه به اين ماهيت تعلق بگيرد . اين وجوب وجود در مرتبهء ذات خود حقيقتى است ، خواه اين ماهيت باشد و يا نباشد . [ نتيجهء چنين فرضى اين است 
  ] كه آن وجوب وجود ، ذات و ماهيت واجب را در مرتبهء ذات خودش داراست ، و در اين صورت اين ماهيت در مرتبهء صفات وجوب وجود قرار مىگيرد . همانطور كه ذات واجب‌الوجود در مرتبهء ذات خودش واجب‌الوجود است ، اعم از آن كه خالق باشد يا نباشد ، وجوب وجود همچنين مىشود . اگر ما فرض كنيم كه واجب‌الوجود خالق نيست باز هم در اينكه واجب‌الوجود است ، واجب‌الوجود است . « خالق بودن » صفتى است كه زائد بر ذات واجب‌الوجود است . اگر ما بخواهيم اين شق را انتخاب كنيم ، در واقع قبول كرده‌ايم كه واجب‌الوجود در مرتبهء ذاتش ماهيتى نيست و اين را كه « ماهيت » اسم گذاشته‌ايم در واقع ماهيت نيست ، زيرا ماهيت آن است كه در مرتبهء ذات باشد . رابطهء وجود با ماهيت نمىتواند چنين باشد كه شيئى موجود باشد و ذاتش از وجودش متأخر باشد . ذات يك شئ نمىتواند متأخر از وجودش باشد . ذات يك شئ به يك اعتبار بر وجودش تقدم دارد و به يك اعتبار در مرتبهء وجودش است . هرچه در مرتبهء متأخر از وجود شئ باشد صفت آن است نه ذات .\r\nپس اين شق را كنار مىگذاريم و شق ديگر را بررسى مىكنيم . شق ديگر اين بود كه لازم است كه اين وجوب وجود به اين ماهيت تعلق بگيرد . ما روى اين كلمهء « لازم است » پافشارى مىكنيم . اينكه گفته شده « لازم است كه وجوب وجود به اين ماهيت تعلق بگيرد » يعنى چه ؟ آيا يعنى اين وجوب وجود ، وجوب وجود بودنِ خود و واجب‌الوجود بودنِ خود را مديون اين ماهيت است كه اگر اين ماهيت نباشد اين وجوب وجود هم نيست و در واقع اين واجب‌الوجود ، واجب‌الوجود نيست ؟\r\nبعد از اينكه قبول كرديم كه وجوب وجود خودش حقيقت است و چون حقيقت است خودش واجب‌الوجود است ، [ چگونه مىتواند مشروط به تعلق گرفتن به اين ماهيت باشد ؟ 
  ] اگر مشروط به تعلق گرفتن به اين ماهيت باشد ، معنايش چنين مىشود كه اگر اين ماهيت باشد اين وجوب وجود ، وجوب وجود است ، و اگر نباشد ، نيست . وجوب وجود شرط نمىپذيرد . اگر شيئى شرط بپذيرد با « امكان » مساوى مىشود . لازمهء وجوب وجود رهايى از هر قيد و شرطى است . اين معنا ندارد كه يك شئِ مشروط به وجود فلان شرط ، واجب‌الوجود بالذات باشد و اگر آن\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nشرط نباشد واجب‌الوجود نيست . در واجب‌الوجود بالغير اين حرفها درست است ؛ يعنى ممكن است يك شئ كه ممكن بالذات است مشروط به فلان شرط ، واجب باشد و اگر آن شرط موجود نباشد واجب نيست . اين در واجب بالغير مىآيد . شيئى كه واجب بالذات است امكان ندارد كه وجوب وجودش مشروط به شئ ديگر باشد .\r\nشيخ مىگويد تازه اين هم دوگونه است ( در اينجا عبارت شيخ بيشتر مجمل مىشود ) : يك وقت هست كه ما وجوب وجود را به طور مطلق اعتبار مىكنيم ، و يك وقت هست كه به طور مطلق اعتبار نمىكنيم ، بلكه آن را به وجود محض مقيد مىكنيم .\r\nدر اينجا محشّينى مثل محقق سبزوارى ( نه مرحوم حاجى سبزوارى ) گفته‌اند مقصود از « وجود محض » يعنى وجودى كه در او اعتبار وجوب نشده است ، وجودى كه به اصطلاح خالى است .\r\nشيخ مىگويد يك وقت هست كه شما مىگوييد اصل وجوب وجود به طور مطلق مشروط به اين ماهيت است ؛ اين واضح است كه محال مىباشد . يك وقت هست كه شما مطلب را جور ديگر بيان مىكنيد ، به اين صورت كه ديگر نمىگوييد وجوب وجود مشروط به اين ماهيت است ، مىگوييد وجوب وجودِ اين ماهيت مشروط به اين ماهيت است . وقتى مىگوييم « وجوب وجود اين ماهيت » به اين معنى است كه وجود را در حالى كه اضافه به اين ماهيت شده فرض كرده‌ايم . وجود اين ماهيت اگر بخواهد واجب باشد مشروط به اين ماهيت است .\r\nشيخ مىگويد اين هم محال است . در صورتى كه ما وجوب وجود را مطلق اعتبار كنيم محالى لازم مىآيد ، ولى آن محال اينجا لازم نمىآيد و محال ديگرى لازم مىآيد . آن محال ديگر اين است : شما كه قائليد وجود واجب‌الوجود غير از ماهيت اوست ، مگر مىتوانيد در همان جا ذات را مشروط به چيزى بدانيد ؟ كسانى هم كه مىگويند ذات واجب‌الوجود تحليلًا غير از وجود واجب‌الوجود است ، باز هم ذات را علىالاطلاق واجب‌الوجود مىگيرند نه به شرط اينكه مقارن با شيئى باشد يا نباشد . اگر گفتيم ذات واجب‌الوجود ذات مجهولى است ، آن ذات مجهول را « الف » مىناميم . همان « الف » است كه وجوب وجود دارد . آنجا هم نمىشود گفت اگر وجود با « الف » مقارن شود ، آن « الف » واجب بالذات است و اگر وجود مقارن نشود واجب بالذات نيست . معناى اينكه « الف » واجب بالذات است اين است كه عدم بر اين\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n« الف » محال است على اىّ حال ؛ نه اينكه اگر وجود ضميمه‌اش شد عدم بر او محال است . ممكنات هم همين‌جور هستند . هر ممكنى با اين قيد كه وجود ضميمه‌اش شود عدم بر او محال است ، چون بعد از آنكه وجود ضميمه‌اش شد و در حالى كه وجود ضميمه‌اش هست ، عدم عارض نمىشود ؛ در غير اين صورت اجتماع نقيضين پيش مىآيد .\r\nپس به هر حال همين كه ثابت كرديم كه وجوب وجود خودش حقيقت است ، به اين معناست كه در واقع خود اين وجوب وجود عين واجب بالذات است . در چنين صورتى نمىشود گفت ممكن بالذات است ؛ و وقتى وجوب وجود خودش حقيقت است و خودش واجب است ، ديگر نمىتوانيم ماهيت را فرض كنيم ، زيرا همين‌قدر كه بخواهيم ماهيت را فرض كنيم ناچاريم رابطهء اين وجوب وجود را با اين ماهيت در نظر بگيريم ، و اين رابطه يا لزومى است يا غير لزومى .\r\nاگر غير لزومى باشد آن ديگر ماهيت نمىشود ، مثل يك صفت است . و اگر رابطهء لزومى شد ، اين رابطهء لزومى با وجوب وجود و با واجب‌الوجود بودن وجوب وجود منافات دارد . وقتى كه نفس وجوب وجود واجب‌الوجود است ، ديگر نمىتوان گفت لازم است به فلان شئ تعلق داشته باشد ، اگر تعلق نداشته باشد اين واجب‌الوجود ، ديگر واجب‌الوجود نيست ؛ زيرا در اين صورت واجب بالذات نيست ، چون واجب بالذات نمىتواند به چيزى مشروط باشد .\r\n\r\nشرح و توضيح متن\r\nفنقول : إن واجب‌الوجود لايجوز أن يكون على الصفة التى فيها تركيب حتى يكون هناك ماهيةًما ، و تكون تلك الماهية واجبةالوجود ، فيكون لتلك الماهية معنى غير حقيقتها و ذلك المعنى وجوب الوجود مثلًا إن كانت تلك الماهية أنّه إنسان ، فيكون أنه إنسان غير أنّه واجب‌الوجود ، فحينئذ لايخلو إما أن يكون لقولنا وجوب الوجود هناك حقيقة ، أو لا يكون ، و محال أن لا يكون لهذا المعنى حقيقة ، و هى مبدأ كل حقيقة ، بل هى تؤكّد « 1 » الحقيقة و تصحّحها .\r\n\r\n\r\n\r\n\r\n","description":"","footnote":"\r\n( 1 ) . در بعضى نسخه‌ها « تأكّد » است كه به اين صورت هم مىتوان خواند ؛ در اوايل كتاب هم با تعبير « تأكّد » آمده است .\r\n","page_name":" 165 ","page_number":165},
  {"content":"\r\n\r\n[ جايز نيست كه واجب‌الوجود صفتى داشته باشد كه در آن صفت تركيب باشد ، تا اينكه ماهيتى وجود داشته باشد و آن ماهيت واجب‌الوجود باشد . 
  ] به عبارت ديگر معنى وجوب وجود غير از حقيقت آن ماهيت باشد . مثل اينكه آن ماهيت انسان باشد و حقيقت انسان غير از معنى واجب‌الوجود باشد . چنين چيزى محال است .\r\nاز « فحينئذ » استدلال شيخ شروع مىشود . [ مىگويد يا اين وجود خودش حقيقتى است يا حقيقتى نيست . بعد مىگويد محال است كه اين معنى حقيقت نداشته باشد ، زيرا خودش مبدأ هر حقيقت است و تأكد حقيقت و تصحيح‌كنندهء آن است . 
  ]\r\nفإن كان له حقيقة و هى غير تلك الماهية ، فإن كان ذلك الوجوب من « 1 » الوجود يلزمه أن يتعلق بتلك الماهية و لا يجب دونها ، فيكون معنى واجب‌الوجود من حيث هو واجب‌الوجود يوجد بشىء ليس هو ، فيكون « 2 » واجب‌الوجود ، من حيث هو واجب‌الوجود ، و بالنظر إلى ذاته من حيث هو واجب‌الوجود ليس « 3 » بواجب‌الوجود ، لأنّ له شيئاً به يجب ؛ و هذا محال إذا اخِذ مطلقاً غير مقيد بالوجود الصرف الذى يلحق الماهية ، و إذا اخِذَ لاحقا للماهية فإنه و إن كان قد « 4 » يقارن ذلك الشىء فليست تلك الماهية ألبتة واجبةالوجود مطلقاً ، و لا عارضا لها وجوب‌الوجود مطلقاً ، لأنها لا تجب فى\r\n\r\n\r\n\r\n\r\n","description":"","footnote":"\r\n( 1 ) . در بعضى نسخه‌ها « من » ندارد ، ولى بودن « من » بهتر است .\r\n( 2 ) . در بعضى نسخه‌ها « فلا يكون » است كه حتماً غلط است .\r\n( 3 ) . « ليس » خبر « فيكون » است .\r\n( 4 ) . در اينكه « قد » تحقيقى است يا تقليلى ، مرحوم سبزوارى آن را تقليلى مىداند و درست هم هست . منظور از « مرحوم سبزوارى » ملامحمد باقر سبزوارى است كه حاشيه‌اى بر شفا دارد . سبزوارى معروف همان مرحوم حاجى سبزوارى است كه حدود صد سال پيش مىزيسته است و صاحب كتاب منظومه و حاشيه بر اسفار ملاصدرا است . مرحوم محمد باقر سبزوارى فقيه بوده و بيشتر شهرتش در فقه است و در عصر صفويه بوده است و تقريباً يك دوره از ملاصدرا متأخر است و شايد همدورهء شاگردهاى ملاصدرا است ، همدورهء مرحوم فيض است . مدرسهء ملامحمد باقر مشهد كه آن را خراب كردند به نام اوست ، يعنى او تأسيس كرده بود كه در بالا خيابان مشهد قرار داشت . او مردى عالم و فاضل بود ، فقيه زبردستى بود و كتابى به نام « ذخيرة » دارد . در فقه آراء او خيلى نقل مىشود . حكيم نسبتاً خوبى بوده ؛ حاشيه‌اى كه بر شفا نوشته نشان مىدهد كه مرد حكيمى بوده است . البته حاشيه او بر شفا چاپ نشده است .\r\n","page_name":" 166 ","page_number":166},
  {"content":"\r\n\r\nكل وقت ، و واجب‌الوجود مطلقاً يجب فى كل وقت ، و ليس هكذا حال الوجود إذا أخذ مطلقاً غير مقيد بالوجوب الصرف الذى يلحق الماهية فلاضير لو قال قائل : إن ذلك‌الوجود معلول للماهية « 1 » من هذه الجهة أولشىء اخر .\r\n[ پس اگر وجوب وجود خود حقيقت داشته باشد و آن غير از آن ماهيت باشد ، در اين صورت 
  ] اگر لازم باشد كه به اين ماهيت تعلق بگيرد و نه غير از آن ، كه اگر به اين ماهيت تعلق نداشته باشد اين واجب‌الوجود ، واجب‌الوجود نيست ، پس معنى واجب‌الوجود از آن جهت كه واجب‌الوجود است به سبب چيز ديگرى تحقق پيدا مىكند ، و اين ديگر چه وجوب وجودى است كه به شيئى غير از خودش تحقق مىيابد ؟ پس واجب‌الوجود ، واجب‌الوجود نيست . اصلًا واجب‌الوجود آن است كه به ذات خود واجب‌الوجود باشد نه به چيزى ديگر . همين‌قدر كه به شئ ديگرى واجب شد با وجوب بالذات منافات دارد ؛ و اين محال است اگر شما وجوب وجود را به طور مطلق اعتبار كنيد و او را به وجود محضى كه به اين ماهيت ملحق مىشود مقيد نكنيد . مقصود از « وجود محض » يعنى وجود مطلقى كه در اينجا به اين ماهيت ملحق شده و وجود خاص شده است . البته تعبير « وجود صرف » در اينجا تقريباً يك تعبير ناجورى است . ولى محشّين ، سخن شيخ را همين‌طور تعبير كرده‌اند و غير از اين هم توجيه ندارد . پس اين در صورتى بود كه آن را مطلق اعتبار كنيم . اما اگر [ وجوب وجود 
  ] را در حالى اعتبار كنيد كه به اين ماهيت ملحق شده است ، كه عبارةٌ اخرى از آن وجود صرف است ، اين معنا اگرچه گاهى مقارن اين ماهيت مىشود ، يعنى طبيعتش چنين نيست كه هميشه مقارن اين ماهيت باشد ، اين اشكال را پيش مىآورد كه خود آن ذات و ماهيت را ديگر نمىتوانيم واجب‌الوجود بدانيم ؛ زيرا اين ماهيت به اين شرط واجب‌الوجود است كه مقارن اين وجود بشود . در فرض اول ، اشكال در وجوب وجود پيش مىآيد و در فرض دوم در ماهيت ، در صورتى كه ما نه وجوب وجود را مىتوانيم معلول غير بدانيم و بگوييم مطلق نيست و مشروط است و نه آن ماهيتى كه ماهيت واجب‌الوجود است . همچنين نمىشود كه\r\n\r\n\r\n\r\n\r\n","description":"","footnote":"\r\n( 1 ) . در بعضى نسخه‌ها « معلول‌الماهية » آمده ، ولى همان « معلولٌ للماهية » بهتر است .\r\n","page_name":" 167 ","page_number":167},
  {"content":"\r\n\r\nواجب‌الوجود به طور مطلق عارض آن ماهيت باشد ، زيرا قبلًا فرض كرديم كه گاهى مقارن است و واجب نيست كه هميشه عارض آن باشد .\r\nاز جملهء « وليس هكذا . . . » شيخ مطلب ديگرى را مىگويد و به جواب سؤال مقدّرى مىپردازد . آن سؤال مقدّر اين است كه آيا اين اشكال فقط در مورد واجب‌الوجود است كه اگر ماهيت داشته باشد چنين مىشود ؟ يا اين اشكال در مورد هر ذىماهيتى مطرح است ؟ ممكن است كسى بگويد كه اين اشكال در مورد هر ذىماهيتى هست ، چه واجب‌الوجود باشد و چه نباشد .\r\nشيخ جواب مىدهد كه چنين نيست ؛ اين اشكال در مورد هر ذىماهيتى مطرح نيست . ميان آن ماهيتى كه ما فرض مىكنيم كه وجوب وجود مىخواهد عارض آن بشود و وجوب بالذات مىخواهد به آن تعلق داشته باشد و ماهيتى كه يك وجودى به او تعلق دارد ولى آن وجود واجب بالذات نيست تفاوت است ؛ چرا تفاوت است ؟\r\nبراى اينكه اگر آن وجود واجب بالذات باشد نمىتوان فرض كرد كه وجوب وجود معلول خود اين ماهيت است ؛ اين با وجوب وجود منافات دارد ؛ ولى اگر آن وجود واجب بالذات نباشد از اين نظر اشكالى نيست كه ما اين وجود را معلول خود ماهيت بدانيم . عبارت « من هذه الجهة » را كه آورده [ به اين خاطر است كه بگويد 
  ] از اين نظر اشكالى نيست ، اگر اشكالى باشد از ناحيهء ديگرى است ؛ پس ايراد نگيريد كه اگر محال باشد كه وجوب وجود به يك ماهيتى تعلق بگيرد ، چه فرق مىكند ، تعلق وجوب محال است ، مىخواهد وجوب وجود باشد يا وجوب غير وجود . مىگويد :\r\nنه ، وجوبهاى ديگر اينجور نيست ؛ وجوب وجود است كه اين اشكال را دارد . وجود به‌طور مطلق مانعى ندارد كه به ماهيت تعلق بگيرد ، و حتى از اين نظر مانعى ندارد كه معلول ماهيت هم باشد . اينها را با همديگر اشتباه نكنيد . بنابراين مىگويد : « و ليس هكذا حال‌الوجود إذا أخذ مطلقاً غير مقيد بالوجوب الصرف الذى يلحق الماهيه » . در سه چهار سطر قبل اين عبارت بود : « و هذا محال إذا أخذ مطلقاً غير مقيد بالوجود الصرف الذى يلحق الماهية » ؛ يعنى در آن عبارت سه‌چهار سطر قبل بحث در وجوب مطلق بود ، وجوب اگر مقيد به وجود نباشد ؛ اما در اينجا سخن از وجود است اگر مقيد به وجوب نباشد . اين وجوب است كه نمىشود ، چرا ؟ براى اينكه :\r\nو ذلك لأن‌الوجود يجوز أن يكون معلولا ، والوجوب‌المطلق الذى بالذات\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nلايكون معلولا ، فبقى أن يكون واجب‌الوجود بالذات مطلقاً متحققاً من حيث هو واجب‌الوجود بنفسه ، واجب‌الوجود من دون تلك الماهية ، فتكون تلك الماهية عارضة لواجب‌الوجود المتحقق القوام بنفسه إن كان يمكن ، فواجب‌الوجود مشارإليه بالعقل فى ذاته ، و يتحقق واجب‌الوجود و إن لم‌تكن تلك الماهية العارضه ، فاذن ليست تلك الماهية ماهية للشىء المشارإليه بالعقل أنه واجب‌الوجود ، بل ماهية لشىء اخر لاحق له ، و قد كانت فرضت ماهية لذلك الشىء لا شىء اخر ، هذا خلف ، فلا ماهية لواجب‌الوجود غير أنه واجب‌الوجود ، و هذه هى الإنية .\r\nوجود جايز است كه معلول باشد . اما نمىشود كه وجوب معلول باشد .\r\nما دو شق داشتيم كه من شق دوم شيخ را اول ذكر كردم و شق اول را دوم . يك شق اين بود كه لازم باشد اين وجوب وجود به اين ماهيت تعلق بگيرد ؛ و شق ديگر اين بود كه تعلقش به اين ماهيت لازم نباشد ، يعنى اينكه اين وجوب وجود در مرتبهء ذات خودش واجب‌الوجود است ، سواءٌ اينكه در مرتبهء ذاتْ ماهيتى باشد يا نباشد .\r\nحالا شيخ شق دوم را به صورت « فبقى أن يكون واجب‌الوجود بالذات مطلقاً . . . من دون تلك الماهية » بيان كرده است ، كه اين شق دوم است . اگر اينجور گفتيم پس ماهيت در مرتبهء صفات و عوارض قرار مىگيرد و آنچه كه ما ماهيت فرض كرديم ماهيت و ذات نيست . حالا مىگويد به فرض اينكه چنين باشد چه پيش مىآيد ؟\r\nالبته اين فرض محالى است ولى در حد فرض مىشود . [ در اين صورت واجب‌الوجود خود متحقق است بدون آن ماهيت عارضة ؛ و در اين صورت اين ماهيت ، ماهيت شئ ديگرى است كه صفت واجب‌الوجود قرار گرفته است ؛ و اين با فرض ما مخالف است كه گفته بوديم اين ماهيتِ واجب‌الوجود است . پس واجب‌الوجود ماهيتى جز اين ندارد كه واجب‌الوجود است ، و اين همان انيت است . 
  ]\r\n\r\nبرهان ديگرى در ماهيت نداشتن واجب‌الوجود\r\nو نقول : إن الإنية والوجود لو صارا عارضين للماهيّة فلا يخلو إما أن يلزمها لذاتها ، أو لشىء من خارج ، و محال أن يكون لذات الماهية ، فإن التابع لا يتبع إلا موجوداً ، فيلزم أن يكون للماهية وجود قبل وجودها ، و هذا محال .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nشيخ برهان ديگرى اقامه مىكند . اين همان برهانى است كه در منظومه آمده است :\r\nوالحق ماهيته إنيته‌إذ مقتضى العروض معلوليته فسابقٌ مع لا حقٍ قد اتحدأو لم‌تصل سلسلة الكون لحد « 1 » بيان حاجى كمى روشنتر و ساده‌تر از بيان شيخ است . بيان شيخ آنقدر ساده و روشن نيست . اين برهان با بيان حاجى چنين است : مقدمه اول : اگر واجب‌الوجود داراى ذاتى باشد و وجودى ، و اگر ماهيتش غير از وجودش باشد ، در اين صورت ذاتى دارد و وجودى كه آن وجود عين وجوب است ، يعنى ذاتى است و وجوب وجودى ، و ذاتش غير از وجوب وجود است . وجودش بايد عارض ماهيتش شده باشد ، چون ذاتش فى حد ذاته و در مرتبهء ذات موجود نيست ، ذات چيزى است و وجود چيز ديگر . پس چه كسى اين وجود را به اين ذات داده است ؟ وقتى كه وجود عارض ماهيت شد ، لازمهء عارض بودن ، معلل بودن است ، علت مىخواهد . همين‌قدر كه ذات غير از وجود شد ، وجود عرضى ذات و عارض ذات مىشود و چون عارض ذات است معلّل است ، زيرا هر عرضى معلل است . هر چيزى كه چيزى را ندارد و بعد دارا مىشود ناچار يك عليتى در كار است ، و الّا گزاف مىشود كه محال است . اين يك مقدمه .\r\nمقدمه دوم : آن علت يا خودِ ذات است يا امرى است خارج از ذات . اين فرض را در نظر مىگيريم كه علت خارج از ذات باشد . اگر علتى خارج از ذات باشد ، پس ذات ، واجب‌الوجود نيست و ممكن‌الوجود است . چه چيزى به ذات همهء ممكن‌الوجودهاى ديگر هستى مىدهد ؟ مىگوييم يك علتى . اين درخت را چه كسى هست كرده است ؟ بالاخره علتى يا علتهايى وجود دارد كه به درخت هستى داده است و به تعبير خودمان به اين درخت جامهء هستى پوشانده است . هر ممكن‌الوجودى كه در عالم موجود مىشود يك علتى هست كه وجود را به او مىبخشد و به او وجود مىدهد . لازمهء اين امر اين است كه واجب‌الوجود ، واجب‌الوجود نباشد . اگر علتى كه اين وجود را به اين ماهيت مىدهد خارج از ذات باشد ، اين ذات ممكن‌الوجود مىشود .\r\n\r\n\r\n\r\n\r\n","description":"","footnote":"\r\n( 1 ) . شرح منظومه حاج ملا هادى سبزوارى ، المقصد الاول ، الفريدة الاولى .\r\n","page_name":" 170 ","page_number":170},
  {"content":"\r\n\r\nممكن است بگوييد واجب‌الوجود وجودش عارض ماهيت است و علت هم دارد ، ولى علت ، خود ماهيت است . مىگوييم پس ماهيتى داريم و وجودى ، و ماهيت مىخواهد به خودش وجود بدهد . يك اصل ديگرى در اينجا هست كه ما از شما سؤال مىكنيم : در اينجا كه ماهيت علت شده و وجود معلول ، آيا علت در مرتبهء قبل از معلول بايد وجود داشته باشد ؟ يا علت مىتواند در حالى كه وجود ندارد به معلول وجود بدهد ؟ چنين چيزى محال است كه در حالى كه وجود ندارد به معلول وجود بدهد . پس ماهيت بايد در مرتبهء قبل از وجود ، وجود داشته باشد تا وجود را بدهد . حال مىگوييم اين وجود در مرتبهء قبل همان وجود در مرتبهء بعد است كه مىخواهد بدهد ؟ اگر چنين باشد كه تقدم شئ بر نفس لازم مىآيد . بايد وجود در مرتبهء قبل براى ماهيت باشد تا ماهيتى را كه در مرتبهء بعد است وجود بدهد : « فسابق مع لاحق قد اتحد » .\r\nاگر بگوييد كه ماهيت در مرتبهء قبل وجودى دارد و در مرتبهء بعد وجودى را مىدهد كه اين وجود غير از وجود مرتبهء قبل است ، مىگوييم نقل كلام به آن وجود مرتبهء قبل مىكنيم . آن وجود هم عارض ماهيت است . حال يا خود ماهيت اين وجود عارض را مىدهد يا غير . غير كه محال است . اگر خودش بخواهد بدهد ، ناچار بايد خودش در مرتبهء قبل از اين وجود دوم هم وجود سومى داشته باشد . نقل كلام به آن وجود سوم مىكنيم ، « لم تصل سلسلةالكون لِحَدٍّ » لازم مىآيد كه يك شئ غير متناهى وجود داشته باشد و آخرش هم به جايى منتهى نشود و آخرش هم وجود پيدا نكند .\r\nپس حرف اين شد كه اگر وجود واجب‌الوجود غير از ماهيتش باشد ، بايد وجود عارض ذات شده باشد . اگر وجود عارض ذات شود بايد معلول باشد ، چون هر عارضى معلول است و عروضش علت مىخواهد . آن علت يا ذات است يا خارج از ذات ؛ اگر خارج از ذات باشد با وجوب وجود سازگار نيست ، بايد ممكن‌الوجود باشد . اگر علتْ خود ذات باشد ، در اين صورت يا خود ذات وجود دارد كه وجود را مىدهد يا وجود ندارد . شيئى كه وجود ندارد محال است كه چيزى را بدهد ، پس بايد وجود داشته باشد . اگر وجود داشته باشد ، يا آن وجودش عين اين وجود است يا غير اين وجود . اگر عين اين وجود باشد تقدم شئ بر نفس لازم مىآيد ، و اگر غير اين وجود باشد تسلسل لازم مىآيد .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nهمين را شيخ به بيان مشكلترى گفته است : [ اگر وجود عارض ماهيت باشد 
  ] يا اين وجود لازمهء ذات است و خود ذات اين وجود را داده يا معلول شئ خارج است .\r\nمحال است كه خود ماهيت وجود را بدهد . تابع فقط موجود را تبعيت مىكند ؛ يعنى اگر وجود تابع ذات باشد ، بايد خود ذات قبلًا موجود باشد . [ پس لازم است كه ماهيت قبل از وجودش وجودى داشته باشد ، و اين محال است . 
  ]\r\nو نقول إن كل ما له ماهية غير إلانية فهو معلول ؛ و ذلك لأنك علمت أن الإنية والوجود لا يقوم من الماهية التى هى خارجة عن الإنية مقامَ الأمر المقوم ، فيكون من اللوازم ، فلا يخلو إما أن يلزم الماهية لأنها تلك الماهية ؛ و إما أن يكون لزومها إياها بسبب شىء . و معنى قولنا اللزوم اتباع الوجود ، و لن يتبع موجود إلّا موجوداً ، فإن كانت الإنية تتبع الماهية و تلزمها لنفسها ، فتكون الإنية قد تبعت فى وجودها وجوداً ، و كل ما يتبع فىوجوده وجوداً فإن متبوعه موجود بالذات قبله ، فتكون الماهية موجودة بذاتها قبل وجودها ، و هذا خلف . فبقى أن يكون الوجود لها عن علة ، فكل ذى ماهية معلول ، و سائر الاشياء غيرالواجب الوجود فلها ماهيات ، و تلك الماهيات هى التى بأنفسها ممكنة الوجود ، و إنما يعرض لها وجود من خارج .\r\nبا عبارت « ونقول » مطلب را در ضمن عباراتى ديگر از سر مىگيرد و تكرار مىكند . همانطور كه مكرر گفته‌ايم كتاب شفا تقريرات درس بوده و به همين جهت گاهى عبارتهايش مرتب نيست . مثلًا يك مطلب را گفته ، در وسط بيان ، بيان بهترى به نظرش رسيده ، آن بيان بهتر را گفته ، آن وقت هر دو بيان با همديگر ذكر شده است .\r\nاين بيان را با مقدمات بيشترى مىگويد . وجود نمىتواند جزء ماهيت باشد . اين مطلب در محل خودش ثابت است كه وجود هميشه عارض ماهيت است . وجود مقوّم ماهيت نيست ، بلكه از لوازم آن است . وقتى از لوازم شد ، يا اين است كه اين لزومش از ذات ماهيت برمىخيزد ، يا اينكه لزومش به سبب يك امر خارج است .\r\nمعناى لزوم در اينجا اين است كه وجودش تابع وجود اوست و غير از اين معنى ندارد . [ هر چيزى كه در وجودش تابع وجودى باشد ، متبوع بايد قبل از آن بالذات موجود باشد . پس ماهيت بايد قبل از وجودش موجود باشد ، كه خلف پيش مىآيد . 
  ]\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاگر بگوييد [ اين ماهيت قبل از اين وجود ، وجود ديگرى دارد 
  ] تسلسل لازم مىآيد ؛ و چون اين امر خيلى واضح بوده شيخ ذكر نكرده است . مىماند اين كه علت خارجى ، علت [ عروض وجود براى ماهيت 
  ] باشد . اين ديگر با واجب‌الوجود سازگار نيست ، پس بايد ممكن‌الوجود باشد . پس هر ذىماهيتى معلول است ؛ واجب‌الوجود نمىتواند ذىماهيت باشد . [ ساير اشياء غير از واجب‌الوجود ماهياتى دارند كه آن ماهيات ممكن‌الوجودند و وجود به علتى خارجى عارض آنها مىشود . 
  ]\r\nفالأول لا ماهية له ، و ذوات‌الماهيات يفيض عليهاالوجود منه ، فهو مجردالوجود به شرط سلب‌العدم و سائر الاوصاف عنه ؛ ثم سائرالاشياء التى لها ماهيات فإنها ممكنة توجد به .\r\nپس ثابت شد كه ذات واجب‌الوجود ماهيت ندارد ؛ و امورى كه صاحب ماهيت هستند وجود از ناحيه او بر آنها افاضه مىشود . شيخ با عبارت « فهو مجردالوجود . . . »\r\nمعنى وجود مطلق را بيان مىكند « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : اين بحث را بر مبناى اصالت وجود هم بفرماييد .\r\nاستاد : بله ، ان شاءاللَّه عرض مىكنم .\r\nسؤال : آيا در مقابل وجود و عدم و بين اين دو شق امر ديگرى هست كه ماهيت باشد ؟\r\nاستاد : در واقع و نفس‌الامر نه . در واقع و نفس‌الامر عدم هم در مقابل وجود نيست ، يعنى عدم هم انتزاع ذهن است ، عدم واقعيتى نيست ، واقعيت مساوى با وجود است .\r\n- پس همانطور كه الان مىگويند ماهيت در مقابل وجود است ، به هر حال چيزى بين وجود و عدم نيست .\r\nاستاد : نه ، در واقع چيزى نيست ، آنچه واقعيت دارد وجود است . ولى وجود به دو نحو ممكن است : يك وقت به نحوى است كه ماهيت از آن انتزاع نمىشود ، وجودى است كه در مورد آن وجود نمىشود گفت اين شئ است يا آن شئ است يا شئ ديگر است ؛ هر شيئى كه شما در مرتبهء ذات او در نظر بگيريد [ آن نيست 
  ] ؛ و يك وقت وجود محدود است . در اين صورت مىشود گفت اين شئ است نه آن شئ . همين‌قدر كه گفتيم اين شئ است و نه آن شئ ، ماهيتى از آن انتزاع مىشود .\r\nخلاصهء مطلب : يك وقت هست كه ما اصالت وجودى نيستيم ؛ مىگوييم وجود اصلًا حقيقت ندارد ، هر چه هست همان اشيائى است كه مىگوييم آن اشياء موجودند . موجودات حقيقت دارند ولى خود وجود چيزى نيست . درخت حقيقت دارد ولى هستى درخت يك مفهوم انتزاعى است . اين بحثى است كه روى ماهيت مىرود .\r\nاما اگر كسى براى خود وجود حقيقت قائل شد ، مىگويد وجود حقيقت دارد . در اين صورت ماهيت در اينجا چيست ؟ مىگوييم ماهيت انتزاع ذهن است . چطور انتزاع ذهن است ؟ مىگوييم وجودها مختلفند ، بعضى وجودها\r\n","page_name":" 173 ","page_number":173},
  {"content":"\r\n\r\n\r\n\r\n\r\n\r\n","description":"","footnote":"\r\nبه نحوى هستند كه اين ماهيت از آنها انتزاع مىشود ، و وجود ديگر به نحوى است كه ماهيت ديگرى از آن انتزاع مىشود ، و يك وجود هم به نحوى است كه ماهيتى از آن انتزاع نمىشود .\r\nاينكه واجب‌الوجود ماهيت دارد يا ندارد ، در واقع اين بحث است كه آيا نحوهء وجود واجب‌الوجود به نحوى است كه مىشود ماهيتى را بر آن حمل كرد و انتزاع كرد يا نمىشود ؟ همانطور كه اين شئ را « عدد » مىناميم ، آن ديگرى را كيفيت ، ديگرى را اضافه ، ديگرى را جوهر ، يكى را انسان مىگوييم ، و يكى را « نوع » مىناميم ، آيا واجب‌الوجود را هم مىشود گفت كه يك چيزى است ؟ چيزى غير از واجب‌الوجود ؟\r\nآنچه كه در بارهء او در مرتبهء ذات گفته مىشود اين است كه او وجود است ، وجود محض ، واقعيت محض . او واقعيت مطلق است ، و اگر بخواهيم غير از اين ، معنى ديگر و ذات ديگر را به او نسبت بدهيم محدودش كرده‌ايم ، و وجود او از اين محدوديت ابا دارد .\r\n","page_name":" 174 ","page_number":174},
  {"content":"\r\n\r\n\r\nواجب‌الوجود مجرّدالوجود است\r\nشيخ در بيان اينكه واجب‌الوجود ماهيت ندارد اصطلاح « مجردالوجود » را آورده است . شايد اصطلاحاتى كه اكنون بيشتر به كار مىبرند هنوز در زمان شيخ جا نيفتاده بوده كه شيخ از اين اصطلاح استفاده كرده است . بعدها به جاى كلمهء « مجردالوجود » كلمهء « صرف‌الوجود » را به‌كار برده‌اند . اصطلاح « صرف‌الوجود » يك اصطلاح مشخصى است . حالا كه شيخ اين اصطلاح « مجردالوجود » را به كار برده است خودش لازم مىداند كه اين كلمه را تفسير كند كه مقصود از اين مجرد وجود چيست ؟\r\n\r\nاصطلاح « مجرّد »\r\nاين اصطلاح قطع نظر از اينجا در جاهاى ديگر هم به كار مىرود . اين كلمه را به هر معنا و مفهومى كه نسبت دهيم دوپهلوست . مثلًا اگر بگوييم « مجردالانسان » يا « الانسان‌المجرد » مقصود چيست ؟ اين كلمه گاهى در معنى آن چيزى به كار برده مىشود كه از آن « به شرط لا » تعبير مىكنند . وقتى مىگويند « مجردالانسان » يا « الانسان‌المجرد » يعنى الانسان به شرط لا شىء ، به شرط اينكه چيز ديگرى نباشد .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nولى گاهى اين كلمه را به كار مىبرند و مقصودشان لا به شرط است . مثلًا مىگويند الانسان المجرد يعنى انسان بما هو هو مع قطع النظر عن شىء اخر . اين نكته‌اى كه عرض مىكنم خوب توجه بفرماييد كه درست فهميده شود . ممكن است بگوييد چطور مىشود كه اين لفظ « مجرد » دو معنا پيدا مىكند ، و حال آنكه لفظ « مجرد » يعنى خالى ، يعنى بدونِ ؛ كلمهء « بدونِ » كه بايد مفهوم مشخصى داشته باشد ؟ اين اصطلاح از آن جهت ابهام پيدا مىكند كه وقتى انسان يك معنا و ماهيتى را در نظر مىگيرد [ به دو صورت به آن نظر مىكند : 
  ] يك وقت هست اين « بدونِ » را در مقام واقع مىبيند ، يعنى آن ماهيتى كه در واقع بدون فلان شرط است ، بدون فلان شئ است . مثلًا انسان عالم و در مقابل آن انسان غيرعالم را در نظر بگيريد . اگر انسان را بدون علم در نظر بگيريد ، انسانِ بدون علم مورد نظر شماست ، منظور شما انسانى است كه عالم نباشد . در اين صورت انسان عالم از حوزهء منظور شما خارج مىشود .\r\nيك وقت هست كه شما انسان را در نظر مىگيريد بدون آنكه غير از انسان چيز ديگرى را در نظر بگيريد ؛ يعنى اين « بدونِ » قيد نظر شما مىشود ، يعنى شما انسان را در نظر گرفته‌ايد بدون آنكه علاوه بر انسان چيزى را در نظر بگيريد از عالم يا غيرعالم ؛ يعنى اين انسان در مقام لحاظ شما مجرد است ، در لحاظ شما غير از خودش چيز ديگر درنظر گرفته نشده است . آن وقت معنايش اين است كه منظور شما فقط انسان است و بس .\r\nوقتى كه منظور شما فقط انسان باشد ، چه عالم باشد و چه غير عالم ، در اين صورت انسان مورد نظر شما در اين مرحلهء دوم اعم است از انسان در مرحلهء اول .\r\nدر آنجا شما انسانِ بدون علم را در نظر گرفتيد ، ولى در اينجا انسان را اعم از اينكه عالم باشد يا غير عالم .\r\nببينيد ، [ در اينجا سه چيز است : 
  ] يك انسان است ، يك در نظر گرفتن ، يك « بدونِ » . اگر شما انسان بدون علم را در نظر گرفتيد ، نظر شما آمده روى انسان بدون علم ، و در اين صورت به هر حال منظور شما انسان خاص مىشود . اما يك وقت هست كه شما انسان را در نظر مىگيريد و اين « بدونِ » قيد نظر شما مىشود ، بدون آنكه غير از انسان چيز ديگر را در نظر بگيريد . پس منظور شما انسان مطلق خواهد بود ، يعنى انسان است بدون آنكه در نظر شما غير از انسان چيز ديگر آمده باشد .\r\nپس در مورد اول ، منظور شما و آنچه كه نظر شما به آن تعلق گرفته انسان مجرد از\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nعلم است . اما در مورد دوم ، انسان است در حالى كه در مقام نظر ، نظر شما مجرد است از اين كه چيزى غير از انسان را در نظر بگيريد ؛ در اين صورت منظور شما انسان مطلق مىشود ، انسانِ اعم از آن مرحلهء اول .\r\nدر مرحلهء اول شما عدم را اعتبار كرديد ، يعنى عدم علم معتبر است . اما در مرحلهء بعد علم را اعتبار نكرده‌ايد . فرق است بين اعتبار عدم العلم و عدم اعتبار العلم . با اين توضيح مىخواستم ببينيد كه اين كلمهء « مجرد » چگونه است .\r\n\r\nمجرّدالوجود\r\nاين « مجردالوجود » كه اينجا مىگوييم يعنى الوجود المجرد . يك وقت مىگوييم « الوجود المجرد » و منظور ذات پروردگار است ، يعنى آن وجودى كه در نظر ما مطلق است ، وجودى است كه غير از وجود چيزى ديگر نيست ، وجود صرف است ، وجود محض است به شرط عدم غير وجود ؛ يعنى در آن مقام غير از وجود هيچ چيز ديگر اساساً معنى ندارد . هر معنى ديگرى در آن مقام بايد به خود وجود برگردد .\r\nعدم در آنجا به هيچ معنا اعتبار ندارد ، در حالى كه در ممكن‌الوجود عدم خيلى اعتبار دارد . در آنجا ماهيت اعتبار ندارد ، او وجود بدون غير وجود است . اين مىشود اعتبار العدم ، يعنى غير از وجود چيز ديگرى نيست ، و به اصطلاح مىشود وجود به شرط لا .\r\nيك وقت مىگوييد مجردالوجود است ، يعنى او وجود است ، وجود مطلق . نظر شما مجرد است از اين كه او چيزى ديگر باشد يا نباشد . اين دومى مىشود وجود لابشرط .\r\nحالا كداميك مورد نظر است ؟ آيا به پروردگار كه « مجردالوجود » مىگوييم به وجودى برمىگردد كه در او عدم غير وجود اعتبار نشده است ؟ يا به وجودى كه غير از وجود چيزى در او اعتبار نشده است [ و به تعبير ديگر عدم غير وجود در او اعتبار شده است ؟ 
  ] به عبارت ديگر ، آيا اين مجردالوجود كه ما مىگوييم ، منظور وجود لا به شرط از غير وجود است يا وجود به شرط از غير وجود ؟ كداميك از اينهاست ؟\r\nشيخ مىگويد مقصود ما وجود به شرط لا است ، نه وجود لا به شرط . اگر بخواهيم او را وجود لا به شرط بگيريم ، اعم از اين مىشود كه چيز ديگرى غير از وجود باشد يا نباشد ؛ و اگر چنين باشد ، معنايش اين است كه او وجود مطلق است ، اعم از اينكه\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nماهيت داشته باشد يا نداشته باشد . اين مىشود يك مفهوم كلى . شيخ مىگويد مفهوم كلى كه خودش بدون فرد در خارج وجود ندارد ، با فرد است كه وجود دارد و [ تحقق مىيابد . 
  ] ما اگر هم فرض كنيم چنين وجود مطلقى به اين معنى ، يعنى وجود لا به شرط ، بتواند در خارج وجود داشته باشد ، باز هم در واجب‌الوجود غلط است . غلط است كه بگوييم او به اين معنا وجود مطلق است كه وجود لابشرط است . در او بايد گفت وجود به شرط لا است . پس اين است معنى مجرد الوجود .\r\nشيخ در اينجا در دو سه سطر مطلب را گفته و رد شده است . ولى همين مطلب دو سه سطرى شيخ در اينجا شايد اصل و مبنايى شده كه بعدها خيلى رويش بحث كرده‌اند كه آيا ما بايد به ذات واجب‌الوجود بگوييم وجود مطلق ، يعنى وجود لابشرط ؟ يا وجود به شرط لا ؟ اگر هم به واجب‌الوجود « وجود مطلق » مىگوييم بايد منظورمان وجود به شرط لا باشد نه وجود لا به شرط .\r\n\r\nشناخت اعتبارات ذهن\r\nدر اينجا به اين نكته توجه بفرماييد . ما اكنون به واجب‌الوجود كار نداريم ، مىرويم سراغ اعتبارات ذهن در جاهاى ديگر . شما يك ماهيت مثلًا انسان را در نظر بگيريد . مىگويند براى انسان سه جور اعتبار در ذهن مىشود . اين مسأله همان اعتبارات ماهيت است كه در فلسفه مطرح است و به يك علت خاصى در علم « اصول » هم اخيراً مطرح شده است . البته در زمان بوعلى اينقدر زياد مطرح نبوده و هيچ‌جا ما بحثى به نام « اعتبارات ماهيت » نداريم . در لابلاى كلماتش يك چيزهايى گاهى پيدا مىشود . ولى از زمان خواجه به اين طرف بحثى باز شده تحت عنوان « اعتبارات ماهيت » و بعد هر چه به اين طرف آمده اين بحث دامنه‌دارتر شده ، زيرا جاى بحث بيشترى داشته است . بحث « اعتبارات ماهيت » اين است كه اگر ما ماهيتى مثل انسان را در نظر بگيريم ، سه جور مىتوانيم آن را اعتبار كنيم . اين بحث يكى از نكات خيلى خوب است ، از مسائل خوب شناخت ذهن است ما در اصول فلسفه روى اين مطلب خيلى تكيه كرديم كه انسان تا ذهن را نشناسد نمىتواند فلسفه داشته باشد . غالباً اين اعتبارات ذهن با واقعيات مخلوط و اشتباه مىشود و همين سبب گمراهى مىگردد . اگر انسان ذهن را بشناسد و اين انبوه انديشه‌ها را از همديگر تشخيص بدهد و بشكافد ، مىبيند كه حقيقت و واقعيت .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nخيلى برايش روشن و واضح مىشود . از زمان كانت به اين طرف اين انعطاف در دنياى اروپا هم پيدا شد كه فلسفه يك مرتبه متوجه شناخت ذهن شد و به نقد عقل عملى و عقل نظرى و نظاير اين حرفها پرداخت . اين بسيار انعطاف بجايى بود كه رخ داد . كانت متوجه شد كه ما براى اينكه فلسفهء خوبى داشته باشيم بايد در درجهء اول برويم و خود ذهن را بشناسيم ، خود عقل را بشناسيم ، فعاليتهاى ذهن و فعاليتهاى عقل را بشناسيم ؛ تا اينها را نشناسيم [ فلسفهء خوبى نخواهيم داشت . 
  ]\r\n[ براى روشن شدن مطلب 
  ] مثالى ذكر مىكنم : اگر يك آدمى باشد كه جبراً و بدون اينكه از اين قيود آزاد باشد ، هميشه دنيا را در وراى يك عده دوربينها و عينكها و يك عده نزديك‌بينها و ابزارهاى تو در تويى نظير اينها ببيند ، مثلًا دنياى ستارگان را از پشت اين دستگاه ببيند ، در اين صورت او الآن نمىتواند بفهمد كه آيا آنچه اكنون مىبيند حقيقت و واقعيت دارد ، يا خصوصيت اين دستگاه چنين چيزى را در ذهن او [ منعكس كرده است . 
  ]\r\nوقتى كه انسان در شب سوار اتومبيل مىشود و از شيشه به اين طرف و آن طرف و جلو و عقب نگاه مىكند ، بر اثر انعكاس تصوير در شيشه‌ها يك مرتبه مىبيند كه در فضا جاده‌اى است و اتومبيلها پشت سر هم از جاده عبور مىكنند ، و انسان اينها را مىبيند .\r\nانسان بايد اول اين دستگاهى را كه با آن كار مىكند و واقعيات را مىبيند ، بشناسد ، دستگاهى كه انسان نمىتواند از آن مجزا باشد . مثلًا بايد ببيند كه در اين دستگاه ، اول يك عدسى وجود دارد كه اشياء را بزرگ مىكند و بعد از آن آينه‌اى كه كوچك مىكند ، بعد از آن چيزى كه رنگ اشياء را سبز مىكند ، و چيزهاى ديگر . اگر اينها را خوب بشناسيم ، با محاسبهء اينها و با درنظر گرفتن همهء اين محاسبات مىتوانيم واقعيات را تشخيص بدهيم . ولى خيلى ساده‌لوحى است كه ما بگوييم از وراى اين دستگاه [ جهان را مىبينيم 
  ] و همان را كه در خارج وجود دارد [ ادراك مىكنيم . 
  ] نمىشود گفت من كه دارم مىبينم و حس مىكنم ، پس همان جور است كه مىبينم و حس مىكنم . اين اشتباه است « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : اين مطالب در كجا بحث شده است ؟\r\nاستاد : در باب مطلق و مقيّد .\r\n","page_name":" 179 ","page_number":179},
  {"content":"\r\n\r\nاين است كه شناخت ذهن و مسائل آن از اركان فلسفه است ، گو اينكه شناخت ذهن از آن جهت كه شناخت ذهن است از مبادى فلسفه شناخته مىشود و امروزيها اغلب اين را جزء منطق دانسته‌اند نه فلسفه ، ولى به هرحال يك امر خيلى لازمى است . علماى اسلام در دوره‌هاى بعد مخصوصاً از بوعلى به اين طرف هر چه كه جلو آمده‌اند در اثر همين برخوردها خواه ناخواه اجبار پيدا كرده‌اند كه وارد مسائلى بشوند كه آن مسائل در واقع شناخت خود ذهن است نه شناخت مستقيم واقعيت ؛ يعنى با شناخت ذهن است كه بعد واقعيت را خوب مىشود شناخت . [ به همين جهت 
  ] يك دسته از مسائل را تحت عنوان اينكه چه چيز انتزاعى است و چه چيز حقيقى ، يا چه چيز اعتبارى است و چه چيز واقعى ، مطرح كرده‌اند ، و از مسائل خيلى مهم است .\r\n\r\nاعتبارات ماهيت\r\nآمده‌اند يك بابى را باز كرده‌اند تحت عنوان « اعتبارات ماهيت » كه در واقع عمل ذهن را بيان مىكند . البته اينها چيزى نيست كه روانشناسى هم بيان كرده باشد . اينها را ما گاهى « سوژهء روانشناسى فلسفى » ناميده‌ايم . اين مسائل در حوزهء قدرت روانشناسى معمولى اصلًا نيست . روانشناسى معمولى مسائل را به طريق عينى و از جنبه‌هاى سطحى و ظاهرى آن ، يا از روى شهود خودش و يا از روى آثارى كه در ديگران مىبيند ، مطالعه مىكند ، در حالى كه اينها يك تحليلهاى دقيقى است كه فقط فيلسوفان اين‌جور روانشناسى را به اصطلاح دارند ، غير فيلسوفان ندارند .\r\nمىگويند هر ماهيتى را معمولًا ذهن سه جور اعتبار مىكند : يك وقت هست كه اين ماهيت را به شرط شئ اعتبار مىكند ، حالا آن شئ معين باشد يا مطلق اشياء فرق نمىكند و از اين جهت تفاوتى ندارد . مثلًا يك زمان هست كه وقتى مىخواهيد بگوييد انسان چنين است ، مىگوييد انسان عالم چنين است ؛ يعنى آن را كه موضوع حكم قرار داده‌ايد به قيدى مقيد كرده‌ايد و گفته‌ايد « انسان عالم » . مىگويند شما ماهيت را به شرط علم اعتبار كرده‌ايد . اين مىشود ماهيت به شرط شئ . اين را اصطلاحاً « مخلوطه » هم مىگويند ، يعنى او را آميخته با شئ ديگر اعتبار كرده‌ايد كه همان عالم باشد .\r\nيك وقت شما ماهيتى را به شرط عدم شئ اعتبار مىكنيد . مثلًا انسان را به صورت\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nانسان غيرعالم اعتبار مىكنيد ، انسانى كه علم نداشته باشد ، انسان به شرط عدم علم .\r\nاين را مىگويند « ماهيت به شرط لا » يا « ماهيت مجرده » .\r\nيك وقت هم هست كه شما ماهيت را اعتبار مىكنيد بدون اينكه وجود شيئى را اعتبار كرده باشيد و بدون اينكه عدم آن را اعتبار كرده باشيد ؛ مثلًا فقط انسان را اعتبار مىكنيد . اين را مىگويند « ماهيت لا به شرط » يا « ماهيت مطلقه » .\r\nپس ذهن ما گاهى يك ماهيت را مطلق اعتبار مىكند . گاهى مجرد و گاهى مخلوط ؛ و به عبارت ديگر گاهى لا به شرط ، گاهى به شرط لا و گاهى به شرط شئ .\r\nقهراً به دنبال اين تقسيم‌بندى گفته‌اند كه در اين سه قسم ، مقسم چيست ؟ حتماً يك چيز هست كه گاهى لا به شرط است و گاهى به شرط لا است و گاهى به شرط شئ ؛ و مقسم هميشه بايد اعم از همهء اقسام باشد . « اعم است » يعنى اينكه لابشرط از همهء اقسام است . اگر مقسم اعم باشد خود مىشود لا به شرط ، و اگر لابشرط شد مىشود يكى از آن اقسام . چگونه مىشود كه مقسم عين قسم باشد ؟ آمده‌اند اينجا دقيق شده‌اند و فرق بين لابشرط مقسمى و لابشرط قسمى را مشخص كرده‌اند . گفته‌اند كه لابشرط قسمى خودش لابشرط است ، ولى لابشرطى است كه يك قسم از اقسام لابشرط مقسمى است . اين لابشرط است ، آن هم لابشرط ، در عين حال آن ماهيتِ لابشرط مقسمى به نحوى است كه از لابشرط قسمى اعم است ؛ چگونه ؟ گفته‌اند لابشرط قسمى آن است كه مطلق است ، قيدش اطلاق است . پس لابشرط قسمى لابشرط از تجرد و اختلاط است ولى مقيد است به لابشرطيت ، يعنى مقيد است به اطلاق . اما لابشرط مقسمى حتى از قيد لابشرطيت هم مطلق است ، مطلق است از هر قيدى حتى از قيد اطلاق . پس اين اعم است و به اصطلاح مبهم است ، بلاقيد است ، بلاشرط است از هر شرطى حتى شرط اطلاق . البته روى اين لابشرط خيلى بحث است ، من حرف آنها را نقل مىكنم . خيلى سخنان در اينجا آمده [ كه بحث نمىكنم . 
  ]\r\nپس وقتى كه اينها در باب ماهيات مىگويند « ماهيت مطلقه » يعنى ماهيتى كه مطلق از تجرد و مطلق از اختلاط است ، يعنى نه مقيد به عدم يك شرط است و نه مقيد به وجود يك شرط ، مطلق از هر دو است ، گو اينكه خود « اطلاق » قيدش مىشود .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nواجب‌الوجود مجردالوجود است يعنى حقيقتش به شرط لا است\r\nاگر ما باشيم و همين اصطلاح در اينجا ، كه شيخ هم تا اينجا بيشتر نيامده است ، [ كه ذات واجب‌الوجود كداميك از اين سه قسم است 
  ] ، مسلماً ماهيت مخلوطه نيست . اگر واجب‌الوجود موجودى داراى ماهيت مىبود و داراى آن خصلتهاى عدمى كه در هر ممكنى است ، ماهيت مخلوطه مىشد ، يعنى ماهيت به شرط شئ مىشد . ولى واجب‌الوجود غير وجود را طرد مىكند ، يعنى ذاتش مقيد و مشروط است ، پس به شرط لا است ، پس مجرد است . او ماهيت مطلقه نيست ، زيرا ماهيت مطلقه اعم است از ماهيت مجرده و ماهيت مخلوطه . پس دربارهء واجب‌الوجود فقط بايد بگوييم « ماهيت مجرده » است « 1 » .\r\n\r\nآيا واجب‌الوجود مطلق است ؟\r\nاما خود شيخ هم گاهى در مورد حق تعالى كلمهء « وجود مطلق » را به كار مىبرد .\r\nالآن اگر ما باشيم و اين بيان شيخ ، واجب‌الوجود موجود مجرد است نه موجود مطلق ، و حال آنكه ما در مورد واجب‌الوجود گاهى اصطلاح « موجود مطلق » را به كار مىبريم ؛ پس اين چطور مىشود ؟ اين كه تقريباً نوعى تناقض درمىآيد ! ما از يك طرف مىبينيم كه خود شيخ مىگويد واجب‌الوجود مجرد است ، يعنى موجود به شرط لا است . معناى اين سخن اين است كه او موجود مطلق نيست . از طرف ديگر مىبينيم كه خود شيخ هم در بعضى از كلمات خود ، همان‌طور كه در گذشته خوانديم ، واجب‌الوجود را موجود مطلق مىشمارد .\r\nاگر ما باشيم و همين مطلبى كه تا اينجا خوانديم ، موجود مطلق موجود لابشرط است . اما مقصود شيخ از وجود مطلق [ در مواردى كه به حق تعالى نسبت مىدهد 
  ] اين وجود مطلقى كه ما الان در اعتبارات ماهيت گفتيم و منظور ماهيت لابشرط است ، نمىباشد . اين مطلب بعدها در كلمات ديگران و مخصوصاً در كلمات ملاصدرا خيلى شكافته شده . در آخر باب « علت و معلول » اسفار فصول خيلى زياد و مفصلى هست كه به « عرفانيات اسفار » مشهور است ؛ در آنجا نظريات مختلف\r\n\r\n\r\n\r\n\r\n","description":"","footnote":"\r\n( 1 ) . [ پيداست كه استاد شهيد لفظ « ماهيت » را در اينجا مسامحتاً به كار برده‌اند ، براى اينكه مشخص كنند كه ذات واجب‌الوجود حقيقت به شرط لا است . 
  ]\r\n","page_name":" 182 ","page_number":182},
  {"content":"\r\n\r\nحكما و عرفا همه را در باب وجود ذكر مىكند و وقتى كه به اين باب مىرسد كه آيا به واجب‌الوجود بايد « وجود مطلق » گفت يا « وجود مجرد » و اگر « وجود مطلق » بگوييم به چه معنا بايد بگوييم ، آنجا ديگر خيلى مفصل بحث كرده است .\r\n\r\n« وجود مطلق » در فلسفهء ملاصدرا\r\nاصل اين مطلب برمىگردد به همان مسألهء اصالت وجودى كه مرحوم آخوند به آن رسيده است ؛ يعنى همان اصالت وجود است كه مشكلاتش را در همه‌جا حل مىكند . مطلب اين است كه آنچه در باب اعتبارات ماهيت گفته‌اند ، در بارهء خود ماهيت به آن شكل صادق است . آنجا كه ماهيتى باشد و ذهنى ، [ ذهن آن احكام را صادر مىكند 
  ] زيرا ماهيت است كه مىشود در مورد آن گفت كه هم در خارج وجود دارد و هم در ذهن . اين مسائل اصلًا براى وجود مطرح نيست ، براى ماهيت است كه اين‌گونه اعتبارات فرض مىشود : ماهيت به شرط شئ ، ماهيت لابشرط ، ماهيت مطلق . اما آنجا كه پاى حقيقت وجود در كار مىآيد مطلق و مقيد معنى ديگرى پيدا مىكند . در آنجا به‌جاى وجود به شرط شئ يا وجود مخلوط ، اغلب « وجود مقيد » مىگويند . وقتى كه مىگويند « وجود مقيد » يا « وجود به شرط شئ » يا « وجود به شرط قيد » معنايش به وجود محدود برمىگردد . آنوقت در آنجا اگر ما مىگوييم « به شرط لا » منظور به شرط لا از غير وجود است ، و اين « به شرط لا از غير وجود » مساوى مىشود با همان اطلاقى كه در جاهاى ديگر گفته مىشود . وجود مطلق يعنى وجودى كه چنان سريانى دارد كه هيچ محدوديتى را نمىپذيرد . پس مطلق به آن معنا كه در باب ماهيات گفته مىشود كه اعم است از ماهيت به شرط لا و به شرط شئ ، در باب واجب تعالى نمىتوانيم بگوييم . وجود مطلق يعنى وجود رها ، وجود قيدناپذير ، وجود حدناپذير . به اين معناست كه به ذات واجب‌الوجود هم « وجود مطلق » مىگوييم .\r\nاين داستانش خيلى مفصل است كه من خواستم به طور خلاصه و فشرده در اينجا گفته باشم ، زيرا در شفا هيچ اشاره‌اى به اين حرفها نيست . [ حكماى متأخر 
  ] در اين جاها بحث بسيار بسيار مفصلى مىكنند . خود عرفا هم در اينجا اصطلاحات متعددى دارند . در اين زمينه‌ها مطالب خيلى زيادى از علاءالدوله سمنانى ، عارف معروف ، نقل مىكنند . از غير او هم نقل شده است . اين حرفها از محىالدين به بعد\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nپيدا شده ؛ يعنى در عرفان بوده كه اين مسائل پيدا شده است . اين مسائل اساساً بعد از بوعلى پيدا شده و دنبالش را گرفته‌اند .\r\nدر عين حال سخن بوعلى در آن حدى كه اين مسأله براى او مطرح بوده است ، حرف درستى است . چون بوعلى مسائل را فقط از همان ديد ديده است ، به اين صورت كه اگر ما در باب ماهيات ، آنها را تقسيم مىكنيم به ماهيت مجرد و ماهيت مخلوط و ماهيت مطلق ، چه معنايى دارد . از آن جهت اگر در نظر بگيريم حق با بوعلى است ؛ يعنى واجب‌الوجود همان موجود مجرد به معناى موجود به شرط لا است ، نه موجود مجرد به معناى مطلق . گفتيم كه كلمهء « مجرد » جورى است كه به يك اعتبار بر وجود به شرط لا منطبق مىشود و به يك اعتبار بر وجود مطلق . اگر تجرد را به اعتبار لحاظ در نظر بگيريم تجرد به معناى مطلق و لابشرط است ، و اگر به اعتبار ملحوظ در نظر بگيريم به معناى به شرط لا است . شيخ مىگويد تفسير ما از « مجردالوجود » اين است كه يعنى موجود به شرط لا ، نه موجود لا به شرط .\r\n\r\nماهيت نداشتن واجب تعالى در تعبيرات مذهبى\r\nهمان‌طور كه در روزهاى اول عرض كردم ، اين تعبير را كه مىگوييم « واجب‌الوجود لا ماهية له » در تعبيرات دينى و مذهبى نداريم . آن طور كه يادم هست و كمى الآن در ذهنم هست ، ما در بعضى دعاها داريم كه « حق تعالى لامائيّة له » حق تعالى منزه است از مائيّت ، حق تعالى منزه است از لِمَ ، حق تعالى منزه است از كيفَ ، منزه است از أينَ ، منزه است از متى . وقتى مىگوييم منزه است از أينَ ، يعنى منزه است از اينكه بگوييم كجاست . وقتى مىگوييم منزه است از متى ، يعنى منزه است از اينكه بگوييم در چه زمانى است . منزه از كيف است ، يعنى منزه از اين است كه بگوييم چگونه است . منزه از كميت است ، يعنى منزه از اين است كه بگوييم چقدر است ؛ زيرا همهء اين و صفها وصف موجودات معلول است ، وصف موجودات محدود است ، و در ذات واجب تعالى هيچيك از اينها نمىآيد . اجمالًا به طور مبهم در ذهنم هست كه در بعضى از دعاها كلمهء « ما » ى استفهاميه هم آمده است ؛ خداوند منزه از « مائيّت » است ، منزه از اين است كه بگوييم چيست . اگر چنين تعبيرى داشته باشيم ، كه الان به طور مبهم در ذهنم اين تعبير هست ، [ براى اثبات مطلب ما كافى است . 
  ]\r\nحالا فرض مىكنيم كه چنين تعبيرى هم ما نداشته باشيم ، ولى تعبيرات ديگرى كه\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nدر معنا مانند همين تعبير است در باب واجب‌الوجود داريم . اين تعبير را داريم كه واجب‌الوجود از هر حدى منزه است . اين تعبير در نهج‌البلاغه خيلى زياد است .\r\nبعضى از اين تعبيرات را در كتاب سيرى در نهج‌البلاغه آورده‌ام . كلمات آن درست يادم نيست . اينكه واجب‌الوجود از هر حدى و هر عددى منزه است ، در نهج‌البلاغه هست ؛ يعنى عدد و حد از مرتبهء فعل او ناشى مىشود ، در مرتبهء او نه حد وجود دارد و نه عدد ؛ و اگر او واحد است به معناى اين نيست كه عدد واحد است . به آن معنا كه در باب اعداد وحدت صدق مىكند در باب خداوند صدق نمىكند . وحدت و حد هر دو از مرتبهء فعل خداوند انتزاع مىشود . اين معنا قهراً يك معناى سلبى است كه از صفات سلبيهء حق‌تعالى بايد شمرده شود .\r\n\r\nتوجيه عبارت صحيفه سجاديه در وحدانيت حق‌تعالى\r\nسؤال : تعبيرى تقريباً به اين مضمون در صحيفهء سجاديه هست كه « لَكَ وَحْدانيَّةُ الْعَدَدِ » .\r\nاستاد : دو مضمون در صحيفهء سجاديه هست : يكى\r\n« لَكَ وَحْدانِيَّةُ الْعَدَد »\r\n« 1 » و ديگرى\r\n« لَيْسَ لَكَ وَحْدانيَّةُ الْعَدَد »\r\n« 2 » . اينها از جمله‌هاى معروفى است كه به شرح آنها پرداخته‌اند و بررسى كرده‌اند كه آيا اين دو جمله با يكديگر تضاد دارند يا نه . دربعضى جاهاى صحيفه « لَكَ وَحْدانِيَّةُ الْعَدَد » است و در بعضى جاهاى ديگر آن « لَيْسَ لَكَ وَحْدانيَّةُ الْعَدَد » است .\r\nمعنى جملهء اول اين است كه وحدانيت عدد مال توست ، يعنى فعل توست ؛ و معنى جملهء دوم اين است كه تو متصف به آن وحدانيتى كه عدد به آن وحدانيت متصف است نيستى .\r\nدر نهج‌البلاغه مطلب به تعبيرى بيان شده كه اين دو عبارت را با هم جمع مىكند و نشان مىدهد كه جمع اين دو تعبير درست است . در آنجا هست كه\r\n« الْاحَدُ لا بِتَأْويلِ عَدَدٍ »\r\n« 3 » تو احد هستى ولى نه آن گونه كه عدد واحد است ، و در عين حال عدد از آن\r\n\r\n\r\n\r\n\r\n","description":"","footnote":"\r\n( 1 ) . صحيفهء سجاديه ، دعاى 28 .\r\n( 2 ) . همان .\r\n( 3 ) . نهج‌البلاغه فيض الاسلام ، خطبهء 152 .\r\n","page_name":" 185 ","page_number":185},
  {"content":"\r\n\r\nتوست يعنى فعل توست ، عددْ وحدت خودش را از تو دارد . پس در آن تعبير كه مىگويد : « لَكَ وَحْدانيَّةُ الْعَدَد » منظور اين است كه عدد وحدتش را از تو دارد ، عدد فعل توست و چون فعل توست وحدت عددى هم فعل توست و مال توست ؛ و در آن تعبيرى كه مىگويد : « لَيْسَ لَكَ وَحْدانيَّةُ الْعَدَد » يعنى ليس لك فىمرتبة ذاتك وحدانية العدد ؛ تو متصف به آن وحدانيتى كه عدد به آن وحدانيت متصف است نيستى . پس در واقع در يك عبارت وحدانيت عدد را از مرتبهء ذات حق تعالى نفى كرده ، و در ديگرى وحدانيت عدد را براى او در مرتبهء فعلش ثابت كرده است .\r\nسؤال : در آنجا كه وحدانيت عدد را ثابت كرده كه فعل حق‌تعالى و مال حق‌تعالى است ، كثرتش هم فعل او مىشود .\r\nاستاد : بسيار خوب ، باشد ، اثبات شئ كه نفى ما عدا نمىكند .\r\n- چه خصوصيتى داشت كه اين ذكر شد ؟ استاد : خصوصيت ندارد ، در باب كثرت هم گفته شده ، تنها آن كه نيست ، همه چيز گفته شده [ و از جمله اين . 
  ]\r\nاين مطالبى كه عرض كردم در طريق جمع بود . ما داريم بين اين دو عبارت جمع مىكنيم . معناى جمع چيست ؟ اين است : دو جمله هست كه اگر ما باشيم و مفهوم ظاهر اين دو جمله ، و آنها را مجزا در نظر بگيريم يعنى هر يك را مجزا از ديگرى [ تفسير 
  ] كنيم ، اين دو جمله قابل جمع نيست و با يكديگر تناقض دارد .\r\nفرض كنيد كه در كلمات شخصى مثل بوعلى چنين [ تناقض ظاهرى را 
  ] مشاهده كنيم ، چه كار بايد بكنيم ؟ مثلًا همين عبارتى كه بوعلى گفته بود كه واجب تعالى وجود مطلق است ، و در عبارت ديگرى گفته بود كه وجود مطلق نيست . اگر بخواهيم فوراً قضاوت كنيم ، تناقض مىبينيم و مىگوييم كه تناقض گفته است . اما وقتى همهء جمله‌هايى را كه بوعلى در اين مورد دارد با همديگر در نظر بگيريم [ مىبينيم چنين نيست . 
  ] علىرغم نارساييهايى كه اين جمله‌ها دارند كه اگر آنها را به طور مجزّا در نظر بگيريم و روى جمله‌هايى كه توجيه و تأويل‌پذير نيست اصرار\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nورزيم تناقض پيش مىآيد [ ولى اگر ما از جمله‌هاى ديگر كمك بگيريم 
  ] آن جمله‌ها قرينه مىشوند كه بدانيم مقصود گوينده از اين جمله در اينجا چيست . پس در آنجا كه مثلًا واجب تعالى وجود مطلق است يك معنى را در نظر گرفته ، و اينجا كه گفته واجب تعالى وجود مطلق نيست معنى ديگرى را در نظر گرفته است .\r\n\r\nصفات سلبيهء حق‌تعالى و تعداد آنها\r\nاين بحث ما در واقع در صفات سلبيه حق‌تعالى است . اگرچه اصطلاحاً در مقابل هفت صفت ثبوتيه كه براى حق‌تعالى ذكر مىكنند ، هفت صفت سلبيه هم ذكر مىكنند ، ولى اين تقسيم‌بندى از چيزهايى است كه از علم كلام به ما رسيده است ، يعنى يك معيار و مقياس قطعى عقلى يا دينى و مذهبى ندارد . چه چيز را مىتوان براى خدا اثبات كرد ؟ قرآن مىفرمايد : « لَهُ الْاسْماءُ الْحُسْنى » « 1 » هر اسمى كه اسم حَسَن باشد مىشود به حق تعالى نسبت داد . اسم در اينجا به معنى نام نيست كه يك امر قراردادى باشد ، در واقع به معنى صفت است . هر صفتى كه صفت كمال باشد ، آن هم به نحو اكملش ، در واجب تعالى صادق است . اگر هزار صفت كمال هم داشته باشيم مىتوانيم به حق تعالى نسبت دهيم ، چنان كه در دعاى جوشن كبير هزار اسم براى حق‌تعالى ذكر كرده است . اگر هزار صفت كمال يا ده‌هزار صفت كمال را ما درنظربگيريم همهء آنها به نحو اكمل در واجب تعالى صدق مىكند . در آيات سورهء حشر بعد از اينكه دوازده سيزده صفت را ذكر مىكند ، براى اينكه ذهن به همين صفتها محدود نشود ، مىفرمايد هرچه اسماء حسنى است از آن اوست . مىفرمايد :\r\nهُوَاللَّهُ الَّذى لا إلهَ إلّا هُوَ عالِمُ الْغَيْبِ وَ الشَّهادَةِ هُوَ الرَّحْمنُ الرَّحيمُ . هُوَ اللَّهُ الَّذى لا إلهَ إلَّا هُوَ الْمَلِكُ الْقُدّوسُ السَّلامُ الْمُؤْمِنُ الْمُهَيْمِنُ الْعَزيزُ الْجَبَّارُ الْمُتَكَبِّرُ سُبْحانَ اللَّهِ عَمَّا يُشْرِكونَ . هُوَاللَّهُ الْخالِقُ الْبارِئُ الْمُصَوِّرُ لَهُ الْاسْماءُ الْحُسْنى يُسَبِّحُ لَهُ ما فِى السَّمواتِ وَ الْارْضِ وَ هُوَ الْعَزيزُ الْحَكيمُ « 2 » .\r\n\r\n\r\n\r\n\r\n","description":"","footnote":"\r\n( 1 ) . طه / 8 ،\r\n( 2 ) حشر / 24 .\r\n","page_name":" 187 ","page_number":187},
  {"content":"\r\n\r\nپس از ذكر همهء آن صفات به دنبالش مىفرمايد هرچه اسماء حسنى است از آن اوست . پس محدود به حدى نمىشود ، و منزه است از آنچه كه صفات كمال نباشد و بويى از نيستى و از عدم و نقص بدهد . اگر ما بتوانيم هزار صفت نقص انتزاع كنيم ، حق‌تعالى از همهء آنها منزه است . صفاتى كه معمولًا متكلمين بيان مىكنند در اين شعر آمده است :\r\nعالم و قادر و حىّ است مريد و مدرك‌هم سميع است و بصير و متكلّم صادق نه مركب بود و جسم نه مرئى نه محل‌بىشريك است و معانى تو غنى دان خالق آن بخش از سخنان متكلمين كه درست هم هست و امروز هم ما قبول داريم ، يك مقدار آن ، به اصطلاح امروز ، آنتىتز يا سنتز حرفهاى متكلمين ديگرى است [ كه نظراتى نادرست ابراز داشته‌اند 
  ] و اين متكلمين خواسته‌اند حرفهاى آنها را رد كنند ؛ و اگر در باب صفات سلبيهء واجب تعالى ، مثلًا مىگويند مركب و جسم نيست ، خواسته‌اند نظر بعضى را رد كنند كه مىگفتند خداوند جسم است ، مانند « كرّاميّه » ؛ و اگر مىگويند مرئى نيست ، نظريهء معروف اشاعره را رد مىكنند كه گفته‌اند خداوند متعال مرئى است ، يا لااقل در قيامت ديده مىشود ، با چشم هم ديده مىشود ؛ و اگر گفته‌اند محل ندارد ، نظريه كسانى را رد مىكنند كه مىگويند عرش به صورت يك كرسى است و خداوند هم واقعاً بر روى كرسى و عرش نشسته است . البته شريك داشتن خداوند را آن متكلمين نگفته‌اند ولى چيزهايى گفته‌اند كه لازمه‌اش شرك مىشود . و اگر گفته‌اند خداوند بىمعانى است ، منظورشان اين است كه خداوند صفات زائد بر ذات ندارد . « غنى » را هم شايد به يك اعتبار ديگر گفته‌اند . پس اينكه اينها اين صفات را بيان كرده‌اند ، بدين معنى نيست كه صفات ثبوتيه خداوند همان عالم و قادر و حىّ و مريد و مدرك و سميع و بصير و متكلم و صادق است . البته همهء اينها از صفات كماليهء حق تعالى است ، اما نمىتوانيم صفات كماليه را به همين تعداد محدود كنيم . خود قرآن هم صفاتى را برشمرده كه غير از اينهاست . در قرآن 130 اسم براى خداوند بيان شده است . اين ، مقدارى است كه احصاء كرده‌اند كه در خود قرآن آمده است . همين صفات الملك ، القدّوس ، السّلام ، المؤمن ، المهيمن ، العزيز ، الجبار و المتكبر در آن شعر وجود ندارد .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nدر صفات سلبيه هم همين‌جور است . از خداوند سلب ماهيت مىشود ، سلب أينيّت مىشود ، سلب كيفيّت مىشود ، سلب لمّيّت مىشود . پس اينكه ما در اينجا از حق‌تعالى نفى ماهيت كرديم ، در واقع يكى از صفات سلبيهء حق‌تعالى را ذكر كرديم .\r\n\r\nواجب تعالى جنس و فصل ندارد\r\nبر نفى ماهيت از حق تعالى اين مطلب نيز مترتب مىشود كه واجب‌تعالى لاجنس له ، و مترتب مىشود بر « لاجنس له » اين كه لافصل له .\r\n\r\nبرهان اوّل\r\nزيرا جنس جزئى از ماهيت است . يك ماهيت كه مركب [ از يك جزء اعم و يك جزء مساوى است 
  ] جزء اعم آن را « جنس » مىگوييم و جزء مساوىاش را « فصل » .\r\nواجب تعالى ماهيت ندارد ، خواه ماهيت بسيط و خواه ماهيت مركب . ماهيت اگر بسيط هم باشد ، در عين اينكه بسيط است ، جنس و فصل دارد . ماهيت مركب هم كه حتماً جنس و فصل دارد . پس وقتى كه مىگوييم اصلًا ماهيت ندارد ، نه بسيط و نه مركب ، اين نتيجه به دست مىآيد كه لاجنس له . وقتى هم كه جنس نداشته باشيم ، فصل هم نداريم ، زيرا فصل آن چيزى است كه محقِّق و محصِّل جنس است و مميِّز جنس است از ماسوى .\r\n\r\nبرهان دوم\r\nعلاوه بر اين ، يك برهان ديگرى هم بر اين مطلب هست كه واجب تعالى لاجنس له . البته اين برهان را در باب اينكه واجب تعالى مركب نيست ذكر مىكنند .\r\nاين برهان چنين است كه اگر واجب تعالى جنس داشته باشد ، آيا آن جنس قطع نظر از فصل واجب‌الوجود است يا نيست ؟ چون جنس خود مقوّم نوع است . اگر بگوييم كه جنس قطع نظر از فصل واجب‌الوجود است ، معنايش اين است كه نه تنها واجب‌الوجود در مرتبهء جنس موجود است ، بلكه خودِ مرتبهء جنس واجب‌الوجود است ؛ در حالى كه فصل آن چيزى است كه تحقق‌بخش جنس است ؛ يعنى جنس بدون فصل مبهم است ، به ضميمهء فصل است كه تحقق و تحصل پيدا مىكند . اگر بگوييم كه جنس واجب‌الوجود است ، بنابراين در مرتبهء قبل از فصل تحقق و تحصل\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nدارد و ديگر نيازى به فصل نيست ؛ وقتى كه فصل نباشد جنس هم نيست . اگر بگوييد كه واجب‌الوجود در مرتبهء جنس واجب‌الوجود نيست ، مىگوييم در اين مرتبه ممتنع‌الوجود هم كه نمىتواند باشد ، پس ممكن‌الوجود است ، و در اين صورت به تبع فصل تحقق پيدا مىكند . پس آيا ممكن‌الوجود است و به تبع واجب‌الوجود محقق شده ؟ يا واجب‌الوجود است و به تبع يك واجب‌الوجود ديگر محقق شده ؟\r\nهيچكدام . نمىشود كه يك جزء واجب‌الوجود ممكن باشد و جزء ديگر آن واجب‌الوجود ، كما اينكه نمىتواند هر دو جزء واجب باشد و يك جزء محقِّق و محصِّل جزء ديگر باشد . پس اين حرفها مربوط به ممكنات است . در واجب‌الوجود جنس و فصل و امثال آن اصلًا معنى ندارد .\r\n\r\nواجب‌الوجود از مقولات خارج است\r\nاز اينجا شيخ وارد يك مطلب ديگرى مىشود و آن اين است كه وقتى ما گفتيم واجب‌الوجود نه جنس دارد و نه فصل ، معنايش اين است كه از مقولات خارج است ، زيرا مقولات تقسيم‌بندىهايى است كه از روى ماهيات شده است ، مقولهء جوهر و نُه مقولهء عرض . پس بايد بگوييم واجب‌الوجود از مقولات خارج است ، يعنى نه جوهر است و نه مقولات عرضى است ، زيرا اگر واجب‌الوجود جوهر باشد ، معنايش اين است كه جنس‌الاجناس او جوهر است . هر ماهيتى كه داخل در مقولهء جوهر باشد ، به اين معناست كه جنس‌الاجناس او جوهر است . وقتى كه ما در اينجا گفتيم كه واجب‌الوجود لاجنس له ، داخل در هيچ مقوله‌اى نيست ، يعنى هيچ مقوله‌اى جنس او نخواهد بود ، نه جوهر و نه هيچيك از اعراض .\r\n\r\nطرح يك اشكال : حد جوهر بر واجب تعالى صدق مىكند\r\nمستشكل مىآيد اشكال مىكند كه چگونه شما مىگوييد واجب‌الوجود جوهر نيست و حال آنكه حد « جوهر » بر او صدق مىكند . اين حد صدق مىكند ، حالا شما مىخواهيد اسم « جوهر » را بياوريد يا نياوريد . يك وقت هست كه شما مىخواهيد كلمهء « جوهر » و « لفظ « جوهر » را بر او اطلاق نكنيد ، كه اين يك امر قراردادى است ؛ مثل آنچه كه محدثين يا غير محدثين ما معتقدند كه اسماءاللَّه توقيفى است ؛ يعنى ما از اسماء الهى آن اسم را مىتوانيم بر خداوند اطلاق كنيم كه از شرع رسيده باشد يا\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nدر سنت معتبر آمده باشد . اگر در قرآن و سنت معتبر نيامده باشد ، به صرف اينكه عقل ما تشخيص مىدهد كه اين از اسماء حُسناى پروردگار است و از صفات كماليه است ، نمىتوانيم اطلاق كنيم ، چون ممكن است كه ما اشتباه كنيم . مستشكل هم مىگويد يك وقت هست كه شما اسم « جوهر » را از باب يك امر شرعى نمىخواهيد اطلاق كنيد تا آن عدد شرعى را ملاحظه كرده باشيد ؛ اين يك مسأله عليحده‌اى است . ولى حالا اگر ما باشيم و برهان ، آيا واقعاً نمىشود بر واجب‌الوجود « جوهر » اطلاق كرد ؟ چرا ، مىشود . مگر در تعريف « جوهر » نمىگوييد : « هوالموجود لا فى موضوع » ؟ جوهر چيزى است كه موجود است ، ولى نه موجودى كه وجودش حالّ در شئ ديگر است . در واقع دَوَران امر بين نفى و اثبات جوهر و عرض است . موجود يا وجودش وجود ناعتى است ، وجودى است در شئ ديگر ، يا وجودى است كه در شئ ديگر نيست . حق تعالى يا وجودش در شئ ديگر است ، پس عرض است ، كه مىدانيم البته چنين نيست ؛ يا وجودش در شئ ديگر نيست ، پس جوهر است . وقتى كه هوالموجود لا فى موضوع است ، چرا ما « جوهر » را اطلاق نكنيم ؟ مگر در حد « جوهر » نيست ؟\r\n\r\nجواب شيخ به اشكال\r\nشيخ اينجا يك موشكافى كرده است كه اين موشكافى را بعدها ديگران هم قبول كرده‌اند . مىگويد حد جوهر اين نيست كه « الموجود لا فى موضوع » . دلايلى نيز در اين مورد اقامه مىكند . « موجود لا فى موضوع » نمىتواند تعريف جوهر باشد . اين را مكرر در كتابهايش گفته است . تعريف جوهر اين است : « ذات أى ماهية بحيث إن وُجد وُجد لا فىالموضوع » . [ اين با آن تعريف اول متفاوت است 
  ] و دو معناست . يك وقت ما مىگوييم ذاتى كه آن ذات به حيثى است كه اگر وجود پيدا كند وجودش در موضوع نيست . اين يك جور تعريف است . در تعريف ديگر مىگوييم آن چيزى كه وجود دارد وجودش در موضوع نيست . اولى تعريف صحيح جوهر است ، نه دومى .\r\nاين مطلب را در باب « وجود ذهنى » هم مطرح مىكنند و يك مشكلى را هم آنجا به همين طريق حل مىكنند .\r\nشيخ مثالى ذكر مىكند ؛ مىگويد به اين مثال توجه كنيد تا فرق ايندو را درست دريابيد . شما مغناطيسى را در دست خودتان بگيريد و شروع به تعريف آن كنيد :\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nيك وقت چنين تعريف مىكنيد كه مغناطيس فلزى است كه آهن را جذب مىكند .\r\nاين تعريف بر مغناطيس در دست شما صدق نمىكند ، زيرا در دست شما آهنى وجود ندارد كه آن را جذب كند . يك وقت هست كه مىگوييد اين مسامحه در تعبير است كه مىگوييم مغناطيس فلزى است كه آهن را جذب مىكند ؛ [ در تعريف دقيق 
  ] مىگوييم اين فلز به حيثى است كه اگر در جايى قرار بگيرد كه در نزديكى آن آهن باشد آهن را جذب مىكند . پس نمىگوييم اين فلزى است كه بالفعل آهن را جذب مىكند . اگر چنين بگوييم ، پس اين مغناطيسى كه الان در دست من است ، اساساً مغناطيس نيست ، چون آهنى وجود ندارد كه آن را جذب كند . ولى تعريف مغناطيس چنين نيست كه بالفعل آهن را جذب مىكند ، بلكه اين فلز به نحوى است كه اگر در جايى قرار بگيرد كه در آنجا آهن وجود داشته باشد و آهن در نزديكى آن باشد آهن را جذب مىكند . اين تعريف بر آهنِ در دست شما هم صادق است .\r\nدر باب جوهر هم شما يك وقت مىگوييد : « الموجود لا فى الموضوع » موجودى كه بالفعل در موضوع نباشد . به اين معنا خداوند يا موجودى است كه بالفعل در موضوعى هست ، يا بالفعل در موضوعى نيست . اگر تعريف جوهر اين‌جور باشد ، بايد خود موجوديت هم در تعريف جوهر باشد ، و حال آنكه در شرط هيچ جوهرى نيست كه موجود باشد . جوهر ماهيتى است كه ممكن است موجود باشد و ممكن است معدوم باشد . مثلًا مغناطيس جوهرى است كه اگر معدوم باشد باز هم تعريف مغناطيس بر آن صادق است . مغناطيس جوهرى است كه اگر وجود داشته باشد و نزديك آهن باشد آهن را به خود جذب مىكند . تعريف جوهر اين است كه او ماهيتى و ذاتى است كه آن ذات به نحوى است كه اگر وجود پيدا كند در موضوع وجود پيدا مىكند . پس شرط جوهر بودن اين است كه يك ذات و ماهيتى باشد كه آن ذات و ماهيت اگر وجود پيدا كند چنين است . پس آن موجودى كه اصلًا ذات و ماهيتى ندارد و « اگر » در او فرض نمىشود ، وجود محض و وجود مجرد است ، درست است كه او لا فى موضوع است ، اما ذاتى كه خود اين ذات مستقل از وجود باشد ، ذاتى باشد كه اگر وجود پيدا كند چنين مىشود ، در بارهء او صادق نيست . پس اينكه شما گفتيد تعريف جوهر بر واجب‌الوجود صادق است ، چنين نيست .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n\r\nشرح و توضيح متن\r\nو ليس معنى قولى إنه مجردالوجود به شرط سلب سائر الزوائد عنه أنه الوجود المطلق المشترك فيه إن كان موجود هذه صفته ؛ فإن ذلك ليس الموجود المجرد به شرط السلب بل الموجود لا به شرط الايجاب ، أعنى فىالأول أنه الموجود مع شرط لا زيادة تركيب ، و هذا الاخر هوالموجود لا به شرط الزيادة ، فلهذا ما كان الكلى يحمل على كل شىء ، و ذلك لا يحمل على كل ما هناك زيادة ، و كل شىء غيره فهناك زيادة .\r\nواجب تعالى را كه وجود مجرد است و وجود به شرط لا است با آن موجود مطلق كه لا به شرط است ، اشتباه نكنيد . اصلًا محال است كه موجود مطلق با مطلق بودنش بتواند در خارج وجود پيدا كند . اگر بخواهد در خارج وجود پيدا كند يكى از مقيدها خواهد بود . حالا فرض مىكنيم كه چنين شود و اين محال در خارج تحقق پيدا كند ؛ اين موجود لا به شرط است نه موجود مجرد به شرط السلب ، در حالى كه ما گفتيم به شرط لا است نه لابشرط ؛ يعنى واجب تعالى موجودى است به شرط عدم زيادت تركيب ، به شرط لا ، در حالى كه اين ديگر موجودى است لابشرط از زيادت و [ عدم زيادت ؛ 
  ] و اين دو موجود با يكديگر فرق دارند . [ آنگاه شيخ مىگويد 
  ] : « فلهذا ما « 1 » كان الكلى يحمل على كل شىء . . . » كلى چون مطلق است بر هر چيزى حمل مىشود . اما آن وجودى كه به شرط لا است بر آن موردى كه آن زيادت را دارد حمل نمىشود . مثلًا انسان مطلق ، هم بر انسان عالم حمل مىشود و هم بر انسان غيرعالم .\r\nاما انسان به شرط لا از علم ، بر انسان جاهل حمل مىشود ولى بر انسان عالم حمل نمىشود ؛ و هر چيزى غير از خودش همان زيادتى است [ كه به شرط لا بر آن صدق نمىكند . 
  ]\r\nوالأول أيضا لا جنس له ؛ وذلك لأن‌الأول لا ماهية له ، و ما لا ماهية له فلا\r\n\r\n\r\n\r\n\r\n","description":"","footnote":"\r\n( 1 ) « ما » در اين مواردخيلى وقتها به معناى « ما » ى زائده است ؛ و مىتواند به معنى « آنچه » باشد ؛ مىتوانيم در اينجا به معنى « آنچه » هم بگوييم كه جمله چنين مىشود : از اين جهت آن چيزى است كه چنين است . اگر زائده بگيريم به اين نحو است كه اگر آن را برداريم باز هم معنى درست است . به هر حال « ما » ى نافيه نيست .\r\n","page_name":" 193 ","page_number":193},
  {"content":"\r\n\r\nجنس له ؛ إذ الجنس مقول فى جواب ما هو والجنس من وجه هو بعض الشىء والأول قد تحقق أنه غير مركب .\r\nيكى از فروعى كه از ماهيت نداشتن واجب‌الوجود به دست مىآيد اين است كه لا جنس له ، زيرا جنس همان مقول در جواب ما هو است ، همان ماهيت است ، و از يك نظر بعض شئ هم هست ، چون حقيقت شئ مركب از جنس و فصل است ، نيمى از آن جنس و نيمى ديگر فصل است ، در حالى كه واجب‌الوجود مركب نيست .\r\nاين ، برهان عليحده‌اى است . همين‌قدر كه ثابت كرديم واجب‌الوجود مركب نيست ، از همان راه هم ثابت مىكنيم كه جنس نيست .\r\nو أيضا أنّ معنىالجنس لا يخلو إما أن يكون واجب‌الوجود فلا يتوقف إلى أن يكون هناك فصل . و إن لم يكن واجب‌الوجود و كان مقوما لواجب‌الوجود « 1 » كان واجب‌الوجود متقوما بما ليس بواجب‌الوجود ، و هذا خلف ، فالأول لا جنس له .\r\nآن جنس يا واجب‌الوجود است يا نه ، اگر واجب‌الوجود باشد احتياجى به فصل ندارد ، در حالى كه چنين امرى محال است . يا آن جنس واجب‌الوجود نيست ، پس واجب‌الوجود جنس ندارد .\r\n\r\nواجب‌الوجود حد و برهان ندارد\r\nو لذلك فإن الأول لا فصل له ، و إذ لا جنس له و لافصل له فلا حد له ، و لا برهان عليه ، لأنه لا علة له ، و لذلك لا لمّ له ، و ستعلم أنه لا لمّيّة لفعله .\r\nوقتى واجب‌الوجود جنس ندارد فصل هم ندارد . وقتى جنس و فصل ندارد ، پس حد به معنى تعريف هم ندارد ، چون حد همان تركيب از جنس و فصل است ، پس برهان بر او نيست .\r\n\r\n\r\n\r\n\r\n","description":"","footnote":"\r\n( 1 ) . در بعضى نسخه‌ها « بواجب‌الوجود » است كه غلط است .\r\n","page_name":" 194 ","page_number":194},
  {"content":"\r\n\r\nيك اصطلاحى منطقيين در محل خودش دارند كه مىگويند بر واجب‌الوجود برهان نيست . مقصودشان از « برهان » در اينجا برهان لمّى است ، برهان از راه علل اربعه ، از راه علت فاعلى ، يا از راه علت غائى ، يا از راه علت مادى و يا از راه علت صورى . برهانى كه ما بر واجب‌الوجود اقامه مىكنيم برهان إنّى است ، كه در اينجا منظور آن نيست .\r\nباز منطقيين در منطق اصطلاحى دارند كه مىگويند : « مشاركت حد و برهان » يعنى حد و برهان با يكديگر اشتراك دارند . اگر بر چيزى برهان اقامه شود حد هم دارد ، و اگر حد داشته باشد برهان هم بر او اقامه مىشود .\r\nدر واجب‌الوجود لِمَ هم راه ندارد ، كه بعد از آن خواهد آمد .\r\nعرض كرديم كه واجب‌الوجود « ما » ندارد ، چون « ما » ندارد ماهيت ندارد و جنس و فصل ندارد ، پس حد ندارد ، پس برهان ندارد . علاوه بر اينها گفتيم كه أين ندارد ، متى ندارد . در اينجا فقط به لِمَ اشاره مىكند و رد مىشود .\r\nو لقائل أن يقول : إنكم إن تحاشيتم أن تطلقوا على الأول اسم الجوهر فلستم تتحاشون أن تطلقوا عليه معناه ، و ذلك لأنه موجود لا فى موضوع ، و هذا المعنى هو الجوهر الذى جنّستموه له . فنقول : ليس هذا معنى الجوهر الذى جنّساه ، بل معنى ذلك أنه الشىء ذوالماهية المتقررة الذى وجوده ليس فى موضوع كجسم او نفس .\r\nممكن است اشكال شود كه معناى جوهر بر واجب‌الوجود صادق است اگرچه شما لفظ آن را نخواهيد اطلاق كنيد ، براى اينكه جوهر الموجود لا فىالموضوع است و واجب‌الوجود هم در موضوع نيست . آن جوهرى كه شما آن را جنس الاجناس قرار داده‌ايد همين است كه در موضوع نيست .\r\nمىگوييم كه اين معناى جوهر نيست كه ما آن را جنس قرار داده‌ايم ، بلكه معناى آن شئ داراى ماهيتى است كه إن وُجد فىالخارج وُجد لا فىالموضوع .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\nواجب‌الوجود جنس و نوع و فصل ندارد\r\nبحث در اين بود كه واجب‌الوجود لا ماهية له ، به همان معنا كه عرض شد . متفرع بر اين مطلب قهراً اين است كه لا جنس له و لا نوع له و لا فصل له ، چون نوع و جنس و فصل اقسام ماهيت هستند . آن ماهيتى كه تمام ذات افراد خودش است نوع است ، آن ماهيت كه اعم از افراد خودش است جنس است ، و آن كه مميّز انواع است از يكديگر ، آن را فصل مىگويند .\r\n\r\nادامهء بررسى اشكال : آيا واجب‌الوجود تحت جنس جوهر است ؟\r\nبنابراين ثابت است كه واجب‌الوجود داراى جنس نيست . اينجا روى جنس نداشتن واجب‌الوجود بيش از فصل نداشتن و نوع نداشتن تكيه شده است ، براى اينكه در باب جنس نداشتن واجب‌الوجود شبهه‌اى هست كه واجب‌الوجود داخل در جنس جوهر باشد ، يعنى جوهر كه جنس‌الاجناس اشياءِ تحت خودش است مانعى ندارد كه بر واجب‌الوجود هم صدق كند ، خصوصاً كه تعريف جوهر تعريفى است كه مىبينيم در مورد واجب‌الوجود هم صدق مىكند . در تعريف جوهر مىگويند « هوالموجود لا فى موضوع » ، واجب‌الوجود هم كه موجود لا فى موضوع\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nاست .\r\n\r\nتعريف صحيح جوهر\r\nشيخ توضيح داده است كه تعريف دقيق جوهر اين نيست . تعريف دقيق جوهر اين است كه « هو ماهية بحيث إن وُجد فىالخارج وُجد لا فىالموضوع » . ميان اين دو تعريف فرق است .\r\nممكن است كسى بگويد كه اين يك امر قراردادى و دلبخواهى است . شما دلتان خواسته جوهر را آن‌جور تعريف كنيد ، كسى ديگر خواسته [ جور ديگر تعريف كند . 
  ]\r\nيكى مىگويد تعريف جوهر همان الموجود لا فى موضوع است ، و ديگرى مىگويد ماهيتى است كه إذا وجد فىالخارج وجد لا فى موضوع . چه دليلى داريد كه تعريف جوهر همان تعريف شماست و نه آن ؟ شيخ جواب مىدهد كه تعريف ما روى يك اساس و مبنايى است ، ديگران هم روى همان اساس و مبنا گفته‌اند . در « الموجود لا فى موضوع » نه « الموجود » مىتواند جنس باشد و نه « لا فى موضوع » مىتواند فصل باشد ، و نه برعكس ، هيچكدام از اينها نيست .\r\nاما موجود ، اگر ما بخواهيم خود موجود را در نظر بگيريم ، عبارت از تحقق است ، كه اين امر چه بر مبناى اصالت وجود و چه بر مبناى اصالت ماهيت فرق نمىكند و يكسان است . موجود يعنى شئ متحقق در خارج ، حالا يا ماهيت در خارج متحقق است يا وجودى است كه خود وجود عين تحقق خارجى است . به هر حال موجود يعنى شئ متحقق در خارج از آن جهت كه متحقق در خارج است . تحقق خارجى نمىتواند جنس باشد ، چون جنس يعنى آن معنى مشترك مبهم كه به خودى خود چيزى نيست مگر به تبع فصل . فصل است كه به او تعين و به يك اعتبار تحقق مىدهد .\r\n\r\nجنس معنى مبهم است و تعين آن به فصل است\r\nمثلًا ببينيد : در ميان كيفياتى كه اسم آنها را « الوان » مىگذاريد ، رنگهايى از قبيل قرمزى ، سفيدى ، سياهى ، بنفش و مانند اينها هست . مىگوييم چهار نوع رنگ اصلى داريم كه بقيهء رنگها تركيبى از آنها مىباشند . در عين حال همهء آنها را « لون » و « رنگ » مىناميم . يكى رنگ سفيد است ، يكى رنگ زرد است ، ديگرى قرمز است و ديگرى آبى . حالا كسى بيايد و بگويد يك چيزى داشته باشيم كه فقط رنگ باشد ،\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nنه رنگ سياه يا سفيد يا قرمز و يا بنفش ، رنگ خاص نباشد ، فقط رنگ مطلق باشد .\r\nچه جوابى به او مىدهيد ؟ مىگوييد رنگ مطلق نمىتواند در خارج وجود داشته باشد . اصلًا رنگ آن چيزى است كه در واقع از همين انواع انتزاع شده است . ما مىدانيم اين انواع در خارج وجود دارند ، سفيدى و سياهى و قرمزى و مانند اينها در خارج وجود دارند . ذهن ما غير از جهات اختصاصى ، يك امر مشترك را از آنها انتزاع مىكند . جهات اختصاصى آنها اين است كه اين سفيد است و ديگرى سياه است . ولى در عين حال در يك جهت با يكديگر اشتراك دارند ، جهت اشتراكى كه ميان اين رنگها هست ولى ميان اينها و چشيدنيها و ديگر اجناس نيست . [ آن جهت مشترك است كه سبب مىشود 
  ] به همهء آن انواع « رنگ » بگوييم . ولى آن جهت مشترك به تنهايى و بدون اينكه يكى از اين تعينات را داشته باشد ، قابل اين نيست كه در خارج موجود شود .\r\nهمهء اجناس ديگر نيز همين جور است . مثلًا شما مىگوييد كميت ، بعد مىگوييد كميت بر دو قسم است : كميت متصل و كميت منفصل . كميت متصل بر سه قسم است :\r\nخط و سطح و حجم ، و تقسيمات ديگر . يك كسى بيايد بگويد غير از سطح و خط و حجم يك چيزى در خارج وجود پيدا كند كه فقط كميت باشد ، نه سطح باشد ، نه خط ، نه حجم ، فقط كميت باشد .\r\nجواب مىدهيم كه كميت يك معنى مبهم است و تعين اين معنى مبهم به اين است كه يكى از اين فصول عارض او شده باشد ، يعنى با يكى از اين فصول متحد شده باشد . خودش به تنهايى قابل تحقق نيست .\r\nحيوان نيز همين جور است . كسى بخواهد بگويد فقط حيوان در خارج وجود داشته باشد ، امكان‌پذير نيست . حيوانى كه نه نوع انسان باشد ، نه گوسفند باشد ، نه مرغ باشد ، نه مار باشد ، نه ماهى باشد ، هيچيك از اينها نباشد ، فقط حيوان باشد و هيچ تعينى از اين تعينها را نداشته باشد [ در خارج وجود ندارد . 
  ]\r\n« جنس » آن معنى مبهمى است كه به وسيله يكى از فصول و در ضمن يكى از فصول تعين پيدا مىكند و به صورت « نوع » در مىآيد .\r\nاز اينجاست « 1 » كه موجود كه خودش متحقق است نمىتواند جنس باشد . جنس با\r\n\r\n\r\n\r\n\r\n","description":"","footnote":"\r\n( 1 ) [ از اينجا تا آخر اين قسمت به دليل در دست نبودن نوار از روى دستنوشته شاگردان تنظيم شده است . 
  ]\r\n","page_name":" 198 ","page_number":198},
  {"content":"\r\n\r\nفصل هم كه متحد شود فقط در ذهن محصل مىشود ؛ براى تعين خارجى محتاج به وجود است . موجود بودن بعد از مرحله نوعيت است . كسانى كه اين موضوع را خوب متوجه نشده‌اند گفته‌اند كه چرا فلاسفه موجود را جنس‌الاجناس نگرفته‌اند كه در آن صورت فقط يك مقوله خواهيم داشت ، نه اينكه ده مقوله داشته باشيم ، زيرا همهء اين مقولات در موجود بودن يا شيئيت شريك هستند .\r\nجزء دوم تعريف ، « لا فىالموضوع » است كه يك معناى سلبى و اضافى است .\r\nعروض در يك محل ، يك مفهوم اضافى است . پس اضافه‌اى و سلبى در اينجا داريم . شيخ مىگويد در منطق ديده‌ايم كه سلب يا اضافه مباين با ذات است و لذا نمىتواند فصل يا جنس آن ذات قرار گيرد .\r\nآنگاه شيخ مطلب ديگرى را اضافه مىكند و مىگويد : اگر « موجود » جنس باشد و جزء تعريف باشد ، بايد هروقت جوهرى را تصور كنيم ، لزوماً آن را موجود هم بدانيم ؛ همين‌قدر كه يك جوهر را تصور كرديم بايد وجود داشته باشد ؛ و حال آنكه خيلى وقتها جوهرى را تصور مىكنيم و نمىدانيم آيا موجود است يا نه ؟ مثلًا آيا ماوراى فلك‌الافلاك جسمى وجود دارد يا نه ؟ اگر « موجود » جزء تعريف جوهر باشد ، جسم هم كه جوهر است ، پس جسم بايد ماوراى فلك‌الافلاك هم موجود باشد ، در حالى كه ما اين را نمىدانيم .\r\n\r\nمتن\r\nوالدليل على أنه إذا لم‌يعن بالجوهر هذا لم‌يكن جنساً ألبتة ، هو أن المدلول عليه بلفظ الموجود ليس يقتضى جنسيته ، والسلب الذى يلحق به لايزيده علىالوجود إلا نسبة مباينة ، و هذا المعنى ليس فيه إثبات شىء محصل بعد الوجود ، و لا هو معنى لشىء بذاته ، بل هو بالنسبة فقط ، فالموجود لا فى موضوع إنما المعنى الإثباتى فيه الذى يجوز أن يكون لذات ما ، هوالموجود ، و بعده شىء سلبى و مضاف خارج عن‌الهوية التى تكون للشىء . فهذا المعنى إن أخذ على هذا الوجه لم يكن جنساً ، و أنت قد علمت هذا فىالمنطق علماً متقناً .\r\nو قد علمت فىالمنطق أيضاً أنا إذا قلنا كل « الف » مثلًا ، عنينا كل شىء موصوف بأنه « الف » و لو كانت له حقيقة غير الالفية ، فقولنا فى حدالجوهر :\r\nإنه الموجود لا فى موضوع ، معناه أنه الشىء الذى يقال عليه موجود لا فى\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nموضوع ، على أن الموجود لا فى موضوع محمول عليه ، و له فى نفسه ماهية مثل‌الانسان والحجر والشجر ، فهكذا يجب أن يتصورالجوهر حتى يكون جنساً . والدليل على أن بين‌الامرين فرقاً و أن الجنس أحدهما دون‌الاخر ، أنك تقول لشخص انسان ما مجهول الوجود : إنه لا محالة هو ما وجوده أن لايكون فى موضوع ، و لا تقول : إنه لا محالة موجود الان لا فى موضوع ، و كأنا قد بالغنا فى تعريف هذا حيث تكلمنا فىالمنطق .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nفصل پنجم ادامه بحث در توحيد واجب الوجود\r\n\r\nبرهان در توحيد واجب ، از راه تشخص « 1 »\r\nدر اثبات وحدت واجب‌الوجود براهينى آورده‌اند . خود شيخ هم در اشارات در اين مورد بحث كرده است . يكى از ادلّه‌اى كه شيخ در اشارات آورده و در شفا هم بدان پرداخته است ، از راه تشخص است : اگر واجب‌الوجود متعدد باشد ، ذاتى است كه داراى افراد متعدد است . در اين صورت واجب‌الوجود مانند ساير افراد مىشود كه اگر به فرض ، اين نوع يك فرد هم داشته باشد ، ممكن است افراد ديگرى هم داشته باشد و محال نيست كه افراد ديگرى داشته باشد . مثل انسان مىشود كه ممكن است با اين شخص باشد ، يا با آن شخص و يا با شخص ديگر ، و عين همهء اين اشخاص است . اگر در باب انسان كسى بپرسد كه چرا « اين » انسان شد و « آن » انسان شد ؟ در انسانيت كه « هذا بودن » نيست ، انسانيت كه عين « اين » بودن نيست ، پس چرا انسان « اين » شد ؟ اگر انسانيت عين « هذيّت » مىبود در هر جاى ديگر هم بايد همين طور مىبود و لذا ديگر دو يا چند انسان وجود نداشت و همه يكى مىشدند .\r\n\r\n\r\n\r\n\r\n","description":"","footnote":"\r\n( 1 ) . [ اين بخش و بخش بعدى به دليل در دست نبودن نوار آن از روى دستنوشته شاگردان تنظيم شده است ، از همين‌رو خلاصه و مختصر است . 
  ]\r\n","page_name":" 201 ","page_number":201},
  {"content":"\r\n\r\nهذيّت كه همان تشخص است غير از انسانيت است . نسبت انسانيت با تشخص مثل نسبت جنس است به فصول .\r\nمثلًا اگر لونيّت حيثيتش عين حيثيت سفيدى بود ، آنوقت محال بود كه لونيّت غير از سفيدى باشد .\r\nپس به ناچار « هذيّت » چيزى است و انسانيت چيز ديگر است .\r\nحال اين سؤال پيش مىآيد كه : لِم صار الإنسان هذا ؟ آيا لازمهء ذات انسان است كه « اين » باشد ؟ مىگوييم : نه ، و الّا نمىشد كه انسان « آن » بشود ، هميشه فقط « اين » مىبود . انسانيت لابشرط است از اينكه « اين » باشد يا « آن » و به همين جهت مىتواند هم اين باشد و هم آن . اين شدن يا آن شدن ، علت خارجى مىخواهد .\r\nپس در مواردى كه [ مفهوم ما 
  ] داراى طبيعت كلى است ، آن طبيعت مىتواند افراد متعدد داشته باشد ، ولى اين فقط در ممكنات پيش مىآيد .\r\nاما در باب واجب‌الوجود ، هذيّت يا عين وجوب وجود است ، يا لازمهء آن ، كه در هر دو صورت نمىشود كه واجب‌الوجود فرد ديگرى داشته باشد ؛ و اگر نسبت به اين و آن لابشرط باشد ، براى اينكه اين شود يا آن شود نيازمند علت خارجى است ، و اين خلف است ، چون ديگر واجب نخواهد بود . لذا تشخص در واجب‌الوجود عين ذات اوست .\r\n\r\nمتن\r\nفصلٌ كأنه توكيد و تكرار لما سلف من توحيد واجب‌الوجود و جميع صفاته السلبية على سبيل الإنتاج . و بالحرى أن نعيد القول فى أن حقيقة الاول موجودة للاول دون غيره ، و ذلك لأن الواحد - بما هو واجب‌الوجود - يكون ماهو به هو ، و هو ذاته ؛ و معناه إما مقصوراً عليه لذات ذلك المعنى ، أو لعلة ، مثلًا : لو كان الشىء الواجب‌الوجود هو هذا إلانسان ، فلا يخلو إما أن يكون هو هذا للإنسانية و لأنه إنسان ، أو لا يكون .\r\nفإن كان لأنه إنسان هو هذا ، فالإنسانية تقتضى أن يكون هذا فقط ؛ فإن وجدت لغيره فما اقتضت الإنسانية أن يكون هذا ، بل إنما صار هذا الأمر غير الانسانية .\r\nو كذلك الحال فى حقيقة واجب‌الوجود ؛ فإنها إن كانت لأجل نفسها هى هذا\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nالمعين استحال أن تكون تلك الحقيقة لغيره ، فتكون تلك الحقيقة ليست إلا هذا ، و إن كان تحقق هذا المعنى لهذا المعين لا عن ذاته ، بل عن غيره ، و إنما هو هو لأنه هذا المعين ، فيكون وجوده‌الخاص به مستفاداً من غيره ، فلايكون واجب‌الوجود ، و هذا خلف ؛ فإذن حقيقةُ الواجب‌ِالوجودُ الواحد فقط .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nبرهان دوم بر توحيد واجب‌الوجود\r\nدر باب توحيد ، چهار نوع توحيد يا چهار مرحله توحيد ذكر مىكنند : يكى توحيد ذات ، كه گفته مىشود لا ندّ له ، ديگرى توحيد صفات ، ديگرى توحيد در افعال كه خداوند در فاعليت شريك ندارد ، و بالاخره توحيد در عبادت .\r\nممكن است كسى فكر كند كه توحيد در عبادت مربوط به انسان است ، انسان است كه فقط بايد خدا را عبادت كند ، سه‌تاى اول مربوط به شناخت خداست و چهارمى مربوط به انسان است . ولى همين توحيد در عبادت هم در عين ارتباط به انسان مربوط به خدا مىشود ، زيرا مىخواهيم بگوييم غير از ذات پروردگار هيچ ذات ديگرى استحقاق و شايستگى پرستش را ندارد .\r\n\r\nبرهان دوم بر توحيد واجب‌الوجود\r\nبعد از برهان تشخص ، شيخ از راه ديگرى وارد شده است . مىگويد : ملاك تعدد و تكثر چيست ؟ آيا مىشود ما در موردى قائل به كثرت بشويم و بگوييم كه مثلًا دو چيز وجود دارد ، در حالى كه هيچ‌گونه اختلافى ميان آن دو نيست ؟\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nملاك تكثر\r\nشيخ مىگويد كه ملاك تكثر غيريت است . تا غيريت نباشد كثرت نيست . اين غيريت يا به سبب معنى و ماهيت و ذات است ، يا به سبب حامل معنى . اگر دو ماهيت مختلف داشته باشيم ، قهراً با يكديگر متحد نمىشوند . كسى نمىتواند بگويد اين كتاب و آن شيشه يك چيز هستند ، يا انسان و گوسفند يكى مىباشند .\r\nسبب ديگر غيريت ، حامل معنى است . مقصود از « حامل معنى » در اينجا يكى صورت است . مثلًا قدما معتقد بودند كه آب و هوا دو عنصر مىباشند كه گاهى به هم تبديل مىشوند . مثلًا اين شئ الآن آب است ولى بعد تحت تأثير علل خارجى صورت مائيّه را از دست داده و صورت هوائيّه را پيدا مىكند . اين دومى همان شئ اوّلى است و در عين حال غير از آن است . به اعتبار ماده همان است و به اعتبار صورت غير آن مىباشد . ملاك اين مورد از كثرت را ملاك محمول مىگويند .\r\n[ معنى ديگر « حامل معنى » در اينجا محل و موضوع است . پس 
  ] ملاك ديگر كثرت ، محل و موضوع است . اگر كسى بگويد سفيدى اين كاغذ عين سفيدى آن كاغذ ديگر است ، مىگوييم محال است . مىگوييم محلهاى اين دو سفيدى با يكديگر فرق دارند . تعدد محل ، ملاك تعدد حالّ است .\r\nملاك ديگر كثرت ، وضع و مكان مىباشد . وضع و مكان كه متغاير شد تشخص هم مغايرت پيدا مىكند .\r\nملاك ديگر ، وقت و زمان است . مثلًا لازمهء حركت ، نوعى غيريت است و لذا حركت مستلزم كثرت است ، در عين اينكه حركت نوعى وحدت دارد و يك بودن است ، يك نوع خاص از بودن ، نه اينكه بودنها باشد .\r\nاين بحث پيش مىآيد كه در زمان و وضع و مكان كداميك اصيل هستند ؟ يك شئ مىتواند در دو زمان دو وضع داشته باشد ، و وقتى مىگوييم يك شئ دو وضع نمىتواند داشته باشد منظور در يك زمان است .\r\n\r\nهيچيك از ملاكهاى تكثر در واجب‌الوجود نيست\r\nدر واجب‌الوجود هيچكدام از ملاكهاى بالا متصور نيست :\r\nاگر بگوييم داراى وضع و مكان است ، لازمهء آن جسم بودن است . ثابت كرده‌ايم كه واجب‌الوجود جسم نيست .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nواجب‌الوجود داراى زمان هم نيست ، زيرا خود زمان از مرتبهء فعل واجب است و محال است كه زمانى داشته باشد . حتى بعضى از ممكن‌الوجودها فوق زمان هستند .\r\nواجب‌الوجود حامل معنى هم نيست . نمىشود گفت اين واجب قائم به اين محل است و آن واجب قائم به محل ديگر ، زيرا در اين صورت واجب‌الوجود را بايد يك عرض و يك حالّ بدانيم كه اين نيز با واجب بودن منافات دارد .\r\nيك شق باقى مىماند و آن اين است كه بگوييم واجب‌الوجودها به حسب ذات و ماهيت با هم متفاوتند . اين را نيز ثابت كرده‌ايم كه واجب‌الوجود ، ذاتى و ماهيتى غير از نفس وجوب وجود ندارد .\r\n\r\nمتن\r\nو كيف تكون الماهية المجردة عن المادة لذاتين ، والشيئان إنما يكونان اثنين إما بسبب المعنى ، و إما بسبب الحامل للمعنى ، و إما بسبب‌الوضع أو المكان ، أو بسبب الوقت والزمان ، و بالجملة لعلة من العلل ؟ لأن كل اثنين لا يختلفان بالمعنى ، فإنما يختلفان بشىء عارض للمعنى مقارن له ؛ فكل ما ليس له وجود إلّا وجود معنى ، و لا يتعلق بسبب خارج أو حالة خارجة ، فبماذا يخالف مثله ؟\r\nفإذن لا يكون له مشارك فى معناه ، فالأول لا ندّ له .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nبرهان ديگر بر توحيد واجب‌الوجود\r\nشيخ دليل ديگرى را در توحيد واجب بيان مىكند كه از بيان گذشته جامعتر است . مرحوم حاجى در اين مورد مىگويد :\r\nالميز إما به تمام الذات‌أو بعضها أوجابمنضمّات [ تفاوت و تمايز يا به تمام ذات است يا به بعض ذات يا به منضمّاتى كه هر ذاتى دارد . 
  ]\r\n\r\nادامهء بحث در ملاكهاى تشخص و تمايز\r\nاينجا تعبير به « منضمات » كرده است كه همان مشخصات و عوارض است ؛ يعنى عوارض و مشخصاتِ يكى غير از عوارض و مشخصات ديگرى است . اين بيان شامل آن بيان گذشته هم مىشود . مثلًا زمان اين غير از زمان آن است ، مكان اين غير از مكان آن است ، وضع اين غير از وضع آن است . كيفيات اين غير از كيفيات آن است ، كميات اين غير از كميات آن است ، اضافات اين غير از اضافات آن است ، و امثال اينها .\r\nممكن است كسى بگويد اين زيد و عمرو كه در اينجا هستند به چه دليل\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nمىگوييد دوتا هستند ؟ [ مگر هر دو انسان نيستند ؟ 
  ] مىگوييم چطور مىشود اينها را يكى فرض كرد در حالى كه اين در اينجا نشسته و آن در آنجا ؟ يا مثلًا اين در اين زمان است و او در زمان ديگر ؟ اگر كسى بگويد اين شخص عين سعدى است ، مىگوييم سعدى در آن زمان بوده و اين شخص در اين زمان ، چطور ايندو عين يكديگرند ؟ [ اضافات نيز موجب تمايز مىشوند . 
  ] مثلًا مىگوييم اين پسر فلان كس است و آن پسر فلان كس ، اين قدش كوتاه است و آن قدش بلند است ، اين رنگش سفيد است و آن رنگش گندمگون است ، و امثال اينها . پس دو شخص در عين اينكه هر دو انسانند ، صرف انسان بودن دليل نمىشود كه وحدت شخصى داشته باشند . انسانيت ملاك وحدت نوعى است نه ملاك وحدت شخصى . اين دو فرد از نظر شخصى تكثر دارند .\r\nپس يك وقت دو چيز به تمام ذات متمايزند ، يعنى حتى وحدت نوعى ندارند ، وحدت جنسى هم ندارند . يك وقت هم هست كه دو چيز به بعض ذات با يكديگر اختلاف دارند ، يعنى وحدت جنسى و كثرت نوعى دارند ؛ و گاهى به عوارض و مشخصات متفاوتند ، يعنى وحدت جنسى و وحدت نوعى دارند ولى كثرت شخصى دارند .\r\nنوع ديگرى از تمايز هم اشراقيين گفته‌اند كه تمايز به نقص و كمال است ، يعنى ممكن است كه دو چيز از هر جهت ، از جهت جنس و نوع و فصل و عوارض و مشخصات ، يكى باشند ، ولى اختلافشان به نقص و كمال و شدت و ضعف باشد ؛ كه اين يك مسألهء عليحده‌اى است .\r\nاين بيان در باب توحيد واجب‌الوجود از آن بيان گذشته جامعتر است ، ولى در آن بيان گذشته ، مكان و زمان و وضع و اينها را نام برده بودند و از اين جهت اندكى قابل توضيح بود . اينجا از اينها نام نبرده ولى بيان جامعتر است . شيخ در اول كتاب بيانى جامعتر از اين آورده . البته از يك نظر آن جامعتر است و از نظر ديگر اين جامعتر و مفصلتر است . بدون شك ما بيش از اين ملاك تمايز و تغاير پيدا نمىكنيم ؛ يعنى اگر ما قائل به تعدد واجب‌الوجود بشويم ، اين دو يا چند واجب‌الوجود يا به تمام ذات متمايزند يا به بعض ذات ، كه در صورت دوم در جنس مشتركند و در بعض ديگر [ ذات كه فصل باشد 
  ] متمايزند ؛ يا اينكه بايد قائل شويم كه ذاتشان يكى است\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nو به عوارض و مشخصات متمايز هستند . از اين فرضها بيرون نيست .\r\n\r\nچرا فرض دو واجب متغاير به تمام ذات در كلام شيخ نيامده است ؟\r\nفرض اول در كلام شيخ به طور صريح نيامده است . فرض اول اين است كه بگوييم دو واجب‌الوجود به تمام ذات از يكديگر متمايزند . بنابراين وجه مشترك ندارند . نسبتشان به يكديگر مثل نسبت جوهر و عرض است كه اصلًا وجه مشتركى ندارند .\r\nوقتى مىتوانيم بگوييم فرق دو چيز با يكديگر چيست كه قبل از آن يك وجه مشتركى داشته باشند . گاهى دو چيز اساساً وجه مشتركى ندارند ؛ مثل اينكه بچه طلبه‌اى از مرحوم آقاى سيد احمد زنجانى پرسيده بود : آقا ، فرق بين نكره و مكروه چيست ؟ مرحوم زنجانى گفته بود وجه مشترك ندارند تا بعد فرقش را بگوييم . به همين ترتيب ممكن است كسى بگويد كه دو واجب‌الوجود به تمام ذات متمايزند و هيچ وجه مشتركى ميان آنها نيست .\r\n\r\nشبههء ابن‌كمونه\r\nهمين مسأله است كه منشأ شبههء ابن‌كمونه شده است . ابن‌كمونه يك متكلم است .\r\nبعضى مىگويند يهودى بوده است . شبهه‌اى در اينجا وارد كرده كه خيلى افراد در جواب شبههء او درمانده بودند . شبههء او را مرحوم حاجى سبزوارى چنين نقل مىكند :\r\nهويّتان بتمام‌الذات قدخالفتا لابن‌الكمونة استند « 1 » ابن‌كمونه گفته : چه مانعى دارد كه واجب‌الوجودها به تمام ذات مغاير يكديگر باشند و هيچ وجه مشترك نداشته باشند ؟ مىگويد اين برهانى كه شما اقامه كرده‌ايد ، از همان اول ، فرض وجه مشترك كرده‌ايد ، منتها گفته‌ايد كه آن وجه مشترك يا ذات است و يا عوارض . اين دو فرض را جواب داده‌ايد . ولى چه مانعى دارد كه ما بگوييم واجب‌الوجودهاى متعدد اساساً وجه مشترك ندارند ؛ اين فرض را چه مىگوييد ؟\r\n\r\n\r\n\r\n\r\n","description":"","footnote":"\r\n( 1 ) . [ شرح منظومه ، الفريدة السابعة ، المقصد الثالث ، غرر فى شبهة ابن‌كمونه و دفعها . 
  ]\r\n","page_name":" 209 ","page_number":209},
  {"content":"\r\n\r\n\r\nجواب اين شبهه\r\nدر كلام شيخ روى اين فرض بحث نشده است ، فرضى كه بعدها ابن‌كمونه مورد استفاده قرار داده است . ولى آيا اين بحث نكردن به اين دليل بوده كه شيخ غفلت كرده است ؟ يا بحث در اين فرض را لازم نمىديده است ؟ ما در آن اوايل كتاب كه در اين مورد بحث مىكرديم ، عرض كرديم كه شيخ لازم نمىديده است كه در اين مورد بحث كند . وقتى كه مىگويد وجوب وجود عين ذات واجب‌الوجود است جايى براى اين بحث باقى نمىماند . در همان اوايل كتاب هم به اين مسأله اشاره كرده است كه [ وجوب وجود عين ذات اوست . 
  ] وقتى كه مىگوييم دو واجب‌الوجودى كه به تمام ذات متغايرند و هيچ وجه مشترك ندارند ، [ با اين امر متناقض است كه وجوب وجود عين ذاتشان است 
  ] و وجه مشترك آن دو مىباشد . پس واجب‌الوجودها در اين جهت با هم مشتركند . اگر در اين جهت هم مشترك نباشند ، پس چطور ايندو واجب‌الوجود مىباشند ؟ پس ناچار بايد بگويد در اين امر با هم مشتركند . مىگوييم :\r\nخود وجوب وجود كه وجه اشتراك ايندو است ، چيست ؟ آيا عارض بر اين ذاتهاست ؟ يا عين ذاتهاست ؟ كسى كه مىگويد اينها به تمام ذات متباينند ، ناچار بايد بگويد اينها دو ذاتى هستند كه وجوب وجود عارضشان شده است . شيخ ثابت كرد كه وجوب وجود تأكّد وجود است و حقيقت وجود است و محال است كه بتوانيم وجوب وجود را به عنوان يك معنى عارضى براى ذاتها در نظر بگيريم . شيخ اين مطلب را تحكيم كرده ، اما ديگرانى كه بعد از شيخ آمده‌اند اين نكته را درست درنيافته بودند . به همين جهت در جواب شبههء ابن‌كمونه درمانده‌اند ؛ و الّا اگر نكته‌اى را كه اصل و پايهء سخن شيخ است خوب دريافته بودند ، چنين مسائلى مطرح نمىشد . اساس شبههء ابن‌كمونه بر اين است كه دو ذات واجب‌الوجود متباينند و با يكديگر هيچ وجه مشترك ندارند . بسيار خوب ، وجوب وجود كه وجه مشترك آنهاست ، اين را نمىتوانيم انكار كنيم . از يك طرف مىپذيريد كه وجوب وجود مشترك است و از طرف ديگر مىگوييد اينها به تمام ذات متباينند . پس بايد بگوييد اين وجه مشترك ، وجه مشتركى عارضى است ؛ بايد وجوب وجود را عارض بر ذات واجب‌الوجود بدانيد ؛ و اين همان مطلبى است كه شيخ از اول اثبات كرده كه وجوب وجود نمىتواند عارض ذات واجب‌الوجود باشد ، بلكه عين ذات واجب‌الوجود است .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nپس اگر شيخ در اينجا [ در مورد اين فرض 
  ] بحث نكرده است از باب اين است كه با آن مقدماتى كه قبلًا تأسيس كرده ديگر لزوم و ضرورتى نداشته كه در اين باره بحث كند . البته اگر مىگفت ، عيبى نداشت ، ولى حالا كه ذكر نكرده است ضرورتى هم نبوده كه ذكر كند ؛ مطالب گذشته اين فرض را نفى مىكرده است .\r\nپس يك فرض‌اين است كه بگوييم دو ذات متباينند به تمام ذات و هيچ وجه مشترك ندارند ، كه لازمهء اين فرض اين است كه وجوب وجود كه وجه مشترك آنهاست امرى عارضى باشد و عارض ذات واجب‌الوجودها شمرده شود .\r\nفرض ديگر اين است كه بگوييم به تمام ذات متمايز نيستند ، بلكه در بعض ذات متمايز و در بعض ديگر مشتركند .\r\nفرض سوم اين است كه بگوييم در تمام ذات متحدند و در عوارض ذات مختلف و متمايزند . همهء اين فرضها جواب دارد و هيچكدام آنها در باب واجب‌الوجود معقول نيست .\r\nفرض اول كه تمايز دو واجب‌الوجود به تمام ذات باشد ؛ گفتيم كه لازمهء اين فرض اين است كه وجوب وجود را عارضى بدانيم ، و ثابت كرديم كه وجوب وجود نمىتواند عارض بر ذات واجب‌الوجود باشد . از اين شق مىگذريم .\r\nفرض دوم اين بود كه در بعض ذات مشتركند و در بعض ذات متمايز . اين فرض را فعلًا كنار مىگذاريم و بعد در بارهء آن بحث مىكنيم . اين ، فرضى است كه بايد مفصلتر بحث شود .\r\nفرض سوم اين بود كه در تمام ذات با يكديگر متحدند و هر دو داراى يك حقيقتند ، مع‌ذلك دو فرد از يك حقيقت مىباشند ؛ پس در عوارض با يكديگر اختلاف دارند ؛ يعنى ايندو در حقيقت يكى هستند ، ولى دو فرد از يك حقيقت واحدند . اين فرد داراى يك سلسله عوارض و مشخصات است و آن فرد داراى يك سلسلهء ديگر از عوارض و مشخصات .\r\nدر جواب مىگوييم : آن عوارض و مشخصات ، يا لازمهء اين حقيقت است ، يا لازمهء اين حقيقت نيست . اگر مشخصاتى كه اين فرد دارد لازمهء اين حقيقت و معلول خود اين حقيقت است ، پس آن ديگرى هم بايد همين مشخصات را داشته باشد ، چون لازمهء يك ذات منفكّ از ذات نمىشود . در مشخصات آن فرد هم عين همين حرف مىآيد .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nاگر بگوييد بيگانه از حقيقت است ، يعنى از عوارضى است كه خود حقيقت و ذات نسبت به آن لابشرط است ، مىگوييم پس بايد معلل به علت خارجى باشد ؛ يعنى بايد قبول كنيم كه ذات محل عوارضى است و در حوزهء تأثير علل خارج از ذات قرار مىگيرد تا اين عارض و اين مشخِّص را به او بدهد . اين با وجوب وجود منافات دارد . واجب‌الوجود ابا دارد از اينكه تحت تأثير هرگونه علتى واقع شود ؛ يعنى چنين چيزى محال است .\r\nپس آن فرضى باقى مىماند كه بگوييم اين دو واجب‌الوجود در بعض ذات اشتراك دارند و در بعض ذات اختلاف دارند . اين فرض را شيخ با يك تفصيلى ذكر كرده كه بعد بيان مىكنيم .\r\nسؤال : مىشود بجاى اينكه بحث را از اين طرف شروع كنند ، از طرف ديگر شروع كنند و بگويند اين موجودات كه مخلوق و اضافه به ذات واجب‌الوجودند ، مثلًا نياز به يك واجب دارند يا دو واجب .\r\nاستاد : اين درست است ، ولى يك بحث ديگرى است . اين را در باب توحيد فعلى مىآوريم و در آنجا بحث مىكنيم . اين همان مسألهء خير و شر است . يك كسى بيايد بگويد آنچه در عالم هست دو سنخ است ، يك سنخ خير و يك سنخ شر .\r\nواجب‌الوجود و فاعل نمىشود در آن واحد هم فاعل فعل خير باشد و هم فاعل فعل شر ، پس دو مبدأ بايد باشد . اگر كسى بتواند چنين چيزى را ثابت كند كه خير و شر دو سنخ هستند ، آن‌طور كه فكر زردشتىگرى از قديم بر همين اساس بوده ، [ لازم است كه قائل به دو واجب‌الوجود باشد . 
  ] ولى اگر ثابت شد كه شرها امور نسبى هستند و نمىشود اشياء را به دو گروه خير و شر تقسيم‌بندى كرد ، اين حرف از اساس باطل مىشود .\r\nسؤال : در آنجا كه ماهيت را اصيل بدانيم آيا ممكن است كه حتميت و وجوب وجود فرض شود ؟ استاد : اگر هم فرض نشود ، اين معنايش اين است كه اصالت ماهيت را قبول\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nنداريم . ولى آنهايى كه آن فرض را كرده‌اند ، مىگويند همان‌طور كه « امكان وجود » لازمهء ذات بعضى از ماهيات است ، « وجوب وجود » هم لازمهء ذات بعضى ديگر است . ماهيت [ واجب‌الوجود 
  ] به نحوى است كه يك ماهيت مجهول‌الكنهى است ، و اين ماهيت مجهول‌الكنه مستلزم موجوديت است ، به اين معنى كه موجوديت از حاقّ ذاتش انتزاع مىشود . آنها چنين مىگويند . البته اين مطلب فى حد ذاته مطلب غلطى است .\r\nشما يك‌وقت مىخواهيد بگوييد كه اصلًا بنا بر اصالت ماهيت معنى ندارد كه يك ماهيت واجب‌الوجود باشد . اين مسأله به وحدت و كثرت كار ندارد ، آن امر بنا بر وحدتش هم اشكال دارد . آن حرفى است كه اصالت وجودىها با اصالت ماهيتىها دارند و به وحدت و كثرت ارتباط ندارد ؛ يعنى اين حرف را اساساً اصالت وجودىها مىگويند كه اصلًا معنى ندارد كه ما يك ماهيت را در نظر بگيريم و بگوييم اين ماهيت به حيثى است كه موجوديت از حاقّ ذاتش انتزاع مىشود . هيچ وقت موجوديت از حاقّ ذات ماهيت انتزاع نمىشود . آنها نمىتوانند بگويند ماهيت واجب‌الوجود يعنى ماهيتى كه وجود خود را اقتضا كرده و به قول امروزيها خودسامان است . آنهايى كه مىگويند واجب‌الوجود يعنى ذاتى كه خودش به خودش وجود داده ، اصالت ماهيتى فكر مىكنند كه يك حرف نامربوط است ، بعلاوهء يك حرف نامربوط ديگر ، و آن اين است كه يك شئ خود علت خود است و خود ، به خود وجود مىدهد . آنها منظورشان از علت نخستين اين است كه علت نخستين آن است كه خود به خود وجود مىدهد و خودسامان است . اگر چنين تعبيراتى را بياورند منظورشان اين است .\r\nالبته افرادى مثل فخر رازى و دوانى اگر آن نظر را داشته و آن حرف را زده‌اند نخواسته‌اند چنين بگويند كه واجب‌الوجود يعنى موجودى كه خود به خود وجود داده و خود خالق خود است ؛ نه ، مىگويند او بىنياز از خالق است ، بىنياز از اين است كه نسبت موجود شدن به او داده شود ، ولو اينكه بخواهيم اين نسبت موجود كردن را به خود او بدهيم . اين امر را قبول دارند . ولى بعد مىآيند و اين‌جور مىگويند كه چون نمىتوان گفت واجب‌الوجود آن است كه خودش مقتضى وجود خودش است و خودش به خودش وجود مىدهد ، پس به اين معناست كه واجب‌الوجود چيزى است كه بالذات موجود است ، يعنى از حاقّ ذاتش انتزاع مىشود ، همان‌طور\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nكه زوجيت را از اثنين انتزاع مىكنيم . مثلًا عدد 10 جفت است . جفت بودن عدد 10 به اين معنى نيست كه عدد 10 در ذات خودش مىتواند جفت باشد و مىتواند طاق باشد ، ولى جفت بودن را به او داده‌اند و اعطا كرده‌اند ، بلكه به اين معنى است كه جفت بودن از حاقّ عدد 10 انتزاع مىشود ؛ يعنى محال است كه عدد 10 باشد و جفت نباشد ، محال است كه عدد 10 عدد 10 باشد و جفت نباشد ؛ يعنى اين جفت بودن يك معنى است كه از همان ذات 10 انتزاع مىشود . لازم نيست چيزى ضميمهء 10 شود تا جفت بودن بر آن حمل گردد . همان خود ذات 10 بودن كافى است كه اين انتزاع بشود . از اين جهت سخن درستى هم هست .\r\nمىگويند در باب واجب‌الوجود هم اين‌جور است كه موجوديت براى او همان نسبت را دارد كه جفت بودن براى عدد 10 دارد . همان‌طور كه ماهيت عدد 10 براى انتزاع جفت بودن كافى است ، در واجب‌الوجود هم ، همان ماهيتى كه البته براى ما مجهول‌الكنه است ، همان ذات براى انتزاع موجوديت كافى است . پس فرق بين ذات واجب‌الوجود و غير ذات واجب‌الوجود اين است كه غير ذات واجب‌الوجود ذاتى است كه موجود بودن عارض بر اوست ؛ همانطور كه مثلًا اگر ده گردو داشته باشيم و نسبت جفت بودن را به گردوها بدهيم و بگوييم اين گردوها جفت هستند نه طاق ، [ اين جفت بودن عارض گردوهاست . 
  ] لازمهء ذات گردو از آن جهت كه گردوست اين نيست كه جفت باشد . گردو مىتواند طاق باشد و مىتواند جفت باشد . ولى اين گردوها در اينجا به علل خاصى جفت هستند ؛ چرا ؟ چون در اينجا ده‌تا گردوست ؟\r\nچرا ده‌تاست ؟ اين هم خودش يك علتى دارد . پس جفت بودن براى گردو امرى عارضى است و معلل به علل خارجى مىباشد . ولى جفت بودن براى خود عدد 10 ذاتى آن مىباشد ؛ اين ديگر علت خارجى ندارد . آنها مىگويند موجوديت براى حق‌تعالى نظير جفت بودن است براى عدد 10 ، ولى موجوديت براى غير او نظير جفت بودن براى گردوست . اين حرفى است كه آنها مىزنند . اين حرف را البته ما قبول نداريم ، به جهت آن بيانى كه در باب انتزاع موجوديت مىگويند و آن اين است كه موجوديت از هيچ چيزى غير از وجود انتزاع نمىشود . هر ماهيتى را كه ما بخواهيم در نظر بگيريم ، محال است كه به نحوى باشد كه موجوديت از حاق ذاتش انتزاع شود . موجوديت جز از وجود و حقيقت وجود از چيز ديگرى انتزاع نمىشود .\r\nپس اين نزاع يك نزاع مبنائى است كه ما اين حرف را قبول نداريم . ولى اگر ما از\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاين [ نزاع مبنائى 
  ] صرف نظر كنيم جا دارد كه آن بحث را مطرح كنند و آن استدلال را بياورند .\r\nسؤال : پس اگر از اين صرف‌نظر نكنيم ، اين استدلال اينجا درست نيست ، چون لازمهء آن استدلال كه در آن جلسه گفته شد ، واجب‌الوجود بود .\r\nاستاد : نه ، اين به طريق اولى درست است ، يعنى اين دو برهان هماهنگ يكديگرند نه بر ضد يكديگر . شما اينجور مىگوييد كه اولًا ذات واجب‌الوجود نمىتواند ماهيت باشد ؛ ثانياً به فرض اينكه ماهيت باشد ، آنوقت رابطه‌اش با تشخص چه مىشود ؟ اينها كه بر ضد يكديگر نيست ؛ آن حرف كه با اين هماهنگ است ، نه ضد آن .\r\n- نه ، منظور من جاى ديگر است . آيا وجوب وجود لازمهء واجب‌الوجود نبوده است ؟ يعنى در آن استدلال كه بيان كرديم و مىخواستيم وحدت را اثبات كنيم ، وجوب وجود را لازمهء ذات واجب‌الوجود گرفتيم . ما اينجور اشكال مىكنيم كه در مكتب اصالت ماهيت وجوب وجود اصلًا درست نيست ، يعنى اگر ما تصور كرديم كه ماهيت اصيل است وجود اصلًا صادق نمىشود .\r\nاستاد : پس اين صادق مىشود كه اصلًا واجب‌الوجودى وجود ندارد - بله ، وجود ندارد .\r\nاستاد : بسيار خوب ، واجب‌الوجودى نداريم ؛ مىگوييد در اين صورت واجب‌الوجودى نداريم . اين غير از بحث اينجاست . بحث ما در توحيد است ؛ يعنى ما فرض كرده‌ايم كه واجب‌الوجود داريم . بحث ما در اين است كه آيا واجب‌الوجود واحد است يا كثير .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n- بله ، وجود ندارد .\r\nاستاد : بسيار خوب ، واجب‌الوجودى نداريم ؛ مىگوييد در اين صورت واجب‌الوجودى نداريم . اين غير از بحث اينجاست . بحث ما در توحيد است ؛ يعنى ما فرض كرده‌ايم كه واجب‌الوجود داريم . بحث ما در اين است كه آيا واجب‌الوجود واحد است يا كثير .\r\n- بله ، ما مىخواهيم بگوييم در مكتب اصالت ماهيت واجب‌الوجود در كار نمىآيد .\r\nاستاد : در كار نيايد ، آن بحث غير از اين بحثهاست . ما يك بحث داريم در اثبات واجب‌الوجود ، يك بحث هم داريم در توحيد واجب‌الوجود ؛ يعنى در اين بحث دوم فرض كرده‌ايم كه واجب‌الوجود ثابت است . پس اينجا شما برنگرديد به بحث آنجا .\r\nما به آن بحث ، ديگر برنمىگرديم . ما در آنجا فرض كرديم كه واجب‌الوجود هست .\r\nبا فرض اين كه واجب‌الوجود هست ، ديگر شما نمىتوانيد به آن اصل ايراد بگيريد .\r\n- اصالت ماهيتىها اينجور نمىگويند كه وجودِ اعتبارى در خود واجب‌الوجود هست ؛ آنها در ممكنات بحث مىكنند .\r\nاستاد : نه ، عرض كرديم كه آن موقع بحث اصالت وجود و اصالت ماهيت مطرح نبوده كه آنها چنين حرفى بزنند . آنها آمده‌اند از يك طرف در يك سلسله مسائل طورى گفته‌اند كه با اصالت ماهيت جور درمىآيد ، مثلًا در باب واجب‌الوجود گفته‌اند كه وجودش عين ماهيتش است . خود همين حرف هم تازه خيلى در كلمات آنها روشن نيست . در كلام شيخ روشن است كه مىگويد وجوب همان تأكّد وجود و حقيقت وجود است ؛ يعنى نمىشود در حرف شيخ خدشه‌اى گرفت . ولى كسان ديگرى غير از شيخ جورى حرف زده‌اند كه مرحوم آخوند در بارهء آنها مىگويد تعبير آنها از واجب‌الوجود و اينكه وجود او عين حقيقت اوست و حقيقتش عين حقيقت وجود است ، گويى در حد يك لفظ و اصطلاح بوده است ؛ منظورشان از آن بيان ، اين معنى كه ما امروز مىفهميم نبوده است .\r\n- يك شئ را كه مىگوييم كثير است ، به اعتبار مكانش مىگوييم كثير است كه در عين حال واحد است ؟ استاد : نه ، اگر چنين باشد آنوقت در خود مكان هم وحدت است . مثلًا مكان وسيعى را در نظر بگيريد . اين جسم كه داراى امتداد سىسانتيمتر در پانزده سانتيمتر در چهار سانتيمتر است ، اين واقعاً يك حجم واحد است و به اندازهء خودش مكان را\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nاشغال كرده است . تمام اين مكان ، مكان تمام اين جسم است . از آنجا كه خود اين شئ در عين اينكه واحد است كثير هم هست ، مكانش هم همين‌جور است . وحدتى كه در مثل اجسام است وحدتى است در عين كثرت ، كه مكانشان هم همين‌جور است . همانطور كه خود متمكّن كثير است ، مكان هم كثير است ؛ و به همان اعتبار كه متمكّن واحد است ، مكان هم واحد است ؛ يعنى از آن نظر كه اين واحد است ، مكانش هم واحد است ، و از آن نظر كه اين كثير است مكانش هم كثير است .\r\nسؤال : اين هشت وحدتى كه در تناقض به‌كار مىروند ، آيا نمىتوانند ملاك كثرت و مغايرت هم قرار بگيرند ؟ استاد : نه ، آن بيشتر مربوط به ذهن است ، چون در باب قضاياست . قضايا معقولات ثانيه هستند و معقولات ثانيه هم مربوط به ذهن است . همهء آنها را ما نمىتوانيم در باب عين و خارج بياوريم . مثلًا اگر ما وحدت موضوع و محمول را به آن معنا كه در قضايا مىگوييم مطرح كنيم ، در امور خارجى ، ما موضوع و محمول نداريم . موضوع و محمول ساختن عمل ذهن است . بعلاوه در همان‌جا كه در تناقض هشت وحدت را شرط دانسته‌اند ، در واقع يك وحدت بيشتر شرط نيست . نقيض واقعى هر چيزى رفع همان چيز است . آنجا اعتبار وحدت موضوع و محمول و مكان و اينها نمىخواهد . آن مفهومى كه رفع مفهوم ديگرى باشد نقيض آن است .\r\n- اين ضدش نمىشود ؟ استاد : نه ، رفع يك‌چيز نقيض آن است . مثلًا از يك طرف ذهن حكم مىكند و مىگويد كه الآن اين آب گرم است . اگر از طرف ديگر بيايد و آن را رفع كند و بگويد چنين نيست كه الآن آب گرم است ، اين نقيض مىشود . نقيض واقعىاش اين است .\r\nقضاياى ديگرى هستند كه در حكم نقيض مىباشند ، نه اينكه واقعاً نقيض باشند ؛ مثل اينكه نقيض موجبهء كليه ، سالبهء جزئيه است . در واقع نقيض موجبهء كليه ، رفع موجبهء كليه است نه سالبهء جزئيه . آن وقت آمده‌اند اين وحدتها را اعتبار كرده‌اند براى اينكه در نتيجه با آن اصل يكى دربيايد ، و الّا همان يك شرط است .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n\r\nادامهء بحث در ادلّهء توحيد\r\n\r\nدنبالهء ملاكهاى مغايرت\r\nبحث در باب ادلّهء توحيد واجب‌الوجود بود . عرض كرديم كه هرجا سخن از كثرت است بايد ملاكى از مغايرت وجود داشته باشد . وقتى در بارهء امرى بحث مىكنيم كه آيا اين يكى است يا دوتا ، و بعد مىگوييم كه اين دوتاست ، ملاك دوتا بودن چيست ؟ با لفظ و به صرف گفتن اينكه يك چيزى دوتاست ، آن چيز دوتا نمىشود ، مگر اين كه ملاكى از مغايرت و بينونيت و ملاكى از اثنينيّت در كار باشد كه بگوييم اين يكى نيست ، دوتاست . به عبارت ديگر يك نوع اختلافى بايد در كار باشد كه بگوييم اين غير از آن است ، پس دوتاست نه يكى . اين يك امر نسبتاً واضحى است .\r\nدر اين برهانى كه شيخ در صدد بيان آن است و يك قسم آن را هم خيلى تطويل كرده و لزومى هم نداشت كه اين قدر تطويل كند ، چنين مىگويد : اگر ما در واجب‌الوجود فرض تعدد كنيم ، يا اين است كه اختلاف اين متعددها به حسب تمام ذات است و مباين بالذات با يكديگرند ، يا اختلافشان به بعض ذات است ، يعنى وجه مشترك ذاتى دارند و وجه امتياز ذاتى ، و يا اينكه اختلاف آنها با يكديگر در عوارض و لواحق و مشخصات فردى است . ملاك تشخصات فردى\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nچيست ؟ نظير همان چيزهايى است كه ما قبلًا گفتيم . شيخ در اينجا فقط به طور كلى عوارض و مشخصات را مطرح مىكند . حالا آن مشخصات چه هستند ، فعلًا كارى نداريم .\r\n\r\nادامهء بحث در فرض دو واجب‌الوجود متغاير به تمام ذات\r\nگفتيم كه در كلام شيخ روى اين فرض تكيه نشده است كه دو واجب‌الوجود مفروض ، مختلف به تمام ذات باشند ، يعنى هيچ وجه مشتركى ميان آنها نباشد . همين سبب شده است كه شخصى به نام ابن‌كمونه شبههء معروف خودش را كه شبههء دشوارى براى بعضى هم جلوه كرده ، ايراد كند و بگويد مانعى ندارد كه واجب‌الوجود متعدد باشد و اينها به تمام ذات متباين با يكديگر باشند .\r\nهويّتان بتمام‌الذّات قدخالفتا لابن الكمونة استند چطور شده كه اين مطلب در بيان شيخ نيامده است ؟ عرض كرديم كه اين از آن جهت نبوده است كه غفلتى شده باشد ، بلكه از آن جهت است كه با مقدماتى كه شيخ ذكر كرده جايى براى اين شق باقى نمىماند ، زيرا فرض اين است كه اگرچه گفته مىشود واجب‌الوجود متعدد است و اينها به تمام ذات با يكديگر متباينند ، ولى بالاخره در يك امر با يكديگر مشترك هستند و آن اينكه هر دو مصداق واجب‌الوجود هستند و واجب‌الوجود بر هر دو صدق مىكند ، هر دو در وجوب وجود با هم اشتراك دارند . اگر بگوييم در وجوب وجود هم اشتراك ندارند ، معنايش اين است كه يا يكى از آنها واجب‌الوجود نيست و يا هيچكدام واجب‌الوجود نيستند ، پس واجب‌الوجود متعدد نيست .\r\nاگر اينها در حالىكه در وجوب وجود اشتراك دارند ، به تمام ذات متباين باشند ، معنايش اين است كه وجوب وجود كه امر مشترك آنهاست ، خارج از ذات و حقيقت آنها مىباشد ؛ يعنى حكم يك مفهوم عرضى خارج از ذات را پيدا مىكند .\r\nشيخ قبلًا ثابت كرد كه وجوب وجود نمىتواند امرى خارج از ذاتِ مصداق خودش باشد ؛ و چون اين امر مسلّم بوده است ، به فرض كثرت ، ناچار امر دائر است كه وجوب وجود يا جزء ذات باشد و تمايز افراد به بعض ديگر ذات باشد ، و يا اينكه تمام ذات باشد و تمايز افراد مفروضه به عوارض و لواحق باشد . لهذا شيخ در مقابل ابطال اين دو شق برآمده است و در مقام ابطال شق اول بر نيامده است ، چون مطالب\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nقبل خودش را براى بطلان اين شق كافى مىدانسته است . در عين حال گفتيم كه اگر ذكر كرده بود حتماً بهتر بود ، ولى به هر حال ذكر نكرده است .\r\n\r\nبيان شيخ در وجوه مختلف تعدد واجب‌الوجود\r\nبيان اين است : اگر واجب‌الوجود متعدد باشد ، يا به واسطهء اختلافى در معنى و ذات است ، كه عرض كرديم شيخ اختلاف در جزء معنا را ذكر كرده ، يا در اثر اختلاف در معنا و جزء ذات نيست ، بلكه در اثر اختلاف در لواحق است .\r\nشيخ اين شقى را كه ما اول ذكر كرديم ، در بيان خودش اول بيان نكرده ، بلكه آن را دوم ذكر كرده است ، زيرا اين شق را در مقام تفصيل اولويت مىدهد ، و چون خيلى مفصل بوده ، اول آن شق ديگر را با دو كلمه بيان كرده و رد شده است ، چون چندان احتياجى به تفصيل نداشته است ؛ يعنى آن كه از نظر شيخ خيلى احتياج به بحث داشته اين است كه واجب‌الوجودهاى متعدد در جزء ذات مشترك باشند و در جزء ديگر ذات متمايز .\r\nشيخ با تعبيرى كه ما بيان كرديم بيان نكرده است ، براى اينكه مىخواهد بيانش از يك نظر جامعتر باشد . اگر به آن صورت هم بحث كرده بود عيبى نداشت . شيخ اينجور مىگويد : [ با فرض دو واجب‌الوجود ، اشتراك 
  ] ايندو يا در يك امر ذاتى است و يا در يك امر خارج از ذات . بعد مىگويد اگر [ اشتراك 
  ] آنها در امر ذاتى باشد ، يا اين است كه اينها وجه امتيازى از يكديگر دارند يا ندارند . معلوم است كه اگر وجه امتيازى از يكديگر نداشته باشند ، يكى مىشوند و دوتا نمىباشند . البته « دوتا » كه مىگوييم حداقل را در نظر گرفته‌ايم ، چون سه و پنج و ده و غيرمتناهى همه يك حكم را دارند . پس يا اين است كه اينها وجه امتيازى از يكديگر ندارند ، يعنى چيزى كه اينها را از يكديگر جدا كند نيست ، و يا هست . اگر نباشد ، پس اينها متعدد نيستند و يكى هستند .\r\nاگر وجه امتيازى داشته باشند ، خالى از اين نيست كه يا وجه امتياز در هر دو وجودى است . مثلًا فرض كنيد كه امر مشترك هر دو اين است كه هر دو « الف » مىباشند و وجه امتيازشان اين است كه يكى « الفٌ خاصٌ » است و يك خصوصيت وجودى دارد ، و ديگرى « الفٌ خاصٌ » با يك خصوصيت ديگر ؛ يعنى درواقع\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nهركدام يك خصوصيت فصلى دارند .\r\nيا اينكه وجه امتيازشان به اين است كه يكى از آنها يك خصوصيت وجودى دارد و ديگرى آن خصوصيت وجودى را ندارد ؛ اين هم يك فرضى است ؛ مثل چى ؟\r\nاين كه دو چيز داشته باشيم كه هردو در يك امر مشترك باشند و يكى از آنها آن مشترك را داشته باشد بعلاوهء يك امر ديگر ، و ديگرى آن مشترك را داشته باشد ولى آن امرِ بعلاوه را نداشته باشد ؛ يعنى فرقش با آن ديگرى اين است كه آن علاوه را ندارد . ببينيد : ما در مواردى نظير اين را داريم ؛ حال آن خصوصيتش چيست ؟ مثلًا خط نيم‌مترى و خط يك مترى دو چيز هستند و متمايز از يكديگرند و وجه مشترك هم با يكديگر دارند . وجه مشتركشان اين است كه هر دو خط هستند و بلكه هر دو خطى هستند كه در اين جهت مشتركند كه به اندازهء نيم‌متر ، هم اين از خط بودن برخوردار است و هم آن . اما از اين جهت متمايزند كه خط يك‌مترى در واقع خط نيم‌مترى است بعلاوهء نيم‌متر ديگر ، و خط نيم‌مترى فقط همين نيم‌متر را دارد بدون اينكه آن نيم‌متر ديگر به آن ضميمه شده باشد .\r\nپس مابه‌الاشتراك خط نيم‌مترى با خط يك‌مترى اين است كه [ فقط نيم‌متر دارد 
  ] و آن نيم‌متر ديگر را ندارد ، و وجه امتياز خط يك‌مترى از خط نيم‌مترى اين است كه آن نيم‌متر اضافه را دارد ؛ يعنى وجه مشتركشان همان است كه خط نيم‌مترى دارد .\r\nدر باب حيوانات معمولًا چنين است كه براى هر حيوانى يك فصل اثباتى و ايجابى جستجو مىكنند . مىگويند حيوان يك امر مشترك ميان همهء انواع حيوانات است و هر نوعى از حيوانات يك فصل مميّز وجودى دارد از ديگران . البته كسى ادعا نمىكند كه اين فصلها را كشف كرده است ، ولى مىگويند چنين فصلى وجود دارد ، گو اينكه نمىتوانند فصول را كشف كنند . در انسان به لفظ « ناطق » به آن فصل مميّز اشاره مىكنند ، و يا مثلًا در اسب به « صاهل » اشاره مىكنند ، در حالى كه « صاهل » كه به معنى شيهه زن است يك امر عرضى است و نمىشود امر ذاتى باشد ، ولى از باب اين كه امر ذاتى آن را نمىدانيم ، آن امر عرضى را به كار مىبريم ، اما مىدانيم كه آن مميّز ذاتى هست . همچنين در الاغ به « ناهق » اشاره مىكنند .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nآيا تفاوت و تمايز به فصلهاى عدمى ممكن است ؟\r\nلقائل أن يقول : چه لزومى دارد كه ما براى هر حيوانى يك فصل وجودى قائل شويم ؟ ممكن است بعضى حيوانات فصلشان عدمى باشد ؛ يعنى امتياز يك نوع از نوع ديگر ممكن است به اين باشد كه آن كمالى را كه نوع ديگر دارد اين ندارد . به طور كلى در انواعى كه قابل شدت و ضعف هستند و قابليت تكامل ذاتى در آنها هست و قابليت اشتداد جهت ذاتى در آنها هست ، و به تعبير ديگر در ماهيتهايى كه به نوعى مشكّكند و تشكيك در افرادشان هست ، مانعى ندارد كه امتياز نوعى از نوع ديگر به يك فصل عدمى باشد . اين يك فرضى است كه مطرح مىكنيم و ممكن است كسى بگويد و مانعى ندارد كه به صورت يك سؤال مطرح شود . مثلًا تفاوت الاغ با انسان به اين نيست كه انسان حيوان است با يك فصل وجودى ، و الاغ حيوان است با يك فصل وجودى ديگر . بلكه الاغ حيوانى است كه فقط حيوانيت را دارد و انسان حيوان است بعلاوهء شئ ديگر ؛ يعنى چنين نيست كه در الاغ يك امر وجودى باشد كه در انسان وجود نداشته باشد . الاغ فقط حيوان است و فقط همان را دارد ، و انسان حيوان است بعلاوهء شئ ديگر كه عبارت است از ناطقيت .\r\nمعناى اين سخن اين است كه حيوانيت در يك جا نوع باشد و در جاى ديگر جنس ، حيوانيت در الاغ نوع باشد و در انسان جنس ، و در عين حال يك چيز است كه در يك جا نوع است و در يك جا جنس .\r\nكما اينكه در باب خط هم كسى [ مىتواند 
  ] ادعا كند كه عيناً همين‌جور است . خط نيم‌مترى و خط يك مترى دو نوع هستند كه اختلافشان با يكديگر در اين است كه يكى چيزى دارد كه ديگرى آن را ندارد ، و آن ديگرى چيزى را ندارد كه آن اوّلى دارد ، ولى هردو مشتركاً يك امر را دارند . خوب ، اين فرض است .\r\nسؤال : استاد ، در باب تشكيك مىگويند ؟ استاد : تقريباً نوعى تشكيك مىشود ، حالا نوعى تشكيك به اين شكل . در باب اعداد هم عيناً همين حرف هست ، و در اين مورد بيشتر مىشود اين حرف را گفت .\r\nمثلًا ببينيد : هر عددى عدد پايينتر از خودش است بعلاوهء يك واحد . عدد 5 همان عدد 4 است بعلاوهء 1 ، و عدد 4 همان عدد 4 است بدون بعلاوهء 1 يا 2 يا 3 و يا چيز\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nديگر . عدد 90 و عدد 100 هر دو نوعى از عددند و تفاوتشان به زياده و نقص است ، « چون كه صد آمد نود هم پيش ماست » . عدد 100 همان عدد 90 است بعلاوهء يك امر وجودى ؛ و عدد 90 نيز همان عدد 90 است منهاى آن امر وجودى كه همان ده‌تاى ديگر است . اين حرفى است كه به طور كلى مىشود اين را ابداع كرد و گفت .\r\nاين ادعايى است [ كه قابل طرح است . 
  ]\r\nولى اين آقايان قبول ندارند كه چنين باشد . آنها در حسابهاى خودشان قبول ندارند كه خط نيم‌مترى و خط يك‌مترى دو نوع مقدار باشند . اين دو خط را دو فرد از يك نوع مىدانند ؛ يعنى اختلاف نيم‌متر و يك متر را از قبيل اختلافات فردى مىدانند نه از قبيل اختلافات نوعى ؛ و در باب اعداد مىگويند كه ماهيت يك عدد ، ماهيتى به اصطلاح ذهنى است ؛ يعنى اعتبار ذهن خيلى در آن دخيل است . ماهيت هر عددى ، آن عدد است به قيد اين كه چيز ديگر با او نباشد ، يعنى به شرط لا . يك قيد « به شرط لا » در آن هست . مثلًا مىگوييم عدد 4 يعنى 4 به شرط اينكه چيز ديگر نباشد . 90 همان 90 است ؛ يعنى آحاد را پهلوى يكديگر بگذاريد آن قدر كه عدد 90 درست شود . صِرف آن آحاد عدد 90 نيست ، آن آحاد با قيد اينكه چيز ديگر با آن نباشد ؛ و لهذا مىگويند اين حرفى كه عرف مىگويد كه « چون كه صد آمد نود هم پيش ماست » غلط است . نودتا ، توى صدتا نيست ، چون نودتا يعنى آن عدد خاصى كه نيم واحد اضافه نداشته باشد . آن نودى كه در صدتاست غير از آن نودى است كه خودش يك عدد مستقل و در برابر صدتاست . حالا بحث ما فعلًا اين مطلب نيست .\r\nدر باب انواع حيوانات هم اين مطلب را قبول ندارند كه بشود يك ماهيتى در يك جا جنس باشد و در جاى ديگر نوع . لااقل امثال شيخ اين مطلب را قبول ندارند . امثال ملاصدرا در بعضى جاها اين را قبول مىكنند ؛ يعنى در باب امور مادى و ماديات قبول مىكنند كه ماده در عالم واقع و نفس‌الامر گاهى دو حالت پيدا مىكند : حالت لابشرطى و حالت به شرط لائى . ماده در حالت به شرط لائى نوع مىشود ، و در حالت لابشرطى جنس مىشود . مىگويند حيوانيتى كه در انسان است و حيوانيتى كه در الاغ است ، هر دو با اينكه حيوانيت هستند ولى دو حيوانيت مىباشند . در [ الاغ 
  ] حيوانيت به شرط لا است ، يعنى حيوانيتى كه ابا دارد از اين كه غير حيوانيت با او جمع شود ، و در [ انسان 
  ] حيوانيت لابشرط است كه استعداد پذيرفتن غير حيوانيت را هم دارد . حالا اين بحث مقدارى دامنه‌دار مىشود . بيان\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nشيخ به آن گونه حرفها نمىكشد . غرض تفهيم اين مطلب بود كه كسى بگويد دو واجب‌الوجود داشته باشيم كه امتيازشان از يكديگر به اين است كه يكى همان حقيقت واجب‌الوجود است با يك امر وجودى و يك شرط وجودى ، و ديگرى همان واجب‌الوجود است بدون آن شرط وجودى . مثالهايى كه من در اينجا آوردم ، شيخ نياورده ، نظير اين مواردى كه احياناً گفته مىشود كه اختلاف دو نوع با يكديگر به اين صورت باشد . اين هم يك فرض ديگر .\r\n\r\nفرض دو واجب‌الوجود كه امتيازشان به دو فصل وجودى باشد\r\nيك فرض ديگر اين بود كه دو واجب‌الوجود در حقيقت‌وجوب وجود با يكديگر شركت داشته باشند و امتيازشان از يكديگر به دو امر وجودى باشد ؛ يكى واجب‌الوجود باشد مع فصل وجودى ، و ديگرى هم واجب‌الوجود باشد مع فصل وجودى آخر .\r\nشيخ هر كدام را به تفصيل رد مىكند .\r\nاما آنجا كه مىگوييم يكى شرطش وجودى است و ديگرى عدمى ، مىگويد بدون شك عدم از آن جهت كه عدم است نمىتواند مناط و ملاك چيزى باشد ؛ يعنى عدم از آن جهت كه عدم است نمىتوان آن را مانند يك فصل ، امرى بدانيم كه محقِّق ماهيت عدم است . عدم ، اعتبار است .\r\n\r\nهر ايجابى مستلزم سلبهاى متعدد است\r\nببينيد : بر هر امر وجودى اعدام غيرمتناهى صدق مىكند . يك حرفى از اسپينوزا نقل مىكنند كه مىگويند حرف معروف هگل معكوس همان حرف اوست . او مىگويد هر تصديقى مستلزم يك انكار است . بعد هگل آمده گفته كه هر انكارى هم مستلزم يك تصديق است . او گفته كه هر ايجابى مستلزم يك نفى است و بلكه مستلزم نفىهاست ، و اين مىگويد هر نفيى مستلزم يك ايجاب است . او كه مىگويد هر ايجابى مستلزم نفىهاست ، مقصودش اين است كه همين‌قدر كه يك معنا را براى يك شئ اثبات كرديد ، اثبات اين در قوهء نفى هزاران معنى ديگر است . مثلًا همين‌قدر كه گفتيد اين انسان است ، در قوهء اين است كه گفته‌ايد پس اين درخت نيست ، سنگ نيست ، اسب نيست ، آب نيست ، هوا نيست . وقتى اين تعين را به او داديد ، هزاران\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nتعين ديگر قهراً نفى شده است . اين يك حرف درستى است كه هر چيزى در آنِ واحد در عين اينكه يك چيز است ، هزارها و ميليونها چيز ديگر نيست . همين شخص كه زيد است ، عمرو نيست ، بكر نيست . هر انسانى وقتى آن معنى خودش بر خودش اثبات مىشود ، ميلياردها فرد ديگرى كه در زمان ما وجود دارند و در زمانهاى گذشته وجود داشته‌اند و در زمانهاى آينده وجود خواهند داشت ، از او سلب مىشوند .\r\nاما يك مطلب هست و آن اين است كه امر اثباتى يك ملاك اثباتى مىخواهد ؛ يعنى وقتى كه ما مثلًا مىگوييم زيد هست ، اين يك ملاك وجودى مىخواهد : به اين دليل كه اين خصوصيت را دارد ، اين دارندگى را دارد و اين زيد است . اما اگر بخواهد عدمش بر او صدق كند بايد حيثيتى داشته باشد كه آن حيثيت ملاك آن نفى و عدم باشد . مثلًا فرض كنيد اين حبّه قند را كه در اينجاست ، من مىگويم كه اين مكعب است ، اين سفيد است ، اين شيرين است ، اين از گياهى به نام چغندر گرفته شده است . هر يك از اينها را كه برايش اثبات مىكنيم ، بايد يك ملاكى در واقع داشته باشد . آن مادهء اوّلى كه اين قند از آن گرفته شده و از آن استخراج شده ، آن را كه يك امر واقعى است گرفتيم و [ اين قضيهء ايجابى را ساختيم 
  ] كه « اين از چغندر گرفته شده است » . اين سفيدى را كه خودش نمايانگر يك شأن خاص يعنى رنگ بودن است ، گرفتيم و گفتيم اين سفيد است . قضيهء « اين شيرين است » نيز خصوصيات ديگرى را بيان مىكند . قضيهء « اين مكعب است » يك خصوصيات ديگرى را بيان مىكند .\r\nاما وقتى مىگويند كه اين كره‌اى نيست ، اين استوانه‌اى نيست ، آيا يك خصوصيتى بايد در اين باشد تا ملاك كره‌اى نبودن باشد ؟ و يك خصوصيت ديگرى در اين باشد كه ملاك استوانه‌اى نبودن باشد ؟ و يك خصوصيت ديگرى كه ملاك سياه نبودن است ؟ و يك خصوصيتى كه ملاك زرد نبودن است ؟ ملاك سبز نبودن ؟ ملاك آبى نبودن ؟ ملاك بنفش نبودن ؟ و يك خصوصيات ديگرى كه ملاك ترش نبودن است ؟ ملاك تلخ نبودن است ؟ صدها و هزارها سلب بر اين صادق است . آيا هر يك از اين سلبها اقتضاى يك خصوصيت وجودى در اين را مىكند تا اين سلبها صدق كند ؟ اگر پنج معنا در من صدق مىكند و ميلياردها ميليارد معنا از من سلب مىشود ، چنين نيست كه بعلاوهء اين پنج معناى وجودى ميلياردها ميليارد\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nخصوصيت واقعى و نفس‌الامرى ديگر هم در من هست كه اين سلبها صدق مىكند . اگرچه از بحث خودمان خارج مىشويم ، براى توضيح عرض مىكنم كه اين حرف فىحد ذاته حرف درستى است كه هر جا ايجاب باشد سلب هم هست ؛ و لهذا در باب حق‌تعالى هم مىگوييم كه هم صفات ثبوتيه دارد و هم صفات سلبيه ؛ يعنى وقتى كه صفاتى را براى حق تعالى اثبات مىكنيم ، مستلزم اين است كه صفات ديگرى را سلب كنيم . البته اين تفاوت ميان واجب‌الوجود و اشياء ديگر هست كه در باب واجب‌الوجود آنچه كه سلب مىكنيم خودِ سلب است . [ در باب اشياء ديگر 
  ] درواقع يك امر ايجابى اثبات مىشود و هزاران امر ايجابى ديگر نفى مىگردد . مثلًا مىگوييم اين سفيد است . اين اثبات يك امر ايجابى است . بعد مىگوييم سبز نيست .\r\nسبزى نيز به همان اندازه كه سفيدى ايجابى است ، ايجابى مىباشد . با اثبات يك امر ايجابى ، يك امر ايجابى ديگر را نفى كرديم . مىگوييم اين شيرين است ، پس ترش نيست . ترشى به همان اندازه اثباتى است كه شيرينى اثباتى است .\r\nولى در باب واجب‌الوجود خواهيم گفت كه هيچ امر اثباتى از واجب‌الوجود نفى نمىشود : « لَهُ الْاسْماءُ الْحُسْنى » « 1 » ، « وَ لِلَّهِ الْاسْماءُ الْحُسْنى » « 2 » . هر صفت كمال و وجودى كه باشد در او اثبات مىشود ، و هرچه كه از او نفى مىشود نقص است . اين است كه مىگويند : « لا سلب هناك إلا سلب السلب ، و لا فقد هناك الا فقد الفقد » .\r\nپس اين تفاوت بين واجب‌الوجود و ساير اشياء هست . ولى اين مطلب در اصل درست است كه هرجا تصديق هست ، انكار هم هست ، و هرجا كه اثبات هست ، سلب هم هست . اين به طور اجمال درست است . ولى اين نبايد براى ما منشأ اشتباه شود . ما بايد دو اشتباه را در اينجا يادآورى كنيم :\r\n\r\nاثبات يك امر ايجابى همواره مستلزم نفى يك امر ايجابى نيست\r\nيكى اينكه بعد از قبول اين اصل كه هرجا تصديق هست انكار هم هست و هرجا ايجاب هست سلب هم هست ، خيال نكنيم كه هرجا ايجاب يك امر اثباتى است ، سلب يك امر اثباتى هم هست . امثال اسپينوزا و هگل دچار چنين اشتباهى هستند ،\r\n\r\n\r\n\r\n\r\n","description":"","footnote":"\r\n( 1 ) . طه / 8 ، حشر / 24 .\r\n( 2 ) . اعراف / 180 .\r\n","page_name":" 226 ","page_number":226},
  {"content":"\r\n\r\nدر حالى كه ممكن است آن سلب ، سلب‌السلب باشد نه سلب ايجاب .\r\n\r\nسلب يك امر ، نياز به مناط وجودى مستقل در شئ ندارد\r\nمىدانيم كه هر جا ايجاب هست پس يك مناط وجودى و يك خصوصيت وجودى در آن شئ بايد باشد . ما نبايد دچار اين اشتباه شويم كه پس سلب هم يك مناط جداگانه‌اى در شئ اقتضا مىكند و به عدد سلبها خصوصيتهاى جداگانه در شئ هست . اگر من سفيد باشم ملاكى در من هست ، اگر بلند باشم ملاكى در من دارد .\r\nنبايد فكر كنيم كه پس « زيد نيستم » هم يك ملاكى در من دارد ؛ عمرو نيستم ، يك خصوصيت ديگر در من هست . نه ، اينها ديگر خصوصيتهاى جدا از يكديگر نيستند كه قابل اثبات و نفى باشد .\r\nمسأله اين بود كه يكى از واجب‌الوجودها امتيازش از ديگرى به عدم باشد . شيخ گفت كه اين عدم خودش خصوصيتى نيست ، و الّا هر چيزى عدمهاى غيرمتناهى در باره‌اش صدق مىكند . پس نمىشود گفت عدم ، خودش يك خصوصيتى است كه مىتواند مناط چيزى باشد . عدم فقط رفع است ، به اين معناست كه اين آن نيست .\r\nعدم ، اثبات نيست . اگر مىگويم مثلًا فلان چيز سبز نيست ، منظور اين نيست كه يك خصوصيتى در او هست به نام نيستىِ سبز ، بلكه منظور اين است كه فلان خصوصيت اثباتى را ندارد .\r\nشيخ مىگويد ما از شما سؤال مىكنيم كه آن امر زياده كه در يكى از واجب‌الوجودهاست ، آيا دخلى در وجوب وجود كه همان امر مشترك است دارد ؟\r\nيعنى آيا آن زياده شرط وجوب وجود است يا شرط وجوب وجود نيست ؟ اگر بگوييد زياده شرط وجوب وجود است ، پس بايد در ديگرى هم وجود داشته باشد ؛ نمىشود كه مشروط بدون شرط باشد .\r\nاگر بگوييد زياده شرط وجوب وجود نيست ، فقط همان زياده است ، فقط يك خصوصيتى است ، مثل ضمّ الحجر فى جنب الانسان ، يك امرى است كه در اينجا ملحق شده به وجوب وجود ، ولى شرط تحقق وجوب وجود نيست ؛ در اين صورت آن ايراد قبلى وارد نيست ، ولى يك ايراد ديگر وارد مىشود . آن ايراد اين است كه لازم مىآيد كه واجب‌الوجود در خارج مركب باشد از وجوب وجود و زياده ، يعنى اين فرد واجب‌الوجود باشد مع زيادةٍ ؛ و ادلهء امتناع تركيب در واجب‌الوجود اين\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nمطلب را نفى مىكند .\r\n\r\nبيان ديگر شيخ در رد اين وجه\r\nشيخ برمىگردد و مطلب را به شكل ديگرى بيان مىكند . آن شكل ديگر اين است : بحث ما در اين است كه دو واجب‌الوجود كه در وجوب وجود اشتراك دارند ، مختلف‌الحقيقه هستند ، يعنى دو حقيقت و دو نوع مختلفند . اشتراكشان در امر جنسى است و اختلافشان در فصل . اين بيان همان راهى است كه در اوايل كتاب هم ذكر كرده‌اند و بهتر است .\r\n\r\nتفاوت جنس و فصل با عرض عام و خاص\r\nدر باب جنس و فصل ، فرق ميان جنس و فصل با عرض و معروض چيست ؟\r\nچطور شده كه مثلًا در باب انسان مىگويند كه « حيوان » جنس است و « ناطق » فصل است ، ولى مثلًا « ماشى » عرض عام است و « ضاحك » عرض خاص ؟ حالا اگر ما به جاى ناطق ، ضاحك را بگذاريم چه عيبى دارد ؟ بياييم بگوييم كه حيوان جنس است و ضاحك فصل است ؛ چون اگر ملاك امتياز مىخواهيم ، مىشود كه وجه امتياز يك نوع از نوع ديگر عرض خاص باشد . با عرض خاص هم مىشود يك نوع را از نوع ديگر تميز داد . پس فرق اينها چيست ؟ چطور شده كه يك چيزى را آمده‌اند « فصل » گفته‌اند و يك چيز ديگر را « عرض خاص » ؟ چطور ميان فصل و عرض خاص فرق گذاشته‌اند ؟ جواب اين است كه اين يك امر قراردادى نيست . فصل آن چيزى است كه جنس بدون آن نمىتواند تحقق داشته باشد ؛ يعنى جنس بدون آن يك معنايى است كه نمىتواند تحقق داشته باشد ؛ بىنياز از او نيست ؛ فقط در ضمن آن است كه مىتواند وجود داشته باشد و بس . ولى عرض خاص و عرض عام چيزى هستند كه جنس قبل از آنها با فصل خودش تحقق دارد و بىنياز از آنهاست . آنها در مرحلهء بعد از تحقق ، عارض اين مىشوند . جنس به آن چيزى مىگوييم كه اصلًا نمىتواند بدون فصل تحقق داشته باشد ، تحققش توأم با تحقق فصل است ، بلكه به يك معنا فرع تحقق فصل است . تحقق جنس فرع تحقق فصل است . ولى عرض آن چيزى است كه بعد از اينكه جنس محقق شد ، كه حتماً بايد در ضمن فصل محقق شود ، در خارج ،\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nعارض وجود ايندو مىشود . مثلًا مىگوييم عدد براى مراتب اعداد جنس است .\r\nعدد براى 2 و 3 و 4 و 5 الى آخر ، جنس است ؛ يعنى چه ؟ يعنى اين كه عدد بدون آنكه 2 باشد يا 3 باشد يا 4 باشد و يا 5 باشد نمىتواند محقق بشود . اصلًا تحققش به تحقق يكى از اينهاست . نه اينكه وقتى مثلًا عدد 10 تحقق پيدا كرد ، عدد بودن وجودى است كه عارض آن شده باشد ؛ نه ، اصلًا تحققش به تحقق ده بودن و بيست بودن و امثال اينهاست .\r\nاما جفت بودن يا طاق بودن چنين نيست . بعد از آنكه عدد تحقق پيدا كرد ، در مرتبهء بعد متصف به اين مىشود كه طاق است يا جفت است ، يا مثلًا 10 منقسم به دو پنج‌تا مىشود و نظاير آن .\r\nمثال ديگر : لون نمىتواند بدون آنكه سفيد باشد يا سياه باشد يا فلان رنگ باشد ، وجود داشته باشد . اصلًا معنى ندارد كه بدون يكى از آنها تحقق يابد . لون آن چيزى است كه در عالم واقع و نفس‌الامر يا اين رنگ است يا آن رنگ است و يا رنگ ديگر ، يعنى يا عين سفيد است يا عين سياه و يا عين رنگ ديگر ؛ و لهذا مىگوييم لون سفيد ، نه لونى كه اول لون محقق شده و بعد سفيد عارض آن شده باشد ؛ لونى كه تحققش عين تحقق سفيدى است .\r\n\r\nرابطهء فصل و جنس\r\nاين است كه مىگويند فصل تحقق‌دهندهء جنس است ؛ يعنى رابطهء فصل با جنس اين است كه فصل محقِّق و جنس متحقَّق است ، فصل حقيقت‌بخش جنس است .\r\nالبته بعد ملاصدرا و شاگردان او به اين مطلب رسيده‌اند كه حتى فصول اخيره همان انحاء وجودات هستند ، كه اين مطلب خيلى دقيقتر و بالاتر مىشود . پس رابطهء فصل و جنس چنين رابطه‌اى شد .\r\n\r\nرابطهء فصل و نوع\r\nاينجا يك مطلب را بايد بگوييم كه رابطهء فصل با نوع يك رابطه است ، و رابطهء فصل با جنس يك رابطهء ديگر . رابطهء عرض خاص با نوع و جنس يك رابطه است و رابطهء فصل رابطهء ديگر . گفتيم كه رابطهء فصل با جنس اين است كه فصل تحقق‌بخش جنس است ، و رابطهء عرض خاص با نوع و جنس و فصل اين است كه بعد از تحقق\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nآنها و در مرتبهء بعد به آنها ملحق مىشود . رابطهء فصل با نوع اين است كه معنى آن را معنى مىكند . « معنى آن را معنى مىكند » يعنى چه ؟ يعنى فصل آن است كه نه فقط به نوع تحقق مىبخشد ، بلكه ماهيت نوع را تشكيل مىدهد ، جزء ماهيت نوع است .\r\nپس وقتى فصل با نوع مقايسه شود ، جزء ماهيت و معنى نوع است ؛ و چون با جنس مقايسه شود ، تحقق‌بخش اوست .\r\nولى عرض خاص نه جزء ماهيت معروض خودش است و نه تحقق‌بخش آن ، بلكه ماهيت معروضش بدون آن تشكيل مىشود و وجود آن معروض هم بدون آن تحقق پيدا مىكند . عرض در مرتبهء بعد از ماهيت و وجود معروضش عارض آن مىشود .\r\nچون رابطهء فصل با نوع در مرحلهء ماهيت است ، فصل تشكيل‌دهندهء ماهيت و معنى آن است . بدون فصل ، معنى ماهيت حتى در ذهن هم قابل تصور نيست . ولى رابطهء فصل و جنس چنين نيست كه بدون فصل نتوان ماهيت جنس را تصور نمود ، بلكه جنس بدون فصل تحقق ندارد . عرض خاص هم كه مشخص است .\r\nحالا مىگوييم اگر دو واجب‌الوجود داشته باشيم كه جنس مشتركشان « وجوب وجود » باشد ، بايد مابه الامتيازهايى داشته باشند كه آن مابه‌الامتيازها فصول ايندو خواهند بود . رابطهء جنس و فصل چيست ؟ فصل رابطه‌اش تحصل دادن است نه تشكيل دادن محض . شيخ مىگويد اين در جايى درست است كه در خود آن معنا وجود و تحقق عين ماهيت معنى نباشد . خود آن معنى ، كه ما آن را جنس فرض كرديم ، خود آن از نوع وجود و سنخ وجود است ، يعنى همان وجوب وجود . آنوقت اگر اين بخواهد فصل داشته باشد ، لازم مىآيد كه چيزى كه مقسّم است مقوّم واقع شود . « إذ قُلِبَ المقسِّمُ مقوّماً » « 1 » يعنى لازم مىآيد آن چيزى كه شأنش تحقق‌بخشيدن جنس است ، تشكيل دهندهء ماهيت آن واقع شود .\r\nبقيهء مطلب براى روز بعد . عبارتهاى آن طولانى و زياد و اين برهان خيلى مشوش است . در روايات نيز همچو مطلبى به شكل ديگرى آمده . بنابراين بايد اين را آن جورى كه حكماً گفته‌اند خوب توضيح بدهيم تا بعد ببينيم آنچه را كه در روايات آمده چگونه مىتوانيم معنى كنيم .\r\n\r\n\r\n\r\n\r\n","description":"","footnote":"\r\n( 1 ) . [ شرح منظومه ، المقصدالاول ، الفريدةالاولى ، غرر فى احكام سلبية للوجود . 
  ]\r\n","page_name":" 230 ","page_number":230},
  {"content":"\r\n\r\nسؤال : آيا اين بحثى كه در پيرامون فصل كرديم ، اين معنى را نمىدهد كه صورت هم در اشياء يك واقعيت اصيلى است ؟ استاد : چرا ، صورت در مقابل ماده همين جور هم هست ؛ يعنى نسبت صورت به ماده همان نسبت فصل است به جنس . همانطور كه فصل حقيقت‌بخش وتحقق‌بخش و تحصل‌بخش جنس است ، صورت هم تحصل‌بخش ماده است ، در نزد آنهايى كه قائل به ماده هستند .\r\nسؤال : در اينجا كه مىگوييم واجب‌الوجود [ براى تمايز از ديگرى 
  ] فصل داشته باشد ، از وجوب وجود خارج مىشود ، چون تحققش اصلًا به وجوب وجود است .\r\nاستاد : بله ، همين است .\r\nسؤال : اين بيان هگل چگونه است ؟ استاد : حالا آن حرف ديگرى است كه هگل مىگويد . او مىگويد وقتى كه شما يك چيزى را نفى مىكنيد ، قهراً مستلزم اين است كه يك چيز ديگرى را اثبات كنيد ، و الّا نمىشود كه همه چيز در آن نفى شود . اين در بعضى موارد درست است و در بعضى موارد درست نيست ، زيرا ما دوجور سالبه داريم ، دوجور سلب داريم : يكى سلب به انتفاء موضوع ، و ديگرى سلب با اثبات موضوع . در مواردى كه سلب به انتفاء موضوع باشد ، فقط سلب صورت مىگيرد و به هيچ وجه مستلزم يك ايجابى نيست ، اما در موردى كه موضوعى را اول محقق فرض كرديم و بعد چيزى را از او سلب مىكنيم ، قهراً يك امر اثباتى هست كه چيزى از آن موضوع سلب مىكنيم .\r\nپس وقتى چيزى را از آن موضوع نفى كرديم ، قهراً يك چيز ديگرى را - اگرچه بيان نكرده‌ايم - اثبات نموده‌ايم . مثلًا اگر شما در يك جا بگوييد كه اين سفيد نيست ، بالاخره سبز است يا سرخ است ، يا رنگ ديگرى است .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nسؤال : در جلسات پيش بحثى را دربارهء ملاك كثرت فرموديد و امورى مادى مانند أين و وضع را ملاك كثرت بيان كرديد . در مجردات چگونه است اگر وحدت نوعى و جنسى داشته باشند ؟ استاد : اصلًا در آنجا كثرت نيست .\r\n- در ارواح هم كثرت نيست ؟ استاد : نه ، كثرت در آنجا نيست . ارواحى كه مقصود از آنها ارواح مجرده و عقول مجرده است كه در مقابل اين دنيا هستند ، اختلاف آنها اختلاف نوعى است نه اختلاف فردى ، يعنى اختلاف ذاتى است ؛ يعنى هر عقل مجردى به حسب نوع با عقل مجرد ديگر متباين است . در آنجا چنين نيست كه ما دو عقل مجرد از يك نوع داشته باشيم . اما ارواح انسانها ، يعنى اينها كه در قوس صعود به اصطلاح قرار گرفته‌اند ، آنها تشخص خودشان را از همان ماده‌اى كه به وجود آمده‌اند كسب كرده‌اند .\r\n- آيا مىتوانيم بگوييم كه عقول در دومرتبهء مساوى نيستند ؟ استاد : معنايش همين است . وقتى از يك نوع نيستند يعنى در يك درجه نيستند .\r\n- يعنى اختلاف انواعشان به اختلاف مراتبشان است ؟ استاد : بله ، اختلاف انواع همان اختلاف مراتب مىشود . البته در آنجا اشراقيون قائل به اختلاف انواع بر وحدت مرتبه هستند ، كه آنها را « عقول متكافئه » يا « عقول عرضيه » مىگويند . معنايش اين است كه اينها از نظر مرتبه اختلاف ندارند ، ولى نوعيتشان مختلف است . اما مشّائين قائل به عقول عرضيه نيستند ، يعنى معتقدند كه هرجا اختلاف نوعى باشد اختلاف مرتبه است .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nشرح و توضيح متن\r\nقسمتهايى كه در دو درس گذشته خوانديم حدود سه صفحه شده است كه عبارتهاى آن را نخوانده‌ايم . امروز اين عبارتها را مىخوانيم و معنى مىكنيم تا برسيم به فصل بعد .\r\nو ايضاً ، فإنا نقول : إن وجوب‌الوجود لايجوز أن يكون معنى مشتركاً فيه لعدة بوجه من‌الوجوه ، لا مختلفى الحقائق والانواع و لا متفقى الحقائق والانواع « 1 » .\r\n\r\n\r\n\r\n\r\n","description":"","footnote":"\r\n( 1 ) . در نسخه‌ها چنين آمده : « . . . لا متفقى الحقائق والانواع و لا مختلفى الحقائق والانواع » . اين غلط ظاهراً از نسخه‌ها باشد . بايد اول « مختلفى الحقائق والانواع » باشد و بعد « متفقى الحقائق والانواع » . اين نسخه‌هايى كه پيش محشّين بوده نيز به همان صورت غلط بوده . به اين دليل عبارت نسخه‌ها غلط است كه بعد مىگويد : « أما أول ذلك فإن وجوب‌الوجود لا ماهية له تقارنه غير وجوب‌الوجود » ؛ اينجا اول مختلف الحقيقه را ذكر كرده . در صورتى كه عبارت نسخه‌ها درست مىبود ، بايد اول احكام متفق‌الانواع را گفته باشد ، به اين معنا كه وجوب وجود حكم نوع را داشته باشد و افرادش متفق‌الحقيقة باشند . از محشّين ، ملا اولياء و سيد احمد در اينجا حاشيه‌دارند . ملا اولياء گفته اينكه اول مختلف‌الحقيقة را بيان كرده از جنبهء اختصار و اجمال است . اين حرف معنى ندارد كه ما دو قسم ذكر كنيم ، اما قسم دوم را اول بناميم و شرح كنيم . اگر مسألهء اختصار و اجمال هم باشد ، چنين نيست ، از نظر اختصار و اجمال هم اين خيلى مفصلتر است ، مگر اينكه بگوييم « اول است » يعنى خيلى مفصلتر است . آن محشّى ديگر خواسته آنچه را كه شيخ تا اينجا گفته همه را مربوط به همان متفقىالحقائق بداند ، در صورتى كه اين عبارات به هيچ‌وجه با آن جور در نمىآيد ، همه با مختلف‌الحقايق جور در مىآيد . بعلاوه متفقىالحقائق را در نيم صفحه ، بعد از يك ورق ، اشاره مىكند ، كه بعد عرض مىكنم .\r\n","page_name":" 233 ","page_number":233},
  {"content":"\r\n\r\nوجوب وجود نمىتواند يك معناى مشتركٌ فيه باشد ، به اين معنا كه جنس باشد براى انواعى ، يا اينكه نوع باشد براى افرادى .\r\nاما شيخ اين فرض را كه عرض كرديم عرض عام يا عرض خاص باشد ، مطرح نكرده ، از باب اينكه قبلًا مطلبى را گفته كه چنين چيزى محال است .\r\nأما أول ذلك فإن وجوب‌الوجود لا ماهية له تقارنه غير وجوب‌الوجود ، فلا يمكن أن يكون لحقيقة وجوب‌الوجود اختلاف بعد وجوب‌الوجود .\r\nاما قسم اول كه همان مختلف‌الحقايق است : اينكه وجوب وجود را جنس بدانيم براى افرادى كه آن افراد هر كدام حقيقتشان با حقيقت ديگرى از نظر فصل اختلاف دارد ، محال است ، زيرا « وجوب وجود » هيچ ماهيتى كه مقارن او شود غير از وجوب وجود را نمىتواند [ به عنوان فصل 
  ] داشته باشد . همين بيان ، خود دليل بر اين است كه مختلف‌الحقائق را توضيح مىدهد ، چون در مختلف‌الحقائق است كه فصل ماهيتى است كه مقارن با جنس مىشود . در مختلف‌الحقيقه وجوب وجود جنس مىشود و آنچه با او مقارن مىشود فصل است كه ماهيت است . ولى در مورد متفق‌الحقيقه آنچه كه مقارن مىشود عوارض است . درباب عوارض تعبير « ماهيت » نمىكنند . اين خودش يك قرينه است . پس امكان ندارد كه حقيقت وجوب وجود بعد از وجوب اختلاف داشته باشد ؛ يعنى افرادى كه « وجوب وجود » حقيقت آنهاست ، اينكه اين وجوب جزء حقيقت باشد و حقيقت آنها غير از اين ، جزء ديگر هم داشته باشد ، ممكن نيست .\r\nبيان ديگر :\r\nو أيضاً ، لا يخلو إما أن يكون ما يختلف به احاد واجب‌الوجود بعد الإتفاق فى وجوب‌الوجود أشياء موجودة لكلّ واحد من‌المتفقين فيه بها يخالفه صاحبه ،\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nأو غيرموجودة لشىء منها ، أو موجودة لبعضها و ليس فىالبعض الاخر إلا عدمها .\r\nكه اين قهراً همان فصل مىشود ، همان كه به جاى فصل است ؛ يعنى مابه‌الامتياز يا در همهء آنها امر وجودى است ، يا در همهء آنها امر عدمى است ، يا در يكى وجودى است و در يكى عدمى ، يعنى در واقع هيچ‌چيز نيست . شيخ اول شق وسط را ذكر كرده است كه همان « غير موجودة لشىء منها » باشد :\r\nفإن كانت غير موجودة و ليس هناك شىء يقع به‌الاختلاف بعد الإتفاق ، فلا اختلاف بينهما فىالحقائق ، فهى متفقة الحقائق ، وقد قلنا إنها تختلف حقائقها بعد ما اشتركت فيه ، و إن كانت غير موجودة فى بعضها و موجودة فى بعضها ؛ مثلًا أن يكون أحدهما انفصل عن الاخر بأن له حقيقة وجوب‌الوجود ، و شيئاً هوالشرط فىالانفصال ، وللاخر حقيقة وجوب‌الوجود مع عدم الشرط الذى لذلك ، و إنما فارقه لأجل هذا العدم فقط ، و ليس هناك شىء إلا العدم ينفصل به عن الاخر ، فيكون من شأن وجوب‌الوجود بالحقيقة التى له أن تثبت قائمة مع عدم شرط يلحق به ، والعدم « 1 » لا معنى له محصلا فىالاشياء ، و إلا لكان فى شىء واحد معان بلانهاية فإنّ فيه اختلاف أشياء بلانهاية .\r\nاگر چنين است [ كه آن مابه‌الامتياز غير موجود در هر كدام است ، 
  ] پس اينها با هم اساساً اختلاف ندارند ، و حال آنكه فرض ما اين است كه اينها مختلف‌الحقايق هستند . مرحوم سيد احمد كه فرض كرده بيان سابق در بارهء امور متفق‌الحقيقه است ، به اين عبارت كه رسيده گفته است اين « فالاختلاف بينهما فى الحقائق » يعنى « فىالحقائق الشخصية » كه اين بيان درستى نيست .\r\nخلاصه اينكه : اگر بگوييم اينها امورى مختلف‌الحقيقه هستند و وجوب وجود به\r\n\r\n\r\n\r\n\r\n","description":"","footnote":"\r\n( 1 ) . در بعضى نسخه‌ها « فالعدم » است و در بعضى نسخه‌ها « والعدم » كه « والعدم » از « فالعدم » بهتر است . اگر « فإنّ العدم » مىبود از هر دو بهتر بود .\r\n","page_name":" 235 ","page_number":235},
  {"content":"\r\n\r\nمنزلهء جنس است براى اين امور مختلف الحقيقه ، پس بايد در فصل با يكديگر اختلاف داشته باشند ؛ در يك چيزى بايد با يكديگر اختلاف داشته باشند كه ما اسم آن چيز را « فصل » مىگذاريم . حالا آن چيزى كه مابه‌الاختلاف است ، يا در هر دو امر عدمى است ، يعنى ذات هر دو فقط وجوب وجود است ليس إلّا ، يا در هر دو امر وجودى است ، يا در يكى وجودى است و در ديگرى عدمى .\r\nاگر در هر دو امر عدمى باشد ، پس چرا گفته مىشود كه اينها با يكديگر در حقيقت اختلاف دارند ؟ حقيقت اين وجوب وجود است ، حقيقت آن هم وجوب وجود است ؛ پس اينها در چيزى با هم اختلاف ندارند .\r\nاگر يكى وجودى است و ديگرى عدمى ، بيان ديگرى دارد . آن وقت جوابش اين است كه اين شبيه به همان مثال دو خط مىشود . گفتيم كه يك خط نيم‌مترى و يك خط يك‌مترى اختلافشان اين است كه آنچه خط نيم‌مترى دارد خط يك مترى هم دارد ، [ ولى آنچه خط يك‌مترى اضافه بر نيم‌متر دارد خط نيم‌مترى ندارد . 
  ] فرقشان در نداشتن است ؛ آنچه كه يك مترى دارد ، نيم‌مترى ندارد ، ولى هرچه كه نيم‌مترى دارد ، يك‌مترى هم دارد . اين تقريباً از قبيل تشكيك مىشود . شيخ مىگويد : اگر از اين قبيل باشد ، [ اين سؤال را مطرح مىكنيم 
  ] كه آيا آن واجب‌الوجودى كه وجه امتيازش امر عدمى است ، وقتى تحقق پيدا كرد وجوب وجود هم تحقق پيدا كرده است يا نه ؟ ناچار بايد گفت تحقق پيدا كرده است . پس آنچه كه در ديگرى زياده هست هيچ دخالتى در وجوب وجود ندارد .\r\nچنان كه از خارج عرض كرديم ، عدمْ تحصلى ندارد ، مابازائى ندارد . اگر در يك چيزى امرى نيست و نبودِ آن صدق مىكند ، چنين نيست كه يك مابازاء داشته باشد .\r\nوقتى مىگوييم زيد عمرو نيست ، زيد در زيد بودن خود يك خصوصيات وجودى دارد كه به آن ملاكها زيد بودنش هست . اما عمرو نبودن و بكر نبودن او چنين نيست .\r\nآن نيستها نيازى به ملاك جداگانه‌اى از اين هستى ندارد ؛ [ والّا 
  ] بايد در يك چيز ، غيرمتناهى معانى وجود داشته باشد ؛ چون در هر چيزى هستيهاى متناهى صادق است و نيستيهاى غيرمتناهى ؛ اگر بنا باشد كه اين نيستيها مابازاء داشته باشند ، بايد جنبه‌هاى يك شئ متناهى ، غيرمتناهى باشد . در مقام مثال ، مثل اين است كه يك شخص كه امور دنيايى را به خود اختصاص داده است : فرش دارد ، ملك دارد ، اتومبيل دارد ، هواپيما دارد ، كشتى دارد ؛ مابازاء همه اينها در خارج چيزهايى\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nهست ؛ بايد چيزى به نام « كشتى » وجود داشته باشد كه اين ، ملاك آن داشتن او باشد ؛ بايد چيزى به نام هواپيما و فرش و ملك وجود داشته باشد تا ملاكِ داشتن او گردد . و از طرف ديگر يك فقير آسمان‌جل صد برابر اينها را ندارد ؛ يعنى اگر در بارهء آن شخص « هزار قلم دارد » صدق مىكند ، در بارهء اين شخص « ميليونها قلم ندارد » صدق مىكند . اين شخص فرش ندارد ، خانه ندارد ، لباس ندارد ، كشتى ندارد ، هواپيما ندارد و هزاران امور ديگر را ندارد . شيخ مىگويد اين « ندارد » ها كه ملاك نمىخواهد ، ملاكى كه در خارج وجود داشته باشد ؛ آن فقط نيستى است ، ملاكش نيستى است .\r\nحال اين [ واجب‌الوجود 
  ] دوم كه فقط امر مشترك را دارد و زيادتى را كه ديگرى دارد ، ندارد :\r\nفلا « 1 » يخلو إما أن يكون وجوب‌الوجود محقّقاً فىالثانى من دون‌الزيادة التى له ، أو لا يكون . . .\r\nفقد وضح أن الأول لا جنس له ، و لا ماهية له ، و لا كيفية له ، و لا كمية له ، و لا أين له ، و لا متى له ، و لا ندّ له ، و لا شريك له ، و لا ضدّ له ، تعالى و جلّ ، و أنه لا حدّ له ، و لا برهان عليه ، بل هو البرهان على كل شىء ، بل هو إنما عليه الدلائل الواضحة ، و أنه إذا حققته فإنما يوصف بعد الانية بسلب المشابهات عنه ، و بإيجاب الإضافات كلها إليه ، فإن كل شىء منه و ليس هو مشاركاً لما منه ، و هو مبدأ كل شىء و ليس هو شيئاً من‌الأشياء بعده .\r\nواجب‌الوجود « 2 » لا ندّ له ، يعنى لا مثل له ، و همين طور لا ضدّ له ، زيرا دو ضد در جنس قريب مشترك هستند و در فصل مختلف ، اما واجب‌الوجود نه جنس دارد و نه فصل ، پس ضد ندارد .\r\nلا كيفية له ، چون كيفيت عرض است و واجب‌الوجود عرض ندارد و چيزى عارض او نمىشود . در اصطلاح منطق ، برهان استدلال به شئ است از راه علل آن\r\n\r\n\r\n\r\n\r\n","description":"","footnote":"\r\n( 1 ) . از اينجا تا آخر فصل ، نوار آن در دست نيست .\r\n( 2 ) . [ اين قسمت تا آخر اين فصل از روى دستنوشتهء شهيد دكتر محمود قندى - كه در حادثه هفتم تير به شهادت رسيد و در آن زمان وزير پست و تلگراف و تلفن جمهورى اسلامى بود - تنظيم شده است . 
  ]\r\n","page_name":" 237 ","page_number":237},
  {"content":"\r\n\r\nشئ ، كه « برهان لمّى » ناميده مىشود . دليل ، استدلال به شئ است از راه آثار و علائم شئ ، كه « برهان إنّى » ناميده مىشود . واجب‌الوجود برهان ندارد ، بلكه او برهان بر همه چيز است . براى او دلايل واضحه ، كه احياناً به دليل « برهان إنّى » نيز مىگويند ، وارد مىشود .\r\nشيخ در اشارات در صدد اقامهء برهان لمّى است ، كه آن را « برهان صدّيقين » خوانده است .\r\nشيخ گفته است كه من از خود ذات به ذات برهان مىآورم و اين إنّى نيست ، بلكه لمّى است .\r\nيك اصطلاحى هگل آورده كه از كليدهاى فلسفهء اوست . او مىگويد فلسفه كارش توضيح جهان است و مىخواهد از راه تعليل ، يعنى بيان علت اشياء ، جهان را توضيح دهد . بعد مىگويد علت در امور جزئى مىتواند توضيح‌دهنده باشد ، ولى در كل جهان نمىتواند . مثلًا مىپرسيم چرا آب منجمد شد ؟ مىگوييم چون حرارت زير صفر است . ولى در كل جهان وقتى به علت نخستين مىرسيم ، او چون علت ندارد توضيح ندارد ، و چون او توضيح ندارد پس هيچ چيز توضيح ندارد ، زيرا همهء توضيحات به او منتهى مىشود . مىگويد چون فلسفه‌ها به دنبال علت رفته‌اند به نتيجه نرسيده‌اند . اما او دليل را قابل قبول مىداند و مىگويد دليل به طور قطع نتيجه مىدهد ، و خدا را دليل نخستين مىداند .\r\nاما در فلسفهء صدرائى ، بنا بر مبناى اصالت وجود ، عليت عين دليل خواهد بود .\r\nشيخ چيزى مىگويد كه معيار او براى اثبات همهء صفات است : يكى سلب مشابهات از او ، و ديگرى ايجاب يك سلسله نسب براى او .\r\nدر آخر شيخ وارد اين مطلب مىشود كه « و هو مبدأ كل شئ و ليس هو شيئاً من‌الاشياء بعده » . در بسيارى از نسخه‌ها « مبدأ » ندارد ، كه مىشود « و هو كل شئ » .\r\nاگر اين طور باشد ، معلوم مىشود كه شيخ هم به اين مطلب كه « بسيط الحقيقة كل الاشياء » رسيده است .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nفصل ششم : ادامه بحث در صفات واجب الوجود\r\n\r\nواجب‌الوجود موجود فوق تمام است\r\nگفته‌ايم كه موجودات را به چهار دسته تقسيم مىكنند : اول موجود ناقص ، دوم موجود مكتفى بذات ، سوم موجود تمام ، چهارم موجود فوق تمام .\r\n\r\nموجود ناقص\r\n[ موجود ناقص عبارت است از موجودى كه فاقد كمالى است و امكان رسيدن به آن را دارد ولى در رسيدن به آن كمال نيازمند به علل خارجى است . 
  ]\r\n. . . « 1 » بنابراين ممكن است كسى بيايد و به شكل ديگرى موجودات را دسته‌بندى كند ، همان‌طور كه گاهى خودمان تقسيم مىكنيم ، مثلًا بگويد كه جماد ناقصتر است از نبات ، نبات ناقصتر است از حيوان ، حيوان ناقصتر است از انسان ، و متقابلًا انسان كاملتر است از حيوان . اما وقتى ما مىگوييم جماد از نبات ناقصتر است مقصود اين نيست كه يك كمالى ، هم براى جماد و هم براى نبات ممكن است ، و آنچه كه براى هردو ممكن بوده ، نبات آن را واجد است و جماد فاقد است ؛ نه ، جماد به حسب طبيعت و امكان استعدادى خودش ، اگر در همان شرايطى كه نبات قرار گرفته هم قرار بگيرد امكان آن كمال براى او نيست . پس ناقصى كه در اينجا مىگوييم ، با اين\r\n\r\n\r\n\r\n\r\n","description":"","footnote":"\r\n( 1 ) . [ حدود ده دقيقه از اول درس كه در باره موجود ناقص بحث شده ، ضبط نشده است . 
  ]\r\n","page_name":" 239 ","page_number":239},
  {"content":"\r\n\r\nاصطلاح خاص و معنى خاص منظور است .\r\n\r\nموجود مكتفى بذاته\r\nموجود مكتفى در اصطلاح اين فلاسفه عبارت است از موجودى كه فاقد كمالى است ولى امكان رسيدن به آن كمال هم در او هست ، اما در رسيدنش به اين كمالِ ممكن نيازمند به علل خارج از وجود خود نيست ، همان علل درونى كه در خود دارد كافى است براى اينكه او را از قوه به فعليت برساند . ولى موجود ناقص ، علل درونىاش كافى نيست و علل بيرونى بايد داشته باشد . اين فلاسفه كه قائل به افلاك و معتقد به نفوس فلكى بودند ، اعتقاد داشتند كه اين نفوس فلكى نفوسى هستند كه دائماً در حال تكاملند ، ولى آن كمالى را كه ندارند و واجد مىشوند ، فقط از علل درونى خود كسب مىكنند نه از علل خارج از وجود خود . مقصود از علل درونى ، آن عللى است كه به وجود آورندهء آنهاست ، مثلًا عالم عقول كه نسبت به اين نفوس باطن هستند و اينها نسبت به آن عقول ظاهر . آن نفوس از همان باطن خودشان مدد مىگيرند نه از بيرون وجود خود .\r\nآن نفوس فلكى ، چون نفس هستند ، كمال معقول و كمال معنوى پيدا مىكنند ، ولى با انسان اين فرق را دارند كه انسان اگر بخواهد به كمالات خودش برسد از علل بيرونى استفاده مىكند . يك بچه وقتى بخواهد باسواد شود ، نيازمند به معلم است ، نيازمند به مربى است ، از نظر جسمى هم نيازمند به غذاى خارجى است ، نيازمند به آب است ، نيازمند به هواست ، و مانند آن . پس اين تفاوت ميان نفس فلكى و نفس انسانى هست كه نفس فلكى ، به عقيدهء اينها ، از درون خودش استفاده مىكند و نفس انسانى از بيرون خود .\r\n\r\nدو جنبه‌اى بودن انسان در كسب كمالات\r\nالبته اينها و خصوصاً اشراقيون و حكمايى كه جنبه‌هاى عرفانى دارند ، به اين اصل معتقدند كه نفس انسان يك موجود دوجنبه‌اى است ( و اين نكته‌اى است كه بايد به آن توجه كنيم ) يعنى موجودى است كه به قول مولوى دو دهان دارد و از دو راه مىتواند تغذيه كند ، هم مىتواند از علل خارج از خودش استفاده كند و هم مىتواند راه ديگرى را طى كند و از راه درون خودش بهره‌مند شود . آن وقت\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nمىگويند انبياء و همهء كسانى كه راه انبياء را طى كنند ، يعنى عرفا و كسانى كه سير و سلوك معنوى مىكنند ، اينها مكتفى بذاته هستند ، يعنى از علل عَرْضى و علل خارج از وجود خود استفاده نمىكنند ، بلكه از علل درونى و از علل باطنى كسب فيض مىكنند . آنها علوم خودشان را « علم لدنّى » مىگويند . علم لدنّى هم به اين معناست .\r\nقرآن هم مىفرمايد : « فَوَجَدا عَبْداً مِنْ عِبادنا اتَيْناهُ رَحْمَةً مِنْ عِنْدِنا وَ عَلَّمْناهُ مِنْ لَدُنّا عِلْماً » « 1 » اين را علم لدنّى براى انسان مىگويند . در تعبير ديگرى « علم افاضى » گفته مىشود ، و در تعبير ديگر « علم اشراقى » ناميده مىشود .\r\nاين كه يك موجود از علل درون خودش كسب فيض كند ، منظور اين نيست كه خودش در درونش آنها را دارد . اگر بالفعل آنها را دارا بود كه احتياجى به جاى ديگر نداشت . معنايش اين است كه از علل درونى و از علل باطنى به نفس و قلب انسان افاضه مىشود .\r\nپس نفس انسان موجودى است كه در عين استفاده از علل خارجى و از معلم بيرونى ، مىتواند مسيرى را طى كند كه در آن مسير از علل درونى خودش استفاده نمايد . به قول مولوى :\r\nعاشقان را شد مدرس حسن دوست‌دفتر درس و سبق‌شان روى اوست خامشند و نعرهء تكرارشان‌مىرود تا عرش و تخت يارشان درسشان آشوب و چرخ و زلزله‌نى زيادات است و باب و سلسله قبل از اين مىگويد :\r\nآن طرف كه عشق مىافزود دردبوحنيفه و شافعى درسى نكرد « 2 » در اين زمينه‌ها بسيار حرف زده‌اند . غرض اين است كه موجود مكتفى بذاته يعنى موجود متناقص و فاقد كمال كه امكان وجدان آن كمال را دارد و چنين نيست كه حتماً از علل بيرونى بايد استفاده كند ، از درون خودش استفاده مىكند ؛ و اينها معتقدند كه پيامبران انسانهاى مكتفى بذاته هستند و معلم بيرونى ندارند .\r\n\r\n\r\n\r\n\r\n","description":"","footnote":"\r\n( 1 ) . كهف / 65 .\r\n( 2 ) . مثنوى معنوى ، دفتر سوم ، چاپ كلاله خاور ، ص 198 .\r\n","page_name":" 241 ","page_number":241},
  {"content":"\r\n\r\n\r\nموجود تمام\r\nموجود تام آن موجودى است كه هر كمال ممكنى كه براى او هست و هر حد و اندازهء كمالى كه براى او ممكن است ، حاصل است ، يعنى ديگر متكامل نيست ، اين جور نيست كه اول در مرحلهء قوه‌باشد و بعد تدريجاً به فعليت برسد و كمالات خودش را تدريجاً كسب كند ، بلكه نحوهء وجودش به نحوى است كه از همان اوّلى كه وجود دارد ، كه چه بسا آن اوليتْ زمانى هم نباشد ، تمام كمالات ممكن را دارد ، حالت منتظره‌اى هيچ‌وقت براى او نبوده و نيست .\r\nبه عقيدهء اينها همهء مجردات ، يعنى عقول مجرده كه مجردهاى تام و بالذات هستند ، موجود تام مىباشند ، يعنى براى آنها ديگر تكامل وجود ندارد ، چون تكامل در جايى است كه يك فقدانى باشد و امكان رسيدن به وجدان وجود داشته باشد . در جايى كه فقدان نباشد يا اگر فقدان هست فقدان چيزى كه امكان وصول او هست نباشد ، تكامل معنى ندارد .\r\n\r\nموجود فوق تمام\r\nموجود فوق تمام عبارت است از موجودى كه تمام آنچه براى او به امكان عام ممكن است و هرچه كه براى او ممتنع نيست برايش حاصل است و بعلاوه وجودهاى ديگر از وجود او فائضند .\r\nموجود ناقص موجودى بود كه فاقد كمال است و در رسيدن به كمال نياز به علل بيرونى دارد . موجود تام آن است كه در كمال خود نيازمند به علتى از درون يا بيرون نيست ، به اين معنا كه تمام كمال خود را از ابتدا دارد . نيازمندىاش به اين معناست كه نياز در اصل وجودش و نياز در كمال وجودش هر دو يكى است .\r\nفوق تمام آن است كه نه‌تنها در وجود و در كمالات وجود به علتى بيرونى يا درونى نيازمند نيست و از همه بىنياز است ، بلكه علاوه بر آن ، كمالات ديگر و همهء وجودهاى ديگر از وجود او فائضند ؛ و اين مختص به واجب‌الوجود است . اين است كه مىگوييم : واجب‌الوجود تامٌّ بل فوق التمام .\r\n\r\nواجب‌الوجود خير محض است\r\nبحث ديگر اين است كه « واجب‌الوجود خيرٌ محضٌ » واجب‌الوجود خير محض است .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nمعناى خير و شر\r\nما بايد ببينيم كه اصلًا كلمهء « خير » و كلمهء « شر » كه نقطهء مقابل يكديگر قرار مىگيرند چيست ؟ اين مفهومها را تحليل بكنيم كه چيست ؟ مفهوم خير چيست ؟ چرا مىگوييم فلان چيز خير است و فلان چيز شر است ؟ حالا ما مطلق‌الخير را تعريف مىكنيم كه اعم باشد از خير مطلق و خير نسبى . ما چه تصورى از يك شئ خير داريم ؟ شئ خير يعنى شئ مطلوب . اگر چيزى داشته باشيم كه براى يك شئ ديگر خير است ، به اين معناست كه اين شئ به حسب طبيعت و جبلّت خودش طالب اوست و او را مىخواهد ، به حسب طبيعت خودش او را مىخواهد . اصولًا مسأله اختيار همين است .\r\nما به چه چيزهايى « شر » مىگوييم ؟ شر آن چيزى است كه نامطلوب است . به اعتبار نامطلوب بودن يك شئ ، آن را « شر » مىناميم ؛ يعنى اگر رابطه‌اش را با شئ ديگر در نظر بگيريم ، آن شئ نه تنها اين را نمىخواهد ، بلكه او را طرد و نفى مىكند و در واقع از او فرار مىكند .\r\nاز خود كلمهء « خوب » و « بد » چه تصورى داريد ؟ اگر شما مىگوييد فلان چيز خوب است ، چه تصورى از « خوبى » داريد ؟ اين مطلب را آقاى طباطبايى در جلد دوم اصول فلسفه در مقاله « ادراكات اعتبارى » تا حد زيادى توضيح داده‌اند ؛ يعنى ايشان از هر كس شايد بهتر اين مسأله را بيان كرده است و كسى ديگر اين مسأله را چنين تحليل نكرده است . اصلًا خوبى و بدى چيست ؟ مفهوم خوبى و بدى از كجا پيدا مىشود ؟ اگر رابطهء طلب و مطلوبى در عالم نباشد ، اگر رابطهء طلبى در عالم نباشد ، اگر موجودى نباشد كه طالب چيزى باشد و متقابلًا طالب چيز ديگرى نباشد و بلكه هارب از چيزى باشد ، اگر اين مفهوم طلب و هَرَب در عالم نباشد ، خوب و بدى هم در عالم نيست . درست توجه كنيد كه اگر در عالم هيچ چيزى طالب هيچ چيزى نباشد و هيچ چيزى هم هارب از هيچ چيزى نباشد ، نه خوب وجود دارد و نه بد .\r\nخوبى از همين رابطهء طلب پيدا مىشود . وقتى مىگوييم فلان شئ خوب است ، يعنى چيزى است كه دوست داشتنى است ، چيزى است كه جستجوكردنى است ، به دست آوردنى است . مفهوم « خوبى » از رابطهء طلب پيدا مىشود . از باب اينكه انسان در\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nانجام دادن فعل اختيارى به يك سلسله معانى و مفاهيم احتياج دارد كه او را به سوى آن فعل برانگيزد ، عقل انسان مفهوم « خوبى » را مىسازد ، براى اين كه طبيعت را به سوى مطلوبش هدايت كند ، طبيعت را به مطلوب خودش برساند . مقصودم از « طبيعت » آن نحوهء وجود تكوينى است ؛ يعنى عقل وجود واقعى خود و وجود تكوينى خود را به مطلوب خودش برساند . بنابراين اگر طالب و مطلوبى در عالم نباشد خوب و بدى هم اصلًا در عالم نيست . بدها همان چيزهايى است كه مىگوييم عقل حكم مىكند كه نبايد باشد ، يعنى همان چيزهايى است كه بايد از آنها دورى گزيد ؛ و خوبها آن چيزهايى است كه عقل مىگويد بايد باشد و بايد آنها را جستجو كرد . « چيزى بايد باشد » يعنى اينكه ما مىخواهيم او را جستجو كنيم .\r\nاگر انسان خير و شر را هم درست و خوب تحليل كند ، در نهايت امر به اين مىرسد كه « الخيرُ هو ما يتشوّقه شئ » كه تعريف « خير نسبى » است ، يا « ما يتشوّقه كل شىء » كه تعريف « خير مطلق » است . در خير نسبى مطلب خيلى روشن است .\r\nيك چيزى كه براى يك چيزى خوب است ، يعنى ملائم و مناسب است ، يعنى او را به كمال مترقّبش مىرساند يا عين كمال مترقّب اوست ؛ يعنى قوه و استعداد او را دارد كه به او برسد و اين قهراً خير اوست .\r\nانسان خيلى چيزها برايش خير است . انسان يك وجودى است كه داراى قوا و استعدادها و نيروهاى مختلف است و به حسب هر استعدادى كه دارد يك چيز براى آن قوه‌اش خير است . خير قوهء خيال ، خير قوهء حافظه ، خير قوهء باصره ، خير قوهء سامعه ، خير ذائقه و خير لامسه ، تا برسد به خير عاقله . اين را ما « خير نسبى » مىگوييم . بد هم قهراً همين‌جور مىشود و از اين جهت يك مفهوم نسبى مىشود يا لااقل بد نسبى هم داريم ؛ يعنى يك شئ ضد كمال شئ ديگر است و چون ضد كمال اوست آن شئ را طرد و نفى مىكند ، از او فرار مىكند . پس اين بد است . يك چيز ممكن است براى يك چيز خوب باشد و همان چيز عيناً براى چيز ديگر بد باشد . به قول مولوى :\r\nزهر مار آن مار را باشد حيات‌ليك آن مر آدمى را شد ممات زهر مار براى مار موجب بقاى حيات اوست ، براى او خير است ، و همان زهر چون براى آدمى موجب ممات است بد است .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nپس بد مطلق نباشد در جهان‌بد به نسبت باشد اين را هم بدان « 1 » اين حرف درستى است . حالا كه اين مسأله را دانستيم ، پس اساس خير برمىگردد به مطلوبيت ، ريشه‌اش آنجاست .\r\nگفتيم كه هر موجودى طالب كمال خودش است و از نقص خودش فرار مىكند .\r\nحال برمىگرديم و تحليل مىكنيم كه اين كمال و نقص‌ها به چه چيز برمىگردد ؟\r\nخوب و بدها و كمال و نقص‌ها به چه چيز برمىگردد ؟\r\n\r\nخير به وجود برمىگردد و شر به عدم\r\nخير به وجود برمىگردد و شر به عدم ؛ يعنى هر چيزى از آن جهت شر است كه يا خودش نيستى است يا اگر خودش نيستى نيست نوعى از هستى است كه سبب نيستيها مىشود ، يعنى بدىاش بدان جهت است كه سبب نيستيها مىشود .\r\nيك وقت مىگوييم جهل بد است ؛ چرا بد است ؟ چون نيستى علم است . علم چون كمال است خوب است ، و جهل از آن جهت كه نيستى علم است بد است . فقر بد است ، چون نادارى است ، نداشتن است ؛ نداشتن چه چيز ؟ نداشتن ثروت ، و ثروت امكان قدرت است و چون امكان قدرت است خوب است ، و فقر چون فقدان آن امكان قدرت است بد است .\r\nيا مثلًا مىگوييم كورى بد است ، چون فقدان بينايى است ، و بينايى خوب است .\r\nاين موارد چون عدمند ، خودشان بد هستند .\r\nولى يك چيزهاى ديگرى هستند كه ما به آنها « بد » مىگوييم اما خودشان عدم نيستند ، بلكه خودشان وجودند . ولى اين وجودها بالعرض بدند ، يعنى خودشان فىحد ذاته خوبند ، در وجود فىنفسه‌شان خوبند ، اما در وجود اضافى و در رابطه‌شان با موجود ديگر بد هستند ، چرا ؟ چون در او موجب عدم مىشوند . چرا مىگوييم جنگ بد است ، ولى مىگوييم صلح خوب است ؟ براى اينكه جنگ منشأ تخريبها و كشتارها و مردنها مىشود ، منشأ نيستيها مىشود . خود مردن را چرا مىگوييم بد است ؟ چون فقدان حيات است . مردن از آن ديد كه فقدان حيات است بد است . اگر كسى مردن را از ديد ديگرى كه تطوّر حيات است ببيند ، ديگر بد\r\n\r\n\r\n\r\n\r\n","description":"","footnote":"\r\n( 1 ) . مثنوى معنوى ، دفتر چهارم ، چاپ كلاله خاور ، ص 217 .\r\n","page_name":" 245 ","page_number":245},
  {"content":"\r\n\r\nنيست . باز مردن از آن جهت كه سبب مىشود يك موجودى قبل از اينكه به كمال خودش برسد متكوّن به دنياى ديگرى مىشود و ناقص مىماند ، از آن جهت هم بد است . ولى به هر حال ما مرگ را از آن جهت بد مىدانيم كه فقدان حيات است ، نيستى است .\r\nپس وقتى كه خير و شر را تحليل كنيم بر مىگردد به وجود و عدم . يك شئ از آن جهت كه موجود است خير است ، و از آن جهت كه معدوم است شر است . يك شئ از آن جهت كه كمال يك وجود است خير است ، و از آن جهت كه فقدان كمال يك وجود است شر است . و يك شئ موجود به اعتبار اينكه منشأ نيستى ديگرى مىشود ، در عين اين كه موجود است ، شر است ؛ مثل ميكروب كه از اين نظر كه خود يك موجود است و يك امر موجودى است ، با سلولهاى ديگر هيچ فرق نمىكند ، ولى چرا ما آن را شر مىدانيم اما آن سلولى را كه پوست را مثلًا تشكيل مىدهد شر نمىدانيم ؟ براى اين كه آن ميكروب منشأ فقدانها مىشود ، پس ميكروب شر بالعرض است ، ولى آن سلولى كه پوست را تشكيل مىدهد يا آن گلبولى كه در خون است منشأ فقدانى نمىشود و بلكه علاوه بر اين كه خودش موجود است و وجود فىحد ذاته‌اش خير است ، منشأ خيرات و وجودات هم مىشود . گلبول چگونه منشأ وجودات مىشود ؟ وقتى كه مثلًا از بدن دفاع مىكند ، از حيات يك سلول دفاع مىكند ، يا مثلًا مواد غذايى را از جايى به جايى و مواد زائد را از جايى به جايى منتقل مىكند و بدين وسيله به ادامهء حيات كمك مىكند . پس هم وجود فىنفسه‌اش خير است و هم وجود لغيره‌اش . از اين جهت است كه حكما هميشه در بحث خير و شر ، در تحليل نهايى به اين مىرسند كه تمام خيريتها به وجود برمىگردد و تمام شريتها به عدم .\r\nولى در اين كتابهاى جديد از خيلى از افراد ديده مىشود كه گفته‌اند اين حكما چه مىگويند كه شر امر عدمى است ؟ چگونه جنگ امر عدمى است ؟ بيمارى امر عدمى است ؟ اين بازى با الفاظ است . چرا مىگويند جنگ امر عدمى است ؟ صلح امر عدمى باشد .\r\nنه ، كسى نگفته جنگ امر عدمى است . گفته‌اند آن چيزى كه ملاك شريت مىشود عدم است ، خواه اينكه خود عدم شر باشد يا اينكه وجودى باشد كه آن وجود در تحليل نهايى از آن جهت شر است كه منشأ يك عدم مىشود نه از آن جهت كه وجود\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاست ؛ يعنى آن وجود شريت خودش را به اعتبار اين عدم دارد . پس شريت ، بالذات از آنِ عدم است و بالعرض از آنِ وجود است .\r\nحالا كه چنين شد كه وجود مساوى با خير است و عدم مساوى با شر ، و ملاك خيريت وجود است و ملاك شريت عدم ، و وقتى كه ما ثابت كرديم كه واجب‌الوجود ماهيته انيته و هو وجودٌ محضٌ ، پس هو خيرٌ محضٌ .\r\nولى ممكن‌الوجود از باب اين كه ذاته بذاته وجود نيست ، بلكه ذاته بذاته لااقتضاى از وجود و عدم است و وجود عارض بر ذاتش مىشود ، پس ذاتش خير محض نيست . واجب‌الوجود چون ماهيتش عين وجودش و وجودش عين ماهيتش است و ذاتى غير از وجود ندارد و [ از طرفى 
  ] وجود خير محض است ، پس ذاته خيرٌ محضٌ . اصل همين بود كه گفتيم .\r\n\r\nواجب‌الوجود چون افاده كنندهء خير است نيز خير است\r\nگاهى ما خير و شر را به اعتبار افادهء وجود شئ ديگر يا عدم افادهء شئ ديگر مىگوييم . گفتيم كه بعضى از شرور ، شرور بالعرض‌اند ، يعنى خير بالذات‌اند و شر بالعرض ، مثل جنگ و بيمارى ، يعنى در وجود فىنفسه خير هستند . مقصود از خير بالذات و شر بالعرض اين است كه در وجود فىنفسه و وجود خودشان براى خودشان ، فى حد ذاته خير هستند ، ولى خودشان براى ديگرى شر هستند . مثلًا غدّهء سرطان براى غدّهء سرطان شر نيست . غدّهء سرطان براى آن موجودى كه غدّهء سرطان در او نفوذ مىكند شر است ، چون منشأ عدم او مىشود . اگر خودش را هم ما براى خودش شر بدانيم ، از اين جهت است كه خودش سبب مىشود كه آن اندامى كه اين در آن اندام جا گرفته است معدوم شود و معدوم شدن آن اندام مع‌الواسطه منشأ مىشود كه خودش هم نتواند به حياتش ادامه دهد ؛ يعنى مثل يك عمل خودكشى مىشود . خودش براى خودش باز يك وجود فىنفسه دارد و خودش براى خودش يك وجود لغيره . خودش براى خودش از آن جهت كه وجود لنفسه است خير است ، و خودش براى خودش از آن جهت كه وجود لغيره است شر است .\r\nعين اين مطلب در خير هم مىآيد . يك وقت يك چيز از آن جهت خير است كه خودش منشأ مطلوب بالذات‌هاست . مثلًا گفتيم كه جنگ قطع نظر از رابطه و اضافهء آن با اشياء ديگر و قطع نظر از اعدامى كه ايجاب مىكند ، به اعتبار اينكه يك وجود\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nفىنفسه است ، خودش براى خودش خير است . صلح هم در وجود فىنفسه‌اش ، خودش براى خودش خير است . از اين جهت مثل يكديگرند . ولى جنگ در وجود لغيره‌اش شر است ، و صلح در وجود لغيره‌اش هم خير است . دارو هم در وجود لغيره‌اش خير است . فرض كنيد كه يك آدم خيّر ، يك آدمى كه وسائل بهداشت براى مردم ايجاد مىكند ، وسائل تحصيل مردم را فراهم مىكند ، وسائل رفع فقر و گرسنگى را ايجاد مىكند ، اين شخص مفيد خير است . اين شخص وجود لغيره‌اش هم خير است ، يعنى خير رسان است . از آن جهت كه خير مىرساند هم خير است .\r\nواجب تعالى گذشته از آن جهت كه وجود محض است و خير است ، از آن جهت كه هر خيرى به هر موجودى مىرسد ، منبع آن خير وجود اوست و از وجود او خيرات سرازير مىشوند ، باز هم خير است ؛ يعنى واجب‌الوجود به اعتبار مفيدبودن هم خير است .\r\n\r\nواجب‌الوجود حق است\r\nبحث ديگر حقيّت واجب‌الوجود است . ما به واجب‌الوجود مىگوييم « حق » .\r\n\r\nحق يعنى واقعيت و وجود\r\nمىخواهيم ببينيم كه معنى « حق » چيست ؟ و نقطهء مقابلش « باطل » به چه معناست ؟ كلمهء « حق » و « حقيقت » هر دو از يك معناست ، از « حقَّ يَحِقُّ » . وقتى مطلب را خوب بشكافيم مىبينيم كه يك شئ از جهت خصوصيت وجودش حق يا حقيقت است . اگر بگوييم فلان شئ پوچ است و باطل است ، يعنى واقعيتى ندارد ؛ و اگر مىگوييم فلان شئ حق يا حقيقت است ، يعنى واقعيت دارد . واقعيت هم همان وجود است . بعضى از اشياء چون در ذات خودشان واقعيت عين ذاتشان نيست و لابشرطاند از اينكه موجود يا معدوم باشند و ممكن‌بالذات هستند ، پس به حسب ذات باطلند و به حسب علتشان حقند . همهء ممكنات چنين هستند . هر ممكنى فى حد ذاته ليس و من علته أيس ، من ذاته أن يكون ليساً و من علته أن يكون أيساً ، يعنى قطع نظر از علتش وجود ندارد و با درنظر گرفتن علتش وجود دارد ، پس اينها حقند . همهء ممكنات حقند ولى حق بالذات نيستند ، حق بالغير مىباشند .\r\nاما آن موجودى كه وجودش از ذات خودش است نه از ناحيهء غير ، پس او حق\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nبالذات است . نقل كرده‌اند كه لُبيد معروف در جاهليت شعرى گفته كه با اين بيت شروع مىشود :\r\nألا كلُّ شىء ما خلا اللَّه باطل‌ٌو كلُّ نعيم لامحالة زائلٌ او بعدها اسلام آورد و اسلام اختيار كرد . مىگويند حضرت رسول صلى الله عليه و آله راجع به مصراع اوّلش فرمود : « أصدقُ شعرٍ قالت العربُ » هيچ عربى به اين راستى نگفته كه « ألا كلّ شىء ما خلا اللَّه باطل » ، چون هر چيزى غير از خداوند واقعاً به حسب ذات خودش باطل است ؛ در نظام علت و معلول كه قرار بگيرد هستى خودش را از علتش دارد ، پس حقيت خودش را هم از علتش دارد نه از ذات خودش . چون هستى را از ذات خود ندارد پس در ذات خود باطل است ؛ يعنى بما هُوَ هُوَ باطل است ، به واسطهء علت حق است . خود آن علت هم اگر مثل او ممكن باشد همين‌جور است ، تا برسد به علتى كه هستىاش از خودش باشد . بنابراين : « ألا كلّ شىء ما خلا اللَّه باطل » .\r\n\r\nدو معناى حق\r\n\r\nالف . واقعيت داشتن\r\nكلمهء « حق » به دو معنا گفته مىشود : يكى به همان معنا كه شئ حقيقت دارد و ثابت است . در حديثى نقل كرده‌اند كه كميل از حضرت امير عليه السلام سؤال كرد : « مَا الْحَقيقَةُ ؟ » آن چيزى كه خود به ذات خودش حقيقت است چيست ؟ يعنى آنچه من مىبينم نمىتواند عين حقيقت باشد . حقيقت هست ، ولى عين حقيقت نيست ، چيزى است كه حقيقت بودن خودش را از يك حقيقت ديگر دارد . پس آن حقيقت اصلى چيست ؟ مىگويند فلان كس در جستجوى حقيقت است ، يعنى مىخواهد به منبع حقيقت برسد ، يعنى مىخواهد بگويد كه از اين اشياء هر چه كه مىبيند مَجاز مىبيند . مجاز ديدن غير از سراب ديدن و واقعيت نداشتن است . مىگويد اينها همه واقعيتهايى هستند كه واقعيتشان از خودشان نيست . پس آن كه واقعيتش از خودش است ، آن كه منبع و كانون همهء واقعيتها و همهء حقايق است او كيست ؟ به اين اعتبار واجب‌الوجود حق است ، بلكه حق مطلق اوست و حق واقعى اوست و به غير او اطلاق « حق » كردن با نوعى شائبهء مجاز همراه است .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nب . حق به معناى تصديق ذهنى\r\nگاهى هم كلمهء « حق » را به اعتبار قضيه و جمله‌اى ذهنى يا تصويرى ذهنى كه مطابق با واقع و نفس‌الامر است ، اطلاق مىكنند . از آن جهت هم كه در نظر بگيريم باز مىبينيم كه ذات واجب‌الوجود حق است . وقتى مىگوييم : « اللَّه تعالى موجودٌ » و « زيدٌ موجودٌ » ، اللَّه تعالى موجودٌ احق و اسبق است از زيدٌ موجودٌ ، چرا ؟ براى اين كه « اللَّه تعالى موجودٌ » قضيه‌اى است دائمى . مسلماً قضيهء دائمى از قضيهء موقت احق است . اللَّه موجودٌ ازلا و ابداً ، زيدٌ موجودٌ [ فى زمانٍ خاص 
  ] . پس او كه دائمى است احق است از آن كه موقت است ؛ و آن كه دائمى است اگر ضرورى باشد و ضرورت آن ذاتى باشد ، احق است از آن كه دوامش به نحو ضرورت نيست ؛ و اگر ضرورت ذاتى آن ضرورت ازلى باشد ، يعنى قائم به نفس باشد و نه قائم به غير ، احق است از آن كه چنين نباشد . اين است كه به معنى واقعى « كُلُّ شَىْءٍ هالِكٌ إلّا وَجْهَهُ » « 1 » . « هالك » به معنى باطل است . هر چيزى باطل‌الذات است ، نه « سَيَهْلِكُ » كه در آينده باطل شود ؛ الآن هم هالك است . هرچيزى فىحد ذاته هالك و فانى و باطل است الّا وجه‌اللَّه . آن وجه‌اللَّه عبارت است از جنبهء هستى اشياء ؛ يعنى اشياء از همان جنبهء يل‌الربى آنهاست كه حقيقت دارند و هستند . اين جنبه است كه به آنها حقيقت و هستى و بقا داده است .\r\nسؤال : در قرآن درآياتى آمده است كه : « . . . بالحق » ، اين « بالحق » در آنجا به چه معنى است ؟ استاد : آن « بالحق » در آنجا به معنى ديگرى است . معنى « بالحق » در اينجا اين است كه شئ به اعتبار غايت خودش حق است . در موجوداتى كه بالقوه هستند و بايد به فعليت برسند ، اگر شئ يك كمال ثانوى در انتظارش باشد - كه كمال اولش همان حركت اوست - آن شئ حق است ، و اگر كمال ثانوى در انتظارش نباشد پوچ است ، يعنى خلأ دارد ، يعنى اين شئ بالقوه و بالامكان چيز ديگر بايد باشد ولى هرگز آن چيز نخواهد شد ، هرگز به آن غايتش نمىرسد . در اين صورت اين موجود\r\n\r\n\r\n\r\n\r\n","description":"","footnote":"\r\n( 1 ) . قصص / 88 .\r\n","page_name":" 250 ","page_number":250},
  {"content":"\r\n\r\nهميشه ناقص و محروم از آن غايت و محروم از كمال خودش است . آن مسألهء « بالحق » اين است كه اشياء عبث نيستند ، غايت دارند و پوچ آفريده نشده‌اند .\r\nفلسفهء پوچى گرايى همين است كه عالم حركتى بدون هدف و بدون غايت دارد ؛ يك حركت بيهوده‌اى كه هيچ هدفى نداشته باشد ، همين‌جور از نقطه‌اى شروع شود و بالاخره به همان نقطه‌اى كه از آن نقطه شروع كرده است برگردد ؛ براى چه ؟ براى هيچ . آن وقت اين حركت پوچ مىشود .\r\nاما « بالحق » به اين معناست كه موجودات كمالى دارند و به كمال خودشان هم مىرسند ، كه همان فلسفهء معاد است .\r\n\r\nشرح و توضيح متن\r\nفصل فى أنه تام بل فوق‌التام ، و خير ، و مفيد كلّ شىء بعده ، و أنه حق ، و أنه عقل محض ، و يعقل كلّ شىء ، و كيف ذلك ، و كيف يعلم ذاته ، و كيف يعلم الكليات ، و كيف يعلم الجزئيات ، و على أىّ وجه لا يجوز أن يقال يدركها .\r\nفواجب‌الوجود تام الوجود ، لأنه ليس شىء من وجوده و كمالات وجوده قاصراً عنه ، و لا شىء من جنس وجوده خارجاً عن وجوده يوجد لغيره ، كما يخرج فى غيره ؛ مثل‌الانسان ، فإن أشياء كثيرة من كمالات وجوده قاصرة عنه ، و أيضاً فإن إنسانيته توجد لغيره . بل واجب‌الوجود فوق التمام ، لأنه ليس إنما له‌الوجود الذى له فقط ، بل كل وجود أيضاً فهو فاضل عن وجوده و له ، و فائض عنه .\r\nواجب‌الوجود تام‌ّالوجود است و چيزى از وجود و كمالات وجودش نيست كه برايش ممكن باشد و نداشته باشد ؛ چيزى هم از جنس وجودش نيست كه بيرون از وجود او باشد و براى غير او پيدا شود . اين قيد را كه شيخ در اينجا گفته : « ولا شئ من جنس وجوده . . . » ، همان را در مقالهء قبلى خوانديم . اين ديگر جزء [ تام‌ّالوجود 
  ] نيست . مثلًا فرض كنيد كه اگر يك موجودى خودش تام‌ّالوجود باشد و هرچه براى او ممكن است برايش حاصل باشد ، يك وقت هست كه مثل دارد ، و يك وقت هم هست كه مثل ندارد . شيخ اينجا در تعريف « تام » حتى مثل نداشتن را هم آورده است . مثلًا يك انسان اگر تمام كمالات وجودش را داشته باشد ، يك انسان ديگر هم\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nممكن است باشد كه مثل همان كمالات وجود را داشته باشد . اينجا هم اين مطلب لازمهء تعريف « تام » نيست ولى شيخ داخل كرده است . در همان باب « تام » هم خودش دو تعريف براى « تام » كرده است كه اين با يكى از تعاريفش جور درمىآيد نه با تعريف ديگرش . آن تعريفى كه معروف و مشهور است همان بود كه از خارج عرض كردم كه در فرق بين ناقص و مكتفى و تام و فوق تمام گذشت . پس انسان از جهت هر دوشرطى كه در اينجا آورده تام نيست .\r\nحق تعالى فوق تمام است ، براى اينكه نه تنها وجود خاص خودش براى خودش است ، بلكه وجود اشياء ديگر هم براى اوست ، چون همه چيز از وجود او فائض است . اين « فاضل عن وجوده » نيست ، بلكه « فضل عن وجوده » است .\r\nو واجب‌الوجود بذاته خير محض ، والخير بالجملة هو ما يتشوّقه كلّ شىء و ما يتشوّقه كلّ شىء هوالوجود ، أو كمال‌الوجود ، و كمال‌الوجود من باب الوجود « 1 » . والعدم من حيث هو عدم لا يتشوّق إليه ، بل من حيث يتبعه وجود أو كمال‌للوجود ، فيكون المتشوّق بالحقيقةالوجود ، فالوجود خير محض و كمال محض .\r\nخير به حسب تحليل چيست ؟ خير ، در خير نسبى ، آن است كه يتشوّقه شىء خاص ، و در خير مطلق ، آن است كه يتشوّقه كلّ شىء . در تحليل « خير » گفتيم كه بايد رابطهء طلب و مطلوب در كار باشد تا خير معنى داشته باشد . عدم از آن جهت كه عدم است هرگز متشوّق اليه و مطلوب نيست ، بلكه از آن جهت كه به دنبال آن وجود يا كمال وجود است [ مطلوب است . 
  ] همان‌طور كه وجود از آن جهت كه وجود است مطلوب است و عدم از آن جهت كه عدم است مهروبٌ عنه است ، قهراً اگر وجودى منشأ يك عدم بشود از آن جهت كه منشأ عدم است مهروبٌ عنه مىشود ؛ مثل جنگ كه از آن جهت كه منشأ شرور واقع مىشود مورد تنفر است . همچنين بعضى از عدمها\r\n\r\n\r\n\r\n\r\n","description":"","footnote":"\r\n( 1 ) . در نسخه‌ها عبارت چنين است : « . . . و ما يتشوّقه كلّ شىء هوالوجود ، أو كمال‌الوجود من باب‌الوجود » ولى به نظر من بايد اين‌جور باشد : « . . . و ما يتشوّقه كل شىء هوالوجود ، أو كمال‌الوجود ، و كمال‌الوجود من باب‌الوجود » . يك « كمال‌الوجود » هم بايد اينجا اضافه بشود ؛ البته اگر هم نشود مقصود تقريباً روشن است كه چه مىخواهد بگويد ، ولى عبارت كمى ناقص است .\r\n","page_name":" 252 ","page_number":252},
  {"content":"\r\n\r\nاز آن جهت كه منشأ وجودها مىشوند باز مطلوب واقع مىشوند . ممكن است كسى بگويد : آيا مىشود كه گاهى خود عدم مطلوب واقع شود ؟ مىگوييم : بله ، ولى نه از آن جهت كه عدم است ، بلكه از آن جهت كه منشأ يك وجود مىشود . اين عدمها پايه براى وجودها واقع مىشوند ؛ يعنى از باب اين كه گاهى يك وجود براى وجود ديگر شر است و منشأ يك عدم مىشود ، عدم آن وجود قهراً براى اين خير است .\r\nگفتيم كه اين وجود فى حد ذاته خير است ، آن وجود هم فىحد ذاته خير است ، ولى اين وجود ممكن است براى آن وجود شر باشد . حالا كه اين وجود براى آن وجود شر شد ، عدم اين وجود قهراً براى آن خير است .\r\nاينجاست كه مسألهء شر قليل و خير كثير پيش مىآيد . در اين وجود الان خيرى است و شرى . براى ذات خودش خير است و براى آن وجود شر است ؛ و عدمش براى خودش شر است و براى اين خير است ؛ و آن وقت اگر اين وجود خير قليل باشد و آن وجود خير كثير باشد ، عدم اين وجود نسبت به خود اين وجود خير كثير مىشود . اين است كه در باب خير و شر بعدها اين مسأله مطرح خواهد شد كه شر قليل براى حفظ خير كثير ، خودش خير كثير است ؛ يعنى هر چيزى كه شر قليل باشد و آن شر قليل مقدمهء خير كثير باشد ، آن شر قليل خودش خير است .\r\nمثلًا در همين قضايايى كه امثال هگل خيلى روى آن تكيه كرده و گفته‌اند كه شرى در عالم وجود ندارد ، بلكه همهء شرها پله‌ها و نردبان تكاملها و خيرها هستند ، يك حرف درستى است ؛ يعنى گفته‌اند در نظام عالم اگر شرى وجود نداشته باشد تكامل هم رخ نمىدهد ، چون عالم ، عالم تزاحم است . براى اين كه طبيعت مسير خودش را طى كند و مثلًا درختى به رشد خود ادامه دهد ، لازم است كه شاخه‌هاى اضافى آن جدا گردد . اگر ما آنها را نزنيم جلو تكامل آن درخت را مىگيرد . اين زوائد را ما مىزنيم تا كمك به رشد آن كند .\r\nسؤال : تلازم اينها را توجيه نمىكنيد ؟ استاد : تلازم آنها را توجيه نمىكنند ولى اين تلازم را هم دارد . اين مطلب را ما در اصول فلسفه كامل بحث كرده‌ايم . يك بحث ديگر هم اين است كه خير و شر از يكديگر تفكيك‌ناپذيرند ، كه آن مسألهء ديگرى است . شايد در عدل الهى بيشتر بحث\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nكرده باشم .\r\nفالخيربالجملة هو ما يتشوّقه كلّ شىء فى حدّه و يتّم به وجوده ، والشر لا ذات له ، بل هو إما عدم جوهر ، أو عدم صلاح لحال الجوهر . فالوجود خيرية ، و كمال‌الوجود خيريةالوجود . والوجود الذى لايقارنه عدم - لا عدم جوهر ، و لا عدم شىء للجوهر ، بل هو دائماً بالفعل - فهو خير محض ، والممكن‌الوجود بذاته ليس خيراً محضاً ؛ لأن ذاته بذاته لا يجب له‌الوجود بذاته ، فذاته تحتمل العدم ، و ما احتمل العدم بوجه ما ، فليس من جميع جهاته بريئاً من الشر و النقص ، فإذن ليس الخير المحض إلاالواجب‌الوجود بذاته .\r\nپس ، از جهت خير بالذات خير است ؛ و از جهت خير بالعرض هم مىگويد :\r\nو قد يقال أيضاً خير ، لما كان مفيداً لكمالات الاشياء و خيراتها ، و قد بان أن واجب‌الوجود يجب أن يكون لذاته مفيداً لكل وجود ، و لكل كمال وجود ، فهو من هذه الجهة خير أيضاً لايدخله نقص و لا شر ، و كل واجب‌الوجود فهو حق ؛ لأن حقيقة كل شىء خصوصية وجوده الذى يثبت له ، فلا أحق إذن من واجب‌الوجود .\r\nاين از جهت معناى اول « حق » بود كه وجود داشتن است . [ اما از جهت معنى دوم : 
  ] وقد يقال حق ، أيضاً ، لما يكون الاعتقادبوجوده صادقاً ، فلا أحق بهذه الحقيقة مما يكون الإعتقاد بوجوده صادقاً ، و مع صدقه دائماً ، و مع دوامه لذاته لا لغيره ؛ و سائر الاشياء فإن ماهياتها كما علمت لا تستحق‌الوجود ، بل هى فى أنفسها و قطع إضافتها إلى واجب‌الوجود تستحق العدم ؛ فلذلك كلها فى أنفسها باطلة ، و به حقة ، و بالقياس إلى الوجه الذى يليه حاصلة ، فلذلك كل شىء هالك إلا وجهه ، فهو أحق بأن يكون حقاً .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nاول هم مطابق با واقع است . . . و ساير اشياء ماهياتشان استحقاق وجود ندارند ، بلكه به واسطهء واجب تعالى حقند . ألا كل شىء ما خلا اللَّه باطل . از آن جنبه و جهتى كه به واجب تعالى ارتباط دارند تحصل دارند ، پس حقيقتشان از وجههء يل‌الربى آنهاست . در اينجا عبارت شيخ كمى جنبهء عرفانى گرفته و تعبيرش عرفانى است .\r\nتمام اشياء بالذات هالك و باطلند مگر وجه اللَّه ، يعنى مگر آن جنبه‌اى كه اين اشياء از آن جنبه با حق ارتباط پيدا مىكنند ، كه همان جنبهء وجودى باشد . پس واجب‌الوجود احق اشياء است به حقيقت .\r\nسؤال : اين خير وجود كه در « فوق تمام » فرموديد ، در مورد موجودات ديگر نبايد باشد ؟ استاد : يعنى چه ؟\r\n- يعنى آنها ديگر قيد « تمام » نبايد داشته باشند ؟ استاد : نه ، البته آنها هم كه واسطه هستند باز خير بالذات مال خودشان است . هر چيز در مرتبهء خودش نوع خاصى از خير را مىخواهد .\r\n- نفس انسان كه تام نيست و حالت قوه به فعل دارد ، از اين جهت مادى نمىشود ؟ استاد : همان‌جور است ديگر ؛ نفس انسان از آن جهت مادى است . نفس انسان مادامى كه نفس است هميشه بين مادى و مجرد است ، يعنى از آن جهت كه بالقوه است مادى است و از آن جهت كه بالفعل است مجرد است . هر موجود متحرك ديگر هميشه قوه و فعليتش با يكديگر توأم است . تجرد و مادى بودن نفس انسان هم همين جور است . اين را ما در اصول فلسفه گفته‌ايم كه ميان مجرد و مادى ديوار كشيده نشده است . آن ثنويت دكارتى و كم و بيش ارسطويى است كه نفس را يك موجودى جداى از بدن تلقى مىكند و بدن را هم جداى از نفس ؛ و آن وقت رابطهء\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nنفس و بدن مثل رابطهء كشتيبان و كشتى مىشود كه دوتا موجود جدا از يكديگرند ولى يكى ديگرى را مىراند ، يعنى دوتا موجود مستقل‌الوجود هستند ؛ يا مثل رابطهء كبوتر مىشود با قفس . اما در اينجا يك نوع وحدتى است از قبيل وحدت قوه و فعل كه اينها اصلًا جدايىناپذيرند ؛ يعنى همين‌جور دائماً از قوه به فعليت مىرسد ، دائماً و علىالاتصال در حركت است و مادى مجرد مىشود بدون اينكه بشود مرزى در اين بين معين كرد كه مثلًا اينجايش مادى است و اينجايش مجرد . اين سرتاپا نفس است و متحد با بدن است ، جنبهء تجردش و جنبهء ماديتش با همديگر متحدند ، همانطور كه هر قوه و فعلى با هم متحدند . همانطور كه نوعى اتحاد ميان قوه و فعل هست ، نوعى اتحاد هم ميان اين دو جنبه است . اين ، نظريه‌اى خيلى دقيق است .\r\n- مثل اتحاد ماده و صورت ؟ استاد : بله ، اتحاد ماده و صورت . اتحاد ماده و صورت در باب نفس كه مىرسد ، اتحاد مجرد و مادى مىشود . اين ، نكتهء خيلى ظريفى در باب اتحاد مادى و مجرد است كه مربوط به فلسفهء ملاصدراست و در فلسفهء بوعلى نيست . مادى و مجرد در طبيعت هميشه با همديگر متحدند به طورى كه نمىشود مرزى معين كرد ؛ و آنچه گفته مىشود در مقام مثال است . مثلًا فرض كنيد سيب سبزى كه دارد قرمز مىشود ، اگر بخواهيد بين آن طرفش كه قرمز قرمز است و آن طرفش كه سبز سبز است مرزى معين كنيد ، و يك خطى معين كنيد كه از اينجا سبز است و تا اينجا قرمز است ، ممكن نيست . سبزى تدريجاً به قرمزى تبديل مىشود بدون اينكه بشود مرزى معين كرد .\r\n- يعنى اين يك موجودى است كه هم جنبهء مجرد دارد و هم جنبهء مادى .\r\nاستاد : بله ، چون مسألهء حركت در اينجا مطرح است . با حركت از ماديت به تجرد مىرسد ، و در حركت هم قوه و فعليت با همديگر متحد هستند ، يعنى حد و مرز ميانشان نيست . هر حدى را شما در نظر بگيريد ، اين حد نسبت به قبلش فعليت است و نسبت به بعد از خودش قوه است . ولى خود همان حد هم باز تقسيم مىشود به قبل و بعد كه باز نيمى از آن قوه است و نيمى ديگر فعل ، و آن نيمش هم باز تقسيم\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمىشود به قوه و فعل . الى غيرمتناهى هم كه شما جلو برويد ، همين‌جور تقسيم مىشود ، و نمىشود مرزى برايش معين كرد .\r\n- وقتى انسان مىميرد چه مىشود ؟ استاد : وقتى مىميرد قوه باطل مىشود ، چون مردن مساوى با اين است كه ماده از حركت مىافتد . ماده كه از حركت افتاد ، هر مقدارى از تجرد كه حاصل شده ، همان مقدار از نفس انسان است .\r\n- و در آن ديگر حركت نيست ؟ استاد : نه ، در او ديگر حركت نيست .\r\n- پس حركت اشتدادى هم ديگر نيست ؟ استاد : نه ، ديگر نيست . هر مقدارش كه در طبيعت به حد قوه مانده باطل مىشود ؛ هر مقدارش كه به فعليت رسيده ، آن همان نفس انسان است .\r\n- تكامل برزخى چه مىشود ؟ استاد : تكامل برزخى اگر هم باشد به اين شكل نيست ؛ به شكل ماده و حركت نيست . اگر به شكل ماده و حركت باشد كه همان طبيعت مىشود . اصلًا مشخِّص طبيعت از غير طبيعت ماده و حركت است . ماده‌اى كه اينجا مىگوييم يعنى چيزى كه حركت را قبول مىكند ، يعنى استعداد حركت ، نه جسم بودن . جسم بودن يعنى اين ابعاد را داشتن . به عقيدهء اينها ابعاد داشتن ملازم با اين نيست كه ماده و حركت هم داشته باشد . ممكن است ابعاد جسمانى باشد و حركت نباشد . آن وقت مشخِّص طبيعت از غير طبيعت همين ماده و حركت است نه ابعاد جسمانى ؛ و لهذا در عالم مثال ابعاد جسمانى هست ولى ماده و حركت نيست .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nآن وقت اينها در باب معاد هم حرفشان اين است كه مىگويند معاد جسمانى است نه مادى . جسمانى است ، يعنى ابعادى كه در اجسام هست در آنجا هم هست ، ولى مادى نيست ، يعنى تغير و تكامل و از قوه به فعليت رسيدن نيست . هر موجودى به هر مرحله‌اى كه رسيده است ديگر نمىتواند از جاى خودش تجافى كند . آن وقت در باب معاد ، آنهايى كه مىگفتند معاد ، روحانى محض است ، مقصودشان اين بود كه اصلًا جسمانى هم نيست ، فرقى هم ميان جسمانى و مادى نمىگذاشتند . عقلانى محض است كه نه بعدى دارد و نه صورتى و نه شكلى . آنهايى كه معاد را مادى محض مىدانستند ، مثل اغلب متكلمين يا محدثين ، مىگفتند اصلًا فرقى بين دنيا و آخرت نيست ، دنيا و آخرت هردو يكى هستند و زماناً با همديگر فرق دارند ؛ يعنى اگر در امتداد زمان به جلو برويم مىرسيم به جايى از زمان كه انتهاى دنياست ؛ يك انقلابى در همين دنيا پيدا مىشود و از روز بعدش قيامت است . ولى از نظر اين فلاسفه مسأله اين‌جور نيست ، [ معاد 
  ] نه روحانى محض و عقلانى محض است كه اساساً فكر و روح و تعقل باشد ، و نه مادى محض و زمانى محض كه به يك جايى كه رسيد يك انقلابى در عالم پيدا شود و بعد از اين انقلاب زمان ادامه پيدا كند و از آن انقلاب به بعد قيامت باشد ؛ نه ، چنين نيست ، بلكه آخرت يك نشئه‌اى است ماوراى اين نشئه . اين نشئهء زمانى چه متناهى باشد و چه غيرمتناهى فرق نمىكند . اگر غيرمتناهى هم باشد به قيامت كارى ندارد . قيامت در باطن اين عالم است ، نشئهء ديگرى است در باطن اين عالم ، و آن نشئه‌اى كه در باطن اين عالم است جسمانى هم هست . در عين حال كه جسمانى است مادى نيست ، ماده و حركت در آن نمىباشد .\r\n- [ آيا اين با آيات قرآن منافات ندارد ؟ 
  ] استاد : اين بستگى دارد . اين‌جور مسائل خيلى دقيق است . در مسائلى كه اينقدر دقيق است ، اينها مىگويند كه فهم عوام‌الناس هرگز نمىتواند ملاك قرار بگيرد . حالا فرض كنيد كه شما گويندهء اين كلمات بوديد و مىخواستيد اين را بگوييد ؛ به هر زبانى كه شما بگوييد آن بقال سر كوچه مىتواند اين مطلب را بفهمد ؟ او به حد فهم خودش مىفهمد . ولى يك شخص كه عارف به معارف باشد ، آن وقت مىتواند بفهمد\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nكه منظور گوينده اين است نه آن . بنابراين اختلاف در اين‌جور جاها لابدّمنه است ، اساساً نمىتواند نباشد .\r\n- آنها مىگويند منافات ندارد ؟ استاد : نه ، نه‌اينكه منافات ندارد ، بلكه مىگويند همين را مىگويد . البته يك كسى بايد به اين زبان آشنا باشد ، يعنى به خود مطلب آشنا باشد تا بفهمد كه او دارد چه مىگويد . تا خود مطلب را كسى آشنا نباشد ، نمىتواند بفهمد كه اين همان را دارد مىگويد . بعلاوه ، آن يك چيزى است كه براى عموم گفته شده ، هر كسى بايد در حد خودش يك چيزى از آن بفهمد و از همان استفاده كند .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\nواجب‌الوجود عقل محض است\r\nدر اول فصل به اين مطالب پرداختيم كه « أنه تام بل فوق التمام » كه اين يك مطلب بود ، و « أنه خيرٌ » كه اين مطلب ديگرى بود ، و « مفيد كل شئ بعده » كه دنبال همان خيريت بود اما در جهت ديگرى ، و « أنه حق » . اينها را بحث كرديم و گذشت .\r\nبنابراين اكنون بحث در اين است كه « أنه عقلٌ محضٌ » و بعد از اين است كه « و يعقل كل شئ » .\r\n\r\nعقل محض يعنى چه ؟\r\nمقصود از كلمهء « عقل محض » چيست ؟ در اينجا يك توضيحى بايد بدهيم و آن توضيح اين است كه در اصطلاح اين فلاسفه اگر مىگويند واجب‌الوجود عقل محض است ، و يا مىگويند صادر اول عقل است و صادر دوم هم عقل ، مقصودشان از « عقل » در اينجا ، موجود مجرد از مادهء آگاه به ذات است ، كه قدر متيقّن آن آگاه به ذات است . پس مقصود از « عقل » در اينجا موجود مجرد از ماده و آگاه [ است 
  ] كه قدر مسلّم آن آگاه به ذات است . وقتى مىگوييم مجرد ، يعنى بدون تعلق به ماده .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nمنشأ پيدايش اين اصطلاح\r\nچرا چنين اصطلاحى پيدا شده است ؟ در علوم ، اصطلاحات هميشه از يك معانى ابتدائى عرفى گرفته مىشود . قدماى فلاسفه معتقدند كه فقط قوّهء عاقلهء انسان قوه‌اى است مجرد از ماده كه مسلّماً مناط تعقل و آگاهى انسان نسبت به خود و اشياء ديگر است . از اين جهت هر موجود ديگرى را كه اين خواص را داشته باشد « عقل » مىنامند ، چون لفظ ديگرى غير از « عقل » ندارند كه براى او به‌كار برند ، و حال آنكه قوهء عاقلهء انسان قوه‌اى است از قواى نفس ، و نفس موجودى است كه تعلقى به ماده دارد ، و لهذا عقل [ به عنوان يك موجود مجرد 
  ] را با نفس دو چيز مىشمارند ؛ و عقل انسان مادامى كه عقل انسان است ، يعنى مادامى كه با بدن است و با بدن زندگى مىكند ، همان نفس است و آن عقل مجرد به آن معنا نيست . ولى از جهت آن مشابهت اين كلمه را به كار مىبرند .\r\nكما اينكه مقصود از « عقل » فكر نيست . فكر ، انديشه كردن است ، نوعى عمل است ، عملى است كه در ميان انديشه‌ها و تصورات و تصديقات پيدا مىشود .\r\nپس اگر در مورد مجردات يا در مورد ذات واجب تعالى ما اصطلاح « عقل » يا « عقل محض » را به كار مىبريم نبايد منشأ اشتباه شود ؛ كما اينكه اين اشتباهات در تعبيرات امروزيها خيلى زياد است ، مخصوصاً در ترجمه‌ها . در ترجمه‌ها اگر كلمه‌اى را يك ذرّه اين طرف و آن طرف كنيم و با اندك تفاوتى كلمه‌اى را به جاى كلمهء ديگر بگذاريم ، يك وقت مىبينيم كه منشأ يك اشتباه عظيم و فاحشى مىشود . مثل يك زاويهء كوچكى است كه ميان دو خط پيدا مىشود كه ايندو را از انطباق يا موازات خارج مىكند و بعد شما مىبينيد كه چقدر بين آنها فاصله مىافتد .\r\nعقل به معنى فكر نيست . مثلًا اگر گفتند واجب‌الوجود عقل محض است ، غلط است كه ما اين‌جور تعبير كنيم كه بگوييم او فكر محض است ، چون فكر به معنى نوعى عمل است . يك سلسله تصورات و تصديقات در ذهن ما هست كه وقتى انسان اين تصورات و تصديقات را تركيب و تجزيه كند ، نوعى عمل ميان اينها صورت مىدهد كه به آن عمل « فكر » مىگويند و اين عمل ميان آن سلسله از تصورات است كه علم حصولى مىباشند ؛ در غير علم حصولى فكر معنى ندارد ؛ و در مورد واجب‌الوجود يا صادر اول غلط است كه ما آنها را از سنخ فكر بدانيم . ولى مثلًا ممكن است در يك ترجمهء غلط همين « فكر » را به جاى « عقل محض » بگذارند و اين اشتباه براى\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nهميشه تثبيت شود .\r\n\r\nذات واجب‌الوجود « خودآگاه » است\r\nدر اينجا ابتدائاً دو مسأله مطرح مىشود كه راجع به يكى از آنها شيخ مخصوصاً خيلى بسط كلام مىدهد و از جاهايى است كه با عبارات مختلف آن را بيان مىكند و يك عبارت را زياد توضيح مىدهد . يكى اينكه ما چه دليلى داريم بر اين كه ذات واجب‌الوجود ذات خود آگاه است ؟ « غير آگاهى » مسألهء ديگرى است ؛ اينكه إنّه يعقل كلّ شئ ، مسأله ديگرى است . به چه دليل ذات واجب‌الوجود خودآگاه است ؟\r\nچه برهانى بر اين مطلب هست ؟ دوم اينكه آيا اگر ذاتى خودآگاه باشد ، خودآگاهى مستلزم نوعى كثرت است ؟\r\nزيرا معنى « خودآگاهى » اين است كه خود ، آگاه به خود است ، يعنى خود ، هم عالم است و هم معلوم ، خود عالم به ذات خود است و خود معلوم ذات خود است . آيا اينجا كثرتى لازم است ؟ آيا ذات واجب‌الوجود از آن جهت كه عالم است غير ذات واجب‌الوجود است از آن جهت كه معلوم است ؟ او به حيثيتى عالم است و به حيثيتى معلوم ؟ يا نه ، در آنجا عالم و معلوم و علم هر سه يكى است ، يعنى اتحاد علم و عالم و معلوم ، يا به تعبير ديگر اتحاد عقل و عاقل و معقول . مىگويند اين دومى است .\r\n\r\nدليل بر اينكه واجب‌الوجود آگاه به ذات خود است\r\nاما به چه دليل واجب‌الوجود عاقل ذات خود است ؟ بيانى كه اينجا عرض مىكنم ، شيخ بيان نكرده ، و شايد اين تعبير اصلًا از متأخرين از شيخ باشد ، ولى مطلب همان است كه خود شيخ گفته است ؛ از نظر مطلب يكى است .\r\nحكما قاعده‌اى را با برهان تحصيل كرده‌اند كه « كلُ مجردٍ عاقلٌ ، و كلُ عاقلٍ مجردٌ » يعنى لازمهء تجرد ، عقل و تعقل و آگاهى است و لازمهء آگاهى تجرد است .\r\nمحال است كه يك موجود مادى باشد و از آن حيث كه مادى است بتواند « خود » به « خود » آگاه باشد ، تا چه رسد كه به غير آگاه باشد . كلُ مجردٍ عاقلٌ ؛ يعنى محال است كه يك موجودى مجرد از ماده باشد و عاقل ذات خود نباشد ؛ و كلُ عاقلٍ مجردٌ ؛ يعنى محال است كه موجودى عاقل باشد و ذات خود را درك كند و مجرد نباشد .\r\nشيخ در اينجا اشاره به گذشته مىكند كه خيال مىكنم اين مطلب را در\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n« طبيعيات » در مبحث « نفس » گفته است ، چون در « الهيات » اين مطلب نبوده ؛ و چون در جاى ديگرى اين مطلب را گفته ، در اينجا به اختصار مىگذراند . من حالا اين مبنا را عرض مىكنم :\r\n\r\nمناط علم حضور است و مناط جهل غيبت\r\nآگاهى يعنى چه ؟ حكما مىگويند اگر آگاهى و علم به يك چيز را خوب تحليل كنيد ، مناط آن حضور است ، و مناط جهل غيبت است . مىگويند اگر چيزى نزد چيزى حضور داشته باشد ، حضور به معناى واقعى ، و به هيچ وجه از او پنهان نباشد ، اين مساوى با آگاهى است . محال است كه يك شئ پيش شئ ديگر حضور داشته باشد و اين شئ به آن شئ آگاه نباشد ؛ و محال است كه يك شئ از شئ ديگر غايب باشد و اين بتواند به آن غايب از آن جهت كه غايب است آگاه باشد .\r\n\r\nلازمهء عالم جسمانى غيبت است\r\nآنگاه چنين مىگويند كه هر چه مادى باشد ، يعنى جسمانى باشد و در او قوه و حركت باشد ، لازمهء مادى بودن و طبيعى بودن و جسمانى بودن و قوه و حركت داشتن ، غيبت است ؛ چرا ؟ براى اينكه عالم جسمانى يعنى عالم ابعاد . در عالم ابعاد هيچ چيزى پيش هيچ چيزى حضور ندارد . حتى اگر ما دو جسم را به يكديگر متصل كنيم ، باز حضور واقعى پيش يكديگر ندارند ؛ يعنى وجود اين جسم در مرتبه‌اى از وجود است و وجود آن جسم در مرتبهء ديگر ، اين در جايى قرار گرفته و آن در جاى ديگر ؛ يعنى اگر دو جسم به همديگر وصل باشند باز هم به معناى حضور نيست . يك شئ هم كه خودش طول و عرض و عمق دارد ، هر جزء آن از جزء ديگر پنهان است . شما به انسان نگاه نكنيد كه مثلًا تمام اجزاء آن شئ با تمام ابعادش براى ما حاضر است . اين به علت يك صورت خاص ادراكى است كه در ذهن ما هست و آن مناط حضور است و در آن بُعد نيست ؛ والّا خود اين شئ فى حد ذاته ، اگر چه شئ واحدى باشد ، بعضى از آن از بعض ديگر آن غايب است . اين بعض از آن بعض غايب ، و بعض سوم از هر دو غايب و پنهان است . خود آن بعض هم باز ابعاضى دارد كه هر بعض آن از بعض ديگر پنهان است . معناى اين كه بعضى از بعض ديگر پنهان است اين است كه هيچ بعضى براى بعض ديگر وجود ندارد . و اگر تا غيرمتناهى [ هم\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nآن را تقسيم كنيم 
  ] باز هم بعض آن از بعض ديگر پنهان است و آخرش هم به جايى نمىرسيم كه يك بعض خودش براى خودش وجود داشته باشد ؛ و حضور معنايش اين است كه چيزى براى چيزى وجود داشته باشد . موجودى كه در آن بُعد و حركت است ، حتى خودش هم براى خودش حضور ندارد ؛ يعنى آن قدر وجود و عدم در اين موجودات مادى با يكديگر آميخته است كه هر جزئش را كه در نظر بگيريم عدمِ جزء ديگر است ، و باز آن جزء كه خودش ابعاض و اجزاء دارد هر جزئش عدم جزء ديگر است ؛ يعنى آن قدر عدم در اين وجودهاى مادى تخلل پيدا كرده كه اين شئ در عين اينكه وجود دارد ، وجودِ براى خود ندارد ، يعنى خود براى خود حضور ندارد . اين است كه مىگويند عالم ماده و عالم طبيعت عالم غيبت است ، چون عالم ابعاد است ، عالم عدم حضور است ؛ يعنى يك موجود مادى از آن جهت كه موجود مادى است خودش براى خودش حضور ندارد ، تا چه رسد كه اشياء ديگر براى او حضور داشته باشند . اين است كه طبيعى بودن و مادى بودن مساوى با عدم آگاهى است و مساوى با عدم حضور است .\r\nولى موجود هر مقدار كه تكامل پيدا مىكند و از جنبهء مادى به سوى جنبهء غير مادى كه همان جنبهء وجود جمعى است تكامل پيدا مىكند [ و 
  ] به صورت وجودى كه در آن بُعد و حركت نباشد [ در مىآيد ، به همان ميزان 
  ] به آگاهى مىرسد .\r\nاشياءِ در طبيعت هم هرچه كه در مسير تكامل قرار بگيرند و هرچه افق طبيعى آنها به سوى افق ماوراءالطبيعه نزديك شود و اين وجودِ مخلوط با عدم هرچه بيشتر عدم را طرد كند و وجود جنبهء جمعى به خودش بگيرد ، جنبهء حضور به خودش مىگيرد ، خودش براى خودش مىشود ، و هرچه خودش براى خودش بشود ، خودش براى خودش حضور پيدا مىكند ، و هرچه كه خودش براى خودش حضور پيدا كند ، به خود آگاه مىشود .\r\nسؤال : آن وحدت تركيبى كه وجود دارد چه مىشود ؟ استاد : در آن وحدت ، مناط وحدت صورت است و صورت هم حالّ در ماده است و به تبع ماده بُعد دارد . اگر آن صورت خودش صورتى مجرد باشد ، مثل نفس ، خودآگاه است ، و الّا مادامى كه آن صورتى كه مناط وحدت است به مرحلهء نفس\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nنرسيده باشد ، اين‌جور نيست . اصلًا صورت معدنى اين‌جور نيست كه خودآگاه باشد . بله ، صورت نباتى احتمالًا ممكن است تا اندازهء خيلى ضعيف و خفيف آگاه باشد . از آن بيشتر صورت حيوانى ، و از آن بيشتر صورت انسانى .\r\nپس اين حكما مسألهء علم و آگاهى را از نظر فلسفى اين‌جور تحليل مىكنند كه علم و آگاهى ريشه‌اش حضور است ، و جهل و ناآگاهى ريشه‌اش غيبت است . آن وقت اين بحث روى اشياء و اجزاء نمىآيد ، روى كل مىآيد ، به اين معنا كه اصلًا كل نشئهء طبيعت نشئهء ناآگاهى است ؛ يعنى اجسام كه داراى ابعاد هستند ، و سه بعد معروف را دارند ، و داراى حركت هستند ، يعنى بعد ديگرى و امتداد ديگرى به تبع حركت قطعيه پيدا مىكنند ، به معنى جدايى هستند ، جدايى به همين معنا .\r\nاگر مىگويند عالم طبيعت عالم نور نيست و عالم ظلمت است ، مقصودشان از « ظلمت » همين عدم آگاهى است ، و مقصودشان از « نور » آگاهى است . اگر مىگويند ظلمت است ، يعنى طبيعت از آن جهت كه طبيعت است مساوى با بىخبرى است ، مساوى با تاريكى است ؛ و اگر كسى بگويد چطور وجود مساوى با تاريكى شده ، مساوى با بىخبرى شده ، مىگويند اين وجود آميخته با عدم است ، وجود محض نيست ، ضعيف‌ترين مرحلهء عالم هستى است . همين عالم طبيعت با همهء عظمتى كه دارد ، نسبت به عوالم ديگر ضعيف‌ترين عالم هستى است ، در صف‌ّالنعال عوالم هستى قرار گرفته است ؛ يعنى آنجاست كه نور وجود كه از افق اعلى نزول پيدا كرده ، به آخرين حد خود رسيده است . در آنجا نور هستى آنچنان ضعيف است كه آميخته با عدم شده است ، يعنى وجود آن قدر ضعيف است كه آميخته با عدم است . از اين جهت است كه به آن ، عالم ظلمت يا عالم وحشت يا عالم جهل يا عالم بىخبرى و ناآگاهى مىگوييم . البته باز از همين جا قوس صعودى و سير صعودى شروع مىشود ، قوس صعودى در خود طبيعت شروع مىشود . حيات كه در طبيعت پيدا مىشود ، اين خودش قوس صعودى است كه طبيعت پيدا كرده است ، و هرچه كه به طرف جلو مىآيد و به طرف بالا مىآيد ، تا آن مقدارى كه ما مىشناسيم به مرحله انسان مىرسد ؛ يعنى دومرتبه به سوى نور و به سوى طرد عدم بيشتر و طرد غيبت پيش مىرود و به صورت جمعيت درمىآيد .\r\nپس اگر اين جهت نبود ، بايد تمام موجودات عالم خودآگاه باشند . براى اين كه وقتى موجودى خودش براى خودش حاضر باشد ، بايد خودش از خودش آگاه\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nباشد ، و اگر چيز ديگرى براى او حاضر باشد ، بايد به او آگاه باشد . اين است كه اينها معتقدند كه منشأ جهل و ناآگاهى ماده و علائق ماده است . وقتى ما ثابت كرديم كه ذات واجب‌الوجود برى از ماده و علائق ماده است ، يعنى مجرد است ، لازمهء تجرد اين است كه او عقل محض باشد ، يعنى خودآگاه باشد . گفتيم كه اينها اين قاعده را به اين صورت ذكر مىكنند ، كه به صورت دو قاعدهء معكوس يكديگر است . يكى اينكه « كلُ عاقلٍ مجردٌ » و ديگر اينكه « كلُ مجردٍ عاقلٌ » . در آنجا كه اول موجودى را پيدا كرده‌اند [ كه 
  ] عاقل به ذات خودش است ، به اين مطلب رسيده‌اند كه « كلُ عاقلٍ مجردٌ » . از عاقل بودن ذاتْ خودش را ، مجرد بودنش را كشف مىكنند ، كه اين قاعده در مورد نفس انسان مىآيد . آنچه كه اول در نفس انسان درك مىشود اين است كه عاقل ذات خودش است . چون عاقل ذات خودش است ، پس مجرد است .\r\nحضور ذاتنا لذاتنا لدىإدراك ذاتنا يرى التجردا « 1 » و اگر در يك موجودى اول تجردش را اثبات كرديم ، از تجردش عاقل بودنش را اثبات مىكنيم . مثل ذات واجب‌الوجود كه اول ذاتش اثبات مىشود ، بعد تجردش اثبات مىشود ؛ از اثبات تجرد ذات ، اثبات مىشود كه ذاتْ عاقل خودش است .\r\nپس اين مطلبى كه در اينجا مختصر گفتند و من يك مقدار بيشتر توضيح دادم ، اين بود كه واجب‌الوجوداز آن جهت عقل محض است كه مادى نيست ، مجرد است از ماده و علائق ماده ، و از آن مبرّاست .\r\n\r\nدر ذات واجب‌الوجود ، عاقل و معقول يكى است\r\nمسأله دوم كه شيخ راجع به آن خيلى بحث كرده و با عبارات مختلف مطلب را بيان كرده است ، اين است كه آيا در واجب‌الوجود ، كه عقل محض است و عاقل محض است ، عاقل و معقول يكى است ؟ يا اينكه عاقل غير از معقول است ؟ من اكنون مطلب را با عبارت شيخ نمىگويم ، با عبارت ديگرى مىگويم كه كمى روشن بشود . البته سخن شيخ هم همين است .\r\n\r\n\r\n\r\n\r\n","description":"","footnote":"\r\n( 1 ) . شرح منظومه ، طبيعيات ، الفريدة السادسة ، غرر فى ذكرالادلة على تجرد النفس الناطقة .\r\n","page_name":" 266 ","page_number":266},
  {"content":"\r\n\r\n\r\nصرف اضافه اقتضاى مغايرت ندارد\r\nبه دليل سبق ذهن هايى ، هر جا كه يك سلسله اضافات پيدا مىشود ، انسان خيال مىكند دو طرف اضافه بايد متغاير باشند ، چون در بسيارى از موارد مىبيند كه اينها متغايرند . مثلًا از [ ماده ضرب 
  ] صيغه اسم فاعل و در مقابل آن اسم مفعول بسازيم و بگوييم ضارب و مضروب ؛ مىگوييم كه اين ضاربيت مستلزم مضروبيت است ، يعنى اضافهء ضاربيت مستلزم اضافهء ديگرى به نام مضروبيت است ؛ و قهراً بايد آن چيزى كه اين اضافه به آن تعلق گرفته غير از آن چيزى باشد كه اضافهء ديگر به آن تعلق گرفته است ؛ يعنى ضارب بايد غير از مضروب باشد ، بايد ضارب يك چيز باشد و مضروب چيز ديگر . حالا نمىگوييم كه ضارب و مضروب بايد دو كس باشند ، لااقل بايد دو حيثيت باشند . مثلًا اگر چيزى مثل انسان ، خود ضارب خود است ، از يك حيث ضارب است و از حيث ديگر مضروب است . از آن حيث كه داراى دست است و يك نيرويى در دست اوست و داراى يك اراده است كه مىتواند اراده كند و دست خودش را حركت بدهد و با فشار پايين بياورد ، از اين حيث ضارب است ؛ و از حيث ديگر كه بدنى دارد و داراى پا يا شكم يا سينه است مضروب است . انسان خودش را مىزند ، ولى در اينجا ضارب و مضروب دوتاست ؛ يعنى يك شئ از همان حيث كه ضارب است مضروب نيست .\r\nدر باب محرك و متحرك ، اين مطلب را فلاسفه با برهان اثبات مىكنند كه اگر يك شئ حركت كرد و متحرك شد ، نمىتواند متحرك لذاته باشد ؛ يعنى همان ذاتى كه حركت را قبول مىكند نمىتواند محرك باشد . البته باز اينجا هم اين حرف را نمىگويند كه محرك بايد وجود جداگانه‌اى از متحرك داشته باشد ؛ نه ، ممكن است كه محرك و متحرك در وجود با همديگر متحد باشند ، ولى در عين حال كه متحد هستند دو حيثيت داشته باشند . مثلًا ممكن است كه يك شئ داراى قوه‌اى باشد كه به اعتبار آن قوه محرك باشد ، و به اعتبار اندام خودش متحرك باشد . اين مانعى ندارد .\r\nمثلًا يك سنگى كه از بالا در حال افتادن است ، به عقيدهء اين فلاسفه ، هم محرك است و هم متحرك . طبيعتى كه در اين سنگ هست ، قوه‌اى كه در اين سنگ هست ، صورت جسميهء سنگ را به حركت در مىآورد ؛ يعنى اينجا نيز دو چيز است .\r\nدر اين جور موارد انسان فكر مىكند كه هميشه دو طرف اضافه متغاير است ؛ و بسا هست كه بعداً انسان فكر مىكند كه هر جا دو اضافهء مختلف بخواهد باشد ، بايد\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nآن دو طرف اضافه متغاير باشند . از جمله در عالم و معلوم ؛ فكر مىكند كه بايد يك ذات عالم باشد و ذات ديگرى معلوم ؛ يا يك شئ از يك حيث و به وسيلهء يك قوه عالم باشد ، و خودش از حيث ديگر معلوم باشد .\r\nولى مطلب اين جور نيست . صرف اضافه اقتضاى مغايرت ندارد . هر جا مغايرت است به دليل ديگرى مغايرت است . ما اين مطلب را قبل از اينكه در مورد ذات واجب‌الوجود بحث كنيم ، در مورد انسان بحث مىكنيم . ببينيم در انسان علم و عالم و معلوم يكى است يا نيست . مقصود علم انسان به ذات خودش است ، آگاهى انسان به ذات خود . اگر در اين مورد خوب توجه كنيد مطلب خيلى زود روشن مىشود . ما بايد كمى بيشتر روى آن بحث كنيم .\r\n\r\nوحدت علم و عالم و معلوم در انسان\r\nانسان كه موجودى خودآگاه است ، چگونه است ؟ اين را اغلب تحليل نمىكنند .\r\nهمان منِ آگاه در ما به چه صورت است ؟ مطلب را درست دقت كنيد : شكى نيست كه من ، يك منِ آگاهم ، يك منِ خودآگاهم ، يعنى به خودم آگاه هستم . شما هم يك منِ خودآگاه هستيد . اين منِ خودآگاه چگونه است ؟ آيا ذات من يك چيز است و آگاهى اين ذات يك چيز ديگر است ؟ يك صفتى براى اين ذات است ؟ غير از خود ذات است ؟ يعنى « من » يكى است و آگاهى چيز ديگرى است كه به اين من تعلق گرفته ؟ فرض كنيم كه يك آگاهى وجود دارد كه اين آگاهى به اين وجود تعلق دارد ؛ مثل اين كه يك نورافكنى در اينجا افتاده ، چون اين نورافكن روى اين « خود » افتاده ، من به اين « خود » آگاهم . اكثر همين جور فكر مىكنند ، چون آگاهى ما راجع به اشياء از اين قبيل است ، يعنى شبيه اين مطلب است . ما به اشياء كه آگاه هستيم ، وجود آن اشياء يك چيز است و آگاهى ما به آن اشياء چيز ديگرى است . اين آگاهى ما مانند اين است كه از درون ما يك نورافكنى روى اشياء افتاده ولى اگر الآن مثلًا من آگاهم كه يك اتومبيل در حال عبور از اينجاست ، اتومبيل خودش يك وجود فىنفسه دارد و از ذهن من يك نورافكنى روى آن افتاده كه من به موجب آن نورافكن دارم مىبينم . اگر اين نورافكن و اين پرتو ذهنى در ذهن من نبود ، آن اتومبيل هم مثل هزاران اشياء ديگر مىشد ؛ آن هم مىآمد و از اينجا مىرفت بدون آنكه من بدان آگاه\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nباشم . هزاران شئ ديگر در عالم وجود دارند كه مىآيند و مىروند و من از آنها بىخبرم ، چون در ذهن من پرتوى روى آنها نمىافتد . ولى اشياء خاصى كه به دليل خاصى پرتوى از ذهن من روى آنها مىافتد ، من به آنها آگاهم . در اينجا مىگوييم علم غير از معلوم است . علم يك پرتو ذهنى است قائم به ذهن من ، و معلوم يك وجود عينى است در خارج .\r\nآيا آگاهى من به خودم هم از اين قبيل است ؟ يعنى اين « من » براى من مثل يك شئ بيرونى است كه از ذهن من يك پرتو ذهنى روى « من » افتاده و چون اين پرتو ذهنى روى « من » افتاده من به اين « من » آگاهم ؟ اين يك فرضى است . ولى بعد مىگوييم كه اين فرض چقدر غلط است ! فرض مقابلش چيست ؟ فرض مقابلش اين است كه خود « من » عين آگاهى است ، اصلًا همان خود « من » يكپارچه آگاهى است ، نه اينكه چيزى است كه آگاهى به روى او افتاده است و پرتوى از آگاهى روى او افتاده است . وقتى مىگوييم « من » موجود خودآگاه است ، يعنى من وجودى است عين آگاهى ، خودش آگاهى است ، آگاه هم هست ، آگاهى شده [ يعنى مورد آگاهى 
  ] هم هست ؛ يعنى اين سه مفهوم در آنِ واحد روى آن صدق مىكند .\r\nسؤال : اين « ماده » كه فرموديد ملاك جهل است ، همان است كه به عنوان جسم و به معناى جسم است ؟ يا اينكه معناى وسيعترى از جسم است ؟ استاد : مقصود اينها از « ماده » در اينجا شامل جسم هم مىشود ، ولى جسم مادى ، يعنى جسمى كه به قول اين حكما مركب از هيولى و صورت يا ماده و صورت باشد .\r\nحالا اگر جسمى مثل جسم برزخى باشد كه به عقيدهء ملاصدرا صورت محض است ، اين را شامل نمىشود . ولى جسمى كه مركب از ماده و صورت باشد ، يعنى صورتى كه پايش در ماده باشد ، [ ملاك جهل است . 
  ] امثال شيخ ، كه فعلًا بحث ما روى نظريات شيخ است ، فقط عقل را مجرد مىدانند ، يعنى آن موجودى كه كليات را ادراك مىكند . در انسان هم فقط قوهء عاقله‌اش را مجرد مىدانند و روى اين مطلب پافشارى مىكنند . آن وقت امثال شيخ تمام اجسام را ، يعنى همين‌قدر كه شئ داراى\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nجسم باشد و طول و عرض و عمق داشته باشد ، [ غير عاقل مىدانند 
  ] و خودآگاهى آن را محال مىدانند . آن وقت ملاصدرا و حكماى پيرو او صورتهاى جسميه‌اى كه صورت محض هستند ، يعنى مركب از ماده و صورت نيستند ، مثل جسم برزخى خود انسان يا مثل همهء عالم برزخ و عالم مثال را از اين حكم مستثنى مىكنند  ( وَ إِنَّ الدَّارَ الْآخِرَةَ لَهِيَ الْحَيَوانُ )  « 1 » . آنها مىگويند كه آنجا حىّ محض است ، يعنى ممات و موت و ناآگاهى و بىخبرى و بىحسى و لَختى و اين حرفها در آنجا نمىتواند وجود داشته باشد . همهء اين لَختيها و بىحسىها و بىخبرىها و دور بودن ها ، جهلها و ظلمتها از مختصات طبيعت است و در طبيعت هم آن موجودى به مرحلهء آگاهى مىرسد كه باز اين مراحل را در اين طول طى كرده ، يعنى خودش را به افق غيرمادى بودن نزديك كرده است . هرقدر كه موجود در اثر همان تركيبات كامل شود ، از مرتبه‌اى به مرتبهء بالاتر مىرود ، تا مىرسد به جايى كه ذىحيات مىشود . حيات هم خودش مراتبى دارد ، هرچه كه قوس صعود بالاتر مىآيد ، به مرتبهء بالاترى مىرسد تا به مرتبهء شعور و آگاهى مىرسد .\r\nدر طبيعت نيز ، هرچه كه مرتبهء طبيعت پايين‌تر و پست‌تر است ، مثل طبيعت بىجان ، از آگاهى دور تر است ، و هرچه كه مرتبه‌اش بالاتر مىآيد و تكامل پيدا مىكند ، به آگاهى نزديكتر مىشود . البته اينجا يك مطلب ديگر هم هست كه اين حكما براى طبيعت هم يك درجهء بسيار بسيار ضعيفى از آگاهى ، در نهايت امر قائل هستند ، اما آن درجه‌اى است كه اصلًا غير قابل تصور است . همان‌طور كه وجود طبيعت آنچنان با عدم آميخته است كه جدايىناپذير است و نمىشود مرزى براى آن قائل شد و مشخص كرد كه اينجا وجود است و آنجا عدم ، چون آگاهى هم از وجود برمىخيزد و ناآگاهى از عدم ، به همين ترتيب هم اين آگاهى آنچنان آگاهى است كه به هيچ وجه نمىشود بين آن و ناآگاهى مرز قائل شد . اين است كه اين آگاهى براى انسان قابل تصور نيست . با برهان فلسفى مىشود اثبات كرد كه در تمام ذرات هستى آگاهى هست ، اما اين آگاهيها آنچنان آميخته با ناآگاهيهاست و آن چنان انوار ضعيفى است كه براى انسان قابل تصور نيست . فقط برهان فلسفى از وجودش خبر مىدهد كه چنين چيزى هست .\r\n\r\n\r\n\r\n\r\n","description":"","footnote":"\r\n( 1 ) . عنكبوت / 64 .\r\n","page_name":" 270 ","page_number":270},
  {"content":"\r\n\r\nسؤال : ملاك و مناط غيبت در جسم همان صورت جسميه است ؟ استاد : بله .\r\n- اين وقتى كه ماده هم نداشته باشد و مثلًا جسم مثالى باشد كه در آنجا بُعد نيست ، باز هم صورت جسميه هست .\r\nاستاد : سؤالتان سؤال خوبى است . اين سؤال براى مثل ملاصدرا هم مطرح است .\r\nآن بيانى كه عرض كردم جواب اين سؤال هم هست . هر مرتبه‌اى از مراتب وجود ، حتى مرتبهء طبيعت ، گفتيم از نوعى آگاهى كه براى ما قابل تصور نيست برخوردار است و هرچه تكامل پيدا مىكند از درجهء بيشترى از آگاهى برخوردار مىشود .\r\nبنابراين اگر ما جسمى داشته باشيم كه اين جسم ، جسم باشد ولى پايش در ماده فرو نرفته باشد ، به همان نسبت كه از ماده فارغ است ، مىتواند از درجه‌اى از آگاهى برخوردار باشد ، ولى باز به همان نسبت كه از جسميت خارج نيست ، در نوعى ناآگاهى است ؛ يعنى يك موجود مثالى هم هرگز به آن درجه از شدت آگاهى نيست كه يك موجود مجرد محض است . آن وقت در ديگر مراتب وجود ، هرچه وجود كاملتر مىشود ، پله‌هاى آگاهى بالا مىرود و از ناآگاهى كاسته مىشود . مثلًا فرض كنيد كه يك موجودى دو بعد داشته باشد . ( البته حكما چنين چيزى را نمىپذيرند . )\r\nبه همان نسبت كه از ابعادش كاسته شده ، مىتواند يك درجه خاصى از آگاهى داشته باشد . و اگر يك موجود يك بُعدى داشته باشيم ، باز به همان نسبت كه از ابعادش كاسته شده ، از آگاهى بيشترى برخوردار است . آن وقت وجودى كه هيچ بعد نداشته باشد ، يعنى وجودش جمعتر و آزادتر باشد ، قهراً از آگاهى بيشترى برخوردار است .\r\nسؤال : اين طبيعت چون داراى ماده است داراى حركت است ، و اين بُعد حركت هم در واقع [ باعث ناآگاهى مىشود ؟ 
  ] استاد : بعد حركت از طبيعت جدا نيست ؛ يعنى حركت آن وقت به انتها مىرسد كه\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nطبيعت به غير طبيعت متحول شده باشد ؛ و طبيعت چون علاوه بر اين ابعاد جسمانى ، اين بعد حركت را هم دارد ، بيشتر متوغّل در غيبت و جهل و عدم است . اين را در اصول فلسفه تا حد زيادى بحث كرده‌ايم .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nادامهء بحث در علم بارىتعالى\r\nدر اول فصل كه فهرست دادند ، يكى از مسائلى كه [ عنوان كردند 
  ] اين بود : « و أن الواجب عقلٌ محضٌ و يعقل كل شئ » . اين همان مسألهء معروف علم بارى است كه در دو قسمت بحث مىشود : يكى علم بارى به ذات خود ، و ديگرى علم بارى به اشياء ديگر ، كه قهراً علم بارى به ذات خود مقدم است بر علم بارى به اشياء ديگر ؛ بلكه در هر موجود عاقلى علم آن موجود به ذات خودش مقدم است بر علم آن موجود به اشياء ديگر ؛ يعنى علم آن موجود به اشياء ديگر متفرع بر علم آن موجود به ذات خود است . لااقل فرض اين امر ممكن است كه يك موجود عالم به ذات خود باشد ، ولى عالم به اشياء ديگر نباشد . ولى اين امكان‌پذير نيست كه يك موجود عالم به غير خود باشد ، ولى عالم به ذات خود نباشد . پس در اينجا دو بحث است ، يكى در علم بارى به ذات خود ، و ديگرى در علم بارى به اشياء ديگر .\r\n\r\nعلم واجب تعالى به ذات خود\r\nاول مسألهء علم بارى به ذات خود را طرح مىكنند و در جملهء « و واجب‌الوجود عقلٌ محضٌ » آن را بيان مىكنند . علم به ذات خود ، همان اصطلاح « خودآگاهى »\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nاست كه امروزه با اين تعبير گفته مىشود ، اگرچه اين تعبير يك مفهوم خاص اجتماعى هم دارد . ولى از جنبهء فلسفى ، خودآگاهى همان علم به ذات است . آيا واجب‌الوجود به ذات خود آگاه است ؟ آيا عالم به ذات خود است ؟ شيخ در اينجا يك قسمتهاى خاصى را بحث كرده و بعضى از مسائل ديگر را بحث نكرده است و به آنچه در گذشته بحث كرده ارجاع مىدهد . ظاهراً آن مطالب را در « طبيعيات » و در مباحث « نفس » مطرح كرده است . من خود مراجعه نكردم كه ببينم در كجاست ، ولى ظاهراً در مباحث « نفس » گفته است . پس با بيان « قد عرفتَ » شيخ اشاره مىكند كه در گذشته گفته شده كه علت عدم معقوليت چيزى براى چيزى چيست . حالا من بعضى از قسمتهايى را كه در اينجا لازم است ، توضيح مىدهم .\r\n\r\nخودآگاهى يعنى چه ؟\r\nيكى از مسائل اين است كه معنى آگاهى ذات به ذات چيست ؟ آگاه بودن ذات به خود به چه معناست ؟ اين بايد تحليل شود كه چگونه قابل تصوير است ؟ در علم ذات به غير خود مانعى ندارد كه شئ به سبب يك تصوير ، عالم به غير شود . مثلًا فرض كنيد كه من به اين ديوار عالم هستم و به آن علم دارم ، به هر معنايى كه علم داشته باشم . يك تصويرى از اين شئ در ذهن من ، در ناحيه‌اى از نواحى وجود من ، هست كه اين تصوير به نحوى با آن ديوار كه در خارج است مطابقت دارد و مناط علم من به آن شئ خارجى اين تصويرى است كه من از آن شئ در نزد خود دارم ؛ و اگر در واقع اين را خوب بشكافيم ، مىبينيم كه تصوير آن شئ در نزد من حضور دارد و خود آن شئ در نزد من حاضر نيست . وجود عينى آن شئ از من پنهان است ، الآن هم پنهان است ، ولى تصويرى از آن ، كه اين تصوير به نحوى با آن شئ خارجى مطابقت دارد ، در نزد من حاضر است ؛ و چون اين تصوير به نحوى با آن شئ خارجى انطباق دارد ، حضور اين تصوير حضور آن است . اين در مقام تشبيه ، مثل اين است كه انسان چيزى را در آينه ببيند ، با آن حسابى كه قدما در بارهء آينه مىكردند كه تصوير در آينه غير از آن صورت خارجى است و خيال مىكردند كه نحوى انطباق بين تصوير و شئ خارج وجود دارد ؛ و گرنه با توجه به برداشت امروز از آينه ، تصوير در آينه همان تصوير خارجى است كه از مجراى آينه مشاهده مىشود . به هر حال ، من كه دارم ديوار را مىبينم ، خود ديوار پيش من حضور ندارد\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nو از من پنهان است ، از من غايب است و هيچ وقت هم امكان ندارد كه اين ديوار پيش من حاضر باشد . وقتى ديوار در برابر من قرار گيرد ، در اثر فعل و انفعالى ارتباطى با من پيدا مىكند و صورتى از آن در ذهن من نقش مىبندد ، كه اين صورت به نحوى با آن شئ انطباق دارد و آن صورت پيش من حاضر است . پس علم من به آن شئ به اين معناست كه صورتى از او كه مطابق با اوست نزد من حاضر است .\r\nدر علمِ يك موجود آگاه به اشياء ديگر ، اين حرف مىتواند معنى داشته باشد كه مناط علم به آن اشياء يك تصوير باشد . اما آيا در باب علم خودم به خودم امكان دارد كه به سبب تصوير باشد ؟ كه قطع نظر از آن تصوير من از خود بىخبر و ناآگاه باشم ؟ مثلًا چنين فرض كنيم كه يك تصويرى از « من » در خود من يا در يك جايى بيفتد و بعد مناط آگاهى من به « من » آن تصوير باشد ، كه قطع نظر از آن تصوير ، من يك موجود ناآگاه و بىخبر از « من » باشم ، كه در اين صورت خود من ديگر در خود من نيستم ، همان‌طور كه مثلًا ديوار در من نيست ، و خود « من » از من پنهان است ، بلكه يك تصويرى از « من » نزد من حاضر است و همان‌طور كه ديوار از من مخفى است ، وجود عينى « من » هم از من مخفى است . ولى يك موجود ذهنى از « من » پيش من است ، و يك تصوير از « من » در يك‌جا پيدا شده كه آن تصوير مناط آگاهى من به « من » شده است .\r\nحال ، اين تصوير كه مناط آگاهى من به « من » است كجاست ؟ اين تصوير نمىتواند هر جا باشد و مناط آگاهى من شود . آيا مىشود در ذهن شما باشد ؟ چنين نيست . اين تصوير ناچار بايد در پيش من باشد . فرض اين است كه همان « من » كه تصوير پيش اوست ، خودش از خودش مخفى است ؛ يعنى تصويرى از « من » پيش من باشد در حالى كه خود من جدا باشم از اين تصوير . در اين صورت فقط يك رابطهء انطباقى ميان من و اين تصوير هست . اگر قطع نظر از اين تصوير ، اين من به خود آگاه نباشد ، اين تصوير چه در مغز من باشد ، چه در روى اعصاب من و چه روى اين ديوار [ فرقى نمىكند . 
  ] پس اين در وقتى است كه خيال كنيم آگاهى انسان از خود هم به نحو صورت ذهنى است ، به نحو وجود ذهنى است ، به نحو علم حصولى است ؛ يعنى معلوم يك چيز باشد و علم يك چيز ديگر ، و قهراً عالم هم يك چيز ديگر ، زيرا در آن مثالهايى كه ذكر كرديم ، كه مربوط به علم حصولى بود ، معلوم چيزى است و علم چيزى و عالم يك چيز ديگر . در وقتى كه من از ديوار آگاه\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nمىشوم چنين است كه قبلًا يك من خودآگاه وجود دارد ، ديوار هم از خودش يك وجود عينى دارد ، از اين ديوار كه وجود عينى است ، نقشى در جايى از وجود من نقش مىبندد ، كه اين نقش به نوعى انطباق و تطابق دارد با آن ديوار خارجى . ولى اين نقش كه نامش « علم » و « صورت » است نزد من است ، براى من حضور دارد ، آن از من جدا نيست ، از من پنهان نيست و براى من است . بين من و آن صورت هيچ‌گونه جدايى و غيبتى نيست . يك « من » است ، يك تصوير است و يك صاحب تصوير . يا يك عالم است و يك علم است و يك معلوم . علم حصولى در واقع چنين است .\r\n\r\nخودآگاهى به نحو علم حضورى است\r\nحرف اين است كه آيا در آنجا كه يك موجود خودآگاه است ، خودآگاهى به نحو علم حصولى امكان‌پذير است ؟ يا خودآگاهى به نحو علم حضورى است ؟ اگر خودآگاهى به نحو علم حضورى باشد ، عالم و علم و معلوم يك چيز است و با هم متحدند . در « غيرآگاهى » هم علم حصولى ممكن است و هم علم حضورى ، ولى علم حضورى براى هر موجودى ممكن نيست . آن موجودى كه علت است مىتواند نسبت به معلولش علم حضورى داشته باشد ، كما اينكه نفس نسبت به معلولات خودش علم حضورى دارد . پس در علم حضورى هم ممكن است كه احياناً معلوم به نحوى غير از عالم باشد ، ولى نه آن جور كه معلوم از عالم جدا باشد و پنهان باشد .\r\nبه آن شكل نمىشود ، كه بعداً آنها را عرض مىكنم .\r\nاما علم يك شئ به ذات خود ، به نحو علم حصولى ميسر نيست . آنجا كه [ من 
  ] فكر مىكنم و مىانديشم كه من هستم ، متفاوت است با آنجايى كه مىانديشم كه اين ديوار هست ؛ يعنى نوع ادراك من از خودم با نوع ادراك من از ديوار متفاوت است .\r\nپس بحث ما روى اين جهت است كه اين علم به نحو علم حصولى امكان‌پذير است .\r\nاگر بنا بود كه همهء علمهاى عالم علم حصولى باشند ، يعنى به تبع يك نقش و صورت و تصويرى ، موجودِ خودآگاهى در عالم وجود نداشت ؛ و اگر موجودى به خود آگاه نباشد ، به غير نمىتواند آگاه باشد ، زيرا هميشه علم موجود به غير ، فرع بر علم موجود به خود است ، كه اين باشد تا اگر رسيديم در قسمت بعد بحث كنيم . اگر علم منحصر به علم حصولى باشد ، هيچ موجود خودآگاهى نمىتواند وجود داشته باشد ، براى اينكه - چنان كه عرض كردم - در علم حصولى و در علم به غير ، اين مطلب قابل\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nفرض و تصور است كه يك وجود عينى موجود باشد و از آن وجود عينى يك تصويرى نزد وجود عالم باشد و اين تصوير نزد ذات عالم حضور داشته باشد ، كه در اين صورت معلومى در خارج داريم كه همان وجود عينى شئ است ، كه اين معلوم خودش نزد عالم حضور ندارد ، و علمى داريم كه عبارت است از صورتى كه به نحوى با آن شئ خارجى تطابق دارد ، و عالمى داريم كه آن ذاتى است كه آن صورت نزد او حاضر است . البته بعد خواهيم گفت كه در واقع معلوم بالذات همين علم است ، در حالى كه ما معمولًا به علم « معلوم » نمىگوييم ؛ يعنى وقتى كه ما علم داريم ، علم به همين صورت داريم ، ولى چون صورت مطابق با آن وجود خارجى است علم به آن هم هست ؛ يعنى وجود خارجى معلوم بالعرض است ، با اينكه به حسب عرف معلوم واقعى همان وجود عينى تلقى مىشود ، كه اين از بحث ما خارج است . پس در اين مورد علم حصولى امكان‌پذير است .\r\nاكنون تحليل مىكنيم كه آيا در مورد علم ذات به ذات هم علم حصولى امكان دارد ؟ آيا جز علم حصولى راه ديگرى نيست ؟ هر چه هست همين علم حصولى است ؟ آيا چنين علم حصولى امكان دارد ؟ اگر بخواهد علم حصولى باشد به اين معنا مىشود كه ذات عالِم من هستم ، چون منم كه مىخواهم آگاه باشم ، و ذات معلوم هم من هستم . ولى خود « من » پيش من حاضر نيست و مثل يك ديوار پنهان است . پس چه حاضر است ؟ تصويرى از من .\r\nاين تصويرى از من پيش چه كسى حاضر است ؟ پيش منى كه از خودش پنهان است حاضر است ؟ « من » كه همان معلوم است ، فرض بر اين است كه اصلًا از حريم علم خارج است . در آن صورت ما مىمانيم و فقط يك علم ، علمى كه غير از عالم است ، علمى كه غير از معلوم است . در آن صورت اين تصوير فقط مثل يك تصوير مطلق است ، تصوير مطلقى كه در جايى وجود دارد ، در يك جاى خالى از ادراك و شعور ؛ و آن وقت ديگر هيچ فرق نمىكند كه اين تصوير در وجود من ( اين منِ مخفى از خود و پنهان از خود ) باشد يا در چيز ديگر . مثل تصوير يك ديوار مىشود كه در اينجا افتاده باشد يا در جاى ديگر . و حال آنكه وجود مطلق اين تصوير محال است كه مناط خودآگاهى من باشد ، والّا اگر صرف وجود تصوير يك شئ در هر جا قرار گرفت مناط خودآگاهى باشد ، پس تصوير ديوار در ذهن هم بايد سبب خودآگاهى ديوار به خودش باشد ، در حالى كه هيچ وقت ديوار به خودش آگاه نيست ، و يا\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nتصوير من در شما مناط آگاهى من به خودم نيست . در علم حصولى ، تصوير آن وقت مناط آگاهى است كه آن تصوير در يك منِ خودآگاه قرار گيرد .\r\nسؤال : ببخشيد ، يعنى مىشود گفت كه در علم حصولى هم ، بنا بر اين مقدمه ، بين عالم و علم يك وحدت و اتحادى است ؟ استاد : ما اينجا حالا اسمش را « ارتباط » و « اتصال » مىگذاريم . البته اتصال هم در واقع نوعى اتحاد است . ولى حالا ما با وحدت كار نداريم .\r\nاز اينجا اساساً مىفهميم كه هر علم حصولى بر اساس علم حضورى است . اگر علم حضورى نباشد ، علم حصولى هم نيست ؛ يعنى تصوير به نحو علم حضورى پيش من حاضر است و چون اين تصوير به نحوى با شئ خارجى تطابق دارد مىگوييم كه شئ خارجى به نحو علم حصولى پيش من حاضر است ؛ يعنى علم همان حضور است و حقيقت علم ، علم حضورى است ، [ با اين التفات 
  ] كه در بعضى از مراتب علم حضورى آن چيزى كه پيش عالم حاضر است و آن چيزى كه معلوم عالم است ، در عين اينكه خودش معلوم اين عالم است ، يك شئ ديگر هم معلوم اين عالم است ، زيرا اين علم عين آن شئ خارجى است ، يك نوع عينيت و تطابق با آن دارد .\r\nروانشناسها در تحليل اينكه چطور مىشود كه بچه اولين بار به خود آگاه مىشود ، مىگويند كه تصويرى از فلان شئ خارجى در او پيدا مىشود و بعد او كم‌كم به وجود خودش پىمىبرد . اين ، حرف صحيحى نيست . [ حل اين مسأله 
  ] جز با اين قابل تصوير نيست كه آنچه من است و خود است ، در يك موجود خودآگاه ، عين آگاهى باشد و خودش از سنخ آگاهى باشد .\r\n\r\nموجود مادى خودش براى خودش حضور ندارد\r\nاينجا قهراً يك سؤال ديگر پيش مىآيد كه اگر بناست كه من از اين جهت كه خودم پيش خودم حاضرم خودم را اداراك كنم ، پس همه چيز بايد خودآگاه باشد .\r\nمن خودم از خود غايب نيستم ، يعنى خودم پيش خودم هستم ، نه اينكه تصويرى از من پيش من باشد . آن ديوار است كه تصويرى از آن پيش من است ، آن جهان و\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nواقعيت خارجى است كه تصويرى از آن پيش من است . ولى چون خودم پيش خودم هستم از خودم آگاهم . خودم عين حضور در نزد خودم هستم . خودم براى خودم هستم . خودم پيش خودم هستم ؛ يعنى خودم از خودم پنهان نيستم .\r\nحالا كه چنين است ، پس همهء چيزها بايد به خود آگاه باشند ، چون تنها من نيستم كه پيش خودم هستم ، ديوار هم خودش پيش خودش است ، پس بايد خودآگاه باشد . اما اگر من بخواهم به ديوار آگاه باشم بايد به تبع تصويرى از ديوار به ديوار آگاه باشم . ديوار هم قهراً بايد خودش به خودش آگاه باشد ، ولى اگر بخواهد به من آگاه باشد بايد به تبع تصويرى باشد . حال آنكه ما مىدانيم كه خودآگاهى اختصاص به بعضى از موجودات دارد نه همهء موجودات .\r\nاين ، سؤال خوبى است و جوابش را چنين مىدهند كه اگر شئ مادى شد حتى خودش هم پيش خودش حضور ندارد . شئ مادى و وجود مادى يعنى وجود متشابك با عدم . اين وجود ، خودى دارد كه هرچه اين خود را تحليل كنيم ، حضور و غيبتش با يكديگر يكسان است ، براى اين كه موجود مادى ابعاد دارد ، حركت دارد ، زمان دارد و مكان دارد . شيئى كه ابعاد دارد ، در عين اينكه شئ واحد است ، [ اجزاء و مراتب دارد . 
  ] جسم واحد ، چه بزرگ باشد و چه يك ذرهء كوچك ، با اين كه شئ واحد است ، ولى همين شئ واحد نحوهء وجودش به گونه‌اى است كه هر مرتبه‌اش از مرتبهء ديگر پنهان است ، اين طرف آن از طرف ديگرش پنهان است . موجود زمانى و موجودى كه متحرك است ، هر مرتبه‌اى از حركت آن ، از مرتبهء ديگر حركتش پنهان است ؛ يعنى در عين اينكه حركت يك وحدت دارد ، وحدتش عين كثرت است ، حضورش عين غيبت است .\r\n[ ممكن است گفته شود : 
  ] درست است كه اين مرتبه از آن مرتبه غايب است ، ولى خود آن مرتبه كه براى خودش حاضر است .\r\n[ جواب داده مىشود : 
  ] چنين نيست كه مرتبه‌ها از يكديگر جدا باشند و بگوييم كه اين مرتبه از آن مرتبه غايب است ولى خود اين مرتبه براى خودش حاضر است .\r\nخود اين مرتبه هم باز تجزيه مىشود به دو مرتبه ، كه اين مرتبه‌اش از مرتبهء ديگرش غايب است . اين است كه طبيعت يك وجود متشابك با عدم و يك نور متداخل با ظلمت است .\r\nاما موجود مجرد يعنى موجودى كه اين خلأها در وجود او پر است ، يعنى در او\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nبعد مكانى نيست ، بعد زمانى نيست ، قوه نيست ، حركت نيست . به تعبير ديگر وجودش وجود جمعى است ، يعنى نمىشود در او فرض جزئى و جزئى ، قسمتى و قسمتى ، اينجا و آنجا كرد و گفت هر جزئى مغاير جزء ديگر است . در او مغايرت و غيريت خودش براى خودش اصلًا فرض نمىشود . اما موجود مادى خودش هميشه غير خودش است ؛ يعنى در موجود مادى ، خوديت و غيريت ، وحدت و كثرت ، وجود و عدم با يكديگر مخلوط است ؛ آنچنان اين امور در يكديگر آميخته است كه اگر بگوييد واحد است درست گفته‌ايد و اگر بگوييد كثير است هم درست گفته‌ايد ، اگر بگوييد خودش است درست گفته‌ايد و اگر بگوييد غير خودش است درست گفته‌ايد ، اگر بگوييد موجود است درست گفته‌ايد و اگر بگوييد معدوم است هم درست گفته‌ايد . اين است كه مىگويند ماده و علائق ماده ، چه يك شئ خودش ماده باشد و يا اينكه به ماده تعلق داشته باشد و سارى در ماده باشد ، مانع از علم و معلوميت است ، يعنى هم مانع است كه خودش معلوم بالذات يك شئ باشد ، و هم مانع است كه خودش به خودش آگاه باشد و به خودش عالم باشد .\r\nپس بحث درواقع چنين شد كه علم يك موجود به خود ، و خودآگاهى به نحو علم حصولى كه علمْ مغاير با معلوم باشد و علم تصويرى از معلوم باشد محال است ؛ و كلام شيخ در همين‌جاست .\r\nبنابراين چنين چيزى محال است كه ما خيال كنيم انسان همان‌طور كه تدريجاً به اشياء ديگر عالم مىشود و تصويرهايى در مغز و سلسلهء اعصابش پيدا مىشود و اين تصويرها مناط علم به آن اشياء است ، همان‌طور هم از خودش كم‌كم يك صورتى در يكى از مراكز عصبى پيدا مىشود و خودآگاه مىگردد ، كه در اين صورت هيچ فرقى بين « غيرآگاهى » و « خودآگاهى » نگذاريم ؛ نه ، چنين چيزى امكان ندارد .\r\nموجود از آن جهت خودآگاه است كه يك خودى دارد كه اين خود عين حضور پيش خود است ، و اين خود ، وجودش براى خودش است و حضورش براى خودش است ؛ و علاوه بر اين به اشياء ديگر هم به تبع همين خودآگاهى آگاه مىشود .\r\nمطلب ديگر اين است كه ممكن است گفته شود : اگر حضور شئ براى خود ، و وجود شئ براى خود مناط آگاهى باشد ، پس بايد همه چيز به خود آگاه باشد ، زيرا همهء موجودات عالم خودشان براى خودشان وجود دارند و براى غير وجود ندارند . ديوار خودش براى خودش وجود دارد نه براى من . پس ديوار هم بايد شئ خودآگاه باشد .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nمىگوييم : سخن در همين است كه موجود مادى خودش براى خودش حضور ندارد . نحوهء وجود « مادى » به گونه‌اى است كه [ در آن 
  ] خوديت و غيريت با يكديگر متحدند ، وحدت و كثرت با يكديگر متحدند ، وجود و عدم با يكديگر متحد هستند و به تعبير ديگر علم و جهل با يكديگر متحد هستند . اما اين كه مىگويند علم و جهل متحد هستند ، به اين معناست كه در همين موجودات مادى بالاخره ضعيف‌ترين درجات وجود هست ، وجودى كه اصلًا نمىتوانيم مرز ميان آن و عدم را مشخص كنيم . نه مرز عدم آن با وجود را مىتوانيم مشخص كنيم و نه مرز وجودش با عدم را .\r\nبه دليل اين كه نحوه‌اى از وجود است ، يك مرتبه‌اى از شعور و آگاهى در همهء موجودات [ مادى 
  ] سريان دارد . ولى اين غير از بحث « خودآگاهى » است ، غير از آن مرتبه‌اى از آگاهى است كه اكنون ما در بارهء آن بحث مىكنيم ، آن نوع از آگاهى كه در حيوان و در انسان سراغ داريم . ما فعلًا در بارهء آن آگاهى بحث مىكنيم .\r\nبه هر حال خصوصيت وجود مادى اين است كه مىگويند تا موجودْ غيرمادى نباشد و تا نحوهء وجود ديگرى پيدا نكرده باشد [ نمىتواند به خودآگاهى برسد 
  ] اگرچه ممكن است ريشهء وجودش هم در ماده باشد ؛ يعنى وجود مادى و ابتعادى كه وحدتش با كثرتش آميخته است ، و وجود و عدمش با يكديگر آميخته است ، كم‌كم متبدل به يك وجود جمعى بشود ، مثل نفس .\r\n\r\nموجود طبيعى با طرد خصلتهاى عدمى به خودآگاهى مىرسد\r\nپس كدام موجود در طبيعت خودآگاه مىشود و به مرحلهء خودآگاهى مىرسد ؟\r\nآن موجودى كه در دامن طبيعت پرورش پيداكند و تكامل پيداكند در حدى كه اين خصلتهاى عدمى را و اين حدود عدمى را از خودش طرد و رفع كند . اصلًا معنى « مجرد » همين است كه اين حدود عدمى را از خودش نفى مىكند . همين‌قدر كه موجود مادى به مرحله‌اى رسيد كه اين حدود عدمى را از خودش نفى كرد ، اين مساوى مىشود با اينكه خود ، آگاه شونده و آگاهى شده و عين آگاهى باشد [ و به عبارت ديگر عالم و معلوم و علم باشد . 
  ]\r\n\r\nعلم حصولى به علم حضورى انسان به خود\r\nآيا به دليل اينكه علم انسان به خودش علم حضورى است ، امكان ندارد كه يك\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nعلم حصولى هم به خودش پيدا كند ؟ آيا چنين چيزى تصوير دارد كه انسان وراى اين علم حضورى ، به خودش علم حصولى داشته باشد ؟ البته بدون اين علم حضورى محال است ، همان‌طور كه گفتيم .\r\nحيوان به خود علم حضورى دارد ، كودك هم به خود علم حضورى دارد ، اما ببينيم اين مسألهء علم به علم ، كه مىگويند تفاوت آدم بزرگسال با كودك است ، چيست ؟ كودك ، منِ خود را همان‌طور مىيابد كه آدم بزرگسال . ولى آدم بزرگسال در عين اين كه خودش را مىيابد ، اين يافتن خودش را هم بار ديگر مىيابد ، يعنى مىداند كه خودش را مىيابد ؛ و اين در واقع قدرت بازگشت به خود و آوردن يك تصويرى از خود پيش همان خودى كه بالذات حاضر است مىباشد . اين البته هست و شكى نيست كه ممكن است ، و هميشه اينچنين است ؛ و فرق بين انسان و حيوان ، و حتى انسان بزرگسال و انسان ابتدائى و خيلى وحشى و كودك در همين جهت است كه انسان مىتواند به خودش و به سوى خودش برگردد ؛ يعنى انسان بعد از اينكه به خودش علم حضورى دارد و اشياء را به علم حصولى مىيابد و با يك دستگاه عكسبردارى از اشياء عكسبردارى مىكند و آن عكسها را پيش خودى كه آن خود بالذات پيش خودش حاضر است جمع مىكند ، مىتواند برگردد و يك تصويرى هم از خودش پيش همان خودى كه بالذات خودش را درك مىكند ، بياورد . اصلًا مسألهء علم به علم به‌طور مطلق ، و اينكه انسان قدرت علم به علم خود دارد ، [ همين است . 
  ]\r\nيك وقت انسان مىداند و نمىداند كه مىداند . يك وقت هم انسان مىداند و مىداند كه مىداند . كما اينكه در « نمىداند » همچنين است كه يك وقت انسان نمىداند و مىداند كه نمىداند ، يعنى از اين حالت جهل خودش به نحو علم حصولى يك عكسبردارى در ذهن خودش كرده است ؛ و يك وقت هم نمىداند و نمىداند كه نمىداند .\r\nسؤال : شهود اين حرفها غير از علم حصولى نمىتواند باشد ؟ استاد : منظور از « شهود » چيست ؟\r\n- همان حالت خودمان كه امرى را شهود مىكنيم و غير از استدلال است .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاستاد : نه ، شهود نمىشود . شهود در علم حضورى بيشتر [ رخ مىدهد 
  ] در حالى كه اين علم روى علم است . الآن عرض كردم كه هر علم حصولى خودش علم حضورى است ، به مقايسه ، علم حصولى مىشود . در علم حصولى هم اگر خوب دقت كنيد ، آن تصويرى از شما كه پيش شما حاضر است ، آن چيزى كه شما آن را شهود مىكنيد ، خودتان نيستيد ، بلكه صورتى از خودتان را شهود مىكنيد ، كه آن صورت پيش شما به علم حضورى حاضر است . در تمام شهودها انسان خيال مىكند كه مشهودش يك وجود عينى است ، در حالىكه مشهود واقعىاش آن وجود [ ذهنى 
  ] است كه به آن علم حضورى دارد ، ولى از آن جهت كه آن علم حضورى به نحوى با شئ خارجى تطابق دارد ما شئ خارجى را « مشهود » تلقى مىكنيم ؛ يعنى شما كه الآن نشسته‌ايد و مرا مىبينيد ، در واقع مرا نمىبينيد . در همان حالى كه به من خيره شده‌ايد و مرا شهود مىكنيد ، در واقع مرا شهود نمىكنيد ، بلكه تصويرى از من الآن در چشم شما وجود دارد كه شما آن را شهود مىكنيد . ولى چون آن تصوير صددرصد با من مطابق است ، چون آن تصوير خلاف وجود من نيست و چنين نيست كه مثلًا من كوچك باشم و آن بزرگ نشان دهد ، يا من بزرگ باشم و آن كوچك نشان دهد ، من سياه باشم و آن سفيد نشان دهد ، بلكه صددرصد مطابق است يا فرض مىكنيم كه مطابق است ، با اينكه شما در واقع آن تصوير را داريد شهود مىكنيد ، ولى از روزنهء آن ( كه « روزنه » هم تعبير ناقصى است ) ، به تبع آن اين وجود عينى را شهود مىكنيد .\r\n\r\nآيا علم حصولى به اشياء ممكن است ؟\r\nو لهذا اگر كسى مانند سوفسطائيها و ايده‌آليستها آمد و در تطابق آن صورتى كه نزد شماست با آن وجود عينى كه در خارج است خدشه كرد ، اينجاست كه اصلًا پايهء علم حصولى از بن مىريزد . [ آنها 
  ] آمدند و گفتند كه هرچه ما شهود مىكنيم خيال مىكنيم كه وجود عينى را شهود كرده‌ايم . اصلًا ما به هيچ معنا وجود عينى را شهود نمىكنيم . شما كه الآن داريد اين حجم خاص را شهود مىكنيد ، اين رنگ را شهود مىكنيد ، [ يك خيال است . 
  ] علم مىگويد همهء اينها ساختهء ذهن است . در اينجا فقط يك مشت اتم وجود دارد كه اگر همهء آنها را جمع كنند به اندازهء يك سر سوزن هم نخواهد شد و بقيه‌اش ديگر همه خلأ است . اينكه شما همه را ملأ شهود مىكنيد\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n[ خيال است . 
  ] اينجاست كه اصلًا پايهء علم حصولى از بن مىريزد . ممكن است كسى اين حرف را بزند كه ما خيال مىكنيم عالم عينى را درك مىكنيم ، ما فقط تصويرهايى پيش خودمان داريم و خيال مىكنيم كه مطابق با عالم عينى است و در واقع هيچ‌گونه تطابقى وجود ندارد ؛ يعنى چنين كسى در واقع شك دارد كه تطابقى ميان آنچه در ذهن است با آنچه در خارج است ، باشد .\r\nبعضى يك قدم جلوتر مىروند و مىگويند از كجا كه اصلًا عينى وجود داشته باشد . حالا كه اين مقدار از بين رفته و همهء آن چيزهايى كه ما درك مىكنيم خيال مىكنيم كه با خارج تطابق دارد ، حالا كه نود و نه درصد از بين رفته و يك درصد آن باقى مانده است كه آن را « اتم » مىناميم ، شايد همين اتم هم وجود نداشته باشد . اين يك مسألهء ديگر است كه ما فعلًا بنا نداريم دربارهء اين مطلب سخن بگوييم .\r\nسخن ما اين است كه ما به اشياء علم حصولى داريم . اما با دقت فلسفى ، مناط [ علم 
  ] به اشياء همان علم حضورى است ؛ يعنى علم حصولى هم شهود است اما شهود بالتبع . هرچه را كه ما شهود مىكنيم به تبع حضور آن [ مشهود 
  ] در نزد خود ، آن را شهود مىكنيم . خودمان را هم اگر شهود مىكنيم به تبع حضور خودمان در پيش خودمان است ؛ و اگر غير خودمان را هم شهود مىكنيم ، به سبب صورتى از اوست كه پيش ما حاضر است و آن صورت مشهود واقعى ماست و آن صورت با خارج تطابقى دارد .\r\nهمه اين جهت را قبول دارند و هيچ كس منكر نيست كه وقتى اشياء را درك مىكنيم [ وجود عينى آنها نزد ما حاضر نيست . 
  ] حتى ماديين هم مىگويند كه درك در مغز صورت مىگيرد و آن تصويرى است كه مثلًا بر اثر رابطه‌اى كه ميان خارج و سلسلهء اعصاب ما برقرار مىشود پيدا مىشود و يك تركيبات شيميايى هم احياناً صورت مىگيرد ، يا مثلًا يك صورت فيزيكى در مغز هست ، يك فعل و انفعالى در آنجا هست . ولى [ همينها 
  ] هم مىگويند آنچه شما درك مىكنيد همان است كه در مغز شماست . بعد ناچار است كه بگويد يك نوع تطابق ميان اين تصوير و آن خارج هست ؛ غير از اين راهى ندارد .\r\nخيلى اوقات اين اشتباه پيش مىآيد كه [ گفته مىشود 
  ] تا آنجا كه علم حضورى است غفلت است ، وقتى علم حصولى مىآيد تنبه و آگاهى و شهود هست . نه ، اصلًا علم و تنبه و آگاهى و شهود همه از آنِ علم حضورى است . علم حصولى هم همهء آن\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nرا دارد ولى به تبع آن علم حضورى ، و به قول حكما آنها را دارد ولى بالعرض نه بالذات .\r\nسؤال : مىتوانيم بگوييم كه تجليگاه علم حضورى در انسان ، وقتى از مرحله كودكى تكامل مىيابد ، علم حصولى است ؟ استاد : نه ، ببينيد : يك مطلب اين است كه ما چگونه به خود علم حضورى پيدا مىكنيم ، و مطلب ديگر اين است كه چه موقع علم پيدا مىكنيم كه علم حضورى داريم ، كه اين يك علم ديگرى است ، خود اين يك حضور ديگر است . حيوان به خود علم حضورى دارد ، ولى شايد هيچ وقت علم پيدا نكند به اين كه به خود علم دارد ، تا چه رسد به اين كه باز علم پيدا كند كه به خود ، علم حضورى دارد نه علم حصولى . ولى انسان به خودش علم حضورى دارد ، بعدها هم خودش را موضوع مطالعه قرار مىدهد و بار ديگر علم پيدا مىكند كه به خود علم دارد ، علم پيدا مىكند كه به خود علم حضورى دارد نه علم حصولى ، و علم پيدا مىكند كه به اشياء علم حصولى دارد نه علم حضورى ، كه اينها يك مراحل ديگرى است .\r\n\r\nچون واجب‌الوجود مجرد است عقل است\r\nحالا كه ما در باب ماهيت علم و آگاهى به اينجا رسيديم كه حقيقت آگاهى عبارت است از حضور شئ براى خود ، و اين حضور شئ وقتى است كه وجود آن وجود جمعى باشد و وجودش در وجود مادى خلاصه نباشد ، ثابت مىشود كه ذات حق چون ماده و مادى نيست ، مساوى است با اين كه مستشعر به ذات خود است ، يعنى علم به ذات خود دارد . پس واجب‌الوجود عقلٌ محضٌ ، به چه دليل ؟ به دليل اينكه هوَ غير مادىّ ، هو ليس بمادة . همين‌قدر كه چيزى ماده و مادى نباشد به خود علم دارد . هر موجود مجرد از ماده‌اى عاقل است ، يعنى خودآگاه است ، و هر عاقلى و هر خودآگاهى مجرد است .\r\nاز طرف ديگر هر شئ معقول ، محال است كه معقول واقع شود مگر اينكه مجرد از ماده باشد . از آن جهت كه ماده است هرگز معقول نيست ، بلكه ماده بايد يك وجود عقلانى در يك ذهنى پيدا كند تا در آن ذهن معقول واقع شود ، ولى خودش براى\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nخودش معقول نيست ؛ يعنى هرگز چنين نيست كه آگاهى به ذاتش تعلق بگيرد و ذاتش عين مورد تعلق و آگاهى باشد .\r\n\r\nطرح يك اشكال\r\nبعد از اين شيخ وارد مطلب ديگرى مىشود كه آن را خيلى [ بسط 
  ] و ادامه مىدهد . مطلبى است كه مىشود اول به صورت يك اشكال طرح شود . البته شيخ خودِ اشكال را طرح نكرده است . اكنون ما به صورت اشكال مطرح مىكنيم و بعد به جواب آن مىپردازيم : قبول داريم كه در يك موجود خودآگاه ، عالم و علم و معلوم يكى است و لازمهء خودآگاهى يكى بودن عالم و معلوم است ، ولى عالميت و معلوميت اضافه‌هايى هستند كه اقتضاى مغايرت دارند . آيا ممكن است كه ضارب و مضروب يكى باشد ؟ آيا ممكن است كه يك شئ از همان حيث كه ضارب است مضروب هم باشد ؟ عالميت و معلوميت دو اضافه هستند كه اقتضاى اثنينيت دارند .\r\nشيخ در اينجا به تفصيل وارد اين مطلب مىشود كه اضافات اقتضاى كثرت نمىكنند . در مواردى مثل محركيت و متحركيت كه اقتضاى كثرت دارند ريشهء اين اقتضا چيز ديگر است كه فعلًا ما وارد اين بحث نمىشويم .\r\nسؤال : اينكه مىگويند شيخ منكر اتحاد عاقل و معقول است [ صحيح است ؟ 
  ] استاد : اتحاد عاقل و معقول در چه چيزى ؟ شيخ در علم شئ به ذات ، در همهء كتابهايش تصريح مىكند كه در اين مورد اتحاد عاقل و معقول است . آن اتحادى كه مورد بحث و اختلاف است آن جايى است كه موجودى به شئ ديگر آگاه مىشود ؛ آيا آنجا هم بين عاقل و وجود ذهنى معقول - نه وجود عينى آن - نوعى اتحاد هست ؟ آيا ميان عاقل و آن صورت معقوله اتحاد هست ؟ شيخ اين را انكار دارد . اما كسانى مثل ملاصدرا كه بر خلاف نظر شيخ نظر مىدهند ، مىگويند در آنجايى هم كه انسان به غير آگاه مىشود ، ميان عاقل و آن صورت معقوله‌اى كه در ذهن هست اتحاد است .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nسؤال : علم ما به واجب از كدام دو نوع علم حضورى و حصولى است ؟ استاد : اين علمهاى استدلالى همه علم حصولى است ؛ يعنى به تبع يك سلسله صورتهاست كه علم پيدا مىكنيم .\r\n- يعنى با صورتهاى معقول ؟ استاد : بله ، صورتهاى انتزاعى .\r\n- مىتوانيم علم حضورى هم داشته باشيم ؟ استاد : بله ، اين مسألهء خيلى مهمى است كه از درجات اتحاد عاقل و معقول هم هست . مسأله اين است كه آيا علم موجودات به ذات حق يك علم فطرى و حضورى است ؟ آيا اشيائى كه به خود آگاه هستند ، به نحو فطرى به علت خودشان هم آگاه هستند يا نه ؟ شيخ مىگويد : نه ، آگاه نيستند . ولى فلاسفه‌اى مثل ملا صدرا شبيه به اين بحث را مطرح كرده‌اند [ و گفته‌اند كه چنين علمى هست . 
  ] اين بحث را ملا صدرا در اوائل اسفار مطرح كرده ، كه در آنجا اين شعر را هم دارد :\r\nدانش حق ذوات را فطرى است‌دانش دانش است كان فكرى است « 1 » در باب اتحاد عاقل و معقول هم مطرح كرده است .\r\nسؤال : بحث خيلى مهمى است ، اگر ان‌شاءاللَّه در يك مناسبتى بفرماييد خيلى خوب است .\r\nاستاد : اين بحث در اينجا نمىآيد ، در باب اتحاد عاقل و معقول مىآيد . در كتب شيخ هم نيست .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 1 / ص 118 .\r\n","page_name":" 287 ","page_number":287},
  {"content":"\r\n\r\nسؤال : اين مطلب را كه ماده خودآگاهى ندارد ، آيا ما نمىتوانيم به اين طريق وارد شويم كه معنى « خود » را تحليل كنيم و بگوييم در يك امر قابل تجزيه [ مانند ماده ، خود و ناخود با يكديگر است ؟ 
  ] استاد : همان كه عرض كردم در واقع [ همين مطلب بود . 
  ] . . . آنچنان وحدتى كه ما براى موجودات مجرد بيان مىكنيم ، ماده آن را ندارد .\r\n- به اين ترتيب ، ديگر چيزى نيست كه مورد خودآگاهى قرار بگيرد .\r\nاستاد : خود ، در امور مادى ، به آن شكل كه عرض كردم ، همين است كه در آنجا خود با ناخود چنان به يكديگر آميخته است كه مرزى ميان آنها نيست .\r\n- پس اين لفظ « خود » را در [ موجودات مادى 
  ] نمىشود به كار برد ، يعنى هميشه بايد به صورت سوم شخص باشد .\r\nاستاد : نه ، « نفس » به آن معنايى كه عرب مىگويد مانعى ندارد . « خود » ى كه با « ناخود » آميخته است ، گاهى ، مثل وجود ، مسامحتاً از ماديات نفى مىشود . شايد افلاطون هم كه مكرر وجود را از ماديات نفى كرده ، منظورش همين بوده كه خواسته نوعى وجود را از ماديات نفى كند ، نه اينكه بگويد اساساً عالم ماده وجود ندارد . اگر « خود » را هم بخواهيم نفى كنيم ، به آن معنا درست است . ولى به اين معنا كه اصلًا « خود » را به كلى نفى كنيم ، نمىشود .\r\n- منكر نمىگويد كه آنها عدم هستند ، ولى مىگويد اين لفظ « خود » را وقتى مىتوانيم به كار ببريم كه آگاهى باشد . آنها را فقط مىگوييم هست .\r\nاستاد : مگر آنكه شما بياييد از لفظ « خود » اصطلاح خاصى را منظور كنيد .\r\n- [ در مورد ماده 
  ] فقط بگوييم ماده هست .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nاستاد : هستى مساوى با « خود » است .\r\n- يعنى اگر هستى اصلًا شعور هم نداشته باشد باز مساوى با خود است ؟ استاد : همان‌طور كه مىگوييم هستى هست ، « خود » هم هست ؛ منتها وقتى مىگوييم ماده هست ، نوعى از هستى را به آن نسبت داده‌ايم كه آميخته با نيستى است ، و قهراً خودى هم كه به آن نسبت مىدهيم آميخته با ناخود است .\r\nسؤال : در وراء اين تركيبها ما نوعى وحدت قائل نيستيم ؟ آيا به مركب هم نمىگوييم وحدت دارد ؟ پس آنجا « خود » تركيبى است ؟ استاد : در باب وحدت و كثرت مىخوانيم كه انواعى از وحدت داريم و هر وحدتى در مقابل يك كثرت است . مثلًا وقتى دو عنصر با هم تركيب مىشوند ، [ يك صورتى پديد مىآيد 
  ] كه به تبع آن صورت يك وحدت در اينجا پيدا مىشود ؛ يعنى دو شئ كه به كلى با يكديگر مباين بودند [ يكى مىشوند 
  ] و كثرت تبديل به وحدت مىشود . اما آن كثرتى كه [ مربوط به اصل وجود مادى آنهاست 
  ] و يك كثرت آميخته به وحدت است سر جاى خودش است . آن نوع وحدتى كه در اثر تركيب پيدا مىشود كثرت مقابل خود را نفى مىكند و اين كثرت غير از آن كثرتى است كه در ماده وجود دارد . اين را ما در باب وحدت و كثرت بحث مىكنيم و انواع كثرتها و در مقابل آنها انواع وحدتها را بيان مىكنيم .\r\nبنابراين مانعى ندارد كه يك كثرت از يك شئ نفى شود ، و در همان حال يك كثرت ديگر كه در مقابلِ [ وحدت به دست آمده 
  ] نيست ، برايش اثبات شود .\r\nسؤال : در علم حصولى كه ما در استدلالات خود به واجب تعالى پيدا مىكنيم آيا درواقع يك ماهيت براى واجب مىسازيم و بعد علم حصولى ؟ استاد : نه ، لازم نيست كه علم حصولى ما ماهيت بخواهد .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n- چون ما به وجود كه نمىتوانيم علم داشته باشيم .\r\nاستاد : نه ، همان‌طور كه در كتاب اصول فلسفه گفته شده ، ما يك سلسله مفاهيم انتزاعى يا اعتبارى داريم [ كه ماهيت نيستند ؛ 
  ] مثلًا مفهومى از وجود و وجوب و ضرورت داريم . آنگاه دو مفهوم « وجوب » و « وجود » را تركيب مىكنيم و مفهوم « واجب‌الوجود » را مىسازيم . اگر بخواهيم انطباق مفهوم « واجب‌الوجود » بر خداوند را تشبيه كنيم ، چون مثالى نداريم ، مىگوييم مثل اين است كه ما انسانى را با نشانهء كلاهِ قرمز بشناسيم . اين كلاه قرمز ماهيت آن شخص را نشان نمىدهد ، ولى با كلاهِ قرمز ، او را در ميان انسانهاى ديگر مشخص مىكنيم .\r\n- يعنى اين يك انطباق [ كامل نيست 
  ] ؟ استاد : نه ، نمىتواند باشد ، نه تحت عنوان علةالعلل ، نه تحت عنوان وجود لايتناهى ، و نه امثال آن .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\nشرح و توضيح متن\r\nمطالبى كه از خارج كتاب گفتيم ، مقدارى از آن در شفا نبود ولى مربوط به بحث بود . چون عبارات اين بحث خيلى زياد است ، عبارت را مىخوانيم ، هرجا كه مشكل باشد [ توضيح مىدهيم : 
  ] و واجب‌الوجود عقل محض ؛ لأنه ذات مفارقة للمادة من كل وجه ، و قد عرفتَ أن السبب فى أن لايُعقل « 1 » الشىء هو المادة و علائقها لا وجوده . و أماالوجود الصورى فهو الوجودالعقلى و هوالوجود الذى إذا تقرر فى شىء صار للشىء به عقل .\r\nواجب‌الوجود عقل محض است ، يعنى ذاتى است كه عين تعقل و عين علم است .\r\nدر آنجا علم و عالم دو چيز نيست ، كما اينكه گفتيم در هر مجردى اينچنين است . در نفس انسان هم علم و عالم دو چيز نيست ، چرا ؟ به چه دليل ؟ براى اين كه سبب\r\n\r\n\r\n\r\n\r\n","description":"","footnote":"\r\n( 1 ) . اين را ، هم مىتوان به صورت « لايَعقِلُ » خواند و هم به صورت « لايُعقَلُ » ؛ هر دو درست است .\r\n","page_name":" 291 ","page_number":291},
  {"content":"\r\n\r\nمعقول واقع نشدن شئ ، ماده و علائق مادى است . صرف وجود شئ مانع معقوليت نيست .\r\nسؤال : يعنى وجودش بايد وجود عقلى باشد .\r\nاستاد : نه ، ماده و علائق ماده مانعند . هرجا كه ماده و علائق ماده نباشد تعقل هست .\r\nاما وجودى كه ماده نيست و از نوع صورت است و وجود عقلى است ، [ معقول واقع مىشود . 
  ] وجود عقلى آن وجودى است كه هرگاه در چيزى تقرر پيدا كند آن چيز عاقلِ او مىشود . از همين تعبير معلوم مىشود كه « لايعقل » را با ضمه بايد خواند . پس وجود عقلى آن وجودى است كه در هر جا تحقق پيدا كند و در هر چيزى تقرر يابد خواه‌ناخواه آن چيز عاقل او خواهد بود .\r\nدر فصل بعد شيخ به اين مسأله خواهد پرداخت كه آيا اگر وجود عقلى در چيزى بود و آن چيز عاقل او شد ، لازمه‌اش كثرت است ؟ يعنى آيا چنين است كه وجود عقلى چيزى باشد و آن چيزى كه اين وجود عقلى در او تحقق پيدا كرده چيز ديگر باشد ؟ يا نه ، اين معنا هميشه اعم است ، يعنى مىشود كه آن وجود عقلى ، وجود عقلى شئ براى خود شئ باشد و يا وجود عقلى شئ براى غير آن شئ باشد . اين را شيخ بعداً خيلى بحث مىكند .\r\nوالذى يحتمل نيله هو عقل بالقوة ، والذى ناله بعد القوة هو عقل بالفعل على سبيل الإستكمال ، والذى هو له ذاته هو عقل بذاته . و كذلك هو معقول محض ؛ لأن المانع للشىء أن يكون معقولا هو أن يكون فىالمادة و علائقها ، و هوالمانع عن أن يكون عقلا .\r\nو آن چيزى كه امكان نائل شدن به آن وجود عقلى را دارد [ عقل بالقوه است 
  ] كه اگر وجود عقلى در او پيدا شود او عاقل خواهد بود ؛ يعنى يك وقت هست كه امرى امكان نيل به وجود عقلى را دارد و بالفعل بدان نائل نيست و آن وجود عقلى در او وجود ندارد ، بلكه بالقوه وجود او را دارد ؛ اين را اصطلاحاً « عقل بالقوه » مىگويند .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\nاصطلاحات مختلف مراتب عقل\r\nدر اينجا اصطلاحى است كه مىگويند از حكماى اسكندريه است و از حكماى يونانى نيست ، از اسكندر افريدوسى و حكماى دورهء او نقل كرده‌اند ، و آن اصطلاح مراتب عقل در انسان است . يك رسالهء كوچكى هم در عقل و معقول از او به عربى ترجمه شده است كه همهء آن رساله در اسفار در يك جا نقل شده است . فارابى هم همان بحثها را بعدها طرح كرده است .\r\n\r\nعقل بالقوّه\r\nاينها در مورد انسان مىگويند كه در انسان در ابتدا يك استعدادى هست كه به حسب آن استعداد ، امكان تعقل اشياء را دارد ؛ يعنى فعليت تعقل در او نيست ولى امكان تعقل اشياء در او هست . مثلًا مىگويند كه يك كودك در ابتداى تكوّن در حالى كه به صورت جنين است ، يا حتى در ابتداى تولد ، عاقل است ولى عاقل بالقوه ، يعنى در او استعداد تعقل وجود دارد . اما چنين استعدادى مثلًا در بذر گندم وجود ندارد . اسم اين مرحله را « عقل بالقوه » يا مرحلهء « عقل هيولانى » مىگذارند .\r\n\r\nعقل بالملكه\r\nو معتقدند كه بعدها تدريجاً ، در طول زمان ، در اثر زياد شدن تجارب كودك و وارد شدن محسوسات زيادى در ذهن او ، ذهنش خود به خود رشد مىكند ، يعنى همان قوه خود به خود رشد مىكند . اولين چيزى كه بعد از وارد شدن يك سلسله محسوسات در ذهن براى عقل او فعليت پيدا مىكند بديهيات اوليه است كه اعم است از بديهيات اوليهء تصوريه و بديهيات اوليهء تصديقيه . بديهيات اوليهء تصوريه ، مثل مفهوم هستى و مفهوم نيستى و امثال اينها . بديهيات اوليهء تصديقيه ، مثل تصديق به اين كه يك شئ در آن واحد محال است كه هم هست باشد و هم نيست . اين مرحله را اصطلاحاً « عقل بالملكه » مىگويند .\r\n\r\nعقل بالفعل\r\nدوباره ذهن تدريجاً به رشد خود ادامه مىدهد و به يك مرحله بالاترى مىرسد ، و اين از حدود سن شش سال به بعد است . به مرحله‌اى مىرسد كه ذهن\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nقدرت استدلال پيدا مىكند ؛ وقتى كه بتوان براى يك بچه ساده‌ترين مسائل را با برهان ثابت كرد . قدر مسلّمش اين است كه حدود نه سالگى بچه چنين قدرتى را پيدا مىكند ؛ در مرحله‌اى كه مثلًا ساده‌ترين برهانهاى رياضى را كسى مثل مادرش حل كند و ذهن او متوجه اين استدلال بشود و بتواند با راهنمايى مادر استدلال كند ؛ حال چه در مسائل رياضى باشد ، چه در غير مسائل رياضى . هروقت ذهن به اين مرحله برسد كه بتواند اين عمل را انجام دهد ، [ به مرحلهء ديگرى از عقل رسيده است . 
  ] استدلال نوع خاصى از عمل است ؛ يعنى چه ؟ يعنى [ ذهن 
  ] آن بديهيات اوليه را پايه و مبنا قرار مىدهد و صغرى و كبرى درست مىكند و از آنها يك نتيجهء ثانوى مىگيرد ؛ يعنى يك مسألهء نظرى را بر پايه اين بديهيات حل مىكند . مسلماً در ابتدا يك بچهء نوزاد داراى چنين قدرتى نيست ؛ اين قدرت را بالقوه دارد نه بالفعل . پس بعد از مرحلهء بالقوه به مرحلهء بالملكه مىرسد ، يعنى بديهيات اوليه برايش حاصل مىشود . بعد مىرسد به مرحله‌اى كه ذهن آنقدر قدرت پيدا مىكند كه مىتواند استدلال كند ؛ يعنى آن مبادى اوليه را مبنا قرار مىدهد براى يك سلسله نتايج نظرى ، اگرچه ساده‌ترين مسائل باشد .\r\nالبته اين هم باز تدريجاً رشد مىكند ، و هر چه معلومات زيادتر مىشود مسائل بيشترى را حل مىكند . ولى اينها همه را مرحلهء « عقل بالفعل » مىگويند . در مرحلهء عقل بالفعل چنين است كه آنچه را انسان با قوهء استدلال مىداند ، در حالى كه استدلال مىكند معقولات در ذهن او حضور دارد ، اما در حالى كه استدلال نمىكند ، ديگر در ذهن او حضور ندارد ؛ يعنى اگر شما دانشجوى فلسفه يا منطق يا رياضى و يا هر علم ديگرى هستيد ، آن مسأله را در حالى كه مىآموزيد يا مىآموزانيد يا در حال فكر كردن روى آن هستيد ، در ذهن حاضر داريد ، ولى در حالى كه به كار ديگرى مشغول هستيد آن مسأله براى شما مغفولٌ عنه است .\r\n\r\nعقل بالمستفاد\r\nمرحلهء چهارم مرحلهء حضور معقول در ذهن است كه آن را اصطلاحاً « عقل بالمستفاد » مىگويند . اين مرحله را دو جور مىشود تعبير كرد : يكى اينكه بگوييم هر مسألهء استدلالى در حالى كه در ذهن حضور دارد و ذهن به آن توجه دارد ، [ حضور اين مسأله را 
  ] « عقل بالمستفاد » مىنامند . اين بنا بر مبناى\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nخود مشّائين است كه مىگويند امكان ندارد كه عقل انسان در آن واحد براى همهء مسائل عقل بالمستفاد باشد ، هميشه نسبت به بعضى از مسائل عقل بالمستفاد است و نسبت به بعضى ديگر نيست .\r\nتعبير ديگر از آنِ كسانى است كه يك نوع بينش ديگرى در بارهء انسان دارند و معتقدند كه ممكن است انسان به مرحله‌اى برسد كه در آن واحد همهء مسائل برايش حضور داشته باشد ، يعنى همهء مسائل حالت حضورى داشته باشد و اساساً حالت غيابى براى او نباشد ؛ مثل آنچه كه براى پيامبران و اولياءاللَّه مىگويند ، كه اين مرحله در اثر اتصال به مبادى عاليه پيدا مىشود . در اين صورت تعبير ديگر « عقل بالمستفاد » مرحلهء حضور جميع مسائل براى انسان است .\r\nاين ، چهار مرحله‌اى است كه شارحان ارسطو براى عقل بيان كرده‌اند : عقل هيولانى ، عقل بالملكه ، عقل بالفعل ، عقل بالمستفاد .\r\nدر اينجا لازم است كه به دو نكته اشاره كنم : اول اينكه اين تعبيرات و اصطلاحات در اين مورد ، هميشه يكسان نيست . اين مشهورترين اصطلاحى بود كه ما ذكر كرديم و به اين ترتيب گفتيم . ولى ممكن است كه در بعضى اصطلاحات آنچه را كه ما « عقل بالملكه » ناميديم ، « عقل بالفعل » بنامند و آنچه را كه ما « عقل بالفعل » ناميديم « عقل بالملكه » بنامند . اين برمىگردد به اصطلاح ، ولى در اصل حقيقت و اين كه عقل مراحل مختلفى را طى مىكند ، ميان حكماى مشّائى اختلافى نيست .\r\n\r\nنظريهء مراتب داشتن عقل با نظر افلاطون كه علم تذكر است تفاوت دارد\r\nنكته دوم اين است كه اين نظريه از يك نظر بر ضد آن نظر افلاطون است كه معتقد است نفس انسان و روح انسان قبل از اينكه به بدن تعلق بگيرد ، به صورت يك موجود بالفعل در جهان ديگر بوده است و معلومات خودش را قبلًا دريافت كرده است ؛ وقتى كه به اين جهان مىآيد به واسطهء تلبّس به بدن حالتى شبيه به حالت نسيان براى او پيدا مىشود و علومى كه بعد ياد مىگيرد تذكر و يادآورى است .\r\nاين نظر كه قائل به عقل هيولانى و عقل بالملكه و عقل بالفعل و عقل بالمستفاد است ، مىخواهد نظر افلاطون را رد كند و بگويد كه چنين نيست ، بلكه انسان در\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nوقتى كه متولد مىشود ، در ابتداى تولد ، فقط عاقل بالقوه است ، يعنى بالفعل هيچ علمى را ندارد ، نه اين كه دارد و به يادش نمىافتد ، زيرا به حسب اين نظريه نفس انسان قبل از بدن مخلوق نبوده و با بدن خلق شده است . البته نمىگويند كه از بدن خلق شده ، مىگويند با بدن خلق شده ؛ يعنى آن ذات در همان لحظه‌اى كه بدن تمام و كمال در رحم آفريده مىشود ، مىرسد به يك مرحله‌اى كه در آن مرحله استعداد پذيرش نفس را دارد ، و در آن حال نفس آناً با بدن خلق مىشود .\r\nسؤال : در روايات هست كه ارواح قبل از ابدان بوده است .\r\nاستاد : خير ، معلوم نيست كه چنين باشد . خود قرآن عكس نظر افلاطون را مىگويد :  « وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً »  « 1 » نه اين كه همه چيز را مىدانست .\r\nپس اين نظر از يك جهت بر ضد آن نظريهء معروف افلاطون است .\r\n\r\nنظريهء مراتب داشتن عقل بر مبناى قوه و فعل ارسطوست\r\nاين نظريه از يك جهت ديگر بر اساس آن نظريهء معروف قوه و فعل ارسطوست .\r\nنظريهء قوه و فعل ارسطو كه يك نظريهء فوق‌العاده دقيقى است اين است كه در طبيعت هميشه اشياء از حالت بالقوه به حالت بالفعل سوق داده مىشوند ؛ يعنى در جوهر اشياء چنين چيزى هست . ارسطو قائل به نظريهء ماده و صورت است . او به مادهء تنها قائل نيست ، بلكه به صورت هم قائل است . او مىگويد يك نوع رابطه‌اى ميان مادهء موجود و صورتهاى آينده هست ، و مىگويد ماده از طريق كون و فساد متحول به صورت و متصوّر به صورت مىشود و از يك قوه‌اى پا به مرحلهء فعليت مىگذارد .\r\nفعليتى كه ارسطو براى اشياء قائل است ، امرى است كه با مادهء اشياء متحد است ولى عين مادهء اشياء نيست ؛ يعنى بنا بر نظريهء ارسطو عقل انسان وقتى كه از مرحلهء عقل هيولانى پا به مرحلهء عقل بالملكه مىگذارد ، واقعاً جوهر به مرحله‌اى از كمال در ذات خودش نائل شده كه اثر آن درك بديهيات اوليه است ؛ و بعد كه به مرحلهء عقل\r\n\r\n\r\n\r\n\r\n","description":"","footnote":"\r\n( 1 ) . نحل / 78 .\r\n","page_name":" 296 ","page_number":296},
  {"content":"\r\n\r\nبالفعل مىرسد ، باز اين جوهر به صورت جديدى نائل مىشود كه اثرش آن عملى است كه نامش « عقل بالفعل » است ؛ و اگر كسى به عقل بالمستفاد مستقلى هم قائل شد ، باز مىگويد وقتى اين جوهر از عقل بالفعل به عقل بالمستفاد مىرسد صورت جديدى پيدا مىكند .\r\n\r\nتفاوت نظريهء مراتب عقل با نظريات روانشناسى امروز\r\nاز اين جهت اين نظريه با نظريات امروز مخالف است . درنظريات امروز توجه فقط به آثار است . اگر به روانشناسى نگاه كنيم ، مىبينيم كه در روانشناسى حرفى در اين باره نيست كه جوهر نفس از مرحله‌اى قدم به مرحله‌اى مىگذارد و از آن مرحله به مرحلهء ديگر مىرود . همين‌قدر گفته مىشود كه وقتى كودك به دنيا مىآيد در ابتدا ذهنش مثل يك لوح سفيدى است كه چيزى در او نقش نبسته است ؛ بعد تدريجاً نقشهايى براى ذهن او پيدا مىشود . پيدايش اين نقشها هم چيزى شبيه به نوشتن از خارج روى كاغذ است كه فقط چيزى از خارج تحميل مىشود ، مثل آن چيزى كه روى صفحهء عكاسى قرار مىگيرد ؛ و ديگر روى اين بحث نمىكنند كه در درون خود نفس تحولى پيدا مىشود ؛ اساساً حرف آن را نمىزنند .\r\nبنابراين نظريهء عقل هيولانى و عقل بالملكه و عقل بالفعل و عقل بالمستفاد ، از يك طرف بر ضد نظريه معروف افلاطون است كه گفته است ارواح قبل از ابدان بالفعل خلق شده‌اند ، و از طرف ديگر بر ضد آن نظريه‌هايى است كه در نظام هستى اصل قوه و فعل را دخالت نمىدهند .\r\nالبته در اينجا مسائل ديگرى هم هست كه آن مسائل در باب عقل و معقول گفته مىشود ؛ و ما اين مطالب را هم فقط به تناسب اينكه شيخ اين نام را آورده بود گفتيم .\r\nسؤال : مگر ارسطو به حركت جوهرى قائل بوده كه اين نظر را داده است ؟ استاد : نه ، او حركت جوهرى را قائل نيست ولى به كون و فساد قائل است ، يعنى تغيير را قائل است ولى به حركت قائل نيست . به تغييرهاى دفعى قائل است بدون آنكه به حركت جوهرى قائل باشد . البته اين در خود حرفهاى ارسطو خيلى شرح داده نشده است . [ به شرح و توضيح متن برگرديم : 
  ]\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nپس « والذى يحتمل نيله » يعنى آن كه نيلِ آن را حمل مىكند ، آن كه مىتواند نائل به آن معقول شود ، ولى بالامكان مىتواند نائل شود ، همان عقل بالقوه است .\r\nپس به معناى « يحتمل نيله » درست توجه داشته باشيد .\r\nالبته شيخ و اين حكما حرف ارسطو را كه توجيه مىكنند ، به آن شكل توجيه نمىكنند كه نفس از ابتدا تا انتها به حسب جوهرش در او تغييراتى پيدا شده باشد .\r\nاين را در بحثهاى گذشته هم در يك جا خوانديم . شايد خود ارسطو نمىتوانسته چنين حرفى را بزند ، يعنى مبانى او اجازه نمىداده كه چنين نظرى را بگويد ، براى اينكه اينها مىتوانستند در طبيعت قائل به كون و فساد شوند ، ولى در عقل نمىتوانستند ، زيرا عقل را مجرد مىدانستند و در اين صورت نمىتوانستند قائل به كون و فسادش باشند . به همين جهت سؤال شما ( خطاب به يكى از شاگردان ) درست و بجا بود .\r\nآن چيزى كه اين براى او ذات اوست ، يعنى آن چيزى كه تعقل عين ذاتش است او را « عقل بذاته » مىناميم . آن چيزى كه نائل مىشود ، چه بالقوه و چه بالفعل ، عاقل مىگوييم ، و نائل‌شده را « معقول » مىگوييم ، و نيل را « عقل » مىگوييم . پس ضمير « والذى هو له ذاته . . . » به « نيل » برمىگردد . آن چيزى كه اين نيل ، خاص ذات اوست ، آن اسمش « عقل » است . حالا همين بحث را مىكنيم كه آيا نيل و نائل و نائل‌شده لزوماً بايد سه چيز باشند يا مىتوانند يك چيز باشند .\r\nقد تبين لك هذا فالبرىء عن المادة والعلائق ، المتحقق بالوجود المفارق ، هو معقول لذاته ، و لأنه عقل بذاته و هو أيضاً معقول بذاته فهو معقولُ ذاته ، فذاته عقل و عاقل و معقول ، لا أن هناك أشياء متكثرة .\r\nگفتيم كه شيخ با « قد عرفت » اين مطلب را بيان كرده كه در گذشته گفته‌اند : « كلُ عاقلٍ مجردٌ و كلُ مجردٍ عاقلٌ » . قضيه را از دو طرف بيان كرده‌اند ، و گفته‌اند اين از باب « عكس » نيست كه بگويند عكس موجبهء كليه ، موجبهء كليه نيست . هركدام برهان مستقل دارد . « كل مجرد عاقل » يعنى هر امر مجردِ غير مادى تعقل‌كننده است ، يعنى ملاك تعقل در وجود او هست ، ملاك عاقل بودن در وجود او هست . عكس نقيض اين چه مىشود ؟ مىشود « كل ما ليس بعاقل ليس بمجرّد » اگر چيزى عاقل\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nنباشد قهراً مجرد نيست ، مادى است . اگر چيزى نتواند خود يا چيزى را تعقل كند ، پس آن مجرد نيست و مادى است . از طرف ديگر باز برهان مىگويد : « كل عاقل مجرد » هر ذات تعقل‌كننده‌اى مجرد است .\r\nيك وقت هست كه اول تجرد را فرض مىكنيم و از تجرد ، عاقل بودن را نتيجه مىگيريم ؛ و يك وقت هست كه اول عاقل بودن را فرض مىكنيم و بعد ، از عاقل بودن ، مجرد بودن را اثبات مىكنيم . مثلًا ببينيد : در انسان از عاقل بودن او مجرد بودنش اثبات مىشود ، چون آنچه كه در مورد انسان محرز و واضح است و احتياج به برهان ندارد اين است كه انسان عاقل است و اشياء را تعقل مىكند . بعد اگر برهان براى ما ثابت كند كه هر عاقلى مجرد است ، نتيجه مىگيريم كه نفس انسان مجرد است .\r\nولى در موجودات عاليه مثل ذات حق و عقول ، از مجرد بودن آنها عاقل بودنشان اثبات مىشود . گفتيم كه در محل خودش براى هر دو ، برهان اقامه كرده‌اند ؛ يعنى « كلُ مجردٍ عاقلٌ » و قهراً عكس نقيض آن چنين مىشود كه « كل ما ليس بعاقل ليس به مجرد » ؛ و نيز برهان اقامه شده است كه « كل عاقل مجرد » و قهراً عكس نقيض اين همچنين مىشود : كل ما كان مادة ليس بعاقل ، فلا يعقل ذاته .\r\nدر باب واجب تعالى مىگوييم به دليل اينكه واجب تعالى مجرد است و كلُ مجردٍ عاقلٌ ، پس واجب تعالى عاقل است ، كه حالا عاقل ذاتش يا غير ذاتش باشد فعلًا كار نداريم .\r\nگفتيم كه ما در علم ذات دو مسأله داريم : يكى اينكه واجب‌الوجود علم به ذات خودش دارد ؛ و ديگر اينكه واجب‌الوجود علم به ساير اشياء دارد . مدعاى ما فعلًا اثبات علم به ذات است .\r\nاگر ما ثابت كرديم كه واجب‌الوجود مجرد است ، ثابت مىشود كه واجب‌الوجود عاقل است ؛ عاقلِ چه چيزى ؟ اين را هنوز اين برهان به ما نمىگويد ؛ فقط مىگويد :\r\nالمجرد عاقلٌ . بعد مىخواهيم ببينيم آيا ذاتش را تعقل مىكند ؟ آيا به خود آگاه است ؟ آيا به خود عاقل است ؟ آيا به ذات خودش علم دارد ؟ بعد ثابت مىكنند كه هر مجردى معقول هم هست ، كه اگر يادتان باشد در منظومه برهانى اقامه كرده كه هر مجردى معقول هم هست ، نه به معنى اين كه معقول بالقوه است ، بلكه بالفعل معقول است . يك برهان مىآيد و مىگويد ذات واجب‌الوجود\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nعاقل بالفعل است ، و يك برهان ديگر مىآيد و مىگويد ذات واجب‌الوجود معقول بالفعل است .\r\nنتيجه اين مىشود كه واجب‌الوجود عاقلُ ذاتِهِ . اگر در جاى خودش به اثبات برسد ، كه به اثبات هم مىرسد ، كه واجب‌الوجود چون مجرد است عاقل است و واجب‌الوجود چون مجرد است معقول است ، ثابت مىشود كه واجب‌الوجود عاقل ذات خودش است ، يعنى ذاتش عاقل خودش است .\r\nآن وقت ممكن است شما بگوييد : مگر مىشود يك شئ عاقل ذات خودش باشد ؟ اگر شئ بخواهد عاقل ذات خودش باشد ، عاقل غير از معقول مىشود . هميشه دو چيز بايد باشد : يكى عاقل و ديگر معقول .\r\nمىگويد : اتفاقاً قضيه اين‌جور نيست . هيچ برهانى اقتضا نمىكند كه عاقل و معقول دو چيز باشد ، بلكه برهان اقتضا مىكند كه در آنجا كه شئ ذات خودش را تعقل مىكند ، عاقل و معقول يكى باشد .\r\nآنگاه مىگويد آن چيزى كه سبب شده اين توهم پيدا شود كه عاقل و معقول دو چيز هستند چيست ، و به بيان اين سبب مىپردازد ، كه بعد ديگران آمده و گفته‌اند نه‌تنها در تعقل ذات به ذات ، عاقل و معقول يكى است ، بلكه در همه جا عاقل و معقول يكى است . تا اتحاد ميان عاقل و معقول برقرار نشود محال است كه تعقلى در عالم رخ دهد .\r\n\r\nاتحاد عاقل و معقول\r\nاين اصطلاح « اتحاد عاقل و معقول » از اصطلاحاتى است كه هم در فلسفهء قديم است و هم در فلسفهء جديد . البته من تعبير فرنگى آن را نمىدانم كه آيا تعبير فرنگى آن به همين صورت است يا نه ، شايد همين جور باشد . در اين ترجمه‌هاى فارسى كه مىبينيم همين جور است .\r\nآنچه كه امروز در فلسفه‌هاى جديد اسمش را « اتحاد عاقل و معقول » مىگذارند غير از آن چيزى است كه در قديم آن را « اتحاد عاقل و معقول » گفته‌اند . امروزه اگر معقول انسان وجود عينى داشته باشد مىگويند اتحاد عاقل و معقول نيست ؛ يعنى اگر وجود معقول خارج از وجود انسان باشد مىگويند اتحاد نيست . مثلًا اگر كسى قائل شد كه آنچه من در عالم ذهن خودم تصور و تعقل مىكنم همه در خارج وجود\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nدارند و حقايق خارجى هستند ، مىگويند پس اين قائل به اتحاد عاقل و معقول نيست ؛ ولى اگر قائل شد به اين كه در معرفت و شناخت ، عناصر اصلى و اوليهء شناخت را معانىاى تشكيل مىدهد كه فقط مال ذهن است و مابازائى در خارج ندارد ، مىگويند اين قائل به نوعى اتحاد عاقل و معقول است ؛ يعنى مىخواهند بگويند كه معقولِ ذهن خود ذهن است . مقصود اينها اين است كه آن امرى كه ذهن به عنوان يك امر معقول و معروف تصور مىكند ، مثل زمان و مكان در فلسفهء كانت ، اين معقول و معروف ، چيزى جز خود ذهن نيست ، همان خود ذهن است ، پس معقول ذهن خود ذهن است ؛ و به همين جهت است كه مىگويند كانت قائل به اتحاد عاقل و معقول است . اين يك اصطلاحى است كه امروزيها دارند ، و لا مُشاحة فىالاصطلاح ؛ كسى بخواهد چنين اصطلاحى را داشته باشد اشكال ندارد ، ولى اين با اتحاد عاقل و معقول كه قدماى ما مىگفتند اشتباه نشود .\r\nقدماى ما بحثشان در اين جهت مفروغٌ عنه بود كه اين معانى كه ما در ذهن تعقل مىكنيم مصداق عينى دارند ، حتى زمان و مكان و امثال آن ، در عين حال اتحاد عاقل و معقول هم هست . آنها مىگفتند ما دو معقول داريم : معقول بالذات و معقول‌بالعرض . معقول بالعرض كه وجود عينى اشياء است هيچ وقت با ذهن ما متحد نيست . معقول بالذات عبارت از همان دنياى ذهن خود ما و صورتهاى ذهن است كه با آن معقول خارجى انطباق دارد و با آن منطبق مىشود . نفس انسان با صورتهاى ذهنيهء خودش نوعى وحدت و اتحاد دارد ؛ يعنى اين صور ذهنيه را شما امر عارضى براى ذهن تلقى نكنيد ؛ اين جور خيال نكنيد كه صور ذهنى براى ذهن نظير نقش است براى ديوار ، يا نظير رنگ است براى جسم ؛ نه ، بلكه ذهن در عمق خودش با اين صورتها متحد مىشود و از حالتى به حالت ديگر متحول مىگردد و به آن صورت درمىآيد ؛ يعنى اگر الآن مثلًا انسان دنيا را تعقل مىكند ، وجودش عين وجود خارجى آن اشيائى كه تعقل كرده ، نيست ، ولى نفسش در عالم ذهن خودش متصور به آن ماهيتهايى مىشود كه آنها را تعقل كرده است . اينجاست كه مىگويند :\r\n اى برادر تو همه انديشه‌اى * مابقى تو استخوان و ريشه‌اى\r\nگر بُوَد انديشه‌ات گل ، گلشنى * وربُوَد خارى ، تو هيمهء گلخنى « 1 » \r\n\r\n\r\n\r\n\r\n","description":"","footnote":"\r\n( 1 ) . مثنوى معنوى ، دفتر دوم ، ص 14 .\r\n","page_name":" 301 ","page_number":301},
  {"content":"\r\n\r\nاين همان اتحاد عاقل و معقول است . مىگويد اگر انديشه‌ات گل باشد ، تو خيال نكن كه خودت چيزى هستى و ماهيت گل چيز ديگر ؛ تو به همان ماهيت گل درآمده‌اى .\r\nاگر انديشهء تو امور متعالى و خيلى مقدس و عالى باشد ، تو همانها هستى ، و اگر امور پست باشد باز هم تو همان امور پست مىباشى .\r\n\r\nاز خود بيگانگى\r\nدر اين مورد يادداشت خيلى زيادى دارم . از جمله اين بحثى است كه امروز به نام « از خود بيگانگى » مطرح شده است . اين مسأله بنا بر فلسفهء ما خودش شكل ديگرى داشته است . به هر جورى كه انسان در بارهء جهان بينديشد ، خودش را به آن صورت درآورده است . اگر خوب بينديشد ، خود را به همان صورت خوب درآورده است . اگر بد بينديشد ، خود را به همان صورت بد درآورده است ؛ و اين است كه آن وقت براى انسان يك نوع وظيفه ايجاد مىشود كه چه انديشه‌هايى داشته باشد . اين كه انديشه‌هاى تو چه باشد ، مساوى است با اين كه تو چه باشى ؛ يعنى خيال نكن كه مىتوانى خودت يك چيز باشى و انديشه‌هايت چيز ديگر ، خيال نكن كه ماهيتى جدا و مستقل از انديشه‌ات دارى ، كه انديشه‌ات هر چه بخواهد باشد . مىگويد : نه ، ماهيتى ندارى مگر آنچه كه بدان مىانديشى . آن وقت مىگويد اگر تو سگانه بينديشى ماهيت تو تبديل به ماهيت سگ مىشود ، و اگر انسانى بينديشى صورت واقعى و ملكوتى تو همان انسان مىشود و تو واقعاً همان انسانى .\r\nپس اتحاد عاقل و معقول در اصطلاح امروز با اتحاد عاقل و معقول در اصطلاح قدماى ما فرق دارد .\r\nسؤال : تا واسطه نباشد ، نفس از خودش چيزى ندارد ، و واسطهء آن حافظه است . آيا واسطه جداى از نفس است يا همان است ؟ استاد : حافظه ، باقىماندن آگاهى به يك چيز است . آگاهى يك چيز است ، و در حفظ بودن آگاهى چيز ديگر است كه مسألهء بعد است . حافظه واسطه نيست ؛ يعنى چيزى كه شما در مرحلهء ابتدايى به آن اطلاع پيدا مىكنيد ، بعد از آن صورتش در حافظه باقى مىماند . بحث بر سر مرحلهء اول است ، كه از اول چگونه صورت\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nمىگيرد ؛ و لهذا اگر انسان حافظه نداشته باشد همه چيز را مىفهمد اما بعد از يك ساعت مثل اين است كه هيچ نياموخته است . مثل آينه‌اى مىشود كه در مقابل آن صورتهايى را عبور دهند . اين صورتها در او منعكس مىشوند اما نمىمانند . همين كه صورت از مقابل او رد مىشود آن تصوير هم از بين مىرود . پس بحث بر سر آگاهى اول است ؛ اينكه مىماند يا نمىماند ، مسألهء جداگانه‌اى است .\r\n- حافظه سه چهار مرحله است كه مرحلهء اول آن گرفتن است .\r\nاستاد : اين كه حافظه نيست . اين ديگر اسم‌گذارى است . ممكن است كسى بخواهد اسم بگذارد ، ولى آن حافظه نيست . حافظه به قوهء نگهدارنده و حالت نگه‌داشتن مىگويند .\r\nبحث در اين است كه انسان هر چيزى غير از نفس خود را به تبع يك صورت و به واسطهء يك تصوير آگاه مىشود ، اما نفس خودش را امكان ندارد كه به تبع تصوير آگاه شود ؛ و در اين آگاهى انسان بر نفس خود ، هر مبدئى كه براى آن فرض كنند و بگويند مبدئش چنين بود يا چنان بود ، هيچكدام از اينها معنى ندارد جز اين كه نفس ، خودش يكپارچه شعور باشد ، يعنى خودش يك حقيقت و يك جوهرى باشد از سنخ علم ، خودش يك جوهرى باشد علمى . همين كه مىگوييم اين جوهر مجرد است ، يعنى جوهر علمى . آن وقت نحوهء وجود شئ يك نحوه وجود خاص است .\r\nبه عبارت ديگر مسألهء علم مسألهء پديده نيست كه همان‌طور كه پديده‌اى به نام « سفيدى » و پديده‌اى به نام « سياهى » داريم پديده‌اى هم به نام « علم » داشته باشيم ؛ چنين نيست . اين برمىگردد به عمق جوهر اشياء ؛ يعنى اشيائى كه در عمق جوهرشان به مرحلهء تجمع رسيده‌اند و وجودشان رسيده به مرتبهء وجود جمعى ، يعنى نحوهء وجودشان از پراكندگى خارج شده است ، خود به خود علم شده‌اند . يك شئ مادى مادامى كه وجودش وجود تفرقه‌اى است آگاهى در آن نيست . همان وجود وقتى كه كم‌كم تبديل به يك وجود جمعى مىشود ، آن وقت علم مىتواند داشته باشد .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\nادامهء بحث در بارهء علم واجب به ذات\r\nگفتيم كه در اينجا يك بحث راجع به اين است كه چه برهانى وجود دارد بر اينكه واجب‌الوجود عالم به ذات خود است و به اصطلاح امروز « خودآگاه » است .\r\nهمان‌طور كه عرض كردم راه آنها مبتنى بر نظريه خاصى است كه اين فلاسفه در باره علم و آگاهى و عقل دارند و آن نظريه اختصاص به ذات بارىتعالى ندارد . اين نظريه در مورد مطلق علمها و عالمهاست . در مورد علم انسان و حتى حيوان به ذات خودش هم همين بحث مطرح است .\r\n\r\nعلم از سنخ ماهيات نيست ، وجود است\r\nبه طورى كه خلاصه عرض كردم اينها به علم و آنچه كه شعور و آگاهى گفته مىشود به چشم يك پديده نگاه نمىكنند و آن را به صورت يك كيفيت نمىبينند . در بحثهاى ابتدايى مثل ديگران بحث مىكنند ، يعنى وقتى كه در مورد مقولات دهگانه بحث مىكنند يكى از مقولات را مقولهء « كيف » مىنامند ، بعد مقولهء كيف را به اقسامى تقسيم مىكنند ، مىگويند كيفيات بر چند گونه است : كيفيات جسمانى ، كيفيات نفسانى ، كيفيات مختص به كم ، كيفيات استعدادى . در كيفيات جسمانى امورى از\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nقبيل الوان يا حرارت و برودت و يبوست و امثال آن را ذكر مىكنند ؛ و در باب كيفيات مختصهء به كم ، اشكال و اقسام ديگر را بيان مىكنند . در اين تعبير ، كيفيات نفسانيه هم مانند كيفيات جسمانيه ، نوعى كيف محسوب مىشوند . آنوقت در كيفيات نفسانيه حالاتى از قبيل لذت ، الم ، اراده ، ميل و از جمله علم را مىشمارند .\r\nدر باب مقولات معمولًا همين كار را مىكنند . حتى كسانى هم كه نظريهء آنها اين است كه علم از سنخ وجود است ، اين حساب را بهم نمىريزند . اين حسابى كه از قديم و شايد از زمان ارسطو بوده و مقولات را چنين تقسيم مىكردند ، اين فلاسفه هم به همين شكل بيان مىكنند ، يعنى در واقع يك نوع تسامحى به كار مىبرند . اگر با اين حساب بخواهيم بگوييم ، مطلقِ دانستن ، چه علم حصولى و چه علم حضورى و در علم حصولى چه تصديق و چه تصور ، همه كيفياتى هستند كه عارض بر نفس مىشوند ؛ بر خلاف كيفيات جسمانيه كه عارض بر جسم مىشوند .\r\nاگر ما با اين حساب جلو بياييم و بخواهيم به تعبير امروز بيان كنيم ، علم هم خودش يك پديده است ، يك فنومن است ؛ در ميان پديده‌هاى عالم كه در نتيجهء يك سلسله تركيبات در عالم پيدا مىشوند علم هم خودش يك پديده است . همانطور كه پديده‌هايى چون الوان و شكلها داريم ، پديدهء خاص ديگرى هم در كنار آنها داريم كه نام آن « علم » است . ولى اين ، بحثى است كه در باب مقولات مىكنند .\r\nدر باب وجود ذهنى كه بحث علم از جنبهء ديگرى مطرح است ، و يا در باب اتحاد عاقل و معقول كه آن هم بحث علم از جنبهء ديگرى مطرح مىشود ، [ علم از سنخ وجود شمرده شده است . 
  ]\r\nمعمولًا بحث علم را اينها در چند جا مطرح مىكنند : يكى در باب مقولات به همان ترتيبى كه عرض كردم . ديگرى در باب وجود ذهنى ، كه البته اين بحث در زمان بوعلى به اين شكل مطرح نبوده است . يكى هم در باب اتحاد عاقل و معقول .\r\nمسألهء اتحاد عاقل و معقول مسأله‌اى قديمى بوده و مىگويند فورفوريوس اسكندرانى قائل به اتحاد عاقل و معقول بوده ، ولى كسانى مثل ابن‌سينا اين را رد مىكردند . اما بعد از او باز ديگران آمده‌اند و آن را قبول كرده‌اند . در باب علم بارى ، يعنى همين بابى كه الآن محل بحث ماست ، به تناسب ، مسألهء علم را طرح مىكنند .\r\nدر اين ابواب كم‌كم مسأله به اينجا رسيده است كه اصلًا علم را ما نبايد مانند يك پديده بشناسيم . « پديده » تعبيرى است كه ما مىكنيم ؛ به تعبير خود آنها مثل\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nملاصدرا ، علم را نبايد داخل در هيچ مقوله‌اى بدانيم ؛ و همانطور كه عرض كرديم خود ملاصدرا هم در باب مقولات ، علم را مسامحتاً به همان ترتيب قدما داخل در مقوله كيف مىشمارد ولى در ضمن مىگويد اما اينجا مطلب ديگرى فوق اين مطلب هم هست . در نيم سطر يا يك سطر اشاره‌اى مىكند كه در باب علم مطلب بالاترى هست كه در سطح اين حرفها نيست ، ولى در عين حال باز همان حرف را به شكل آنها طرح مىكند . در جاى ديگر كم‌كم تصريح مىكنند كه علم داخل در هيچ مقوله‌اى نيست ، نه داخل در مقولهء جوهر و نه داخل در اعراض ، و اساساً علم را نبايد از مقولات شمرد « 1 » . آنوقت چنين مىگويند كه علم به يك نظر مساوى با وجود است و از سنخ ماهيت نيست ، علم به معنى اعم ؛ و اگر علم را به آن معنا كه در انسان و حيوان است و آن مرتبه‌اى از علم را كه در انسان و حيوان مىشناسيم در نظر بگيريم ، بايد اين‌جور بگوييم كه علم از آنِ بعضى از مراتب وجود است ؛ يعنى وجود تا وقتى كه جنبهء مادى دارد و تا وقتى كه جنبهء زمانى دارد و در زمان پخش است ، و تا وقتى كه جنبهء مكانى دارد و در مكان پخش است ، يعنى ابعاد دارد ، طول و عرض و عمق دارد ، به مرحلهء شعور و ادراك و خودآگاهى نرسيده است ؛ هر وقت وجود به آن مرحله‌اى برسد كه از اين پخش بودن در زمان و در مكان رهايى پيدا كند ، يعنى وجودِ جمعى شود ، مساوى با ادراك مىشود . اينجاست كه آن قاعدهء « كلُ مجردٍ عاقلٌ و كلُ عاقلٍ مجردٌ » مطرح مىگردد « 2 » .\r\n\r\n\r\n\r\n\r\n","description":"","footnote":"\r\n( 1 ) . سؤال : اينكه فرموديد علم از مقولات خارج است ، عقل هم بايد از مقولات خارج باشد ، در حالىكه عقل خود از اقسام جوهر است .\r\nاستاد : اينها كه به مجردات « عقل » مىگويند از باب اين است كه لفظى براى آن ندارند و منظورشان از « عقول » آن اشيائى است كه به خود آگاه هستند . اين ، تعريف حقيقى آنها نيست ، بلكه يك مشخِّص وجودشان را بيان كرده‌اند . ماهيتشان بيان نشده ، بلكه ماهيتشان براى انسان مجهول است ؛ انسان قادر نيست كه ماهيت آنها را درك كند . پس اگر به آن موجودات « عقل » مىگوييم به اين معنى است كه آنها موجوداتى هستند كه به خود آگاه هستند و به جسمى تعلق ندارند . تعلق نداشتن به جسم هم يك مفهوم سلبى است . وقتى مىگوييم علم داخل در هيچ مقوله‌اى نيست ، منظور اين است كه هر موجودى كه به مرحله تجرد رسيده باشد ، چه بالذات مجرد باشد و چه بعد مجرد شده باشد مثل نفس ، به مرحله علم مىرسد . غرض اينكه اين كلمه « عقل » مبيّن ماهيت آن جواهر نيست كه شما بگوييد ماهيت آنها اين است در حالى كه علم و عقل داخل در ماهيات نيست .\r\n( 2 ) . سؤال : مىگوييم موجودِ مجردِ از پراكندگيهاى زمان و مكان عاقل است . آيا اين پراكندگى منحصر در همين زمان و مكان است ؟ يا ممكن است جهان ديگرى باشد كه پراكندگى به نحو ديگرى باشد ؟\r\nاستاد : ما برهانى نداريم كه پراكندگى منحصر در همين زمان و مكان است . زمان و مكان كه مىگوييم همان ابعاد چهارگانه‌اى است كه مىشناسيم . اين سؤال برمىگردد به اينكه آيا ابعاد ديگرى غير از زمان و مكان فرض مىشود يا نمىشود . كسى نمىتواند برهان اقامه كند كه غير از اينها ابعادى نيست . ما فقط مىدانيم كه اگر موجودى داراى وجود متفرق باشد امكان ندارد كه جمع باشد .\r\nسؤال : انواع ديگرى از تفرق قابل فرض است ؟\r\nاستاد : عرض كردم كه برهان برخلافش نداريم . نمىشود گفت كه ابعاد منحصر است در همين سه بعد مكانى و يك بعد زمانى ، ولى به غير از اين هم هنوز بشر نرسيده است . حالا امروزيها حرفهايى مىزنند كه بيشتر تعبيرات شاعرانه‌اى است كه مىكنند ، مىگويند موجودات پنج بعدى ، شش بعدى ، تا دوازده بعدى ؛ و يا از طرف ديگر بگوييم دو بعدى و يك بعدى . ولى اين ابعاد را اينها به اعتبار بعضى از عوارض اين جور فرض مىكنند . هنوز روشن نيست كه مثلًا موجود شش بعدى داريم يا نداريم .\r\n","page_name":" 306 ","page_number":306},
  {"content":"\r\n\r\nآن وقت روى اين حساب نمىتوانيم علم را يك پديدهء خاص در مقابل ساير پديده‌ها بدانيم . آن ، يك مرتبه از كمال وجود است ، مرتبه است نه پديده . ميان « پديده » و « مرتبه » فرق است . همين وجود مادى اگر به آن مرتبه از كمال برسد تبديل مىشود به موجود خودآگاه .\r\n\r\nپيدايش مسألهء علم حضورى و علم حصولى\r\n[ از جملهء مسائلى كه بايد تحقيق شود 
  ] و اگر كسى فرصت آن را داشته باشد كه به دنبال آن بگردد [ خوب است ، 
  ] اين مسأله است كه تقسيم علم به علم حضورى و علم حصولى از چه موقع مطرح شده است ؟ چنين به نظر مىرسد كه اين مسأله از خيلى پيشترها و شايد در دورهء ارسطو مطرح نبوده است . آنها علم را بدون اينكه به علم حضورى و علم حصولى تفكيك كنند به كار مىبردند . ولى قدر مسلم اين است كه در كلمات مثل بوعلى در باب علم شئ به ذات خود و در باب علم نفس به ذات خود و در باب علم بارى به ذات خود مطرح است ، يعنى در اين حد مطرح است كه اين نحوهء علم به خود علم حضورى است . تا اين مقدار در كلمات بوعلى مطرح بوده است . ظاهراً اولين كسى كه علم حضورى را به مراتب ديگر علم هم تعميم داد شيخ اشراق بود . اين امر براى شناختن و شناساندن ماهيت و واقعيت علم خيلى كمك كرده است ، به همان معنى كه عرض كردم كه [ علم 
  ] اصلًا ماهيت ندارد ؛ يعنى به اين مسأله كمك كرده است كه اصلًا علم از چه سنخ است ، از سنخ وجود است يا نه ؟ به هر حال كلام شيخ در اينجا كه باب علم مجرد به ذات خود است ، منطبق مىشود با\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nهمان چيزى كه آن را « علم‌حضورى » مىناميم اگرچه شيخ اسم « علم حضورى » را نمىبرد و شايد هم اصطلاح « علم حضورى » در كلمات شيخ آمده باشد .\r\nاين يك مطلب بود در باب اينكه اساساً مناط علم چيست ؟ چه راهى داريم كه بتوانيم اثبات كنيم كه مثلًا واجب‌الوجود به ذات خودش عالم است ؟ و چگونه عقلى را به نام « عقل فعال » يا موجود مجردى را اثبات كنيم [ كه به ذات خود آگاه است ؟ 
  ] آيا دليل و برهانى داريم كه آن موجود به خود آگاه است ؟ تا برسد به غير خود كه در مرحلهء بعد سؤال مىشود . سخن اينها همين است كه مناط علم ، حضور صورت شئ در نزد عالم است ، حضور حقيقت شئ در نزد عالم است ؛ و اين حضور جز در موجود مجرد امكان‌پذير نيست ، و در مورد شئ مجرد هم تخلف‌ناپذير است . اين ، مسألهء آگاه بودن مجرد به ذات خود است .\r\n\r\nايراد مطرح شده بر نظريهء اتحاد عاقل و معقول\r\nمسألهء ديگرى كه به دنبال اين مسأله پيش مىآيد ، اشكال اتحاد عاقل و معقول است . همين‌قدر كه ما بگوييم موجودى به ذات خود آگاه است و به دليل اينكه مجرد است خودآگاه است ، روشن نمىكند كه آيا به نحو اتحاد عاقل و معقول است يا به نحو اختلاف عاقل و معقول . ممكن است در ذهن كسى اين‌جور بيايد [ كه « خود » و « آگاهى به خود » دو چيز جداگانه‌اند ، 
  ] همان‌طور كه در مورد انسان اغلب چنين فكر مىكنند ، يعنى مىگويند انسان موجودى است به ذات خود آگاه ، ولى اگر ذهن آن گويندگان را بشكافيد مىبينيد اين‌جور خيال مىكنند كه انسان ذاتى دارد و آگاهى به آن ذات . وقتى ما مىگوييم انسان خودآگاه است ، امروزيها چنين مىانديشند كه انسان خودى دارد و به آن خود هم آگاهى دارد ، كه در اين صورت در انسان يك خود وجود دارد و يك آگاهى به خود . همان‌طور كه انسان به غير خود مثلًا به اين اتاق آگاه است ، يك خودى دارد و يك آگاهى به اين اتاق كه اين آگاهى تعلق دارد به اين خود ؛ وقتى هم مىگوييم انسان خودآگاه است ، آن هم قهراً چنين مىشود كه انسان خودى دارد و يك آگاهى به آن خود ؛ و اين معنايش اين است كه عاقل ، آن خود است ، آگاه همان خود است ؛ آگاهى چيست ؟ آگاهى خود نيست ، چيز ديگرى است ، خود غير از آگاهى است . آن كه مورد آگاهى است چيست ؟ آن « آگاه شدهء از آن » چيست ؟ آن هم خود است . البته خودشان اين حسابها را نمىكنند كه مسأله\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nاين‌طور است . آن وقت بايد از آنها سؤال كرد كه آيا « خودِ » آگاه شونده كه غير از آگاهى است با « خودِ » مورد آگاهى و آن كه آگاهى به آن تعلق گرفته يك چيز است يا دو چيز ؟ حالا اينجا را ممكن است كه احياناً بگويند يك چيز است ، يعنى بگويند كه عاقل و معقول يكى است ؛ ولى عقل و آگاهى را با عاقل دو چيز مىگيرند .\r\nدر عين حال ممكن است كسى اشكال كند كه حتى عاقل و معقول هم نمىتوانند يكى باشند ، چون عاقل يعنى تعقل‌كننده و معقول يعنى مورد تعقل واقع شده ؛ اينها بايد دو چيز باشند ، يكى تعقل‌كننده و ديگر تعقل‌شده ، مثل خورنده و خورده شده .\r\nآيا مىشود كه خورنده و خورده شده هردو يك چيز باشند ؟ آكل و مأكول يكى باشند ؟ همان‌طور كه اتحاد آكل و مأكول محال است ، اتحاد عاقل و معقول هم محال است . در مورد عمل خوردن ، خورنده يك چيز است ، خوردن چيز ديگرى است ، و خورده شده هم چيز ديگرى . خورنده انسان است ، خوردن عملى است كه انسان انجام مىدهد ، خورده شده هم مثلًا سيب يا پرتقالى است كه او دارد مىخورد .\r\nممكن است كسى بگويد كه عاقل و معقول و عقل هم حتماً بايد سه چيز باشند ؛ يك موجود تعقل‌كننده بايد باشد ، يك موجود تعقل شده ، و يك امر ديگرى هم در اين وسط بايد وجود داشته باشد كه همان عمل تعقل كردن است ، فعل تعقل كردن .\r\n\r\nجواب شيخ بر ايراد وارده بر اتحاد عاقل و معقول در ذات حق تعالى\r\nاكنون شيخ در مقام بيان اين مطلب است كه نه ، چنين ضرورتى نيست كه اگر يك شئ عاقل باشد بايد حتماً عاقلِ چيزى غير از خود باشد ، و نيز تعقلى داشته باشد كه آن تعقل غير از خود باشد . در تعقل خود ، مفهوماً اينها با يكديگر اختلاف دارند ، اعتباراً از يكديگر مختلفند ، ولى واقعاً اين‌جور نيست . مىخواهد بگويد كه نفسِ اين مفهوم اقتضا نمىكند كه عاقل و معقول و عقل سه‌تا باشند ، بلكه ذاتى كه خود از خود غايب نيست و خود پيش خود حاضر است معنايش اين است كه خود از خود پنهان نيست . براى اين ذات كه پيش خود حاضر است ، ما سه اعتبار و سه مفهوم مىسازيم . ذاتش براى ذاتش است ، زيرا ذاتش براى غير خود نيست . در اين صورت « براى خود بودن » دو چيز نيست ؛ خودش براى خودش هست . مثل اينكه در تعريف « جوهر » مىگوييم : موجودٌ لذاته ؛ معنايش اين نيست كه ذاتش يك چيز\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nاست و وجودش يك چيز ديگر ، و وجودش براى ذاتش حاضر است . « موجودٌ لذاته » يعنى موجودٌ لا لغيره . آن معنايى كه ما از آن به « حضور ذات براى ذات » تعبير مىكنيم ، همين است كه ذات از خود پنهان نيست ، آن مناط غيبت كه ماده و علائق ماده باشد وجود ندارد . اين ذات به اعتبار اينكه خودش براى خودش حاضر است ، يعنى به اعتبار حاضر شدن خودش براى خودش ، مىگوييم معقول است ؛ و به اعتبار اينكه خودش است آن چيزى كه خودش براى او حاضر است ، [ و به عبارت ديگر به اعتبار اينكه خودش براى خودش حاضر است ، 
  ] مىگوييم عاقل است ؛ و به اعتبار اينكه در اينجا همين ذاتْ حضور است ، يك چيزى غير ذات نيست كه مناط حضور باشد ، [ مىگوييم عقل است . 
  ] وقتى « حاضر » و « حاضر شده » يكى بود قهراً « حضور » هم يك چيز جداگانه‌اى نخواهد بود .\r\nاين است كه شيخ كوشش دارد اين مطلب را اثبات كند كه شما از اين سه مفهوم مغايرت عينى نفهميد . در مواردى كه احياناً شما مىبينيد مغايرت هست به اين علت نيست كه اين مفاهيم اقتضا كرده‌اند . آن ، خصوصيت مورد است كه اثنينيت را اقتضا مىكند ؛ مثل عمل « خوردن » كه در مفهوم اين عمل ، فاعليت و قابليت وجود دارد ، يعنى چيزى را به صورتى درآوردن كه قابل هضم باشد . خوردن ، يك چنين چيزى است ؛ چيزى كه قبلًا از چيز ديگرى جداست ، آن را به صورت يك امر قابل جذب و قابل هضم درآوردن . اينجا به اعتبار اينكه يك قابليتى بايد در كنار فاعليت وجود داشته باشد اثنينيت لازم است ؛ نه اينكه هرجا لفظ « فاعل » و لفظ « مفعول » و يك مصدر داشتيم بگوييم كه هيأت فاعل و هيأت مفعول و هيأت مصدر سه چيز جداگانه را اقتضا مىكنند .\r\n\r\nمغايرت مفاهيم در بحث « عليت » به معنى مغايرت در وجود نيست\r\nما اين را در اصول فلسفه در باب « ايجاد » گفته‌ايم . ايجاد يعنى چه ؟ ايجاد يعنى اعطاء وجود ، وجود دادن . آنگاه مىگوييم كه آيا از نظر مفهوم ، ميان مفهوم وجود دادن با مفهوم پول دادن فرق است ؟ نه ، فقط اينجا بجاى وجود ، پول را گذاشته‌ايم و آنجا بجاى پول ، و چه بگوييم اعطاء پول كرد ؛ يعنى مفهومها با يكديگر مساويند ؛ چه بگوييم اعطاء وجود كرد ، و چه بگوييم اعطاء پول كرد ؛ يعنى هر دو از نظر مفهوم همسنگ\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nهستند . اما آنجا كه اعطاء پول مىشود و كسى به كسى پول اعطاء مىكند قطعاً بايد يك مُعطىاليه وجود داشته باشد ، يعنى بايد يك شخصى و يك چيزى غير از مُعطى و غير از مُعطى كه پول است وجود داشته باشد كه اين پول به او اعطاء شود ؛ بايد يك موجود عينى قبلًا وجود داشته باشد ؛ و الّا اگر قبلًا چيزى وجود نداشته باشد اعطاء پول تحقق پيدا نمىكند . علاوه بر آن سه چيز ، امر چهارمى هم احتياج است و آن اعطاء پول مىباشد . اعطاء غير از معطى و غير از مُعطى و غير از مُعطىاليه است . پس ما به چهار عامل احتياج داريم ، و بلكه حتى عامل پنجمى هم هست كه آن اخذ و پذيرش است . با اينكه مفهوم « اعطاء پول » با مفهوم « اعطاء وجود » با هم فرقى ندارند و همسنگ مىباشند ، حالا سراغ اعطاء وجود مىرويم .\r\nمىگوييم : علت ، مُعطى وجود معلول است . آيا در اينجا معطى يك امر است كه موجِد است ، و معطى يك چيز است كه وجود است ، و معطى اليه يك عامل سوم است ؟ مثلًا مىگوييم « الف » به « ب » اعطاء وجود كرد . آيا بايد يك « الف » باشد و يك « وجود » باشد و يك « ب » باشد كه « الف » وجود را به « ب » بدهد ؟ اگر « ب » باشد كه خودش ديگر وجود دارد ، معنى ندارد كه « الف » به او وجود بدهد ؛ اعطاء وجود به « ب » معنى ندارد . پس معطىاليه در اينجا پايش مىلغزد و نمىتوان يك معطىاليه به آن صورت كه در اعطاء پول داشتيم در اينجا داشت . حالا مىآييم سراغ اعطاء . آيا همان‌طور كه در پول دادن ، معطى يك چيز است و اعطاء چيز ديگرى است ، در اينجا همچنين است ؟ در آنجا پول چيزى است كه مثلًا در جيب است و اعطاء ، آن عملى است كه پول را برمىدارد و از آنجا به جاى ديگر منتقل مىكند . آيا در باب اعطاء وجود همچنين است كه قبل از عمل اعطاء وجود « ب » در يك كنارى گذاشته شده و بعد معطى مىآيد و آن وجود را برمىدارد و به « ب » مىدهد ؟\r\nاگر وجود « ب » قبل از اعطاء وجود داشته باشد كه ديگر « ب » وجود دارد و اعطاء معنى ندارد ، و به طريق اولى پذيرش هم معنى ندارد . پس باقى مىماند موجِد و ايجاد ؛ يعنى تمام معانى ديگر در ايندو جمعند . يك وجود ، علت است و يك وجود ، معلول . حقيقت وجود معلول همان حقيقت ايجاد است ؛ يعنى وجود معلول وجود تعلقى است . آن معلول ، هم ايجاد است و هم موجَد ، هم معطى است و هم اعطاء و هم معطىاليه ؛ منتها به اعتبار آن ماهيتى كه از او انتزاع مىشود ، آن ماهيت هميشه معطىاليه است . اما ماهيت يك امر اعتبارى است كه در مرحلهء بعد از وجود انتزاع\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nمىشود ، نه اينكه قبل از وجود از خودش تحققى دارد .\r\nببينيد ! با اينكه لفظ « اعطاء وجود » با لفظ « اعطاء پول » از نظر مفهوم همسنگ هستند ولى خصوصيت مورد چقدر تفاوت ايجاد كرده است ! در آنجا اقتضاى كثرت مىكند و در اينجا كثرتش اعتبارى است . آنجا كثرت حقيقى است و در اينجا اعتبارى است . مسألهء عقل و عاقل و معقول هم همين‌جور است .\r\n\r\nمفهوم مشتق به معنى مركب بودن آن نيست\r\n[ در مشتق همچنين مسأله‌اى مطرح است . 
  ] مثلًا مفهوم « موجود » يا « ابيض » را در نظر بگيريد . آيا معنى « ابيض » اين است كه ذاتى است و براى آن ذات چيزى وجود دارد كه آن چيز « بياض » است ؟ آيا ابيض يعنى ذاتٌ ثبت له البياض ؟ اگر اين‌جور باشد فقط به جسم بايد بگوييم « ابيض » ، به خود بياض نبايد « ابيض » بگوييم . بياض به يك معنا خودش براى خودش ثابت نيست ، ولى به يك معنى ثابت است ، و درست هم هست . به دقت عقلى حقيقتش درست است . اگر در مورد ابيض بگوييم ذاتٌ ثبت له البياض و در مورد بياض هم بگوييم ذاتٌ ثبت له نفسه ، در اين صورت بايد مفهوم مشتق را مركب بدانيم . در مفهوم « ذاتٌ ثبت له البياض » نيامده كه ذاتٌ ثبت له غير آن ذات ، كه آن غير بياض است ؛ نه ، فقط مىگوييم ذاتٌ ثبت له البياض ، كه آن ذات مىتواند بياض باشد كه خودش براى خودش ثابت است . اين است كه ما نبايد مفهومها را با مصداقها اشتباه كنيم .\r\nشيخ مىگويد مفهوم « عاقل » و « معقول » هم جز اين نيست . ما به شئ از آن جهت « عاقل » مىگوييم كه چيزى براى او حاضر است ، و از آن جهت به او « معقول » مىگوييم كه براى چيزى حاضر است . ولى وقتى به چيزى « عاقل » مىگوييم از آن جهت كه چيزى براى او حاضر است ، در مفهوم « چيزى » نيامده كه آن چيز حتماً غير خود عاقل باشد ؛ مىخواهد آن چيز خودش باشد يا غير خودش . وقتى هم به يك شئ معقول مىگوييم از آن جهت است كه آن معقول براى چيزى حاضر است . در مفهوم « چيزى » نيامده كه آن چيز غير خود معقول باشد . پس با اينكه مفهوم « عاقل » و مفهوم « معقول » دو مفهوم هستند و [ يك شئ 
  ] از آن حيث كه چيزى براى او حاضر است عاقل است و از آن حيث كه او براى چيزى حاضر است معقول است ، اما اين دو مفهوم اقتضا نمىكنند كه مصداقاً هم مغاير يكديگر باشند . بنابراين مانعى ندارد كه\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nعقل و عاقل و معقول در باب علم مجرد به ذات خود مصداقاً يكى باشند ؛ و لذا شيخ در علم مجرد به ذات خودش قائل به اتحاد عقل و عاقل و معقول است . ولى از اينجا كه بگذريم شيخ نه‌تنها اتحاد عاقل و معقول را باطل مىداند بلكه سخت هم به آن حمله مىكند . بعدها ديگران آمده‌اند و اين مطلب را قبول كرده‌اند .\r\n\r\nشرح و توضيح متن\r\nقد تبين لك هذا فالبرىء عن‌المادة والعلائق ، المتحقق بالوجود المفارق ، هو معقول لذاته ، و لأنه عقل بذاته و هو أيضاً معقول بذاته فهو معقولُ ذاتِه ، فذاته عقل و عاقل و معقول ، لا أن هناك أشياء متكثرة . و ذلك لأنه بما هو هوية مجردة عقلٌ ، و بما يعتبر له أن هويته المجردة لذاته فهو معقول‌لذاته ، و بما يعتبر له أن ذاته له هوية مجردة فهو عاقل ذاته ؛ فإن المعقول هو الذى ماهيته‌المجردة لشىء . والعاقل هوالذى له ماهية مجردة لشىء ، و ليس من شرط هذا الشىء أن يكون هو أو اخر ، بل شىء مطلقاً ، والشىء مطلقاً اعم من هو أو غيره .\r\nپس رسيديم به اينجا كه ذات او عقل و عاقل و معقول است . در اين جملات جهت اعتبارات سه‌گانه را مىگويد . از آن جهت كه اين هويت هويتى مجرد است به او « عقل » مىگوييم ، و به اعتبار اينكه هويتش براى ذاتش است « معقول » است ، و به اعتبار اينكه ذاتش براى خودش هويتى مجرد است عاقل ذاتش است . وقتى هم مىگوييم معقول ، منظور آن چيزى است كه هويتش براى چيزى حاضر است ، اعم از اينكه آن چيز خودش باشد يا غير خودش .\r\nفالأول باعتبار أن له ماهية مجردة لشىء ، هو عاقل ، وباعتبار أن ماهيته المجردة لشىء ، هو معقول ، و هذا الشىء هو ذاته ، فهو عاقل بأن له الماهية المجردة التى لشىء هو ذاته ، و معقول بأن ماهيته المجردة هى لشىء هو ذاته .\r\nاين جملات عبارةٌ أخرى از همان مطلب قبلى است كه با تعابير ديگرى آورده است . اصلًا كتاب شفا املاء شيخ بوده ، خود شيخ مىگفته و شاگردها مىنوشته‌اند .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاين عبارات هم مشكل بوده و شاگردان به عبارات مختلف نوشته‌اند . به همين جهت اين احتمال هست كه گاهى عبارت با قلم شاگردان تغيير هم كرده باشد .\r\nو كل مَن تفكر قليلًا علم أن العاقل يقتضى شيئاً معقولا ، و هذا الإقتضاء لايتضمن أن ذلك الشىء اخر أو هو ، بل المتحرك إذا اقتضى شيئاً محركاً لم يكن نفس هذا الإقتضاء يوجب أن يكون شيئا اخر أو هو ، بل نوع اخر من البحث يوجب ذلك ؛ و تُبيّن « 1 » أنه من المحال أن يكون ما يتحرك هو ما يحرك ؛ و لذلك لم يمتنع أن يتصور فريق لهم عدد أن فىالاشياء شيئاً متحركاً عن ذاته ، إلى وقت أن قام البرهان على امتناعه ، و لم يكن نفس تصور المحرك و المتحرك يوجب ذلك ، إذ كان المتحرك يوجب أن يكون له شىء محرك مطلقاً بلا شرط أنه اخر أو هو ، والمحرك يوجب أن يكون له شىء متحرك عنه بلا شرط أنه اخر أو هو .\r\nآنگاه شيخ به محرك و متحرك مثال مىزند . ممكن است كسى بگويد اگر اين سخنى كه شما مىگوييد درست باشد پس محرك و متحرك هم مىتواند يكى باشد .\r\nشيخ جواب مىدهد كه دو چيز بودن محرك و متحرك هم به اعتبار اسم فاعلى و اسم مفعولى نيست كه اينها چنين اقتضائى داشته باشند ؛ آن به اعتبار جهت ديگرى است كه همان جنبهء قوه و فعل باشد . شئ متحرك از آن جهت كه متحرك است و از آن جهت كه بخواهد محرك باشد بالفعل است ، و محال است كه يك شئ در آن واحدهم بالقوه باشد و هم بالفعل . اين دوگانگى از اين جهت است ، نه اينكه مفهوم اقتضا دارد .\r\nپس يك وقت بحث بر سر اين است كه مفهوم چه اقتضا دارد ، شيخ مىگويد كه مفهومش فرق نمىكند . اما در يك مورد كه مصداق شكل خاصى دارد ، اين مربوط به مصداق است . مثلًا در مورد متحرك و محرك برهان اقتضا كرده و الّا صرف مفهوم اقتضا نمىكند ؛ و لهذا مانعى ندارد كه كسى در اشياء فرض كند كه محرك و متحرك يكى است ، همان فرضى كه خيليها هم گفته‌اند ، زيرا مفهوم « محرك » اقتضا نمىكند\r\n\r\n\r\n\r\n\r\n","description":"","footnote":"\r\n( 1 ) . چون قبل از اين « يُوجب » آمده بود « تُبيَّن » بهتر است و اگر « يُبيَّن » بود باز هم بهتر بود .\r\n","page_name":" 314 ","page_number":314},
  {"content":"\r\n\r\nكه متحرك غير از خودش باشد .\r\nو كذلك المضافات تعرف إثنينيتها لامر ، لا لنفس النسبة و الإضافة المفروضة فىالذهن ؛ فإنا نعلم علماً يقيناً أن لنا قوة نعقل بها الاشياء . فإما أن تكون القوة التى نعقل بها هذه القوة هى هذه القوةُ نفسُها ، فتكون هى نفسها تعقل ذاتها ، أو تعقل ذلك قوة أخرى ، فتكون لنا قوتان : قوة نعقل الاشياء بها ، و قوة نعقل بها هذه القوة ، ثم يتسلسل الكلام إلى غيرالنهاية ، فيكون فينا قوى تعقل الاشياء بلانهاية بالفعل ؛ فقد بان أن نفس كون الشىء معقولا لا يوجب أن يكون معقولا لشىء ، ذلك الشىء اخر .\r\nمطلق اضافه‌ها نيز چنين هستند . صرف اضافه اقتضا نمىكند كه [ مضاف و مضاف اليه 
  ] دوتا باشند . مثلًا آيا لازمهء مفهوم « اخوّت » اثنينيّت است ؟ مىگويد : نه ، لازمهء اين مفهوم نيست ، بايد از جنبهء ديگرى باشد . از اينجا شيخ مثال ديگرى را بيان مىكند . وارد مثال نفس شده و مىگويد ما به طور يقين مىدانيم كه خودمان قوه‌اى داريم كه به وسيلهء آن اشياء را تعقل مىكنيم ؛ و در عين حال ما همان تعقل‌كنندهء اشياء را هم تعقل مىكنيم . حالا مىخواهيم ببينيم كه آيا آن قوه‌اى كه با آن خود قوهء تعقل‌كنندهء را كه نفس باشد تعقل مىكنيم ، خود اين نفس است يا چيز ديگر ؟ اگر خودش باشد پس عاقل و معقول يك چيز است ؛ و اگر بگوييم كه ما اشياء را به وسيلهء يك قوه درك مىكنيم ولى خود اين قوه را به وسيلهء قوهء ديگر ، نقل كلام به آن قوهء ديگر مىكنيم ؛ خود آن قوه را هم ما درك مىكنيم ، و اين تسلسل به بىنهايت كشيده مىشود كه مسلّماً غلط است .\r\nو بهذا تبين أنه ليس يقتضى العاقل أن يكون عاقل شىء اخر بل كل ما توجد له الماهية المجردة فهو عاقل ، و كل ماهية مجردة توجد له أو لغيره فهو معقول ، إذ كانت هذه الماهية لذاتها عاقلة ، و لذاتها أيضاً معقولة لكل ماهية مجردة تفارقها أو لا تفارقها . فقد فهمت أن نفس كونه معقولا و عاقلا ، لا يوجب أن\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nيكون اثنين فىالذات ، و لا اثنين فىالاعتبار أيضاً ؛ فإنه ليس يحصّل « 1 » الامرين إلا اعتبار أن ماهية مجردة لذاته ، و أنه ماهية مجردة ذاته لها ، و ههنا تقديم و تأخير فىترتيب المعانى ، والغرض المحصل شىء واحد بلا قسمة ، فقد بان أن كونه عاقلا و معقولا لايوجب فيه كثرة البتة .\r\nاين عبارات نيز همه تكرار همان مطلب قبل است . هر امر مجردى عاقل است ، معقول هم هست براى هر ماهيت مجردى ، مىخواهد آن ماهيت جدا از خودش باشد يا عين خودش . حتى اقتضا نمىكنند كه اعتباراً هم دوتا باشند .\r\n\r\n\r\n\r\n\r\n","description":"","footnote":"\r\n( 1 ) . در متن « تحصيل » است ولى « يحصّل » باشد بهتر است .\r\n","page_name":" 316 ","page_number":316},
  {"content":"\r\n\r\n\r\nعلم واجب‌الوجود به ماسواه\r\nاز اينجا شيخ وارد علم واجب‌الوجودبه ماسوى مىشود ، علم به ساير اشياء . در اينجا يك اصطلاحى است كه در كلام شيخ نيامده ، ولى آن را روشن مىكنيم تا سخن شيخ معلوم باشد .\r\n\r\nعلم فعلى و علم انفعالى\r\nاصطلاحاً مىگويند كه علم بر دو قسم است : علم فعلى و علم انفعالى . علم انفعالى يعنى علمى كه معلوم مبدأ علم است ؛ يعنى وجود عينى و خارجى معلوم سبب شده است كه عالم به آن علم پيدا كند ؛ و از اين جهت آن را « انفعالى » مىگويند كه عالم از معلوم منفعل مىشود . مانند علم انسان به اشياء خارجى . علم ما به اشيائى كه در طبيعت در اطراف ما وجود دارند علم انفعالى است ، زيرا آن اشياء وجود دارند و به واسطهء وجودشان در حس ما و در چشم ما يا در لامسه و سامعهء ما و تأثيرى كه در حس ما مىگذارند علمى در نفس ما پيدا مىشود . در واقع نفس ما منفعل از شئ خارجى است . اكثر علمهايى كه ما به اشياء خارجى داريم علمهاى انفعالى است ؛\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nمعلوم علت است و ما كه عالم هستيم معلول هستيم ، از آن جهت كه عالميم معلول هستيم . آن معلوم ، فاعل است و ما كه عالم هستيم منفعل مىباشيم .\r\nعلم فعلى علم ديگرى است كه عبارت است از اينكه علم مبدأ معلوم است ؛ مثل علم يك مخترع نسبت به آنچه اختراع مىكند . البته اين اختصاص به اختراع ندارد .\r\nدر مواردى كه انسان كارى را نكرده و مىخواهد انجام بدهد ، اول فكرش را مىكند و صورت كارى را كه بعداً مىخواهد ايجاد كند در ذهنش مرتسم مىكند . آنگاه بر اساس اين تصوير و طرحى كه در ذهن خودش ريخته است آن شئ در خارج ايجاد مىكند . مثال روشن اين علم طرحها و نقشه‌هايى است كه انسانها مىكشند و بعد آن طرحها و نقشه‌ها را پياده مىكنند . مثلًا يك معمار يا يك مهندس كه شما زمينى را در اختيارش قرار مىدهيد و مىگوييد در اين زمين مىخواهم يك خانهء مسكونى بسازم كه چند اتاق داشته باشد و به اين صورت و آن صورت باشد ، او در ذهن خودش يك طرح مىريزد و نقشه‌اى طرح مىكند و بعد نقشهء طرح شده را روى صفحهء كاغذ مىآورد . بعد نقشهء طرح شده در ذهن را كه روى صفحهء كاغذ مشخص شده است ، در عالم خارج پياده مىكند ؛ و لهذا شما مىبينيد كه طراحان براى كارهاى خودشان ماكت مىسازند ؛ يعنى آن چيزى را كه در نظر دارند در عالم عين پياده كنند ، روى مقواها يا مومها و امثال آن پياده مىكنند . طراح نيز به آنچه كه مىخواهد بعد ايجاد كند علم دارد ولى اين علم از معلوم حاصل نشده ، بلكه معلوم از علم حاصل شده است . اين علم منشأ وجود معلوم است ؛ يعنى اگر اين علمِ طراح نبود او نمىتوانست در خارج آن شئ را به وجود بياورد . بلكه مطلق كارهايى كه انسان انجام مىدهد از همين قبيل است . مثلًا انسان فكر مىكند كه فلان شخص از مسافرت آمده است و خوب است كه به ديدن او بروم ؛ خانه‌اش در فلان نقطهء شهر است . آنگاه با خودش نقشه مىكشد كه اول به كجا بروم و از آنجا به كجا تا به منزل آن شخص برسم ؛ يعنى همهء آن كارهايى كه بعد مىخواهد انجام دهد ، فكرش را مىكند و بر اساس آنچه فكر كرده است عمل مىكند . اين را « علم فعلى » مىگويند .\r\n\r\nعلم واجب تعالى به اشياء علم فعلى است\r\nعلم واجب‌الوجود به اشياء قطعاً نمىتواند علم انفعالى باشد . اگر چنين باشد ، معنايش اين است كه اول اشياء وجود داشته باشند و چون اشياء وجود دارند ، همان‌طور كه ما اشياء را احساس مىكنيم ، واجب‌الوجود هم آنها را به نحوى\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nاحساس كند و درك نمايد . اين به دلايلى براى واجب‌الوجود محال است و نمىشود كه او به اشياء علم انفعالى داشته باشد و علمش متأخر از معلوم باشد .\r\nعلم واجب‌الوجود به اشياء قهراً علم فعلى خواهد بود . اين علم فعلى را ما در اينجا در مقابل انفعالى به كار مىبريم ، يعنى علمى كه اول آن علم وجود دارد و سپس به واسطهء وجود علم ، معلوم وجود پيدا مىكند . بعد بايد وارد بشويم در اين كه چرا علم واجب‌الوجود به اشياء علم فعلى است ؟ ما قبلًا علم واجب‌الوجود به ذاتش را بيان و تصوير كرديم كه آن علم چگونه است . اكنون چگونگى علم واجب‌الوجود به اشياء را بيان مىكنيم و مىگوييم كه چگونه واجب‌الوجود قبل از اشياء علم به اشياء دارد .\r\n\r\nبرهان انّى بر علم واجب‌الوجود به ماسوى\r\nاينجا ما بايد قبلًا توضيحى بدهيم و بعد حرف شيخ را ذكر كنيم . در باب علم واجب‌الوجود به اشياء [ قرآن مىفرمايد : 
  ] الا يَعْلَمُ مَنْ خَلَقَ وَ هُوَ اللَّطيفُ الْخَبيرُ « 1 » .\r\nوَ ما تَكونُ فى شَأْنٍ وَ ما تَتْلوا مِنْهُ مِنْ قُرْآنٍ وَ لاتَعْمَلونَ مِنْ عَمَلٍ إلّا كُنّا عَلَيْكُمْ شُهوداً اذْ تُفيضونَ فيه وَ ما يَعْزُبُ عَنْ رَبِّكَ مِنْ مِثْقالِ ذَرَّةٍ فِىالْارْضِ وَ لا فِى السَّماءِ وَ لا أصْغَرَ مِنْ ذلِكَ وَ لا أكْبَرَ إلّا فى كِتابٍ مُبينٍ « 2 » .\r\nقُلْ انْزَلَهُ الَّذى يَعْلَمُ السِّرَّ فِىالسَّمواتِ وَالْارْضِ « 3 » .\r\nدر اين جهت از راههاى متعدد استدلال مىشود . يكى از راه برهان انّى است ؛ يعنى وقتى كه به آثار و معلولات و مخلوقات او نظر مىكنيم ، آثار و نشانه‌هاى عالم بودن خالق و علت و آفرينندهء آنها را مىبينيم ؛ يعنى خالق ، اينها را از روى علم و حكمت و تدبير آفريده است . معلول و مخلوق و اثر ، همان‌طور كه بر اصل وجود مؤثر دلالت مىكند ، گاهى نيز بر خصوصيت وجود مؤثر دلالت مىكند . مثلًا\r\n\r\n\r\n\r\n\r\n","description":"","footnote":"\r\n( 1 ) مُلك / 14 .\r\n( 2 ) . يونس / 61 .\r\n( 3 ) . فرقان / 6 .\r\n","page_name":" 319 ","page_number":319},
  {"content":"\r\n\r\nخصوصيت اثر بر درجهء قدرت مؤثر دلالت مىكند ؛ مثل اين كه ما از روى ويرانى زياد يك شهر مىگوييم بمب منفجر شده و قدرتش خيلى زياد بوده است ؛ و يا كتابى كه اثر يك مؤلف است ، علم و اطلاع و آگاهى مؤلف را نشان مىدهد . ما هم وقتى به نظام عالم نگاه مىكنيم ، از كتاب عالم ، به علم خالق و آفرينندهء آن پى مىبريم . اين راهى است كه فلاسفه هرگز از اين راه نمىروند . متكلمين از اين راه مىروند ، راه غلطى هم نيست ، راه درستى است . ولى فلاسفه از اين راه نمىروند ، چرا ؟ براى اين كه آن اندازه را كه منظور فلاسفه است اثبات نمىكند . اين برهان فقط اثبات مىكند كه خداوند به آنچه آفريده است عالم است ، و حال آنكه آنچه فيلسوف مىخواهد بيش از اين است . او مىخواهد علم غيرمتناهى اثبات كند . در برهان انّى ، در همان دايره‌اى كه موجودات را مىبينيم به عالم بودن او پى مىبريم . مثلًا چون اين شئ را آفريده ، مىفهميم كه به اين عالم بوده است . اين كافى نيست . در عين حال كه اين خود راهى است ، ولى فلاسفه از اين راه نمىروند .\r\nيك مطلب ديگر كه بايد عرض كنم اين است كه گفتيم علم تقسيم مىشود به علم فعلى و علم انفعالى ، به همين بيانى كه الآن عرض كردم . يادمان نيست كه اين اصطلاح علم فعلى و انفعالى در كلمات شيخ آمده باشد ، و ظاهراً هم نيامده ، ولى اصل مطلب در كلمات شيخ هست كه علم دو گونه است : علم حاصل از معلوم كه معلوم مبدأ علم است و عالم منفعل است ، و ديگر علمى كه علمْ مبدأ معلوم است .\r\n\r\nعلم مع‌المعلوم و علم قبل‌المعلوم\r\nيك اصطلاح ديگرى [ هست 
  ] كه اين هم صرف اصطلاح نيست و در بارهء يك حقيقت است . اين اصطلاح نه خودش در كلام شيخ آمده و نه اصل مطلب آن ، و بلكه شايد شيخ اساساً به اين مطلب توجه نداشته است ، و آن اين است كه در يك تقسيم ديگر مىگويند علم بر دو قسم است : علم فعلى و علم ذاتى ، يا به تعبير شايد رساتر :\r\nعلمى كه مع‌المعلوم است ، و علمى كه مقدم بر معلوم است .\r\nسؤال : اين همان تقسيمى است كه در صفات مىشود و به صفات ذاتى و غير آن تقسيم مىكنند ؟\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nاستاد : نه ، اين فرق دارد .\r\nعلمى كه با معلوم است و به يك اعتبار عين معلوم است ، و علمى كه قبل از معلوم است . آن علم قبل از معلوم را به يك اعتبار مىتوانيم « علم ذاتى » هم بناميم . مقصود چيست ؟ اين از يك نظريه‌اى در باب علم حضورى ناشى مىشود . گفتيم كه شيخ يك درجه از علم حضورى را كه علم مجرد به ذات خود است قبول داشت ، و قبول داشت كه در اين علم ، عالم و علم و معلوم يكى است .\r\n\r\nنظر شيخ اشراق در علم « مجرد » به فعل خود\r\nشيخ اشراق آمده يك مطلب ديگرى را كشف كرده است و آن علم شخص است به افعال خود ، خصوصاً اگر فعل هم مجرد باشد . همان‌طور كه مجرد خودش عين حضور در نزد خود است ، نه اين كه خودش امرى باشد و حضور خودش نزد خودش امر ديگرى ، نسبت مجرد به فعل خودش هم همين‌جور است ، يعنى فعلش عين حضور در نزد اوست ، نه اين كه فعلش به تبع يك امر ديگرى پيش او حضور داشته باشد ؛ يعنى اينچنين نيست كه علم مجرد به فعل خودش به تبع يك صورت باشد ، بلكه همان فعلش عين حضور پيش اوست ؛ همان‌طور كه ما اين امر را در نفس خودمان هم مىبينيم : علم ما به اشياء بيرون از وجود ما علم حصولى است . علم ما به ذات خود ما علم حضورى است ، و علم ما به افعال نفسانى ما كه در دايرهء نفس ما صورت مىگيرد علم حضورى است . مثلًا علم ما به دردى كه در وجود ماست علم حضورى است ؛ يعنى اين‌جور نيست كه درد يك وجودى دارد ، بعد ما از وجود درد يك آگاهى پيدا مىكنيم كه اين آگاهى غير از خود درد است . نه ، همان خود درد پيش ما حضور دارد ؛ نه اين كه مانند اين قفسه باشد كه خودش پيش من غايب است ، ولى يك آگاهى به آن دارم كه همان مناط علم من به اين قفسه است و وجود آن آگاهى غير از خود قفسه است ، يعنى صورت قفسه پيش من است . اما درد چنين نيست كه وقتى درد مىكشم خود درد را درك نكنم و تصويرى از درد پيش خود داشته باشم ، بلكه خود درد را ، همان وجود عينى درد را درك مىكنم ؛ وجود عينى لذت را درك مىكنم ؛ وجود عينى ديدن خودم را درك مىكنم . پس در اين‌جور موارد ، علم به فعل\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nعين فعل است ، يعنى خود فعل نزد عالم حضور دارد ، نه اينكه صورتى از فعل حضور داشته باشد . خود فعل اصلًا غايب نيست كه نيازى به اين باشد كه با صورت معلوم واقع شود .\r\nولى در علم قبل از معلوم ، قهراً آن علم يك چيز است و معلوم يك چيز ديگر ، زيرا علم قبلًا وجود دارد و بعد معلوم وجود پيدا مىكند ؛ مثل همان مثالهايى كه در باب مهندس و معمار و امثال آن عرض كرديم .\r\n\r\nعالَم مرتبه‌اى از علم خداوند است\r\nشيخ اشراق گفته است كه علم واجب تعالى به جهان علم حضورى است ؛ و اين حرف بسيار خوبى است . البته در عين حال كه مراتب ديگر علم نفى نمىشود ، علم واجب تعالى به اشياء علم حضورى است ؛ يعنى تمام اشياء از ازل تا به ابد به وجود عينىشان نزد پروردگار حضور دارند . علم انسان به آنچه كه در دايرهء نفس خودش صورت مىگيرد ، مثل علم انسان به درد كشيدن خودش ، علم انسان به لذت خودش ، علم انسان به ارادهء خودش ، علم انسان به صورت ذهنى خودش - علم انسان به خود صور ، نه به آن ذىالصور خارجى ، علم انسان به خودِ علمِ خودش - نيز علمهاى حضورى است ؛ يعنى به اين دليل انسان به اينها علم دارد كه خود اينها حاضرند ، نه به اين دليل كه علمى غير از وجود آنها داشته باشد و خود آنها در نفس حضور نداشته باشند . عالَم و تمام ماسوىاللَّه آنچنان در نزد ذات پروردگار حضور دارند كه ارادهء انسان پيش انسان حضور دارد ، كه افعال نفس پيش نفس حضور دارند ، كه انفعالات نفس پيش نفس حضور دارند . اين هم چون تعبيرى غير از اين نداريم [ چنين تشبيه مىكنيم . 
  ]\r\nبنابراين عالَم عين علم خداوند و عين معلوم است . ولى اين كتاب ، وجود عينىاش از من و شما غايب است و چون صورتى از آن پيش من است اين كتاب هم به تبع صورت پيش من حاضر است . اما خود صورت كتاب به تبع صورت ديگرى پيش من حاضر نيست ، بلكه عين صورت پيش من حاضر است . كتاب براى\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nپروردگار آنچنان حضور دارد كه علم من به اين كتاب پيش من حضور دارد . اين اتاق از ما پنهان است و تصويرى از آن پيش ما حاضر است . ولى تمام اتاق به تمام ظاهر و باطن خودش ، به تمام وجود خودش و به تمام هستى خودش براى پروردگار حضور دارد . اين است كه تمام عالم هستى مراتب علم پروردگار مىشود و عالَم عين معلوم مىگردد ؛ يا لااقل اين خودش مرتبه‌اى از علم است ، كه مطلب درست هم همين است . تمام عالم به علم حضورى معلوم پروردگار است ، يعنى معلوم عين علم پروردگار است . خود عالَم دفتر علم پروردگار است ، كتاب علم پروردگار است ، كتاب پروردگار است . اين هم سخنى است كه امثال شيخ اشراق گفته‌اند ، كه سخن درستى است .\r\nسؤال : در مورد معلومهايى كه هنوز به وجود نيامده‌اند و به تدريج به وجود مىآيند ، چگونه مىشود ؟ استاد : علم مع‌المعلوم است . آن وقت علم و معلوم هردو با هم به وجود مىآيند . در اينجا ديگر مسألهء علم قبل از معلوم نيست ، هميشه علم مع‌المعلوم است .\r\n- وقتى علم عين معلوم است و معلوم عين علم ، پس يك‌نوع وحدت وجود است .\r\nاستاد : باشد ، كسى كه از وحدت وجود بدش نمىآيد . ولى در عين حال علم عاقل به غير ، و علم عاقل به ذات خودش با يكديگر فرق دارند . اين ، دو نوع وحدت و اتحاد است .\r\n- آيا لازم نمىآيد كه در علم پروردگار تكثر باشد ؟ استاد : لازم بيايد ، چه اشكالى دارد ؟\r\n- تكثر در علم به تكثر در ذات منجر مىشود .\r\nاستاد : نه ، اينكه گفتم دو نوع است به خاطر همين است . نه ، لازم نمىآيد .\r\nپس مطلب فىحد ذاته مطلب درستى است ، يعنى هيچ در آن خدشه‌اى نيست .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nيك سؤال در اينجا هست و آن سؤال اين است كه آيا علم حق تعالى به اشياء منحصر به همين علم است ؟ و آيا اساساً علم واجب تعالى مراتب دارد ؟ يا علم حق تعالى به اشياء مراتب ندارد ؟ به تعبير ديگر ، آيا اشياء از يك جهت مكشوف ذات پروردگار هستند ؟ يا از جهات مختلف مكشوف ذات پروردگار هستند ؟\r\n\r\nمراتب داشتن علم پروردگار\r\nاين مطلب اگر در كلمات شيخ هم نباشد در كلمات متأخران از شيخ هست . اين حكما مىگويند كه علم حق تعالى به اشياء ، مراتب دارد و اشياء به مناطهاى متعدد براى پروردگار مكشوفند . اين [ كه گفته شد ، 
  ] يكى از مناطهاست .\r\n إذ يكشفُ الاشياء مرّاتٍ له * فذامراتبٍ يُباين علمُهُ\r\nعناية و قَلَمٌ لَوحٌ قضا * و قَدَرٌ سجلّ كون يرتضى « 1 » \r\nاين همان مطلبى است كه شما در تعبيرات اسلامى و مذهبى هم مىبينيد ، مسألهء اينكه الواحى و لوح محفوظى هست :\r\nبَلْ هُوَ قُرْآنٌ مَجيدٌ . فى لَوْحٍ مَحْفوظٍ « 2 » .\r\nيَمْحُوا اللَّهُ ما يَشاءُ وَ يُثْبِتُ وَ عِنْدَهُ امُّ الْكِتابِ « 3 » . وَ إنَّهُ فىامِّ الْكِتابِ لَدَيْنا لَعَلِىٌّ حَكيمٌ « 4 » .\r\nوَ عِنْدَهُ مَفاتِحُ الْغَيْبِ لايَعْلَمُها إلّا هُوَ « 5 » .\r\nقهراً اين سؤال مطرح است كه لوح محفوظ چيست كه همه چيز در آن ثبت است ؟\r\nهمه چيز در لوح محفوظ ثبت است ، در لوح محفوظ وجود علمى دارد . امثال اين آيات نشان مىدهند كه علم مراتب دارد .\r\nدر اين كه آنچه شيخ اشراق گفته است حرف درستى است ، جاى شك و ترديد\r\n\r\n\r\n\r\n\r\n","description":"","footnote":"\r\n( 1 ) . شرح منظومه ، المقصد الثالث ، الفريدة الثانية .\r\n( 2 ) . بروج / 21 و 22 .\r\n( 3 ) . رعد / 39 .\r\n( 4 ) . زخرف / 4 .\r\n( 5 ) . انعام / 59 .\r\n","page_name":" 324 ","page_number":324},
  {"content":"\r\n\r\nنيست . عالَم بوجوده العينى علم پروردگار است ، علم است و معلوم .\r\n\r\nعلم قبل از معلوم پروردگار به اشياء\r\nولى اين سؤال براى شما باقى مىماند كه آيا حق تعالى به اشياء قبل از وجودشان هم علم دارد ؟ اگر علم واجب تعالى منحصر به اين باشد ، پس علم ذات به ذات عين ذات است ولى علم ذات به اشياء قهراً عين ذات نيست ؛ علم ذات به اشياء عين اشياء است نه عين ذات . پس مسألهء ديگر علم قبل از معلوم است كه مهمتر است . آيا حق تعالى يعلم الاشياءَ قبلَ وجودِها ؟ هل يعلم الاشياءَ من الازل ؟ آيا علم قبل از معلوم وجود دارد يا ندارد ؟ اگر مناط انكشاف اشياء همان حدى باشد كه شيخ اشراق گفته است ، يعنى وجود عينى آنها مناط انكشاف و بلكه عين انكشاف است ، در اين صورت ما علم قبل از معلوم نداريم ، بلكه فقط علمِ عينِ معلوم داريم . شيخ اشراق هم نمىخواهد انكار مراتب ديگر را بكند . عرض كرديم كه اين خودش يك مرتبه‌اى از علم است . يكى از مراتب علم خداوند اين است كه عالَم به عينيت خودش در نزد پروردگار منكشف است . حالا برويم سراغ بيان بوعلى .\r\n\r\nروش بوعلى در تبيين علم واجب به ماسوى\r\nبوعلى بيان شيخ اشراق را انتخاب نكرده و هرگز به اين مسأله اشاره نكرده است كه عالَم بوجوده‌العينى هم علم پروردگار است . او سراغ علم ديگرى رفته كه علم قبل از معلوم است ، علمى كه غير از معلوم و قبل از معلوم است . آن چيست ؟ بوعلى از اين راه وارد شده است كه واجب تعالى علت تامّهء عالم است . واجب تعالى علت تامهء اشياء و به تعبير ديگر علت تامهء صادر اول است و صادر اول علت تامهء صادر دوم ، تا برسيم به علل آخر . از طرف ديگر مىدانيم كه علم به علت ، علت علم به معلول است « 1 » . [ به عبارت ديگر 
  ] واجب تعالى علت تامه است براى صادر اول ، و از طرف ديگر واجب تعالى به ذات خودش علم دارد ( اين را قبلًا ثابت كرده‌ايم ) و گفتيم كه علم به علت ، علت علم به معلول است . پس واجب تعالى علم به معلول اول هم دارد .\r\n\r\n\r\n\r\n\r\n","description":"","footnote":"\r\n( 1 ) خواجهء طوسى ( ره ) يك بيانى در همين جا دارد كه خود شيخ به آن صورت بيان نكرده است .\r\n","page_name":" 325 ","page_number":325},
  {"content":"\r\n\r\nمعلول اول هم علت براى معلول دوم است . ثابت كرديم كه واجب تعالى علم به معلول اول دارد ، و گفتيم كه [ علم به علت ، علت علم به معلول است . 
  ] پس علم حق تعالى به معلول اول علت علم به معلول دوم است ، و اين امر الى غيرالنهايه هم كه جلو برود همين طور است ؛ يعنى آنچه وجود عينى در عالم هست ، ناشى از وجود علمى است . علم حق تعالى به ذات خود علت است از براى علم به صادر اول ، و ذات حق تعالى علت است از براى عين صادر اول . باز خود صادر اول علت است براى صادر دوم ، و علم به صادر اول علت است از براى علم به صادر دوم ، الى غيرالنهاية . پس هستى قهراً يك نظام علمى پيدا مىكند ، در مقابل نظام عينى .\r\n\r\nتفاوت بيان بوعلى و شيخ اشراق در علم واجب به غير\r\nبه آن بيان شيخ اشراق ، نظام علمى عين نظام عينى است . البته اينها با هم منافاتى هم ندارند ، چون آن علم حضورى است و اين علم حصولى است . اين بيان براى اين است كه يك نظام علمى مقدم بر نظام عينى وجود دارد . به همان ترتيبى كه ميان اعيان اشياء رابطهء علّى و معلولى هست ، عين همان ترتيب هم در نظام علمى وجود دارد .\r\n والكلّ من نظامه‌الكيانى * ينشأ من نظامه الربانى « 2 » \r\nگفتم كه اين دو بيان ضد يكديگر نيستند ، زيرا در اينجا علم مغاير با معلوم اثبات مىشود و قهراً علم مقدم بر معلوم هم اثبات مىشود ؛ يعنى ممكن است كه علم در ازل وجود داشته باشد و معلوم در لايزال وجود پيدا كند . پس واجب تعالى يعلم الاشياء فىالازل قبل وجودها . بيان شيخ از اين راه است .\r\nطبق بيان شيخ مسألهء علم قبل از معلوم حل شده است . اما اگر ما باشيم و فقط اين بيان شيخ اشراق ، علم قبل از معلوم اثبات نمىشود . البته گفتيم كه اين دو بيان با يكديگر منافات ندارد . طبق بيان شيخ اشراق ، علم حق تعالى به ذات خودش عين ذاتش است ، و علم حق تعالى به اشياء عين اشياء است ، و قهراً تا اينجا علم حق تعالى به اشياء قبل از اشياء اثبات نمىشود .\r\nاز راهى كه بوعلى رفته است ، علم حق تعالى به ذات عين ذات است ، و علم حق\r\n\r\n\r\n\r\n\r\n","description":"","footnote":"\r\n( 2 ) . شرح منظومه حاج‌ملاهادى سبزوارى ، ج 2 / ص 607 .\r\n","page_name":" 326 ","page_number":326},
  {"content":"\r\n\r\nتعالى به غير ، غير ذات آنهاست ، ولى علم حق تعالى به غير ، قبل از اشياء است ، يعنى علم قبل از اشياء ثابت مىشود .\r\nآن وقت يك مطلب ديگر باقى مىماند و آن اين است كه آيا مىتوان اثبات كرد كه علم حق تعالى به اشياء عين ذات باشد ؟ اين را نه بوعلى اثبات كرد و نه شيخ اشراق . آيا مىشود كه علم حق تعالى به اشياء قبل از اشياء باشد و در عين حال عين ذات باشد ؟ اين آن بيان خاصى است كه صدرالمتألهين آورده ، راجع به علم اجمالى در عين كشف تفصيلى . آن ديگر از حدود اين بحثها عجالتاً خارج است . اينها را گفتيم تا كمى تاريخچهء مسألهء علم را روشن كرده باشيم .\r\n\r\nعلم ارتسامى واجب به اشياء\r\nبوعلى روى بيان خودش جلو مىآيد . قبلًا معلوم شد كه از نظر بوعلى علم حق تعالى به اشياء چيزى نظير علم حصولى است . البته كلمهء « حصولى » را به كار نمىبرد ، چون بوى علم انفعالى مىدهد ؛ و گفتيم كه بوعلى مىگويد علم حق تعالى علم انفعالى نيست ، علم فعلى است ، در مقابل علم انفعالى . بوعلى علم حق تعالى به اشياء را « علم ارتسامى » تعبير مىكند . پس آنچه كه بوعلى اثبات كرده است اين است كه علم حق تعالى به ذات حق تعالى علم حضورى است و ارتسامى هم نيست ؛ و علم حق تعالى به غير ، علم ارتسامى است و مقدم بر معلوم است و عين ذات حق تعالى نيست و مغاير با ذات حق تعالى است . پس بوعلى روى اين بيان جلو مىآيد ، و ديديم كه از راه علت و معلول هم وارد شده .\r\nسؤال : چطور مىتوان اين دو امر را جمع كرد كه صور مرتسمه باشد و انفعال نباشد ؟ استاد : چون آن علم ، علت است . گفتيم كه علم فعلى كه در مقابل انفعالى قرار مىگيرد ، علم ارتسامى هم هست ؛ مانند علم يك نفر مخترع به آن امر مخترَع خودش ، كه قبل از وجود مخترَع است و مخترِع با قوهء متخيله و خلاقه‌اى كه دارد آن را ابداع مىكند ؛ نه اينكه يك شئ را در خارج مىبيند و بعد از روى آن اختراع خود را مىسازد . آنچه در نهج‌البلاغه آمده است كه\r\n« انْشَأَ الْخَلْقَ انْشاءً وَ ابْتَدَأهُ ابْتِداءً بِلا\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nرَوِيَةٍ لَها وَ لا تَجْرِبَةٍ اسْتَفادَها »\r\n« 1 » همين نفى علم انفعالى است . حق تعالى همه چيز را مىداند و مبدع است بدون اينكه از روى يك مثالى يا از روى يك نقشه‌اى اشياء را گرفته باشد ؛ يعنى لازمهء علم ارتسامى ، انفعالى بودن نيست . اين ارتسام در مقابل علم حضورى است . كلمهء « ارتسام » را شايد خود شيخ هم نياورده باشد . چون بعدها اصطلاحات ديگرى آمده ، اين اصطلاح را به كار برده‌اند براى اينكه روشن باشد .\r\nمقصود از اين اصطلاح اين است كه علم به تبع صور باشد ، علم صورى باشد ، حالا مىخواهيد اسمش را « علم حصولى » بگذاريد يا « علم ارتسامى » . منظور علمى است كه به تبع يك سلسله صورتهاست ولى نه صورتهايى كه از معلومها گرفته شده باشند ، بلكه صورتهايى كه معلومها از آنها گرفته شده‌اند . البته اين بيان بوعلى را به كلى رد كرده‌اند و كنار گذاشته‌اند .\r\nسؤال : چگونه مىشود كه اين علم ، علت باشد ، و مقدم بر معلول باشد ، در حالى كه بايد معيت داشته باشند ؟ استاد : مسألهء اينكه خود علت چگونه بر معلول تقدم دارد ، مسألهء ربط حادث به قديم است كه ما قبلًا اين را حل كرديم و آن به علم كار ندارد . مسأله اين بود كه وقتى علت تامه باشد ، معلول بايد مقارن آن باشد .\r\n- من ربط را نمىگويم ، اين تقدم را مىگويم .\r\nاستاد : ربط يعنى همان ، يعنى همان طرح اشكال تقدم و تأخر . اين اشكال ، اشكال معيت علت تامه با معلول است . اين اشكال در جاى خودش حل شده است . در باب وجود عينىِ علت و معلول اين اشكال هست كه بالاخره علتها بايد در ازل باشند و معلولها در لايزال . اما در علم و معلوم اين اشكال پيدا نمىشود ، چون علم به معلول مثل خود معلول يك امر مادى نيست كه بخواهد در زمان پيدا شود ، و لهذا اين اشكال پيدا نمىشود .\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء اول .\r\n","page_name":" 328 ","page_number":328},
  {"content":"\r\n\r\nپس بوعلى [ در مورد علم واجب تعالى به اشياء 
  ] از اين راه وارد شده ، كه اين نظر بوعلى را از جنبه‌هاى زيادى رد كرده‌اند .\r\n\r\nعلم واجب تعالى به جزئيات زمانى\r\nبعد از اين ، بوعلى يك مسألهء خاصى را طرح كرده كه اين مسألهء خاص بعدها منشأ تاخت‌وتازهاى زيادى به او شده است و حتى بعضى بوعلى را در اينجا به خاطر اين نظر تكفير كرده‌اند ، كه از جملهء آنها غزالى است ؛ و آن مسألهء علم به جزئيات است ، علم به جزئيات زمانى .\r\n\r\nطرح اشكال\r\nاشكال اين است كه علم به امور متغير زمانى ، چه علم فعلى باشد و چه علم انفعالى ، خواه‌ناخواه به تبع آن معلوم متغير است ، نمىتواند متغير نباشد ؛ به اين معنا كه آن علم جايش را به علم ديگرى مىدهد . مثلًا ما علم داريم كه زيد فردا مىآيد .\r\nالآن علم ما چيست ؟ علم ما اين است كه زيد فردا مىآيد . اين علم به اين شكل و صورت است . فردا مقارن آمدن زيد آيا باز هم علم ما اين است كه زيد فردا مىآيد ؟\r\nيا علم ما اين است كه زيد دارد مىآيد و الآن در حال آمدن است ؟ روز بعد آيا علم ما اين است كه زيد خواهد آمد و يا زيد دارد مىآيد ؟ يا علم ما اين است كه زيد آمد ؟ معلوم است كه علم ما اين است كه زيد آمد ؛ يعنى علم به تبع معلوم متغير مىشود .\r\nاز جنبهء ديگر : مثلًا قرار است كه فلان شخص فردا ساعت 8 با قطار وارد شود .\r\nالآن كه 4 بعدازظهر است ، من علم دارم كه زيد شانزده ساعت ديگر با قطار وارد مىشود . يك ساعت بعد علم من اين است كه او پانزده ساعت ديگر وارد مىشود .\r\nيك دقيقه بعد علم من اين است كه او يك دقيقه مانده به پانزده ساعت وارد مىشود . اين علم دائماً به تبع معلوم متغير است .\r\nآن وقت اشكال اين است كه در ذات واجب‌الوجود چگونه علم قبل از معلوم فرض مىشود ، حال آنكه واجب‌الوجود نمىتواند محل تغيرات باشد . در غير واجب‌الوجود يعنى در موجود ممكن مانعى ندارد . مانعى ندارد كه علم ما دائماً راجع به امور جزئى متغير و متبدل شود . البته راجع به امور كلى چنين نيست . راجع به امور\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nكلى مثل « آتش گرم است » علم امروز من و فرداى من و پس‌فرداى من همه يك جور است . « 5 ضرب در 5 مىشود 25 » در گرو زمان نيست كه فقط در فلان زمان 25 شود ، به طور مطلق 25 مىشود ، و لهذا علم من در اين مورد تغيير نمىكند . ولى علم به جزئيات و زمانيات خواه‌ناخواه به تبع زمانيات بايد تغيير كند . اين را [ در واجب‌الوجود 
  ] چگونه مىشود حل كرد ؟\r\n\r\nبيان بوعلى در پاسخ به اين اشكال\r\nبوعلى در اينجا سخنى گفته است كه اين سخن سوء تعبير شده است . سوء تعبيرش اين است كه گفته‌اند بوعلى گفته است واجب تعالى علم به كليات دارد و علم به جزئيات ندارد ؛ و چنين اشتباهى خيلى عجيب است ، چون بر خلاف صريح حرف بوعلى است . بوعلى معتقد است كه علم حق تعالى به اشياء ، حتى به جزئيات ، به نحو كلى است نه به نحو جزئى .\r\n\r\nعلم به جزئى به نحو كلى\r\nبوعلى مىگويد كه علم به جزئيات دو گونه است : يكى علم به جزئيات به نحو جزئى ، و ديگرى علم به جزئيات به نحو كلى . علم به جزئيات به نحو جزئى مثل همين مثالهايى كه گفتيم ، كه اغلب در مورد علمهاى انفعالى است . ولى علمى كه از روى مبادى علت و معلول پيدا شود ، علم به جزئيات است به نحو كلى . البته اين كلى منحصر در فرد است . مثلًا چطور ؟ خود بوعلى به خسوف و كسوف‌ها مثال مىزند ؛ مىگويد علم منجم به اينكه خسوف در چه ساعت و دقيقه‌اى صورت مىگيرد علم به نحو كلى است ؛ يعنى آن علم از روى قاعده وضابطهء كلى است كه هرگاه زمين ميان ماه و خورشيد فاصله شود و مثلًا از فلان جا اين‌قدر دور باشد و از جاى ديگر آن قدر دور باشد خسوف روى مىدهد ؛ و به همين خسوف جزئى هم علم دارد .\r\nمثال ديگرى ذكر كنم : شخصى كه محاسبه‌كننده و حسابگر است ، مثلًا در اين مورد علم دارد كه قطارى در ساعت 12 از تهران به مشهد با سرعت 80 كيلومتر در ساعت حركت مىكند . [ پس از مدتى قطار به گرمسار مىرسد . 
  ] هيچ ضرورتى ندارد كه اين شخص قطار را در آن ساعت در گرمسار ببيند . او تحت قاعده و ضابطهء كلى\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nالآن علم دارد كه قطار در گرمسار ايستاده است . البته علم بشر آنقدر دقيق نيست كه هيچ تخلفى نداشته باشد . ممكن است يك دقيقه ، دو دقيقه يا ده دقيقه تخلف داشته باشد . اما اگر فرض كنيم كه ما آنقدر به علل احاطه داشته باشيم كه جميع عللى را كه كندكننده يا تندكننده است بشناسيم ، از قبيل حركت باد و عوامل ديگر ، اگر ما به همهء اينها علم داشته باشيم ، نه تنها يك ثانيه تخلف ندارد ، بلكه يك ميليونيم ثانيه هم تخلف ندارد . آن كسى كه در قطار است علم به جزئى دارد و به نحو جزئى ، و آن كس كه روى قاعده و ضابطهء كلى و از روى محاسبه اين را كشف مىكند ، علم به جزئى دارد از طريق كلى .\r\n\r\nعلم حق تعالى به جزئيات به نحو كلى است\r\nسخن بوعلى اين است كه علم حق تعالى به همهء اشياء حتى به جزئيات به نحو كلى است . « لايَعْزُبُ عَنْهُ مِثْقالُ ذَرَّةٍ فِى السَّمواتِ وَ لا فِى الْارْضِ » « 1 » . شيخ هم به همين جور آيات تكيه مىكند و مىگويد معناى چنين آياتى اين نيست كه علم خداوند به اشياء به نحو جزئى و زمانى است . علم جزئى و زمانى كه مانند خود آن معلوم متغير است ، لايق ذات پروردگار نيست . اين از نقص موجودِ عالِم پيدا مىشود . ولى موجود عالم كامل كه از روى علم به علت علم به معلول پيدا مىكند و قهراً به وجه كلى است ، او علم به تمام دقايق و ذرات دارد ، ولى همه را به نحو كلى علم دارد .\r\nچون اين مسأله جاى لغزش داشته و ممكن بوده كه مورد توهم واقع شود ، همين مطلب را شيخ خيلى بسط داده و يكى دو صفحه روى آن بحث كرده و به عبارتهاى مختلف آورده است ، در صورتى كه مطلب همين بود كه عرض كردم .\r\nسؤال : اين اشكال قاعدتاً به اين قسمش كه علم فعلى باشد وارد نمىشود .\r\nاستاد : كدام قسم ؟\r\n- علم دو قسم است : يكى به تبع معلوم ، يكى هم صور مرتسمه كه فعلى\r\n\r\n\r\n\r\n\r\n","description":"","footnote":"\r\n( 1 ) . سبا / 3 .\r\n","page_name":" 331 ","page_number":331},
  {"content":"\r\n\r\nباشد .\r\nاستاد : شيخ مىخواهد بگويد كه علم در ذات حق هميشه به نحو كلى است . علم جزئى به جزئى است كه به نحو جزئى است و حالت انفعالى دارد .\r\n\r\nشرح و توضيح متن\r\nو ليسَّ يجوز أن يكون واجب‌الوجود يعقل الاشياء من‌الاشياء ، و الا فذاته إما متقومة بما يعقل ، فيكون تقومها بالاشياء ، و إما عارضة لها أن تعقل ، فلا تكون واجبةالوجود من كل جهة ، و هذا محال . و يكون لو لا أمور من خارج لم‌يكن هو به حال ، و يكون له حال لا يلزم عن ذاته بل عن غيره فيكون لغيره فيه تأثير ، و الاصول السالفة تبطل هذا و ما أشبهه ، و لأنه مبدأ كل وجود فيعقل من ذاته ما هو مبدأ له و هو مبدأ للموجودات التامة بأعيانها ، و الموجودات الكائنة الفاسدة بأنواعها أولا و بتوسط ذلك بأشخاصها .\r\nمعنى ندارد كه علم واجب‌الوجود به اشياء از ناحيهء اشياء باشد ، يعنى علم انفعالى باشد ، كه در اين صورت يا ذاتش متقوم به اين معقولى است كه از ناحيه اشياء آمده ، كه لازم مىآيد اصلًا ذاتش معلول اشياء باشد ، يا حداقل اين است كه بگوييم ذاتش متقوم به اين علم نيست ، [ بلكه 
  ] علم به اين [ ذات 
  ] عارض است . باز هم لازم مىآيد كه واجب‌الوجود محل تغيير باشد . بنابراين علم واجب تعالى انفعالى نيست .\r\nگفتيم اصطلاح علم انفعالى و فعلى در كلمات شيخ نيامده است . اين اصطلاح از متأخرين است . شيخ مىخواهد ثابت كند كه چگونه علم واجب تعالى فعلى است و مقدم بر معلوم است . [ مىگويد 
  ] ذات واجب‌الوجود مبدأ همهء وجودات است و علت تامهء همهء موجودات است . او ذاتش را به تمام ذاتش تعقل مىكند ، و به تمام ذاتش علت تامه است . پس علمش به ذاتش عين علم به علت است .\r\n\r\nبيان خواجه در ادامهء نظر شيخ\r\nهمين جاست كه خواجه يك بيان خيلى خوبى دارد ، يعنى از همين طريقِ سخن بوعلى سخن شيخ اشراق را ثابت مىكند . مىگويد :\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nشما مىگوييد ذات حق تعالى علت از براى اشياء است ، و از طرف ديگر مىگوييد علم به علت ، علت است از براى علم به معلول ، يعنى مىگوييد چون واجب تعالى علم به ذات خودش دارد ، علم او به ذاتش علت از براى علم او به معلول است . ولى شما اين علم را غير از خود معلولات مىگيريد . خواجه مىگويد :\r\nمن به همين برهان ثابت مىكنم كه نتيجه بايد چيز ديگر شود و آن اين است كه حق تعالى ذاتش علت است از براى موجودات ، و علم به ذاتش هم همانطور كه شما مىگوييد علت است از براى علم به موجودات . اما [ مىدانيم 
  ] كه علم حق تعالى به ذاتش عين ذاتش است . پس همان كه علت است از براى موجودات ، علت است از براى علم به موجودات ، و بنابراين علم به موجودات عين موجودات است . اين بيان ، بيان كافى و درستى هم هست .\r\nپس بنا بر برهانى كه شما گفتيد ثابت مىشود كه خود موجودات عين علم به واجب تعالى هستند ، نه اين كه ثابت شود كه علم واجب تعالى غير از خود موجودات است .\r\nسؤال : علم به موجودات به جهت معلوليتشان مىشود ، نه به اعيان خارجى آنها .\r\nاستاد : مىدانم ، به جهت معلوليتشان است . شما مىگوييد علم حق تعالى به ذاتش با علمش به ذاتش از آن جهت كه علت است دو علم است يا يك علم ؟ يك علم است . پس علم حق تعالى به علت اشياء عين علم حق تعالى به ذات اشياء است ، و علم حق تعالى به ذات اشياء عين ذات حق تعالى است .\r\n- آخر ذات اشياء كه عين معلوليتشان نيست .\r\nاستاد : آقا ، شما مىگوييد ذات علت و ذات معلول ، بعد دو چيز ديگر درست مىكنيد : علم به علت و علم به معلول ، و چنين مىگوييد : اين ذات ، علت است از براى آن ذات ، و علم به اين ذات هم علت است از براى علم به آن ذات . مىگوييم اين در جايى درست است كه علم به ذات غير از خود ذات باشد . اگر علم به ذات عين\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nذات شد ، در اين صورت فرق اينها اعتبارى مىشود . چه بگوييم ذات علت است از براى آن ذات ، و چه بگوييم علم به ذات علت است از براى آن ذات . البته اين مطلب ثابت مىشود كه چون علم به ذات عين علم به علت هم هست ، خود وجود معلول هم عين علم به معلول مىباشد ؛ يعنى اين قهراً از دو حيث و از دو جهت است ؛ يعنى ثابت مىشود كه خود معلول عين معلوم واجب تعالى است ، نه اينكه يك امرى ماوراى اين باشد . حالا اين مطلب عليحده‌اى [ است 
  ] كه مفصل ذكر كرده و سخن درستى هم هست و از سخنهاى خواجه است . [ بنابراين شيخ مىگويد 
  ] كائناتى كه كون و فساد دارند ، اولًا و بالذات انواعشان معلومِ [ حق تعالى 
  ] است و اشخاص آنها به توسط انواعشان معلوم هستند ؛ و قبلًا هم گفته‌اند كه غايت طبيعت نوع است و فرد بالتبع غايت است .\r\nو من وجه اخر لايجوز أن يكون عاقلًا لهذه المتغيرات مع تغيرها من حيث هى متغيرة عقلًا زمانياً مشخصاً بل على نحو اخر نُبيّنه ، فإنه لا يجوز أن يكون تارة يعقل عقلًا زمانياً منها أنها موجودة غير معدومة ، و تارة يعقل عقلًا زمانياً منها أنها معدومة غير موجودة ، فيكون لكلّ واحدٍ من الامرين صورة عقلية على حدة ، و لا واحدة من الصورتين تبقى مع‌الثانية ، فيكون واجب‌الوجود متغير الذات .\r\nحالا وارد اين مطلب مىشود كه علم حق‌تعالى نمىتواند زمانى باشد و علم به وجه كلى است . لفظ « منها » در اينجا يعنى اينكه از ناحيهء آنهاست و چنين علمى انفعالى است . وقتى كه علم اين جور شد ، در يك زمان موجود است و در يك زمان معدوم ؛ يعنى لازم مىآيد كه در يك زمان كه [ آن متغير 
  ] موجود است ، علمش به آن چنين باشد كه آن موجود است ، و در زمانى كه معدوم است علمش عوض شود و چنين شود كه آن معدوم است .\r\nسؤال : نه تنها هر دو درست است ، كه هر سه هست .\r\nاستاد : اگر هر دو باشد ، آن وقت غلط است . الآن كه شما علم داريد كه مثلًا زيد\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nفردا مىآيد ، آيا باز فردا هم مىتوانيد همين علم را به همين شكل داشته باشيد ؟\r\n- علم اول در ظرف خود درست است و هنوز هم همان « مىآيد » است .\r\nاستاد : در ظرف خودش مىدانيم كه « مىآيد » است ، ولى الآن چطور ؟ اين علم كلى را شما داريد ، به طور جزئى آن را مىگوييد . شما اگر الآن در خودتان نگاه كنيد ، [ مىبينيد 
  ] كه زمان را در آنجا كلى گرفته‌ايد ؛ جزئى بگيريد . وقتى كه شما علم داريد كه فلان حادثه واقع مىشود ، بعد از اينكه حادثه واقع شد ، آيا باز نحوهء علم شما همان علمِ متوجه به آينده است ؟ نه . اما اگر به نحو كلى زمانى باشد ، هيچ وقت عوض نمىشود و آن چنين است كه علم داريد كه مثلًا روز 15 بهمن ساعت 5 بعد از ظهر سال 1354 فلان حادثه واقع مىشود ، كه اين يك امر مجرد و كلى است در ذهن شما ، كه خودتان را به كلى از زمان خارج كرده‌ايد . در آنجا هيچ قيدى نمىآوريد كه آن در گذشته است يا در آينده . مثل علمى است كه منجم دارد . علم او هم به همين شكل است . علم منجم هميشه به صورت كلى است ، يعنى فارغ از زمان است ، و آن چنين است كه مثلًا فلان حادثه در روز و ساعت فلان واقع مىشود . اين شكل علم ، قبل از حادثه و بعد از آن يكسان است ؛ البته علم او از آن جهت كه علم منجم است ، نه از آن جهت كه مثل علم ما حادثه را دارد مشاهده مىكند . ولى اگر بخواهد به نحو جزئى باشد قهراً متغير است .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nفصل هفتم : نسبت معقولات با واجب الوجود\r\n\r\nنسبت معقولات با واجب‌الوجود\r\nعنوان اين فصل چنين است : « فى نسبة المعقولات إليه » كه در واقع به معنى نسبت علم واجب تعالى به واجب تعالى است . « و ايضاح أن صفاته الايجابية والسلبية لاتوجب فى ذاته كثرة » . اين ، مطلب ديگرى است كه ضمن اين فصل بايد بيان شود ؛ اين مطلب كه صفات واجب تعالى ، چه صفات ايجابى و چه صفات سلبى ، مستلزم تكثر در ذات حق نيست ؛ صفات عين ذات است و مستلزم هيچ‌گونه كثرتى نيست .\r\nبعد از اين هم مطالب ديگرى هست راجع به اين كه « له البهاء الاعظم » بهاء و جمال و جلال اعظم از اوست ؛ و بعد در اينجا به اين مسأله خواهد پرداخت كه واجب تعالى مبتهج به ذات خود است و به يك تعبير عاشق ذات خود است ؛ و در ضمن اشاره‌اى هم به معنى لذت عقلى و اينكه لذت عقلى خود نوعى از لذت است و متغاير و متفاوت با لذت حسى است ، خواهد داشت .\r\nقسمت اول در نسبت معقولات به واجب است . در قسمتهاى گذشته ثابت كرديم كه علم حق تعالى به ذات خود عين ذات است ، علمى است كه در آنجا عقل و عاقل و معقول يكى است . ولى گفتيم كه علم حق تعالى به اشياء ديگر عين ذات نيست ، بلكه آنها معلول ذات هستند ، يعنى علم حق تعالى به اشياء ديگر معلول علم حق\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nتعالى به ذات خود است . همان‌طور كه ذات حق تعالى علت از براى همهء اشياء است ، علم حق تعالى به ذات خود هم علت از براى علم به ساير اشياء است . بيان مطلب را قبلًا گفتيم و نظريات ديگرى را هم كه از شيخ اشراق و ديگران بود اشاره كرديم و گذشتيم .\r\n\r\nزمينه‌هاى بحث :\r\n\r\n1 . آيا علم حق تعالى از طريق تفكر است ؟\r\nاز حرفهاى گذشته ممكن است كه يك نوع توهمى به وجود بيايد . ما گفتيم كه علم حق تعالى به ذات ، علت است از براى علم به معلول اول ، و علم به معلول اول علت است از براى علم به معلول دوم ، و همين‌طور الى غيرالنهايه . در اينجا ممكن است كسى چنين فكر كند كه شايد اين نظير آن چيزى است كه براى نفس پيدا مىشود . همان‌طور كه علم براى نفس از طريق تفكر پيدا مىشود و به طور تدريجى و زمانى است [ علم پروردگار همچنين مىباشد . 
  ] نفس با تفكر ، از علم به علت ، علم به معلول را به دست مىآورد ، و در واقع در ابتدا عالم بالقوه است و از طريق يك حد وسطى نتيجه را تحصيل مىكند ، و بعد باز آن نتيجه را كه به دست آورده است حد وسط قرار مىدهد و نتيجهء ديگرى به دست مىآورد ، و آن نتيجه را هم براى نتيجهء ديگر .\r\nشك ندارد كه اين معنا در مورد ذات واجب‌الوجود ، ذات كامل من جميع الجهات ، غلط است . فقط در مورد موجودى صادق است كه آن موجود متغير باشد ، بالقوه باشد و بخواهد بالفعل شود . در مورد ذات تعالى اين مطلب معنى ندارد . در اينجا كه مىگويد « فى نسبة المعقولات إليه . . . » ، در مقام بيان اين جهت است . اين يك جهت مطلب است .\r\n\r\n2 . آيا علم حق تعالى به اشياء به تبع صورتهاى حالّ در اوست ؟\r\nجهت ديگر اين است كه اين نظريهء شيخ در باب علم [ واجب تعالى 
  ] كه معروف به نظريهء « صور مرتسمه » است ، احياناً از آن به « علم حصولى » هم تعبير مىشود .\r\nحالا كلمهء « علم حصولى » در اينجا صادق باشد يا نباشد ، مطلب عليحده‌اى است كه حالا عرض مىكنم به چه شكلى است .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nدر مواردى كه علم عالم به يك شئ به نحو ارتسامى و به نحو صورت حاصله است ، آن صورت حاصله قيامش به عالم قيام حلولى است ، يعنى آن عالم به منزلهء يك محلِ قابل است براى آن صورتى كه آن را پذيرفته است ، يعنى بايد قبلًا قبول كرده باشيم كه در او حالت پذيرندگى هست . همهء علمهاى حصولى ما چنين است .\r\nعلم ما به ساير اشياء يعنى به غير خودمان ، علم حصولى است و همهء علمهاى حصولى ، حلولى هستند ، يعنى يك سلسله صورتهايى هستند كه به نحوى منطبع در ما هستند . اگر حتى محل اين صورتها را ماده و مغز بدانيم باز هم بالاخره صورتى است كه منطبع در مادهء مغز است . پس نسبت عالم به اين صور علميه ، نسبت قابل به مقبول است .\r\nآيا در مورد حق تعالى مىشود چنين حرفى زد كه علم حق تعالى به ساير اشياء به تبع يك سلسله صورتهاست كه اين صورتها حالّ در واجب تعالى است ؟\r\nنمىتواند چنين باشد . در اينجا شيخ اين مطلب را هم مىخواهد توضيح بدهد .\r\nالبته شيخ در اينجا در ضمن حرفهايش يك حرفهايىزده است كه اگرچه در اطراف آنها توضيح نداده است ولى اشاره‌اى به مطلبى بالاتر است از آنچه كه از تفسير كلماتش برمىآيد ، كه بعدها در بارهء آن توضيح داده‌اند .\r\n\r\nعلم بارى به اشياء به نحو عقل بسيط است\r\nآن مطلب اين است كه شيخ مىگويد : عقل بارى تعالى به اشياء به نحو عقل بسيط است ، نه به آن نحوى كه در نفس هست كه اين علوم به ترتيب زمانى مترتب بر يكديگر هستند . در مراتب علم واجب تعالى تقدم و تأخر رتبى هست بدون آنكه تقدم و تأخر زمانى باشد . در اينجا كلمهء « عقل بسيط » را به كار برده و اشاره مىكند كه در كتاب « نفس » راجع به آن توضيح داده است . اين هم يك سخن خوبى است كه اولين بار شيخ گفته و بعد شيخ اشراق آن را تعقيب كرده و بعد هم ملاصدرا و ديگران دنبال كرده‌اند . اين مطلب نيز احتياج به توضيح دارد .\r\n\r\nعقل بسيط اجمالى ، خلّاق صور تفصيليه\r\nمطلبى در باب « نفس » گفته‌اند كه با نظريهء « شعور ناآگاه » كه امروز در روانشناسى كشف شده خيلى قريب است . عرفا نيز در اين زمينه حرفهايى دارند . آن\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nمطلب اين است كه شيخ در آنجا مىگويد : « العقل البسيط الإجمالى خلّاق الصور التفصيلية » . مىگويد انسان به مرتبه‌اى از تعقل مىرسد كه به نحو بسيط و اجمال و بدون آنكه كثرتى در كار باشد ، و به نحو وحدت ، معقولاتى را واجد مىشود . علم بسيط اجمالى يعنى علمى كه بدون تركب و تكثر و تفصيل و به نحو وحدت و بساطت و اجمال باشد . انسان داراى عقلى مىشود كه در مرتبهء آن عقل ، به نحو وحدت و بساطت و اجمال معقولاتى را واجد مىشود و بعد آن مرتبهء وحدت و بساطت و اجمال ، خلّاق و آفرينندهء مراتب تفصيلى مىگردد ؛ يعنى انسان در آنِ واحد يك چيز را هم مىداند و هم نمىداند . اين يعنى چه ؟ در يك مرتبه‌اى از شعور و ادراكش آن را مىداند ، و در مرتبهء ديگرى از شعور و ادراكش آن را نمىداند ؛ و به تعبير ديگر : آن را به نحو بسيط و وحدت و اجمال مىداند ، و به نحو تفصيل و كثرت و تركيب نمىداند .\r\nدر مقام مثال چنين توضيح مىدهند : آنچه كه ما « ملكات علمى » مىناميم چنين چيزى است . كسى كه در يك علم يا در يك فن به حدى رسيده باشد كه [ آن علم يا فن 
  ] ملكهء او شده باشد و به تعبير ما به درجهء اجتهاد رسيده باشد ، يعنى ضوابط و قواعد و اصول آن فن و كيفيت استخراج فروع از اصول در او به حد ملكه باشد ، هر مسألهء فرعى مربوط به آن علم را كه بر او عرضه بداريد ، به حكم آن ملكه جواب آن مسأله را مىدهد بدون آنكه نيازى باشد كه قبلًا با خود اين مسأله سابقه داشته باشد .\r\nمثلًا فقيهى كه قواعد و ضوابط فقهى به نحو ملكه و اجتهاد در وجود او هست ، اگر يك مسألهء تازه و جديد كه اساساً تا حالا به گوش او نخورده است بر او عرضه شود ، بدون آنكه نيازى به تعلم داشته باشد جواب آن را مىداند و مىگويد ؛ بر چه اساس ؟\r\nبر اساس همان ملكهء بسيطهء اجماليه كه در روح او هست .\r\nآن وقت اگر بپرسند كه آيا جواب اين مسأله را قبلًا مىدانست يا نمىدانست ؟\r\nجواب مىدهيم كه به يك معنا نمىدانست ، براى اين كه اين مسأله براى اولين بار بر او عرضه شده است و اصلًا تا به حال چنين مسأله و فرعى به گوشش نخورده است ؛ و در عين حال مىدانست ، براى اين كه آن را به صورت اجمال و به صورت ملكهء بسيطه مىدانست ، ملكه‌اى كه اين مسأله و غيرمتناهى مسألهء مشابه اين را در بر مىگيرد . پس به آن صورت اين را مىدانست .\r\nاين خودش يك مرتبه‌اى از عقل است . مقصود از « عقل » هم در اينجا همان\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nادراك مجرد است . پس اين خودش مرتبه‌اى از ادراك مجرد است كه در انسان هست ؛ و لهذا ما سه جور انسان داريم : يك انسان كه جاهل به اين مسأله است و نه تاكنون اين مسأله را شنيده و نه آن ملكهء استخراج و استنباط را دارد . يكى ديگر آن كسى است كه هم اين ملكه را دارد و هم اين مسأله بر او عرضه شده است و اين مسأله را به تفصيل مىداند . سوم آن كسى است كه ملكهء دانستن اين مسأله در او هست بدون آنكه صورت تفصيلى اين مسأله در ذهن او منعكس شده باشد ، به اين معنا [ كه 
  ] در وقتى هم كه او خواب است ، مىداند . آقاى بروجردى در وقتى هم كه خواب است مجتهد است ؛ نه اينكه در وقتى كه خواب است چون غافل از همه چيز است مجتهد نيست و فقط در وقتى كه بيدار است و فكر مىكند ، مجتهد است ؛ نه ، او وقتى هم كه خواب است يا وقتى كه بيدار است و فرض كنيم مشغول غذا خوردن يا خنديدن است باز هم مجتهد است ؛ يعنى آن ملكه به هر حال به صورت بسيط در او هست .\r\nاين جور ملكات مىتواند غيرمتناهى صورت تفصيلى داشته باشد ؛ يعنى اگر غيرمتناهى مسأله هم شما عرضه بداريد كه مصداق آنها باشد ، [ آن شخص 
  ] اين غيرمتناهى فروع را بر اساس همان ملكات جواب مىدهد و هيچ محدوديتى ندارد كه مثلًا هزار تا يا دوهزار تا يا صدهزار تا مىتواند عرضه شود . ممكن است غيرمتناهى فروع بر آن مترتب شود . يك نفر رياضيدان كه ضوابط رياضى در دستش باشد قادر است مسائل نامحدودى را حل كند . ديگر محدود نيست كه بگوييم مسائلش بايد هزار تا باشد و هزار و يكمين مسأله را نمىتواند حل كند ؛ نه ، مسائلى كه تحت اين ضوابط درمىآيد ، ممكن است غيرمتناهى باشد و رياضيدان هم بر اساس همين ملكات ، غيرمتناهى را جواب مىدهد .\r\nاز اين جهت است كه مىگويند نسبت اين علوم تفصيلى به آن علم اجمالى و نسبت اين علوم مركب به آن علم بسيط ، و اين علوم متكثر به آن علم واحد ، با اندك تفاوتى - كه حالا تفاوتش را هم عرض مىكنم - نسبت جوهرى است كه در مخزن يك قلم جمع شده است ، به صورت تفصيلى خطوطى كه با آن قلم نوشته مىشود . با يك مداد يا خودكار يا خودنويس ، شما بيست صفحه مطلب مىنويسيد . اين مطالبى كه مىنويسيد ، به صورت الفاظ و كلمات و عباراتى است كه شما فعلًا اينجا نوشته‌ايد . فرض كنيد كه مثلًا گلستان سعدى را از « منّت خداى را عزّ و جلّ » تا آخر\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nاستنساخ كرده‌ايد . آيا اين مركبها و جوهرها كه الآن اينجا وجود دارند قبلًا وجود داشت يا وجود نداشت ؟ اينها كه از عدم به وجود نيامده‌اند ؛ همهء اينها قبلًا وجود داشت . ولى همهء اينها به صورت وحدت در آن مخزن خودنويس يا در آن لولهء خودكار وجود داشت نه به صورت كثرت كه يكى « الف » باشد و ديگرى « ب » و ديگرى « سين » و . . . آن مركب داخل خودنويس نه شكل دارد و نه به صورت تفصيل است . پس اين در آن وقت ، هم وجود داشت و هم وجود نداشت ؛ به نحو جمعى و بساطت وجود داشت و به نحو كثرت وجود نداشت .\r\nاينكه گفتيم با اندك تفاوت ، آن تفاوت ، اندك هم نيست . در اينجا مركب از جاى خودش تنزل مىكند و خطوط را خلق نمىكند ؛ يعنى همان مركب نقل مكان مىكند و [ از داخل خودنويس به سطح كاغذ مىآيد . 
  ] وقتى كه اينجا آمد ديگر آنجا خالى شده و آنجا وجود ندارد . ولى در اين مثالهايى كه [ در مورد علم 
  ] مىگوييم ، [ علم بسيط 
  ] مبدأ خلّاق و مبدأ آفريننده است .\r\n« الْمالُ يَنْقُصُ بِالنَّفَقَةِ وَ الْعِلْمُ يَزْكو بِالْانْفاق »\r\n« 1 » مال چون مادى است وقتى كه خرج مىشود از مخزنش كاسته مىشود ، از آن جايى كه جمع بوده كم مىشود . ولى خصوصيت علم اين است كه هر مقدار هم كه انفاق بشود اگر زياد نشود كم نمىشود ، چون نسبت آن نسبت خلاقيت و آفرينندگى است .\r\nاين ، تشبيهى است كه البته در اين جهت بيان مىكنند ، كما اين كه در باب اصل وجود و آفرينش هم همين حرف زده مىشود . مولوى مىگويد :\r\n متحد بوديم و يك گوهر همه * بىسر و بىپا بديم آن سر همه\r\nيك گهر بوديم همچون آفتاب * بىگره بوديم و صافى همچو آب \r\n چون به صورت آمد آن نور سره * شد عدد چون سايه‌هاى كنگره\r\nكنگره ويران كنيد از منجنيق * تا رود فرق از ميان اين فريق « 2 » \r\nبه هر حال اين را « عقل بسيط » مىگويند ، يعنى معقول بودن اشياء متكثر به نحو بساطت در يك مرتبه‌اى ، كه هم در آن مرتبه موجود است و هم در آن مرتبه موجود نيست ؛ به نحو بساطت و اجمال و وحدت موجود است و به نحو تفصيل موجود نيست .\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه صبحى صالح ، حكمت 147 ، با اين عبارت : وَالْمالُ تَنْقُصُهُ النَّفَقَةُ وَالْعِلْمُ يَزْكو عَلَى الْانْفاقِ .\r\n( 2 ) . مثنوى مولوى ، دفتر اول ، ص 16 ، چاپ كلالهء خاور .\r\n","page_name":" 341 ","page_number":341},
  {"content":"\r\n\r\nدر اينجا شيخ « عقل علىالمعنى البسيط » را آورده است . اگر ما باشيم و اين كلمه و قرينه‌اى كه شيخ در باب نفس گفته است ، مىتوانيم بگوييم اشاره به همان حرفى دارد كه الآن عرض كرديم ؛ و اگر بخواهد چنين باشد ، تقريباً راهى مىشود براى آن مطلبى كه بعد صدرالمتألهين مطرح كرد و گفت كه واجب تعالى حتى در مرتبهء ذات علم به اشياء دارد بدون آنكه كثرتى در مرتبهء ذات باشد . ولى از قرائنى كه اينجا ذكر كرده و اينكه حرف را دنبال نكرده [ معلوم مىشود كه 
  ] مقصود شيخ از « عقل بسيط » اين است كه مانند آنچه در نفس هست كه به صورت ترتب زمانى و تأخر زمانى است ، نمىباشد .\r\nدر اينجا دو مطلب است كه بايد توضيح داده شود : يكى همين كه كسى خيال نكند كه وقتى گفتيم علم به ذات علت است از براى علم به معلول اول ، و علم به معلول اول علت است از براى علم به معلول دوم ، در اينجا تقدم و تأخر زمانى در كار است ؛ نه ، چنين نيست .\r\n\r\nقيام صدورى صور علميهء حق تعالى به ذات او\r\nديگر اينكه اگر اين علم را از نوع علم حصولى و شبيه به علم حصولى و علم ارتسامى مىدانيم ، كسى خيال نكند كه در آنجا حالّ و محلّى هست . در آنجا كه شيخ مىگويد : « فىنسبة المعقولات اليه » مىخواهد اين مطلب را بيان كند كه قيام صور علميه به حق تعالى قيام صدورى است نه حلولى .\r\n\r\nتفاوت نظر شيخ و ملا صدرا در قيام صور حسيه به نفس\r\nقيام صدورى و قيام حلولى مسأله‌اى است كه بعدها صدرالمتألهين معتقد شده كه حتى قيام صور علميه به نفس انسان هم قيام صدورى است نه حلولى . شيخ در باب نفس انسان معتقد بوده كه قيام صور علميه به نفس انسان قيام حلولى است . از اكثر حرفهاى شيخ برمىآيد كه حتى قيام حلولى در مادهء جسم هم هست ، به اين معنا كه شيخ قائل به تجرد صور معقوله است ، ولى از صور معقوله كه به صور خياليه و صور حسيه تنزل كنيم ، شيخ قائل به تجرد نيست و مىگويد كه اين صور در مراكز مغز حلول دارند . مثلًا يك جا از مغز مركز حلول صور حسيه است و يك جاى ديگر مركز حلول معانى حسيه است . يك جا مركز صورى است كه از ناحيهء چشم مىآيد ،\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nيك جا مركز صورى است كه از ناحيهء گوش مىآيد . صور حسيه و خياليه جز آنچه كه در مغز انسان است و جز همين صور و نقشهاى مادى كه در مغز است چيز ديگرى نيست . او معتقد است كه با مردن انسان فقط قوهء عاقلهء انسان كه جوهر اصلى انسان است باقى مىماند . اين صور حسيه و خياليه و وهميه و اين حافظه‌اى كه ما از صور اشياء داريم يا ذاكره‌اى كه از معانى جزئيه داريم [ همه از بين مىروند ؛ 
  ] ما باقى مىمانيم و ادراك كليهء ما .\r\nولى صدرالمتألهين معتقد شد و ثابت كرد كه قضيه اين جور نيست . حتى صور خياليه و صور حسيه هم قيامشان به نفس ، قيام صدورى است نه قيام حلولى . قيامى كه اينها به مغز و مادهء مغزى دارند اصلًا ادراك نيست . يك تأثير و تأثرى در مغز هست كه آن مقدمهء ادراك انسان است . آن صورى كه در اعصاب و در مغز انسان منتقش مىشوند ، مقدمات ادراك انسان هستند نه خود ادراك انسان ، شرط ادراك انسانند نه عين ادراك انسان . آنچه كه انسان ادراك مىكند صورى است كه مخلوق نفس انسان است كه به دنبال اين اعدادها و به دنبال اين معدّات پيدا مىشوند .\r\nبه هر حال شيخ لااقل در باب علم بارى تعالى معتقد است كه صور معقولهء واجب تعالى قيامشان به واجب تعالى قيام صدورى است .\r\n\r\nعلم واجب تعالى علم فعلى است\r\nسپس شيخ وارد آن مطلبى مىشود كه ما قبلًا توضيح داديم . گفتيم كه علم بر دو قسم است : علم فعلى و علم انفعالى . علم انفعالى آن است كه معلوم مقدم بر علم است و علم حاصل از معلوم است و قهراً عالم متأثر از يك شئ خارجى است . علمهايى كه ما معمولًا از اشياء داريم علم انفعالى است .\r\nنوع ديگرى از علم داريم كه آن علم فعلى است . علم فعلى آن جايى است كه نفس صورتى را پيش خود خلق مىكند و نقشه‌اى را طرح مىكند و آنگاه براساس اين نقشه معلوم و معقول خودش را ايجاد مىكند . در علوم عملى معمولًا اين جور است .\r\n\r\nآفرينندگى انسان از علم فعلى است\r\nمسألهء آفرينندگى كه براى نفس انسان است كه مىتواند چيز نو بيافريند ، چه در\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nخيال و چه در عقل ، از همين است . معمولًا كارهاى هنرى انسان و كارهاى صنعتى انسان از نوع خلاقيت و آفرينندگى است ؛ يعنى هنرمند چيز زيبايى را كه وجود ندارد خلق مىكند . در هنر و ادبيات مىگويند كه ما دو نوع ادبيات و هنر داريم :\r\nادبيات و هنر رئاليستى كه فقط منعكس‌كنندهء آن واقعيتهايى است كه در خارج است ؛ مثل نقاشى كه طبيعت را آنچنان كه هست رسم مىكند . علم اين نقاش علم فعلى است ؛ يعنى آنچه را كه به طور دقيق ديده است نقاشى كرده است . فرقش با ديگران در اين جهت است كه چشم نقاش دقيق است ، جزئيات را مىبيند ، بعلاوه اين هنر را دارد كه مطابق با آنچه مىبيند ترسيم مىكند و نقاشى مىكند . حالتش حالت يك نفر عكسبردار است .\r\nيك شاعرى كه طبيعت را وصف مىكند ، باز هم طبيعت را آنچنان كه هست وصف مىكند ، چنان توصيف مىكند كه انسان در آن مُعجب مىشود و مىگويد : از زبان [ طبيعت 
  ] دارد حرف مىزند ! اما يك نفر چيزى را ابداع مىكند ، يعنى چيزى را كه وجود ندارد ، او در عالَم ذهن خودش فكر مىكند و مىگويد اين جور چيزى هم بايد وجود داشته باشد ، و آن چيز را خلق مىكند ، و حال آنكه در خارج چنين چيزى وجود ندارند ؛ مثل استعارات تخيليه‌اى كه معمولًا در علوم ادبى مىگويند ، يا اغلب اشعار شاعران .\r\nشاعران اغلب چيزى را كه وجود ندارد خلق مىكنند ؛ مثلًا چيزى را به چيزى تشبيه مىكنند در صورتى كه آن مشبّهٌ به اصلًا وجود ندارد . مىگويد اگر چنين چيزى وجود داشته باشد اين امر شبيه آن است .\r\n وَ كَأنَّ مُحَمَّرَ الشَّقي * قِ إذا تَصَوَّبَ أو تَصَعَّدَ\r\nاعْلامُ ياقوتٍ نُشِرْ * نَ عَلى رِماحٍ زَبَرجَدٍ « 1 » \r\nمىگويد اين گل شقايق قرمز وقتى كه با حركت باد بالا مىرود و پايين مىآيد گويى پرچمهايى از ياقوت قرمز است كه بر روى نيزه‌هايى كه از زبرجد ساخته شده‌اند قرار داشته باشند . زبرجد سبز است و ياقوت قرمز . اين ديگر تخيل است ؛ يعنى در طبيعت نيزه‌اى كه از زبرجد ساخته باشند و پرچمى كه از ياقوت ساخته باشند و آن پرچمهاى ياقوتى را بر روى آن نيزه‌ها قرار داده باشند ، نيست . ولى شاعر وجود آن\r\n\r\n\r\n\r\n\r\n","description":"","footnote":"\r\n( 1 ) . اسرار البلاغة جرجانى ، چاپ دانشگاه تهران ، ص 94 .\r\n","page_name":" 344 ","page_number":344},
  {"content":"\r\n\r\nرا تخيل مىكند و بعد شقايق را به آن تشبيه مىكند . اين خلاقيت است ، ولى خلاقيت خيال . سعدى شعرى دارد و مىرسد به آنجا كه مىگويد :\r\n پستان يار در خم زلف تابدار * چون گوى عاج در خم چوگان آبنوس \r\nدر طبيعت گوى عاج وجود ندارد . ولى اگر ما فرض كنيم كه در طبيعت گويى از عاج كه سفيد است وجود داشته باشد و چوگانى هم از آبنوس وجود داشته باشد كه بخواهند با آن چوگان با گوى عاج بازى كنند ، آن وقت آن پستان يار در خم زلف تابدار شبيه به آن است .\r\nالبته شاعر فقط صورت را خلق مىكند بدون اينكه بخواهد آن را در خارج پياده كرده باشد . ولى صنعتكار آن صورتى را كه خلق مىكند ، بعد همان را در خارج پياده مىكند .\r\nاين را « علم فعلى » مىگوييم ، يعنى علمى كه بر معلوم تقدم دارد . گو اينكه موادش را اول از خارج گرفته ، ولى فرض اين است كه تركيبش را خودش خلق كرده است . مواد اوليه را بدون شك از خارج مىگيرد . پس در اينجا اين علم منشأ خلق معلوم مىشود .\r\nشيخ مىخواهد بگويد كه علم واجب تعالى به اشياء علم فعلى است نه علم انفعالى ؛ و اينجا ديگر كوشش دارد اين مطلب را بگويد كه ما خيال نكنيم كه نسبت معقولات به ذات واجب نسبت حلولى است . همين را به عبارات مختلف مىگويد . سؤال : اين فرق نمىكند به هر حال كه حلولى باشد يا صدورى . وقتى كه با صورت علميه باشد ، علمش حصولى مىشود .\r\nاستاد : بله ، حصولى مىشود . نمىخواهد بگويد حصولى هست يا نيست . شيخ اصطلاح « علم حصولى » را هم نداشته ، به اين اسم هم ما كارى نداريم ، مىخواهد حصولى باشد و مىخواهد نباشد . ولى آن چيزى كه نمىتواند باشد مسألهء حلول است . اگر حصول به نحو حلول بخواهد باشد ، چون حلول است محال است .\r\n- اينكه صفات عين ذات است در اين صورت چه مىشود ؟\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nاستاد : اين بحث را خواهيم گفت . اينكه مىگويند صفات و از آن جمله علم و همچنين علم حق تعالى به ساير اشياء هم عين ذات است يا نه ، آن را خواهيم گفت .\r\nروى اين مبناى شيخ فقط علم حق تعالى به ذات خودش عين ذات است و علمش به اشياء ديگر فعل ذات است نه عين ذات .\r\n\r\nشرح و توضيح متن\r\nفصل فى نسبة المعقولات إليه ، و فى إيضاح أنّ صفاته الإيجابية والسلبية لاتوجب فى ذاته كثرة ، و أنّ له البهاء الاعظم و الجلال الارفع والمجد الغير المتناهى ، و فى تفصيل حال اللّذة العقلية .\r\nثم يجب أن يعلم أنه إذا قيل عقل للأول قيل على المعنى البسيط الذى عرفته فى كتاب النفس ، و أنه ليس فيه اختلاف صور مترتبة متخالفة كما يكون فىالنفس على المعنى الذى مضى فى كتاب النفس ؛ فهو لذلك يعقل الاشياء دفعة واحدة من غير أن يتكثر بها فى جوهره ، أو تتصور فى حقيقة ذاته بصورها « 1 » ، بل تفيض عنه صورها معقولة ، و هو أولى بأن يكون عقلًا من تلك الصور الفائضة عن عقليته ، و لأنه يعقل ذاته ، و أنّه مبدأ كلّ شىء ، فيعقل من ذاته كلَ شىء .\r\nدر اينجاست كه شيخ به عقل بسيط اشاره كرده و ديگر بيش از اين هم سخن نگفته و [ به كتاب نفس ارجاع داده است . 
  ] در ذات حق تعالى چنين نيست كه صور مختلفى باشد كه آن صور ، متخالف يكديگر و يكى مقدم بر ديگرى باشد چنان كه در نفس هست . به عقيدهء شيخ در نفس اولًا اين نسبتها نسبت حلولى است ، و ثانياً اين صور با يكديگر تقدم و تأخر دارند ، يعنى يك صورت هست و بعد با تفكر ، يكى ديگر براى نفس تدريجاً و زماناً پيدا مىشود . خيال نكنيد كه اين صور مثل اعراضى است كه در آنِ واحد در يك شئ جمع شده و حلول كرده‌اند ؛ اين جور نيست ؛ و نيز خيال نكنيد كه نوعى اتحاد عاقل و معقول است ، زيرا شيخ اتحاد عاقل و معقول [ در\r\n\r\n\r\n\r\n\r\n","description":"","footnote":"\r\n( 1 ) . در بعضى از نسخه‌ها بعد از « بصورها » اين جمله هست : « من غير أن تتكثر صورتها فى حقيقة ذاته بصورها » كه اين جمله غلط [ و زائد 
  ] است .\r\n","page_name":" 346 ","page_number":346},
  {"content":"\r\n\r\nعلم واجب به غير را 
  ] قبول ندارد ؛ و نيز چنين نيست كه [ ذات او 
  ] مانند نفس ، متصور به صورت اين معقول شود و به منزلهء مادهء آن صورت باشد ؛ نه ، اين حرفها در اينجا معنى ندارد ، بلكه نسبت آن معقولات به واجب نسبت صدورى است كه با كلمهء « تفيض » در اينجا بيان كرده است ؛ و ذات حق تعالى أولى است به اين كه عقل باشد از آن صورى كه از مرتبهء عقليت او فائضند . اين جمله معنىِ « على المعنى البسيط » را تأييد مىكند .\r\nالآن گفتيم كه بنا بر نظريهء عقل بسيط ، در صورتى كه ما آن را به انسان تشبيه كنيم ، مىگوييم كه در انسان چيزهايى به صورت ملكه وجود دارد كه اين چيزها در باطنش وجود دارد ولى در مرتبهء شعور ظاهرش ظهور ندارد . البته اين كه در انسان به صورت ملكه وجود دارد ، يك امر اكتسابى است . اين تشبيه در اينجا فقط از جنبهء بساطت آن است . الآن هم يكى از آقايان سؤال كردند كه مرتبهء علم حق تعالى به اشياء عين ذات است ؟ چيست ؟ گفتيم بنا بر نظر شيخ علم حق تعالى به ذات خود عين ذات است و علم حق تعالى به اشياء ديگر غير ذات است . ولى گفتيم شيخ اين كلمهء « عقل بسيط » را اينجا آورده و رد شده و آن را خيلى تفسير نكرده است . اما شيخ يك جمله‌اى اينجا دارد كه اگر اين جمله را كمى تعقيب كنيم مىبينيم كه شيخ مىخواهد بگويد همان مرتبهء ذات حق تعالى به دليل اين كه عقل بسيطِ همهء اشياء است ، همان علم ذات به ذات ، علم بسيط همهء اشياء مىباشد ، بنابراين علم به همهء اشياء هم هست . پس به يك معنا علم حق تعالى به همهء اشياء هم هست . پس به يك معنا علم حق تعالى به همهء اشياء به نحو بسيط ، عين ذات اوست ؛ و لذا مىگويد چون حق تعالى در مرتبهء ذاتش عقل بسيط همهء اشياء است ، اين أولى است به عقليت از اين صور تفصيلية . مىخواهد بگويد آن علم اجمالى ، به علم بودن أولى است از آن علوم تفصيلى . مىخواهد بگويد شما از حرف من اين‌طور استنباط نكنيد كه حق تعالى در مرتبهء ذات خِلو است از علم به معلومات ، چون او عقل بسيط است و عقل بسيط نوعى عقل است و بلكه اكمل از اين عقلهاست . در مقام تشبيه مثل اين است كه شما بگوييد يك مجتهد يا رياضيدان يك مسأله‌اى در فن خودش را قبل از آنكه به تفصيل بيان كند نمىدانسته است ؛ [ در حالى كه چنين نيست ، 
  ] بلكه مىدانسته و باز هم مىداند ، چه قبل از اين كه بيان كند و چه حالا كه بيان كرده است . خودِ اين علم به نحو بسيط در مرتبهء باطن نفس او وجود داشته و وجود دارد .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nپس اين جملهء « و هو أولى بأن يكون عقلًا من تلك الصور الفائضة عن عقليته » اشاره است كه او در مرتبهء ذات هم به نحوى علم به اشياء دارد . چون واجب تعالى عاقل ذات خودش است و علم دارد به اين كه هر چيزى را تعقل مىكند ، پس ، از ذات خودش هر چيزى را تعقل مىكند . مىخواهد بگويد كه مبدأ تعقل او به هر چيزى ذات خودش است .\r\nاز اينجا به علم فعلى و انفعالى اشاره مىكند :\r\nو اعلم أن المعنى المعقول قد يؤخذ من الشىء الموجود ، كما عرض أن أخذنا نحن عن الفلك بالرصد و الحس صورته المعقولة ، و قد تكون الصورة المعقولة غير مأخوذة عن الموجود ، بل بالعكس ، كما أنا نعقل صورة بنائية نخترعها ، ثم تكون تلك الصورة المعقولة محركة لاعضائنا إلى أن نوجدها ، فلاتكون وجدت فعقلناها ، و لكن عقلناها فوجدت . و نسبة الكل إلى العقل الأول الواجب الوجود هو هذا ؛ فإنه يعقل ذاته و ما توجبه ذاته ، و يعلم من ذاته كيفية كون الخير فى الكل ، فتتبع صورته المعقولة صورة الموجودات على النظام المعقول عنده ، لا على أنها تابعة اتباع الضوء للمضىء و الاسخان للحارّ ، بل هو عالمٌ بكيفية نظام الخير فىالوجود ، و أنه عنه و عالم بأن هذه العالمية يفيض عنها الوجود على الترتيب الذى يعقله خيراً و نظاماً .\r\n[ گاهى معقول از شئ موجود خارجى اخذ شده ، 
  ] مثل علم ما به افلاك كه با رصد آن را مىبينيم [ و صورتى از آن اخذ مىكنيم . 
  ] علم ما به اشياء ديگر همين جور است .\r\n[ گاهى برعكس است 
  ] و وجود از صورت معقوله مأخوذ است . صورت و شكل دوم آن جايى است كه ما خلّاق هستيم ، خلّاق عين در خارج . پس در صورت اول ، عين قبلًا وجود دارد و اين عينى كه وجود دارد در ما منعكس مىشود و آن وقت ما منفعل و پذيرندهء عين هستيم . صورت دوم آن است كه ما صورتى را انشاء و خلق مىكنيم و آنچه را كه انشاء و خلق كرده‌ايم در خارج پياده مىكنيم . كارى كه بنّا يا مهندس مىكند چنين است . نسبت اشياء به حق تعالى از اين قبيل است نه آن نسبت اوّلى .\r\nپس او ذات خودش را و آنچه را كه ذاتش ايجاب مىكند تعقل مىكند ؛ و او از ذات خودش علم دارد به اين كه نظام خير چه نظامى است و چه نظامى بايد باشد و\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nچگونه از همان ترتيب علّى و معلولى بايد باشد ؛ و نظام عينى تابع نظام علمى اوست .\r\nبعد مىگويد : با اين بيان ، شما از مسألهء اراده غافل نشويد . وقتى ما فقط مسألهء علم را گفتيم ، يك وقت خيال نكنيد كه بنابراين ديگر مشيتى در كار نيست و همين قدر كه حق تعالى علم به ذاتش دارد ، ديگر خود به خود عالَم پيدا مىشود بدون اينكه مشيت و اراده معنى داشته باشد .\r\nمىگويد : نه ، چنين خيال نكنيد كه تبعيت عالَم از حق تعالى مثل تبعيت نور خورشيد از خورشيد يا مثل گرما براى شئ گرم است ، بلكه او علم به كيفيت نظام خير دارد و هم علم به اين كه از عالميتِ خود اوست كه اين نظام پيدا مىشود ؛ يعنى علم به عليت خود دارد .\r\n\r\nحق تعالى عاشق ذات خود و ماسوى است\r\nو عاشق ذاته التى هى مبدأ كل نظام ، و خير من حيث هى كذلك ، فيصير نظام الخير معشوقاً له بالعرض ، لكنه لايتحرك إلى ذلك عن شوق فإنه لاينفعل منه ألبتة ، و لايشتاق شيئاً و لا يطلبه . فهذه إرادته الخالية عن نقص يجلبه شوق و انزعاج قصد إلى غرض .\r\nيكى از مسائلى كه تصورش خيلى لطيف و دقيق است مسألهء نحوهء ارادهء واجب‌الوجود بر عالَم است ، كه اين را شيخ در يك ورق بعد بهتر بحث مىكند .\r\nمىگويد اتَمّ موجودات و اكمل موجودات ذات حق است و وجود مساوى عشق است . ولى ميان شوق و عشق فرق مىگذارند . شوق يعنى شئ چيزى را كه ندارد دوست بدارد . اما عشق را اعم مىگيرند . گاهى ممكن است اختصاص داده شود به دوست داشتن آنچه كه انسان دارد ، [ و گاهى به دوست داشتن آنچه كه انسان ندارد . 
  ]\r\nمثلًا انسان خود را دوست دارد و عاشق خود است ، و فرض كنيد ماشينى را كه ندارد مشتاق آن است و مىخواهد آن را تهيه كند .\r\nآيا لازمهء محبت چيزى ، نداشتن آن چيز است ؟ يا دو نوع محبت داريم : محبت چيزى كه نداريم و مشتاق و جستجوگر آن هستيم و آن را طلب مىكنيم و مىخواهيم از قوه به فعل برسيم ، و محبت آن چيزى كه داريم .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\nوجود مساوى عشق است\r\nوجود و هستى به عقيدهء اينها مساوى با عشق است و اگر موجودى آنچه از كمال را كه براى او ممكن است داشته باشد ، آن وقت عاشق آن چيزى است كه دارد ، و اگر موجودى آنچه را كه برايش ممكن است نداشته باشد ، آن وقت شوق آن چيز در او پيدا مىشود و به سوى او حركت مىكند .\r\nدر مورد واجب تعالى كلمهء « محبت » و « عشق » هر دو را به كار مىبرند ؛ معتقدند كه واجب تعالى يحبّ ذاتَه أكملَ محبةٍ و هو أكملُ محبوبٍ و أكمل مُحبٍّ ؛ يعنى عاشق بزرگ در عالم و معشوق بزرگ در عالم هر دو خداست ؛ اما نه به معناى « مشتاق » كه اشتباه بشود . عبارات شيخ در اشارات اكنون يادم نيست ؛ شايد مىگويد اتمّ معشوقٍ و عاشقٍ « 1 » . عشق حق تعالى و محبت حق تعالى به ماسواى خودش به تبع محبتش به ذات خودش است . همانطور كه علمش به غير به تبع علمش به ذات خودش است ، محبت حق تعالى به غير هم تابعى است از محبت حق تعالى به ذات خودش ، از باب « مَن أحَبَّ شيئاً أحَبَّ اثارَه » . اينجا شيخ به اين مطلب اشاره مىكند كه حق تعالى عالم به ذات خودش است و به تبع آن عالم به ماسوى است ، و عاشق ذات خودش است و به تبع آن عاشق ما سوى است ، كه عشق مساوى با اراده و محبت است . اين اراده‌اى كه متناسب با ذات حق است خالى از هر نوع نقصى است ؛ يعنى چنين نيست كه شوقى او را جلب كند و حركتى و قصد به سوى يك غرضى و آهنگ يك غرضى كردن ، در او باشد .\r\nسؤال : اراده را عشق درست مىكند ؟ استاد : بله ، اراده و عشق در اينجا يك معنا دارد .\r\nولا يظن أنه لو كانت للمعقولات عنده صور و كثرة كانت كثرة الصور التى\r\n\r\n\r\n\r\n\r\n","description":"","footnote":"\r\n( 1 ) . [ شيخ در نمط هشتم ، فصل هجدهم اشارات مىفرمايد : « أجلُّ مبتهج بشىء هو الأول بذاته ، لأنه أشد الاشياء إدراكاً لأشد الاشياء كمالا ، الذى هو برىءٌ عن طبيعة الامكان و العدم و هما منبعا الشر . و لا شاغل له عنه . والعشق الحقيقى هو الابتهاج بتصور حضرة ذات ما . . . والأول عاشق لذاته من ذاته ، عُشِق من غيره أو لم يُعشق و لكنه ليس لايعشق من غيره ، بل هو معشوق لذاته من ذاته و من أشياء كثيرة غيره . » 
  ]\r\n","page_name":" 350 ","page_number":350},
  {"content":"\r\n\r\nيعقلها أجزاء لذاته ، و كيف و هى تكون بعد ذاته ؟ لأن عقله لذاته ذاته ، و منها يعقل كل ما بعده ؛ فعقله لذاته علة عقله ما بعد ذاته ، فعقله ما بعد ذاته معلول عقله لذاته . على أن المعقولات و الصور التى له بعد ذاته إنما هى معقولة على نحو المعقولات العقلية لا النفسانية ، و إنما له إليها إضافة المبدأ الذى يكون عنه لا فيه ، بل إضافات على الترتيب بعضها قبل بعض ، و إن كانت معا لاتتقدم و لاتتأخر فى الزمان ، فلا يكون هناك انتقال فى المعقولات . . .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n\r\nنظام علمى و نظام عينى موجودات\r\nبحث در مسألهء علم بارى بود . گفتيم شيخ نظريه‌اى دارد كه معروف به « نظريهء علم ارتسامى » است . خلاصهء نظريهء شيخ در علم بارى تعالى اين است كه علم ذات به ذات علم ارتسامى نيست ، علم حضورى است و در آنجا اتحاد عاقل و معقول است . در اين جهت كسى با شيخ بحثى ندارد . ولى در علم واجب به غير ، نظريهء شيخ اين است كه علم ارتسامى است . مقصود از « علم ارتسامى » چيزى نظير علم حصولى است ، يعنى علم و معلوم يكى نيست . گفتيم از اين جهت شبيه علمهايى است كه ما از اشياء خارجى داريم ( علم ما به اشياء خارجى به تبع يك سلسله صورتهايى است كه از اين اشياء در نزد ماست ) با اين تفاوت كه علم ما به اشياء علم انفعالى است ، يعنى علمى كه متأخر از معلوم است و معلوم منشأ اين علم است ، ولى علم حق تعالى به اشياء علم فعلى است ، يعنى علمى است كه آن علم منشأ معلوم است . و گفتيم كه به طور كلى علم دو جور است : گاهى وجود عينى معلوم سبب پيدايش علم مىگردد ، و گاهى وجود علم سبب پيدايش معلوم مىگردد .\r\nاين نظريهء شيخ در فلسفه يك نظريهء منسوخ تلقى شده ؛ يعنى بعد از او اشراقيون كه آمدند نظريهء ديگرى اتخاذ كردند و حتى افرادى مثل خواجه نصير هم كه نظر\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nمشّائى دارند ، در اين مورد نظريهء شيخ را قبول نكرده‌اند . ملاصدرا و حكماى بعد از او كه آمدند نظر را دقيقتر كرده‌اند و به سبك ديگرى صحبت كرده‌اند . اين نظريه به هر حال يك نظريهء منسوخى است و حالا ما داريم دنبالهء همان بحث را ذكر مىكنيم .\r\n\r\nنظام علمى موجودات و نحوهء قيام آن به واجب\r\nاز جمله مسائلى كه در بارهء نظريهء علم ارتسامى هست اين است كه قيام صور علمى به ذات حق چگونه قيامى است ، نحوهء وجود اين صور و نحوهء ارتباطشان با ذات حق چه نحوهء وجودى و چه نحوهء ارتباطى است ؟ بنا بر قول شيخ ، در حقيقت تقريباً لازم مىآيد كه دو نظام مجزا از يكديگر داشته باشيم : يك نظام عينى كه همان نظام وجود عينى موجودات است ، از صادر اول گرفته تا آخرين موجودات ؛ و يك نظام ديگر كه نظام علمى است ؛ يعنى همچنان كه يك نوع تقدم و تأخرى ميان اعيان موجودات هست ، عين همان تقدم و تأخر هم ميان آن نظام علمى يعنى وجودهاى علمى موجودات هست ، بلكه اين نظام عينى تابع آن نظام علمى است و به تعبير خود اين حكما علم به نظام خير ، خود در مرتبهء اول يك نظامى است ( البته منظور اولِ زمانى نيست ) ، پس اول علم به نظام خير است و در مرتبهء ثانى نظام خير پيدا مىشود .\r\nنظام موجودات نظام علّى و معلولى است و اين نظام به اين شكل است : مثلًا اولين موجود صادر اول است كه عقل مجرد است كه جوهر قائم به ذاتى است . بعد صادر دوم است كه آن هم جوهر قائم به ذاتى است . بعد اگر نفس باشد ، آن به شكل ديگرى است ؛ و بعد از آن اگر جسم باشد ، به شكل ديگر . اينها جواهرند . بعد مىآيد مىرسد به موجودات ديگر كه به صورت اعراض مختلف هستند .\r\nولى در نظام علمى ، اين صور معلومه به چه شكلى وجود دارند ؟\r\n\r\nسه فرضيهء شيخ در بارهء نظام علمى\r\nاينجا شيخ سه فرضيه ذكر مىكند و تا آخر هم اظهار نظر قطعى نمىكند كه كداميك از اينها [ بهتر است . 
  ] همين قدر مىگويد تو خودت ببين كه چه نظرى را بايد انتخاب كنى . [ اشكال هر يك را مىگويد 
  ] كه اگر اين جور باشد فلان اشكال لازم مىآيد ، اگر آن جور باشد فلان اشكال لازم مىآيد . مثل اين كه از اظهار نظر صريح\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nخوددارى مىكند .\r\n\r\nفرضيهء اول : صور علمى لازم ذات حق تعالى است\r\nيكى اين كه مىگويد : آيا صور معقوله به منزلهء لوازم ذات اول و لواحق ذات او هستند ؟ همان‌طور كه ممكنات لوازمى دارند ، بگوييم اين صور معقوله هم لوازم ذات اول هستند ، يعنى به منزلهء اعراض ذات اول و لواحق ذات اول هستند .\r\nالبته اين مطلب بعدها مورد مداقّه قرار گرفته است كه لواحق يعنى چه ؟ خود شما قبول داريد كه در آنجا عروض به معناى لحوق و به معناى انفعال معنى ندارد ؛ آيا جور ديگرى از [ عروض و لحوق 
  ] فرض مىشود يا نمىشود ؟ كه بهمنيار روى اين قضيه بحث كرده و بعد هم ديگران به آن پرداخته‌اند .\r\nاجمالًا شيخ همين قدر مىگويد كه [ صور معقوله 
  ] به منزلهء لوازم باشد ، و تصوير ما از « لوازم » در اينجا همان كلمهء « لواحق » و « اعراض » است ؛ يعنى نسبت ذات حق تعالى به اعيان موجودات نسبت معروض و عارض نيست ، ولى نسبتش به « علم به موجودات » نسبت معروض و عارض است ؛ يعنى علم حق تعالى به موجودات ، عارض ذات حق تعالى است ، كه از اين جهت با ممكنات يك جور مىشود . الآن علم ما به اشياء ديگر عارض ذات ماست ، با اين خصوصيت كه عروض اينها به نفس توأم با نوعى انفعال و از قوه به فعليت رسيدن است ، ولى در ذات حق تعالى اين خصوصيت نيست . اين يك فرضيه كه مىگويد نظام علمى لازم ذات حق و نظام اعراض ذات حق است .\r\n\r\nفرضيهء دوم : صور علمى از قبيل صور مفارقهء مجرده است\r\nفرض ديگر اين است كه وجود اين صور علمى از قبيل وجود صور مفارقهء مجرده است ؛ يعنى وجود اينها لوازم و اعراض ذات حق نيست ، بلكه يك وجودات مستقل هستند ؛ يعنى نظير همان وجود عينى اشياء هستند . همانطور كه وجود عينى اشياء ، مثل صادر اول ، از عوارض و لواحق ذات حق نيستند بلكه معلول ذات حق‌اند و موجود قائم به نفس هستند ، [ آن صور همچنين مىباشند . 
  ] اگر بگوييم لاحق هستند ، يعنى الموجود فى غيره ؛ و اگر از لواحق نباشند ، الموجود لا فى غيره مىشوند .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nدر واقع كأنه دو نظامى كه هيچكدام از اينها اعراض ذات حق نيستند وجود دارد :\r\nنظام علمى و نظام عينى . در نظام عينى ، جوهر و عرض و همه چيز هست ، ولى در نظام علمى فقط صور علميهء قائم به ذات هستند ، يعنى عارض شيئى نيستند .\r\n\r\nفرضيهء سوم : صور علمى در ذات شاعر بالذاتى مرتسم است\r\nنظريهء سوم اين است كه اينها صور مرتسمه هستند ولى اين صور مرتسمه در ذات حق نيستند ، بلكه در عقل يا نفسى هستند ؛ يعنى عقل يا نفسى كه موجود شاعر بالذاتى است وجود دارد كه اين صور مرتسم در آن عقل يا نفس هستند و مناط علم حق تعالى به اشياء اين صورى است كه در آن عقل يا نفس مرتسم است .\r\nاين فرضيه را علىالظاهر از اين جهت بيان كرده كه ظاهرش با بعضى از مسائل كه در تعبيرات دينى و اسلامى آمده است بهتر منطبق است . مثلًا در تعبيرات اسلامى سخن از لوح محفوظ و كتب سماويّه است و كسى شك ندارد كه مقصود از « لوح محفوظ » يك جسم مادى نيست و اگر گفته‌اند كه در آن لوح ثبت است و به صورت يك « كتاب » آن را معرفى كرده‌اند ، شك نداريم كه به شكل اين كتابهاى معمولى نيست ، بلكه يك حقيقتى است كه اين صور در آن حقيقت ، به نحو خاصى كه در يك حقيقت شاعر بالذات مىتواند وجود داشته باشد ، وجود دارد ؛ يعنى آن حقيقت به صورت يك عقل يا نفس وجود دارد .\r\nشيخ مىگويد اعتقاد ما اين است كه لوح محفوظ و [ كتب سماويّه 
  ] ملائكه‌اى هستند كه خود يك موجود شاعر بالذات هستند . البته خود شيخ چنين حرفى نمىزند ؛ لابد كسان ديگرى بوده‌اند كه چنين احتمالى را گفته و اين نظر را داشته‌اند كه مناط علم حق تعالى به اشياء اين است كه صور اشياء در يك ذاتى مرتسم است .\r\nسؤال : وقتى كه منفصل از او هستند ، چگونه به ذات بارى تعالى ربط پيدا مىكنند ؟ استاد : اين معنايش منفصل هم نيست . معلول هيچ وقت از علت خودش منفصل نيست . نسبت معلول به علت ، از نسبت قواى نفس به خود نفس نزديكتر است كه دور تر نيست . همان‌طور كه اگر در قوه‌اى از قواى نفس صورتى مرتسم شود مناط\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nآگاهى نفس به آن صورت مىباشد ، به طريق أولى در آنجا هم همين جور است ؛ يعنى انفصال نيست . البته سخن شيخ در اينجا در اين حد درست نيست كه ما مناط علم را فقط چنين چيزى بدانيم ؛ ولى اين ايراد هم به هر حال وارد نيست ؛ يعنى اگر ما فرض كنيم كه صادر اول آن حقيقت يا عقل يا نفسى است كه در آن ، صور همهء اشياء مرتسم است ، معنايش اين نيست كه پس مناط علم حق تعالى به اين صور محل اشكال است ؛ يعنى در آن صورت لازم مىآيد كه آن صور مرتسمه ، معقول آن ذاتى باشند كه آن صور در او مرتسم است ؛ لازم مىآيد كه آن صور ، معقول آن عقل يا نفس باشند علىأنها فيه ، و معقولة للأول على أنها عنه .\r\nپس حرف شيخ اين است كه شما فكر نكنيد كه بايد صور در شئ باشند تا با او ارتباط پيدا كنند و بتوانيم به آن شئ « عاقل » بگوييم ، و اگر ما مىگفتيم كه آن صور در ذات حق تعالى وجود دارد ، سؤال نمىكرديد كه پس چگونه حق تعالى [ به آن علم دارد ؟ 
  ] مىگفتيد چون در او وجود دارد ، ديگر از او منفصل نيست .\r\nاما وقتى مىگوييم اين صور در چيزى وجود دارند كه آن چيز معلوم ذات اول است‌و قهراً خود صور هم معلوم ذات اول هستند ، اين سؤال پيش مىآيد كه به چه مناسبت اينها علم واجب تعالى تلقى مىشوند ؟ شيخ مىگويد آن صور معقولةٌ للعقل بما أنّها فيه و معقولةٌ للأول تعالى بما أنها عنه ؛ يعنى وقتى كه شيئى از شئ ديگر است و رابطهء آنها واقعاً رابطهء علّى و معلولى است و آن معلول هم از سنخ علم است ، قهراً آن علت كه به ذات خودش آگاه است ، همين مناط علمش به معلول مىشود ؛ يعنى اينجا ديگر احتجابى در كار نيست ؛ در عالَم مفارقات اصلًا احتجابى نيست . پس سخن شيخ اگرچه از جنبه‌هاى ديگر قابل مناقشه است ولى از اين جهت قابل مناقشه نيست .\r\nسؤال : علم به معلول بايد در مرتبهء علم به علت باشد .\r\nاستاد : بله ، هست .\r\n- مىگويد در ذات مرتسم نيست و در مرتبهء عقل مفارق مرتسم است .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nاستاد : سؤالتان در چه جهت است ؟ آيا مىخواهيد بگوييد پس اين چطور مناط علم مىتواند باشد ؟ يا مىخواهيد بگوييد لازم مىآيد علم حق تعالى به همهء اشياء در مرتبهء ذات نباشد ؟ اين ، سؤال ديگرى است . جواب اين سؤال اين است كه علم حق تعالى به اشياء ، در مرتبهء ذات ، علم اجمالى است نه علم تفصيلى ؛ علم تفصيلى نمىتواند باشد . آنچه مسلّم و ضرورى است اين است كه حق تعالى علم تفصيلى به همهء اشياء دارد ؛ و باز مسلّم است كه در مرتبهء ذات هم علم به همهء اشياء دارد ؛ ولى ما دليلى نداريم كه علم حق تعالى به همهء اشياء ، در مرتبهء ذات ، علم تفصيلى باشد ، و چنين چيزى محال است . علم حق تعالى به غير خود ، در مرتبهء ذات ، علم اجمالى است . ولى علم تفصيلى حق تعالى به اشياء ، در مرتبهء زائد بر ذات است . البته بعد ملاصدرا مىگويد علم تفصيلى به اشياء هم در مرتبهء ذات است . حالا چنين مطلبى براى ما ثابت است . اگر آن مطلب ثابت نشده بود ما از جاى ديگرى دليل نداشتيم كه بگوييم علم تفصيلى حق تعالى به همهء اشياء در مرتبهء ذات است ؛ يعنى اين محذورى ايجاد نمىكند كه غير از اين نتوانيم بگوييم . اين هم يك نظريه .\r\nپس از اين شيخ در بارهء همين شقوق بياناتى دارد . ما گفتيم كه در كلمات شيخ هيچ‌جا اسمى از علم حصولى و علم حضورى نيامده است ، و در اين امر بحثى نيست .\r\n\r\nبيان شيخ اشراق در علم حضورى واجب تعالى به اشياء\r\nيك مطلب ديگر هم مسلّم است كه در كلمات شيخ نيست و اساساً در فلسفهء شيخ معنى آن حرف هم نيست ؛ و آن مطلب اين است كه وجود عينى يك شئ عين وجود علمى آن باشد ؛ يعنى قائل باشد كه علم حضورى نه تنها در علم ذات به ذات ، بلكه در علم ذات به معلولات ذات هم هست . اين ، مطلبى است كه از زمان شيخ اشراق به بعد پيدا شده ، يعنى شيخ اشراق بوده كه اين مطلب را تحقيق كرده و خيلى هم سخن خوب و حسابى است . اين سخن بوده كه نظريهء شيخ را منسوخ كرده است .\r\nاو نه تنها مىگويد نظريهء شيخ ضرورتى ندارد ، بلكه برهان اقامه كرده كه سخن شيخ غلط است و بايد هم به شكل [ علم حضورى 
  ] باشد ؛ و مخصوصاً خواجه آن سخن را به بهترين وجهى تقرير كرده است . اساساً ذات حق تعالى به دليل اين كه حقيقتى مجرد است ، هر چه را ايجاد كند ، همان نفس وجود عينى او وجود علمى او هم\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nهست ؛ يعنى اشياء به حقايق وجود عينىشان نزد پروردگار حضور دارند ؛ نه اين كه به حقايق وجود عينى از ذات پروردگار پنهان هستند و به تبع يك صورت علمى نزد او حاضرند ، آنچنان كه در مخلوقات است . اين ، قياس خالق است به مخلوق . در ما كه مخلوق هستيم چنين است كه اشياء بوجودها العينى از ما غايبند و بوجودها الصورى نزد ما حاضرند . من هر كار كه بخواهم بكنم آخرش وجود عينى اين كتاب پيش من حاضر نيست . آنچه كه من مىبينم صورتى از اين كتاب است كه در قوه‌اى از قواى من است . الآن هم كه من دارم كتاب را لمس مىكنم و آن را تكان مىدهم و احساس مىكنم ، من خيال مىكنم كه ملموس من وجود عينى اين كتاب است ؛ يعنى آن ملموسى كه الآن نزد من حاضر است صورت لمسيّه‌اى است كه پيش من حاضر است . اين نرمى هم كه احساس مىكنم ، باز به دقت عقلى ، آن صورتى است كه نزد من حاضر است . درست است كه منشأ اين احساسها وجود عينى است ، اما آن چيزى كه من درك مىكنم اثرى است كه روى اعصاب خودم واقع شده است ، اثرى است كه در نفس خودم پيدا شده است ؛ يعنى من هر كارى بخواهم بكنم هرگز وجود عينى اين كتاب مدرَك اوّلى من نيست . من اين اثر را درك مىكنم و چون نوعى تطابق ميان اين اثر و آن شئ هست ، به مناط اين تطابق ، مىگويم اين آن است و همان را دارم مىبينم ؛ و الّا هر كارى كه ما بخواهيم بكنيم ، غير از نفس خودمان و غير از قواى نفسانى و حالات نفسانى خودمان كه بوجودها العينى نزد ما حاضرند ، اشياء ديگر همه بوجودها الذهنى نزد ما حاضرند و بوجودها العينى از ما پنهان مىباشند ، به اين معنا كه مناط حصول وجودات عينى همين حضور وجودات ذهنى است . درست مثل اين است كه هميشه يك عده اشياء را در آينه ببينيم . آنها را مىبينيم ، اما نه خودشان را به طور مستقيم . تصوير آنها در آينه افتاده است ، ما هميشه صورتِ در آينه را مىبينيم و از باب اين كه آن صورت صد در صد مطابق با خارج است ، مثل اين است كه ما خود او را ديده‌ايم ، اما در واقع و نفس‌الامر ما خود او را نمىبينيم .\r\nدر انسان اين جور است . نظريهء صور ارتسامى شيخ هم اين مىشود كه در ذات حق تعالى چنين است و نسبت موجودات عينى به ذات حق نظير نسبت موجودات عينى به نفس ماست كه به تبع يك سلسله صورتها بر ما مكشوف است ؛ يعنى بر او هم به تبع يك سلسله صورتها مكشوف است .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nسؤال : وقتى علمش فعلى باشد چگونه با تبعيت جور در مىآيد ؟ استاد : منظور از تبعيت در اينجا اين است كه بالذات نيست ، بالعرض است . علم فعلى هم همين جور است . در علم فعلى هم كه علم شما به آن عين خارجى منشأ آن عين خارجى است ، باز هم [ معلوم 
  ] معلوم بالعرض است ، يعنى معلوم بالتبع است ؛ يعنى باز هم صورت علمى خودتان را مىبينيد و همان ديدن صورت علمى به وسيلهء شما مناط ديدن آن صورت عينى است ، نه اين كه مستقيماً صورت عينى را ببينيد .\r\nشما خالق و آفرينندهء فعل خودتان هستيد . شما الآن تصور « تكلّم » را بكنيد : اين تكلم فعل شماست و عمل شما . اول شما تكلم را تصور مىكنيد و بعد تكلم مىكنيد .\r\nپس علم شما بر تكلم تقدم دارد و اين علم منشأ كلام است نه كلام منشأ علم . البته در اينجا انسان دو علم به كلام خود پيدا مىكند : يك علمى كه در اول ، تكلم را تصور مىكند و تصميم به تكلم مىگيرد و بعد از آن تكلم مىكند . يكى هم علمى كه بعد از تكلم پيدا مىكند ، چون سخن خودش را مىشنود و بار ديگر اين كلام در ذهن او مىآيد . حالا فرض مىكنيم كه آدم كلام خود را نمىشنود و آن علم مرتبهء دوم را ندارد و همان علم مرحلهء اول است . باز هم كلام خود را تصور كرده . اين وجود عينى كلام و وجود خارجى آن ، يعنى همان موجى كه در فضا پيدا مىشود ، اين هرگز مستقيم و بلاواسطه معلوم نفس نيست ؛ يعنى او به تبع صورتى كه قبلًا در نفس آمده معلوم نفس است و باز هم معلوم بالعرض مىشود . پس فرق نمىكند در اين جهت كه علم فعلى باشد يا علم انفعالى .\r\nشيخ اشراق مىگويد مطلب چنين نيست كه علم حق تعالى با اشياء نظير علم ما باشد به اشياء و فقط از جنبهء فعلى و انفعالى فرق داشته باشد ، بلكه نسبت اشياء به ذات حق مانند نسبت قواى نفس است به نفس ، با تفاوتهايى كه در كار است ، و مانند نسبت افعال نفس است به نفس . اين [ قوا و افعال 
  ] بذاتها و وجوداتها العينى در نزد نفس وجود دارند ، نه اين كه بوجودها العينى مخفى باشند . مثلًا لذت كه مدرَك نفس است ، همان وجود عينى لذت عين ادراك آن مىباشد ، نه اين كه لذت يك وجود عينى دارد و بعد انسان وجود لذت را كشف مىكند . درد و اراده و همچنين خود علم نيز همين‌طور است . علم ، خودش در نفس حاضر است .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n\r\nآخرين قدم شيخ در نزديكى به اتحاد عاقل و معقول در علم واجب به غير\r\nاين مطلب البته در كلمات شيخ نيامده كه وجودات عينى اشياء عين وجودات علمى آنها باشد . ولى يك مطلبى نزديك به اين مطلب در كلام شيخ آمده كه مىشود به شيخ گفت : شما كه تا اينجا رسيدى چرا يك قدم جلوتر نرفتى ؟ و آن مطلب اين است : شيخ مىگويد يك سلسله صور ارتسامى مناط علم حق تعالى به وجودات عينى اشياء است . مىپرسيم : خود آن صور ارتسامى چطور ؟ آنها معلوم بالذات حق هستند يه نه ؟ آن صور ارتسامى هم مثل خود اشياء معلول ذات حق هستند نه عين ذات حق . پس وقتى معلول ذات حق هستند ، خود آنها معلوم ذات حق مىباشند يا نه ؟ شيخ به اين نكته توجه دارد ، مىگويد : بله ، آنها نفسُ عقلِهِ للخير هستند ؛ يعنى در نظام علمى قبول مىكند كه عاقل و معقول يكى است . البته اسم وحدت عاقل و معقول را نمىبرد ، ولى از لابلاى حرفهايش پيداست . مىگويد [ آن صور مرتسمه 
  ] نفسُ عقله للخير هستند ، نه اين كه عقلُه للخير مبدأُ وجودِ الخير . پس يك نظام از وجود خير داريم و يك نظام ديگر از عقلُهُ للخير . نظام وجود خير ، معقول ذات حق تعالى است به تبع صور معقوله‌اى كه از اين نظام وجود دارد . ولى خود صور معقوله چطور ؟ اينها معقولند يا معقول نيستند ؟ بله ، معقولند ، ولى در اينجا معقوليتشان عين عقليتشان است ؛ يعنى در اينجا عقل با معقول دو چيز نيست .\r\nبه شيخ مىگوييم شما كه به اين مرحله رسيدى كه در نظام علمى لااقل عقل و علم را يكى بدانى ، چرا اساساً مىآيى و چنين فرض مىكنى ؟ از اول بگو نظام عينى عين نظام علمى است .\r\n\r\nمقايسهء نظريهء شيخ اشراق و شيخ الرئيس\r\nدر فرضيهء شيخ اشراق نقصى هست كه در كلام شيخ نيست ، همچنان كه در فرضيهء شيخ يك نقص هست . نقص نظريهء شيخ اشراق اين است كه طبق اين نظريه اثبات علم قبل از معلوم مشكل است ، چون علم عين معلوم مىشود ، و حال آن كه يك مسأله اين است كه ذات حق تعالى يعلم الاشياء من الازل ، نه فقط يعلم الاشياء\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nحين وجودها . در علم حضورى تقدم علم بر معلوم معنى ندارد ، علم عين معلوم است ؛ اگر معلوم حادث است علم هم حادث است . ولى در فرض شيخ كه نظام علمى را جدا از نظام عينى مىداند ، اين نظام علمى ازلى است ، با اين كه در نظام عينى يك سلسله امور حادث داريم .\r\nپس [ در نظريهء شيخ اشراق 
  ] اشكال علم قبل از معلوم كه لااقل در اسلام جزء ضروريات است و در احاديث هم روى اين مطلب تكيه شده كه عالمٌ إذ لا معلوم ، قادرٌ إذ لا مقدور ، باقى مىماند و با اينها جور در نمىآيد .\r\nدر نظرياتى كه بعدها آمده‌اند و ارائه كره‌اند ، هم نقص نظريهء شيخ بر طرف شده است و هم نقص نظريهء شيخ اشراق . حالا عبارات را بخوانيم ، ببينيم به كجا مىرسيم .\r\n\r\nشرح و توضيح متن\r\nفبقى لك النظر فى حال وجودها معقولة أنها تكون موجودة فى ذات الاول كاللوازم التى تلحقه ، او يكون لها وجود مفارق لذاته و ذات غيره كصور مفارقة على ترتيب موضوعة « 1 » فى صقع الربوبية ، أو من حيث « 2 » هى موجودة فى عقل أو نفس إذا عقل الاول هذه الصور ، ارتسمت فى أيّها كان ، فيكون ذلك العقل أو النفس كالموضوعة لتلك الصور المعقولة ، و تكون معقولة له على أنها فيه ، و معقولة للاول « 3 » على أنها عنه ؛ و يعقل الاول من ذاته أنه مبدأ لها ، فيكون من جملة تلك المعقولات ما المعقول منه أن الاول مبدأ له بلاواسطة ، بل يفيض وجوده عنه أوّلا ، و ما المعقول منه أنه مبدأ له بتوسط فهو يفيض عنه ثانياً ، و كذلك يكون الحال فى وجود تلك المعقولات ، و إن كان ارتسامها فى شىء واحد ، لكن بعضها قبل و بعضها بعد ، على الترتيب السببى و المسبّبى .\r\n\r\n\r\n\r\n\r\n","description":"","footnote":"\r\n( 1 ) . « ترتيب » مذكر است و « موضوعة » مؤنث . به همين جهت ، همانطور كه در حاشيه آمده ، « موضوعة » صفت « صور » است نه صفت « ترتيب » .\r\n( 2 ) . قبلًا كه اين قسمت را تدريس مىكردم در حاشيه نوشته بودم كلمهء « من حيث » زائد است ؛ حالا هم هرچه فكر كردم ديدم اين كلمه نمىتواند اينجا معنى داشته باشد ؛ يعنى بايد بگوييم : « أو هى موجودة » . در نسخه‌هاى ديگر هم ظاهراً « من حيث » دارد ، ولى درست نيست .\r\n( 3 ) . در نسخه « من الاول » است كه غلط است و معنى نمىدهد .\r\n","page_name":" 361 ","page_number":361},
  {"content":"\r\n\r\nحالا براى تو تفكر در اين باقى مىماند كه وجود معقول اين صور چه نحوه وجودى است ؟ آيا نسبت آن صور به ذات « اوّل » نسبت عوارض است با معروض و نسبت لوازم است با ملزوم ؟ اما شقّ دوم : يا اين كه آنها وجودى دارند جدا از ذات حق و جدا از آن معلومات كه ذوات غير حق‌اند . يك وجودهاى مستقلى دارند جدا ، هم جدا از معلومات و هم جدا از عالِم كه ذات حق است ، مثل ساير صور مفارقه‌اى كه داراى يك نظم و ترتيب خاصى هستند ، مانند صور مفارقه‌اى كه موجود در آستان ربوبى مىباشند . [ اما شقّ سوم : يا موجودند در عقل يا نفسى 
  ] و آنگاه كه حق تعالى اين صور را تعقل مىكند ، در اين حال تعقل مىكند كه اينها مرتسم هستند در يكى از ايندو . البته « آنگاه » در اينجا به معنى زمانى نيست . . . « 1 »\r\n« ماأصابَ مِنْ مُصيبَةٍ فِى الْارْضِ وَ لا فى أنفُسِكُمْ إلّا فى كِتابٍ مِنْ قَبْلِ أنْ نَبْرَأها إنَّ ذلِكَ عَلَى اللَّهِ يَسيرٌ » « 2 » . اين تعبيرات نشان مىدهد كه همهء اينها در يك كتابى در يك جاى ديگر هست . در مورد قيامت نيز آمده است كه « هذا كِتابُنا يَنْطِقُ عَلَيْكُمْ بِالْحَقِّ إنّا كُنّا نَسْتَنْسِخُ ما كُنْتُمْ تَعْمَلونَ » « 3 » . كأنّه ملائكه مىگويند آنچه را شما انجام مىداديد ما استنساخ مىكرديم يعنى از روى آن يك نسخهء ديگر مىنوشتيم . اين تعبير هم مثل اين كه نشان مىدهد كه قبلًا اينها در جايى مكتوب بوده كه شما چنين مىكرديد و ما آنجا از روى همان نسخه مىنوشتيم ؛ مثلًا يك نسخهء تكوينى بوده .\r\n\r\nادامهء توضيح متن\r\nپس آن عقل يا نفس مانند موضوع آن صور مىباشد و آن صور ، معقول آن عقل يا نفس مىباشند . ضمير « له » به يكى از « أيّهما » كه عقل يا نفس باشد برمىگردد . و ذات حق تعالى از ذات خودش مبدئيت خودش از براى آنها را تعقل مىكند ؛ يعنى حق تعالى مبدأ صور اوليه است و ذات خودش را تعقل مىكند و چون ذاتش علت تامه از براى آنهاست قهراً عليت و مبدئيت خودش از براى آنها را تعقل مىكند .\r\nاز « فيكون من جملة تلك المعقولات . . . » به نظرم مىآيد كه خود عبارت تا اندازه‌اى مشوّش است . ظاهر لفظ و عبارت اين است كه از آنجا كه گفت : « أو هى\r\n\r\n\r\n\r\n\r\n","description":"","footnote":"\r\n( 1 ) . حدود سه چهار دقيقه از مطالب استاد ضبط نشده است .\r\n( 2 ) . حديد / 22 .\r\n( 3 ) . جاثيه / 29 .\r\n","page_name":" 362 ","page_number":362},
  {"content":"\r\n\r\nموجودة فى عقل أو نفس . . . » و بعد « فيكون ذلك العقل أو النفس كالموضوعة . . . » تا آنجا كه گفت « و تكون معقولة له على أنها فيه ، و معقولة للاول على أنها عنه » همان شقّ سوم را توضيح مىدهد . ظاهر عبارت بعد يعنى « ويعقل الاول من ذاته أنه مبدأ لها ، الى اخر » دنبالهء شقّ سوم است ، در صورتى كه اينجا ديگر دنبالهء شقّ سوم نيست و اول مطلب است . مىگويد حق تعالى از ذات خودش مبدئيتش براى اين صور را تعقل مىكند . [ بعد مىگويد : « فيكون من جملة تلك المعقولات . . . » . 
  ] در بارهء اين عبارت به بعد دو احتمال هست : يك احتمال اين است كه چون در خود صور هم ترتيب هست ، پس حق تعالى مبدأ بعضى از اينهاست بلاواسطه ، و مبدأ بعضى ديگر است مع‌الواسطه ؛ چون فرض اين است كه همان‌طور كه مثلًا صادر اول علت از براى صادر دوم است و صادر دوم علت از براى صادر سوم ، علم به صادر اول هم علت از براى علم به صادر دوم است و علم به صادر دوم علت از براى علم به صادر سوم است . پس قهراً مبدئيت حق تعالى براى صور علميه نظير مبدئيت او براى وجودات عينى است ؛ يعنى بعضى بلاواسطه و بعضى مع الواسطه از او هستند . اين يك احتمال ، ولى اين احتمال در اينجا بعيد است . از سابق هم يك چيزى اينجا نوشته‌ام كه غير از اين مقصود بوده ، كه حالا عرض مىكنم : مطلبى راجع به علم حضورى و علم حصولى گفتيم كه هم امور عينى معقول حق تعالى هستند و هم اين صور معقول . ولى صور معقول ، بلاواسطه معقول او هستند و وجودات عينى مع‌الواسطه ، براى اينكه وجودات عينى به واسطهء وجودات علمى معقولند ولى وجودات علمى بدون واسطهء چيزى . پس « فيكون من جملة تلك المعقولات . . . بلاواسطة » يعنى خود همان صور علميه وجودشان بدون وساطت يك علم است . آن وجودات عينى به تبع يك وجود علمى فائض مىشوند ، ولى اينها بدون تبعيت از شيئى فائض مىشوند . اين ديگر اختصاص ندارد كه ما صور را از لوازم ذات حق بدانيم يا به منزلهء وجود مفارق بگيريم يا حتى آنها را در نفسى يا عقلى قائل شويم ، [ به هر حال 
  ] يك نظام سببى و مسبّبى هست .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n\r\nادامهء بحث در نظام علمى اشيا « 1 »\r\nدر نظريهء شيخ دو نظام علمى و عينى متمايز از هم وجود دارند و علم حق تعالى به اشياء علم حصولى مىشود . گفتيم كه اين نظريه به اين نحو ابطال شده است .\r\nگفته‌اند : آيا علم حق تعالى به ذات خود غير از ذات است يا عين ذات ؟ اگر غير از ذات باشد آن وقت مىتوان گفت دو چيز داريم : ذات و علم به ذات . ذات مبدأ نظام عينى است ، و علم به ذات مبدأ نظام علمى .\r\nاما خود شيخ گفت كه علم و عالم و معلوم در علم حضورى و از جمله در علم ذات حق به ذات يكى است . پس نظام علمى بر نظام عينى منطبق است . پس علم حق تعالى به اشياء عين وجود اشياء خواهد بود .\r\n\r\nمجردات كتاب وجودند\r\nدر مجردات ، وجود آنها عين علم [ به 
  ] آنها براى خداوند است ؛ و نيز علم به هر\r\n\r\n\r\n\r\n\r\n","description":"","footnote":"\r\n( 1 ) . [ نوار دو يا سه درس آخر فصل هفتم در دست نبود . در اين بخش از دستنوشتهء مرحوم شهيد قندى براى تكميل اين فصل استفاده شده است . 
  ]\r\n","page_name":" 364 ","page_number":364},
  {"content":"\r\n\r\nموجود مجرد علم به مادون است ، شهود او عين شهود اشياء مادون است ، چون هر مادونى در ما فوق خود وجود دارد . لذا موجودات عِلوى و مجرد كتابِ هم هستند ، يعنى در عين اينكه ذاتشان براى خودشان علم و معلوم است ، در عين حال علم و شهود به همهء اشياء مادون هستند .\r\nدر نظام عينى بايد گفت : عُقِلَ فَوُجِدَ . حق تعالى به اعتبار علمش به صادر اول ، علت از براى وجود اوست . در مورد صادر دوم همچنين است .\r\nاما در نظام علمى ، علم به صادر اول چگونه است ؟ آيا آن هم عُقِلَ فوُجِدَ ؟ يا اين كه وجودُه نفسُ عقلِهِ ؟ و اين سخن خيلى خوبى است .\r\nمتأخرين همين سخن شيخ را گرفته و بر عليه او به كار برده‌اند ؛ گفته‌اند تو نظامى را قبول كرده‌اى كه وجودش عين معقوليتش مىباشد ، پس چرا مثل اين را در نظام عينى پياده نمىكنى ؟ لذا گفته‌اند كأنّه شيخ علم بارى را خوب حل نكرده است .\r\n\r\nطرح يك اشكال\r\nحق تعالى از آن جهت كه عالم به ذات است واجب است ، اما از آن جهت كه عالم به ماسوى است چگونه است ؟ فرض اين است كه علمش به ماسوى معلول خودش است . پس اين صفت او ممكن‌الوجود است . پس اين اشكال پيدا مىشود كه حق تعالى از جهت علمش به غير خودش ممكن‌الوجود است ، چون علمش به غير ، معلول و ممكن‌الوجود است .\r\nشيخ مىگويد : اين امر اشكالى ندارد ؛ مثل خالقيت و مخلوقيت . ذات از آن جهت كه خالق مخلوقى است ممكن است ، چون مخلوقش كه واجب نيست .\r\nاما مثال ملاصدرا شديداً به اين نظر حمله كرده و گفته‌اند كه واجب‌الوجود حتى از اين نظر هم واجب‌الوجود است .\r\n\r\nاراده از صفات ذات حق تعالى است\r\nشيخ بعد از علم وارد بحث اراده مىشود و چند سطرى در بارهء آن بحث مىكند و رد مىشود . اراده و مشيت هر دو يك معنى دارد . خداوند فاعل بالاراده است .\r\nدر باب اراده اختلاف نظر شديدى بين متكلمين و محدثين از يك طرف و حكما\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nو فلاسفه از طرف ديگر وجود دارد . متكلمين اراده را در رديف علم و قدرت و حيات كه از صفات ذات هستند نمىشمارند ، بلكه آن را صفت فعل مىدانند و فعل حق مىشمارند . ولى فلاسفه اراده را مانند ساير صفات ذات و عين ذات مىدانند .\r\nالبته حكما حرف ديگرى هم دارند ، مىگويند همانطور كه علم حق تعالى مراتب دارد ، ارادهء او هم مراتب دارد . همانطور كه علمِ در مرتبهء ذات و علمِ در مرتبهء فعل داريم و لوح محفوظ خودش علم خداوند است ولى مخلوق آن ، اراده هم همين‌طور است . اراده عين مريد و عين ذات است و مراد هم عين اراده است . هم به مريد و هم به مراد مىشود « اراده » گفت .\r\nحضرت على عليه السلام مىفرمايد :\r\n« إنَّ اللَّهَ خَلَقَ الْاشْياءَ بِمَشِيَّتِهِ ، وَالْمَشِيَّةَ بِنَفْسِها »\r\n« 1 » .\r\nدر معنى اين حديث خيلى بحث است . مشيت علت اشياء است و خودش معلول ذات است .\r\nميرداماد و امثال او اين‌طور معنى كرده‌اند : مثل اين است كه بگوييم ماهيات به وجود پيدا شده‌اند و وجود به ذات خود موجود است . پس اشياء ، يعنى چيزهايى كه مورد ارادهء حق تعالى قرار گرفته‌اند ، به تبع مشيت و اراده مخلوقند ، ولى مشيت و اراده به نفس خود مخلوق است .\r\nيك حديثى از امام رضا عليه السلام است كه « لا يُعْرَفُ ما هُناكَ إلّا بِما ههُنا » .\r\nمخلوقات وسيله‌اند براى شناختن خداوند . آنها ، هم حامد پروردگارند و هم مسبّح ؛ يعنى كمالات مخلوقات حاكى از كمال پروردگار است .\r\nمسبّح‌اند چون نقص دارند ، و پروردگار را تنزيه مىكنند كه او اين نقايص را ندارد .\r\nما در مورد انسان به چه كارى « اختيارى » مىگوييم ؟ فعلى كه از روى علم و شعور و ادراك باشد و در قدرت ما باشد .\r\n\r\nاراده چيست ؟\r\nپس اراده چيست ؟ آيا شوق و اشتياق است ؟ نه ، چون در انسان هم شوق با اراده\r\n\r\n\r\n\r\n\r\n","description":"","footnote":"\r\n( 1 ) . [ در توحيد صدوق ، صفحهء 147 ، حديث 19 از امام صادق عليه السلام شبيه اين عبارت نقل شده است به اين صورت : خَلَقَ اللَّهُ الْمَشِيَّةَ بِنَفْسِها ، ثُمَّ خَلَقَ الْاشْياءَ بِالْمَشِيَّةِ . 
  ]\r\n","page_name":" 366 ","page_number":366},
  {"content":"\r\n\r\nدوتاست . در مورد خيلى چيزها انسان اراده دارد ولى شوق ندارد ، و برعكس .\r\nانسان از آن جهت كه عاقل است و يك شئ را تعقل مىكند ، اين تعقلش وجود آن را اقتضا دارد . يك چيزهايى است كه طبيعت انسان اقتضاى آن را دارد . مثلًا انسان وقتى گرسنه است ميل به خوردن پيدا مىكند . گاهى چيزى را شديداً مشتاق است ولى آن را اراده نمىكند چون با طبيعتش موافق نيست . گاهى به عكس است ، شوق نيست ولى اراده هست . مثلًا انسان يك دواى بدمزه‌اى را مىخورد ، در حالى كه طبع فرار مىكند .\r\nپس كارى كه ملايم طبع است مورد شوق است و كارى كه ملايم عقل است مورد اراده است .\r\nحال آيا اراده غير از تعقل ماست ؟ يا حقيقت اين است كه تعقل ما عين ارادهء ماست ، يعنى ملايمت يك كار با عقل ما ، همان ارادهء ماست ؟ حال حداكثر فرض كنيم كه [ اراده و تعقل 
  ] در انسان دوتا باشد ، اما در ما يك خصوصيت ديگر هم هست : فعل اختيارى ما براى حصول غرضى است كه فاقد آن هستيم و آن را مىخواهيم . مثلًا غذايى را مىخواهيم بخوريم ، شهوت و ميل درونى ما اقتضا كرده كه خيرى را كه ندارد جذب كند . در ما همهء اينها به صورت كثرت وجود دارد : ذات ما و تعقل ما دو چيز است و ممكن است اراده هم غير از تعقل ما باشد و اين نيز با غرض كه آن را جستجو مىكنيم چيز ديگرى باشد .\r\nدر ذات واجب تعالى همهء اينها هست منهاى جنبه‌هاى عدمى و نيستى و منهاى جنبه‌هاى مربوط به نقص . در او تعقل اشياء هست بدون اينكه تعقل مغاير با عقل باشد ، اراده هست ، ولى همهء اينها عين ذات است و كثرتى نيست . در او غرض نيست . در باب علم ثابت شد كه ذات او يعقل نظامَ الخير . نظام خير ملائم با ذات است نه منافى . هر ذاتى با فعل خود ملائمت دارد . همين ملائمت مىشود ارادهء او .\r\nوقتى ذات او فعلى را اقتضا داشته باشد و علم به آن فعل داشته باشد و [ آن فعل 
  ] ملائمت با علم و عقل او هم داشته باشد ، پس معنى اراده هم در او صادق است .\r\n\r\nقدرت در حق تعالى\r\nدر باب قدرت هم همين بحث ميان متكلمين و حكما هست . تعريف « قدرت » چيست ؟\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nمتكلمين مىگويند : « صحة الفعل و الترك » قدرت يعنى فعل و ترك يك شئ هردو امكان داشته باشد .\r\nفلاسفه اين تعريف را قبول ندارند ، زيرا اگر مقصود از « صحت » امكان است ، كه اين ربطى به قدرت ندارد . پس قدرت مربوط به فاعل است .\r\nممكن است بگويند مقصود از « صحت » امكان در فاعل است ؛ يعنى فاعل به حيثى است كه ممكن است فاعل باشد و ممكن است تارك باشد ، هيچكدام از ترك و فعل از [ ناحيهء 
  ] او واجب يا ممتنع نيست .\r\nحكما مىگويند شما قبول داريد كه قدرت صفت ذات است و مىگوييد حق تعالى در ذات خود واجب است ؛ ولى مىگوييد فاعليت و تاركيت او ممكن است .\r\nنه ، واجب‌الوجود واجب من جميع الجهات و الحيثيات است .\r\nمىگويند در تعريف « قدرت » بايد گفت : « إن شاء فعل و إن لم يشأ لم يفعل » . البته نفس مشيّت او واجب است و نفس لامشيّت او هم واجب است .\r\nپس در حق تعالى بايد گفت : « عَقَلَ نظامَ الخير و فَعَلَ » .\r\n\r\nحيات در حق تعالى\r\nدر اين مورد متكلمين بحث خاصى ندارند . حيات چيست ؟ بعضى آن را غيرقابل تعريف دانسته‌اند و به آثارش تعريف مىكنند . مثلًا در مورد نباتات مىگويند حيات آن چيزى است كه اگر در موجودى باشد آن موجود حساس و فعال است . « كون الموجود بحيث يدرك و يفعل » .\r\nاگر در باب حق تعالى علم و اراده را ثابت كرديم ، پس به اين ترتيب او حيات هم دارد .\r\nصدرالمتألهين همانطور كه در علم و قدرت نظر خاصى دارد ، در بارهء حيات هم نظر خاصى دارد . او مىگويد اساساً وجود مساوى حيات است . مىگويد هر چيزى كه از شؤون وجود باشد اساساً قابل تعريف نيست . تعريف در مورد ماهيات است .\r\n\r\nوحدت صفات در حق تعالى\r\nبراى يك حكيم اصيل‌ترين چيزها در باب بارى تعالى بساطت و وحدت است ؛ يعنى بايد فلسفه‌اش طورى باشد كه ذره‌اى به بساطت و وحدت او آسيب نرسد .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nشيخ مىگويد همهء اين صفات در نهايت امر يا به سلوب برمىگردند يا به اضافات .\r\nمقصود از « سلوب » سلوب‌السلوب است . در واقع سلب و اضافه هيچ‌وقت كثرت ايجاد نمىكند .\r\nعلم و قدرت و حيات در ما به صورت تفرق وجود دارند و سرّش اين است كه در ما به صورت عرَض است . شيخ مىگويد در خود ما هم ممكن است علم عين قدرت باشد . يك معمار ، قبل از تجربه آدمى است كه در كار عاجز است ، ولى بعد از تجربه قدرت پيدا مىكند . خط نوشتن نيز چنين است . انسان ، اول كه مىخواهد بنويسد نمىتواند ، در اوائل نوشتن كج مىنويسد ، ولى در اثر ممارست ، قدرت و توانايى پيدا مىكند كه اين صنعت را انجام دهد .\r\nاين چيست ؟ اين قدرتى كه نبود و بعد پيدا شد چيست ؟ حكما معتقدند كه اين جز علم چيز ديگرى نيست . شخص اشتباه مىكند كه [ فكر مىكند 
  ] اول عالم است ولى قادر نيست . آن علم هرچه بيشتر در نفس رسوخ مىكند توانايى بيشتر مىشود .\r\nالبته در صنعتگر وجود [ صنعت 
  ] طورى است كه اگر علم بخواهد در طبيعت پياده شود نياز به وسائل و طبيعت بيرون دارد . ولى ممكن است صورت علمى به قدرى راسخ و قوى شود كه با همان علم ، بدون احتياج به چيز ديگر ، شئ را ابداع كند ، يعنى علم عين قدرت باشد .\r\n\r\nمتن\r\nو إذا كانت تلك الاشياء المرتسمة فى ذلك الشىء من معلومات الاول فتدخل فى جملة ما الاول يعقل ذاته مبدأ لها ، فيكون صدورها عنه ليس على ما قلنا من أنه إذا عقل خيراً وجد ؛ لأنها نفس عقله للخير ، أو يتسلسل الامر لأنه يحتاج أن يعقل أنها عقلت ، و كذلك إلى ما لانهاية ، و ذلك محال فهى نفس عقله للخير . فإذا قلنا لما عقلها وجدت ، و لم يك ن معها عقل اخر و لم‌يكن وجودها إلا أنها تعقلات فإنما يكون كأنا قلنا لأنه عقلها عقلها أو لأنها وجدت عنه وجدت عنه . . .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n.\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\nمقاله نهم در صدور أشياء از تدبير اول و معاد به سوى او\r\n\r\n","description":"","footnote":"","page_name":" 371 ","page_number":371},
  {"content":"\r\n . \r\n","description":"","footnote":"","page_name":" 372 ","page_number":372},
  {"content":"\r\n\r\n\r\nفصل اول : در صفت فاعلى مبدأ اوّل\r\n\r\nكيفيت صدور اشياء از واجب‌الوجود\r\n\r\nمقدمه\r\nاين بحث از مقالهء تاسعه در بارهء افعال واجب‌الوجود است و در واقع در بارهء كيفيت صدور اشياء از واجب‌الوجود مىباشد . مقالهء هشتم در اثبات ذات و صفات بود و مقالهء نهم در افعال و صدور اشياء است .\r\nدر اين فصل شيخ اول به ذكر مقدمه‌اى مىپردازد كه تقريباً اشاره به مطالبى است كه در گذشته گفته شد . به نظر مىرسد كه از آن جهت اينها را تكرار مىكند كه مقدمه‌اى بر بحثهاى آينده باشد ، و مخصوصاً همهء تأكيد و تكرار در اول فصل روى مسألهء بساطت واجب‌الوجود يعنى مسألهء عدم تركّب مىباشد .\r\nبعد از آن وارد مطلبى مىشود كه هم در « طبيعيات » بدان پرداخته‌اند وهم در « الهيات » قبلًا به آن اشاره شده است . آنچه در « طبيعيات » گفته شده است همان مسألهء اثبات محرك اول است . شايد قبلًا گفته باشيم كه ارسطو واجب‌الوجود را از راه محرك اول اثبات كرده است و در « طبيعيات » هم متعرض اين مطلب شده است .\r\nولى بعدها امثال بوعلى اين بحث را در « الهيات » آورده‌اند . البته اثبات آن در « طبيعيات » را در جاى خود صحيح دانسته‌اند ، ولى در « الهيات » هم بحث اثبات واجب را مستقلًا آورده‌اند و از راه وجوب و امكان وارد شده‌اند ، همان راهى كه قبلًا خوانديم .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nاثبات محرك اول\r\nشيخ مىفرمايد كه ما در گذشته از همان دو راهِ محرك اول ثابت كرديم كه يك قوهء غير متناهى وجود دارد و آن قوهء غير متناهى مبدأ حركت است و چون آن قوهء غير متناهى ازلى است قهراً معلولش هم كه حركت است ازلى مىباشد . پس يك حركت ازلى و ابدى و سرمدى در عالم هست و در واقع همان حركت است كه رابط ميان قوهء ازليهء ماوراءالطبيعه با حوادث پىدرپى و به دنبال يكديگرى است كه در طبيعت رخ مىدهد .\r\n\r\nمسألهء محرك اول مبتنى بر چند مقدمه است :\r\n\r\nمقدمه اول :\r\nيكى از مقدماتش اين است كه : « لكل متحركٍ محركٌ غيرُه » هر متحركى ، محركى غير از خود دارد ؛ يعنى امكان ندارد كه متحرك از آن جهت كه متحرك است محرك باشد . البته معنى اين جمله اين نيست كه لكل متحركٍ محركٌ خارجٌ عن وجوده .\r\nاغلب اروپاييها چنين مفهومى از اين تعبير ارسطويى دارند و حرف ارسطو را اين جور توجيه مىكنند كه « لكل متحركٍ محركٌ » يعنى [ لكل متحركٍ 
  ] محركٌ فى خارج وجوده . بنابراين اگر اين كتاب حركت مىكند يك محركى بايد در بيرون داشته باشد كه اين كتاب را به حركت در بياورد . ولى مقصود حكماى اسلامى اين نيست كه لكل متحركٍ محركٌ خارجٌ عن وجوده ، بلكه درست عكس اين قضيه است و در حركات سطحى و عَرْضى معتقدند كه محرك درونى است ، يعنى محرك در طبيعتِ خود متحرك است و خودِ طبيعتِ شئ است كه مبدأ حركت شئ مىشود .\r\nاين يك اصل است .\r\n\r\nمقدمهء دوم :\r\nاصل دوم اين است كه آنچه جسم و يا جسمانى است متحرك و متغير است ، متغير به معنى اعم از كون و فساد ؛ يعنى امكان ندارد كه يك شئ طبيعى و جسمانى باشد و لايتغير باشد و حتى در معرض كون و فساد هم نباشد .\r\n\r\nمقدمهء سوم :\r\nاصل ديگر اين است كه تسلسل علل غيرمتناهى محال است .\r\nپس از اين چند اصل كه هر متحركى محركى غير از خود دارد ، و هر امر طبيعى خواه ناخواه متحرك است ، و سلسلهء علل متحركات بايد به محركى منتهى بشود كه آن محرك غيرمتحرك باشد چون تسلسل علل محال است ، ارسطو نتيجه مىگيرد\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nكه سر سلسله و مبدأ حركات اين عالم نيرويى است غيرمتحرك و غيرمتغير ؛ يعنى غير قابل تغير بودن مساوى است با ماوراءالطبيعى بودن .\r\n\r\nمقدمهء چهارم :\r\nشايد لازم باشد كه اينجا يك اصل ديگر هم اضافه كنيم . آن اصل اين است كه هر معلولى با علت خودش و هر متحركى با محرك خودش بايد وجود داشته باشد . محرك ، غيرقابل انفكاك از متحرك است .\r\nمعنى اين حرف اين است كه در نظر ارسطو حركاتى كه در عالم محسوس واقع مىشوند مبدأ محرك دارند ، و آن مبدأ محرك هم اگر فرضا در طبيعت باشد و قوه‌اى طبيعى باشد خود آن قوهء طبيعى هم باز متغير و متحرك است ، و فرضا كه مبدأ آن قوهء طبيعى هم يك امر طبيعى ديگر باشد آن نيز به حكم آن كه طبيعى است متغير و متحرك است . ولى سلسلهء اين متغيرات بايد به محرك غير متحرك منتهى شود . پس همين الآن اين حركاتى كه در عالم صورت مىگيرد متكى به يك قدرت و قوهء غيرمتناهى است كه جنبهء ماورائى دارد .\r\nتصوير اغلب فرنگيها از اين اصل ارسطويى اين است كه ارسطو گفته است مثلا اين حركتى كه الآن در اين جسم واقع مىشود منشأش يك امر ديگرى است در بيرون او و آن امر هم اگر طبيعى است بايد متحرك باشد و علت حركت آن هم امر ديگرى است خارج از خودش و قبل از او ، و بدين ترتيب در زمان عقب‌نشينى مىكنيم تا برسيم به يك لحظه‌اى كه در آن لحظه اولين حركت پيدا شده ، و آن اولين حركت را يك قوهء ماوراءالطبيعى به وجود آورده و با انگشت خودش عالم را به حركت درآورده است .\r\nاما تصوير حكماى اسلامى از « محرك اول » اين نيست . تصوير اينها چنين است كه محرك اول الآن هم محرك اول است ، نه اينكه در آن وقت محرك اول بوده . پس حركاتى كه الآن در عالم وجود دارد ، منشأ اين حركات قوه‌هايى است كه آن قوه‌ها خود متغيرند ، و احيانا منشأ آن قوه‌ها هم قوه‌هاى طبيعى ديگرى است كه چون طبيعى هستند متغيرند ، ولى در نهايت امر متكى به يك قوه‌اى هستند كه آن قوه خودش غير متغير است . اين يك مطلب .\r\n\r\nواجب‌الوجود بالذات واجب من جميع‌الجهات و الحيثيات است\r\nمطلب ديگر اين است كه واجب‌الوجود بالذات واجب من جميع الجهات و\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nالحيثيات است ؛ يعنى هر چيزى كه براى واجب‌الوجود به امكان عام ممكن است ، بالفعل و بالوجوب حاصل است ؛ يعنى امر واجب‌الوجود هرگز ميان دو طرف يك شئ ، مردّد نيست . هر چيزى را كه ما به واجب‌الوجود منتسب كنيم يا برايش واجب و ضرورى است يا برايش محال است . امرى كه براى او ممكن باشد نيست . همه چيز يا براى او واجب است يا ممتنع . اين ، ممكن‌الوجود و از مختصات آن است كه يك صفت يا يك فعل و فاعليت براى او ممكن مىباشد . واجب‌الوجود همانطور كه واجب‌الوجود است واجب‌العالميه و واجب‌القادريه و واجب‌الحياة و واجب‌الاراده و واجب‌الفاعليه است . او ممكن‌الفاعليه نيست ؛ يعنى چنين نيست كه ممكن است كه او فاعل باشد و ممكن است كه فاعل نباشد . اگر چنين باشد لازم مىآيد كه به يك امر زائد بر ذات خودش احتياج داشته باشد تا او كه فاعل بالقوه است فاعل بالفعل شود ، بلكه او واجب‌الفاعليه است ، يعنى اگر علت است واجب‌العليه است و اگر فياض است واجب‌الفياضية است ، و اگر خالق است واجب‌الخالقيه است . اين هم يك اصل كه بايد قبلًا آن را بدانيم .\r\nاز اين مطالبى كه گفتيم اين نتيجه را مىگيريم كه واجب‌الوجود از آن جهت كه واجب‌الفاعليه هم هست ، بنابراين هيچ فعلى نيست كه امكان وجود و امكان صدور از او داشته باشد مگر اينكه از او صادر مىشود و صادر هم شده است . به تعبير ديگر واجب‌الوجود علت تامّه است براى معلول خودش و معلول هم از علت تامهء خودش جايزالانفكاك نيست .\r\n\r\nربط حادث به قديم چگونه است ؟\r\nحالا به سراغ مطلب ديگر برويم : ما در اين عالم يك سلسله حوادث و حادثها مىبينيم كه [ قبلا نبوده‌اند و حادث شده‌اند . 
  ] عالم ما عالمى نيست كه هيچ چيزى در او تغيير نكند ، بلكه عالم ما عالم تغيير است ، عالم تغير و تبدل و عالم حدوث است .\r\nفرض كنيد كه روشنايى اين چراغ در نيم ساعت قبل حادث نبود و حادث شد . اين چگونه است كه در نيم ساعت قبل حادث نشد و در لحظهء معين ديگرى حادث شد ؟\r\nحتماً علت تامه‌اش وجود نداشته است . چه موقع علت تامه‌اش وجود پيدا كرد ؟\r\nمقارن با حدوث اين حادث . چنين نيست كه علت تامه‌اش وجود پيدا كرد و بعد از لحظه‌اى اين حادث وجود پيدا كرد ؛ نه ، انفكاك معلول از علت تامه محال است .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nنقل كلام به آن علت تامه مىكنيم . آن علت تامه چرا در اين وقت حادث شد ؟ آن هم حادث است و علتى مىخواهد . لابد علتِ علت تامه قبلًا موجود نبوده و در اين وقت موجود شده كه علت تامه هم در اين وقت موجود شده است . نقل كلام به علت علت تامه مىكنيم . در نهايت امر او هم احتياج به يك علت ديگر دارد . اگر ما غيرمتناهى علت حادثه در نظر بگيريم باز به جايى منتهى نمىشود ، چون در آخر حادثها بايد برسند به يك امر غير حادث . اگر به امر غيرحادث مىرسد ، اين سؤال پيش مىآيد كه اگر آن امر غير حادث الآن وجود پيدا نكرده و قبلًا وجود داشته است چرا معلولش از او منفك شده است ؟ اگر آن هم الآن حادث شده ، كه قديم نيست ، و اگر در قديم بوده و معلولش حالا حادث شده است انفكاك معلول از علت تامه چگونه توجيه مىشود ؟ پس ما مطلب را از همين‌جا شروع مىكنيم ، مىگوييم اين نور برق كه حادث شده علتى دارد . علتش حادث است يا قديم ؟ اگر علتش قديم است چگونه اين حادث از علت قديم خود منفك شده است ؟ اگر علت حادث است خود آن حادث هم احتياج به علتى دارد . نقل كلام به آن علت مىكنيم كه حادث است يا قديم ؟ اگر قديم است چرا منفك شده است ؟ و اگر حادث است اين هم احتياج به علت دارد .\r\n\r\nربط حادث به قديم مسألهء همهء فلسفه‌هاست\r\nاين مسأله‌اى است كه براى همهء مسلكها و همهء فلسفه‌ها مطرح است . در همهء فلسفه‌ها رابطهء علت و معلول را يك رابطهء ضرورى مىدانند و به اصطلاح امروز يك رابطهء جبرى مىدانند ، يعنى يك رابطهء لايتخلف . معناى رابطهء لايتخلف اين است كه با پيدايش علت ، امكان تخلف معلول نيست و تخلف آن محال است . اين اختصاص به فلسفهء الهى ندارد ؛ در فلسفهء مادى هم همين اصل مطرح است ، بلكه در همهء فلسفه‌هاى عالم مطرح است . آيا تخلف معلول از علت تامه امكان دارد ؟ نه ، امكان ندارد . آيا مىشود يك شئ حادث شود بدون آن كه علت تامه‌اش وجود داشته باشد ؟ نه .\r\nآيا مىشود علت تامه وجود پيدا كند و معلول حادث نشود ؟ نه ، اين هم محال است .\r\nحالا كه چنين است ما چگونه مىتوانيم وجود حادثه‌هاى پىدرپى را توجيه كنيم ؟ كسانى كه مىگويند حادثِ زمان قبل علت است از براى حادثِ زمان بعد ، و اين حادث هم علت است از براى حادث زمان بعد ، و به اين ترتيب جلو مىروند ،\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nاينها حرفى مىزنند بدون آنكه درست روى آن فكر كرده باشند . شما مىگوييد كه « الف » در اولِ دقيقهء قبل حادث شده و « ب » در اول دقيقهء بعد . پس بين حدوث « الف » و حدوث « ب » يك دقيقه فاصله شده است . مىپرسيم : چطور شده كه اين يك دقيقه فاصله شده است تا اينكه معلول پيدا شده است ؟ اين جدايى ديگر معنى ندارد . اگر « الف » علت تامه است و هيچ حالت منتظره‌اى ندارد پس چگونه يك دقيقه فاصله شده است ؟ اگر بگوييم حالت منتظره‌اى بوده ، معنايش اين است كه يك شرطى و چيزى لازم بوده كه هنوز تحقق نيافته و بنابراين علت تامه حالا حادث شده . بسيار خوب ، پس علت تامه مقارن حدوث معلول حادث شده است . خود آن علت هم يك حادث مىشود و در اين صورت از يك علت ديگر حادث شده است ؛ و بالاخره نتيجه اين است كه يا يكى از اين دو فرض را بايد قبول كنيم ، كه هيچ كدامش قابل قبول نيست ، و يا بايد قبول كنيم كه هر چيزى كه حادث مىشود با جميع علتهايش حادث مىشود . تازه اين هم خودش تفسير ندارد . اين جميع علتها يك علت نهايى ندارد و همان تسلسل مىشود كه محال است ؛ يعنى نمىشود فرض كرد كه سلسلهء اين علتها به حادثى منتهى شود كه علت نداشته باشد ؛ اين محال است . پس تسلسل علل الى غيرالنهايه پيش مىرود و اين هم محال است .\r\n\r\nنظر الهيون در ربط حادث به قديم\r\nاز نظر الهيون مسأله به اين شكل مطرح است كه حوادثى كه در عالم رخ مىدهند در نهايت امر معلول ذات واجب‌الوجودند كه آن ذات قديم است . اگر اين‌جور باشد ، چون ذات واجب‌الوجود كه علت تامه است قديم است ، معلولش هم بايد قديم باشد ، پس بايد حادثى در كار نباشد .\r\nاينجاست كه يك بحث بسيار خوب به نام ربط حادث به قديم و مسأله حركت مطرح مىشود . خلاصهء حرف اين است :\r\n\r\nحركت ، رابط حادث با قديم است\r\nاين اشكال از آنجا پيدا شده است كه به مسألهء حركت توجه نشده است . حركت خودش حقيقتى است كه هم باقى است و هم زايل . در حركت دائم و مستمر ، مثل\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nحركت فلك به عقيدهء قدما و حركت جوهرى به عقيدهء ملاصدرا ، ربط حادث به قديم قابل توجيه است . هر حركتى هرچند كوچك داراى دو جنبه است : جنبهء ثابت و جنبهء زايل ، جنبهء ثابت و مستمر و جنبهء حادث و زايل . به جنبهء ثابت و مستمر آن معمولًا « حركت توسطيه » مىگويند و جنبهء حادث و زايل آن را « حركت قطعيه » مىگويند . اگر يك حركت دائم و لايقف و لا ابتدا و لاانتهايى داشته باشيم ، اين حركت داراى دو وجهه خواهد بود : وجههء ثابت و قديم و وجههء متغير و حادث . اين حركت يك چيزى است كه از آن جنبهء دوام و استمرار خود حادث است از يك علت قديم ، و از آن جنبهء متغير خود مؤثر در حوادث عالم است .\r\nاين است كه اين حكما رابط ميان حادث و قديم را حركت مىدانند .\r\nسؤال : آيا اين حركت ، عقول را هم مىگيرد ؟ استاد : نه ، عقول كه مجردات هستند ؛ نفوس را مىگيرد .\r\n\r\nشرح و توضيح متن\r\nفصل فى صفة فاعلية المبدأ الأول . فقد ظهر لنا أن للكل مبدأ واجب‌َالوجود ، غير داخل فى جنس أو واقع تحت حد أو برهان ، برىء عن الكم و الكيف و الماهية « 1 » و الأين و المتى و الحركة ، لا ندّ له و لا شريك له و لا ضد له . گفتيم كه كل عالم مبدئى دارد كه واجب‌الوجود است و آن واجب‌الوجود داخل در هيچ جنسى نيست ، يعنى داخل در هيچ مقوله‌اى از مقولات نيست ، چون داخل در مقوله‌اى بودن مربوط به ماهيت است ، در حالى كه آن وجود محض است . او تحت حدى نيست چون حد از جنس و فصل تشكيل مىشود . او تحت برهان هم نيست . منظور از « برهان » در اينجا برهان لمّى است . برهان لمّى يعنى استدلال به شئ از راه علت ، علت فاعلى يا غائى يا مادى و يا صورى . ذات واجب‌الوجود از علل\r\n\r\n\r\n\r\n\r\n","description":"","footnote":"\r\n( 1 ) . در نسخه بدل به جاى « الماهية » ، « الجهة » نوشته است ؛ يعنى واجب‌الوجود داراى جهت نيست ، چون جهت هم مربوط به اجسام است . اگر « ماهية » هم باشد كه معنايش معلوم است .\r\n","page_name":" 379 ","page_number":379},
  {"content":"\r\n\r\nچهارگانه برى است . بنابراين نه حدى براوست و نه برهانى . واجب‌الوجود نه داراى كميت است و نه داراى كيفيت . كميت به جسم مربوط است و كيفيت به جسم و ماده هر دو . واجب‌الوجود داراى ماهيت نيست . أين و متى و حركت كه همه از مختصات ماده است در واجب‌الوجود راه ندارد . وقتى هم كه اثبات وحدت براى واجب‌الوجود كرديم معلوم مىشود كه او ندّ و شريك ندارد . او ضد هم ندارد چون ضد هم از احكام و از امورى است كه تحت ماهيت درمىآيد . دو چيزى كه در جنس قريب با يكديگر شريكند و بينشان نهايت اختلاف است با هم ضديت دارند .\r\nو أنه واحد من جميع‌الوجوه ، لأنه غير منقسم لا فى الأجزاء بالفعل و لا فى الأجزاء بالفرض و الوهم كالمتصل و لا فىالعقل بأن تكون ذاته مركبة من معان عقلية متغايرة تتحد منها « 1 » جملة .\r\n\r\nاو واحد من جميع الجهات است\r\nاو يك واحد من جميع الجهات است . ما در مقابل « واحد » « متكثر » را داريم . به آن چيزى « متكثر » مىگوييم كه منقسم باشد ، يا منقسم بالفعل يا منقسم بالقوه .\r\nمنقسم بالفعل مانند دانه‌هاى اين تسبيح كه هم‌اكنون كثير است و از يكديگر منفصلند و جدا از هم هستند . اين را « منقسم‌بالفعل » مىگويند . بعضى از اشياء منقسم بالقوه يا بالفرض هستند . يك خط ، بالفعل منقسم نيست ولى به حسب فرض ذهن قابل انقسام است . اين را « منقسم بالفرض » مىگويند . ( البته شيخ به اين تعبيرى كه من مىگويم نگفته است . ) بعضى از اشياء منقسم بالقوه هستند ، يعنى نه فقط ذهن مىتواند آنها را منقسم كند ، در خارج هم قابل انقسام است و در خارج هم انقسام را قبول مىكند ، مثل جسم كه منقسم شدن به دو قسمت را قبول مىكند . واجب‌الوجود حتى منقسم در عقل هم نيست . انقسام عقلى يعنى اينكه يك شئ داراى ذاتى باشد كه عقل بتواند ذات او را به اجزائى تحليل كند ، به جنس و فصلى تحليل كند . در ذات واجب‌الوجود هيچيك از اين كثرات و انقسامات نيست .\r\n\r\n\r\n\r\n\r\n","description":"","footnote":"\r\n( 1 ) . در بعضى از نسخه‌ها هم « بها » است ولى اگر هيچكدام نباشد بهتر است .\r\n","page_name":" 380 ","page_number":380},
  {"content":"\r\n\r\nو أنّه واحد من حيث هو غير مشارك ألبتة فى وجوده الذى له ، فهو بهذه الوحدة « 1 » فرد ، و هو واحد لأنه تام‌ّالوجود ما بقى له شىء ينتظر حتى يتم ، و قد كان هذا أحد وجوه الواحد . و ليس الواحد فيه الّا على الوجه السلبى ، ليس كالواحد الذى للأجسام ، لاتصال أو اجتماع أو غير ذلك مما يكون الواحد فيه بوحدة هى معنى وجودى يلحق ذاتا أو ذواتا .\r\n\r\nتفاوت « واحد » و « احد »\r\nاو واحد است از آن نظر كه شريكى ندارد . در مورد كلمهء « واحد » اين توضيح را عرض كنم . واحد يعنى يك [ و اين با « احد » فرق دارد . 
  ] همانطور كه در فارسى ميان « يك » و « يگانه » فرق است . يك است يعنى مثل و نظير ندارد . « يگانه » به يك معنايى كه كمى بسيطتر است مىگويند . يگانه است يعنى اصلًا در ذات او جز وحدت چيزى نيست ، در ذاتش كثرتى نيست . شيخ كلمهء « واحد » را در اينجا به هر دو معنا اطلاق كرده است ، هم به معنى اين كه غير منقسم است و هم به معنى اين كه مشارك ندارد . ولى در اصطلاحات عرفا بالخصوص و در اصطلاحات فلاسفهء ديگرى مثل صدرالمتألهين واحد را با احد فرق مىگذارند . اگر مىگويند واحد است ، يعنى يك است ، لامثل له و ليس كمثله شئ . و اگر مىگويند احد است ، يعنى غير منقسم است و بسيط است و هيچ تركبى به هيچ نحو از براى او نيست . سؤال : چرا مىگوييم واجب من جميع الجهات ؟ آن وقت چگونه مىتوانيم بگوييم اراده وجود دارد .\r\nاستاد : چرا ؟\r\n- وقتى اراده را قائل بشويم اختيار را هم قائل مىشويم [ و اين با وجوب من جميع‌الجهات جور درنمىآيد . 
  ]\r\n\r\n\r\n\r\n\r\n","description":"","footnote":"\r\n( 1 ) . در نسخه « بهذه‌الوجوه » دارد كه بهتر است ؛ يعنى او به اين وجوه متعدد ، فرد است .\r\n","page_name":" 381 ","page_number":381},
  {"content":"\r\n\r\n\r\nوجوب من جميع الجهات با اختيار منافات ندارد\r\nاستاد : اين را در گذشته گفته‌ايم و پيش از اين در باب اختيار بحث شده است . در حقيقتِ اختيار بيش از اين نيامده كه اگر موجودى به چيزى عالم و آگاه باشد و آن را بخواهد ، آن را انجام دهد . اينكه موجود دو حالت مختلف داشته باشد كه گاهى اراده بكند و گاهى اراده نكند ، از لوازم اراده نيست ، از لوازم نفس آن مريد است . مثلًا يك انسان در انجام كارهاى خوب و بد ، مادامى كه حالت يك شخص عادى را دارد ، گاهى راست را اراده مىكند و گاهى دروغ را . آن وقتى كه راست گفتن را اراده مىكند مىداند كه راست مىگويد و هم بر راست گفتن و هم بر دروغ گفتن قدرت دارد ، ولى راست گفتن را اراده مىكند . يك وقت ديگر هم دروغ گفتن را اراده مىكند ، باز هم مىداند كه دارد دروغ مىگويد و هم بر راست گفتن و هم دروغ گفتن قدرت دارد ، ولى دروغ گفتن را اراده مىكند . اگر همين آدم تدريجاً تحت يك مراقبت اخلاقى و معنوى قرار گرفت و كم‌كم كمالى روحى و كمالى نفسانى پيدا كرد به طورى كه در او يك نوع اشمئزاز و تنفر از دروغ پيدا شد و دروغ را امرى مغاير با ذات و شرافت ذاتى خودش دانست و به « راستى » يك تمايل و گرايش بيشترى پيدا كرد ، هر چه اين عادت در او قوّت بگيرد ، از اراده‌اش نسبت به دروغ گفتن كاسته مىشود ؛ يعنى كم‌كم به حدى مىرسد كه ملكهء عدالت پيدا مىكند ، يعنى عادل مىشود . آن كسى كه ملكهء تقوا پيدا مىكند يعنى مىرسد به حدى كه ديگر نفس او يك نوع تنفر از دروغ گفتن دارد ؛ و حتى وقتى ملكه تقوا خيلى قوّت مىگيرد به حدى مىرسد كه راست گفتن و دروغ گفتن براى او مثل نور و ظلمت كه در مقابل يكديگرند مىشوند و هرگز احتمال اين نيست كه چنين شخصى تصميم بگيرد كه دروغ بگويد ، يعنى احتمالها صد درصد در جهت راست گفتن است . حالا آيا انسان هر اندازه كه پاك و پاكتر و عادلتر بشود از اختيارش كاسته مىشود ؟ نه ، چون الآن هم اگر بخواهد دروغ بگويد باز مىتواند دروغ بگويد ، اما نمىخواهد . « نمىخواهد » غير از اين است كه اگر بخواهد نتواند . يك وقت ما مىگوييم يك آدم مىرسد به حدى كه قدرت و توانايى از او سلب مىشود . نه ، اين را نمىخواهيم بگوييم ، توانايى از او سلب نمىشود . در بارهء اميرالمؤمنين عليه السلام فقط اين سخن درست است كه اگر بخواهد ، راست مىگويد و اگر بخواهد ، دروغ مىگويد ، ولى او هرگز نخواهد خواست كه دروغ بگويد . او به حدى رسيده كه اگر از من بپرسند مىگويم او هرگز\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nدروغ گفتن را اختيار نخواهد كرد . اين سلب اختيار است ؟ نه ، سلب اختيار نيست .\r\nپس ملاك اختيار همان داشتن قدرت و داشتن اراده و داشتن شعور و ادراك است .\r\nدر مفهوم « اراده » اين امر نمىگنجد كه انسان پنجاه درصد اين طرف را اراده كند و پنجاه درصد آن طرف را ، يا چهل درصد اين طرف را اراده كند و شصت درصد آن طرف را . اين در مفهوم اراده و اختيار نمىگنجد . اگر شخصى از نظر پستى روحى به حدى برسد كه او صد درصد دروغگو باشد و احتمال راست گفتن در باره‌اش ندهيم ، باز هم با اختيار خودش دروغ گفته است ؛ و اگر به مرحله‌اى از علوّ روحى برسد كه هميشه صد درصد راست گفتن را اراده كند و حتى نيم درصد هم احتمال دروغ گفتن در باره‌اش نباشد ، باز هم از اختيارش كاسته نشده است .\r\nسؤال : فرموديد كه فرق بين « احد » و « واحد » در اصطلاح عرفاست ؟ استاد : بيشتر در اصطلاح عرفاست . در اصطلاح حديث هم به ندرت آمده كه كلمهء « احد » به معنى بساطت باشد .\r\nبه يك معناى ديگر هم [ او 
  ] واحد است ، به اين معنا كه او تام‌ّالوجود است .\r\nتام‌ّالوجود است يعنى چه ؟ يعنى ناقص‌الوجود نيست ، مركب از قوه و فعل نيست كه الآن بالقوه چيزى باشد و بالفعل بشود . وقتى كه شئ تام‌ّالوجود شد ديگر حالت منتظره در او نيست . اين هم يك اصطلاحى است كه كمتر آن را شنيده‌ايم .\r\nشيخ در اينجا مىخواهد وحدت را به صفات سلبيه برگرداند . اين خودش يك مسأله‌اى است كه آيا وحدت به صفات سلبيه برمىگردد يا به صفات ثبوتيه . در مباحث وحدت كه در بارهء مفهوم وحدت بحث شد ، در آنجا هم شيخ تقريباً ترجيح مىداد كه وحدت يك صفت سلبى است . هو واحدٌ يعنى ليس بكثيرٍ ، ليس بذى مشاركٍ ، و اين نفى نفى است ، چون صفات سلبيهء خداوند همه سلب سلب است .\r\nخداوند واحد است يعنى ليس بكثيرٍ ، ليس بمنقسمٍ . ولى اين را ديگران قبول ندارند .\r\nآنهايى كه روى اصالت وجود جلو آمده‌اند وحدت را از شؤون وجود مىدانند و قهراً از صفات اثباتى هم هست .\r\nو قد اتضح لك فيما سلف من‌العلوم الطبيعية وجود قوة غير متناهية غير\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nمجسمة ، و أنها مبدأ الحركة الأولية ، و بان لك أن الحركة المستديرة ليست متكوّنة تكوّناً زمانياً ، و قد بان لك من هناك من وجه ما أنه « 1 » مبدأ دائم‌الوجود . و قد بان لك بعد ذلك أن واجب‌الوجود بذاته واجب‌الوجود من جميع جهاته ، و أنه لا يجوز أن تستأنف له حالة لم تكن ، مع أنه قد بان لك أن العلة لذاتها تكون موجِبة « 2 » المعلول ، فإن دامت أوجبت المعلول دائماً . و لو اكتفيت بتلك الأشياء لكفاك ما نحن فى شرحه ، إلّا أنّا نزيدك بصيرة .\r\nگفتيم كه اينها نيازمند به يك حركت دائم و مستمرى هستند و چون معتقدند كه هر حركت مستقيمى متناهى است ناچار بايد يك حركت مستدير غيرمتناهى باشد ؛ معتقدند كه اين حركت مستدير غيرمتناهى حركت فلك است . ولى گفتيم كه در فلسفهء ملاصدرا اين حرف نيست ، [ بلكه حركت جوهرى مطرح است . 
  ] و نيز مىدانيم كه واجب‌الوجود از جميع جهات واجب‌الوجود است و نمىشود كه حالى را نداشته باشد و بعد برايش پيدا شود . از طرفى هم معلوم شد كه علت تامه از معلولش لاينفك است و ايجادكنندهء معلول مىباشد . پس اگر علت دائم باشد معلول هم دائم است .\r\nبعد شيخ مىگويد اين مقدار مختصر كه ما گفتيم اگر بدان اكتفا كنى براى تو كافى است . ما در مقام بيان صدور اشياء از واجب تعالى هستيم و ناچاريم كه ربط حادث و قديم را هم بگوييم . همين مقدارى كه گفتيم ، اگر بدان توجه كرده باشى ، كافى است ، ولى در عين حال بيشتر بحث مىكنيم . آنگاه شيخ مقدار بيشترى در بارهء حركت بحث مىكند .\r\nسؤال : كسانى مثل دكارت نظرياتى شبيه متكلمين در اين مورد دارند . مثلًا دكارت مىگويد كه اصل عليت مادر همهء اصول در جهان است و قانون فكر ماست ، ولى وقتى به خدا مىرسيم از طريق خداست كه مىدانيم اين اصل وجوددارد . بنابراين اصل عليت در خود خداوند راه ندارد .\r\n\r\n\r\n\r\n\r\n","description":"","footnote":"\r\n( 1 ) . در بعضى نسخه‌ها « أنّ » است و شايد صحيح آن « أنّها » باشد و يا اينكه مثلًا به جاى « أنّه » « أنّ لها » باشد .\r\n( 2 ) . اين كلمه را « مُوجَبة » نخوانيد ، « مُوجِبة » است . مىگويند اين كلمه از آن مواردى است كه خيلى سرها را به باد داده است . حكما تعبيرشان اين است كه واجب‌الوجود فاعل موجِب است . كسانى « موجِب » را « موجَب » خوانده‌اند و بعد هم تقريباً [ سرشان را بر باد داده‌اند . 
  ]\r\n","page_name":" 384 ","page_number":384},
  {"content":"\r\n\r\nاستاد : كما اينكه وجود داشتن خود خدا را با خود خدا مىفهميم ؛ يعنى اگر خدا نبود ما نبوديم و اگر ما نبوديم نمىفهميديم كه خدا يعنى چه . ولى در عين حال اين معنايش اين نيست كه پس دربارهء خداوند صفت « علت » صدق نمىكند . متكلمين مىگويند كه خدا را بايد فاعل ناميد نه علت . آنها مىگويند اگر گفتيم خداوند علت است ، لازمهء علت ايجاب كردن است و لازمهء ايجاب موجِب بودن است ، و از اينجا چنين نتيجه مىگيرند كه لازمهء موجِب بودن موجَب بودن است .\r\nسؤال : اين كه مىگوييم هر متحركى محركى دارد ، قهراً بايد به جايى برسيم كه بگوييم اين متحرك بالذات است ؛ يا اينكه مطابق فرمودهء شما محركى باشد كه متحرك نباشد . اگر آن را متحرك بالذات هم بگيريم باز هم علت براى اين حادثها مىشود .\r\nاستاد : حالا اين بيان شما در مورد متحرك بالذات را دو جور مىتوانيم معنى كنيم : يكى به اين معنى كه حركت را قبول مىكند بدون اينكه حركت را از جايى بپذيرد . اين را مىگويند محال است . يك معناى ديگرى هم براى متحرك بالذات داريم و آن همان معنايى است كه ملاصدرا در حركت جوهريه گفته است .\r\n- منظور من اين است كه متحرك باشد بدون اينكه محرك داشته باشد .\r\nاستاد : همين را مىگويند محال است و ثابت هم مىكنند و خيلى جدى هم مىگويند محال است . اين نظرياتى كه امروز در باب قانون جبر در حركت مىگويند ، فلاسفه رد نمىكنند .\r\nسؤال : اينكه فرموديد هر حركت يك جنبهء ثابت دارد و يك جنبهء متغير ، [ چگونه آن حركتِ دائم از جنبهء متغير سبب ايجاد حادثات مىشود ؟ 
  ] استاد : آن كه حركت مىكند يك جنبهء متغير دارد و دائماً وضع و نسبتش با عالم تغيير مىكند . مثلًا در يك لحظه خورشيد در يك جا و ماه در جاى ديگر و ستاره‌ها\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nهم در جاى ديگر قرار گرفته‌اند . در لحظهء بعد اين وضع عوض مىشود و همين تغيير سبب حوادثى مىشود . اگر همهء موجودات عالم در يك جا ايستاده بودند و خورشيد هميشه به يك نقطه مىتابيد و ماه هم به يك نقطه و ستاره‌ها هم به يك نقطه ، هيچ امر حادثى در عالم پيدا نمىشد . ولى اينها دائماً جا عوض مىكنند و همين سبب تكوّن مواليد مىشود ؛ يعنى اين نسبت متغيرى كه به عقيدهء قدما فلك با مادون خود دارد منشأ حوادث مىشود . اينكه قدما افلاك را « آباء سبعه » ( يعنى پدرهاى هفتگانه ) مىناميدند و عناصر را « امهات اربعه » ( يعنى مادرهاى چهارگانه ) مىناميدند روى همين حساب بود ؛ مىگفتند كه اين حركت تدريجى فلك وضع را دائماً تغيير مىدهد ، وضع تابش نور را عوض مىكند و اين به دنبال خودش تغييرات ديگرى را ايجاد مىكند ؛ و شايد حركت هوا و باد و امثال آن را هم يك مقدار معلول همان مىدانستند . اين مثل يك نوع عمل لقاحى است [ كه ميان آن آباء و اين امهات صورت مىگيرد 
  ] و منشأ تغييراتى مىشود . . .\r\n- يعنى در واقع امر ، دو چيز ثابت هستند ولى نسبت به هم تغيير مىكنند .\r\nپس يك چيز نسبى است .\r\nاستاد : بسيار خوب ، پس نسبتها عوض مىشوند . همين نسبتها كه عوض شوند شرايط تغيير مىكند . همين تغيير نسبتها شرايط را دائماً عوض مىكند . مثلًا ما الآن در يك حال و شرايط خاصى هستيم كه يك ساعت قبل چنين نبوديم و يك ساعت بعد هم همين گونه نخواهيم بود .\r\n- بدين ترتيب آنچه كه به علت اصلى برمىگردد جنبهء ثبوت است .\r\nاستاد : بله ، از جنبهء ثباتشان و از جنبهء ايجادشان به او مربوط مىشوند . ولى از جنبهء نسبتهاى متغير ، با مادون و اشياء مربوط مىباشند .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nادامهء بحث ربط حادث به قديم « 1 »\r\nمسأله‌اى كه در اينجا مطرح است حتى اوسع از مسألهء ربط حادث به قديم است ، بلكه به طور كلى بحثى است مربوط به علت و معلول .\r\nيك وقت مسأله را چنين طرح مىكنيم : معلولاتى داريم كه حادثند و اين معلولها بدون شك منتهى مىشوند به ذات واجب‌الوجود كه قديم است . اين چگونه ممكن است ؟ چون يا اين است كه ذات واجب‌الوجود علت تامهء حادثات هست يا نيست .\r\nمىدانيم كه علت تامهء حادثات است ، پس چگونه معلولش از او انفكاك پيدا كرده است ؟ در اينجا يك جوابى داده شده كه : درست است كه همه معلول واجب هستند ، ولى معلول بلاواسطه نيستند .\r\nدر پاسخ مىتوان گفت : فرق نمىكند كه آنها را مستقيماً معلول بدانيم يا مع‌الواسطه ، بالاخره همان اشكال ربط حادث به قديم باقى مىماند .\r\n\r\n\r\n\r\n\r\n","description":"","footnote":"\r\n( 1 ) . [ ظاهراً استاد شهيد اين فصل را در سه جلسه بحث كرده‌اند ولى متأسفانه نوار جلسه دوم و سوم آن در دست نيست . به همين جهت اين دو جلسه با استفاده از دستنوشتهء شهيد قندى تنظيم شده است كه در يك بخش عرضه مىگردد . 
  ]\r\n","page_name":" 387 ","page_number":387},
  {"content":"\r\n\r\nالبته مىدانيم كه جوهر اين اشكال در اين مسأله است كه انفكاك معلول از علت تامه محال است .\r\nاينكه گفتيم دايرهء مسأله اوسع از ربط حادث به قديم است ، به اين جهت است كه اگر قديم هم نداشته باشيم باز هم اشكال باقى مىماند . لازمهء حدوث معلول حدوث علت و لازمهء قدم معلول قدم علت است .\r\nبعضى خواسته‌اند مشكل را اين گونه حل كنند كه علت و معلول نبايد از هم زماناً جدا باشند ، يعنى بايد اتصال زمانى داشته باشند . اگر اينطور باشد ما مىتوانيم رابطهء علت و معلول در حوادث عالم را توجيه كنيم .\r\nاين فرض از جنبه‌هايى غير قابل قبول است . اگر ما علت را علت اعدادى بدانيم مانعى ندارد . علت اعدادى شرط است نه علت حقيقى . علت حقيقى آن چيزى است كه مقتضى معلول باشد ، يعنى اوست كه وجوددهنده و ايجادكنندهء معلول است .\r\nانفكاك در علت ايجادى محال است . اما در علت اعدادى حتى انفكاك هم محال نيست .\r\n\r\nنظر فلاسفه در ربط حادث به قديم\r\nببينيم فلاسفه چه جواب داده‌اند ؟ شيخ مىگويد اگر علت فاعلى و قابلى داشته باشيم ولى معلول حادث نشده باشد ، ناچار كمبودى از نظر شرايط و فاعل بوده است ؛ و اگر معلول حادث شد دليل بر اين است كه آن كمبودى كه از ناحيه علت فاعلى يا قابلى بوده جبران شده است .\r\nحال آن شرط و جزئى كه نبود و حادث شد ، دو جور قابل فرض است : يكى اين كه حادث دفعى باشد و ديگرى اين كه تدريجى باشد . اگر دفعى باشد مشكل حل نمىشود چون نقل كلام به آن علت حادث دفعى مىكنيم .\r\nپس در ميان علل علتى هست كه حدوث تدريجى دارد . اگر علتى باشد كه حدوث تدريجى داشته باشد مشكل با آن حل مىشود چون در او هر جزءِ قبل شرط جزء بعدى است . اگر جسم ثقيلى از بالا سقوط كند ، نقاط بعدى حتماً و جبراً بعد از نقاط اول طى مىشوند . گذشت از هر مرحلهء قبلى شرط رسيدن به مرحلهء بعدى است . هر مرحله‌اى و هر مرتبه‌اى شرط مرتبهء بعد از خود است . اين اشتراط ، اتصال دارد . حركت ، خودش اتصال واحد است . قهراً اشتراط هم متصل واحد است . كأنّه\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nدر اينجا شرط و مشروط وعلت و معلول با هم متحدند ، همانطور كه وجود و عدم در حركت به هم آميخته‌اند .\r\nاگر مراتب خود مشروط را در نظر بگيريم بايد بگوييم علت تامه در زمان قبل وجود داشته ولى معلول او بعد پيدا شده است ، ولى هر مرحله ، علت قابلى مرحلهء بعدى است .\r\nانفصال در مراتب حركت وجود ندارد . شيخ و اتباع او از اين بيشتر پيش نرفته‌اند . به قول ملاصدرا اينها دو سلسله فرض كرده‌اند : يكى حركات ، و ديگرى مراتب قرب و بعد . مىگويند مثلا فرض كنيد كه طبيعت آتش اقتضاى احراق جسم قابل احتراق را دارد ، اما عمل آن مشروط به شرايطى است . مثلا جسم قابل احتراق نزديك باشد ، زيرا تأثيرات جسمانى بدون رابطه‌هاى خاص وضع و محاذات غيرممكن است ، و اين يك اصل است .\r\nآن وقت مىگويند كه حركات ، درجات قرب و بعد را تغيير مىدهند و با تغيير اين قرب و بعد تأثيرات پيدا مىشود .\r\nاز جمله نظرياتى كه صدرالمتألهين آورده اين است كه حركات عرضى نمىتوانند منشأ تأثيرات متوالى شوند ؛ و همين نظر سخن شيخ را ابطال مىكند . او مىگويد فقط بايد قائل شويم كه حركت جزء ذات طبيعت است ، يعنى طبيعت مساوى با حركت است ؛ كه اين خود دليلى مىشود بر حركت جوهريه در عالم .\r\nخلاصه اينكه : از نظر بوعلى اگر چيزى نبود و حادث شد حتماً قبلًا يكى از علل نبوده و گرنه محال است كه علت فاعلى و قابلى تمام باشد و معلول وجود نداشته باشد . حالا كه اين معلول حادث شده يا از آن جهت است كه علتش حادث شده ، يا اينكه قرب به علتش حادث شده ، كه گفتيم همين دومى است كه فقط با حركت بيان مىشود .\r\nما بيان ديگرى كرديم و گفتيم كه علتهاى موجود شده يا دفعىّالوجود هستند و يا تدريجىّالوجود . شيخ مىخواهد بگويد علتها دفعىّالوجود هستند ولى يك امر تدريجى هست كه رابط بين علل و معلولها مىباشد و آن رابط حركت است .\r\nبعد شيخ وارد تفصيل مطلب مىشود ولى در تفصيل ، از اين جهت چيز زيادترى ندارد . اما مطلب ديگرى را در اينجا مطرح كرده و يكى دو صفحه بحث كرده است .\r\nعلت تفصيل شيخ اين بوده كه در اينجا برخوردى ميان حكما و متكلمين و محدثين\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nبوده است .\r\n\r\nنظرات متكلمين در ربط حادث به قديم\r\nمتكلمين مىگويند اگر چيزى قديم باشد بىنياز از علت است . حكما مىگويند منافات ميان قديم بودن و مخلوق بودن نيست .\r\nمتكلمين مىگويند : « العالم متغير ، و كل متغير حادث ، فالعالم حادث . »\r\nحكما صورِ در مقابل ماده ، اعراضِ در مقابل جوهر ، و نفس را حادث مىدانند .\r\nدر واقع فقط ماده را قديم مىدانند .\r\nبه هر حال هر دو دسته دچار اشكال ربط حادث به قديم هستند . متكلمين كه كل عالم را حادث مىدانند و حكما كه صور و اعراض را حادث مىدانند ، ربط حادث به قديم را چگونه حل مىكنند ؟ متكلمين مىخواهند به شكلى جواب بدهند ؛ مى گويند كه اين حرف در فاعل بالجبر درست است نه در فاعل مختار كه فعل او از اراده است .\r\nحكما مىگويند كه ما نقل كلام به آن اراده مىكنيم . آيا آن اراده حادث است يا قديم ؟ بعضى طور ديگرى تعبير كرده‌اند ، گفته‌اند اراده قديم است و مراد حادث است .\r\nمثلا اراده مىكنيم كه امرى را يك سال بعد تحقق دهيم . اين هم حرف بىاساسى است . در هيچ موردى امكان ندارد كه بدون اينكه تغييرى در ناحيه فاعل يا قابل يا شرايط ديگر حاصل شود ، در معلول تغييرى صورت گيرد .\r\nبعضى مىگويند شايد مصلحتى بوده است كه اين مصلحت همان توقيت زمانى را توجيه مىكند .\r\nجوابش اين است كه مصلحت در داخل عالم معنى دارد نه در خارج عالم . مثلا اگر يك هدفى داشته باشيم و راههاى مختلفى پيش روى ما باشد ، انتخاب راهى كه ما را بهتر به هدف مىرساند مصلحت است . اما براى خلق عالم كه هنوز چيزى وجود ندارد ، حتى زمان هم وجود ندارد كه بگوييم عالم در اين زمان خلق شود يا در آن زمان .\r\nپس با توجه به اين كه واجب‌الوجود واجب من جميع الجهات است ، و با توجه به اين كه با فرض عدم عالم ، زمانى هم وجود ندارد و مصلحت معنى ندارد ، بيان متكلمين مردود است .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nحكما اشكال را با حركت حل مىكنند ؛ مىگويند علت فاعلى و علت قابلى هر دو وجود دارد و چون وضع و محاذات در عالم اجسام اهميت دارد [ حركت ، وضع و محاذات را تغيير مىدهد و اعراض و صور گوناگون پديد مىآيد . 
  ]\r\n\r\nمتن\r\nفنقول : إنك قد علمت أن كل حادث فله مادة : فإذا كان لم يحدث ثم حدث لم‌يخل ، إما أن تكون علتا الفاعلية و القابلية لم تكونا فحدثتا ، او كانتا ، و لكن كان الفاعل لا يحرك و القابل لايتحرك ، أو كان الفاعل و لم يكن القابل ، أو كان القابل و لم يكن الفاعل . و نقول قولا مجملا قبل العود إلى التفصيل ، إنه إذا كانت الأحوال من جهة العلل كما كانت و لم يحدث ألبتة أمر لم يكن ، كان وجوب كون الكائن عنها ، أو لا وجوبه ، على ما كان ؛ فلم يجز أن يحدث كائن ألبتة . . .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\nفصل ششم « 1 » : عنايت كيفيت دخول شر در قضاى الهى\r\n\r\nعنايت و حكمت خداوند\r\n\r\nمقدمه\r\nعنوان فصل چنين است : « فىالعناية و كيفية دخول الشر فى القضاء الالهى » . بحث دربارهء عنايت و چگونگى دخول شر در قضاى الهى است . اين عنوان خود كمى نيازمند به تفسير است . اين در واقع دو عنوان است اگرچه هردو به يكديگر مرتبطند :\r\nيكى « عنايت » و ديگرى « كيفيت دخول شر در قضاى الهى » و قهراً در اينجا بايد در رابطهء ميان اين دو عنوان در اين فصل بحث شود ، كه اين دو عنوان بايد هر دو به يك اصل برگردند ، يعنى بايد هر دو مرتبط باشند به يكديگر . اكنون ما از عنوان دوم يعنى « كيفيت دخول شر » بحث مىكنيم و بعد از « عنايت » .\r\nاز جمله مسائلى كه در « الهيات » مطرح است اين است كه شرور چگونه مقضىّ به قضاى الهى هستند ، يعنى چگونه قضا و قدر الهى به شرور تعلق گرفته است ؟ امر داير است ميان اين كه بگوييم شرور مقضىّ به قضاى الهى نيستند ، كه در اين صورت ناچاريم در عالم هستى به امورى قائل شويم كه اين امور فعل واجب تعالى نيستند و از دايرهء قضا و قدر الهى خارجند ، و چنين چيزى محال است ، يعنى ممكن نيست كه\r\n\r\n\r\n\r\n\r\n","description":"","footnote":"\r\n( 1 ) . [ استاد فصلهاى دوم تا پنجم را تدريس نفرموده و به فصل ششم پرداخته‌اند . 
  ]\r\n","page_name":" 392 ","page_number":392},
  {"content":"\r\n\r\nممكن‌الوجودى در عالم وجود پيدا كند و وجودش به واجب‌الوجود منتهى نشود ؛ و يا اين شرور مقضىّ قضاى الهى هستند . اگر مقضىّ قضاى الهى هستند چگونه با عنايت الهى و حكمت الهى سازگار است و به تعبير شايع چگونه با حكمت بالغهء پروردگار سازگار است ؟ عنايت و حكمت بالغهء پروردگار اقتضا مىكند كه آنچه وجود پيدا مىكند خير باشد نه شر .\r\nاگر بگوييم مقضى به قضاى الهى نيستند ، اين سؤال پيش مىآيد كه آيا اينها واجب‌الوجودند يا ممكن‌الوجود ؟ نمىشود گفت كه اين شرور واجب‌الوجودند ، قهراً ممكن‌الوجودند . اگر ممكن‌الوجودند بايد وجودشان به واجب‌الوجود منتهى بشود .\r\nواجب‌الوجود هم كه متعدد نيست و ادلهء توحيد اين امر را اثبات كرده است . پس اگر بگوييم به واجب‌الوجود منتهى نمىشود ، مسألهء ثنويت پيش مىآيد كه با ادلهء توحيد مخالف است ؛ و اگر بگوييم به ذات واجب‌الوجود واحد منتهى مىشود ، باز همين اشكال پيش مىآيد كه اين با حكمت بالغه چگونه سازگار است ؟ از اينجا معنى لفظ « عنايت » را مىتوانيم بفهميم و نيز رابطهء اين دو عنوان را خوب مىتوانيم درك كنيم :\r\n« فىالعناية و كيفية دخول الشر فىالقضاء الالهى » .\r\n\r\nمعنى « عنايت »\r\nتقريباً مىشود گفت كه لفظ « عنايت » با لفظ « حكمت » يكى است . ولى حكما بيشتر كلمهء « عنايت » را به كار مىبرند ، گاهى نيز هر دو را با يكديگر ، مثل آن شعر معروف مرحوم حاجى سبزوارى كه در باب « قسر » مىگويد :\r\n و القسر لا يكون دائماً كما * لم يك بالاكثر فلينحسما\r\nإذ مقتضى الحكمة و العناية * إيصال كل ممكن لغاية \r\nپس ما مىتوانيم عنايت را به همان حكمت يا حكمت بالغه تعريف كنيم . ولى اين باز تبديل لفظى به لفظ ديگر است و لفظ مفردى به لفظ مفرد ديگر . خود « حكمت » بالغه را هم بايد بيشتر شكافت و تعريف كرد .\r\nشيخ در « عنايت » سه مفهوم توأم با يكديگر را مىگنجاند . صدرالمتألهين هم در اسفار تقريباً همين تعريف شيخ را قبول كرده است « 1 » . اين سه مفهوم عبارتند از :\r\n\r\n\r\n\r\n\r\n","description":"","footnote":"\r\n( 1 ) . سؤال : در كداميك از مباحث اسفار ؟\r\nاستاد : در « الهيات » اسفار و تحت همين عنوان عنايت و كيفيت دخول شر ، در مباحث خير و شر در « الهيات بالمعنى الاخص » . در كتاب من جلد سوم مىشود ، ولى چون چاپ جديد را ندارم نمىدانم ، شايد جلد هفتم باشد . [ همان‌طور كه استاد فرموده‌اند ؛ اين بحث در جلد هفتم اسفار ، الموقف الثامن ، آمده است . 
  ]\r\n","page_name":" 393 ","page_number":393},
  {"content":"\r\n\r\n1 . علم به نظام خير .\r\n2 . علت بودن ذات واجب‌الوجود لذاته از براى همهء موجودات .\r\n3 . رضاى حق‌تعالى به نظام خير .\r\nپس در واقع اين جور مىشود : كون‌الواجب عالماً بنظام الخير و علة لنظام الخير و راضياً بنظام الخير ؛ ما به اين مىگوييم « عنايت » . از آن جهت كه مفهوم علم در آن هست عنايت را از باب علم و از مراتب علم مىنامند . مرحوم حاجى در شعر خود كه مىگويد :\r\n إذ يكشف الأشياءُ مرّاتٍ له * فذا مراتبٍ يبانُ علمه\r\nعنايةٌ و قلمٌ لوحٌ قضا * و قدرٌ سجلّ كونٍ يُرتضى « 1 » \r\nاولين مرتبهء علم الهى را « عنايت » مىنامند ، يعنى آن علمى كه مبدأ از براى همهء موجودات است ، علمى كه مقدم‌ترين علمهاست ، علمى كه مناط صدور موجودات و مبدأ صدور موجودات است .\r\nپس در تعريف شيخ ، عنايت عبارت است از : كون الواجب عالماً بنظام الخير لذاته و علةً لنظام الخير لذاته و راضياً بنظام الخير .\r\nدر اينجا قهراً بحث « شر » به اين صورت مطرح مىشود كه هر چيزى كه وجود پيدا مىكند بايد تحت عنايت حق تعالى باشد ، يعنى مشمول علم عنايى باشد . علم عنايى هم كه علم به نظام خير است . پس شر چگونه وجود پيدا مىكند ؟ حق تعالى راضى به نظام خير است ، آيا شر هم مرضىّ حق تعالى هست يا نيست ؟ اين راجع به كلمهء « عنايت » كه شيخ در اينجا بيش از اين دربارهء آن بحث نكرده است .\r\n\r\nمعنى « حكمت »\r\nاز اين مهمتر خود كلمهء « حكمت » است و حق اين بود كه اينها راجع به كلمهء « حكمت » بحث مىكردند ، چون همانطور كه گفتيم اگرچه بيشتر كلمهء « عنايت » را به\r\n\r\n\r\n\r\n\r\n","description":"","footnote":"\r\n( 1 ) . شرح منظومه سبزوارى ، المقصد الثالث ، الفريدة الثانية ، غرر فى مراتب علمه .\r\n","page_name":" 394 ","page_number":394},
  {"content":"\r\n\r\nكار مىبرند ولى در بسيارى از اوقات از كلمهء « حكمت » هم استفاده مىكنند ، مخصوصاً كه اين كلمه در معارف اسلامى آمده است و خداى متعال به صفت حكيم توصيف شده است . آنچه كه فلاسفه مىخواهند از كلمهء « عنايت » بفهمانند و برسانند ، در معارف اسلامى با كلمهء « حكمت » رسانده مىشود ، و بهتر اين بود كه روى كلمهء « حكمت » يك مقدارى فكر مىكردند و بيان مىنمودند .\r\nمن الآن يادم نمىآيد كه شيخ حكمت را در جايى تعريف كرده باشد ، ولى مرحوم آخوند در بعضى از كلماتش فىالجمله و به طور مختصر ، نه به طور مفصل ، مثلًا تحت عنوان « فىحكمته و هدايته » يا شبيه به چنين عنوانى در اسفار گفته است كه حكمت عبارت است از افضلِ علم به افضل معلوم و اتقان فعل ؛ يعنى دو عنصر را در اين تعريف وارد مىكند : يكى افضل علم به افضل معلوم ، و ديگرى اتقان صنع و اتقان فعل .\r\n\r\nمواضع فلاسفهء قديم و جديد در مسألهء عنايت و حكمت و شر\r\nدر اينجا اين موضوع را مخصوصاً توجه بفرماييد كه همين مسألهء عنايت و حكمت و شر از مسائل فوق‌العاده مهم در الهيات است و از آن جاهايى است كه برخورد خيلى شديدى ميان فلسفهء قديم و فلسفهء جديد هست ، يعنى از آن جاهايى است كه [ راهها كاملًا مختلف است . 
  ] راهى كه آنها رفته‌اند و بحث كرده‌اند به كلى با راهى كه اينها مىروند مغاير و مباين است . اين را بايد كاملًا توجه داشت و آن حلقهء اتصال و ارتباط را پيدا كرد .\r\nاين بحث در اينجا از جنبهء موضوع « شر » آمده است ، يعنى از جنبهء يك اشكال كه در اينجا مطرح شده كه شرور چگونه با عنايت الهى سازگارند .\r\nيك مسأله ديگرى هم هست كه اينجا فقط به آن اشاره كرده‌اند و از آن گذشته‌اند و زيادتر بحث نكرده‌اند . اين مسأله تنها به شرور مربوط نمىشود ، يعنى جنبهء منفى ندارد كه ما از جنبهء اشكال شرور بخواهيم قضيه را مطرح كنيم . اين مسأله در فلسفهء جديد خيلى مطرح شده است و هنوز هم كه هست دنياى اروپا تحت تأثير اين فكر است ، همان فكر معروفى كه از هيوم به اين طرف پيدا شده است . آن اشكال چنين است :\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n\r\nاشكال هيوم بر حكمت و عنايت الهى\r\nهميشه نظام موجودات دليل گرفته شده است بر وجود صانع حكيم . رايج‌ترين و عمومىترين ادلّه ، اگر نگوييم محكمترين ادلّه ، كه براى اثبات وجود خدا آورده مىشود دليل نظم است . مىگويند كه نظم در موجودات دلالت مىكند بر حكمت صانع ، بر عنايت صانع .\r\nهيوم آمده و يك كار به اصطلاح خيلى پر سروصدايى انجام داده است . او مطالبى تأليف كرد بر رد اين برهان و گفت كه اين برهان به هيچ شكلى بر صانع حكيم دلالت نمىكند . با اينكه خود هيوم يك آدم ماترياليست و مادى نبود و از نظر كليسايى شخصى با ايمان محسوب مىشد نه ملحد و ماترياليست ، ولى اين فكر و روش براى خود كليسا و بعد هم براى ديگران پيدا شد كه حساب علم و فلسفه از حساب دين و مذهب و ايمان جداست . ما به خدا ايمان داريم و دل ما به خدا ايمان دارد ، اما اگر كسى بخواهد از طريق علمى و فكرى و فلسفى خدا را اثبات كند ، به هيچ وجه مسأله قابل اثبات نيست .\r\nهيوم به صورتى خيلى قوى آمد و برهان نظم را رد كرد ؛ گفت كه اين نظام موجودات به هيچ وجه دلالت بر وجود صانع حكيم نمىكند ، بر خلاف آنچه كه اين همه افراد ديگر آمده‌اند و گفته‌اند كه دلالت مىكند . حالا نمىدانم كه در اين مورد كتابى نوشته است يا نه ، اگر هم نوشته باشد به فارسى ترجمه نشده است . يك كتابى از او ترجمه شده به نام « تاريخ طبيعى دين » كه آقاى دكتر عنايت ترجمه كرده است ، كه در بارهء تاريخ اديان است . نمىدانم آيا در قسمتهاى آخر آن كتاب به اين بحث رسيده و آن را مطرح كرده است يا نه . ولى امروز هر كتابى كه فرنگيها در باب فلسفهء دين مىنويسند ، اولين مسأله‌اى كه مطرح مىكنند همين حرف هيوم است كه آمده بر برهان نظم خدشه كرده و گفته است كه اين برهان به هيچ وجه بر خدا دلالت ندارد « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : اين نظر او در تاريخ فلسفه نيست ؟\r\nاستاد : چرا ، اجمالًا در تاريخ فلسفه هست نه به تفصيل . در شرح حالش مىنويسند كه او كتابى نوشت و به خاطر همين كتاب مورد حمله واقع شد و جرأت هم نكرد كه در زمان حيات خودش چاپ كند و از چاپ آن منصرف شد . اما در نزديكيهاى مرگ وصيت كرد كه بعد از مرگم آن را چاپ كنيد . بعد از مرگش كتاب را چاپ كردند . متن اصلى اين كتاب به انگليسى موجود است و نويسندگان در كتابهاى خود خيلى از آن نقل كرده‌اند . البته من فتوكپى يك كتابى را كه قسمتى از آن راجع به فلسفهء دين بود دارم كه همين نظريات هيوم در آنجا به طور مشروح منعكس شده . اين كتاب هنوز چاپ نشده و بعد هم نمىدانم چاپ بشود يا نشود . ولى درتاريخ فلسفه‌ها هرجا كه شرح حال هيوم باشد اين نظر او هم هست .\r\n","page_name":" 396 ","page_number":396},
  {"content":"\r\n\r\nاو آمد اين مسألهء حكمت و عنايت را رد كرد . قهراً حرف او دو بخش دارد : يك بخش آن مربوط به همين مسألهء شرور است . او مطرح كرد كه اگر صانع ناظم حكيمى در عالم مىبود اين‌همه شرور در عالم وجود نمىداشت .\r\nيك قسمت ديگرش هم اين بود كه او كوشش كرد جنبه‌هاى مثبت برهان نظم را بگيرد و آن جنبه‌هاى مثبت را از دليل بودن بيندازد ، براى اينكه اگر اين جهت را بحث نمىكرد و از اعتبار نمىانداخت ، ممكن بود كه بگويند حالا اينجا در مسألهء شرور يك معمايى است و نمىدانيم رازش چيست ؛ يعنى ما از يك طرف در كار عالم آثار نظم را در كمال دقت مىبينيم به طورى كه نمىتوانيم جز اين توجيه كنيم كه صانع عالَم حكيم است ، و از طرف ديگر بعضى از چيزها هم ديده مىشود كه بر خلاف حكمت است و جوابى ندارد و غير قابل حل است . ممكن است كسى آثار نظم را بيشتر قبول كند و در مورد امور خلاف حكمت بگويد كه ما نمىدانيم راز آن چيست و نمىتوانيم آن را حل كنيم .\r\nهيوم مىخواهد برعكس روش الهيون عمل كند . الهيون دليل بودن برهان نظم را قبول كرده‌اند و مسألهء شرور را به عنوان يك مشكل مطرح كرده و به حل آن پرداختند ، در حالى كه او مسألهء شرور را قبول مىكند و در صدد رد جنبه‌هاى مثبت برهان نظم برمىآيد . من كه بيشتر دلم مىخواست بحث خير و شر را عنوان كنيم براى اين بود كه با توجه به حرفهاى اينها ، كه در كتابهاى ما به تفصيل نيامده است ، قضايا را بيان كنيم و آنها را حل كنيم . به همين جهت اگرچه مطلب كتاب دو سه ورق بيشتر نيست ، اما اگر برسيم كمى مفصلتر بحث كنيم بهتر است .\r\n\r\nتفاوت حكمت در خداوند و حكمت در انسان\r\nفرنگيها ، از هيوم گرفته تا غير هيوم ، عموماً طرحى براى برهان نظم ريخته‌اند كه ناظم بودن خداوند از قبيل ناظم بودن انسان و صانع بودن خداوند از قبيل صانع بودن انسان و حكيم بودن خداوند از قبيل حكيم بودن انسان فرض شده است ؛ چگونه ؟ به اين صورت كه الآن بيان مىكنيم . توجه كنيد كه روح مطلب در همين جاست . ببينيم\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nانسان حكيم چه انسانى است ؟\r\n\r\nانسان حكيم\r\n9 انسان حكيم انسانى است كه اگر مىخواهد كارى را انجام دهد بهترين طرحها را در ذهن خودش براى آن كار مىريزد و بهترين نقشه‌ها را براى آن طرح مىنمايد .\r\nفرق انسان حكيم و غير حكيم در اين جهت است . انسان حكيم انسانى است كه بهترين طرحها را تهيه كند . كدام طرح بهترين طرحهاست ؟ از آنجا كه يك مقصد و مقصودى در كار است ناچار بايد بهترين مقصودها را انتخاب كرده باشد و بهترين شكلها و راههاى رسيدن به آن مقصود را هم انتخاب كرده باشد . آن وقت ما چنين كسى را « حكيم » مىگوييم .\r\nپس حكيم بودن يك انسان به اين است كه در انتخاب مقصد بهترين مقاصد و اشرف مقاصد و افضل غايات را انتخاب كند و براى رسيدن به آن افضل غايات و اشرف مقاصد متقن‌ترين راهها و بهترين وسيله‌ها را برگزيند . اين است كه در معنى حكمت ، هم عنصر علم وارد مىشود و هم عنصر عمل . براى انتخاب بهترين مقصدها كشف آن مقصد لازم است . پس عنصر علم و عنصر اراده ، و عنصر كشف و عنصر عمل هردو هست ؛ هم علم هست و هم عمل و كار . پس حكمت در مورد انسانها چنين است .\r\nسؤال : اين بهترين بودن هم شرط مصلحت است ؟ استاد : بله ، معناى « مصلحت » همين است ، براى اينكه اگر انسان در ميان دو مقصد قرار بگيرد كه يكى مقصد اعلى باشد و ديگرى مقصد ادنى ، اگر مقصد اعلى را برگزيند حكيمانه است . مقصد ادنى فى حد ذاته نسبت به عدم انتخاب هر دو راه حَسَن است ، اما اگر مقصد اعلى هم در كار باشد آن مقصد احسن است و انتخاب مقصد ادنى در اين صورت حكيمانه نيست . ممكن است راههاى رسيدن به مقصد اعلى متعدد باشد ، مثلًا يكى بهترين و محكمترين و نزديكترين راه باشد و ديگرى دورترين و سست‌ترين راه . باز هم حكمت اقتضا مىكند كه [ انسان 
  ] افضل طرق را انتخاب كند و برود . اين ، معنى حكمت در انسان است .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n\r\nبرداشت فلاسفهء غرب از حكمت خداوند\r\nفلاسفهء غرب قهراً براى خدا چنين مطلبى را فكر كرده و درنظر گرفته‌اند : وقتى كه خداوند خواست عالم را خلق كند ، از خلق عالم مقصدى داشته است ، اگر مقصدى نداشته باشد حكيم نيست . پس در واقع خلقت عالم براى رسيدن به يك مقصدى است . بنابراين بايد مقصدى يا مقصدهايى در كار باشد ، در خلقت آدم يا به طور كلى در خلقت هر شئ بايد مقصدى در كار باشد . همين سؤالى كه هميشه مطرح مىكنند و مىگويند : خدا براى چه اين را خلق كرد ؟ براى چه آن را خلق كرد ؟ اين يك سؤال خيلى عامى است كه در واقع همان مفهوم « حكمت » را مىخواهند توجيه كنند .\r\nمىگويند كه خدا حكيم است و آن كه حكيم است كار را براى غايت و مقصدى انجام مىدهد . حالا خدا انسان را براى چه خلق كرده است ؟ زمين را براى چه خلق كرده است ، چه مقصدى در كار بوده است ؟ آيا بهترين مقصد همين بوده كه اينها را خلق كند ؟ آيا براى او يك جور ديگر هم ممكن بوده است ؟ در اينجا درمواردى مىگويند : حالا كه چنين مقصدى در كار است ، پس چرا فلان شئ خلق شده كه بر ضد آن مقصد است ؟ چرا بيمارى خلق شده ؟ اگر مقصود حيات انسان و كمال انسان است چرا بيمارى آفريده شده است كه بر ضد اين مقصد است ؟ پس مسأله به اين صورت طرح مىشود كه خدا بايد يك طرح ذهنى و يك طرح قبلى براى خلقت اشياء داشته باشد كه بر طبق آن طرح قبلى و طرح ذهنى اشياء را خلق كرده باشد . آن طرح هم بايد بر اساس انتخاب يك مقصد و براى رسيدن به يك هدف باشد و همه چيز هم بايد با آن مقصد متناسب باشد .\r\nاين ، اساس فكر اينهاست كه بر اين اساس آمده‌اند و اشكال كرده‌اند . حرفهاى هيوم هم بعد از اين است كه اصل مطلب را به همين شكل قبول كرده و در ذهنش غير از اين طرح چيزى نبوده است . بعد آمده و گفته است كه ببينيم آيا اين نظام موجود درعالم دلالت مىكند بر وجود يك ناظم حكيم يا نه ؟ بعد گفته است كه اصلا راه دلالت چيست ؟ و خود گفته است كه راه دلالت مقايسه‌اى است كه انسان ميان كار خودش و كار خدا برقرار مىكند و اين مقايسه صحيح نيست ؛ يعنى از نظر هيوم مبناى برهان نظم قياس گرفتن كار خدا با كار انسان است و اين قياس گرفتن صحيح نيست . تقريباً همهء حرف هيوم همين است .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\nطرح صحيح حكمت خداوند : خدا فاعل بالقصد نيست\r\nما اينجا در حرفهاى حكماى خودمان با يك مطالبى روبرو مىشويم كه اساساً در مخيلهء آن غربيها خطور نمىكرده است . آن مطلب اين است كه اولا اينها يك اصل دارند ، و مكرر آن را گفته‌ايم ، كه واجب‌الوجود فاعل بالاراده است ولى فاعل بالقصد نيست .\r\nقصد يعنى اراده‌اى كه منبعث از يك داعى و يك انگيزه‌اى باشد كه آن انگيزه غير از ذات فاعل باشد . در واقع هر فاعل بالقصدى مفعول يك امر ديگر است ، يعنى تحت تأثير و تحت جبر يك شئ ديگر است و آن مسألهء غايت است .\r\nانسان كه فاعل بالقصد است هر كارى را كه اراده مىكند تحت تأثير انگيزه‌هايى است كه آن انگيزه‌ها انسان را وادار مىكنند ؛ يعنى آن انگيزه‌ها اين فاعل بالقوه را تبديل به فاعل بالفعل مىكنند . تا فاعل بالقوه نباشد ، تا ناقص نباشد ، تا قابليت محكوميت را نداشته باشد كه شيئى بر او حاكم باشد ، امكان ندارد كه انگيزه‌اى بر او حاكم باشد .\r\nبه اين جهت است كه گفته‌اند خدا فاعل بالقصد نيست ، و قهراً خداوند به اين معنا حكيم هم نيست ، به معناى اينكه مقصدى دارد و براى اينكه به آن مقصد برسد وسايلى را انتخاب مىكند و راهى را مىرود تا به آن مقصد برسد .\r\n\r\nعالى ، التفات به سافل پيدا نمىكند\r\nحكماى ما يك حرفى دارند كه همين حرف هضمش كمى مشكل بوده است و به موجب همان حرف حتى مورد تكفير يك‌عده هم واقع شده‌اند . گفته‌اند : « العالى لايلتفت الى السافل » عالى ، التفات به سافل پيدا نمىكند . مقصود اين است كه « العالى لايريد السافل » مقصد عالى هرگز سافل نيست . عالى ، مقصد سافل است نه سافل مقصدعالى .\r\nسؤال : گفته‌اندكه خداوند خودش ، هم مبدأ خودش است و هم‌معاد خودش .\r\nاستاد : بله ، همين طور است .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n\r\nطرح يك اشكال\r\nبر خود اين فلاسفه از راه ديگر ايراد وارد شده است كه اگر مطلب اين جور است كه واجب‌الوجود فاعل بالقصد نيست و العالى لايلتفت الى السافل ، پس ما اين نظام متقن حكيمانه را چگونه بايد توجيه كنيم و چگونه بايد توصيف كنيم ؟\r\n\r\nجواب\r\nفلاسفه در مقام جواب برآمده و گفته‌اند كه نظام حكيمانهء عالم توجيه مىپذيرد بدون آنكه نياز باشد كه عالى را ملتفت الى السافل بدانيم و سافل را مقصد عالى قرار دهيم . بيان فلاسفه در اينجا يك راه بسيار بسيار عالى و بسيار لطيفى است . ببينيد تفاوت حرف قدماى ما با حرف اين امروزيها تا كجاست ، از زمين تا آسمان است .\r\nامروزيها چنين فرض كرده‌اند كه اگر خدا حكيم باشد بايد به اين عالم التفات داشته باشد ، يعنى خدا بايد مانند يك انسان حكيم در اين عالم عمل كند ، در حالى كه نظام عالم چنين چيزى را نشان نمىدهد . پس اينها بحث خودشان را از نظام عالم شروع كرده‌اند و خواسته‌اند بگويند نظام عالم بر وجود چنين حكمتى دلالت نمىكند .\r\nفلاسفهء ما بر عكس اينها مىگويند كه علوّ ذات حق تعالى اقتضا مىكند كه سافل مقصد براى عالى واقع نشود و در عين حال نظام حكيمانه‌اى در عالم وجود دارد ؛ يعنى اين فلاسفه از خدا شروع كرده و به اين مطلب رسيده‌اند ، ولى آنها از طبيعت شروع كرده‌اند . حال ببينيم چگونه اين دو امر با يكديگر جمع مىشوند كه از يك طرف نظام حكيمانه‌اى هست و از طرف ديگر علوّ ذات حق تعالى چنين نظامى را اقتضا نمىكند . پس اشكال به اين صورت است .\r\nبه عبارت ديگر : امروزيها مىگويند اگر خدايى باشد بايد نظامى وجود داشته باشد ، و فلاسفه مىگويند چون خدا هست علىالقاعده نبايد چنين نظامى باشد ، پس چرا هست ؟ امروزيها مىگويند اگر خدايى مىبايد ، بايد نظامى هم مىبود ، ولى آنچنان نظامى كه دلالت بر وجود خداى حكيم كند نيست ، پس دليلى بر وجود خدا نيست . ولى فلاسفه مىگويند علوّ ذات حق تعالى التفات به سافل و مقصد بودن سافل را ايجاب نمىكند ، پس نمىبايست نظام حكيمانه‌اى در عالم باشد ، اما وجود نظام حكيمانه دلالت مىكند كه يك تدبيرى در كار عالم هست ، توجيه مطلب\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nچگونه است ؟\r\n\r\nتصوير نظام حكيمانهء عالم در نزد حكماى اسلامى\r\nاكنون خلاصهء مطلب حكماى خودمان را عرض مىكنم و بعد بايد به تفصيل وارد بشويم . آنها به اين شكل بيان مى كنند كه : نبايد خدا را با مخلوق قياس گرفت .\r\nحكمت در خدا غير از حكمت در انسان است . انسان حكيم يعنى انسانى كه كارى را براى رسيدن به غايتى انجام مىدهد ، افضل كارها را براى افضل مقاصد انجام مىدهد . اما خدا كه حكيم است يعنى موجودات را به غاياتشان مىرساند ، از افضل طرق به افضل غايات مىرساند . فرق است ميان آن كه بگوييم حكيم يعنى كسى كه براى رسيدن به بهترين مقصدها بهترين راه را انتخاب مىكند ، و اين كه بگوييم حكيم كسى است كه بهترين وضع را براى رساندن اشياء به مقاصدشان انتخاب مىكند . در اين مورد دوم خود حكيم را ذىغايت در نظر نگرفته‌ايم كه فاعل بالقصد شود . پس در يك مورد حكيم كسى است كه براى رسيدن خودش به غايتى كار مىكند ، و در مورد ديگر حكيم كسى است كه براى رسيدن چيز ديگرى به غايت كار مىكند .\r\n اذ مقتضى الحكمة و العناية * ايصال كلّ ممكن لغاية \r\nحكيم در مورد اول مثل كسى است كه چوبها را براى يك مقصدى كه نشستن باشد ترتيب و نظم مىدهد و صندلى مىسازد . در اين صورت مقصد مال چه كسى است ؟ كسى كه نظم‌دهنده و سازنده است . نظم دهنده نظر خودش را بر يك شئ تحميل مىكند براى اينكه خودش به يك مقصد برسد . نشستن روى صندلى مقصد صندلى نيست ، مقصد سازندهء صندلى است . اين ، سازندهء صندلى است كه به اين وسيله به اين مقصد نائل مىشود .\r\nاما حكيم در مورد دوم چنين نيست . صنع الهى با صنع بشرى فرق دارد . صنع الهى مثل درخت است كه اين درخت مقصدى دارد و به سوى مقصد بايد روانه باشد ، خداوند اين درخت را به مقصدش مىرساند . بنابراين خود طبيعت غايت دارد ، غايت از آن خود طبيعت است نه خدا . طبيعت اساساً غايت دارد ، و خدا حكيم است به اين معنى كه طبيعت را به غايات خودش مىرساند . حكمت الهى اقتضا مىكند كه اشياء به غايات خودشان برسند .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n\r\nهمهء اشياء غايت دارند و عاشق غايات خود هستند\r\nاگر چنين نظرى را بيان كنيم يك مسألهء ديگر پيش مىآيد و آن مسأله اين است كه ما بايد ناچار براى تمام ذرات عالم غايت و ميل رسيدن به آن غايت يعنى عشق رسيدن به آن غايت را فرض كنيم . واقعاً هم همين جور است . اينجاست كه يكى از عميق‌ترين مسائل پيدا مىشود كه در هر ذره‌اى از ذرات عالم ميل به كمال و ميل به غايت هست و اصلا نظام هستى يعنى نظام رساندن اشياء به غايات خود و نظام رساندن عاشقها به معشوقهاى خود ؛ يك چنين نظامى است .\r\n\r\nغايت و معشوق همهء اشياء خداوند است\r\nآنگاه اين مسأله پيش مىآيد كه اين عشق از كجا پيدا شده است ؟ توجيه عشق چگونه است ؟ در اينجا قدما يك نظرى دارند و صدرالمتألهين هم يك نظر ديگرى دارد . بحث خيلى عالى و خوب و لطيفى مطرح مىشود . قدما همين اندازه مىگفتند كه هر موجودى بالفطره عشق به ذات خود و كمالات خود دارد . ولى صدرالمتألهين مىگويد اين كافى نيست ، بلكه هر موجودى بالذات عشق به ذات خود و به كمالات خود و عشق به علت موجدهء خود دارد و چون علت همهء اشياء ذات واجب تعالى است [ پس او معشوق و غايت همهء موجودات است . 
  ] اين غايت حقيقى و اصيل كه بر همهء ذرات عالم حكمفرماست همان است كه « فطرت الهى » ناميده مىشود ، ( أَفَغَيْرَ دينِ اللَّهِ يَبْغونَ وَ لَهُ أَسْلَمَ مَنْ فِى السَّمواتِ وَ الْأَرْضِ ) « 1 » . اين است كه در هر ذره‌اى از ذرات موجودات ميل به تشبه به كمال مطلق است . اگر هر موجودى كمال خودش راجستجو مىكند ، اين جستجوى كمال براى اين است كه مىخواهد به علت خودش نزديك بشود ، به علت خودش متشبّه بشود . پس مسأله به اين شكل حل مىشود كه غايت همهء اشياء خداوند است .\r\nدر اين صورت وقتى كه گفته مىشود حكمت خلقت فلان شئ چيست ، دو منظور ممكن است در نظر باشد : يك وقت مىگوييم حكمت خودِ خالق ، يعنى آن خالق چه منظورى براى خود در خلقت اين دارد ؟ جواب اين است كه هيچ منظورى\r\n\r\n\r\n\r\n\r\n","description":"","footnote":"\r\n( 1 ) . آل عمران / 83 .\r\n","page_name":" 403 ","page_number":403},
  {"content":"\r\n\r\nندارد ؛ و يك وقت مىگوييم اين شئ در ذات خود چه مقصدى دارد ؟ اين سخن درست است و معنى حكمت اين است كه خداوند اين موجود را براى مقصد خود آن موجود آفريده است و در [ راه 
  ] مقصد خودش قرار داده است .\r\nبه اين‌بيان است كه مسألهء نظام عجيب موجودات حل مىشود بدون آنكه به صورت التفات عالى به سافل باشد ، زيرا اگر به صورت التفات عالى به سافل باشد ، خداوند حكم يك نجار يا آهنگر و يا يك مكانيسين را به خود مىگيرد كه مثل يك صنعتگر اين نظام طبيعت را پس و پيش مىكند براى هدف خود . تمام تصور فرنگيها در باب برهان نظم همين است و بس ، و غير از اين فكرى ندارند و خيال كرده‌اند كه معنى ناظم بودن خدا فقط اين است كه مثل يك نجار يا صنعتگر [ به ملائكه دستور مىدهد 
  ] و ملائكه مىآيند اجزاء طبيعت را كه لَخت هستند يك ربط مكانيكى مىدهند ؛ يعنى كار قواى مابعدالطبيعه فقط اين باشد كه ميان اين اجزاء يك ربط مكانيكى برقرار كنند . اساس اين فكر كه هيوم بر آن اساس سخن گفته ، غلط است .\r\nبلكه معنى صانع بودن و حكيم بودن و عنايت داشتن خداوند چيز ديگرى است ، كه دامنهء اين بحث خيلى وسيع است و بايد روى آن بحث كنيم .\r\nعرض مىكنم كه اصول اين حرفها در كلمات قدماى ما آمده و خيلى عالى هم آمده‌است . حق اين بود كه بحث حكمت را بيش از اين طرح مىكردند ، و آن مقدارى كه بايد بحث شود بدان نپرداخته‌اند . به همين جهت باز هم شايد جا دارد كه بحث شود . در تفسير الميزان يك جاهايى به صورت متفرقه اين مبحث آمده است ، ولى آن هم نه خوب و كامل . چون اين مطلب از مدتها قبل مورد توجه من بود و چون مسألهء معاد هم به همين مسألهء حكمت و عنايت بستگى دارد ، خيلى دنبال اين بحث بودم .\r\nدر تفسير الميزان در حدود ده جا و در هر جا به صورت ناقص در اين مورد بحث شده است كه غالباً در مباحث مربوط به معاد بوده است . چند تا بحث هم در جاهاى ديگر دارند كه يكى در ذيل آيهء « لا يُسْئَلُ عَمّا يَفْعَلُ وَ هُمْ يُسْئَلونَ » « 1 » مىباشد . بحث ايشان ذيل اين آيه ، دقيق و شايد از يك نظر اشتباه باشد . ايشان بحث را به شكل ديگرى غير از شكلى كه متكلمين طرح كرده‌اند مطرح مىكنند ، چون متكلمين هم روى اين قضيه نظر دارند و بحث دارند و حكمت را به صورت خاصى مطرح\r\n\r\n\r\n\r\n\r\n","description":"","footnote":"\r\n( 1 ) . انبياء / 23 .\r\n","page_name":" 404 ","page_number":404},
  {"content":"\r\n\r\nمىكنند ، كه در جلسات آينده به شرح همه مىپردازيم ، شايد بتوانيم يك چيز مرتب و منقّحى به دست دهيم .\r\nسؤال : معمولًا وقتى سؤال مىشود كه چرا خداوند اين موجودات را آفريد ، همين جوابى را كه شما فرموديد مىدهند كه حكمت دربارهء خداوند معنايش اين است كه موجودات را به سوى غايتى كه دارند هدايت كند و برساند . بعد اين سؤال مطرح مىشود كه اصلًا مجموع اين كار چرا ؟ استاد : همهء اينها در بحثهاى آينده مىآيد و همه را بحث مىكنيم .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\n\r\nادامهء بحث در حكمت و عنايت حق تعالى\r\nگفتيم كه در اينجا بحثى را مطرح كرده‌اند تحت عنوان « فى العناية و كيفية دخول الشر فى القضاء الالهى » كه اگرچه ظاهر مطلب دو عنوان است : يكى بحث دربارهء عنايت و به تعبير ديگر حكمت ، و ديگرى بحث در بارهء دخول شر در قضاى الهى ، ولى به هم مربوط هستند . چون مسألهء دخول شر در قضاى الهى ممكن است اين شبهه را پيش آورد كه با عنايت و حكمت بالغهء خداوند مباينتى دارد ، پس اين دو مطلب متغاير و متباين بايد حل شود .\r\n\r\nبررسى مجدد معنى حكمت و عنايت\r\nگفتيم كه اول بايد ببينيم اين حكما « عنايت » را چگونه تعريف مىكنند . شيخ عنايت را چنين تعريف كرد كه عالم بودن ذات حق به نظام احسن و مبدأ بودنش براى نظام احسن و راضى بودنش به نظام احسن همان عنايت حق تعالى است . سه عنصر را در مفهوم « عنايت » وارد كرده‌اند ؛ و گفتيم كه اصطلاح « عنايت » اصطلاح خاصى است كه فلاسفه آورده‌اند و درست هم روشن نيست كه چرا اينها اين اصطلاح را انتخاب كرده‌اند ، در صورتى كه كلمهء « حكمت » كه خودشان هم گاهى\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nآن را در رديف « عنايت » به كار مىبرند مناسبتر بود ، زيرا هم مفهومش از نظر معنى عرفى و لغوى روشنتر است و هم اينكه يك اصطلاح رايج در معارف اسلامى است .\r\nدربارهء ذات حق گاهى مىگوييم ذات حق عليم است ، صفت علم را برايش اثبات مىكنيم . علم در مقابل جهل است ، اينكه به چيزى از واقعيتها جاهل نباشد و چيزى از او مخفى نباشد ( لا يَعْزُبُ عَنْهُ مِثْقالُ ذَرَّةٍ فِى السَّمواتِ وَ لا فِى الْارْضِ ) « 1 » . اين مناط علم است .\r\nگاهى صفت صانع بودن يا خالق بودن يا علت بودن را برايش ذكر مىكنيم ، مىگوييم واجب تعالى مبدأ همهء اشياء است ، خالق همهء اشياء است ، فاعل همهء اشياء است ، صانع همهء اشياء است ، به هر تعبيرى كه بخواهيم بيان كنيم .\r\nگاهى صفت اراده براى خداوند ذكر مىكنيم ، يعنى مىگوييم حق تعالى اشياء را به ارادهء خودش به وجود آورده است ، اشياء با مشيت حق به وجود آمده‌اند ، در مقابل اينكه اشياء مثلًا از يك مبدأ بلا مشيّت صادر شوند .\r\nاما وقتى عنايت يا حكمت را براى خداوند ذكر مىكنيم ، آيا صرف مفهوم عليم بودن را مىخواهيم بيان كنيم ؟ نه ، عليم بودن به همه چيز ولو آنكه بگوييم بكلّ شئ عليم ، كافى نيست براى اينكه مفهوم حكيم بودن صدق كند . آيا وقتى مىگوييم حكيم ، صرف فاعل همهء اشياء بودن را مىخواهيم بگوييم ؟ نه . پس صرف عالم بودن مناط حكيم بودن نيست و صرف فاعل بودن مناط حكيم بودن نيست ، كما اينكه صرف مريد بودن هم ملاك حكيم بودن نيست . پس حكيم بودن چيست ؟ حكيم بودن ريشه‌اى در علم دارد و ريشه‌اى در فاعليت و ريشه‌اى هم در اراده ، اما نه اينكه اگر مجموع اينها را روى يكديگر بگذاريم حكمت بشود . نمىشود گفت حكيم يعنى عليمِ فاعلِ مريد . ممكن است كه براى ذاتى عليمِ مريدِ فاعل را فرض كنيم ولى درعين حال حكيم بودن را براى او اثبات نكنيم . پس حكيم بودن چيست ؟\r\nاين است كه تعريف حكيم بودن كمى مشكل مىشود . حالا بايد جستجو كنيم و يك تعريف رسايى برايش پيدا كنيم . اين كار را فلاسفه آنچنانكه بايد نكرده‌اند . پس اساساً دنبال لغت حكيم برويم و ببينيم كه اين لغت كه حس مىكنيم با عليم بودن و فاعل بودن و مريد بودن قرابتى دارد ولى در عين حال هيچكدام نيست و مجموع بايد\r\n\r\n\r\n\r\n\r\n","description":"","footnote":"\r\n( 1 ) . سبأ / 3 .\r\n","page_name":" 407 ","page_number":407},
  {"content":"\r\n\r\nاينها هم نيست ، به چه معناست .\r\nما مىخواهيم معنى كلمهء « حكمت » را در لغت به دست بياوريم ، ببينيم در مورد انسانها به چه انسانى « حكيم » مىگويند ؟ كلمهء « حكيم » را در مورد انسانها به چه معنا به كار مىبرند ؟\r\n\r\nمعنى « حكمت » در اصطلاح حكمت نظرى و حكمت عملى\r\nكلمهء « حكيم » گاهى در باب حكمت نظرى كه اصطلاح فلاسفه است به كار برده مىشود ، كه اين كمتر درعرف استعمال مىشود . در اين اصطلاح « حكيم » آن كسى است كه علم به حقايق اشياء دارد . علم به حقايق اشياء در واقع افضل علوم است .\r\nممكن است كه انسان دربارهء اشياء اطلاعاتى و علومى داشته باشد ، ولى اينها علم به حقايق اشياء نباشند . اگر علم به حقايق اشياء باشد ، آنچنان كه اشياء هستند ، در حكمت نظرى به آن « حكمت » مىگوييم . لهذا خود فلاسفه در باب حكمت نظرى مىگويند : « هى أفضل علم بأفضل معلوم » . البته اين تعبير ، به خصوص در حكمت الهى است .\r\nدر باب حكمت عملى كه اصلا كلمهء « حكيم » بيشتر در مورد انسان به كار مىرود ، اين اصطلاح نه فقط از جنبهء دانايى است ، بلكه مسألهء فعل هم در آن هست ؛ يعنى حكمت صرفاً دانش نيست ، شامل رفتار هم هست . در اين جور موارد ما به چه انسانى « حكيم » مىگوييم ؟ انسانى كه دركارها بهترين هدفها را در نظر بگيرد و بهترين هدفها را انتخاب كند ، يعنى هدف واقعى و حقيقى خودش را كشف كند و به دست بياورد ، و براى رسيدن به آن هدف بهترين وسائل را ، احسن وسائل را در نظر بگيرد و انتخاب كند . بنابراين به دست آوردن بهترين هدفها و بهترين وسيله‌ها براى رسيدن به آن هدفها را « روش حكيمانه » مىگوييم . دراين صورت آن سه عنصرى كه گفتيم ، در حكمت هست . علم هست ، اما هر علمى را « حكمت » نمىگوييم . هر انسانى را هم كه از روى يك نوع علم و دانايى عمل كند « حكيم » نمىگوييم ، بلكه اول مى خواهيم ببينيم اين انسان در كار خودش چگونه هدفهايى را انتخاب كرده است ؛ و لهذا ممكن است يك آدمى خيلى باهوش و خيلى دقيق باشد ولى هدفهايش عقل‌پسند نباشد . ما اين را « حكيم » نمىگوييم و رفتارش را حكيمانه نمىدانيم . پس مىبينيد كه درمفهوم « حكمت » دانايى هست . اما نه هر دانايى ، آن\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nدانايى كه به فاضل‌ترين معلومات درمقام عمل تعلق بگيرد . همانطور كه در حكمت نظرى گفتيم كه به هر علمى دربارهء خارج « حكمت » نمىگوييم ، بلكه علم به فاضل‌ترين معلومات و شريف‌ترين معلومات در جهان را حكمت نظرى مىگوييم ، در اينجا هم علم به شريف‌ترين امور عملى را « حكمت عملى » مىگوييم . امور عملى يعنى امورى كه مربوط به اهداف انسان يا وسائل انسان است . علم به شريف‌ترين هدفها و شريف‌ترين وسائل را « حكمت » مىگوييم .\r\nپس [ در حكمت 
  ] علم هست اما نه هر علمى . در مفهوم اين علم بهترين علوم و بهترين معلومات هست ، همانطور كه در حكمت نظرى هم اين كلمهء « بهترين » وجود داشت . در آنجا دانستن بهترين چيزهايى كه بايد دانست [ بود 
  ] و در اينجا دانستن بهترين هدفهايى كه بايد به دست آورد و بهترين كارهايى كه بايد انجام داد .\r\nدر اينجا كه مىگوييم دانستن بهترين كارهايى كه بايد انجام داد ، مفهوم فاعليت هم در آن هست . بنابراين صرف دانستن را « حكمت » نمىگوييم . هم دانستن است و هم بر طبق آن دانستن رفتار كردن است . در اين صورت در آن ، عليت و مبدئيت و فاعليت نيز مىباشد و قهراً اراده هم در آن هست . دانستن بهترين هدفها و انجام دادن آنچه كه مىداند ، از روى اراده .\r\n\r\nحكيم بودن خداوند در فعل و نظر\r\nاز جنبهء نظرى اگر بخواهيم بگوييم خداوند حكيم است ، به معناى اين است كه او عالم به حقايق اشياء است ، عالم به افضل معلومات است . البته او عالم به همه‌چيز است و از جمله عالم به افضل معلومات هم هست .\r\nدر حكمت عملى چطور ؟ يعنى اگر بخواهيم حكمت را به عنوان صفت پروردگار به كار ببريم چگونه مىتوانيم ؟ ناچار اين‌جور بايد بگوييم كه درميان مجموع كارهاى ممكن ، او افضل كارها را انجام مىدهد . معناى اين بيان چنين است كه نظام خلقت نظام احسن است ؛ يعنى درميان آنچه كه فرض مىشود و ممكن است و درميان همهء وجوهى كه فرض آنها امكان دارد ، نظام موجود احسن نظامات فرضى انسان است .\r\nبنابراين اگر ما حكمت را به معنى علم به نظام خير و نظام احسن و عليت براى اين نظام احسن و اراده و رضاى به اين نظام احسن تفسيركرديم ، با تحليل به چنين\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nنتيجه‌اى رسيده‌ايم و اين معنا را به دست آورده‌ايم ، چون ممكن است كسى بگويد شما از كجا مىگوييد كه كلمهء « عنايت » يا كلمهء « حكمت » به معنى علم به نظام احسن و فاعل و راضى بودن به نظام احسن است كه مىگوييد حكيم بودن خداوند به اين معناست كه كون الواجب عالماً بالنظام الأحسن و فاعلًا بالنظام الأحسن و راضياً بالنظام الاحسن ؟ اينها از كجا درآمده‌اند ؟ مىگوييم از اين ريشه‌ها در مىآيند .\r\nپس حكيم بودن حق تعالى با عليم يا خالق يا مريد بودن يا مجموع اينها فرق مىكند . اين قهراً يك مفهوم خاصى مىشود كه گسترده‌تر است . اين تعريفى بود كه ما از حكمت حق تعالى كرديم .\r\n\r\nتعريف كلامى حكمت\r\nممكن است كه ما كلمهء « حكمت » را يك جور ديگر هم معنى كنيم و بگوييم كه چه لزومى دارد كه حكمت را آن گونه معنى كنيم ؟ يك جور ديگر كه خيلى هم ساده‌تر است مىتوان « حكمت » را تعريف كرد ، كه معمولا هم اين‌جور تعريف مىكنند . مىگويند حكيم بودن از صفات فعل است ، چه در انسان و چه در غير انسان . حكيم بودن درمقابل عابث بودن و لاغى بودن است . اگر انسان كارى انجام دهد بدون داشتن يك هدف و يك غايت و بدون اينكه نتيجه‌اى از كار خود در نظر داشته باشد ، اين شخص را « عابث » و فعل او را « عبث » مىگوييم . ولى اگر كسى در كارش غايتى و هدفى داشته باشد فعل او را عبث نمىدانيم ، بلكه آن را حكيمانه مىدانيم . مثلا كسى را فرض كنيد كه حركت مىكند و به سوى يك چراغ مىرود براى اينكه درس بخواند . در اينجا كار او يك « براى » دارد . اگر بپرسند : لِمَ ؟ جواب مىدهد : براى فلان مصلحت ، چون بر اين كار يك مصلحت و يك فايده مترتب است . حالا ما اينجا مىگوييم مصلحت . ممكن است شما بگوييد مصلحت يعنى صلاح حال خود فاعل . اين فرقى نمىكند . چون بر اين كار يك مصلحت مترتب است ، اين را مىگوييم فعل صحيح و حكيمانه . اما اگر شما فرض كنيد كه كسى حركت مىكند بدون اينكه يك مقصدى داشته باشد و سر ساعت معينى خود را به يك نقطهء معين هم برساند ، مىگوييم اين كار عبث است ، يعنى بر اين كار مصلحت مترتب نيست .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nپس ممكن است كه به جاى آن راه پر پيچ‌وخم بگوييم كه حكمت در خداوند به معنى اين است كه هيچ كار عبث از او صادر نمىشود ، همهء كارهاى خداوند بر اساس يك مصلحت و غرض است ، و حكيم بودن خداوند عبارةٌ اخرى از اين است كه بگوييم فعل اللَّه معلَّل به غرض است .\r\nآن وقت است كه آن بحث معروف متكلمين كه از قديم‌الايام ميان دو فرقهء معروف معتزله و اشاعره مطرح بوده است پيش مىآيد . معتزله معتقد بودند كه فعل اللَّه معلَّل به غرض است چون خدا حكيم است . اشاعره مىگفتند نمىشود كه فعل اللَّه معلَّل به غرض باشد چون اين بر خلاف علوّ ذات حق تعالى است .\r\nپس ممكن است گفته شود كه خوب است حكمت را اين جور تعريف كنيم :\r\nحكيم يعنى كسى كه فعلش داراى غرض و مصلحتى باشد ، و غير حكيم و عابث يعنى كسى كه فعلش بدون غرضى باشد .\r\n\r\nبررسى تعريف كلامى « حكمت »\r\nجواب مىدهيم كه : اين درست است و همين جور هم گفته‌اند و تعبير كلامى حكمت همين است ؛ يعنى تعريفى كه متكلم از « حكمت » مىكند همين است و راهش در تعريفات هم همين است ، ولى اگر همين را خوب بشكافيم در نهايت امر مجبوريم كه تعريف حكما را بگيريم . البته حكما به اين شكلى كه من تعريف كردم تعريف نكرده‌اند ، ولى حرفشان اگرچه به طور مجمل گفته‌اند همين است . آنچه كه ما در مقام تعريف « حكمت » به دست آورديم سخنى است كه شيخ در « تعليقات » گفته است . حتى در شفا هم به اين تعبير نيست . بعد هم مرحوم آخوند همان حرف شيخ را در اسفار آورده‌اند و چيز ديگرى نياورده‌اند .\r\nمىگوييم كه صرف معلل به غرض بودنِ فعل براى حكيم بودن كافى نيست ، براى اينكه ممكن است فعل معلل به غرض باشد در حالى كه غرضها متفاوت است ؛ يعنى گاهى انسان در ميان چند غرض و مصلحت قرار مىگيرد . هر مصلحت براى خودش يك غرض است . غرض و مصلحت يك چيز است . اگر انسان مصلحت بزرگتر را رها كرد و مصلحت كوچكتر را انتخاب كرد ، فعلش معلل به غرض است و عبث هم نمىباشد كه فعلش هيچ غايت و غرض و مصلحتى نداشته باشد ، ولى درعين حال از روى حكمت نيست ، براى اينكه مصلحت بزرگتر را رها كرده و مصلحت\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nكوچكتر را گرفته است . پس صرف اينكه فعل داراى غرض باشد كافى نيست ، بلكه بايد بگوييم بهترين مصلحتهاى ممكن و بهترين غرضهاى ممكن . بنابراين بايد وصف « افضل » كه الآن بيان كرديم ، در مفهوم آن گنجانده شود .\r\nحالا فرض كنيم كه انسانى در فعل خود بزرگترين مصلحتهاى ممكن را در نظر گرفت ، ولى راهى كه براى وصول به اين مصلحت انتخاب كرده است بهترين راه نيست ؛ [ اين هم حكيمانه نيست ، 
  ] زيرا راههاى انتخابى نيز گاهى مختلف است ؛ گاهى انسان بهترين و متقن‌ترين راه را انتخاب مىكند و گاهى غير متقن‌ترين آن را ؛ و نيز ممكن است راه ، مطمئن‌تر يا غير مطمئن‌تر و نزديكتر يا دور تر باشد . اين همان مسألهء اخفّ و اسهل است . هر چه خردمندى انسان اضافه شود ، براى مقاصد خودش از وسائلى كه بهتر و كاملتر و سريعتر به مقصود مىرساند استفاده مىكند ، راهى كه به يك معنا كم‌خرج‌تر باشد ، يعنى به كار كمتر نياز داشته باشد . اگر انسانى كه مقصد حكيمانه‌اى دارد ، براى رسيدن به آن مقصد ، اقرب طرق و نزديكترين راهها را انتخاب كند فعلش حكيمانه است ؛ ولى اگر براى رسيدن به مقصدش راه طولانى را انتخاب كند و يك دور طولانى را برود ، اگرچه مقصدش درست است ولى كارش سفيهانه است .\r\nقضيهء حماريه درهندسه همين است . در قديم مىگفتند كه الاغ هم اين موضوع را درك مىكند كه اقرب طرق خط مستقيم است . اگر الاغ در جايى باشد و علف را در جاى ديگرى بريزند و آن حيوان علف را در آنجا ببيند ، خط مستقيم را مىگيرد و مىرود ، نه اينكه يك خط منحنى را بگيرد ؛ درست روى خط مستقيم حركت مىكند و مىرود .\r\nپس صرف غرض داشتن - اىّ غرضٍ - و صرف خروج از عبث كافى نيست ، بلكه بايد گفت گرفتن مصلحت كوچكتر درميان دو مصلحت ، خودش عبث‌كارى است . در ميان راهها ، بهترين راهها را گذاشتن و بدترين راهها را انتخاب كردن نوعى بيهوده‌كارى است ، نوعى عبث‌كارى است . پس صرف اينكه غرض‌ٌمايى در كار باشد كافى نيست .\r\nپس برگشتيم به همان تعريف حكما كه گفتند حكمت عبارت است از علم به افضل امور و ارادهء آن و انجام همان افضل . پس مسألهء افضليت بايد مطرح شود .\r\nاينكه مىگويند حكمت عبارت از اين است كه فعل معلل به غرض باشد ، درست\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nاست . همان گونه كه گفتيم در فعل حكيمانه بهترين هدفها بايد انتخاب شود . همين خودش دلالت مىكند كه بايد غرضى در كار باشد . البته بايد توجه داشت كه در بعضى موارد ممكن است كه خود آن فعل عين غرض باشد ، كه اين يك مسألهء ديگرى است كه بايد به تدريج آن را مطرح كنيم . همانطور كه عرض كردم اين مسأله به صورتى است كه در كتب فلاسفه گاهى فقط يك كلمه‌اى دربارهء آن گفته شده و در اطرافش بسطى نداده‌اند ، به طورى كه براى يك شخص فيلسوف هم مطلب آنچنانكه بايد روشن نمىشود .\r\nسؤال : ممكن‌است در اينجا ايرادى به اين طرز بيان بگيرند و بگويند كه اين صفت فعل براى خدا نمىتواند باشد ، چون اگر تصور مذهبى را كنار بگذاريم ، در تصور فلسفى اصلا خدا بايد نظام احسن داشته باشد ، يعنى هر چه كه ايجاد كند نظام احسن است .\r\nاستاد : درست است . اين حرف شما شايد يك مطلبى داشته‌باشد كه حالا عرض مىكنم .\r\n\r\nنظر متكلمين در آيهء « لا يُسْئَلُ عَمّا يَفْعَلُ . . . »\r\nدر ضمن صحبتها گفتيم كه متكلمين در باب حكمت و غرض داشتن فعل خداوند بحث دارند . چون كلمهء « حكمت » در قرآن آمده است ، اشاعره آن را انكار نكرده‌اند ولى حكمت را چنين تفسير نمىكنند كه فعل خدا معلل به غرضى باشد . اما معتزله حكمت را همين‌جور تعريف كرده‌اند و گفته‌اند كه حكمت آن است كه فعل خداوند معلل به غرض است ، يعنى كارش براى فايده‌اى صورت مىگيرد . اين معنى حكمت است .\r\nدر قرآن در سورهء انبياء آمده است كه : « لا يُسْئَلُ عَمّا يَفْعَلُ وَ هُمْ يُسْئَلون » « 1 » از كار خداوند سؤال نمىشود كه چرا آن كار را كرد . واقع امر اين است كه كار خدا « چرا » ندارد . خدا در كار خودش مسؤول نيست ؛ آن ، مردم هستند كه در كار خود مسؤولند .\r\n\r\n\r\n\r\n\r\n","description":"","footnote":"\r\n( 1 ) انبياء / 23 .\r\n","page_name":" 413 ","page_number":413},
  {"content":"\r\n\r\nاين آيه از آياتى است كه از قديم‌الايام ميان مفسرين و بخصوص متكلمين مطرح بوده است كه چرا لايُسْئَلُ عَمّا يَفْعَلُ وَ هُمْ يُسْئَلون ؟ در بارهء اين آيه به گونه‌هاى مختلف اظهار نظر شده است .\r\n\r\nنظر اشاعره\r\nاشاعره چنين گفته‌اند كه سؤال هميشه از علت است . وقتى كه ما از فعل كسى سؤال مىكنيم ، معناى اين سؤال « لِمَ » است . « لايُسْئَلُ عَمّا يَفْعَلُ » يعنى ليس فى فعله لِمَ . اين معنايش اين است كه فعل او معلل به علتى نيست ، چرا كه اگر معلل به علتى باشد همان ، علت غايى و غرض است . پس اين آيه نظر ما را كه مىگوييم فعل اللّه معلل به لِمَ و معلل به غايت و غرض نيست ، تأييد مىكند . اين يك گونه تفسير است كه اينها كرده‌اند . مثلا فخر رازى كه روش اشعرى دارد چنين تفسير كرده است .\r\n\r\nنظر معتزله\r\nمعتزله آمده‌اند و جور ديگر تفسير كرده‌اند . ( مثلا زمخشرى در كشّاف روش معتزله را دارد و اين نظر را برگزيده است . ) گفته‌اند معنى « لايُسْئَلُ عَمّا يَفْعَلُ وَ هُمْ يُسْئَلونَ » اين نيست كه چون فعل او لِمَ ندارد سؤال نمىشود ؛ معنايش اين است كه در فعل او جايى براى سؤال نيست ، چون سؤال هميشه از وجه مصلحت وحكمت است . او فعل خالى از مصلحت ندارد كه جاى سؤال باشد . براى غير او كار عبث امكان و فرض دارد . براى يك انسان ممكن است كه كارش مبنى بر يك مصلحت باشد و ممكن است كه عبث باشد . به همين جهت جاى سؤال در كار انسان هست كه ببينيم اين كار بر وجه عبث صادر شد يا بر وجه حكمت ؟ اما چون دربارهء خداوند عبث تصور ندارد و همهء كارهاى او مبنى بر وجه مصلحت است ، از اين جهت لايُسْئَلُ . پس اين نه براى اين است كه فعل او غرض ندارد ، بلكه براى اين است كه فعل او محال است كه بىغرض باشد .\r\nاشاعره مىگويند از آن جهت كه غرض داشتن و مصلحت داشتن معلّليّت است و مربوط به بشر است لايُسْئَل . ولى معتزله مىگويند از آن جهت كه امكان ندارد غير از اين كه غرض و مصلحتى باشد ، جاى سؤال نيست ، چون مقصود از « سؤال » در اينجا سؤال اعتراضى است نه سؤال تفهيمى . سؤال تفهيمى مثل سؤالى است كه ملائكه از\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nخداوند كردند و گفتند : « أ تَجْعَلُ فيها مَنْ يُفْسِدُ فيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ . . . » « 1 » .\r\nسؤال : با اين بيان معتزله ، از خداوند سلب قدرت نمىشود ؟ چون مىگوييم محال است كه غير از اين باشد .\r\nاستاد : اشكال ندارد كه در مورد خدا بگوييم كه محال است . همانطور كه محال است كه خداوند جاهل باشد ، محال است كه خداوند عاجز باشد . آيا اين سلب قدرت است ؟ نه .\r\n\r\nوجه ديگرى در تفسير آيه : اين آيه ناظر به مسألهء عدل و ظلم است\r\nوجه ديگرى كه در اين آيه احتمال داده شده است اين است كه خداوند هرگونه تصرفى كه در عالم و مخلوقات بكند ، جاى سؤال به معنى اعتراض نيست . البته نه اعتراض به كار لغوى كه نبايست صورت مىگرفت ، بلكه اعتراض به كارى كه از حد و حريم خود تجاوز كرده و ظلم صورت گرفته است .\r\nيك وقت در مورد كارى سؤال مىشود كه چرا كردى ؟ يعنى چرا اين كار لغو و بيهوده را كردى ؟ يعنى او را ملامت مىكنيم از نظر خودش كه چرا كار بيهوده انجام داده‌اى ؟\r\nولى اگر به يك آدم متجاوز « چرا » بگوييد ، نمىخواهيد به بيهوده و بى غرض بودن كار او اعتراض كنيد . بلكه شما به اصل غرضش اعتراض داريد ، يعنى مىخواهيد بگوييد كه تو چرا رعايت اين حق را در اينجا نمىكنى ؟ مثلا مىگوييد :\r\nچرا به مال غير تجاوز كرده‌اى ؟ در اينجا نمىخواهيد بگوييد كه كار بيهوده كرده‌اى و از نظر خودت هيچ غرض و فايده‌اى نداشته است ؛ نه ، مقصود اين است كه چرا اين غرض را انتخاب كردى ؟ تو نبايد به سوى اين غرض و هدف مىرفتى ، چون اين نوع رفتن ظلم تلقى مىشود .\r\nبا اين تعبير ، آيه ناظر به مسألهء حكمت و عبث نيست ، ناظر به مسألهء عدل و ظلم است . از جنبهء عدل و ظلم معنى ندارد سؤال شود كه چرا خداوند چنين كارى كرده\r\n\r\n\r\n\r\n\r\n","description":"","footnote":"\r\n( 1 ) . بقره / 30 .\r\n","page_name":" 415 ","page_number":415},
  {"content":"\r\n\r\nاست ؛ براى اينكه خداوند مالك علىالاطلاق همهء عالم هستى است . مالكيتهايى كه در ميان مخلوقات و در عالم هستى هست ، در مقابل يكديگر درست است ، مالكيت شما در مقابل من و من در مقابل شما معنى دارد . من مالك كتاب خودم هستم و شما مالك كتاب خودتان ؛ يعنى شما اولويتى نسبت به آن كتاب داريد و من اولويتى نسبت به اين كتاب دارم . اگر من كتاب شما را بدون اجازهء شما تصرف كنم ظلم است ، و اگر شما هم بدون اجازهء من در كتاب من تصرف كنيد ظلم است . ولى آيا مىشود موجودى در يك چيزى نسبت به خدا اولويت پيدا كند ؟ آيا مىشود كسى چيزى داشته باشد كه در داشتن آن نسبت به خدا اولى باشد به طورى كه اگر خدا بخواهد در آن تصرف كند بايد مطابق ميل و رضاى صاحبش انجام دهد ؟ مثل اينكه كسى بگويد من حيات و زندگى دارم ، اگر خدا بخواهد اين زندگى را بدون اجازهء من از من بگيرد ، ظلم است ؛ او در مال من بدون رضا و اجازهء من تصرف كرده است . مثل آن كه گفته :\r\n خلقت من در جهان يك وصلهء ناجور بود * من به خود راضى نبودم خلقت من زور بود \r\nمن بايد خودم راضى باشم ؛ چرا من كه راضى نبودم مرا خلق كرد ؟\r\nاين يك حرف بى جا و بىمورد است . موجودات نسبت به هر چه مالك باشند ، خداوند - به تعبير اميرالمؤمنين عليه السلام - أملَك از آنهاست . هر چه را به موجود داده و به تمليك او در آورده ، در حالى است كه خداوند خود املك است . در اين صورت در قبال مالكيت او « لَيْسَ فِى الدّارِ غَيْرُهُ دَيّارٌ » يعنى در عرض او مالكى وجود ندارد .\r\nوقتى كه او مالك علىالاطلاق باشد و هيچ موجودى در عرض او هيچ حقى نداشته باشد ، آيا جاى سؤال هست كه كسى بگويد اين كار ظلم بود يا نبود ؟ اين است كه اگر با نظر دقيق بخواهيم توجه كنيم ، دربارهء خداوند فرض ظلم هم نمىشود ؛ يعنى يك كار را از آن جهت كه او مىكند چون در ملك خودش است ، بنابراين له تصرف فىما ملَك ، كيف شاء و بما شاء ، بل للّه الأمر جميعاً .\r\nيك داستانى در تفسير الميزان هست كه آن را از تفسير روح المعانى نقل مىكند .\r\nداستان خيلى جالبى است . اين داستان را در چاپ آخر عدل الهى آورده‌ام . مىگويد :\r\nسيف‌الدّوله حَمْدانى كه از ملوك آل حمدان بود و در حدود موصل و آنجاها حكومت مىكرد ، مرد دانش‌دوست و ادب‌پرورى بود . اصولًا دربار حَمْدانيها دربار\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nادب و شعر و اين امور بوده و خيلى ادبا را تشويق مىكردند . ابوفراس حَمْدانى شاعر خيلى زبردست و معروف عرب كه ضمناً شيعى هم هست و قصيده‌اى هم راجع به اهل بيت و غصب خلافت دارد - كه خيلى هم قصيدهء غرّائى است - از شاعران آن دوره بوده‌است . روزى سيف‌الدوله آمد و در محفل خودش كه محفل اهل ادب بود گفت يك بيتى ساخته‌ام و گمان نمىكنم كسى بتواند دنبالش را بياورد مگر ابوفراس :\r\n لَكَ جسمى تُعِلُّهُ * فَدَمى لا تُطِلُّهُ \r\nجسمم از آن توست و تو پىدرپى زجرش مىدهى ، اما خونم را يكباره نمىريزى ؛ شبيه آن تعبير كه گفت : « نه كُشى به تيغ هجرم نه به وصل مىرسانى » . ابوفراس فوراً گفت :\r\n قال إن كُنتُ مالِكاً * فَلِىَ الأمرُ كُلُّهُ \r\nمحبوب گفت : اگر من مالك تو هستم ، تمام اختيار به من تعلق دارد . چون و چرا در برابر مالك مطلق بى معنى است . پس اين سؤال ندارد ، لا يُسْئَلُ عَمّا يَفْعَلُ .\r\nپس بعضى آمده‌اند و آيهء « لا يُسْئَلُ عَمّا يَفْعَلُ » را بر اساس اصل مالكيت علىالاطلاق حق تعالى تفسير كرده‌اند و در واقع آيه را ناظر به مسألهء عدل و ظلم دانسته‌اند ، نه ناظر به مسألهء حكمت و عبث كه بحث معتزله و اشاعره بود .\r\n\r\nنظر علامه طباطبائى ( ره ) دربارهء آيه « لا يُسْئَلُ عَمّا يَفْعَلُ »\r\nحضرت آقاى طباطبائى در تفسير الميزان در ذيل همين آيه يك مطلب ديگرى غير از همهء اين نظريات را بيان داشته‌اند كه به نظر مىرسد مطلب ايشان تمام نيست .\r\nالبته خيلى قسمتهاى خوبى دارد ولى به نظر من تمام نيست . قبلا كه راجع به اين مطلب مطالعه كرده بودم در حاشيهء كتاب تفسير خودم نوشته بودم ، امروز هم كه باز همان را مطالعه كردم [ همان برداشت را دارم . 
  ]\r\nخلاصهء سخن ايشان اين است كه حكمت در مورد انسان به يك معناست و در مورد خداوند قهراً معنى ديگر پيدا مىكند . نظير بيان ايشان را خودم در عدل الهى گفته‌ام ولى به يك منظور و هدف‌ديگرى . ايشان مى گويند قطع نظر از انسان و فعل او ، در نظام خلقت هدفى وجود دارد و يك نظامى در عالم خلقت است و اشياء و وسائلى قطع نظر از انسان دراين عالم هست . معناى حكمت در انسان اين است كه به آن هدفهايى كه درعالم هست و به آن اسباب و وسائل علم داشته باشد و فعل خودش را بر آنچه كه درعالم هست تطبيق دهد . براى انسان به اين تعبير حكمت\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nمعنى دارد .\r\nجوانى كه از اول مى فهمد چه رشتهء تحصيلى را انتخاب كند و مىفهمد كه براى موفقيت در اين رشته از چه چيزهايى بايد استفاده كند ، در كارش حكيم است ، چون خودش و فعلش را بر نظام موجود تطبيق داده است . در واقع حكيم كسى است كه خودش را بر نظام موجود منطبق كند ، نظام را آنچنان كه هست كشف كند و فعل خودش را بر نظام موجود منطبق كند ؛ يعنى در واقع انسان فعل خودش را با فعل حق كه همين نظام موجود است تطبيق مىدهد . اين مىشود حكمت .\r\nاما در مورد ذات حق تعالى ، در مرتبهء قبل از فعل او چيزى وجود ندارد كه حالا فعلش را بر آن اساس انجام دهد تا بشود حكمت . حكمت درمورد او يعنى اينكه اصلا فعل ، فعل او باشد . حكمت متأخر از فعل اوست نه مقدم بر فعل او . در مورد ما ، چيزى بر فعل ما مقدم است كه فعل ما بايد بر او منطبق شود . در مورد خدا ، چيزى بر فعل او مقدم نيست .\r\nاين مثل مسألهء حق است كه قرآن هيچ وقت نمىگويد الحقُ مع اللّه ، بلكه مىگويد الحقُ من اللّه . در مورد حضرت على عليه السلام مىگوييم « الحق مع على » حق با على است ، چون حقى هست و از آن جهت كه على عليه السلام با آن حق منطبق است مىگوييم حق با على است و او را از اين جهت ستايش مىكنيم .\r\nاما دربارهء خدا آيا درست است كه بگوييم حق با خداست ؟ اصلا قطع نظر از خدا چيزى وجود ندارد كه خدا بخواهد با او منطبق باشد تا حق با خدا باشد . حق از خداست . مثلا قرآن مىگويد : « قُلِ الْحَقُّ مِنْ رَبِّكُمْ » « 1 » و يا در جاى ديگر مىگويد خلقت و عالم حق است . اين بود اجمالى از بيان ايشان ، تا تفسير و بررسى آن را بعداً عرض كنم .\r\n\r\n\r\n\r\n\r\n","description":"","footnote":"\r\n( 1 ) . كهف / 29 .\r\n","page_name":" 418 ","page_number":418},
  {"content":"\r\n\r\n\r\nادامهء بحث در حكمت و عنايت حق تعالى\r\nبحث دربارهء عنايت و كيفيت دخول شر در قضاىالهى بود . بحثهايى از خارج راجع به تعريف « عنايت » و بالخصوص « حكمت » كرديم كه آن بحثها را تكرار نمىكنيم . رسيديم به آيهء كريمهء « لا يُسْئَلُ عَمّا يَفْعَلُ وَ هُمْ يُسْئَلونَ » كه گفتيم دربارهء تفسير و توضيح اين آيه بحثهاى خيلى ريشه‌دارى از قديم ميان مفسرين و متكلمين بوده است .\r\n\r\nيادآورى نظر اشاعره\r\nاز مفسرين ، آنهايى كه طرز فكر اشعرى دارند ، در كلام خود مدعى هستند كه فعل اللّه معلَّل به هيچ غرضى نيست ، لاغرض فى فعله . غرض داشتن از مختصات ممكن‌الوجودهاست . انسان و غير انسان از ممكن‌الوجودها در فعلشان غرض دارند .\r\nواجب‌الوجود منزه است از اينكه فعلش براى يك غرض باشد . سؤال به لِمَ ، سؤال از غرض و غايت است [ و اين سؤال در مورد خدا معنى ندارد . 
  ]\r\nوقتى كه ما سؤال از لمّيّت يك شئ مىكنيم ، به دو منظور ممكن است باشد . يعنى ما دو « لِمَ » داريم : يك « لم » ثبوتى و يك « لم » اثباتى . لم ثبوتى اين است كه سؤال\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nمىكنيم از علت عينى و واقعى يك شى يا از غايت عينى و واقعى يك شئ . لم اثباتى سؤال از دليل است دربارهء يك امر مشكوك ؛ مىپرسيم : به چه دليل ؟ به اصطلاح ، اين « لم » سؤال از واسطه است ، يا واسطهء در ثبوت يا واسطهء در اثبات . آن وقت لم ثبوتى خودش دو قسم است : يك وقت سؤال از علت فاعلى است ، و يك وقت سؤال از علت غائى است . يك وقت مىگوييم چرا چنين شد ، يعنى چه عاملى سبب شد . مثلا اگر ببينيم كه اين لامپ سوخته است ، مىگوييم براى چه اين لامپ سوخت ؟ يعنى چه عاملى و چه فاعلى سبب شد كه اين لامپ بسوزد . ولى گاهى با اينكه فاعل محرز است ، سؤال از « لم » مىكنيم . اينجا سؤال از غايت مىكنيم ؛ مثل اينكه مىگوييم : براى چه شما اين درس را مىخوانيد ؟ يعنى بعد از اينكه فرض كرديم كه خوانندهء اين درس شما هستيد ، سؤال از « لم » مىكنيم ، و از غايت اين فعل شما مىپرسيم . در واقع مىخواهيم بگوييم كه انگيزهء شما در اين كار چيست ؟ به يك اعتبار سؤال از غايت هم سؤال از فاعل است ، ولى از فاعلِ فاعل . آنجايى كه فاعل محرز است و مىخواهيم ببينيم چه چيزى فاعل را وادار به اين كار كرده است ، سؤال از فاعلِ فاعل است . به همين دليل سؤال از « لم » دربارهء خداوند صحيح نيست . چون اين « لم » بحث در « لم » اثباتى نيست ، بحث در « لم » ثبوتى است ، و چون فرض شده كه اين فعل از خداوند صادر شده ، پس سؤال از علت فاعلى هم نمىباشد . [ آنچه مىماند سؤال از علّت غائى است . 
  ] « لم » غائى هم سؤال از غايت و در واقع سؤال از فاعلِ فاعل است ، يعنى فاعل در فعلش معلَّل به غرض و غايت است و خودش محكوم يك سلسله غايات است و تحت حكم جبر غايات مىباشد .\r\nاين غايات و بواعث و انگيزه‌ها هستند كه او را وادار مىكنند كه كارى را انجام دهد .\r\nمثلا انسان هر كارى را كه مىكند و از جايى به جايى مىرود تحت جبر غايت مىكند ؛ يعنى چه ؟ يعنى يك سلسله انگيزه‌ها در درونش برانگيخته مىشود و همان انگيزه‌هاى برانگيخته شده او را وادار به اين كار يا آن كار مىكند .\r\nبه اين دليل است كه اشاعره از قديم الايام انكار كرده‌اند كه فعل اللّه معلّل به غرضى باشد ، و گفته‌اند كه اين آيه نظر ما را تأييد مىكند كه لايُسْئَلُ عَنْ فِعْلِهِ وَ هُمْ يُسْئَلونَ ، چون سؤال از « لم » غائى است . ديگران سؤال مىشوند كه چرا ، ولى « چرا » در مورد خداوند بىمعناست ، به حكم اينكه خداست و واجب‌الوجود است و ما فوق همه چيز است . اين توجيهى است كه اشاعره كرده‌اند .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\n\r\nيادآورى نظر معتزله\r\nگفتيم كه معتزله هميشه يك جنبهء ديگر را مىگيرند و آن اين است كه مىگويند اگر فعل خالى از غرض باشد و اگر خداوند فعلى را بدون يك غرض انجام دهد ، پس حكمت خداوند چه مىشود ؟ حكيم يعنى كسى كه فعلش داراى غرضى است و مشتمل بر يك جهت مصلحتى است . اگر فعل مشتمل بر جهت مصلحت نباشد ، فعل لغو و عبث مىشود . عبث غير از اين معنى ندارد كه فعل خالى از جهت مصلحت باشد . چه فعلى حكيمانه است ؟ فعلى كه داراى يك غرض باشد . پس اگر ما اين حرف را به اين شكل بزنيم كه آيهء « لا يُسْئَلُ عَمّا يَفْعَلُ وَ هُمْ يُسْئَلونَ » ناظر به اين است كه از فعل خداوند سؤال نمىشود ، و دليلش را اين‌جور توضيح دهيم كه فعل او غرض ندارد ، و ديگران سؤال مىشوند چون فعلشان غرض دارد ، معنايش اين است كه در خداوند حكمت معنى ندارد ، حال آنكه در آيات ديگر ، حكمت براى خداوند اثبات شده است و لغو و عبث بودن نفى شده است . اينكه مىفرمايد : « أفَحَسِبْتُمْ أنَّما خَلَقْناكُمْ عَبَثاً وَ أنَّكُمْ الَيْنا لا تُرْجَعونَ » « 1 » لغو و عبث و باطل بودن را از فعل خداوند نفى كرده است و در مقابل ، حكمت را اثبات كرده است . چه لزومى دارد و چه جهتى هست كه بگوييم آيهء « لايُسْئَلُ عَمّا يَفْعَلُ . . . » ناظر به اين است كه فعل او خالى از غرض باشد ؟ برعكس ، بگوييم كه در ديگران امكان اين مطلب هست كه فعلشان گاهى مشتمل بر غرض است و گاهى مشتمل برغرض نيست ولو به طور نسبى . هيچ فعل اختيارى نمىشود به طور مطلق خالى از غرض باشد ، ولى مىشود از غرض معقول خالى باشد . گاهى غرضها همه خيالى است . ديگران ممكن است كه در فعلشان حكيم باشند و غرض معقول داشته باشند ، غرضى را انتخاب كنند كه بايد انتخاب كرده باشند ، و وسائلى را برگزينند كه بايد برمىگزيدند ، و ممكن هم هست كه غير از اين باشد . به همين جهت در مورد فعلشان سؤال مىشود . ولى خداوند آنچنان فعلش مقرون به حكمت است كه از او سؤال نمىشود ، يعنى جاى سؤال وجود ندارد . در هر موردى كه انسان دقت و تعمق كند ، چون وجه مصلحت در فعل او وجود دارد ، با بودن وجه مصلحت فعل جاى سؤال اساساً نيست . اين توجيه معتزلى مطلب بود .\r\n\r\n\r\n\r\n\r\n","description":"","footnote":"\r\n( 1 ) . مؤمنون / 115 .\r\n","page_name":" 421 ","page_number":421},
  {"content":"\r\n\r\n\r\nنظريهء حكما : تفكيك ميان غرض فعل و غرض فاعل\r\nيك نظريهء ديگر در اينجا بوده است كه اگرچه در ذيل اين آيه بالخصوص آورده نشده ولى بالاخره در جاى خودش مطرح بوده است . اينها آمده‌اند و ميان غرض فعل و غرض فاعل تفكيك كرده‌اند . در واقع راهى غير از راه اشاعره و غير از راه معتزله رفته‌اند ؛ گفته‌اند كه اشاعره و معتزله اين دو را از يكديگر تفكيك نكرده‌اند .\r\nيك وقت سخن در اين است كه آيا فعل داراى غرضى است و آيا فعل مشتمل بر يك جهت مصلحت است ؟ و يك وقت سخن در اين است كه آيا فاعل داراى غرضى هست يا نيست ؟ اگر بخواهيم بحث را دربارهء غرض فاعل مطرح كنيم ، حق با اشاعره است ؛ يعنى نسبت به ذات واجب‌الوجود غرض فاعلى معنى ندارد . مقصود از « غرض فاعلى » اين است كه خود فاعل متوجه به يك غرض باشد و مىخواهد به يك غرضى برسد . براى اينكه خود به يك غرضى برسد ، افعال را به عنوان وسيله اتخاذ مىكند تا به آن مقصد و غرض برسد . در اينجا اگر هم مىگوييم فعل داراى مصلحتى هست به اين معناست كه بر اين فعل يك مصلحتى مترتب است كه همان غرض فاعل است ، آن چيزى كه فاعل به سوى او حركت مىكند بر اين فعل مترتب است ، اين فعل اثرى دارد كه اين اثر همان چيزى است كه فاعل به سوى او مىرود و او را مىخواهد . در واقع فاعل مستكمل است و از نقص به كمال حركت مىكند و اين فعل ، او را به كمال خودش مىرساند .\r\nدر اين‌جور موارد ، در واقع يك نوع تأثير متقابلى ميان فعل و فاعل در عين حال وجود دارد ؛ يعنى از نظرى فاعل علت فعل است و از نظر ديگر فعل علت فاعل است . فاعل علت فعل است چون اوست كه اين كار را به وجود آورده است . از نظر ديگر اين فعل علت فاعل است ، براى اينكه اين كار است كه فاعل را به آن غايت خودش مىرساند .\r\n\r\nتأثير متقابل ميان انسان و فعل او\r\nاين نظريهء معروف ماركسيستها از اين جهت نظريهء نسبتاً خوبى است . گواينكه آنها از جنبهء ديگر نظر كرده‌اند و اين از جنبهء ديگر است ، ولى خيلى به همديگر نزديك است . دربارهء انسان و كار انسان مىگويند كه انسان كار را مىسازد و كار انسان را . حرف درستى هم هست . اينچنين نيست كه انسان فقط مبدأ كار باشد ، كار\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nهم مبدأ انسان است .\r\nببينيد : يك نفرى كه در يك كار فنى يا غير فنى وارد مىشود ، هر چه بيشتر در آن كار مداومت كند و ادامه دهد بر پختگى و تجربه و بر معلومات او افزوده مىشود ؛ يعنى كار ، انسان را به وجود مىآورد و انسان كار را . اين است كه خودِ كار مبدأ تكامل انسان است . كار يكى از وسائل تكامل انسان است و حرف درستى هم هست . آنها اين مطلب را از نظر تأثير قهرى كار روى انسان مىگويند . اين بحثى هم كه ما الآن داريم همان مطلب است از وجههء ديگر ، و آن اين است كه انسان كارى را براى رسيدن به غايت و هدف انجام مىدهد ، انسان كار را از قوه به فعل مىرساند ، كار نيز انسان را از قوه به فعل مىرساند ، يعنى آن موجود ذى غرض بالقوه را به ذىغرض بالفعل تبديل مىكند . مثلا انسان مطالعه مىكند . مطالعه ، كار است . انسان مبدأ اين مطالعه است و فاعل مطالعه است ، مطالعه هم فاعل انسان است ، براى اينكه اين مطالعه است كه مطالعه كننده را از متفهّم بالقوه به متفهّم بالفعل مىرساند ، از عالِم بالقوه به عالِم بالفعل مىرساند .\r\n\r\nتأثير متقابل ميان فاعل و غايت فاعل\r\nاز نظر ديگر باز عين همين مطلب هست ؛ يك نوع تأثير متقابلى ، نه ميان انسان و فعل ، ميان انسان و آن غايت و هدف هست ، يعنى اثر متقابلى ميان فاعل و غايت او هست . اثر متقابلى كه الآن گفتيم ، ميان فاعل و فعل بود كه حسابش جداست . فاعل ، غايت را مىسازد و غايت فاعل را و اين به شكل دور نيست ، چرا ؟ براى اينكه :\r\nغايتى وجود ندارد و اين فاعل غايت را مىسازد . اين فاعل است كه تلاش مىكند و به وسيلهء فعل خود به غايت وجود عينى مىدهد . انسان است كه علم را به وجود مىآورد . علم براى محصّل غايت است ، بعد اين محصل كه فاعل است كوشش مىكند و درس مىخواند و وسائلى را اتخاذ مىكند و آن غايت را كه وجود عينى ندارد وجود عينى مىبخشد . اما از طرف ديگر همين غايت است كه فاعل را فاعل كرده ، ولى وجود علمى و ذهنى غايت ؛ يعنى اگر در همان اول ، قبل از اينكه فاعل شروع به فعل كند اين غايت در ذهنش منعكس نشده بود و اگر اين غايت را تصور نكرده بود ، اگر جاذبهء غايت و مطلوبيت آن او را به هيجان نياورده بود و اگر ميل او را تحريك نمىكرد و ارادهء او را منبعث نمىكرد ، اين شخص فاعل اين فعل نمىشد و\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nبه وجود عينى غايت نمىرسيد . اين است كه در منظومه مىگويد :\r\n علة فاعلٍ بماهيتها * معلولةٌ له بإنيتها « 1 » \r\nغايت به حسب ماهيت ، كه مقصود وجود ذهنى است ، فاعل علت است و به حسب انيت و وجود عينى معلول فاعل است .\r\nسؤال : همان وجود ذهنى غايت از كجاست ؟ استاد : وجود ذهنى غايت ممكن است از احساس باشد . ما يك چيزى را احساس مىكنيم و ممكن است كه قبل از احساس هم بدان توجهى نداشته باشيم .\r\nفرض كنيم كه در خيابان در حال قدم زدن هستيم . از كنار يك كتابفروشى مىگذريم . در آن كتابفروشى و از پشت ويترين پشت جلد كتابها را مىخوانيم . در اين موقع پشت جلد كتابى را مىخوانيم كه نوع كتاب و مؤلف يا مترجم كتاب و يا موضوع آن نظر ما را جلب مىكند . همين قدر كه تصور اين مطلب و تصديق به وجود چنين كتابى در ما ايجاد شد ، با خود مىانديشيم كه چه خوب كه دربارهء اين موضوع كتابى نوشته شده ! ميل ما به سوى آن كتاب و ارادهء ما به خريدن كتاب تحريك مىشود . فوراً قيمت آن را مىپرسيم و دست در جيب خودمان مىبريم و كتاب را مىخريم و مىآييم .\r\nغرض اينكه يك چنين نظام متقابلى ميان فاعل و فعل و ميان فاعل و غايت در كار است . به اين معنا ذات واجب‌الوجود منزه از غايت داشتن است . مسلم است كه [ غايت 
  ] به اين معنا در آنجا غلط است ؛ يعنى چنين نيست كه واجب‌الوجود ذهنى داشته باشد و اين غايت در ذهن او منعكس شود ، آنگاه براى اينكه به اين غايت برسد كارهايى را انجام دهد ، كه نتيجهء چنين نظرى اين است كه آن غايت ، فاعل واجب‌الوجود مىشود و واجب‌الوجود هم از جهت ديگر فاعل آن غايت مىشود ؛ واجب‌الوجود علت فعل خودش مىشود و فعلش هم علت واجب‌الوجود ؛ زيرا - چنان كه گفتيم - در اين موارد ، در فاعلهاى بالقوه مثل انسان است كه فاعل ، علت فعل است و فعل هم به نوبهء خودش علت فاعل است ؛ يعنى وقتى اينها را تحليل كنيم\r\n\r\n\r\n\r\n\r\n","description":"","footnote":"\r\n( 1 ) . شرح منظومه مرحوم سبزوارى ، المقصد الأول ، الفريدة السابعة ، غرر فى البحث عن الغاية .\r\n","page_name":" 424 ","page_number":424},
  {"content":"\r\n\r\nمىبينيم در يك موجودى كه از دو جنبهء نقص و كمال آميخته است ، چنين معنايى از ذىغرض‌بودن و حكيم بودن پيدا مىشود . در يك موجود كه از يك جنبه ناقص است و از يك جنبه داراى كمال است ، حكمت به همان معناى غرض داشتن فاعل است .\r\n\r\nبيان ديگرى از نظر فلاسفه در حكمت خداوند\r\nولى مسألهء ديگرى هم هست و آن مسأله اين است كه حكيم بودن به معنى غرض فعل داشتن هم مىباشد و اين مسألهء مهمى است و چنان كه ما با قرائن به دست آورده‌ايم فرق ميان غرض فاعل و غرض فعل را ، علىالظاهر ، فلاسفه مطرح كرده‌اند . آن دو بحث قبل ، از متكلمين بود : اشاعره گفتند فعل اللّه اصلًا غرض ندارد ، معتزله گفتند فعل اللّه غرض دارد . اشاعره براى فرار از يك محذور مىگفتند فعل اللّه غرض ندارد ، بدون آنكه محذور ديگر را حل كرده باشند . معتزله براى فرار از يك محذور گفته‌اند كه فعل اللّه حتماً غرض دارد ، بدون آنكه يك محذور ديگر را رفع كرده باشند .\r\nفلاسفه آمدند و گفتند فعل اللّه ، هم غرض دارد و هم غرض ندارد ؛ به اين معنا غرض ندارد كه غرض فاعل ندارد ، و به اين معنا غرض دارد كه غرض فعل دارد ، يعنى فعلش ذى غرض است ، كه در اينجا نكتهء لطيفى است كه چگونه فعل ، ذى غرض باشد و فاعل غرض نداشته باشد ؟\r\n\r\nتأثير آراء متكلمين در فلسفهء اسلامى\r\nمسأله‌اى كه مىخواستم عرض كنم اين است كه حدس قريب به يقين ما اين است كه ، چنان كه از قرائن برمىآيد ، اين مسأله در اثر برخورد آراء متكلمين در فلسفه پيدا شده است .\r\nمكرر گفته‌ايم كه بسيارى از مسائل در فلسفهء اسلامى ، بالخصوص در الهيات ، مرهون برخوردهاى كلامى است ؛ يعنى ابتدا متكلمين مسأله‌اى را طرح كرده‌اند ، در حالى كه در فلسفهء يونانى قبلا مطرح نبوده است . وقتى اين مسأله مطرح شده ، فلاسفهء اسلامى ناچار شده‌اند كه دربارهء آن بحث كنند و بدين صورت مسألهء جديدى به وجود آمده است . از جملهء اين مسائل اين است : فعل اللّه معلَّل به غرض است ، به اين معنا كه فعل غرض دارد نه فاعل . غرض فعل\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nيعنى چه ؟ يعنى اينكه خود فعل حقيقتى است كه خود آن حقيقت جوياى غرض است ، خود آن حقيقت در تكاپو به سوى غرض است . آنچه كه فعل خداست و آنچه كه او ايجاد مىكند چيزى است كه خود آن چيز غرض مىخواهد ، غرض دارد و به سوى غرض مىشتابد . در انسان چنين چيزى نيست .\r\nسؤال : معنى « غرض » در هر دو يكى است ؟ استاد : بله ، در هردو يكى است . مثلا فرض كنيد كه خداوند گياه مىآفريند . گياه يك حقيقتى است كه خودش به سوى غرض و كمالى متحرك است . پس فعل خداوند داراى غرض است . حال اگر بگوييم آيا فعل او داراى يك وجه مصلحتى هست يا نيست ، اگر به معنى اول [ در نظر بگيريم 
  ] يعنى به اين معنى كه او از فعل خودش يك مصلحتى را در نظر گرفته است ، به عنوان مصلحت خودش ، به اين معنى داراى وجه مصلحت نيست . در تمام صنعتهاى انسان از اين قبيل مصلحتها هست ؛ يعنى انسان مصنوعى دارد و از اين مصنوع ، مصلحتى در نظر دارد . ولى آيا مصلحتِ مصنوع است يا مصلحت صانع ؟ در اين موارد مصلحت صانع است . يك بنّا ساختمانى را مىسازد و براى اين ساختمان پنجره‌اى قرار مىدهد . اين پنجره براى مصلحتى است ، آيا مصلحت اين ساختمان است يا مصلحت آن كسى كه ساختمان را ساخته است ؟ البته بنّا از نظر مصلحت خودش پولش را مى گيرد ، آن فاعل و مسبّب كه صاحبخانه است ، از نظر مصلحت خودش كه مى خواهد در آن ساختمان سكنى كند آن پنجره را در ساختمان مىخواهد . آن كسى كه اتومبيل را مىسازد و دستگاهها و ابزارهاى خيلى دقيق در آن به كار مىبرد ، آيا بنا به مصلحت اتومبيل اين كار را مىكند ؟ آيا مصلحت اتومبيل اقتضا دارد يا مصلحت انسانهايى كه اين اتومبيل ابزار كارشان است و اتومبيل را ساخته‌اند ؟ مصلحت انسانهاست .\r\n\r\nكمال‌يابى انسان و استخدام اشياء\r\nلهذا يك نكتهء ديگر كه نكتهء خيلى خوبى است در اينجا وجود دارد . اين نكته را نديده‌ايم كه اصلا كسى متوجه شده باشد ، البته خيلى از مقدماتش را گفته‌اند . انسان در افعال اختيارى خودش چه غرضهايى را انتخاب مىكند ؟ غرضهايى كه در واقع\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nغرض طبيعت اوست ، يعنى طبيعت انسان ، همان طبيعت غير شاعرش ؛ يعنى وجود عينى او - كه غير از دستگاه شعورىاش است - بالذات به سوى استكمال در حركت است ، كمال خودش را جستجو مىكند ، همانطور كه گياه كمال خودش را جستجو مىكند و همانطور كه هر ذره‌اى كمال خودش را جستجو مىكند ، با اين تفاوت كه ساختمان اشياء ديگر چنين است كه طبيعت درهمان حركت ذاتى خودش به غايت خودش مىرسد ، ولى حركت ذاتى انسان كافى نيست كه انسان را به غايات و مقاصدش برساند ؛ يك سلسله حركات عرَضى و امورى كه رابطه‌شان با آن مقصد رابطهء ذاتى نيست لازم است كه انسان اينها را به شكل صنعت فراهم مىكند تا به مقصد واقعى خودش برسد . زمين همانطور كه در مسير خودش قرار دارد ، همان حركت ذاتى آن كافى است كه او را به كمال ممكنش برساند . حيوان در اين مورد حد وسطى دارد . ولى اگر انسان را سر جاى خودش نگه داريم كه با يك تلاش ظاهرى طبيعتش رشد و نمو و تكاپوى خودش را پيدا كند ، به هيچ جا نمىرسد . اين است كه يك تلاش جديد مبنى بر اراده و اختيار انجام مىدهد . در اين تلاش جديد ، انسان مانند يك صنعتگر وسائلى را جور مىكند و يك رابطهء غير ذاتى و يك رابطهء مكانيكى ميان اشياء برقرار مىكند و به اين وسيله به هدف و غايت خودش مىرسد . پس آن نكته اين بود كه غرض فاعل در انسانها هميشه به اين صورت است كه فاعل براى رسيدن به غرضش وسائلى را براى خود استخدام مىكند . نجار مىخواهد براى خود صندلى بسازد ، مىآيد و چوب را استخدام مىكند . غايت براى او چيست ؟ نشستن روى صندلى . آيا نشستن روى صندلى غايت چوب هم هست ؟\r\nنه ، غايت انسان است . چوب در اينجا فقط وسيله واقع شده است . آيا وقتى چوب را صندلى مىكنيم ، چوب را به غايت خودش رسانده‌ايم ؟ نه ، خود ما به وسيلهء اين چوبها به غايت خود رسيده‌ايم .\r\n\r\nغايت داشتن انسان و تأثير آن در شيوهء تعليم و تربيت\r\nگاهى اساساً غايت طبيعت و غايت انسان در دو جهت متضاد قرار مىگيرند ، كه ما اين مطلب را در آن بحثهاى « تعليم و تربيت » هم گفته‌ايم . اين امر در تعليم و تربيت انسانها خيلى اصل مهمى است . انسانها را چگونه بايد تربيت كرد ؟ دو روش متضاد و در مقابل يكديگر ابراز شده است : يك روش مىگويد هر انسانى را بايد\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nجورى تربيت كرد كه او به غايات خودش برسد ؛ يعنى استعدادهاى انسان را بشناسيم و آن استعدادها را در او پرورش بدهيم . اين مىشود تربيت صحيح ؛ يعنى بر اساس شناخت فطرت او تمام استعدادها را هماهنگ با فطرت او پرورش دهيم .\r\nروش ديگر اين است كه مىگويد انسان را به صورتى بايد پرورش دهيم كه به اصطلاح به درد اجتماع بخورد . اين در نهايت به اين معنى است كه به درد انسانهاى ديگر بخورد ؛ يعنى اين انسان مىشود مصنوع براى انسانهاى ديگر . اين خيلى مسألهء مهمى در تعليم و تربيت است . اگر اين نظر را بپذيريم كه انسانها را بايد جورى تربيت كرد كه به درد جامعه بخورند ، گاهى تضادى در اينجا برقرار مىشود ، به اين صورت كه خودش مىخواهد به كمال خودش برسد و در نتيجه به درد جامعه‌اى كه مربيان مىخواهند نمىخورد . اين مسأله‌اى است كه الآن درمورد آن گير كرده‌اند .\r\nگاهى بايد انسان را ناقص كرد تا به درد جامعه بخورد . در اين صورت است كه مىبينيد خودش را ساقط كرده است . مثلا فكر مىكنيم كه جامعه احتياج به جلّاد دارد . جلّاد يعنى چه ؟ يعنى آدمى كه هر وقت جامعه به او گفت اين طناب را به گلوى اين شخص بينداز ، اطاعت كند . عواطف و اراده و اختيار و همه چيز را بايد در وجود چنين شخصى كشت تا به درد اين جامعه بخورد . اما از نظر خود او ، تا او را ناقص نكنيم جلّاد نمىشود . اگر بخواهيم به او علم و آگاهى و فهم و درك بدهيم به درد اين كار نمىخورد .\r\nآن وقت اين مسأله مطرح مىشود كه آيا در واقع امر يك چنين تضاد غير قابل حلى وجود دارد ؟ يا نه ، ما جامعهء فطرى داريم بر اساس انسان فطرى . در اينجا آن مسأله كه آيا انسان مدنىّ بالطبع است و يا نيست ، مطرح مىشود . مىتوان فرد را طورى پرورش داد كه هم استعدادهاى فردىاش پرورش پيدا كند و هم در عين حال براى جامعه مفيد باشد . بهترين نظام اجتماعى آن نظامى است كه بر ضد نظام كمالى فرد نباشد . اين نظام يك فرمول عملى دارد . اين مثال را كه بيشتر در آن مباحث « تعليم و تربيت » استفاده كرده‌ايم در اينجا مىآورم : گوسفند را كه يك موجود جاندار هم هست در نظر مىگيريم . يك وقت است كه مالك گوسفند كمال خود گوسفند را در نظر گرفته و مىخواهد آن را پرورش دهد .\r\nيك وقت هم هست كه ارزش گوسفند را براى خودش در نظر گرفته است [ كه 
  ] براى اينكه براى او سودمند باشد اين گوسفند را چگونه بايد پرورش داد . اگر گوسفند نر\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nباشد بيضه دارد ، وقتى بيضه دارد داراى ترشحات هورمونى است . اين ترشحات از نظر نوع گوسفند كمال است و نقص نمىباشد ، اما براى چوبدار چطور ؟ آيا بيضه داشتن گوسفند كمال است ؟ وقتى بيضه داشته باشد بيشتر دنبال گوسفندهاى ماده مىرود ، درست علف نمىخورد ، چاق نمىشود ، وقتى چاق نشد گوشتش كمتر است . بنابراين بيضه را در مىآورد و اين نقص را در او ايجاد مىكند و گوسفند را از جهت نوع خودش ناقص مىكند تا گوسفند براى او چيز خوبى شود . اين يك عملى شبيه صنعت است . براى انسان ، درآوردن بيضهء گوسفند يك عمل حكيمانه است ، يعنى انسان به اين وسيله به غرض خودش مىرسد . اما از نظر گوسفند چطور ؟ فعل حكيمانه است ؟ آيا گوسفند را به كمال خودش مى رسانيم ؟ بلكه گوسفند را از آن كمال و غرضى كه نوع گوسفند دارد و مصلحت نوع گوسفند است باز مىداريم .\r\nاينجاست كه غرض خلقت و غرض اين صنعتگر كه انسان است در دو جهت متضاد قرار مىگيرد . حكما مىگويند معناى اينكه خداوند حكيم است اين است كه نظام عالم را بر اساس غايت داشتن خلق كرده است ، يعنى اشياء بيراه و گمراه نيستند ، اشياء خلق شده‌اند و كمال دارند و به سوى كمال خودشان هدايت شده‌اند و ميل رسيدن به آن كمال در درون هر ذره‌اى از ذرات موجودات هست . خود فعل ، فعل به سوى غرض و به سوى هدف است . خداوند حكيم يعنى كسى كه اشياء را - كه همان فعل خودش باشند - به هدف و غرضشان مىرساند . اما حكيم بودن انسان يعنى طورى عمل كند كه خودش به غرضى برسد ، در حالى كه خدا كارى مىكند كه اشياء را به غرضهايشان برساند . پس حكمت خداوند به معنى بىغرض بودن فعل نيست . حكمت خداوند با مسألهء سريان عشق كه در همهء موجودات است ، يعنى با سريان عشق به كمال و به غايت ، مطابق و ملازم است . در فعل خدا عبث نيست ، يعنى چنين نيست كه خداوند موجودى را خلق كند بدون اين كه براى آن موجود [ كمالى مقرر 
  ] كرده باشد ، و يا اينكه موجود را در مسير رسيدن به كمال قرارداده باشد و براى او ميل به رسيدن به اين كمال آفريده باشد ولى بعد او را به آن كمال نرساند . خداوند موجودات را اين جور خلق كرده كه به سوى كمالشان حركت مىكنند و مىرسند .\r\nبنابراين غرض فعل و غرض فاعل درست درنقطهء مقابل يكديگرند . اگر غرض از آنِ فاعل باشد ، اشياء فقط ابزارهاى استخدامى براى فاعل مىشوند ؛ يعنى فاعل ،\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nفاعلى است خودخواه كه فقط براى خودش كار مىكند . اين فاعل كه به سوى غايت خودش و براى خودش كار مىكند حكيم است . يعنى چه ؟ يعنى اشياء را براى رسيدن خودش به غايت و غرضش خوب استخدام مىكند . اين معنا اساساً نمىتواند دربارهء خدا صادق باشد . ولى حكمت به معناى رساندن اشياء به غاياتشان دربارهء خدا صادق مىباشد ، به معناى افاضه و فيض به موجوداتى كه بالذات متوجه غايت خود هستند .\r\n إذ مقتضى الحكمة و العناية * إيصال كلّ ممكن لغاية \r\nبه اين معناست كه خداوند متعال حكيم است . اين معنا خيلى برتر و بالاتر است و حكمتى كه لايق ذات پروردگار است اين است .\r\n\r\nبيان صحيح غرض داشتن خداوند از فعل خود\r\nيك نكتهء ديگر را هم ما بايد اينجا عرض كنيم : به يك معنا در همين جا كه فعل ذات پروردگار غرضى دارد ، فاعل هم غرض دارد ؛ به اين معنا كه وقتى مىگوييم فعل غرض دارد يعنى اصلا اين فعل ذاتش اين است كه به سوى غرض است ، يعنى « به سوى غرضى » مقوّم ذات فعل است ، مثل هر حركت طبيعى . وقتى يك شئ به سوى مقصدى حركت مىكند ، اين « به سوى آن مقصد » جزء ذات اين حركت است ، مقوم اين حركت است ، نه اينكه اين حركت خودش يك چيزى است و « به سوى مقصد » را آمده‌ايم به آن اضافه كرده‌ايم . اين حركت ، حركت نيست مگر اينكه همان « به سوى مقصد » در آن باشد . فعلى كه ماهيتش ماهيت به سوى مقصد خاص است ، در مورد اين فعل ، به اين معنا صادق است كه خداوند اين فعل را براى اين غرض انجام مىدهد ، يعنى فعل براى غرض را انجام مىدهد ، فعلى كه مقوم ذاتش براى غرض بودن است .\r\nاين نكته را ديگران ذكر نكرده‌اند و لهذا اگر در تعبيرات اسلامى و مذهبى داشته باشيم كه خداوند فلان كار را براى فلان مصلحت كرد ، حتى به معناى اينكه غرض فاعل باشد صحيح است ، اما نه غرض به آن معنا كه فعل وسيله‌اى است براى رسيدن فاعل به غرض خودش ، بلكه همان غرضى كه غرض فعل است غرض فاعل هم هست ، براى اين كه فعلى از اين فاعل صادر شده كه « براى غرض بودن » جزء ذات اين فعل است . اين است كه مىگوييم خداوند فعل را براى غرضى ( به اين معنا ) انجام\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nمىدهد .\r\nپس معلوم شد كه در نزاع معتزله و اشاعره ، اشاعره مىخواستند به كلى فعل‌اللّه را خالى از غرض بدانند و مىگفتند كه « لا يُسْئَلُ عَمّا يَفْعَلُ » به اين معنى است كه سؤال در مورد فعل خدا معنى ندارد .\r\nديديم كه سؤال معنى دارد ، چون لازم نيست كه ما از غرض فاعل سؤال كنيم ، درست است كه از غرض فعل سؤال كنيم ، و گفتيم كه حتى به يك معنا درست است كه از غرض فاعل هم سؤال كنيم .\r\nحرف معتزله هم درست نيست . آنها ميان غرض فعل و غرض فاعل فرق نمىگذاشتند و حتى شايد معتزله گاهى به صورتى بحث مىكنند كه غرض مستقيماً به فاعل برمىگردد ، كه در اين صورت خدا نسبت به عالم مثل صنعتگرى مىشود نسبت به صنعت خودش ؛ يعنى خداوند اشيائى را خلق كرده و بعد اشياء را به طور مكانيكى و به طور علل اتفاقى با همديگر جمع‌وجور مىكند براى اينكه به فلان غرض خود برسد . شايد تصور بسيارى از عوام الناس همين است . خيال مىكنند كه صنعت الهى مثل صنعت يك انسان است و همانطور كه مثلا يك انسان مىرود و اجزائى را از اين طرف و آن طرف مىآورد و جمع مىكند و يك رابطهء مصنوعى ميان اينها برقرار مىكند و بعد مثلا يك ساختمان مىسازد ، و يا چوب و ميخ و اينها را به همديگر مترتب مىكند ، خداوند يا فرشته‌اى كه مأمور [ صنع موجودات است 
  ] به همين شكل كار مىكند ؛ غافل از اينكه اين طور نيست . خداوند در همان اولين واحد موجود اين عالم توجه به اين هدف را قرار داده است و اوست كه آن موجود را براى رسيدن به كمال خودش مدد مىدهد . اين است كه هميشه يك قوهء مدبر ، يعنى همان مَلَكى كه مشغول كار اوست ، در درون او وجود دارد و در كمال شعور و ادراك هدف خودش را تشخيص مىدهد و وسائل را استخدام مىكند . ولى استخدام او به نحو فاعليت بالتسخير است كه در عين حال فاعليت طبيعى است . فاعليت بالتسخير غير از فاعليت صنعتى است . فاعليت بالتسخير اين است كه طبيعتِ بيرون را كه از آن موجود جداست جزء ذات خودش مىكند و حالت طبيعى به آن مىدهد .\r\nاين را مىگويند « فاعليت بالتسخير » ؛ مثل اينكه يك موجود زنده عناصرى را از بيرون جذب مىكند ، بعد كه جذب شدند ، همانها با خودش هم‌هدف مىشوند و حالت طبيعى پيدا مىكنند ؛ نه مثل مصنوعهاى ساختهء انسان كه هيچ وقت با انسان\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nهم‌هدف نمىشوند . چوب هيچ وقت به طور طبيعى در مسير انسان قرار نمىگيرد .\r\nگوسفند هيچ وقت به طور طبيعى در مسير انسان قرار نمىگيرد .\r\nپس معنى حكمت الهى اين نيست كه خداوند خودش غرض دارد و اشياء را به نحو رابطهء مصنوعى به‌يكديگر ارتباط مىدهد و اشياء را استخدام مىكند ، بلكه به معنى اين است كه او اشياء را آفريده و براى اشياء كمالاتى قرار داده است و توجه به اين كمالات را در درون اين اشياء قرار داده كه اسمش هدايت است . « رَبُّنَا الَّذى أعْطى كُلَّ شَىْءٍ خَلْقَهُ ثُمَّ هَدى » « 1 » اشياء را مدد مىكند و به سوى غايات ذاتى و طبيعى خودشان ايصال مىكند .\r\n\r\nبيان ديگرى از تصور فلاسفهء غرب از حكمت خداوند\r\nقبلا عرض كرديم كه تمام تصور فرنگيها در مورد حكمت خداوند و صنع الهى درعالم همان تصور عاميانهء ابتدايى است ؛ يعنى براى آنها حكيم بودن خداوند همان نوع حكيم بودن انسان است . خداوند در اين كارهايى كه مىكند لابد غرضى براى خودش دارد ، مىآيد و اين اشياء را جمع‌وجور مىكند و ميان آنها رابطه ايجاد مىكند . بعد مىگويند : چرا مثلا خداوند اين يكى را از اينجا برنداشت و آنجا نگذاشت و آن ديگرى را از آنجا برنداشت و اينجا نگذاشت ؟ اينها حساب نمىكنند كه اين مسألهء حكمت الهى معنايش همان جريان متحول و متكامل خلقت به سوى هدفهاى خودش است ، نه اينكه يك شئ بخواهد بيايد و به صورت يك امر خارجى ميان اشياء رابطهء مصنوعى برقرار كند ، كه به اين معنا اصلا خود علم الهى ، يعنى قدوسيت و الوهيت ، اين را اجازه نمىدهد ، حال اعم از اينكه مطالعات عينى و خارجى ما دلالت بر چنين حكمتى بكند يا نكند . قدوسيت والوهيت در حكمت همان است كه « رَبُّنَا الَّذى أَعْطى كُلَّ شَىْءٍ خَلْقَهُ ثُمَّ هَدى » خداوند هر چيزى كه مىآفريند آن اندازه كه ظرفيت وجود دارد به او داده است و به او ميل ذاتى و طبيعى به سوى غايت را كه همان هدايت است داده است ، او را مجهز به آن ميل كرده است كه به سوى غايت خودش حركت كند .\r\nآن وقت اغلب ايرادهايى كه اينها به برهان نظم وارد كرده‌اند بر اساس همان\r\n\r\n\r\n\r\n\r\n","description":"","footnote":"\r\n( 1 ) . طه / 50 .\r\n","page_name":" 432 ","page_number":432},
  {"content":"\r\n\r\nتصور است كه تا اندازه‌اى هم به تصور معتزلهء ما شباهت دارد و به بعضى از تصورات عوام الناس ما ، نه به تصورى كه فلاسفه در باب حكمت دارند ؛ و لهذا عين آنچه كه دربارهء انسان گفته مىشود دربارهء خدا هم مىگويند . انسان اگر بخواهد يك كار حكيمانه‌اى انجام دهد ، چون ميان علل غير ذاتى و علل اتفاقى رابطهء مصنوعى و ساختگى برقرار مىكند تا با غرض خودش جور در بيايد ، قبلا بايد يك طرح مصنوعى كه در آن طرح روابط مصنوعى و غير طبيعى گنجانده باشد در ذهن خودش تصوير كند . انسان دراين طرح ، خودش را به طبيعت تحميل مىكند ، چون طرح او بر وفق طبيعت نيست ، بر خلاف مقتضاى آن است . اينها فكرشان در مورد خداوند ، همين‌طور است كه خداوند ، عالم را با يك طرح قبلى آفريده است ، عيناً مانند يك صنعتگرى كه مى خواهد رابطهء غيرعادى و غير طبيعى و قسرى و اتفاقى ميان اشياء برقرار كند . كأنّه اين جور فكر مىكنند كه خداوند يك بار مىآيد عالم را خلق مىكند به اين معنا كه ذرات پراكنده‌اى كه در ذات خودشان حيران و سرگردانند و يكى از چپ مىرود و يكى از راست ، اينها را به عنوان مصالح به كار مىبرد ؛ يعنى خداوند كه مىخواهد چيزى را خلق كند اول بايد مصالحش را خلق كند ، مصالحى كه ابتدا داراى يك هرج و مرج عجيبى است ؛ بعد يك طرحى پيش خودش تهيه مىكند كه بر اساس آن طرح ميان اين مصالح رابطه و نظام برقرار مىكند و پنج تا پنج تا ، ده تا ده تا در كنار هم قرار مىدهد ، بعضى را اينجا و بعضى را آنجا مىگذارد و ميان آنها پيوند مصنوعى ايجاد مىكند .\r\nوقتى كه چنين برداشتى داشته باشيم قهراً اين سؤال پيش مىآيد كه بهتر بود اين عالم چگونه باشد ؟ آيا بهتر نبود كه خداوند همان اول كار همان عملى را انجام مىداد كه در آخر كار مىخواهد بكند ؟ آيا بهتر نبود كه همه را همان اول كامل خلق كند ؟ اين‌جور معطليها براى چيست ؟ او كه از اول مىتوانست كامل بيافريند ، چرا آنچه كه اول خلق مىكند سلول است ، بعد نطفه را خلق مىكند ، بعد علقه و بعد مضغه ؟ و يا بر اساس تبدل انواع ، چرا اول يك تك سلولى خلق كند تا همين‌جور سيرخود را طى كند تا برسد به اينجا ؟ بهتر بود همان اول همين انسان يا حيوان را خلق مىكرد و كار را تمام و يكسره مىكرد . براى او كه ديگر فرق نمىكند كه اول اين را اين‌جور خلق كند يا آن‌جور ، چرا مىآيد چنين خلق مىكند كه بعد تدريجاً به اينجا برسد ؟ براى خدا كه مصالح هست ، خاك و آب و گِل و هوا و نور و اين چيزها\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nرا بياورد توى بيابان با همديگر جمع‌كند و يك انسان بسازد ؛ چرا براى خلق انسان مىآيد از آميزش دو انسان با يكديگر و تشكيل مثلًا يك سلول و طى مراحل مختلف عمل مىكند ؟ همان اول اين كار را مىكرد .\r\nاينها توجه ندارند كه اين جور كار كردن كار انسانى است ؛ اين جور تصرف كردن در عالم ، تصرف يك موجود بالقوه است ، كار موجودى است كه خودش در جبر يك غايت قرار گرفته است ، براى رسيدن خودش به مصلحتى اين كار را مىكند . آنها فكرشان اين نيست كه [ خداوند 
  ] براى رساندن اشياء به غايات و كمالات خودشان كه آن غايات و كمالات ، ذاتى و ضرورى اشياء است عمل مىكند . ميل و عشق و حركت به سوى او ذاتى اشياء است . از مطالب بسيار بسيار عالى در فلسفهء ملاصدرا همين است كه او ثابت مىكند كه حتى عشق اشياء به غاياتشان ناشى از عشق آنها به علل خودشان است .\r\nشيخ هم در اينجا يك جملهء خيلى خوبى دارد و مىگويد كه حتى طبيعت هم كه ميل به غاياتى دارد ، اين غايت همان افضل مايمكن است . مثلًا سنگ را كه رها مىكنيم ، مىگوييم كه او ميل دارد به اينكه به مركز زمين برود . اين ، غايتش نيست ، غايت او در واقع همان افضل مايمكن است ؛ يعنى هر موجودى غايتش اين است كه خودش را به عاليترين درجه‌اى كه برايش ممكن است برساند ؛ يعنى ميل به بالا رفتن ذاتى هر موجود است ، و چون ميل و عشق به غايات از عشق به علل ناشى مىشود ، اين است كه در نهايت امر غايت‌جويى همهء موجودات اين است كه مىخواهند به ذات حق كه علةالعلل است تقرب پيدا كنند . تشبه به ذات علت يعنى اينكه هر چه بيشتر به كمال مطلق نزديك شوند بيشتر متكامل مىشوند .\r\nاين است كه صدرالمتألهين مى گويد سرّ معاد و جملهء « إنّا لِلَّهِ وَ إنّا الَيْهِ راجِعونَ » و بازگشت به خداوند ، همان بازگشت اشياء و حركت اشياء به سوى غاياتشان است كه ذاتى همهء موجودات است .\r\nاين ، بيان ديگرى براى حكمت بود و بيان بسيار صحيح و درستى ، و خود حضرت آقاى طباطبائى هم در جاهاى ديگر همين بيان را قبول دارند .\r\nسؤال : ممكن است اين اشكال مطرح شود كه وقتى شما بشر را در نظر گرفتيد اصالت وجودى فكر كرديد ، يعنى گفتيد كه بشر يك چيزى را\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nمىسازد كه در خود آن چيز هيچ مصلحت و غايتى نيست ، ولى وقتى كه خدا را در نظر گرفتيد اصالت ماهيتى فكر كرديد . مثلًا ما تصورى از ماشين به طور كلى داريم و الآن بهترين غايت براى ما آهن و ابزارى است كه بهترين ماشين بشود ، چون ماهيتش براى ما مطرح است . اصلًا غايت خودآن آهن اين است كه بهترين ماشين بشود .\r\nاستاد : نه ، اين براى آهن هيچ فرق نمىكند ، اينها همه براى ماست ، يعنى ما داريم براى خودمان اين كار را مىكنيم ، و الّا براى آهن فرقى نمىكند كه مثلًا اين رنگ را به آن بدهيم يا آن رنگ را . اينها همه رابطه‌هايى است كه اين آهن با ما دارد . چون ما اين رنگ را مىپسنديم آن را چنين رنگ مىكنيم . براى آهن فرق ندارد كه آبى باشد يا سياه ، به اين شكل باشد يا به آن شكل . اگر آهن را به طبيعت خودش واگذار كنيم ، خودش در درون خودش داراى تحولاتى است كه كمالش در آن است . اين مطالب جز با اصالت وجود قابل توجيه نيست .\r\nاين مطالبى كه عرض كردم ، چون خودم خيلى به آنها توجه و عنايت دارم و آنچنان كه بايد در كتب فلسفهء ما نيست ، آن را بسط دادم و اين بحثهاى اضافى را مطرح كردم .\r\n\r\n","description":"","footnote":"","page_name":" 435 ","page_number":435},
  {"content":"\r\n\r\n\r\nبررسى بيان علامه طباطبائى ( ره ) ذيل آيهء « لايُسْئَلُ . . . »\r\nبحث ما در مفهوم « حكمت » و « عنايت » بود . به بحثهايى رسيديم كه مفسرين در ذيل آيه « لايُسْئَلُ عَمّا يَفْعَلُ وَ هُمْ يُسْئَلونَ » به مناسبت مطرح كرده بودند . نظر اشاعره و معتزله و حكما را به طور كلى در باب غرض و حكمت ، كه قهراً شامل بحث مربوط به اين آيه هم مىشود ، عرض كرديم .\r\nدر دو جلسه قبل عرض كرديم كه در تفسير الميزان در ذيل همين آيه ، در جلد چهاردهم ، آقاى طباطبائى روى اين مسأله بحث كرده‌اند . ايشان در نظر دارند كه به سبك حكما آيه را تفسير كنند ، اگرچه تفسيرى كه شده است به سبك معتزله و حكما هر دو مىشود .\r\nبيان كرديم كه [ معتزله 
  ] مىگويند معناى « لايُسْئَلُ عَمّا يَفْعَلُ وَ هُمْ يُسْئَلونَ » اين است كه « لِمَ » در كار خدا صحيح نيست و از او سؤال نمىشود ، نه از باب اينكه فاعلى وجود ندارد يا كسى جرأت سؤال كردن ندارد ، بلكه از باب اينكه جاى سؤال ندارد ، زيرا فعل خداوند مقرون به حكمت و غرض و مصلحت است و حتى امكان اينكه لغو و عبث و بيهوده در كار خدا باشد مطرح نيست . از اين جهت « لايُسْئَلُ » است .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nايشان در اينجا مىفرمايند اگرچه اين مطلب فى حد ذاته درست است ، يعنى قطع نظر از اين آيه و اگر نخواهيم آيه را بر اين مطلب تطبيق دهيم خود مطلب فى حد ذاته درست است كه فعل اللّه داراى غرضى است و هر فعلى به سوى يك غرض و هدف و مصلحتى است به همان معنا كه در باب غايات گفته شده است ، ولى معلوم نيست كه آيه همين مطلب را بخواهد بگويد ، چرا ؟ براى اينكه اين يك نوع تقييدى در مفهوم آيه است بدون آنكه اين قيد در خود آيه آمده باشد ، چون با اين بيان مضمون آيه چنين مىشود : « لايسئل عن فعله لكون فعله مقروناً بالحكمة » از فعلش سؤال نمىشود براى آنكه فعل خداوند داراى غرض است . اين قيد در متن آيه نيست ؛ در آيه فقط « لايُسْئَلُ عَمّا يَفْعَلُ » آمده است . اگر ما باشيم و اين آيه ، كأنّه مىخواهد بگويد لايسئل عن فعله لأنّه فعلٌ ، نه يك جهت ديگرى زائد بر جنبهء فعل او .\r\n\r\nعلامه طباطبائى ( ره ) : چون خداوند مالك مطلق است از فعل او سؤال نمىشود\r\nبعد مىفرمايند اگر بنا شود كه ما تقييدى بزنيم ، چرا قيد حكمت باشد و مالكيت نباشد ؟ از جهت مالكيت هم لايُسْئَلُ عَنْ فِعْلِهِ ؛ چرا ؟ براى اينكه هر كارى بكند در چيزى است كه مال خود اوست .\r\nبنا بر اين تقرير ، بحث از باب حكمت خارج مىشود و در باب عدالت وارد مىشود . يك وقت سخن از اين است كه أنّه حكيمٌ ، درمقابل أنّه عابثٌ ، و يك وقت سخن در اين است كه أنّه عادلٌ ، در مقابل أنّه ظالمٌ . پس بنا بر اين نظر ، آيه به مسألهء عدل و ظلم مربوط است . از ديگران در مورد فعلشان سؤال مىشود ، چرا ؟ براى اينكه در فعل ديگران دو وجه هست : يك وجه ، تصرف در مايملك خود و آنچه مال خودشان است ، و يك وجه ديگر تصرف در آنچه كه مال آنها نيست . مثلا از جنبهء عدل و ظلم من يك محدوده‌اى دارم كه آن محدوده به خود من تعلق دارد و ماوراى اين محدوده به من تعلق ندارد . در محدودهء خودم ، از تصرفاتم سؤال نمىشوم ، چون « النّاسُ مُسَلَّطونَ عَلى امْوالِهِمْ » ( به معناى واقعىاش ، نه به اين مفهومى كه حالا ديگر روزنامه‌اى شده است ) يك امر طبيعى و منطقى است ؛ يعنى اگر چيزى مملوك كسى باشد ، در حدى كه مملوك اوست ، لازمهء اين مملوكيت حق تصرف\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nاست . اين معنى ندارد كه چيزى مملوك من است ولى من حق تصرف در آن را ندارم ، محجور از تصرف هستم . البته اگر من لياقت مالكيت نداشته باشم مسألهء حجر و اينها در كار مىآيد . ولى در خارج اين محدوده من حق تصرف ندارم . پس من كه هميشه در ميان يك محدوده‌اى مالك هستم و در خارج آن محدوده مالك نيستم ، از فعل من سؤال مىشود و من مسؤول فعل خودم هستم كه آيا از حدود خودم تجاوز كرده‌ام يا از حدود خودم تجاوز نكرده‌ام . در مورد ذات حق تعالى عدل و ظلم به اين معنا اصلا مفهوم و معنى ندارد ، براى اينكه هر چه را كه ما در عالم تصرف كنيم و هر چه كه به هر كس تعلق داشته باشد ، بيش از آن اندازه كه به آن كس تعلق داشته باشد به خدا تعلق دارد ، يعنى مال اوست . حيات من بيش از آن اندازه كه مال من باشد ، مال اوست . سلامت من ، عضو من ، جارحهء من ، مال من ، ثروت من ، فرزند من و هر چه كه من دارم همه مال اوست . من به عنوان پدر صاحب اين فرزند هستم و او به عنوان يك خالق صاحب اين فرزند است . او به هزار مرتبه بيش از من مالك اوست ؛ و حتى همان مالكيتى كه من دارم در طول مالكيت او دارم نه در عرض او . چنين نيست كه اين مالكيت تقسيم شده باشد كه مثلا يك سهم از آن مال من و نودونه سهم آن مال خدا باشد . همان يك سهمى هم كه مال من است ، در عين اينكه مال من است ، چون خود من مال او هستم باز همان هم مال اوست . بنابراين در مورد خداوند سؤال « لِمَ » از باب عدل و ظلم ، به اين معنا كه چرا در حق غير تصرف كرده است ، معنى ندارد . از نظر خداوند تمام عالم و تمام جهان محدودهء مالكيت اوست ؛ يعنى محدودهء او در واقع نامحدود است .\r\nايشان مىگويند كه اگر بنا به تقييد باشد ، اولى است كه آيه را بر اين معنى حمل كنيم نه بر آن معنا .\r\nسؤال : با انضمام به آيهء « أَفَحَسِبْتُمْ أَنَّما خَلَقْناكُمْ عَبَثاً » ؟ استاد : نه ، خود آيه به ماقبل و مابعدش بهتر مىخورد .\r\n\r\nمرحوم علامه : بهتر است كه آيه مقيد به مالكيت يا حكمت نشود\r\nآنگاه ايشان مىگويند كه اصلا حق اين است كه ما اساساً آيه را هيچ‌گونه مقيد\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nنكنيم ، نه تقييد به حكمت و نه تقييد به مالكيت . آيه هيچ قيدى در اينجا نياورده است . آيه چنين است كه « لايُسْئَلُ عَمّا يَفْعَلُ وَ هُمْ يُسْئَلونَ » . كأنّه اجمال آيه به ظاهر اين است كه از آن جهت كه او فاعل است و فعل از او صادر شده ، اصلا در مورد فعل او سؤال معنى ندارد ، و در مورد فعل ديگران سؤال معنى دارد . در اينجا ايشان مطلب را به همان مسألهء حكمت ربط مىدهند نه به عدالت ، ولى اين‌طور مىگويند كه از جنبهء « لِمَ » همان « لِمَ » كه از وجه مصلحت و حكمت سؤال مىشود ، از فعل خداوند سؤال نمىشود ، نه به دليل اينكه او حكيم است ، زيرا اين يك قيد به آيه است ، بلكه لأنَّ الفعلَ فعلُه . ديگران سؤال مىشوند ، چرا ؟ در اينجا ايشان مطلب را چنين تقرير مىكنند :\r\n\r\nبيان مرحوم علامه در معنى « حكمت » ذيل سورهء انبياء\r\nما بايد اساساً حكمت را درست تحليل كنيم ، ببينيم حكمت به چه معناست ، در مورد انسان و بعد در مورد خداوند . مىگويند حكمت درمورد انسان عبارت است از وجه مصلحت كار او ، همان‌طور كه قبلًا هم ما عرض كرديم ، همان معنايى كه الآن هم در عرف به كار مىبريم و مىگوييم فلسفهء اين كار چيست ، حكمت اين دستور چه مىباشد ، حكمت خلق فلان شئ چيست ؟ مىگويند حكمت به معنى اين است كه مصلحت اين كار چه مىباشد ؟ يك كارى را كه من مىخواهم انجام بدهم بايد آن را منطبق بر يك مصلحت نمايم . پس آن مصلحت فىحد ذاته و قطع نظر از اين كار من وجود دارد و اين كار من است كه بايد منطبق بر اين مصلحت باشد . علم من هم تابع همين است ، كه گفتيم درك حكيمانه يعنى افضل علم و بهترين ادراكها و بهترين دريافتها . بهترين دريافت يعنى چه ؟ يعنى اينكه ما مصلحتها را در عالم واقع و نفس‌الامر درك كنيم ، آنگاه فعلهايى را كه منتهى به آن مصلحتهاست و كارهايى را كه موجب دريافت آن مصلحتها مىشود بشناسيم و بعد بهترين نوع عملى را كه منطبق بر آن دريافت مىشود انجام دهيم . پس ما سه چيز داريم : يك واقع و نفس‌الامر داريم كه مستقل از دريافت ما و عمل ما وجود دارد . يك دريافت داريم كه بهترين دريافت است كه با واقع و نفس‌الامر منطبق‌تر است . يك عمل داريم كه مطابق با دريافت خودمان است . يك مثالهايى در اين مورد ذكر كنيم : فرض كنيد كه يك مهندس ساختمان مىخواهد ساختمانى بسازد . چه موقع\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nعمل اين مهندس حكيمانه است ؟ وقتى كه دريافتهايش بهترين دريافتها باشد . مثلًا زمين ساختمان را بشناسد كه آيا شنى است يا رسى ؟ داراى رطوبت است يا مرطوب نيست ؟ اگر رطوبت دارد چگونه بايد از آن پيشگيرى كرد ؟ پىهاى ساختمان را چگونه بايد ريخت ؟ آيا زمين اين منطقه زلزله‌خيز است ؟ چگونه بايد در مقابل زلزله ساختمان را مقاوم كرد ؟ حداكثر گرما به چه درجه‌اى مىرسد ؟\r\nحداقل آن به چه درجه مىرسد ؟ از نظر روشنايى چه نيازهايى هست ؟ آن مهندس بايد همهء اين واقعيتها را صحيح دريافت كند تا بتواند همهء جوانب را كاملًا پيش‌بينى نمايد و برنامه را بر اساس همين دريافت پياده كند . در اين صورت كار او يك كار حكيمانه مىشود . اگر توانست تمام جوانب را در نظر بگيرد كه هيچ چيزى از او فوت نشده باشد و هيچ چيز از او گم نشده باشد ، فعل او صد در صد حكيمانه است .\r\nفرض اين است كه [ فعل خداوند چنين است 
  ] و هركس كه ببيند نمىتواند نقص و خللى در آن پيدا كند :\r\nتَبارَكَ الَّذى بِيَدِهِ الْمُلْكُ وَ هُوَ عَلى كُلِّ شَىْءٍ قَديرٌ . الَّذى خَلَقَ الْمَوْتَ وَ الْحَيوةَ لِيَبْلُوَكُمْ أَيُّكُمْ أحْسَنُ عَمَلًا وَ هُوَ الْعَزيزُ الْغَفورُ . الَّذى خَلَقَ سَبْعَ سَمواتٍ طِباقاً ما تَرى فىخَلْقِ الرَّحْمنِ مِنْ تَفاوُتٍ فَارْجِعِ الْبَصَرَ هَلْ تَرى مِن فُطورٍ « 1 » .\r\nفرض اين جهت هست كه هر كس ببيند ، خللى و نقصى در او پيدا نكند ، يعنى نتواند بگويد يك‌جور ديگر مىشد ، امكان اين بود كه بشود آن را جور ديگرى به وجود آورد .\r\nايشان مىگويند همهء اينها درست است ولى در فعل مخلوق صادق است ، چون اين بر اساس سه چيز است : اول اين كه واقعيتى هست ، بعد دريافت آن واقعيت آنچنان كه هست ، و بعد انجام فعل منطبق با آنچه دريافت كرده ، كه آن دريافت‌شده مطابق با واقع است . اما فعل خداوند چطور ؟ آيا كار خداوند بر اساس يك دريافتى است ؟ و آن دريافت بر اساس يك واقعيتى است ؟ كه فعلش مطابق دريافتش و دريافتش مطابق با آن واقعيت است ؟\r\n\r\n\r\n\r\n\r\n","description":"","footnote":"\r\n( 1 ) . مُلك / 1 - 3 .\r\n","page_name":" 440 ","page_number":440},
  {"content":"\r\n\r\nبه بيان ما ، اين همان مسأله‌اى است كه هميشه در قرآن و غير قرآن تكرار مىشود : « بَديعُ السَّمواتِ وَ الْارْضِ » « 1 » و در نهج‌البلاغه آمده است :\r\n« خَلَقَ مِنْ غَيْرِ مِثالٍ »\r\n« 2 » خلقت الهى بر مثال يك شئ ديگر نيست ، منطبق بر يك امر ديگر نيست . هر چيز ديگرى منطبق بر فعل اوست . حكمتِ كار انسان به اين است كه بر واقعيت كه همان فعل خداوند است منطبق شود . ولى براى فعل خداوند يك واقعيتى ماوراى آن وجود ندارد كه بگوييم خداوند اول آن را دريافت كرد و دريافت خداوند مطابق با آن واقعيتِ مقدم بر فعل خودش باشد و فعلش مطابق با آن دريافتِ كامل باشد ، بلكه نفس فعل او مناط همهء حكمتهاست .\r\nبعد علامه مثالى ذكر مىكنند كه آن مسألهء صدق و كذب است : سخن ما يا صادق است و يا كاذب ؛ يعنى اگر مطابق با واقع عينى باشد صادق است ، و اگر مخالف باشد كاذب است . ولى آيا واقعيت خارجى را مىشود گفت كه صادق است يا كاذب ؟\r\nواقعيت خارجى آن چيزى است كه مناط صدق و كذب است . هر چيزى بخواهد صادق باشد به معيار او صادق است ، و هر چيزى بخواهد كاذب باشد به معيار او كاذب است ؛ اگر مطابق با او باشد صادق است و اگر مخالف با او باشد كاذب است .\r\nبنابراين چنين بايد گفت كه فعلُه نفسُ الحكمة ، يعنى الحكمةُ يُنتزع من ذاتِ فعلِه .\r\nحكمت براى فعل ديگران از آنجا انتزاع مىشود كه منطبق با نظام عالم باشد . آن وقت مىتوانيم يك طبيب را حاذق و حكيم بدانيم كه معالجاتش منطبق بر نظام عينى و واقعى باشد ، بدن را آنچنانكه هست بشناسد ، بيماريها را آنچنانكه هست بشناسد ، داروها و خصلت داروها را آنچنانكه هست بشناسد . بعد از اينكه همهء اين دريافتها صحيح بود و عملش منطبق بر همين دريافتها شد ، فعل او حكيمانه مىشود .\r\nپس مىتوانيم بگوييم « لايُسْئَلُ عَمّا يَفْعَلُ وَ هُمْ يُسْئَلونَ » يعنى سؤال از فعل حق معنى ندارد ، چون فعل او مناط حكمت است ، در حالى كه سؤال از حكمت در فعل ديگران اين است كه آيا فعل آنها منطبق بر نظام عينى و نظام خلقت هست يا نيست ؟ در واقع سؤال از حكمت و سؤال از « لِمَ » ، سؤال از انطباق است . ولى در جايى كه\r\n\r\n\r\n\r\n\r\n","description":"","footnote":"\r\n( 1 ) . بقره / 117 .\r\n( 2 ) . در خطبهء 186 نهج‌البلاغه صبحى صالح آمده است : « خَلَق‌َالْخَلائِقَ عَلى غَيْرِ مِثالٍ » . در دعاى عرفهء امام سجاد عليه السلام در صحيفهء سجاديه نيز آمده است : « الَّذى أَنْشَأْتَ الْاشْياءَ مِنْ غَيْرِ سِنْخٍ وَ صَوَّرْتَ ما صَوَّرْتَ مِنْ غَيْرِ مِثالٍ . » 
  ]\r\n","page_name":" 441 ","page_number":441},
  {"content":"\r\n\r\nانطباق معنى ندارد و آن عين حكمت است ، سؤال ديگر معنى ندارد . پس لا يُسْئَلُ عَنْ فِعْلِهِ ، باز هم مىگوييم كه چون فعلش حكيمانه است ، اما نه به آن معنا كه ديگران گفته‌اند ( آنها گفته‌اند كه اگر فعلش داراى اين صفت است حكيمانه است و اگر داراى اين صفت نيست حكيمانه نيست ) ، بلكه به آن معنا كه اساساً حكمت از فعل او انتزاع مىشود . تعبير ايشان ( مرحوم علامه ) اين است كه « الحكمة صفة ذاتية لفعله تعالى » نظير آنچه كه در حركت جوهريه گفته شده كه فرق بين حركت در جوهر و در غير جوهر اين است كه در حركت جوهريه حركت از ذات جوهر انتزاع مىشود ، ولى در حركت عرَضيه حركت حالت عارضى دارد . حركت در جوهر خصلت ذاتى دارد . در اينجا هم همين‌جور است . ايشان مىگويند كه حكمت صفت ذاتى فعل واجب‌تعالى است .\r\nاين بيان ايشان است در جلد چهاردهم تفسير الميزان ذيل سورهء انبياء .\r\n\r\nبيان ديگر علامه ( ره ) از « حكمت خداوند » ذيل سورهء اعراف\r\nايشان در جلد هشتم تفسير الميزان به مناسبت ديگرى همين آيهء « لايُسْئَلُ عَمّا يَفْعَلُ . . . » را مطرح كرده‌اند . در اوايل سورهء اعراف كه داستان شيطان مطرح شده ، به مناسبت بحث از شيطان و حكمت خلق او مناظره‌اى را طرح مىكنند . اين مناظره اگرچه در كتب ديگر حديث نيامده ولى شهرستانى آن را نقل كرده است ، كه حالا نمىدانم از كجا نقل كرده است « 1 » . در اين مناظره ، شيطان به ملائكه مىگويد كه چرا خداوند مرا خلق كرد ؟ بعد كه خلق كرد چرا مرا بر اغواى مردم مسلط كرد ؟ چرا به من مهلت داد ؟ و سؤالات ديگرى از اين قبيل . در آنجا هست كه از طرف خدا جواب آمد كه « إنّى أنَا اللَّهُ لا إلهَ إلّا أنَا لا اسْئَلُ عَمّا أفْعَلُ » . بعد از آن ايشان موضوع را به تفصيل تجزيه و تحليل مىكنند و بعد مىگويند كه آنچه در اين جواب آمده اجمالى است از اين تفسير . در اينجا مثل اينكه مطلب را به گونه‌اى بيان مىكنند كه با آنچه در جلد چهاردهم ذيل سورهء انبياء گفته‌اند تفاوت دارد و چه بسا به اين مطلب توجه نداشته‌اند كه اين\r\n\r\n\r\n\r\n\r\n","description":"","footnote":"\r\n( 1 ) . [ در تفسير الميزان ، ذيل آيات 10 تا 25 سورهء اعراف ، اين گفتگو را از تفسير روح‌المعانى و آن هم از شهرستانى ، و شهرستانى هم از شارح اناجيل اربعه نقل مىكند . 
  ]\r\n","page_name":" 442 ","page_number":442},
  {"content":"\r\n\r\nدو بحث را بر هم منطبق كنند يا نكنند .\r\nدر اينجا يك بحث ديگرى مىكنند كه از يك نظر لطيف‌تر و عميق‌تر هم هست .\r\nايشان بحث را باز هم به مسألهء حكمت مىكشانند و مىگويند كه سؤال و « لِمَ » بر دو نوع است : « لم » اثباتى و « لم » ثبوتى . در اين مورد بحث از « لم » اثباتى معنى ندارد ، « به چه دليل » گفتن معنى ندارد . بحث در « لم » واقعى است . در « لم » ثبوتى ، سؤال يا از علت فاعلى است و يا از علت غائى . سؤال از علت فاعلى ، مثل اين سؤال كه مىگوييد : چطور مىشود كه اين برق روشن مىشود ؟ آن عاملى كه به‌وجودآورندهء اين برق است چيست ؟ چطور مىشود كه قطرات باران از بالا فرو مىريزد ؟ اين سؤال از علت فاعلى است . سؤال از علت غائى جايى است كه مىگوييم : « براى چيست ؟ » يعنى كارى به عامل آن نداريم ، مىپرسيم : عامل كه اين كار را مىكند براى چه مىكند ؟ در محل خود و با نظر دقيق ثابت است كه ذات حق‌تعالى علةالعلل است ، هم در علت فاعلى و هم در علت غائى ، يعنى او فاعل الفواعل و غايةالغايات است ، يعنى اصلًا جواب « لِمَ » خود اوست ، هم در « لم » فاعلى و هم در « لم » غائى . اگر كسى اين مطلب را درست درك كند ، مىداند كه سؤال از [ فعل 
  ] خدا ، خدايى كه فاعل الفواعل و غاية الغايات است ، يا سؤال از فاعل است كه فاعل كيست ، كه خودش فاعل است ؛ يا سؤال از غايت است كه باز هم او خودش غايةالغايات است ، غايت نهايى خود اوست و وراى او غايتى نيست . اگر ما از [ فعل 
  ] كسى سؤال كنيم كه در فعل خودش غايتى دارد و آن غايت هم زائد بر ذات اوست و خودش غايت نيست ، معنى دارد .\r\nاما [ سؤال 
  ] از [ فعل 
  ] آن چيزى كه خودش « براى » ىِ همهء اشياء است و « لِ » ىِ همهء اشياء است ، « منهُ » ىِ همهء اشياء است ، و « اليهِ » ىِ همهء اشياء است ، معنى ندارد .\r\nوقتى سؤال از فاعل مىكنيم ، سؤال از « منه » مىكنيم و مىپرسيم كه [ فعل 
  ] از كجا ناشى شده است . وقتى از غايت سؤال مىكنيم ، سؤال از « اليه » مىكنيم و مىپرسيم كه فعل به سوى چه صورت گرفته است . اين است كه از غير فاعل سؤال از فاعل مىكنند . مثلًا از من و شما سؤال مىكنند كه فاعل اين باران كيست ؟ و از غير غايت هم سؤال از غايت مىكنند . مثلًا مىگويند باران براى چه نازل مىشود ؟ اما حقيقتى كه خودش غايت كل و مبدأ كل است ، سؤال از فعل او معنى ندارد ، چون فرض او فرض فاعل است و فرض او فرض غايت است . وقتى كه خدا را مىخوانيم و\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nمىگوييم « تو » معنايش اين است : اى آن چيزى كه همه چيز از توست و همه چيز منتهى به توست . ديگر معنى ندارد كه بپرسيم : اين فعل تو از چه صادر شده و به سوى چيست ؟ يعنى تقريبا در تعريف « خداوند » - كه كلمهء « تعريف » هم در مورد خدا غلط است - « منك » و « بك » و « لك » و « اليك » نهفته است . همه چيز از اوست و همه چيز به سوى اوست . پس وقتى كه انسان بخواهد از خدا سؤال كند و بگويد كه اى خدا چرا ؟ معنايش اين است : اى آن كه همه چيز از توست و همه چيز به سوى توست ، اين كه از تو پيدا شده از چه پيدا شده ، و اين كه به سوى توست به سوى چيست ؟ اين سؤال معنى ندارد .\r\n\r\nبررسى بيان علامه ذيل سورهء اعراف\r\nايشان در اين بيان همان مسألهء حكمت را توجيه كرده‌اند ، به همان معنا كه حكما گفته‌اند ، ولى به سراغ غايت نهايى رفته‌اند . تفاوت اين توجيه كه در سورهء اعراف كرده‌اند با توجيه حكيمانه‌اى كه ديگران مىكنند ، اين است كه ديگران به سراغ غايت نزديك رفته‌اند و ايشان سراغ غايت نهايى رفته‌اند . هيچ چيزى در عالم نيست كه براى يك غايتى و براى رسيدن به يك كمالى خلق نشده باشد . ديگران همان كمال ابتدايى و كمال نزديك را در نظر مىگيرند ؛ ولى چون هر كمالى براى كمال بالاترى است و بالاخره به ذات حق منتهى مىشود ، ايشان همان توجيه را كرده‌اند اما با توجه به آخرين كمال و غايةالغايات .\r\nاين بيان ايشان در ذيل سورهء اعراف بيانى درست است و به نظر ما ايرادى ندارد ، و با بيان ديگران فقط اين تفاوت را دارد كه آيه را به غايت نهايى توجيه كرده‌اند نه به غايات ابتدايى .\r\n\r\nبررسى بيان علامه ( ره ) ذيل سورهء انبياء\r\nولى به نظر ما آن بيانى كه ايشان در سورهء انبياء در جلد چهاردهم در ذيل آيهء « لايُسْئَلُ عَمّا يَفْعَلُ وَ هُمْ يُسْئَلونَ » كرده‌اند ، شايد قابل مناقشه باشد : اولًا ، به نظر مىرسد كه اگر ما بيان ايشان را بپذيريم بايد مطلب را اين جور قبول كنيم كه در فعل خداوند نه حكمت معنى دارد و نه غير حكمت ، نه اينكه حكمت صفت ذاتى اوست . ما از همان مثلى كه ايشان در باب صدق و كذب گفته‌اند استفاده\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nمىكنيم . ايشان مىگويند كه ما در تعريف « صدق » مىگوييم قول مطابق با واقع ، يا اعتقاد مطابق با واقع . حق يعنى اعتقاد يا قول مطابق با واقع . قول و اعتقاد از آن جهت كه مطابق با واقع است حق است . بعد مىگوييم خود واقع چطور ؟ خود واقع معيار صدق و كذب است . ولى آيا ما مىتوانيم بگوييم خود واقع و نفس‌الامر صادق بالذات است ؟ در او ديگر صدق معنى ندارد ، او مناط صدق است .\r\nمثلًا من مىگويم اين كتاب شفا است . اين گفتهء من از آن جهت كه با اين مطابق است ، صادق است . اگر بگويند نه ، اين كتاب اسفار است ، اين گفتهء من كاذب است .\r\nولى آيا حالا من مىتوانم بگويم خود اين كتاب شفا قطع نظر از گفته‌ام و قطع نظر از اعتقادم صادق بالذات است ؟ نه ، ديگر صدق و كذب معنى ندارد ، چرا كه در تعريف « صدق » انطباق نهفته است . در تعريف « حكمت » هم انطباق ، چه انطباق علمى و چه انطباق عملى ، نهفته است .\r\nثانياً ، ما يك مطلب ديگرى به مناسبت ديگرى در كتاب عدل الهى در باب شرور نوشته‌ايم كه بعضى افراد شُرور را به اين شكل توجيه مىكنند كه مىگويند در هر شرى خيرى هست و در هر مصيبتى يك مصلحتى هست . بنابراين آن خيرى كه در اين شر است و آن مصلحتى كه دراين مصيبت است ، شر و مصيبت را توجيه مىكند و آن را حكيمانه مىسازد .\r\nدر آنجا گفته‌ايم كه اين مطلب نياز به يك مقدمهء ديگر دارد كه تا آن مقدمه را نپذيريم اين حرف فى حد ذاته نمىتواند درست باشد . ولى غالباً افرادى كه اين را مىگويند آن مقدمه را درك نكرده‌اند . آن مقدمه اين است : رابطهء هر مقدمه‌اى با نتيجه‌اش و هر سببى با مسبَّب آن رابطهء ضرورى و غيرقابل تخلف است ؛ يعنى امكان ندارد كه معلولى از غير علت خودش صادر بشود و يا علتى منشأ معلول ديگر گردد . اين رابطه ضرورى را ما بايد بپذيريم ، كه اين برهانى هم هست ؛ و الّا اگر كسانى اين رابطهء ضرورى را انكار كنند و مع‌ذلك بخواهند مصلحت را توجيه كنند و بپذيرند ، اين امر قابل توجيه نيست . مثلا مىگوييم كه خداوند اين مصيبت را براى اين مصلحت داد . يك كسى مىگويد مگر خداوند قادر علىالاطلاق نيست ؟ همان مصلحت را خداوند بدون اين مصيبت بدهد . يا مثلًا مىگوييم در اين شر خيرى نهفته است . مىگويد خداوند همان خير نهفته‌اش را بدون اين شر بدهد .\r\nبعضى ديگر خواسته‌اند جور ديگر بگويند كه اين امور ، امورى قراردادى و\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nتشريفاتى است . يك عده‌اى ، چه از اشعريهاى قديم و چه اين مصريهاى جديد كه اصلًا فكرشان در اين مسائل سطحى است و چه برخى از اين نويسنده‌هاى مذهبى جديد خودمان ، مىخواهند روابط اشياء در عالم را روابط تشريفاتى و قراردادى تلقى كنند . اشعريها مىگفتند عادة اللّه است ، خدا فعلا خواسته كه آتش علت گرما باشد نه يخ ، يك وقت هم عوض مىشود و يخ را علت گرما قرار مىدهد ؛ يعنى در اينجا رابطهء ضرورى نيست ، يك رابطهء قراردادى است . وقتى به اين اشكال مىرسند كه چرا حالا چنين شد ، مىگويند خداوند اين كار را كرده است براى اينكه حكمت خودش را ظاهر گرداند و حكيم بودن خودش را نشان دهد و مردم بدانند خداوند مىتوانست هر چيزى را سبب هر چيزى قرار دهد ولى اگر چنين مىكرد حكمت خداوند ظاهر و معلوم نمىشد ؛ اين كار را كرد تا حكمت او بر بندگانش ظاهر بشود .\r\nجواب اين بيان خيلى واضح است : خداوند حكمت خودش را بدون اين اسباب و بدون اين مقدمات بر بندگانش ظاهر كند .\r\nما در آنجا اين مطلب را گفته‌ايم كه حكمت معنى ندارد الّا اينكه يك رابطهء ضرورى ميان مقدمات و نتايج و ميان اسباب و مسبَّبات قائل شويم . الآن هم به نظرم مىآيد كه آن مطلب درست است .\r\nپس اگر ما مطلب را به همان شكلى كه حكما توجيه كرده‌اند و به همان معنايى كه آنها حكمت را معنا كرده‌اند بيان كنيم ، اشكالى نيست . ولى بيان ايشان مسلماً اشكال دارد . [ علاوه بر مطالب قبل : 
  ] اولًا ، بنا بر بيان ايشان ، در فعل خداوند عبث معنى ندارد ، زيرا ايشان مىگويند كه حكمت از ذات فعل خداوند منتزع است ، يعنى فعل چون فعل خداست حكمت است و همه چيز بايد بر آن منطبق شود . پس اين معنى ندارد كه فعل خداوند دو وجه داشته باشد : يكى اينكه عبث باشد ، و ديگر اينكه عبث نباشد . هر چه فعل خداست همان حكمت است ، ديگر عبث معنى و فرض ندارد .\r\nاگر ايشان بگويند : بسيار خوب ، فرض نداشته باشد ، مىگوييم : پس استدلالهاى قرآن كه به مسألهء حكمت استدلال مىكند ، ديگر معنى نخواهد داشت . قرآن مىفرمايد : « أفَحَسِبْتُمْ أنَّما خَلَقْناكُمْ عَبَثاً وَ أنَّكُم إلَيْنا لا تُرْجَعونَ » « 1 » و درآياتىكه راجع به\r\n\r\n\r\n\r\n\r\n","description":"","footnote":"\r\n( 1 ) . مؤمنون / 115 .\r\n","page_name":" 446 ","page_number":446},
  {"content":"\r\n\r\nقيامت است مىگويد چون خلقت آسمان و زمين به حق است ، حتماً دار آخرتى و بازگشت به خداوند هست . اگر عبث فرض نداشته باشد اين ديگر معنى ندارد .\r\nمعناى اين آيات اين است كه قرآن مىفرمايد از باب اينكه عبث در فعل خدا نيست شما استدلال كنيد به اين امر كه پس غايتى هست ، نه اينكه چون فعل خداست . اگر چنين باشد ، آيا وقتى كه كسى بگويد قيامتى نيست ، معنايش اين مىشود كه اين عالم فعل خدا نيست ؟ نه ، باز هم اين عالم فعل خداست . پس [ بنا بر بيان ايشان 
  ] اگر كسى گفت قيامتى و حشرى نيست ، باز هم منكر حكمت نشده ، چون منكر فعل خدا نشده ، فقط مىگويد قيامت وجود ندارد ؛ اين موجودات هم كه خدا خلق كرده فعل خداست ؛ و حال آنكه خداوند از فعل حاضرى بر فعل غايبى استدلال مىكند ، از شهادت بر غيبت استدلال مىكند ، از مقدمه به نتيجه استدلال مىكند .\r\nاز ايشان ممكن است سؤال ديگرى را بپرسيم ، بگوييم كه حكما سخنى دارند كه مىگويند « ليس فىالإمكان أبدع ممّا كان » « 1 » فاضلتر از آنچه وجود دارد محال است ، فقط خيالى است كه انسان مىكند . كاملتر از آنچه وجود دارد و وجود خواهد داشت ، با جميع نظامات آن ، محال است ، فقط توهمى است كه ذهن بشر مىكند .\r\nيك سؤال ديگر از ايشان مىكنيم ، مىپرسيم : همان‌طور كه ليس فىالإمكان أفضل ممّا كان ، آيا ليس فى الإمكان أدنى ممّا كان ؟ آيا محال است كه از آنچه وجود دارد دانىتر وجود داشته باشد ؟ امر ممتنعى كه نيست ؟ مثلًا اشياء خلق بشوند در حالى كه مستعد رسيدن به يك كمالاتى هستند . براى آنها رسيدن به اين كمالات ممكن است ، ولى فى حد ذاته رسيدن به اين كمالات واجب نيست . به افاضهء حق وجوب پيدا مىشود ، و الّا فى حد ذاته به كمال نمىرسند . آيا مثلًا خلق نشدن من فى حد ذاته محال بود ؟ يا اينكه فى حد ذاته محال نبود ؟ بنابراين مسألهء « ايصال الأشياء إلى غاياتها حكمةٌ » به اين معناست كه عالم نظامى دارد و اين نظام ، نظام غائى است .\r\nهر ذره‌اى از ذرات عالم متوجه به سوى كمال خودش است . از ناحيهء اشياء نسبتشان به كمالاتشان امكان است ، و از ناحيهء ذات حق وجوب است ؛ يعنى ذات حق كمالات ممكن آنها را به آنها افاضه مىكند .\r\n\r\n\r\n\r\n\r\n","description":"","footnote":"\r\n( 1 ) . سؤال : اين كلام از غزالى نيست ؟\r\nاستاد : تعبير شايد از غزالى باشد ، ولى اصل مطلب از فلاسفه است .\r\n","page_name":" 447 ","page_number":447},
  {"content":"\r\n\r\nاينجا مسألهء انطباق نيست . مسألهء انطباق كه ايشان مىگفتند ، درست است ، ولى اين جور مىخواهم بگويم كه گويى ايشان از حكمتِ به اصطلاح حكيمانه منتقل شده‌اند به حكمتِ به اصطلاح متكلمان و فرنگيها و همين حرفهايى كه عوام مىگويند ، و بعد ديده‌اند كه اين حكمت را نمىشود براى خداوند اثبات كرد ، به همين جهت آن را نفى كرده‌اند . خوب ، حكمت به اين معنا را ما هم نفى مىكنيم ، به اين معنا كه فعل من بر انديشهء من منطبق باشد و انديشهء من بر عالم عينى . اين معنايش اين است كه من به نحوهء صنعت مىخواهم طبيعت را استخدام كنم . اين حكمتى است كه شأن بشر است . اين مطلبى است كه ايشان مىگويند محال است و به بيانى كه در جلسات پيش گفتيم محال هم هست . حكمت به معناى اينكه دريافت من كمال مطابقت را با نظام عينى داشته باشد و فعل من كمال مطابقت را با نظام علمى داشته باشد ، اين امر قطع نظر از اين جهت كه در فعل خداوند چيزى نيست كه بخواهد فعل خدا بر آن منطبق شود ، از جنبهء ديگر هم محال بود ، چون اين ملازم با غايت داشتن خود خداست .\r\nپس اين حكمتى كه ايشان در اينجا نفى كرده‌اند ، و به حق هم نفى كرده‌اند ، همان حكمت به مفهوم معتزلى و عاميانه و متكلمانه است . مردم عامى كه هميشه خدا را حكيم مىدانند [ او را 
  ] مانند يك صنعتگر حساب مىكنند كه همانطور كه صنعتگر به اشياء نظم غيرعادى و [ غير 
  ] طبيعى داده و غرض خودش را حاصل مىكند ، خداوند هم همين‌جور است ؛ در حالى كه خداوند غرض اشياء را به اشياء افاضه مىكند : « ايصال كلّ ممكن لغاية » . در ايصال هر ممكنى به غايت ، اين امر كه حكمت منطبق بر چيز ديگر بشود وجود ندارد ، بلكه علم به نظام احسن است ، خداوند علم دارد كه نظام بايد چگونه وجود پيدا كند ، نه چگونه هست ؛ حالا اين علم چه به نحو علم حصولى باشد ، كه شيخ و اينها مىگويند ، و چه علم حضورى باشد كه خود ملاصدرا و پيروانش مىگويند . از علم به نظام وجود ، على افضل ما يمكن ، ايجاد نظام وجود ، على افضل ما يمكن ، منشعب مىشود ؛ يعنى موجودات ايجاد مىشوند و عالىترين كمال ممكن آنها به آنها داده مىشود و آنچه كمالش بالقوه است از قوه به فعليت رسانده مىشود . در اين صورت هيچ لزومى ندارد كه بياييم حكمت را به اين معنا كه ايشان بيان كردند و بعد به آن ضربه زدند معنى كنيم . حكمت به آن معنا در خداوند محال است و ايشان درست مىگويند ، اما اين حكمت به معناى\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nحكيمانه‌اش نيست كه خود ايشان در موارد متعددى در همين تفسير گفته‌اند .\r\nبنابراين نتيجه‌اى كه ايشان در اينجا گرفته و گفته‌اند : « الحكمة صفة ذاتية لفعله » به اين معنا كه چون فعل خداوند است حكمت است ، نه چون فعل خداوند على أفضل ما يمكن است ، صحيح نمىباشد ؛ بلكه فعل خداوند چون على أفضل ما يمكن است ، حكمت است ، نه چون فعل خداوند است .\r\nبنابراين بيان ايشان در سورهء اعراف درست است و منطبق با بيان حكماست ، البته يك درجهء ديگر از همان سخن حكماست . ولى بيان ايشان در ذيل سورهء انبياء در جلد چهاردهم درست نيست و چنين خيال مىكنيم كه منشأ اين اشتباه اين است كه ايشان در اينجا كه حكمت را معنى مىكرده‌اند ، يك مرتبه ذهنشان دنبال حكمت به آن معنا كه متكلمين مىگويند رفته و بعد هم به حق آن را مورد انتقاد قرار داده‌اند ، و بعد از انتقاد ، آن نتيجه‌گيرى را كرده‌اند ، در صورتى كه اصلًا ايشان نمىبايست حكمت را آن طور معنى كنند ، به شكل متكلمانهء آن ، تا بعد آن ايراد وارد بيايد و بعد آن نتيجه گيرى كه حالا به نظر ما نادرست است .\r\nدر اينجا بحث حكمت و عنايت را كه مىخواستيم بحث نسبتاً خوبى كرده باشيم ، پايان مىدهيم . در جلسهء بعد اگر فرصتى بكنيم ايراد هيوم بر برهان نظم را بحث كنيم كه شايد فرصت ديگرى به دست نياوريم ؛ ببينيم كه اينها در اينجا چه گفته‌اند و حرفشان چيست . بعد از آن بحث حكمت را پايان مىدهيم و وارد مسألهء خير و شر مىشويم .\r\nسؤال : شما در جلسهء پيش يك مثالى فرموديد كه مثلًا يك دانهء گندم وقتى به يك گياه تبديل مىشود ، اين به كمال خودش مىرسد . اين را در تفسير « ايصال كل ممكن لغاية » فرموديد . ما مىگوييم كه اين كمال ، مفهوم نسبى است و اگر قطع نظر از خدا در نظر بگيريم نمىتوانيم بگوييم به كمال خودش مىرسد .\r\nاستاد : چرا كمال يك امر نسبى است ؟\r\n- اگر ما ثابت كنيم كه خدايى هست و موجودات بايد به طرف او بروند ، در\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nآن صورت است كه مىگوييم هر تغييرى كه رخ دهد كمال است ؛ در حالى كه ما مىخواهيم ببينيم اصلًا فعل خدا حكيمانه است يا نه ، بعد از اين مىتوانيم استدلال كنيم كه اين گندم كه رشد مىكند در حال رفتن به سوى كمالش مىباشد .\r\nاستاد : نه ، اجازه بدهيد توضيح دهم كه اين نسبى و غير نسبى با يكديگر اشتباه نشود . در حركتهاى مكانى كه يك شئ از اينجا حركت مىكند و به آنجا مىرود ، اين نزديك شدن و قرب ، نسبى است ، زيرا مثلًا فرض كنيد كه من اينجا نشسته‌ام و آقاى امامى آنجا نشسته است . يك وقت شما آقاى امامى را معيار قرار مىدهيد . اگر يك شئ از اينجا حركت كند و به سوى ايشان برود ، لحظه به لحظه به ايشان نزديك مىشود . اگر در همان زمان مرا معيار قرار دهيد آن شئ لحظه به لحظه از من دور مىشود . در اينجا ملاك اين است كه ما چه چيزى را مبدأ و معيار قرار بدهيم ؛ يعنى اين مبدأ و معيار ، نسبى و قراردادى است .\r\nولى يك چيزها هست كه اينها امور نسبى نيستند ، كه اين امر برمىگردد به خود وجود ؛ يعنى يك شئ يك حد از وجود را دارد ، بعد بدون آنكه آن حد از وجود را از دست بدهد ، يك افزايشى ، يك امر ديگرى را به دست مىآورد ، اضافه بر آنچه كه قبلًا داشته است .\r\nاول به عنوان مثال اين را ذكر مىكنيم : فرض كنيد كسى هزار تومان سرمايه دارد .\r\nبعد كار مىكند ، فعاليت مىكند و سرمايه خود را به دوهزار تومان ، سپس به پنج‌هزار تومان و بعد به ده‌هزار تومان مىرساند . اينجا آيا سرمايه‌اش افزايش پيدا كرده يا نه ؟\r\nو به يك معنا كمال پيدا كرده يا نه ؟ خوب ، بله ، اينجا نمىگوييم يك امر نسبى است .\r\nاگر سرمايه‌اش از ده‌هزار تومان به پانصد تومان و يا صد تومان برسد نقص پيدا كرده است .\r\n- در اينجا چون ما معيار قرار داده‌ايم كه « كمى » خوب نيست و « زيادى » خوب است .\r\nاستاد : نه ، صحبت از خوبى و بدى نيست ؛ كمال هست . كم و زيادى هست يا نه ؟\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nنقص و كمال هست . حالا كار ندارم كه نقص خوب است يا كمال . نقص و كمالش در اينجا قراردادى نيست ؛ يعنى اين جور نيست كه ما به صورت قراردادى هزار تومان را ناقص و صدهزار تومان را كامل بناميم ، كه بعد آن را عكس كنيم و صدهزار تومان را ناقص و هزار تومان را كامل نامگذارى كنيم .\r\nيا مثلًا شما در بحث تكامل انواع ، كه مطرح كرده‌اند ، چه مىگوييد ؟ تكامل يك امر نسبى است ؟ اگر كسى بگويد كه از ميان موجودات زنده يكىتك سلولى است و ديگرى مثل انسان پرسلولى است ، كمال انسان نسبت به آن تك‌سلولى يك امر نسبى است ؟\r\n- در ايرادى هم كه ما به اين نظريه مىگيريم اتفاقاً همين را مىگوييم ، مىگوييم كه چون در اين نظريه مسألهء ارزشها مطرح نيست ، اين تكامل فقط تركيب اجزاء است . چه فرقى ميان يك تودهء سلول و يك سلول تنهاست ؟ استاد : نه ، حالا فهميدم شما چه مىگوييد . اين كه مىگوييد ، يك مسألهء ديگرى است . ما اين تكامل را در اين سطح حيوانى الآن داريم مطرح مىكنيم . شما مىخواهيد كمال انسانى را طرح كنيد و آن بيان شما راست است ولى مسألهء ديگرى است .\r\nسؤال : مىگويند چرا خداوند موجودات را از اول در همان حد كمال نهايى قرار نداد ؟ استاد : چون غيرممكن است . چون حركت وجود دارد و اين حركت هم ذاتى است نه يك امر عارضى . مثل رفتن يك بچه از جايى به جايى نيست كه اول او را سرپا مىگذاريم و بعد مىگوييم بيا ، كه بتوانيم از اول او را بياوريم به اينجا .\r\nسؤال : مگر موجودات ثابت وجود ندارند ؟\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nاستاد : بله ، موجودات ثابت مساوى است با ماوراءالطبيعه . در آنجا ديگر تغييرى نيست .\r\n- همه همان جور هستند كه بوده‌اند ؟ استاد : آنها همه آن جور كه ممكن است باشند ، هستند . اينها ديگر چنين نيستند كه بتوانند جور ديگرى باشند . در مقابل آنها فقط نيستِ مطلق است . يك جور ديگر باشند ، ندارند . در مقابل اين نيست مطلق ، آن افضل مايمكن آنها و افضل ظرفيت آنها قهراً هستى است ، نه اينكه دو جور هستى داشته باشند .\r\n\r\n","description":"","footnote":"","page_name":" 452 ","page_number":452},
  {"content":"\r\n\r\n\r\nبررسى اشكالات هيوم بر برهان نظم\r\nبنا شد كه در پايان بحث مربوط به حكمت ، بحث خاص مربوط به برهان نظم را ، كه از اين جهت در فلسفهء جديد مورد بحث قرار گرفته است ، مطرح كنيم .\r\nديديم كه در ميان علماى اسلامى بحث حكمت از اين جهت مطرح بوده است كه : آيا فعل‌اللَّه مىتواند معلّل به اغراض باشد يا نه ؟ زيرا ميان حكمت و غرض و هدف داشتن بالأخره نوعى رابطه قطعى هست . گفتيم كه در اينجا سه نظريه مطرح شده است ، و گفتيم كه قطع نظر از مسألهء معلّل بودن فعل خداوند به غرض ، از جنبه‌هاى ديگر هم در بارهء حكمت بحث شده است . اشاعره طورى نظر داشتند و معتزله طورى و حكما طور ديگر . قطع نظر از آن ، از يك جنبهء ديگر هم كه در كلمات آقاى طباطبائى آمده است ، مسأله مورد بحث قرار گرفته است و آن جنبهء انطباق است ، كه اساساً حكمت دائر مدار نوعى انطباق است ، به معناى دريافت مطابق با واقع مدرِك . پس نوعى مطابقت ميان ادراك مدرِك و واقع و نفس‌الامر هست ، و بعد هم انطباق عمل با آن دريافت . اين معنايى است كه در غير ذات واجب تعالى معنى دارد ، در فعل كسى معنى دارد كه در داخل اين نظام عمل مىكند ، در مورد كسى معنى دارد كه در عمل تابع اين نظام است ؛ نظامى است موجود ، و خود را با نظام موجود\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nتطبيق مىدهد . اما در فعل خداوند كه نظام از او برمىخيزد ، انطباق اساساً معنى ندارد . در علم او هم انطباق معنى ندارد ، چون علم او علم فعلى است نه انفعالى ؛ يعنى علم او منشأ نظام است ، نه نظام منشأ علم او . علمهاى بشر انفعالى است و از عالم واقع سرچشمه مىگيرد . علم او منشأ وقوع واقع است و منشأ وجود عينى واقع است .\r\nفعل خداوند ، از اين جهت ، مثل هر عمل خلّاق انسانى است ، مثل كار يك مهندس است كه ادراك او منشأ ابتكار و ابداعى در خارج مىشود ، و قهراً از نظر انطباق هم ديگر معنى ندارد كه با چيزى منطبق شود ، زيرا واقعيتى قبل از آن نيست . اين مطالب مربوط به بحثهاى گذشته در باب حكمت الهى بود .\r\n\r\nرابطهء بحث حكمت الهى و برهان نظم\r\nمسألهء حكمت بالغهء الهى با دليل نظم قهراً رابطه‌اى دارد . اين بحث از يك‌طرف رابطه‌اى دارد با آن مسأله‌اى كه حكماى ما آن را تحت عنوان « العالى لا يلتفت الى السافل » مىآورند ، چون گفتيم كه حكمت مساوى با عنايت است ، و عنايت يعنى اهتمام . عنايت دربارهء مخلوقات يعنى نوعى توجه و اهتمام به مخلوقات ، كه اين اهتمام با اصل « العالى لا يلتفت الى السافل » جور درنمىآيد . البته گفتيم كه به يك معنا جمع آن جور مىشود و آن وقتى است كه حكمت را به همان شكلى كه گفتيم معنى كنيم . در آن صورت آن مشكل هم حل مىشود .\r\nاز طرف ديگر رابطه‌اى هم با برهان نظم دارد . مشهورترين و معروف ترين و عمومىترين دليلى كه الهيون بر وجود خداوند اقامه مىكنند مسألهء نظام موجودات است ، نظام متقن موجودات ، يا به تعبير قرآن « اتقان صنع » ( صُنْعَ اللَّهِ الَّذى أتْقَنَ كُلَّ شَىْءٍ ) « 1 » ، به تعبير ديگر حكيمانه بودن نظام . در حكيمانه بودن نظام ، گذشته از آن حرف اشاعره ، به هر حال نوعى رابطه ميان مقدمات و نتايج و ميان اشياء و غاياتشان هست ، خواه حكمت را به شكل بشرى تفسير كنيم ، يعنى كارى كه انسان از آن كار خودش به هدف مىرسد ، و خواه حكمت را به آن شكلى كه لايق ذات ربوبى است معنى كنيم ، يعنى رساندن اشياء به غايات و اهدافشان . پس به هر حال در مفهوم « حكمت » غايت داشتن و هدف داشتن و رابطهء ميان اشياء و غاياتشان\r\n\r\n\r\n\r\n\r\n","description":"","footnote":"\r\n( 1 ) . نمل / 88 .\r\n","page_name":" 454 ","page_number":454},
  {"content":"\r\n\r\nهست . خواه رابطهء مصنوعى از قبيل روابط بشرى باشد و خواه رابطهء ذاتى و طبيعى آنچنانكه حكما مىگويند ؛ به هر حال چيزى هست . از اين راه كه نظام جهان نظام حكيمانه است و ميان اشياء و غاياتشان رابطه برقرار است ، استدلال مىكنند بر وجود خالق و بر اين امر كه عالم طبيعت به خود واگذاشته نيست . اگر عالم طبيعت ماورائى نمىداشت اين نظام را به خود نگرفته بود .\r\n\r\nهيوم ، فيلسوف حسى دوران اخير\r\nدر دو قرن پيش ، يعنى حدود دويست سال پيش ، كتابى از طرف هيوم ، فيلسوف حسى معروف انگليسى كه ضمناً شكاك هم هست ، منتشر شد « 1 » . او اصولى را پيشنهاد و طرح كرد كه اين اصول ، هم در فلسفه و هم در مسائل دينى منتهى به شك مىشد . خودش هم در نهايت امر جز شك چيز ديگرى را اختيار نكرد ، يعنى شك را منكر نبود . هيوم اصرار داشت به اين كه هم حرفهاى فلاسفه و هم بالاخص حرفهاى كليسائيون را نقد كند . در مسائل فلسفى اساساً به اين نكته تكيه كرد كه انسان جز از طرق كانال حواس راهى براى دريافت عالم خارج ندارد . قبل از او هم اين حرف را گفته بودند ولى نه به اين شدت ؛ و گفت اين كه بعضى فيلسوفان خيال كرده‌اند كه انسان از غير طريق حواس هم چيزهايى را درك مىكند ، اساساً بىمعنى است ؛ و حتى سخن آنهايى را هم كه فقط حواس را مبدأ شناخته‌اند ولى براى عقل يك قدرت ديگرى قائل شده‌اند كه عقل مىتواند از همين صور محسوسه و جزئيه صور كليه‌اى در درون خود بسازد ، انكار كرد ؛ گفت عقل هيچ كارى نمىكند ، عقل فقط روى همان تصورات حسى كم و بيش عمل مىكند ، تجزيه مىكند ، تركيب مىكند ؛ يعنى او حتى به اصل تعميم هم قائل نشد . قدما ميان محسوس و متخيل و معقول فرق گذاشته بودند . او فقط گفت آنچه كه انسان ادراك مىكند كه بعضى را « محسوس » مىگوييم و بعضى را « معقول » ، معقول چيزى جز همان محسوسى كه انسان كمى با آن فاصله گرفته و كم رنگ‌تر شده است نيست . مىگويند او اين مثال را ذكر مىكرده است كه انسان وقتى روى يك خاك نرمى قدم برمىدارد اثرى از\r\n\r\n\r\n\r\n\r\n","description":"","footnote":"\r\n( 1 ) . مىگويند هيوم در سال 1776 فوت كرده است . الآن سال 1977 است ؛ يعنى تقريباً دويست سال پيش .\r\n","page_name":" 455 ","page_number":455},
  {"content":"\r\n\r\nپايش روى خاك پيدا مىشود و باقى مىماند . قدمى كه الآن گذاشته و برنداشته است يك حالت است ، و آن قدمهايى كه قبلًا گذاشته و برداشته و اثر پايش پشت سرش است حالت ديگرى است . مىگويد محسوس مثل آن اثر پايى است كه همين الآن روى خاك گذاشته شده ؛ آنچه انسان در ذهن دارد و در مورد آن تعقل مىكند مثل همان اثر پاهاى قبلى است كه از آنها گذشته ، و ارزش بيشترى ندارد . اينها يك سلسله بحثهايى است كه به اين بحث ما خيلى مربوط نيست .\r\nاو راجع به ادلهء خداشناسى و بالاخص دليل نظم ، كار زيادى كرده و تشكيكات زيادى نموده است كه بعد از او ، تقريباً تا زمان ما ، در دنياى اروپا از آن پيروى كرده‌اند . گفته است كه ديگر دليل نظم دليليت ندارد و مخدوش است . در ايران هم خيلى وقتها شنيده شده كه افرادى همين حرفها را تكرار كرده‌اند . از آنجا كه مخدوش بودن دليل نظم مساوى با اين مسأله است كه حكمت بالغه مخدوش شود ، حالا خواستيم كه از اين نظر هم ، يعنى از نظر ارتباط بحث حكمت با مسألهء نظم ، بحث كنيم .\r\n\r\nتقرير نظر هيوم در مخدوش بودن دليل نظم\r\nاو چه گفته است ؟ اصول حرف او اين است كه اين دليل نظم از يك تشبيه ميان فعل انسان ، يعنى كارهاى صنعتى انسان ، و آثارى كه در طبيعت هست گرفته شده است . به عبارت ديگر ، گفته است كه اين دليل نظم بر خلاف ساير ادله يك دليل تجربى است . اينها خواسته‌اند از طريق تجربه استدلال كنند ، زيرا از طريق محسوسات وارد شده‌اند . حالا ما مىخواهيم ببينيم آيا اين مطلب از طريق تجربه درست است يا درست نيست . بعد مىگويد كه از طريق تجربه درست نيست ، زيرا اين دليل بر اساس يك تشبيه و تمثيل است ، بر اساس شباهت‌انگارى ميان مصنوعات انسان و افعال و معلولات طبيعى است . شكى نيست كه انسان در مصنوعات خود از تجربه استفاده مىكند . مثلًا همان مثلى را كه الهيون مىآورند ، توضيح مىدهيم : در بيابانى ساختمانى را ببينيم كه درست روى اصول مهندسى مثل همين ساختمانهاى داخل شهر ساخته شده است ؛ در دارد ، پيكر دارد ، از آهن پوشيده شده است ، نماى بيرونى ديوارهايش از سنگ است و امثال اينها . همين حالا انسان وقتى به شهرستانها مىرود در بين راه گاهى ساختمانهايى را مىبيند ؛ وقتى\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nانسان برود و آنجا را ببيند شك نمىكند كه اين ساختمان يك معمارى داشته است ، معمارى كه آگاهى داشته و در اين كار خودش وارد بوده است ، و شك هم نمىكند كه سازندهء آن انسان است .\r\nچرا ؟ چون اين بر اساس يك تجربه است . ما قبلًا انسانها را با كارهاى آنها تجربه كرده‌ايم ، يعنى اين‌جور كار را از اين موجود مكرر به تجربه ديده‌ايم . حالا ديگر هر وقت ما اين كار را ببينيم ، بدون آنكه كنندهء آن كار را ديده باشيم ، فوراً به حكم تجربهء خود حكم مىكنيم كه اين كار هم كننده‌اى شبيه به كنندهء آن كارها دارد . به عبارت ديگر ، ما قبلًا علل را با معلولات آنها توأماً تجربه كرده‌ايم ، يعنى ديده‌ايم كه اين گونه معلولات از اين گونه علل پيدا شده است ، پس اين علل و اين معلولات را چندين بار تجربه كرده‌ايم ؛ يك بار هم كه معلولى مشابه آن معلولات ببينيم ، از شباهت معلولات شباهت علل را كشف مىكنيم ، مىگوييم پس اين ، علتى شبيه به علت آنها دارد . در اين جهت كه ما از معلولات مشابه علل مشابه را كشف مىكنيم ، نظير علم پزشكى است . پزشك يا پزشكانى در يك جايى ، در يك شهرستانى ، يك نوع بيمارى را تجربه كرده‌اند و ديده‌اند كه در اثر پيدايش فلان ميكروب فلان عارضه در بدن پيدا مىشود . اين را مكرر تجربه كرده‌اند و عارضه‌ها را كه مشاهده كرده‌اند ، تحقيق كرده و ميكروبى را كه منشأ اين عارضه مىشود كشف كرده‌اند . اين را در چندين بار تجربه ، نه يك‌بار ، نه دوبار ، نه سه‌بار ، كشف كرده‌اند . حالا اگر در جاى ديگرى رفتند و همان اثر را كه قبلًا ديده بودند ببينند ، فوراً حكم مىكنند كه اين نتيجهء فلان بيمارى است كه مكرر تجربه شده است . پس ، از معلولات مشابه حكم به علت مشابه مىكنيم .\r\nآقاى هيوم به چند شكل و در واقع بايد بگوييم از چند جهت دليل نظم را مورد خدشه و مناقشه قرار داده است :\r\n\r\nاشكال اول هيوم بر برهان نظم\r\nاولًا ، آن شباهت تامّى كه ميان افعال و مصنوعات انسانها هست ، آنچنان شباهتى ميان معلولات طبيعت نيست ؛ يعنى آن كمال مشابهتى كه ميان مصنوعات انسان ، مثلًا ميان اين ساختمان و يك ساختمان ديگرى كه در جادهء قم - تهران مىبينيم ، آن كمال مشابهت را ميان معلولات اين جهان نمىبينيم . ميان معلولات بايد چنان كمال\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nمشابهتى وجود داشته باشد كه وقتى اين معلول را مىبينيم بتوانيم بگوييم عينا شبيه آن معلول است ، تا از آن ، كشف علتى شبيه علت آنها بكنيم . اين كمال شباهت وجود ندارد .\r\nخود هيوم اين مطلب را شايد به اين واضحى هم بيان نكرده است . يادم هست در آن دوره‌اى كه در مدرسه مروى منظومه مىگفتم ، اوايلى كه آمده بوديم كه قريب بيست سال پيش مىشود ، وقتى رسيديم به همين بحث كه مرحوم شاهچراغى و آقاى شريعتمدارى و اينها بودند ، در همان‌جا من خودم دليل نظم را از اين جهت مورد خدشه قرار دادم ، يعنى اين جهتش را . گفتم همان مثالى كه خودشان مىزنند دليل بر ضعف اين برهان ممكن است باشد . چون مثالى كه اغلب متكلمين مىگويند اين است كه اگر ما در بيابانى حركت كنيم و به قصرى برخورد كنيم ، به يك ساختمانى ، به يك باغى با درختكارى و گلكارى ، با ساختمانهايى خيلى مجهز و آماده كه همهء لوازم و تجهيزات در آن باشد ، با اينكه هيچ اطلاعى نداريم ، شك نمىكنيم كه سازندهء آن صنعتگرى عالم و مدرك و شاعر يعنى يك انسان بوده است .\r\nدر آنجا ما خدشه مىكرديم كه ممكن است يك نفر ملحد همين را دليلى عليه شما بگيرد و بگويد چطور شما ميان آن بيابان و ساختمان فرق مىگذاريد ؟ بيابان هم كه به قول شما صنع خداى عليم و حكيم است . مگر كوهها ، درياها و خود آن بيابان صنع خداى عليم و حكيم نيست ؟ پس چطور به اينجا كه مىرسيد فرق مىگذاريد و مىگوييد اين ساختمان خود به خود به وجود نيامده ؟ معناى اين فرق گذاشتن اين است كه غير از اين ، خود به وجود آمده و اين ساختمان است كه صنع يك انسان است .\r\nپس اولًا ، ممكن است كسى از اين راه خدشه كند كه اين دليل مبنى بر تشبيه ميان صنع خدا و صنع انسان است ، تشبيه ميان طبيعت و صنع انسان است ، و مىخواهيد از معلولات مشابه علت مشابه كشف كنيد . يك خدشه‌اش اين است كه آن كمال مشابهت ميان طبيعت و فعل انسان نيست ، زيرا وقتى كه انسان فعل انسان را در جايى مىبيند با طبيعت فرق مىگذارد و فوراً مىگويد كه اين كار انسان است . از چه جهت مىگويد كار انسان است ؟ براى اينكه يك سلسله نظمهاى خاص مىبيند كه مىگويد جز از انسان ساخته نيست . اگر كمال شباهت بود ، بايد هيچ جا ميان فعل انسان و فعل طبيعى فرق نگذارد و حال آنكه اين‌جور نيست .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\n\r\nاشكال دوم\r\nثانياً ، گفتيم كه اين بيان مبتنى بر اصل تجربه است . البته بيان او يك مقدار هم منظم نيست ، حالا يك مقدار ما داريم منظمش مىكنيم . گفتيم كه تجربه احتياج به تكرار دارد ، همچنانكه در مورد انسانها به علت تكرر اين علم و تجربه را به دست مىآوريم . اگر ما انسانها را و صنع انسانها را نديده بوديم و يكباره مىديديم ، آيا مىتوانستيم حكم كنيم كه صانع آن يك انسان شاعر است ؟ نه ، يك بار كافى نيست .\r\nاگر قبلًا اين فاعلها را با اين گونه فعلها مىديديم ، بعد از صدبار مكرر ديدن ، وقتى كه يك بار شبيه اين آثار را ببينيم فوراً حكم مىكنيم كه مؤثرى شبيه آن داشته است .\r\nپزشك بعد از اينكه صدبار يك نوع بيمارى را ديد و منشأش را هم ديد ، در مرتبهء صدويكم اگر بيمارى را ببيند ولى منشأ آن را نبيند ، حكم مىكند به اينكه منشأ اين هم شبيه منشأ آنهاست . هيوم مىگويد ما در بارهء عالم نمىتوانيم تجربه داشته باشيم .\r\nاگر ما به اين شكل تجربه مىداشتيم كه در حضور ما صد بار خالق يا خالقها عالم را مىساختند و ما آنها را مىديديم و عالم را هم مىديديم ، بعد در مرتبه صد و يكم عالمى را مىديديم بدون آنكه آن صانعهاى حكيم را ببينيم ، مىگفتيم اين عالم هم از يك صانع حكيم است . ما كه چنين تجربه‌اى در بارهء عالم نداريم ، بنابراين تجربهء ما تجربهء ناقصى است .\r\nاين مطلب در بيانات هيوم آمده و غير از آن مطلبى است كه قبلًا گفتيم . ولى ايندو به يك مطلب برمىگردد ، يعنى دو شق از يك بيان است . در واقع اين جور بايد بگوييم : آيا مىخواهيد بگوييد تجربه‌هايى كه در مورد انسان و كارش داريم كافى است براى اينكه عالم را با آن مقايسه كنيم ؟ جواب داده مىشود كه نه ، آن تجربه كافى نيست ، چون شباهت عالم با صنع انسان آنقدر تمام نيست . و اما اگر نه ، تشبيه شما از اين جهت باشد كه همين‌طورى كه در مورد انسانها حكم مىكنيم كه تجربه دلالت كرده است در اينجا هم دلالت مىكند و شباهت كامل لازم نيست ، در اين صورت تمثيل و تشبيه است نه مثال ، يعنى نمىخواهيم بگوييم اين يكى از مصداقهاى اوست ، مىخواهيم بگوييم نظير اوست ، يك تنظير است . هيوم مىگويد اگر بخواهيد چيزى نظير او و مثل او بشود بايد رويش تجربه شده باشد ، در حالى كه ما چنين تجربه‌اى در مورد عالم‌سازى نداريم ؛ در مورد ماشين‌سازى داريم ، ولى در مورد\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nعالم‌سازى نداريم . پس اصلًا از اول تجربه نداريم . اين هم يك ايراد ديگر .\r\n\r\nاشكال سوم\r\nثالثاً ، مىگويد : ما از اينها صرف نظر كرديم . فرض كنيم تجربه‌اى كه در مورد انسانها داريم كافى است ، و فرض كنيم كه شباهت عالم هم به صنع انسان يك شباهت صددرصد كامل است ، چه نتيجه‌اى مىگيريم ؟ نتيجه مىگيريم كه صانع عالم چيزى است مانند انسان . اين كه كافى نيست . درست است ، خلاف حرف ماديون است ، ماديون به چنين حرفى هم اعتقاد ندارند ، به مبدئى مثل انسان هم براى عالم اعتقاد ندارند ؛ ولى الهيون مىخواهند از اين راه مبدئى الهى اثبات كنند ، مبدئى كه داراى صفات الوهيت است ، داراى كمال لايتناهى است . آنها مىخواهند از اينجا به علم لايتناهى برسند ، به قدرت لايتناهى برسند ، به كمال لايتناهى برسند ، به رحمت لايتناهى برسند . پس به فرض كه شباهت كامل باشد و به فرض كه تجربه‌ها در مورد صنع انسان براى عالم هم كافى باشد ، تازه مبدئى نظير انسان ثابت مىشود و نه بيشتر .\r\n\r\nاشكال چهارم\r\nرابعاً ، فرض كنيد از اين اشكال هم صرف نظر كنيم ، باز هم نمىتوانيم با اين دليل نظم ، مبدئى براى جهان اثبات كنيم كه از هر جهت مانند انسان باشد . مىتوانيم مبدئى اثبات كنيم كه از نظر دانايى و فنى و صنعتى مثل انسان باشد ، ولى نمىتوانيم مبدئى اثبات كنيم كه حداقل در حد انسان داراى عدالت انسانى و رحمت انسانى و مهربانى انسانى باشد ، چرا ؟ براى اينكه ما در نظام موجود تلخيها مىبينيم ، حوادث ناگوار مىبينيم ، وقايعى مىبينيم كه به هيچ وجه خوشايند نيست و مورد انتظار انسان نمىباشد ؛ و اگر مبدأ عالم لااقل يك انسان مىبود ، حتماً عالم را به گونه‌اى ديگر مىساخت كه اين حوادث و وقايع و زلزله‌ها و طوفانها و مرگ و ميرها و قساوتها و خشونتها و نظاير آن وجود نداشته باشد . به قول خيام :\r\n گر بر فلكم دست بدى چون يزدان * برداشتمى من اين فلك را ز ميان\r\nاز نو فلكى چنان همى ساختمى * كازاده به كام دل رسيدى آسان \r\nاگر جهان را به انسانى مثل خيام مىدادند و مىگفتند بيا و جهان را بساز ، اين عالم را\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nبه شكل ديگرى مىساخت نه به اين شكل .\r\n\r\nاشكال پنجم\r\nخامساً ، شما الهيون مىگوييد كه اين عالم كاملترين عالم ممكن است . ( البته اين جزء دليل نظم نيست ولى الهيون آن را مىگويند . ) شما تقريباً نظير اين تعبير را مىگوييد كه « ليس فىالإمكان أبدع ممّا كان » . شما چه تجربه‌اى روى اين قضيه داريد ؟ مثلًا آيا شكلهاى ديگر عالم را قبلًا تجربه كرده‌ايد و ديده‌ايد كه نمىشود و تنها اين شكلش امكان‌پذير است كه مىگوييد اين تنها شكل ممكن عالم است ؟\r\n\r\nاشكال ششم\r\nسادساً ( اين مورد را بايد از نظر ترتيب قبلًا مىگفتيم ، ولى يادم رفت و حالا مىگويم . اين حرف عجيب و خاصى است كه مطرح كرده است . ) مىگويد : شما مىخواهيد بگوييد كه نوعى شباهت ميان معلولات طبيعى و صنع انسان مثل اين ساختمانها و ماشينها هست . من مىگويم اتفاقاً شباهت بيشترى ميان معلولات طبيعى و فعاليتهاى زيستى است . زاد و ولدها و نموهايى كه در گياهان است ، كه يك عمل زيستى و درونى است ، شباهت بيشترى با كارهاى عالم دارد . اگر بنا باشد كه كار عالم را تشبيه كنيم و شباهت قائل شويم ، بايد به فعاليتهاى زيستى طبيعت تشبيه كنيم . تشبيه به فعاليتهاى زيستى ، اقرب است تا به كارهاى عقلانى انسان ؛ يعنى آنجا زايش و رويش است و اينجا ابداع و اختراع . شايد فعاليتهاى طبيعى از نوع زايش و رويش باشد نه از نوع اختراع .\r\n\r\nاشكال هفتم\r\nسابعاً ، ما چه مىدانيم ، شايد در خود ماده ، يك عنصرى ، يك نيروى ناشناخته‌اى باشد كه لازمهء آن نيروى ناشناخته نظم دادن است ، نه اينكه در ماوراى ماده يك نيرويى است كه آن نيرو به ماده نظم مىدهد . شايد آن نيروى نظم‌دهنده در خود ماده باشد نه بيرون از آن . همان‌طور كه اگر به يك نيروى بيرون از ماده قائل باشيم برايمان قابل توجيه نيست كه چگونه آن نيرويى كه بيرونى قدرت نظم‌دهندگى دارد و براى ما مجهول است ، اين نيروى داخلى هم براى ما مجهول\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nاست . ولى شايد چنين چيزى باشد ؛ از كجا كه نباشد ؟ به اين ترتيبى كه من اشكالات هيوم را مطرح كردم خودش نگفته‌است ، ولى اين ترتيب از ترتيب خود او بهتر است .\r\nبعد از همهء اين حرفها مىگويد در عين حال نمىشود انكار كرد كه شواهد و قرائنى از نظم در طبيعت هست ، ولى اينها به شكلى نيست كه احتمالات ديگر را نفى كند ؛ از جمله همين احتمال كه نظم دهنده‌اى در درون خود ماده باشد و مادى باشد ، نه در بيرون از ماده .\r\nآنچه عرض كردم خلاصهء حرفهاى آقاى هيوم بود كه در عين حال مردى مسيحى است و منكر خدا نيست .\r\n\r\nرد اشكالات هيوم\r\nحالا ما در مقابل اين اشكالات چه مىگوييم ؟ اولين حرف هيوم ، كه در بيان ما هم اولين بود ، از اينجا شروع شده است كه دليل نظم مبنى بر يك تشبيه و تمثيل است ، يك امر تجربى است و مبنى بر مشابهت ميان معلولات طبيعى و مصنوعات انسان است . هر چه كه شباهت بيشتر باشد قهراً اين دليل كاملتر است .\r\nبيانات گذشتهء ما جواب اولين حرف را كه پايهء ساير حرفهاى هيوم است مىدهد و آن اين است : قبل از آنكه نوبت به اين حرفهاى هيوم برسد كه آيا شباهت ميان معلولات طبيعى و مصنوعات انسان ، كامل است يا نيست ؟ و آيا ما به يك تجربهء جداگانه از تجربياتى كه در افعال انسان داريم نيازمند هستيم يا نه ؟ و آيا ؟ و آيا ؟ و آيا ؟ قبل از همهء اينها ديديم اصلًا اجازه نداريم كه صنع الهى را به صنع انسانى تشبيه كنيم و حكمت الهى را از نوع حكمت انسانى بدانيم . [ اگر چنين تشبيهى جايز بود 
  ] بعد مىتوانستيم وارد شويم و بگوييم كه ما اين را از راه تجربه در صنع انسانى درك مىكنيم . چرا ؟\r\n\r\nفعل حكيمانهء انسان شبيه به فعل خدا نيست\r\nچون گفتيم كه در انسان مسأله به اين شكل است كه فعل حكيمانه انسان مبنى بر يك طرح قبلى است ، يعنى مبنى بر يك سلسله تصورات و علوم حصولى قبلى ، كه خود آن طرح ، به تعبير آقاى طباطبائى ، قبلًا از عالم واقع گرفته شده است و بعد\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nمىخواهد به صورت يك مصنوع انسانى پياده شود ؛ و اين انسان است كه براى خود هدفى دارد و براى اينكه مىخواهد به هدف خود برسد عوامل طبيعت را ، يعنى موجودات ديگر را ، به عنوان يك سلسله آلات و ابزارها استخدام مىكند به طورى كه با هدف او ارتباط داشته باشد يعنى به درد هدف او بخورد ؛ يعنى از يك نوع رابطهء مصنوعى بهره مىبرد ، و حتى تعبير كرديم كه از نوعى علل اتفاقى استفاده مىكند نه از نوعى علل طبيعى ؛ از نوعى علل اتفاقى استفاده مىكند نه از نوعى علل ذاتى ؛ و حتى گفتيم كه انسان به عنوان يك فاعل ، با هدف خودش به عنوان يك غايت ، در تأثير متقابل است ؛ يعنى آن غايت است كه انسان را مىسازد ، چون غايت ، فاعل بالقوه را فاعل بالفعل مىكند و اين فاعل است كه غايت را وجود عينى مىدهد .\r\n علةُ فاعلٍ بماهيّتها * معلولةٌ له بِإنّيّتها \r\nو بعد هم گفتيم كه نوعى فعل و انفعال ميان فاعل و فعل خودش هست . هم فاعل فعل را مىسازد ، چون اصل فعلِ او بودن يعنى ساخته شدن به وسيلهء او ، و هم فعل انسان را مىسازد ، چون فعل او وسيله‌اى است كه انسان را به غايت مىرساند و وسيلهء تكامل خود انسان است و وسيله‌اى است كه انسان را به هدف خودش مىرساند .\r\nو ديديم كه خواه شباهتى ميان عالم طبيعت و صنع انسان باشد خواه نباشد ، اين معنى اصلًا صحيح نيست ؛ يعنى اگر كمال مشابهت هم باشد ما به حكم اصولى كه حكمت الهى به ما مىدهد بايد بگوييم كه ايندو يك سنخ نمىتواند باشد . اصول حكمت الهى به ما چه مىگويد ؟ مىگويد حكمت الهى به معنى غايت داشتن خود اشياء و رساندن اشياء به غايات ذاتى و طبيعى خودشان است . اين اشياء هستند كه غايت دارند و با نوعى آگاهى و توجه به سوى غايات خودشان حركت مىكنند و به طور فاعليت تسخيرى ، نه فاعليت مكانيكى و اتفاقى ، اجزاء ديگر طبيعت را استخدام مىكنند براى اينكه به غايت خودشان برسند .\r\nآن وقت نقش ماوراء طبيعت در اينجا چه مىشود ؟ چون آن چيزى كه غايت دارد فعل اوست نه خود او ، نقش او اين است كه اولًا اشياء را به غايتشان مىرساند :\r\n إذ مقتضى الحكمة والعناية * إيصالُ كل ممكن لغاية \r\nثانياً ، اگر آن ماوراء نبود اين اشياء غايت نداشتند . غايت داشتن كه همان جستجو از نقص به كمال است ، از باب اين است كه هر موجودى در درجهء اول به علت ايجابى خودش تشبه مىكند و هر معلولى مىخواهد خودش را به مرتبهء كمال علت خودش\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nنزديك نمايد ، به كمالى كه ماوراء او وجود دارد . موجودات ناقص مىخواهند خودشان را به طرف بالا بكشانند . آن ماوراء مانند يك قوهء جاذبه اينها را به سوى خود جذب مىكند و مىكشاند . اين است كه مىگويند تحريك طبيعت به وسيلهء ماوراء طبيعت مانند تحريك المعلم للمتعلم و تحريك المعشوق للعاشق است .\r\nمعشوق و جمال معشوق و كمال معشوق چه اثرى در كشيدن عاشق به سوى خود دارد ؟ او كه نمىآيد با دستش عاشق را مثل يك لاشه به طرف خود بكشاند . او در درون او عشق و هيجان به وجود مىآورد ، و آن عشق درونى عاشق است كه سبب مىشود عاشق ، خودش را به او نزديك كند و به او برساند . غايت داشتن اشياء عبارت ديگرى است از عشق اشياء به رجوع به مبدأ خودشان .\r\nاز اينجا مىرسيم به يكى از حرفهاى آقاى هيوم ، كه حرف خيلى مسخره‌اى هم بود : معلولات عالم بيش از آن مقدارى كه به صنع انسان شبيه باشند ، به فعاليتهاى زيستى شبيه‌اند . اين ، حرف خيلى عجيبى است . خود فعاليت زيستى جزء معلولات عالم طبيعت است ، طبيعت به اين شبيه است يعنى چه ؟ ! اين به خودش شبيه است .\r\nاين براى مزاح و شوخى حرف خيلى خوبى است . گفته‌اند : حضرت رسول اكرم صلّىاللَّه عليه و إله در حضور اصحاب يك پاى خود را نشان دادند و فرمودند اين پاى من شبيه چيست ؟ هر كس چيزى گفت و لابد همه تعريف كردند . مثلًا يكى گفت شبيه شاخ شمشاد ، و هر كسى تعريفى كرد . در جواب هر يك پيامبر فرمود : نه . يكى گفت : صبر كنيد تا خود ايشان بگويند . پيامبر فرمود :\r\nخوب ، به اين پاى ديگرم شبيه است .\r\nاين براى مزاح و شوخى و خنداندن خيلى چيز خوبى است كه عالم طبيعت به زايش و رويشى كه در نبات و حيوان است شبيه است . آن زايش و رويش خودش جزء عالم طبيعت است . او خودش است . اصلًا بحث در همينهاست . آنها ديگر هرچه باشند مسلّم از مقولهء همينها هستند .\r\nبعد مىگويد از كجا كه يك نيروى درونى در ماده وجود نداشته باشد كه لازمهء آن نيروى درونى نظم دادن است ؟ ما مىگوييم : اتفاقاً غير از اين چيزى نيست . همان كه شما خيال مىكنيد اشكال است همان عين حقيقت است .\r\nاساس اشكال اينها از همان اول اين است كه دليل نظم را به شكل صنع بشرى\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nتلقى كرده‌اند ، يعنى مثل تأثير دو موجود عَرْضى روى يكديگر . انسان در عرض مواد طبيعت است و تأثيرش روى مواد عرضى به شكل تأثير مصنوعى و غير طبيعى است . اينها خيال كرده‌اند كه در دليل نظم هم يك ناظمى مىآيد و به صورت قسر و به شكل خلاف مقتضاى طبيعت ، يك نظم غيرطبيعى به اشياء مىدهد ، مثل اتومبيل كه داراى يك نظم غيرطبيعى و مصنوعى است نه ذاتى و طبيعى ؛ در صورتى كه خدا كه فاعل طبيعت است ، نظمش همان نظم طبيعت است نه نظمى بر ضد طبيعت . اين انسان است كه نظمش به معنى عملى است كه يك اندازه استخدام طبيعت است و يك اندازه هم كارى بر ضد طبيعت . كار خدا و نظم دادن خدا كه نمىتواند به معنى عملى بر ضد طبيعت باشد . كار خدا يعنى خود طبيعت . اين انسان است كه مىآيد از نيروهاى طبيعت استفاده مىكند و نظمى ايجاد مىكند كه اين نظم مقتضاى طبيعت نيست و به يك معنا بر ضد طبيعت است ، يعنى مىآيد و يك عمل قسرى انجام مىدهد . مثلًا اين نظمى كه انسان به اين اتاق مىدهد نظمى است كه انسان از نيروى طبيعت استفاده كرده است و صورت و نظامى داده است كه اين نظام مقتضاى طبيعت نيست . بنابراين نمىتواند ميان فعل خدا و فعل انسان شباهت باشد . اصلًا لازمهء نظم انسانى اين است كه چيزى بر خلاف نظم طبيعى باشد ؛ و نظم طبيعى يعنى نظمى كه مقتضاى ذات خود طبيعت است ، نظمى كه از غايت ذاتى داشتن طبيعت برمىخيزد .\r\nنقش ماوراء طبيعت اين است كه طبيعت را از قوه به فعل مىرساند و به سوى غايات خودش حركت مىدهد . اين يك نقش .\r\nنقش ديگر اين است كه طبيعت ، غايت داشتن خودش را مديون وجود ماوراء طبيعت است . ماوراء طبيعت است كه طبيعت را مانند يك معشوق كه عاشق را به سوى خود جذب مىكند ، به سوى خود مىكشد . اين است كه اصل سريان عشق در تمام ذرات موجودات يك ركن و يك پايهء دليل نظم است . بر خلاف آن نظم بشرى كه اصلًا طبيعت هيچ عشقى به آن نظم ندارد . مثلًا انسان مىآيد با چوب صندلى مىسازد ، در حالى كه هيچ ميل و كششى در طبع چوب به سوى صندلى شدن نيست .\r\nاين است كه در قرآن كريم در مسأله برهان نظم در هر جا اين مسأله را مطرح مىكند ، فرموده كه همه چيز مسْلمِ پروردگار است ، سر بر خط او دارد و به سوى او در حركت است :\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nثُمَّ اسْتَوى الَى السَّماءِ وَ هِىَ دُخانٌ فَقالَ لَها وَ لِلْأرْضِ ائْتِيا طَوْعاً أوْ كَرْهاً قالَتا أتَيْنا طائِعينَ « 1 » .\r\nوَ لَهُ أسْلَمَ مَنْ فِىالسَّمواتِ وَالْأرْضِ طَوْعاً وَ كَرْهاً وَ الَيْهِ يُرْجَعونَ « 2 » .\r\nاين اتيان از روى طوع است ؛ بر خلاف صنع بشر كه اتيان از روى كَرْه است . در صنع بشر ، مواد طبيعت تسليم بشر هستند ولى تسليم از روى كَرْه ، نه چيزى مقتضاى ذات و طبيعت . اما صنع الهى و حكمت الهى اتيان طبيعت است على سبيل الطوع ، « أتَينا طائعين » است نه « أتَينا كارهين » .\r\nپس اساس حرف آقاى هيوم كه گفته اين برهان بر اساس تشبيه است ، درست نيست و تشبيه نمىباشد .\r\nاشكال بعد ايشان اين بود كه شباهت كامل نيست . جواب اين است كه : بايد كامل هم نباشد . نه تنها اگر شباهت كامل نباشد ضرر ندارد ، [ بلكه بايد چنين باشد . 
  ]\r\nبيان حكيمانهء دليل نظم غير از بيان متكلمانه است كه در كتب كلامى اين قدر به‌صنعهاى بشرى چسبيده‌اند . البته از يك نظر درست است ، ولى نمىشود فعل الهى از هر جهت شبيه فعل بشرى باشد . آن ايرادى كه ما قبلًا مطرح كرديم وارد است ؛ يعنى كمال شباهت نبايد باشد .\r\nبعد اين اشكال را مطرح كرد كه فرض كنيم اين دليل قابل قبول باشد ، حد اكثر دليل مىشود بر اينكه عالم صانعى مانند انسان دارد ، در حالى كه مطلوب ما صانعى برتر از انسان است ، مطلوبْ قوّت و قدرت نامتناهى است .\r\n\r\nبرهان نظم ما را به افق ماوراء الطبيعه مىرساند ، نه بالاتر\r\nجواب اين است كه بعد از اينكه گفتيم اين برهان اساساً از راه شباهت نيست ، ديگر احتياج ندارد كه ما اين را جواب بدهيم . در عين حال يك مطلب ديگر عرض مىكنم : گذشته از اينكه اين دليل مبنى بر شباهت كامل نيست و بنابراين آن ايراد هم كه\r\n\r\n\r\n\r\n\r\n","description":"","footnote":"\r\n( 1 ) . فصلت / 11 .\r\n( 2 ) . آل عمران / 83 .\r\n","page_name":" 466 ","page_number":466},
  {"content":"\r\n\r\nبه فرض شباهت كامل ، صانعى مانند انسان اثبات مىشود ، از اين جهت وارد نيست ، از آن مبناى ديگر هم كه ما حكمت را توجيه كرديم ، كسى دليل نظم را براى اثبات همهء صفات كماليهء پروردگار نياورده است .\r\nاتفاقاً خود ما در اصول فلسفه و روش رئاليسم پيش از آنكه به اين حرفهاى هيوم و امثال ايشان توجه داشته باشيم ، و همچنين در علل گرايش به ماديگرى ، مكرر اين مطلب را گفته‌ايم كه دليل نظم يك دليل ابتدايى است كه انسان را تا افق ماوراء الطبيعه مىبرد و نه يك قدم بالاتر ؛ يعنى دليل نظم فقط دلالت مىكند كه طبيعت مسخر ماوراء خودش است ، ولى نه مسخر به معنى مقهور و مجبور ، مسخر به معناى عاشق بودن براى معشوق . اين برهان فقط دلالت مىكند كه تدبيرى و حكمتى و قدرتى در كار است ؛ هيچ دلالت نمىكند و هيچ كس از حكما همچنين نگفته است كه به دليل نظم بفهميم كه كمال خداوند لايتناهى است ، علم خداوند لايتناهى است ، قدرت خداوند لايتناهى است ، او خداى ازلى و ابدى است . ما ، هم در علل گرايش به ماديگرى ، هم در مقدمهء جلد پنجم اصول فلسفه و روش رئاليسم و هم در سيرى در نهج‌البلاغه از بس اين مطلب برايم مهم بوده ، آن را تكرار كرده‌ام . البته ما براى منظور ديگرى مطلب را گفته‌ايم كه به درد اينجا هم مىخورد .\r\nكسانى مىگويند كه ما در الهيات نبايد دنبال ادلهء فلسفى و كلامى و استدلالى و اين حرفها برويم . اصلًا راه قرآن هم اين نيست . راه قرآن فقط اين است كه از راه همين دليل نظم و از راه مطالعهء خلقت وارد بشويم و راههاى ديگر همه غلط است .\r\nاين را مكرر در مكرر مىگويند . مخصوصاً اين مصريهاى عهد اخير كه داراى يك فلسفهء عميق نيستند و با حرفهاى اروپاييها آشنا شدند ، از قبيل سيد قطب و محمد قطب و ابوالحسن ندوى ، چنين نظراتى دارند . بعضى از اين فارسىنويس‌هاى خودمان نيز كه خيال كرده‌اند حرفهاى آنها و نوشته‌هاى آن اروپاييان الهيات كامل است و بعضى از آنها خيال كرده‌اند كه الهيات كامل در كتابهاى موريس مترلينگ است و مىگويند موريس مترلينگ چنين و چنان گفته ، همين را مىگويند .\r\nحداكثر [ كارايى 
  ] دليل نظم اين است كه انسان را به افق ماوراء طبيعت نزديك مىكند . اين پلهء اول است . مسائلى كه قرآن مطرح كرده ، همه با اين دليل حل نمىشود . قرآن مىگويد : « إنَّهُ عَلى كُلِّ شَىْءٍ قَديرٌ » در حالى كه دليل نظم بيش از اين نمىگويد كه خدا بر آنچه خلق كرده است قادر است . دليل نظم مىگويد كه آن مؤثر\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nدر اثر ، عالم است . اما اين كه « إنَّ اللَّهَ بِكُلِّ شَىْءٍ عَليمٌ » چطور ؟ برهان نظم مىگويد : نه ، آن خالق فقط بر اين نظم آگاه است .\r\nپس اينكه اين آقا گفته دليل نظم حداكثر دلالت مىكند بر ناظمى مانند انسان ، و بر صفات خداوندى دلالت نمىكند ، جوابش اين است كه كسى از دليل نظم چنين توقعى هم از اول نداشته است .\r\nسؤال : آيا نمىتوانيم بگوييم كه انسان هم خودش جزء اين عالم است ، بنابراين آن ناظم نمىتواند نظير انسان باشد ؟ چون او مىگويد ناظمى نظير انسان دارد ، در حالى كه انسان هم جزئى از طبيعت است و آن ناظم نمىتواند نظير انسان باشد .\r\nاستاد : نه ، مىگويد شما آن مقدارى كه از راه تشبيه و شباهت به دست مىآوريد ، به همين اندازه است . هر مقدارى هم كه در خود انسان مىبينيد ، چون از راه شباهت است و دليل ديگر ندارد ، باز هم به اندازهء انسان است . اگر ما از راه شباهت وارد شويم راست است ؛ همان مقدار كه شباهت باشد تجربه داريم ، بجز اين هم كه ما تجربه نداريم .\r\nمىرويم سراغ آن حرفش كه مىگويد : از كجا مىگوييد كه اين عالم كامل است ؟\r\nحالا او نمىگويد كاملترين عالمها ، يا تعبير « ليس فىالامكان أبدع ممّا كان » را به كار نمىبرد . او مىگويد : شما مىگوييد كامل است و عيب و نقص ندارد . در اينجا در واقع شايد دو ايراد مىگيرد : يكى اينكه اولًا اطلاع ما آنقدر زياد نيست ، شايد اگر ما اطلاع زيادى داشته باشيم بتوانيم عيب و نقص بگيريم . ديگر اينكه ما چندين جور عالم را تجربه نكرده‌ايم تا بفهميم كه اين عالم كاملترين عوالم است .\r\nجواب اين هم خيلى واضح است : هيچ كس از راه تجربه و دليل نظم مسألهء « ليس فى الإمكان أبدع ممّا كان » را نگفته است . حداكثر اين است كه بگويد در نظم موجود هيچ‌گونه خللى نيست . اما اينكه ما نظمى بالاتر از نظم موجود نداريم ، از طريق دليل نظم نيست و هيچ كس همچنين استدلالى نكرده است ؛ و حتى بسيارى از كسانى كه به اين دليل نظم اعتراف دارند منكر « ليس فىالإمكان أبدع ممّا كان » هستند . همه چيز را كه از دليل نظم به دست نياورده‌اند . كسانى كه اين اصل را اثبات\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nمىكنند ، از طريق اصول حكمت الهى و اصول فلسفى است نه از راه برهان نظم .\r\n- كمالش را چطور ؟ اين اكمليت را نفى مىكند ، كمالش را چطور ؟ استاد : كمال را كه در اين دليل گذشته گفتيم .\r\n- همين حرف هيوم را مىگويم . مىتوانيم بگوييم با اين حرفهاى هيوم نهايت اين است كه اكمليت نباشد ، ولى كامل بودنش چطور ؟ استاد : از اين گذشتيم . آن ، حرف اول او بود كه اولًا شباهت كامل نيست . حالا او به عيبها و نقصها نچسبيده كه بيايد مثل بعضى از افراد ايراد بگيرد كه مثلًا وجود امور زائد مثل [ انگشت اضافى در 
  ] آدمهاى شش انگشتى اشكال دارد . ما داريم حرفهاى هيوم را مىزنيم .\r\n\r\nاشكال هشتم هيوم\r\nمطلب و اشكال ديگرى در وسط كلماتش آمده كه ما بايد آن را يك وجه جداگانه بشماريم . مىگويد : فرض كنيم كه ما عالم را كاملترين عالمها بدانيم ، اين دليل نمىشود كه ناظمش هم كاملترين ناظمها باشد ، چرا ؟ مثالى ذكر مىكند ، مىگويد : اگر شما يك نفر مكانيسين را امروز ببينيد كه يك كشتى بىعيب مىسازد كه كاملترين كشتيهاست ، اين را شما نمىتوانيد دليل بگيريد كه اين شخص كاملترين انسانهاست و مثلًا يك نبوغ فوق‌العاده قوى دارد ، چرا ؟ براى اينكه اين شخص وارث هزارها و ميليونها صنعتگر ديگر در دنياست . بسا اينكه اين شخص در ذات خودش آدم كودنى هم باشد ، ولى بعد از هزارها سال تجربه‌اى كه بشر روى صنعت كشتىسازى داشته است ، محصول همهء اين تجربه‌ها و علمها به دست اين آدم رسيده و يك چنين كشتى ساخته است . اين دليل كمال او نمىشود . شايد كار عالم هم همين‌جور باشد .\r\nاين حرفش به دو وجه قابل تحليل است : يكى اينكه شايد عالم مثلًا مصنوع صانعهاى شاعر متعدد باشد كه يكى بعد از ديگرى آمده‌اند و هيچكدام هم كامل\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nنبوده‌اند ، ولى به هر حال خدا ثابت مىشود .\r\nديگر اينكه اصلًا مصنوع صانع شاعر نباشد ؛ تغييرات تدريجى كار را به اينجا رسانده باشد .\r\nولى ظاهراً مورد اول منظور اوست . معلوم است كه اين حرف هم يك حرف عاميانه‌اى است كه مثلًا بگوييم صانعهاى ناقصى تدريجاً در كار عالم بوده‌اند و با تجربهء مكرر خودشان كار عالم را راه انداخته‌اند ، چون اگر چنين چيزى باشد او خودش جزء عالم است نه يك امرى ماوراء عالم .\r\n\r\nبرهان نظم را چگونه مىتوان برهانى تجربى دانست ؟\r\nدو مطلب باقى مىماند كه بايد بيان كنيم . يك مطلب اينكه هيوم گفت برهان نظم يك برهان تجربى است . ما مىخواهيم ببينيم آيا به همان شكلى كه او مىگويد تجربى است ؟ در اينكه يك برهان طبيعى است شكى نيست ، يعنى از طبيعت و مطالعهء طبيعت به دست مىآيد ، ولى آيا به همان معنى كه او مىگويد تجربى است ؟\r\nيعنى همان جورى كه يك پزشك وقتى كه صدبار يك نوع بيمارى را ديد و علتش را به دست آورد در دفعهء صد و يكم هم كه آن بيمارى را مىبيند وجود علتش را كشف مىكند ، آيا مقصود تجربهء به اين صورت است ؟ يا مقصود از « تجربى » و « طبيعى » كه مىگوييم چيز ديگر است ؟ اگر بخواهد اين جور تجربى باشد ، يك بار هم تجربه نشده است ، چون گفتيم تجربهء انسانى كه اصلًا غلط است و نبايد هم باشد ، تجربهء الهى هم يك بار نشده است ، يعنى ما يك بار هم نبوده كه خلق عالم را از يك صانع حكيم تجربه كرده باشيم كه در دفعهء دومش بياييم بگوييم قبلًا تجربه كرده‌ايم .\r\n\r\nبرهان نظم برهانى است مركب از تجربه و عقل\r\nنه ، اين برهان حكمت ، برهانى است مركب از تجربه و عقل . درهر تجربه اى نوعى استدلال قياسى نهفته است ، كه اين را مكرر در منطق گفته‌ايم . در هر تجربه‌اى ، حتى تجربه‌اى كه همان پزشك مىكند ، اين قياس هست . ولى مىخواهيم يك چيز علاوه بر آن بگوييم و آن اين است كه تجربه‌اى كه انسان در مورد طبيعت دارد همان تجربه‌اى است كه حكما مىخواهند . آن تجربه چنين است : اول طبيعت تحليل مىشود به امر بالقوه و امر بالفعل ، يا به تعبير ديگر ، به ماده و صورت ، و اين تعبيرى\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nقطعى است ؛ يعنى وقتى كه طبيعت حالت شدن دارد و از حالت بالقوه به حالت بالفعل مىرسد و حركت مىكند ، طبيعت در حالت بالقوه امكانات متعدد دارد ؛ يعنى طبيعت در حركت خودش ، همان‌جور كه دارد حركت مىكند ، هزار جور راه به روى او باز است : مىتواند از اينجا برود ، مىتواند از آنجا برود ، مىتواند از جاى ديگر ؛ يعنى امكانات متعدد برايش هست . تجربه نشان مىدهد كه طبيعت در ميان راههاى ممكن هميشه آن را انتخاب مىكند كه به كمال و غايتش منتهى مىشود . حتى اگر طبيعت را از مسيرش منحرف هم بكنيم به راه خودش بر مىگردد . اين تجربه ، غايت داشتن خود طبيعت را نشان مىدهد . ما طبيعت را تجربه مىكنيم نه خدا را . اشتباه اينها اين است [ كه فكر مىكنند خدا را تجربه مىكنيم . 
  ] طبيب بيمارى را با علت بيمارى تجربه مىكند ، مىبيند اين علت اين اثر را روى آن موجود گذاشته ، دفعهء دوم و سوم و چهارم و صدم كه تجربه كرد مىگويد پس اين ناشى از آن است . ما اينجا نمىخواهيم طبيعت را با علت طبيعت كه خداست ، هر دو را تجربه كنيم . ما كه چنين تجربه‌اى نكرده‌ايم . ما خود طبيعت را تجربه مىكنيم نه از راه علت فاعلى . برهان نظم به علت فاعلى مربوط نيست ، به علت غائى مربوط است .\r\nدرست توجه كنيد كه ريشهء حرف هيوم چه بود . اينجا نمودار مىشود كه حرف او سست و بىپايه است . همهء حرفش اين است كه در اينجا يك شباهت ميان انسان و خدا هست و نظير تجربه‌اى كه در مورد انسان داريم مىخواهيم در مورد طبيعت و خدا داشته باشيم ، در حالى كه اين شباهت كامل نيست و اين تجربه كامل نيست .\r\n\r\nبرهان نظم تجربهء شئ است براى علت غائى آن\r\nگذشته از همهء آن حرفها كه نبايد شباهت باشد ، آن تجربه با اين تجربه دوتاست .\r\nآن تجربه ، تجربهء شئ است با علت فاعلىاش ؛ يعنى شئ را تجربه مىكنيم و مىخواهيم علت فاعلىاش را كشف كنيم . اينجا تجربهء شئ است براى علت غائىاش ؛ يعنى مىخواهيم شئ را تجربه كنيم براى اينكه علت غائىاش را به دست آوريم . يعنى طبيعت را از نظر آينده تجربه مىكنيم نه از نظر گذشته . علت فاعلى ماسبق شئ است و علت غائى آينده آن است . ما طبيعت را هميشه از نظر آينده‌اش تجربه مىكنيم ، يعنى از نظر سير تحولى و تكاملى آن ، نه از نظر گذشتهء آن .\r\nپس اولا ، اين برهان تجربى است ولى تجربه توأم با تعقل ؛ و ثانياً ، اين تجربه هم\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nتجربهء فعل با فاعلش نيست . در تجربه صنع انسان و انسان تجربهء فعل است با فاعل ، و تجربهء بيمارى و ميكروب هم تجربهء اثر است با مؤثر و علت فاعلى . اما اينجا تجربهء شئ است با علت غائىاش ، يعنى تجربهء غايت داشتن طبيعت است . اصلا برهان نظم آن برهان است . برهان براى علت فاعلى داشتن برهان حدوث است و آن برهان ديگرى است . يك وقت هست كه ما از راه دليل نظم وارد مىشويم ، و يك وقت هست كه از راه دليلهاى ديگر وارد مىشويم . دليل نظم در تحليل حكيمانه‌اش يعنى غايت داشتن . غايت داشتن دو جور است : يك وقت مثل غايت داشتنى است كه متكلم مىگويد ، يعنى خدا در فعل خودش غايت دارد كه مىشود نظير صنع بشرى . يك وقت هم غايت داشتنى است كه حكيم مىگويد ، يعنى چون خدا هست طبيعت غايت دارد و خداست كه طبيعت را به غايتش مىرساند . اين تجربه ، تجربه‌اى مىشود از روى طبيعت و غايت آن . پس تجربى است ولى به اين شكل .\r\nيك مطلب ديگر باقى مىماند ، كه دروازه ورود ما به بحث خير و شر است و آن مطلب اين است كه مىگويد : فرض كنيم بتوانيم مبدئى مثل انسان براى عالم ثابت كنيم ، ولى نمىتوانيم ثابت كنيم از هر جهت مثل انسان است . ما اگر فرضا به خداى دانا مثل انسان برسيم ، به خداى عادل [ مثل انسان 
  ] نخواهيم رسيد . اگر انسانى مبدأ اين عالم مىبود ، يك عدالت و يك مهربانى ديگرى در كار عالم داشت .\r\nهمان حرفهاى گذشته براى جواب كافى است ، ولى در جلسهء آينده به آن مىپردازيم .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\n\r\nادامهء بررسى اشكالات وارده بر برهان نظم\r\nدو مطلب ديگر ايشان راجع به اين دليل نظم گفته‌اند . من يك بار اجمالا اشاره مىكنم و رد مىشويم . يك حرفى كه مىزنند همين است كه تعريف نظم چيست ؟\r\n\r\nآيا نظم يك امر نسبى است ؟\r\nممكن است كسى بگويد كه نظم يك امر نسبى است ، يعنى انسان يك شئ را نسبت به يك شئ ديگر ، به اعتبار مقصد و هدف خاصى كه انسان دارد ، « منظم » مىنامد . فرض كنيد كه ما الآن اين دانه‌هاى تسبيح را به صورت يك رشته منظم مىكنيم . نظم اين دانه‌ها به شكل خاصى است : سى و سه دانه در يك سر قرار گرفته ، بعد يك عدسى مانند در وسط [ و بعد از آن سى و سه دانه و بعد يك عدسى مانند ديگر و بعد سى و سه دانهء ديگر . 
  ] اسم اين را « نظم » مىگذاريم ، به اعتبار آن مقصد و هدفى كه براى ما بر آن مترتب مىشود . مثلا مقصد ما اين است كه مىخواهيم تسبيحات حضرت زهرا سلام اللّه عليها را بگوييم . اين ، مقصد ما را خوب تأمين مىكند ؛ سى و چهار تا « الله اكبر » و سى و سه تا « الحمدللّه » و سى و سه تا « سبحان اللّه » . اگر اين تسبيح را پاره كنيم و دانه‌هاى آن روى زمين پراكنده شود ، آن هم\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nبالاخره يك ترتيبى دارد . پس نظم يعنى ترتيب .\r\nشكل هم همين طور است . اين كتاب الآن شكلى دارد . اگر اين شكل را نمىداشت چطور مىشد ؟ آيا اساساً شكل نداشت ؟ يا باز هم شكلى داشت ولى شكل ديگرى ؛ اين شكل نبود ولى شكل ديگرى بود ، بالاخره بىشكل نبود .\r\nممكن است به شما بگويند : اينكه شما نظم را همان ترتيب مىدانيد ، [ هيچ مجموعه‌اى بىترتيب نمىشود ، 
  ] اگر اين ترتيب نبود ، ترتيب ديگرى مىبود . هر جور كه باشد بالاخره يك ترتيبى دارد . پس اين نظم چيست كه از وجود او به وجود ناظم استدلال مىكنيد ؟ اين حرف را زياد مىزنند .\r\n\r\nتعريف « نظم » در ارتباط با علت غائى است\r\nاين هم جوابش واضح و روشن است . اينها نظم و ترتيب را از نظر رابطهء شئ با علل گذشته‌اش حساب مىكنند ، يعنى با علل فاعلى آن . تعبير علمى مطلب را چنين مىگويند كه درعالم ، علت و معلول است ؛ علت و معلول را كسى انكار ندارد . قاعدهء علت و معلول مشترك ميان همهء مسلكهاست . الآن در اين عالم يك سلسله علتها هستند كه يك سلسله معلولها را ايجاد كرده‌اند ، حالا اگر اين سلسلهء علتها نبودند يك سلسله علتهاى ديگر بود با يك سلسله معلولهاى ديگر . خوب ، باز آن هم خودش يك جور نظم بود و باز يك نوع ترتيبى بود . يك نوع نظم يعنى رابطهء علت و معلول . پس اين چيست و چگونه است كه فرض مىكنند كه جهان ممكن بود اين جور باشد و ممكن بود جور ديگر باشد ، و الآن چون اين جور است نظم است و اگر جور ديگر مىبود نظم نبود .\r\nسؤال : جور ديگر چطور فرض مىشود كه بگوييم اگر اين جور نبود جور ديگرى بود ؟ استاد : اين هم همان را مىگويد ؛ مىگويد هر جور ديگرى بگوييد ، باز هم نظم است .\r\n- يك چنين چيز مبهمى را به طور احتمال مىگويد .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nاستاد : چه كسى ؟\r\n- مستشكل مىگويد .\r\nاستاد : حرف مستشكل اين است كه مىگويد : شما مىگوييد الآن درعالم نظم وجود دارد [ و اگر طور ديگرى مىبود بىنظم بود ؛ 
  ] و اين درست نيست . ببينيد ، اينجا را درست توضيح بدهم : ممكن است كسى بگويد به دليل اينكه كوه البرز وجود دارد ، پس فلان چيز نيست . اين غلط است ، چون نقطهء مقابل اينكه كوه البرز وجود دارد ، اين است كه كوه البرز وجود ندارد . پس اين كه در شمال تهران كوه وجود دارد ، نقطه مقابلش قابل فرض است . اگر در شمال تهران كوه وجود نمىداشت ، مثلًا دشت مىبود .\r\nولى يك چيزهايى هست كه نبودش به معنى نبودن يك نوع خاصش است و بودن يك نوع ديگر . مثلا اگر فرض كنيم كه در شمال تهران فقط كوه بايد باشد و نتواند كوه نباشد ، حال اگر اين كوهها نبود باز يك كوه ديگرى مىبود . آن وقت شما ديگر نمىتوانيد از وجود كوه نتيجه‌گيرى كنيد ، چون وجود كوه لابدّ منه است ، محال است كه غير از آن باشد .\r\nمثالى كه عرض كردم اين بود كه ميان اين دانه هاى تسبيح يك ترتيب خاصى هست . ترتيب خاصش اين است كه ما بياييم شماره‌گذارى كنيم از يك تا 100 . از يك طرف رشته كه شروع كنيم شماره‌هاى 1 و 2 و 3 تا مىرسد به 100 و از طرف ديگر كه شروع كنيم شماره‌هاى 100 ، 99 ، 98 تا مىرسد به 50 و از 50 به طرف 1 .\r\nشخص اشكال‌كننده مىگويد به اين صورت كه هست يك نظم خاصى است . اگر اين را به هم بريزيم و دوباره به شكل ديگرى به رشته بكشيم بازهم يك ترتيب خاصى است . حال اگر رشته را پاره كنيم و دانه‌ها را رها كنيم و بريزيم ، باز هم بين دانه‌ها يك ترتيب خاصى است . البته ترتيبها فرق مىكند ، يا اين ترتيب است يا آن ترتيب و يا ترتيب ديگر .\r\nهمان مثال شكل را هم كه عرض كردم چنين است : جسم بدون شكل نمىشود .\r\nشما اگر بخواهيد از شكل داشتن جسم به چيزى استدلال كنيد ، استدلالتان غلط است ، چون نمىشود كه [ چيزى 
  ] جسم باشد و محدوديت و شكل نداشته باشد . فقط\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nجسم لايتناهى است كه شكل ندارد . همين قدر كه جسم متناهى شد يك شكلى دارد . جسم را ما هر كارش كه بكنيم بازهم بالاخره داراى يك شكلى است ، بدون شكل نيست . اين ، بيان و استدلال اينهاست .\r\nعرض كرديم كه اين استدلال هم از آنجا ناشى شده است كه اينها نظم را به معنى وقوع رابطهء علّى و معلولى اشياء در نظر گرفته‌اند . يعنى به دنبال هر علتى يك معلول و به دنبال آن معلول هم باز يك معلول ديگر . گفته است : الآن يك نظم علت و معلولى وجود دارد . ما حالا فرض مىكنيم اين علتها و معلولها نمىبود ، به جاى اينها يك علتها و معلولهاى ديگر مىبود ، چون نمىشود كه علت و معلول ديگرى بجاى آنها نباشد ، محال است كه اصل علت و معلول از هستى جدا بشود . حالا اگر اين علتها و معلولها نبود ، يعنى علتها و معلولهاى ديگرى مىبود ، باز آنجا هم علتى معلولى را پشت سر خودش مىآورد ، و آن هم خود يك نظم و ترتيب بود . پس نظم و ترتيب يك چيزى نيست كه وجود دارد و ممكن بود وجود نداشته باشد ، تا از وجودش بر چيزى استدلال بشود .\r\nهمان جوابى كه ما به هيوم داديم به اينها هم داده مىشود و آن جواب اين است كه گفتيم مسألهء نظم مربوط به رابطهء شئ با علت فاعلىاش نيست ، مربوط به رابطهء شئ با علت غائىاش است . آن كه ايراد مىگرفت كه ما اين فعلها و فاعلهايشان را مكرر تجربه نكرده‌ايم كه ببينيم ، اشتباه او از همين‌جا ناشى شده بود ؛ مىگفت ما دربارهء انسان و خانه اين تجربه را كرده‌ايم و چون ديده‌ايم كه امثال اين خانه هميشه از امثال اين موجود صادر شده ، بعد از صد بار و هزار بار كه اين جور ديده‌ايم ، مرتبهء هزارويكم وقتى كه معلول را مىبينيم ، به حكم تداعى معانى فوراً مىگوييم پس علتى مشابه اين [ موجود 
  ] در كار است ؛ و چون او به عليتى هم قائل نيست اين را به حكم تداعى معانى مىگويد .\r\nگفتيم اين حرف در نظم انسانى درست است ، يعنى در رابطهء انسان با صنع خودش كه وسيله‌اى است براى رسيدن خود انسان به هدف خودش ، بدون آنكه كوچكترين رابطه‌اى ميان فعل او و آن غايت وجود داشته باشد ؛ يعنى غايت ، غايت فعل او نيست ، غايت خود اوست ؛ فعلش با غايتش بيگانگى مطلق دارد . در آنجا رابطهء فعل را با فاعل تجربه مىكنند . ولى در نظم الهى قطع نظر از هر چيزى آن محال است . عمل انسان يك عمل شبه قسر است . صنع الهى نمىتواند ازقبيل صنع انسانى\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nباشد . گفتيم كه در صنع الهى رابطهء ميان فاعلهاى طبيعى و غايتهاى خود آن فاعلهاى طبيعى ، در واقع رابطهء ميان خود شئ و غايت آن شئ است .\r\nاينجاست كه مطلب دو جور فرض مىشود . آن وقت اصلًا بحث بر سر اينهاست : آنهايى كه اصلا منكر غائيّت‌اند ، يعنى منكر اين هستند كه وقتى اين شئ به اينجا مىرسد يك فاعل ذىغايتى اين را رسانده است ، مىگويند چنين چيزى وجود ندارد .\r\nديگران مىگويند : نه ، چنين چيزى وجود دارد ، چرا ؟ اين جور مىگويند : ما هميشه مىگوييم رابطهء فعل با علت فاعلىاش رابطهء ضرورت است ؛ لازمهء هر فاعلى همان فعل خودش است ؛ و رابطهء شئ با غايت خودش چنين است كه اين شئ كه الآن واجد آن غايت خودش نيست ، الآن براى او امكانات متعدد وجود دارد ، يعنى براى او ممكن است كه از اين طرف برود يا از آن طرف يا از طرف ديگر ، همهء اين امكانات براى او علىالسويه است ؛ اين فاعل بالقوه ، چون يك امر بالقوه است ، مىتواند فاعل اين فعل باشد يا فاعل آن فعل ؛ غايت او را فاعلْ بالفعل مىكند ، از ميان همهء اين امكانات يكى را انتخاب مىكند ، و او هميشه آن را انتخاب مىكند كه كمال خودش در آن است ، يعنى با رسيدن به آن به كمال خودش مىرسد . اين از يك جهت .\r\n\r\nتفاوت بينش حكماى اسلامى و فلاسفهء مادى نسبت به نظم عالم\r\nبعد نظمى كه آنها در نظر مىگيرند از نوع رابطهء شئ است با گذشتهء خودش ، در حالى كه اين [ نظم 
  ] از نوع رابطهء شئ است با آينده خودش . گذشته هيچ وقت نمىتواند رابطهء شئ را با آينده توجيه كند .\r\nاساس فلسفهء مادى اين است كه شئ با آيندهء خودش هيچ‌گونه ارتباطى ندارد . از نظر فلسفهء مادى حوادث كه رو به جلو مىآورند هميشه فقط از پشت سر رانده مىشوند و بس . مثل چه چيزى مىشود ؟ مثل يك جسم جامدى مىشود كه ما بخواهيم به صورت قسر و به صورت صنع بشرى به حركت درآوريم . اگر سنگ بزرگى در اينجا باشد ، اين را فقط آن نيرويى كه از پشت بر او فشار مىآورد به جلو مىراند . اما در صنع الهى ، مىخواهد بگويد كه شئ با كمال آيندهء خودش ارتباط دارد ، همان‌طور كه در موجودات ذى شعور است . ما منكر علت فاعلى نيستيم ، بلكه\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nمىگوييم آينده در گذشته‌اش اثر مىگذارد كه گذشته را به فعل مىكشاند ؛ چطور ؟ ببينيد : انسان مىانديشد كه من در آينده چه بشوم ، آنچه را كه ندارم دارا بشوم .\r\nآن غايت در وجود او نوعى وجود پيدا مىكند كه به آن « وجود ذهنى » مىگويند .\r\nهمين قدر كه آن غايت در اين موجود وجود ذهنى پيدا كرد ، آن وقت است كه علت فاعلى ، علت فاعلى مىشود ؛ يعنى اگر آن آينده در او منعكس نبود و در او ميل به سوى آن آينده پيدا نمىشد ، فعل از او صادر نمىشد . آينده در اين موجود به نحوى وجود پيدا مىكند و ميل به سوى آينده در او پيدا مىشود ، آن وقت است كه اين شئ كار خودش را انجام مىدهد . آن وقت نتيجه اين است : اين موجوداتى كه ما مىبينيم و حس مىكنيم ، مخصوصاً نبات و حيوان و انسان كه در آنها اين امر واضح است ، اين موجودات از جلو كشيده مىشوند ؛ يعنى از پشت سر رانده مىشوند ، از جلو هم كشيده مىشوند . وقتى كه آن غايت خودش را از جلو نشان مىدهد ، يعنى اين از پشت‌سر كار خودش را انجام مىدهد . مثل يك كاروانى مىشود كه هم قائد داشته باشد و هم سائق . علت غائى همان « ثُمَّ هَدى » « 1 » است ، يعنى يك هدايت است .\r\n\r\nغائيت و هدفدارى اساس تكامل موجودات است\r\nبنابراين اين كه مىگويند جهان به هر شكلى بود بالاخره يك وضع و ترتيبى داشت ، به اين صورت جواب داده مىشود : اگر مقصودتان از « ترتيب » همان رابطهء شئ با علل گذشتهء خودش است ، راست است . ولى عالم اين جور نيست كه به هر وضعى كه موجود مىشد اين وضع خاص يعنى اين رابطه با آينده را داشت . رابطه با آينده از نوعى غائيت حكايت مىكند ؛ يعنى شئ به سوى كمال خودش مىرود و خودش را تدبير مىكند و حتى از اطراف خودش و علل عَرْضى خودش استفاده مىكند و آنها را جزء خودش قرار مىدهد . اين يك امر ديگرى است . اين آن امر مشترك كه آنها خيال مىكنند نيست ، امر اختصاصى است كه ما مىگوييم . معنايش اين است كه اگر توجه به غايت نبود هيچ تكاملى در عالم رخ نمىداد ، ممكن بود كه تغير در عالم رخ بدهد ، ولى تكامل ديگر در عالم رخ نمىداد . يك ركن از اركان\r\n\r\n\r\n\r\n\r\n","description":"","footnote":"\r\n( 1 ) . طه / 50 : « الَّذى أَعْطى كُلَّ شَىْءٍ خَلْقَهُ ثُمَّ هَدى » .\r\n","page_name":" 478 ","page_number":478},
  {"content":"\r\n\r\nتكامل همان هدفدارى اشياء است . اين هدفدارى اشياء است كه آنها را به تكامل مىرساند ، و الّا اگر هدفدارى نمىبود ، حركات عالم همان حركات بىنظم و بىجهت بود . بىنظم به اين معنا كه حركات بدون غايتى بود و به جايى نمىرسيد .\r\nسؤال : ممكن است ايراد بگيرند و بگويند كه بر طبق مبانى مشترك ما جهان ماده اصلا مساوى با حركت است . حركت هم كه به معنى طلب است ؛ طلب بدون مطلوب هم نمىشود ؛ پس هر چه كه بود به هر حال غايت دارد .\r\nاستاد : اين حرف درست است ولى آنها حركت را طلب بدون مطلوب مىدانند .\r\nاگر آنها اين اصل را قائل بشوند كه هر نوع حركتى يك مطلوبىدارد ، كه حتى در حركت گياه و هر حركت ديگرى مطلوبى از اين نوع هست ، مشكل حل شده بود و اختلافى نداشتيم . ولى اشكال حرف آنها اين است كه چون مطلوب براى حركت قائل نيستند ، طلب هم برايش قائل نيستند . ما مىگوييم حركت عبارت است از « كمالُ الأول لِما بالقوة من حيث أنه بالقوه » . ما مىگوييم حركت كمال است ، يعنى در واقعيت و ماهيت حركت « به سوى يك كمال ثانوى » قرار دارد .\r\nآن وقت براى حركات مراتب قائل هستيم . هر حركتى ، خواه أينى باشد ، وضعى باشد ، كيفى باشد ، كمّى باشد ، و خواه جوهرى باشد ، در هر سطحى كه باشد ، طلب چيزى است . اما اينها حركت را اين جور تعريف نمىكنند كه طلب چيزى است . اين طلب را كسانى در باب حركت مىآورند كه حركت را متقوم به آن شش چيز مىدانند . مىگويند حركت « ما منه » ، « ما اليه » ، « ما فيه » ، « ما به » ، « ما له » و « ما عنه » دارد . ولى اينها كه اين حرف را نمىزنند . پس اين تعريف براى حركت به علت غايت داشتن طبيعت است . اين تعريف مال آنجاست . بلكه حركت طبيعى بدون غايت داشتن محال است . بله ، حركتهاى بالعرض خود شئ غايت ندارد . حتى حركت قسرى هم چون بازگشتش به حركت طبيعى است ، باز نوعى غايت دارد . در حركتهاى بالعرض ، در واقع خود شئ نيست كه حركت مىكند ، بايد گفت حركت بالجبر است به اصطلاح . حركت بالجبر اين است كه اصلا خود آن شئ نيست كه حركت مىكند ، شئ ديگر است و اين جبراً همراه او حركت مىكند . مانند نشستن انسان در يك ماشين و حركت كردن آن ماشين ، يا مانند اين تسبيح كه در دست من\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nاست و دست من دارد حركت مىكند . اما اگر من بخواهم تسبيح را بالا بيندازم ، آن حركت قسرى است كه باز نوعى حركت طبيعى است . ولى شئ در حركت بالعرض مثل لاشه‌اى است كه ما داريم آن را جابجا مىكنيم . در آنجا اصلا هيچ نوع عملى در درون او صورت نمىگيرد ، يعنى او نيست كه خود را حركت مىدهد . اما در حركت قسرى ، [ وقتى كه به يك شئ ضربه مىزنيم ، 
  ] درست است كه ما ضربه را زده‌ايم ، ولى بعد از ضربه اين خود شئ است كه خودش را بالا مىبرد ؛ يعنى اين تلاش خود شئ است كه او را بالا مىبرد . اما در حركتهاى بالعرض چنين نيست . هر حركتى كه به نوعى حركت طبيعى باشد ، ولو حركت طبيعى درجهء دوم مثل حركت قسرى ، اين حركت ملازم با غايت داشتن است . حركت مجازى است كه غايت ندارد ، از اين لحاظ كه حركت ندارد ، يعنى حركت مال او نيست ، مال شئ ديگر است .\r\nپس مطلب به آن صورتى كه آنها مىگويند درست نيست . در واقع نظم يعنى يك توجه آگاهانه از شئ به غايت خودش ، و نوعى فعاليت شئ متناسب با رسيدن به غايت خودش ، يعنى يك نوع عشق به غايت كه اين عشق ملازم با نوعى شعور هم هست . يك نوع عشق به غايت و شعور به غايت و شعور به راهى كه او را به غايت مىرساند در هر موجودى وجود دارد . نقطهء مقابل اين نظر اين است كه عشق به غايتى وجود نداشته باشد ، شعور به غايتى وجود نداشته باشد ، شعور به راهى كه موجود را به غايتش مىرساند وجود نداشته باشد ، كه در اين صورت مسألهء هدايت هم مطرح نيست .\r\n\r\nاشكال ديگر : تغييرات تدريجى عالم و تصادفى بودن نظم\r\nاما بحث دومى كه مطرح كرده‌اند اين است كه اگر تغييرات موجودات آنى مىبود مىتوانستيم به دليل نظم استدلال كنيم ، براى اينكه مطلب از نظر احتمالات اين‌جور است : فرض كنيد كه همهء دانه‌هاى اين تسبيح را شناسايى كرده و شماره‌گذارى كنيم از 1 تا 100 . بعد همهء اين دانه‌ها را در هم بريزيم . حالا نيرويى بخواهد براى اولين بار دومرتبه آنها را به بند بكشد و به ترتيب شماره هم باشد ؛ يعنى بعد از اينكه آنها را مخلوط كرديم شخصى بيايد اول 1 را بردارد ، بعد 2 ، بعد 3 و بعد 4 و 5 ، تا به آخر برسد . اين مسأله مربوط مىشود به محاسبهء احتمالات . آن بار اول كه مىخواهد دانهء\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nتسبيح را بردارد ، اگر از روى شعور و آگاهى باشد و انتخاب كند ، در همان بار اول دستش را روى همان شمارهء 1 مىگذارد . ولى اگر شعور و آگاهى نداشته باشد و يا كور باشد ، آن وقت نسبتش با همهء اين صد تا علىالسويه است و دستش را ممكن است روى هر يك از آن صد شماره بگذارد . احتمال انتخاب شمارهء 1 يك احتمال است از صد احتمال . احتمال آن ضعيف است ، ولى البته احتمالش هست . بعد از انتخاب 1 ، براى بار دوم دست مىبرد كه شمارهء 2 را بردارد . در ميان 99 دانه يك احتمال از 99 احتمال هست كه دانهء 2 را بردارد . حال اگر بخواهد 2 پشت سر 1 برداشته شود ، احتمال آن به صورت يك نودونهم از يك صدم در مىآيد ؛ يعنى يك نه هزار و نهصدم احتمال دارد كه 1 و 2 پشت سر هم قرار بگيرند . اگر باز به همين ترتيب جلو برود و بخواهد سومين شماره را بردارد ، احتمال آن يك نودوهشتم ضرب در يك نه‌هزار و نهصدم مىشود . اگر بخواهد چهارمين شماره را بردارد احتمال آن حاصل ضرب قبلى ضرب در يك نود و هفتم مىباشد . به همين ترتيب كه جلو برويم احتمالات به شكلى درمىآيد كه مخرج كسر آنقدر زياد مىشود و احتمال آنقدر ضعيف مىگردد كه ذهن انسان تحقق آن احتمال را ديگر قبول نمىكند .\r\nخيلى چيزها داريم كه نمىتوانيم برهان رياضى بر نبودن آن اقامه كنيم ولى ذهن هم احتمال بودنش را نمىتواند قبول كند . مثلا كسى نمىتواند قبول كند كه يك شخصى كه اصلا سواد و معلومات ندارد و قصد هم نكرده ، نامه‌اى يا كتابى بنويسد .\r\nيك آدم بىسواد كه مىتواند قلم به دست بگيرد و خط بكشد ، يك خط راست بكشد و بشود « الف » ، يك نيم دايره بكشد و اول آن را كمى گرد كند بشود « واو » ، يك الف خميده بكشد و بشود « دال » ، يك چنين كارى از يك آدم بىسواد بر مىآيد ؛ آيا مىتوانيم بگوييم كه يك چنين شخصى همين جور كوركورانه خط كشيد و بعد يك نامه‌اى در آمده كه از اول تا آخر نامه همه داراى معنى و مقصد است ؟ اول احوالپرسى كرده ، بعد اسم بچه‌هاى خودش را برده و بعد شرح حال خودش را گفته است . احتمال تحقق چنين چيزى يك احتمالى است كه ديگر هيچ عقلى آن را نمىپذيرد .\r\nاين در وقتى [ است 
  ] كه فقط يك بار بخواهد صورت بگيرد ؛ يعنى اگر هر كدام از اين صد دانه تسبيح را يك بار بتواند بردارد و بعد از صد بار برداشتن رشتهء تسبيح درست شود و به همان ترتيبى كه مطلوب بوده از 1 تا 100 ترتيب شود ، احتمال آن\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nرا عقل نمىپذيرد . اما فرض كنيم كه براى برداشتن شمارهء 1 صدبار دستش را برده و دانه‌اى را برداشته و بعد انداخته تا اينكه بالاخره شمارهء 1 را برداشته است . بعد مكرر اين كار را ادامه داده تا دانهء دوم آمده است ، و همچنين براى دانهء سوم به عدد همان احتمالات عمل را تكرار كرده است و بيشتر از آن احتمال تكرار شده است .\r\nدر اين صورت ديگر احتمال نامعقول نيست . مىگويد مثلا ميلياردها بار عمل كوركورانه و تصادفى صورت گرفته تا اين دانه‌ها تسبيح شده است .\r\nسؤال : صد به قوهء صد مىشود .\r\nاستاد : بله ، خيلى عظيم مىشود . اگر صد به قوهء صد هم باشد احتمال [ انجام نشدن 
  ] زياد و نامحدود است . هر چه كه ما احتمال بدهيم ، البته اين احتمال در پيشگاه عالم آن قدر نيست كه حالا آنها مىگويند نامحدود است ، چون از جمله چيزهايى كه حساب كرده‌اند همين است كه تغييرات و تبدلات و تكامل هر چه كه جلو آمده ، بنا بر فرضيه‌هاى امروز بر شتابش افزوده شده است . اين خودش مسأله‌اى است . مىگويند كه آن اول ، يعنى حدود ميلياردها ميليارد سال پيش ، يك مادهء يكنواخت بوده ، مثلا عنصر اوّلى كه به وجود آمده اتم ئيدروژن بوده است . اين ، حلقهء اول نظمى است كه [ عالم 
  ] به خود گرفته است . بعد از اين به مرحلهء دوم كه مىرسد و پايه دوم مىخواهد پيدا شود و مثلا اتم ديگر يا عنصر ديگر پيدا شود ، مدتى طول كشيده است اما نه به مقدار اول . همين‌طور حلقه به حلقه جلو مىآيد تا به جانداران مىرسد . در جانداران اول حركت كند است ، هر مرتبهء تكامل را كه طى مىكند حركت سريع مىشود ، تا مىرسد به انسان . به انسان كه مىرسد حركت خيلى سريع مىشود . در انسان نيز مثلا وقتى كه ، به قول اينها ، به مرحلهء تمدن مىرسد ، سرعتش و شتابش صد برابر بيشتر مىشود ، كه خود اينها يك حسابهايى است كه در مسألهء تكامل چون سرعت خيلى زياد مىشود قهراً احتمالات را كم مىكند .\r\nزمان كه كم مىشود احتمالات هم خيلى كم مىشود .\r\nحالا آنها فكر كرده‌اند و فرض مىكنند كه احتمال نامحدود است . وقتى كه احتمال نامحدود باشد و [ عمل 
  ] مثلا صد به قوهء هزار ، يا ده‌هزار به قوهء ده‌هزار ، يا ميليون به قوهء ميليون ، يا ميليارد به قوهء ميليارد تكرار شده ، اين به صورت محتمل\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nدرمىآيد .\r\n\r\nتأثير نظريهء داروين در برهان نظم\r\nاين بود كه فرضيهء داروين كه در دنيا پيدا شد سرو صداى زيادى راه انداخت .\r\nفرضيهء داروين بعد از دورهء هيوم پيدا شد ، چون دورهء هيوم در نيمهء دوم قرن هجدهم بود و نظريهء داروين درست در حدود نيمهء دوم قرن نوزدهم پيدا شد . گويا در سال 1859 بود كه كتاب بنياد انواع و انتخاب طبيعى داروين منتشر شد . كتابهاى مشابهش نيز تقريباً در همان زمان منتشر شد ، درست در حدود نيمه دوم قرن نوزدهم ؛ يعنى حدود هفتاد سال گذشته بود . اين است كه در كلمات هيوم اين احتمال وجود ندارد ، ولى بعد از پيدايش نظريهء داروين اين احتمال به وجود آمد كه گفتند نظريهء داروين برهان نظم را متزلزل كرده است ، روى همان حسابى كه عرض كردم .\r\n\r\nفرضيهء داروين و نظريهء احتمالى بودن نظم عالم\r\nاولًا حتى روى حسابهاى خود داروين هم اين فرضيهء بدون معيار احتمالات ، زياد قابل قبول نيست . در پيدايش اشياء آن قدر احتمالات تكرار نشده است تا به اين صورت موجود شوند ؛ يعنى در همين تكامل تدريجى حيوانات كه داروين گفته از نسل يك حيوان حيوانهايى پيدا شد و بعد آنهايى كه صلاحيت براى بقا نداشتند از بين رفتند و آن كه اصلح براى بقا بود ماند ، به اين صورت نبوده كه پيدايش موجودات آن قدر زياد تكرار شده باشد ، مثلا ميلياردها بار در طبيعت تكرار شده باشد و بعد يك بار آن موجودى پيدا شده باشد كه چون تصادفاً صلاحيت براى بقا داشته باقى مانده است . به اين شكل نيست . او مثلا مىگويد كه فرض كنيد يك حيوانى چند تا بچه از او زاييده شد و همه از بين رفته‌اند و يكى از آنها صلاحيت براى بقا داشته است .\r\n\r\nنظريهء داروين و غايت داشتن موجودات\r\nولى آن چيزى از بيان او كه بيشتر اين نظريهء [ احتمالات 
  ] را از بين برده است اين است كه آنچه به جانداران صلاحيت براى بقا مىبخشد يك عضو كوچك نيست ، يك عضو به تنهايى نيست . ببينيد : اگر چنين بود كه در بدن موجود زنده اگر يك\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nسلول هم كه پيدا شده همان يك سلول به او صلاحيت براى بقا داده ، يعنى به درد اين موجود خورده و صلاحيت براى بقا را در او ايجاد كرده ، اگر چنين چيزى بود ، مىگفتيم كه ميليونها بار سلولهاى ديگرى پيدا شده ولى به اين موجود قابليت بقا نداده‌اند و اين يكى كه موجود شد توانست به اين موجود قدرت بدهد و صالح براى بقا شود . در صورتى كه اين جور نيست . جاندارها پيكر و اندامشان به صورت اعضا و جهازات است . هر جهازى فقط در صورتى كه مكمل باشد به درد موجود زنده مىخورد . اگر يك ذره‌اش كم و كسر باشد ، بود و نبودش علىالسويه است . مثلا يكى از جهازاتى كه به موجود صلاحيت براى بقا مىبخشد جهاز باصره است . جهاز باصره يك دستگاه عظيم و داراى ميليونها جزء است كه در حال كار كردن است . در اين ميليونها جزء ، بسا هست كه اگر يك سلول يا دو سلول نباشد ، اين دستگاه اصلا به درد نمىخورد . دستگاه باصره چگونه به وجود آمد ؟ تدريجا ؟ مثلا آيا چنين بود كه يك ميليون جزء يا بيشتر به صورت مويين رگها و عصبهاى خيلى كوچك به تدريج به وجود آمدند ؟ مرتبهء اول يك عصب كوچك به وجود آمد و ماند ، يك عصب ديگر بعد از هزار سال به وجود آمد ، و تصادفاً يك عصب ديگر به وجود آمد ، و در كنار اينها هزاران چيزهاى ديگر در موجودات ديگر به وجود آمد و از بين رفتند ؟ علاوه بر اين اگر هزاران عصب هم به وجود بيايد تا دستگاه به صورت كامل در نيايد به درد اين موجود نمىخورد ؛ يعنى اين هنوز مثل همان كسى است كه هيچ صلاحيت براى بقا به او نبخشيده‌اند .\r\nپس اگر ما بنا به قول داروين فرض كنيم كه اينها تدريجا پيدا شده‌اند ، آن چيزى كه اين را نگه داشته است بايد چيز ديگرى باشد نه تغيير تصادفى ؛ يعنى همان حركت موجود به سوى كمال نهايىاش ؛ اين وحدتى كه ميان مراحل و مراتب هست ؛ يعنى آن سلول اول از روز اول مىرفته كه به اين مرحله برسد . اين مىشود غائيت . اين به فرضِ اين است كه تدريجى باشد .\r\nعلاوه بر اين كه بعد از داروين ثابت كرده‌اند كه اصل اين تبدلات جهش‌وار است نه تدريجى ؛ يعنى موجود زنده يك تغييرات تدريجى ضمنى پيدا مىكند كه خيلى بطئ و كند است ، ولى آنها منشأ تبدل انواع نمىشوند . تبدل انواع آن وقتى صورت مىگيرد كه اين تغييرات تدريجى به يك حد معينى برسد . آنگاه به صورت سريع و آنى يك دگرگونى خيلى وسيع در شئ رخ مىدهد . آن دگرگونى سريع حكم همان\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nخلقت دفعى را پيدا مىكند . مثلًا يك مرتبه موجودى كه جهاز باصره ندارد مجهز به جهاز باصره مىشود .\r\nپس مسألهء نظام تدريجى و آن توجيه سادهء احتمالات ، به شكلى كه آنها مىگفتند ، حتى در فرض تكامل تدريجى داروين هم بيان تمامى نيست ، و در نظريهء منسوخ داروين و نظريهء جديدى كه حالا با تعبير « جهش » پيدا شده كه تحولها به صورت سريع و جهش‌وار صورت مىگيرد ، به هيچ شكل قابل توجيه نيست .\r\nسؤال : اين ، جواب فلسفى ندارد ؟ همين جواب علمى را بايد بدهيم ؟ در جواب علمى بالاخره مناقشه مىشود كه يك قسمت ازنظريهء داروين مبتنى بر انتخاب طبيعى است . نظريهء تغييرات تدريجى آن رد شده ، ولى نظريهء انتخاب طبيعى و اين كه تنازع بقا صورت مىگيرد و نظام فعلى به هر حال هر چه كه هست به وجود مىآيد ، باقى است .\r\nاستاد : همان تنازع بقا كه مىگويند ، ديگر از بين رفت . بحث بر سر همان انتخاب طبيعى است . خود داروين انتخاب طبيعى را به گونه‌اى توجيه مىكند كه آخرش انتخاب طبيعت مىشود ؛ انتخاب طبيعت ، نه انتخاب خود به خودى و تصادفى .\r\nداروين در تعبيرات ابتدايى خودش طورى سخن مىگويد كه انتخاب طبيعى به معنى همان انتخاب غربالى و تصادفى در مىآيد . مثل اين است كه ما غربالى داشته باشيم و دانه‌هاى گندمى را در آن بريزيم [ و با تكان دادن ، تصادفاً دانه‌هايى عبور كنند كه سالم و قابل ادامه حياتند . 
  ]\r\nبعد از اين بحث « 1 » ، به اشكال آخر هيوم مىپردازيم كه گفت مسألهء حكمت و دانش از عدالت و رحمت وصفات ديگر جداست . برهان نظم حداكثر مىتواند علم و دانش و شعور را اثبات كند ، نه عدالت و رحمت را ؛ و از اينجا وارد بحث « شرور » مىشويم . اين بحثى است كه از جهتى به حكمت ارتباط پيدا مىكند و از جهتى به عدالت و از جهتى به رحمت .\r\n\r\n\r\n\r\n\r\n","description":"","footnote":"\r\n( 1 ) حدود چند دقيقه‌اى از اين ضبط نشده است به همين جهت چند سطر آخر اين جلسه با استفاده از دسنوشته شهيد قندى تنظيم شده است\r\n","page_name":" 485 ","page_number":485},
  {"content":"\r\n\r\nمىگويند در جهان شرور وجود ندارد ، يعنى نبايستنىها موجود نيستند . از يك موجودى كه حكيم و عادل و رحيم باشد چنين چيزهايى پديد نمىآيد . به عبارت ديگر ، اگر يك انسان عادل و حكيم و رحيمى را به جاى مبدأ عالم فرض كنيم ، جور ديگرى بود . جلوى زلزله‌ها ، طوفانها ، ناقص‌العضوها ، دردها و مرگها را مىگرفت .\r\nپس شر يعنى چيزى كه بايستهء يك انسان عادل حكيم رحيم نيست . پس آنچه از شرور كه وجود دارد يا به دليل اين است كه مبدأ عالم نمىداند ، كه اين مخالف حكمت است ، يا مىداند و در عين حال تبعيض روا مىدارد و اهميتى به تبعيض نمىدهد ، كه در اين صورت عادل نيست ؛ و اگر هر دو صفت را دارد يعنى عادل هم هست ، در مواردى كه به عدالت مربوط نمىشود بلكه به مهربانى مربوط مىشود ، مىبينيم كه مهربانى ندارد ؛ يعنى در مواردى موجودى استحقاق لطف و عنايتى را دارد و استحقاق ترحم پيدا مىكند ، ولى به او ترحم نمىشود ، كه اگر كار به دست انسان رحيم بود آن انسان ترحم مىكرد ، مثلا رفع رنج و درد مىكرد . مىبينيم كه مبدأ عالم چنين رحمتى را روا نمىدارد « 1 » .\r\n\r\nمتن\r\nفصل فى العناية و بيان كيفية دخول الشرفى القضاء الالهى . و خليق بنا إذا بلغنا هذا المبلغ ، أن نحقق القول فى العناية ، و لا شك أنّه قد اتضح لك ممّا سلف منا بيانه أنّ العلل العالية لايجوز أن تكون تعمل ما تعمل لأجلنا ، أو تكون بالجملة يهمها شىء ، و يدعوها داع و يعرض لها إيثار . و لا لك سبيل إلى أن تنكر الاثار العجيبة فى تكوّن العالم ، و أجزاء السموات ، و أجزاء الحيوان و النبات ، ممّا لايصدر ذلك اتفاقاً ، بل يقتضى تدبيراً ما ، فيجب أن يعلم أن العناية هى كون الأول عالماً لذاته بما عليه الوجود فى نظام الخير ، و علة لذاته للخير و الكمال بحسب الإمكان ، و راضياً به على النحو المذكور ، فيعقل نظام الخير على الوجه الأبلغ فى الإمكان ، فيفيض عنه ما يعقله نظاماً و خيراً على الوجه الأبلغ الذى يعقله فيضاناً على أتمّ تأدية إلى النظام ، بحسب الإمكان ، فهذا هو معنى العناية .\r\n\r\n\r\n\r\n\r\n","description":"","footnote":"\r\n( 1 ) . [ استاد پاسخ به اين اشكالات را در ضمن مباحث شرور داده‌اند . 
  ]\r\n","page_name":" 486 ","page_number":486},
  {"content":"\r\n\r\n\r\nكيفيت دخول شر در قضاى الهى\r\n[ اكنون به مسألهء شرور مىپردازيم . 
  ] شايد به طور زبده و خلاصه و از همه بهتر همان مطالبى باشد كه در كتاب عدل الهى ذكر كرده‌ايم . حالا كليات آن را ابتدا به طور خلاصه عرض مىكنيم و بعد به جزئياتش مىپردازيم .\r\n\r\nتعريف « شر »\r\nاول ببينيم كه تعريف « شر » چيست ؟ شر نقطهء مقابل خير است . شايد نشود تعريف جنس و فصل‌دارى براى هر يك از اينها كرد . قبلا بايد موارد اطلاق كلمهء « خير » و « شر » را تحليل كنيم . اگر ما باشيم و لفظ « خير » و « شر » ، مىبينيم كلمهء « خير » به قول اينها عبارت است از مُؤْثَر ، يعنى آن چيزى كه قابل اختيار شدن و انتخاب شدن است . قهراً شر نقطهء مقابل آن مىشود . ممكن است كسى شر را به امر نبايستنى تعريف كند ، يعنى آنچه هست ولى نبايد باشد .\r\n\r\nموارد استعمال لفظ « شر »\r\nبهتر اين است كه ما قبل از آنكه شر را تعريف كنيم موارد استعمال آن را به دست\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nبياوريم تا بعد ببينيم كه ريشهء اين شريت در كجاست و حتى ضمنا بتوانيم تعريفى هم از شريت بنماييم . مىخواهيم ببينيم چه چيزهايى را « شر » مىگوييم ، چه چيزهايى است كه بد است ، خوب نيست و نبايد باشد . فرض كنيد به « جهل » كه در مقابل علم قراردارد شر مىگوييم ، « علم » را خير مىگوييم ؛ « عجز » را شر مىگوييم ، « قدرت » را خير مىگوييم ؛ « فقر » را شر مىگوييم ، « غنا » را خير مىگوييم ؛ « بيمارى » را شر مىگوييم ، « سلامت » را خير مىگوييم ، درد و رنج و عذاب را شر مىگوييم و در مقابل ، مسرت و سرور و بهجت را خير مىگوييم . همچنين يك سلسله موجودات را « شر » اطلاق مىكنيم . مثلا حيوانات موذى را « شر » مىناميم .\r\nانسان ، مار و عقرب و درندگان و موجوداتى كه در برخورد با آنها وجودشان را از بين مىبرد ، شر تلقى مىكند ، و الّا اگر خير تلقى كند كه آنها را از بين نمىبرد . يا در تابستان ، پشه و ساس و امثال اينها كه مىخواهند در اتاقهاى ما وجود داشته باشند ، ما اينها را با وسائلى كه در اختيار داريم از بين مىبريم . معلوم است كه ما وجود اينها را شر تلقى مىكنيم . آفات نباتى ، آفات حيوانى ، آفات انسانى را شر تلقى مىكنيم .\r\nحتى دشمنهايى از نوع انسان را شر تلقى مىكنيم به‌طورى كه از بين بردن آنها را ترجيح مىدهيم ، يعنى نبود آنها را بر بودشان ترجيح مىدهيم .\r\nپس مىشود به طور اجمال گفت كه اگر بتوان براى شر تعريفى ذكر كرد آن تعريف اين است : آن چيزى كه عدمش بر وجودش ترجيح دارد . خير ، آن چيزى است كه وجودش بر عدمش ترجيح دارد .\r\nدر باب عنايت ، حكمت ، عدل و رحمت كه بحث مىكنيم ، مىگوييم مقتضاى حكمت و مقتضاى عنايت ايصال خير است ؛ كما اينكه مقتضاى عدالت همان اعطاء كلّ ذى استحقاقٍ حقَّه است ، و اين خير است ، كه در مقابل آن منع كردن يك مستحق از حق خودش مىباشد ، كه اين شر است . رحمت يعنى مهربانى ، عطوفت و لطف .\r\nاين خير است و نقطهء مقابلش شر است .\r\nپس شر را ما مىتوانيم اين جور تعريف كنيم : آن چيزى شر است كه عقل عدم او را بر وجودش ترجيح مىدهد . ممكن است آن چيزى كه عقل عدم او را بر وجودش ترجيح مىدهد خودش يك عدم باشد ، يعنى عقل عدم اين عدم را بر وجودش ترجيح مىدهد ، به عبارت ديگر وجودى را كه الآن نيست بر اين عدمى كه الآن متحقق و ثابت است ترجيح مىدهد . پس مىتوانيم شر را در اين يك جمله تعريف\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nكنيم : شر آن چيزى است كه عقل عدم آن را بر وجودش ترجيح مىدهد .\r\n\r\nشرور ، امور عدمى هستند و يا منشأ عدم مىشوند\r\nحكما مىگويند كه اگر ما شرور را تحليل كنيم يعنى همهء آن چيزهايى را كه عقل عدم آنها را بر وجودشان ترجيح مىدهد تحليل كنيم ، مىبينيم كه همه عدمند ، يعنى خود ، عدم و عدمى هستند . عقل كه عدم آنها را بر وجودشان ترجيح مىدهد به اين معناست كه عقل وجود را به جاى اين عدم ترجيح مىدهد ، ولى خود اين عدم است ؛ يا اينكه آن چيزهايى كه عقل عدم اينها را بر وجودشان ترجيح مىدهد ، خودشان عدم يا عدمى نيستند ، يك سلسله امور وجودى هستند ، مثل همان آفات و موجودات موذى كه ذكر كرديم ، ولى شريت اين امور وجودى نه به اعتبار وجودشان است از آن جهت كه وجودشان است ، به عبارت ديگر شريت اينها به اعتبار وجود نفسى آنها نيست ، بلكه به اعتبار وجود اضافى آنهاست ، يعنى به اعتبار اين است كه اينها منشأ يك عدم مىشوند . شريت اين امور وجودى به خاطر منشئيت اينها از براى يك عدم است ، مانند همان آفات و حيوانات موذى . اگر وجود اين موذيها را از آن تأثير عدمى منفك كنيم ، يعنى ذهن فرض منفك بودن آنها را بكند ، آنها شريت ندارند . آفاتى مانند پشه و ساس را در نظر بگيريم . اگر پشه‌اى وجود داشته باشد و اين پشه اساساً نگزد ، آيا شر است ؟ آيا پشه چون كه پشه است شر است ؟ يا چون انسان را مىگزد شر است ؟ مسلماً چون انسان را مىگزد . اگر پشه و مار و عقرب باشند ولى گزندگى آنها در كار نباشد ، شر نيستند . حالا فرض كنيم كه اين مار و عقرب و پشه و اينها همه باشند و گزندگى آنها هم باشد ولى گزيدنشان روى انسان اثرى نگذارد ، باز هم شر نيستند . اثر گزيدگى اينها اين است كه موجب قطع حيات مىشود ، كه مرگ خود همان عدم حيات است ؛ يا اگر موجب قطع حيات نشود ، موجب اختلال ديگرى در بدن مىشود كه آن اختلال ديگر با درد اعلام مىشود و درد اعلام كنندهء آن اختلال است . حال اگر اين حيوانات روى بدن انسان بيفتند ولى هيچ اثرى روى بدن نگذارند و در نتيجه انسان هيچ دردى را احساس نكند ، باز هم اينها شرند ؟ نه ، شر نيستند . اينها شريت خودشان را از آنجا كسب كرده‌اند و اتصافشان به شريت از آن جهت است كه منشأ يك عدم در شئ ديگر مىشوند ، منشأ يك شر بالذات در شئ ديگر مىشوند .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\n\r\nاقسام موجوداتى كه منشأ عدمند\r\nالبته اين موجودات هم به قول شيخ بر دو قسم هستند ، اين موجوداتى كه موجب شريت در اشياء ديگر مىشوند دو جور هستند : اينها يا سبب مباين‌اند يا سبب مواصل .\r\nمقصود از « سبب مواصل » اين است : يك وقت هست كه آن سببى كه موجب اين عدم مىشود متصل به آن شئ است ؛ و يك وقت هست كه آن سبب متصل به او نيست ، وجود مباينى از اين وجود دارد . مثلا فرض كنيد كه آتش بدن را مى سوزاند ، محترق مىكند ، اختلال ايجاد مىكند ، نظم بدن را به هم مىزند ، رشته‌ها را قطع مىكند . اين آتش يك سببى است كه به سبب اتصالش با اين محل ، اين اثر را ايجاد كرده است .\r\nولى يك چيزى هست كه سببش در واقع سببيت بعيد [ دارد 
  ] ، سببى است كه با اين اثر و مسبَّب خودش مباين است . مثلا فرض كنيد كه ابر در اثر سايه انداختن مانع رويش فلان گياه مىشود . اين را ما « سبب مباين » مىگوييم . حالا مطلب از اين جهت فرق نمىكند كه سبب مباين باشد يا مواصل ، اين در ماهيت مطلب تأثيرى نمىگذارد .\r\nاين يك مطلب است ؛ و اين مطلب جاى بحث ندارد كه تمام شرور در نهايت امر منتهى به اعدام مىشوند ، و در اين جاى شك و شبهه‌اى نيست . هر چه را كه شما در عالم شر حساب كنيد ، مىبينيد كه شريتش از آن جهت است كه منشأ يك عدم شده است . حتى ما مثلا اگر ظلم را شر مىدانيم ، كه شر هم هست ، شر بودن آن از چه جهتى است ؟ آيا غير از آن جهتى است كه منشأ فقداناتى در مظلوم مىشوند ؟ و الّا اگر همهء جنبه‌هايى كه در ظالم هست وجود داشته باشند منهاى تأثير عدمى كه در مظلوم مىكند ، آيا مىتوانيم آن را شر بدانيم ؟ حتى در اخلاق رذيله‌اى كه ما اينها را شر مىدانيم ، مثل كبر و حسد ، اگر درست دقت كنيم مىبينيم شريت اينها از جهت تأثيرى است كه روى جنبه‌هاى ديگر فردى يا جنبه‌هاى خاص اجتماعى مىگذارند . مثلا آدم متكبر يك خُلق خاصى دارد كه خود را برتر از ديگران مىبيند و ديگران را كوچك مىپندارد . آيا نفس برتربينى بد است ؟ اگر برتربينى هيچ اثرى در انسان نمىداشت و مانع رسيدن انسان به هيچ كمالى نمىشد ، كه مىشود ، شريت نداشت . اگر انسان خودش را برتر از همه ببيند ، خود اين برتربينى سبب توقف انسان\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nمىشود ، چون فكر مىكند كه من به بالاترين قله‌ها رسيده‌ام ، من ديگر عيب و نقصى ندارم كه بخواهم بر طرف كنم ، من كه ديگر مقصدى نمانده كه بخواهم به آنجا برسم ، من به بالاترين درجات رسيده‌ام . اگر اين جهت را ما از آن بگيريم ، برترىجويى باشد ، شريتى ندارد .\r\nهر عقده‌اى از عقده‌هاى روحى را كه شما در نظر بگيريد ، چنين است . همين تكبر اگر آن اثر منفى كه روى ديگران مىگذارد نبود و اگر آثار منفى تكبر روى خود فرد و روى افراد ديگر نبود ، تكبر چرا بد باشد ؟ حسد هم همين‌جور است . اگر اثر منفى آن روى خود انسان و روى انسانهاى ديگر را ، به فرض محال ، بگيريم ، حسد بد نيست . تمام ملكات رذيله كه ما آنها را شر مىدانيم و علم اخلاق ، نبودن آنها را بر بودنشان ترجيح مىدهد ، وقتى كه دقت كنيم ، مىبينيم كه بودن اينها نوعى مانعيت يا نوعى رافعيت يا نوعى دافعيت دارد . چون مانع خير هستند و رافع خير هستند و موجب عدمند ، از آن جهت اينها شرند .\r\nتا اينجا يك مرحله از مراحل باب شرور طى مىشود .\r\n\r\nمنشأ تفكر ثنوى ، وجود اشيائى است كه موجب عدمند\r\nدر عدل الهى گفته‌ايم كه يكى از مسائل درباب شرور اين است كه گفته مىشود اشياء بر دو قسمند : اشيائى كه خيرند و اشيائى كه شرند ، اشيائى كه بودنشان در نزد عقل بر نبودشان ترجيح دارد و اشيائى كه نبودشان در نزد عقل بر بودنشان ترجيح دارد . وقتى كه اشياء دو دسته شدند ، آن وقت قهراً يك مسألهء ديگر پيش مىآيد : انسان در خودش دو نيرو تشخيص داده است : يك نيروى عقل تشخيص مىدهد كه از نظر عقل يك چيزها بودنشان بر نبودنشان ترجيح دارد و يك چيزهايى هم نبودنشان بر بودنشان ؛ و در خودش يك نفس تشخيص مىدهد كه آنچه كه عقل ، بودنشان را ترجيح مىدهد ، اين نبودنشان را ترجيح مىدهد و آنچه را كه عقل ، نبودنشان را ترجيح مىدهد ، اين بودنشان را .\r\nآن وقت اين فكر ثنوى پيدا شده است كه پس عالم هم دو مبدأ دارد : يكى مبدأ اشيائى كه با عقل هماهنگى دارند ، يعنى آن مبدأ كارهايى را مىكند كه عقل وجود آنها را بر عدمشان ترجيح مىدهد ، و يك مبدأ ديگر وجود دارد كه آن مبدأ كارهايى را انجام مىدهد كه عقل ، نبودن آنها را بر بودنشان ترجيح مىدهد ، يعنى كارهاى ضد\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nعقل انجام مىدهد ، كه اين كارهاى ضد عقل ممكن است موافق نفس باشد يا موافق نفس نباشد . به هر حال او كارهايى انجام مىدهد كه عقل مىگويد نبايد آن كارها را انجام دهد .\r\nبا همين تحليل از شرور مسألهء ثنويت از بين مىرود ، يعنى معلوم مىشود كه شرورى كه در عالم هستند به شكل يك سلسله هستيهايى در مقابل هستيهاى ديگرى كه خير هستند نمىباشند ، بلكه اينها يا يك سلسله ناهستيها هستند ، يا يك سلسله هستيها كه آن هستيها وجودشان از نظر خودشان و از نظر بسيارى از امور ديگر خير است ، ولى از نظر بعضى از امور و نسبت به بعضى از امور كه منشأ عدم در آن امور مىشوند شر است . در اينجا هم وقتى نگاه مىكنيم مىبينيم كه در واقع وجود اينها شر نيست ، آن عدم كه در اينجا تحقق پيدا مىكند شر است . اين وجود به تبع آن عدم شريت را كسب مىكند .\r\nسؤال : اين وجودها كه به دنبال خودشان آثار عدمى دارند ، موجب آنها هستند يا مقارن آنها ؟ استاد : موجبند البته .\r\n- چگونه موجب امر عدمى مىشوند ؟ استاد : چه اشكالى دارد ؟ اين از هيچ جهت اشكالى ندارد . دار تزاحم و تضاد معنايش همين است ، يعنى دو شئ وجودى وقتى با يكديگر تضاد پيدا مىكنند اثر يكديگر را خنثى مىكنند . اين اثر آن را از بين مى برد و آن اثر اين را .\r\n\r\nهستيها به دو دستهء خير و شر تقسيم نمىشوند\r\nپس به اين معنا نمىشود گفت كه هستيها دو دسته هستند : هستيهاى بايستنى و هستيهاى نبايستنى ، كه بعد به مسألهء ثنويت برسيم و بگوييم پس عالم بايد دو مبدأ داشته باشد : يك مبدئى كه هستيهاى بايستنى را ايجاد كرده است و مىكند و يك مبدئى كه هستيهاى نبايستنى را . معلوم شد آن چيزهايى كه نبايستنى هستند نيستيها\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nمىباشند ، يعنى همان نشده‌ها مىباشند ، خلأها مىباشند . اشكالى اگر باشد اين نيست كه چرا اينها هستند ؛ اشكال اين است كه چرا به جاى اين نيستيها هستيها نيست ؟ پس مسأله به صورت ثنويت از بين مىرود ، ولى به صورت ديگر باقى مىماند .\r\nمىگوييم : بله ، آن از بين رفت و نمىگوييم دو سنخ هستى در عالم داريم ، بلكه مىگوييم در عالم باز هم نبايستنيهايى وجود دارند كه آن نبايستنيها از نوع نيستيها هستند . حال مىپرسيم : چرا همين نيستيها وجود دارند ؟ چرا همين نيستيها را هستيها پر نكرده‌است ؟ شما مىگوييد جنگْ نيستى است ، ظلمت نيستى است ، عجز نيستى است ، بيمارى نيستى است ، همهء اينها را مىگوييد نيستى است . مىگوييم بسيار خوب ، نيستى است ، نمىگوييم كه مبدأ علم يك مبدأ است و مبدأ جهل يك مبدأ ديگرى است كه جهلها را در مقابل علمها ايجاد كرده است ؛ نه ، جهل يعنى همان عدم العلم ؛ ولى ايراد ما در مبدأ علم است كه چرا مبدأ علم ، در اينجا كه جهل است ، علم را به جاى اين جهل نياورده است ؟ يعنى چرا اين نيستى را تبديل به هستى نكرده است ؟ پس اشكال باقى است ولى به صورت ديگر باقى است نه به اين صورت .\r\nاين مطلب از مسائل اساسى است كه حكما درباب خير و شر دارند .\r\n\r\nتلازم خيرات با شرور\r\nمسألهء ديگر در باب خير و شر مسألهء تلازم قهرى خيرات با شرور است . وجود بعضى از خيرات از وجود بعضى از شرور انفكاك ناپذير است ، به اين معنا كه محال است كه آن جنبهء شريتش را بتوانيم از او منسلخ كنيم يعنى همان جنبهء منشأ بودنش براى عدم را ؛ منشأ بودن آن براى عدم را نمىتوانيم از او منسلخ كنيم ؛ يعنى اگر بخواهد آن شر نباشد ، به اين شكل نيست كه خودش باشد شريتش نباشد ، بلكه نبودن شر او به اين است كه اصلا خودش نباشد ، كه نبودن خودش ملازم با نفى يك سلسله خيرهاست همراه او . اين هم مسألهء دوم در باب شر ، كه به آن كاملا بايد توجه كرد : تلازم و تقارن [ بعضى خيرات با شرور 
  ] و امتناع انفكاك شرور از يك سلسله خيرات ، كه از بين رفتن اين شرور ملازم است با از بين رفتن يك سلسله خيرات كه علت اين شرور هستند . اين مطلب را هم بايد براى حل مشكل شر توجه داشته\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nباشيم .\r\n\r\nترتب خيرات و مصالح بر شرور\r\nمسألهء ديگرى كه اين حكما متعرض آن هستند اين است كه شرور نه تنها ملازم با يك سلسله خيرات قبلى هستند و وجودشان مقارن و بلكه به يك اعتبار معلول و تابع قهرى آن خيرات است كه اگر آن خيرات باشند اين شرور و عدميات هم بايد باشند و اگر بناست كه اين عدمياتِ تابع نباشند متبوعشان هم نخواهد بود ، قطع نظر از اين امر ، يك چيز ديگر هم هست : خود اين شرور ، متبوع يك سلسله خيراتند ؛ يعنى يك سلسله خيرات كثير است كه آن خيرات كثير وجودشان مشروط به اين شرور است ؛ يعنى تا اين شرور نباشند آن خيرات هرگز محقق نمىشوند . پس بر شرور يك سلسله خيرات و يك سلسله مصالح مترتب مىشوند .\r\nمسألهء دوم اين بود كه برخى شرور بر يك سلسله خيرات مترتبند و توابع قهرى يك سلسله خيرات هستند ، توابع قهرى لاينفك . اين بحث سوم ما اين است كه يك سلسله خيرات و مصالح تابعهاى قهرى اين شرورند ، و اين شرور متبوعهاى الزامى آن سلسله خيرات مىباشند ، كه اگر فرض هم بكنيم كه اين شرور را از متبوعهاى خودشان مىتوانيم تفكيك كنيم و از بين ببريم ، از بين بردن اينها ملازم است با سد باب يك سلسله خيرات .\r\nحكما تا اينجا سه مسأله را مطرح كرده‌اند : مسألهء عدمى بودن شرور ، مسألهء اينكه شرور توابع قهرى يك سلسله خيرات هستند ، و مسألهء اينكه شرور متبوع يك سلسله خيرات هستند و آن خيرات توابع قهرى اين سلسله شرور هستند .\r\nاز اين سه ، غالباً اذهان عامه به اين سومى توجه دارد و آن چنين است كه هر امر شرى كه برسد اذهان متوجه مىشوند ، چون خيلى نظيرش را ديده‌اند كه وقتى يك شرى رسيده به دنبال اين شر يك مصلحتى بوده است ، بعد گفته‌اند كه عجب ! چه خيرى بود ! چه مصلحتى بود كه چنين حادثه‌اى پيش آمد ! اگر چنين حادثهء بدى پيش نمىآمد بعد چنين و چنان مىشد ، فلان حادثهء خير پيش نمىآمد ، يا فلان شر بزرگتر پيش مىآمد . اين مسأله همان است كه مىگويند همهء شرور عالم مبتنى بر يك سلسله مصالح است . مصالح يعنى توابع خيرى كه از براى شرور است . خوب ، اين سه مسأله تا اينجا .\r\n\r\n","description":"","footnote":"","page_name":" 494 ","page_number":494},
  {"content":"\r\n\r\n\r\nشر از « ماده » برمىخيزد\r\nمسألهء چهارم ازكلياتى كه در باب شرور بايد بحث كنيم ، و از حالا بايد توجه داشته باشيد ، اين مسأله است كه : حكما مىگويند تمام شرور از ماده بر مىخيزند .\r\n« ماده » در اصطلاح حكما هيولاى اولى است كه قوهء صرف و مادهء محض است . همهء شرور از قوه برمىخيزند . اين يعنى چه ؟ در بعضى از كلمات هست كه هيولاى اولى شر محض است ، منبع ظلمات است ، منبع شرور و اعدام است ؛ يعنى طورى تعبير مىكنند كه گويى از هيولاى اولى جز شر برنمىخيزد . ولى اين تعبير ، اگر گاهى اين‌جور باشد ، مقصود از آن اين نيست . هيولاى اولى ، هم منشأ خيرات است هم منشأ شرور .\r\n\r\nچون اثرپذيرى در عالم ماديات هست شر هم هست\r\nاگر آنچه در اين عالم وجود دارد همه فعليت محض مىبود و هر موجودى هر چه را كه مىتوانست داشته باشد ، بالفعل مىداشت و ديگر بالقوه نمىتوانست چيزى را بپذيرد ، دراين صورت ديگر شرى هم در عالم نبود ، چون اثرپذيرى در عالم نبود .\r\nاگر اثرپذيرى در عالم نباشد هيچ چيزى براى هيچ چيز شر نخواهد بود ، يعنى همهء موجودات اگر براى يكديگر خير نباشند لااقل شر نيستند ، چون هيچ موجودى نمىتواند به موجود ديگرى ضرر بزند ، زيرا انفعال و اثرپذيرى نيست .\r\nالبته لازمهء اين مطلب اين است كه : وقتى انفعال و اثرپذيرى نبود ، وقتى شرى نبود ، آن وقت باب خيرات هم مسدود بود ؛ يعنى اگر قوه و استعداد در عالم نبود ، عالم ما يك حالت يكنواختى را داشت ، ديگر تغيير و تحول و تكامل و تجدد و آمدن شئ جديد نبود . اگر فرض كنيم كه تمام قوه و استعداد يعنى مادهء اولى را يك مرتبه از عالم بگيرند ، در اين صورت همه چيز در جاى خودش ميخكوب مىشود ، يعنى هيچ متحركى ديگر استعداد حركت ندارد و هر شيئى كه امكان يك فعليتى در آن بود ديگر امكان آن فعليت را از دست مىدهد ، عالم به همين حالتى كه هست مىمانَد ، برگ درخت اگر سبز است سبز مىماند و نمىريزد و اين تحول و تجدد و ريختن اين برگ و پيدا شدن برگ جديد و پيدايش انسانهاى جديد و حيوانهاى جديد و گياهان جديد و اوضاع جديد ، پيش نمىآيد و باب وجود براى آيندگان به‌كلى مسدود مىشود .\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nپس اين هم خودش يك مطلبى است كه مىگويند شرور از ماده برمىخيزند ؛ يعنى اگر ماده نبود شرى هم نبود . ولى گفتيم مقصود اين نيست كه ماده شر مطلق است ، بلكه به اين معنى است كه فعليتها به هيچ وجه دخالتى در شرور ندارند . آن كه دخالت بالذات در شرور دارد ماده است نه فعليت . اما اين به معناى اين نيست كه ماده دخالتش فقط در شريت شرور است و دخالتى در خيريت ندارد .\r\nاين چهار مطلب اصلى است كه شايد اركان و پايه‌هاى مسائل شرور باشند .\r\nسؤال : در عالم مفارقات ، ديگر قوه و استعدادى نيست ، آيا مىشود گفت منشأ خيرات هم نيست ؟ استاد : نه ، براى اينكه آنجا هر موجودى هر چه از خيرات كه برايش امكان ذاتى داشته است ، برايش بالفعل حاصل است .\r\n- با اين حال منشأ خيرات هم هستند ؟ استاد : منشأ خيرات در اشياء ديگر هستند ، ولى براى خودشان تحول و تكامل نيست .\r\n\r\nشرح و توضيح متن\r\nو اعلم أن الشر يقال على وجوه : فيقال شر ، لمثل النقص الذى هوالجهل و الضعف و التشويه فى الخلقة ، و يقال : شر ، لما هو مثل الألم و الغم الذى يكون إدراك ما بسبب لا فقد سبب فقط . فإنّ السبب المنافى للخير المانع للخير ، و الموجب لعدمه ، ربما كان مبايناً لايدركه المضرور ، كالسحاب إذا ظلل فمنع شروق الشمس عن المحتاج إلى أن يستكمل بالشمس . فإن كان هذا المحتاج درّاكا ، أدرك أنه غير منتفع و لم يدرك من حيث يدرك ذلك « 1 » أن السحاب قد حال ، بل من حيث هو مبصر و ليس هو من حيث هو مبصر متأذياً بذلك ،\r\n\r\n\r\n\r\n\r\n","description":"","footnote":"\r\n( 1 ) . در بعضى از نسخه‌ها نوشته « من حيث يدركه ذلك » كه اشتباه است .\r\n","page_name":" 496 ","page_number":496},
  {"content":"\r\n\r\nمتضرراً أو منتقصاً بل من حيث هو شىء اخر .\r\nگفتيم كه « سبب منافى » بر دو قسم است : يك وقت هست كه سبب منافى مباين است ، و يك وقت هست كه سبب منافى مواصل است . سبب مباين به حدى از مضرور جداست كه اگر [ مضرور 
  ] قابليت ادراك را داشته باشد وجود آن سبب را درك نمىكند . پس سبب مباين خصوصيتش اين است كه مضرور اگر شاعر باشد او را درك نمىكند . ولى سبب مواصل آن است كه اگر مضرور شاعر باشد او را درك مىكند . سبب مباين را مثال مىزنيم به ابر كه مانع شروق آفتاب است . وقتى مانع شروق آفتاب شد ، آن وقت گياهان مثلا كه بايد رشد كنند و از آفتاب استفاده ببرند ، استفاده نمىبرند .\r\nممكن است شما بگوييد چگونه است كه اگر موجود شاعر باشد ابر را ادراك نمىكند ؟ ما كه خودمان از نبودن آفتاب ضرر مىبينيم وجود ابر را درك نمىكنيم ؟ شيخ مىگويد : نه ، مقصود اين نيست ؛ مقصود اين است كه مضرور وجود آن مضر را از حيث ديگر ادراك مىكند ، ولى از آن حيث كه شر را ادراك مىكند آن مضر را ادراك نمىكند . يك وقت هست كه از حيث ديگر مضر را ادراك مىكند ، ولى از آن حيث كه شر را ادراك مىكند آن را ادراك نمىكند . مثلا آتش كه دست انسان را مىسوزاند و حرارت آن كه به قول حكما لذّاعة و قطّاعة است ، خود همان حرارت را انسان درك مىكند ، اصلا درد يعنى همان احساس حرارتى كه متصل به بدن شده است ؛ يعنى نفس ادراك درد ، ادراك همان شئ هم هست . اما يك وقت هست كه احساس آن درد با يك قوه ادراك مىشود و احساس وجود شئ احساس ديگرى است كه با قوهء ديگر احساس مىگردد . من ممكن است كه از وجود ابر ضرر ببرم و آن ضرر را هم ادراك كنم ، مثلا در بدن خودم يك نوع ناراحتى احساس كنم ، ولى با همين احساسى كه درد را ادراك مىكنم ابر را احساس نمىكنم ، ابر را با چشم احساس مىكنم كه آن از حيث ديگرى است . پس انسان از آن حيث كه اين سحاب ، حائل شده ، آن را ادراك نمىكند ، بلكه از آن حيث كه او را مىبيند ادراك مىكند .\r\nحيلولت يك عملى است كه با مسألهء ديدن ابر با چشم متفاوت است . آدم كور و آدم بينا هر دو يك جور از نتابيدن خورشيد ضرر مىبرند ، ولى چون ادراك خود ابر از همان راه ادراك ضرر صورت نمىگيرد ، آدم بينا ابر را ادراك مىكند ولى آدم نابينا\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nادراك نمىكند .\r\nو ربما كان مواصلًا يدركه مدرِكُ عدمِ السلامة كمن « 1 » يتألم بفقدان اتصال عضو بحرارة ممزقه ، فإنّه من حيث يدرك فقدان الاتصال بقوة فى نفس ذلك العضو ، يدرك المؤذى الحار أيضاً ، فيكون قد اجتمع هناك إدراكان : إدراك على نحو ما سلف من إدراكنا الأشياء العدمية ، و إدراك على ما نحو سلف من إدراكنا الأمور الوجودية و هذا المدرك الوجودى ليس شراً فى نفسه بل بالقياس إلى هذا الشىء .\r\nدر مقابل سبب مباين سبب مواصل است .\r\nسؤال : مباينت و مواصلت نسبت به چه چيزى بايد باشد ؟ استاد : نسبت به خود مضرور ، مضرورى كه آن نقص را ادراك مىكند ، آن درد را ادراك مىكند . اصلا درد يعنى ادراك نقص . به عقيدهء اينها درد جز ادراك نقص چيز ديگرى نيست ، و نقص هم خودش شر است . يك وقت هست كه انسان خود نقص و فقدان را ادراك مىكند و از همان حيث كه آن فقدان را ادراك مىكند آن مضر را هم ادراك مىكند ، يعنى با همان حسى كه فقدان را ادراك مىكند مضر را هم ادراك مىكند ؛ و يك وقت هست كه چنين نيست ، يا مضر را ادراك نمىكند ، يا اگر ادراك كند از راه ديگرى و از حيث ديگرى ادراك مىكند . اولى را « مواصل » مىگويند و دومى را « مباين » .\r\n[ سبب مواصل مانند حرارت تمزيق‌كننده كه سبب عدم اتصال عضوى مىگردد . 
  ]\r\nحرارت تمزيق كننده يعنى حرارت تفريق كننده . اين ، اصطلاح طب قديم است كه مىگفتند وقتى حرارت آمد اعضا و اجزا را تكه‌تكه و جدا مىكند . در اينجا همان قوه‌اى كه آن نقص و آن شر را درك مىكند مضر را هم درك مىكند ، همان كه ضرر را درك مىكند مضر را هم درك مىكند . ولى در مثال قبل اين‌جور نبود كه ادراك مضر\r\n\r\n\r\n\r\n\r\n","description":"","footnote":"\r\n( 1 ) . در بعضى نسخه‌ها به جاى « كمن » « لمن » آمده كه غلط است .\r\n","page_name":" 498 ","page_number":498},
  {"content":"\r\n\r\nهمان ادراك نقص باشد . هر دو مدرَك يعنى « حرارت ممزق » و « سحاب » كه دو امر وجودى هستند فى نفسه شر نيستند ، بلكه بالقياس با اين شئ خاص شر هستند .\r\n\r\nمطلق و نسبى بودن خير و شر\r\nيك مسألهء ديگر را كه جزء اصول كليه بود بايد مىگفتيم كه اينجا نگفتيم و در عدل الهى گفته‌ايم . آن مسأله اين است كه آيا « خير » و « شر » دو مفهوم مطلق هستند يا دو مفهوم نسبى ، يا بر دو قسمند : خير مطلق و خير نسبى ، و شر مطلق و شر نسبى ؟\r\nمطلب چگونه است ؟ اگر وجود را از آن جهت كه وجود است در نظر بگيريم خير مطلق است ؛ كما اينكه اگر عدم را از آن جهت كه عدم است در نظر بگيريم ، خصوصاً اگر توأم با يك استعداد و قابليت بشود ، عدم از آن جهت كه عدم است شر است .\r\nاين در صورتى است كه اشياء را فى نفسه و بدون ارتباط با اشياء ديگر در نظر بگيريم . ولى اگر اشياء را به حسب ارتباطشان با اشياء ديگر در نظر بگيريم ، خير و شرشان نسبى مىشود : يك وقت مىگوييم اين كاغذ خودش براى خودش خير است ، يا ممكن است بگوييم شر است ، كه البته ما مىگوييم وجودش براى خودش خير است . اين يك مسأله است . ولى يك وقت مىپرسيم كه وجود اين شئ براى اين كتاب چگونه است ؟ خير است يا شر ؟ براى اين ديوار چطور ؟ خير است يا شر ؟ اين يك امر مقايسه‌اى است . اينجاست كه مسألهء نسبيت در كار مىآيد ؛ وجود يك چيز براى يك چيز ممكن است خير باشد و براى چيز ديگرى ممكن است شر باشد . اين مىشود يك امر نسبى .\r\nگفتيم كه شرور بر دو قسم است : شرى كه خودش عدم است و شرى كه يك امر وجودى است و چون منشأ عدم است او را شر دانسته‌ايم . شرى كه عدم است ، ديگر بحثى ندارد . اما شرى كه « وجودى » است ، شريت آن اضافى و نسبى است ، يعنى نسبت به يك شئ معين شر است نه نسبت به خودش و نه نسبت به همه چيز و نه نسبت به كل نظام عالم .\r\nبه اين معناست كه شما هر شرى را كه در نظر بگيريد مىبينيد اين شر به قياس با يك شئ معين شر است . فرض كنيد كه مىگوييم مار و عقرب شر است . مار و عقرب\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nبراى چه چيزى شر است ؟ آيا مار و عقرب براى خودشان شر هستند ؟ آيا يك مار براى جفت خودش شر است ؟ چنين نيست . شما وقتى مى خواهيد يك مار را بكشيد جفتش ديوانه‌وار حمله مىكند ، يا خودش را به كشتن مىدهد و يا انسان را .\r\nآيا آن مار براى بچه‌هاى خودش شر است ؟ آيا آن مار براى هوا شر است ؟ براى اين خاك شر است ؟ براى اين آب شر است ؟ نه ، براى انسان شر است ، كما اينكه انسان هم براى مار شر است .\r\nدر اينجاست كه مفهوم « نسبيت » در كار مىآيد ؛ يعنى در آن تقسيمى كه براى شرور كرديم و گفتيم كه شرور يا عدمند و يا منشأ عدم ، آن كه عدم است كه خودش از آن جهت كه عدم است شر است ، اما آن كه وجودى است و منشأ عدم است شر نسبى است كه ملازم با خير نسبى هم مىباشد ، يعنى در ارتباطش با يك شئ شر است و قهراً در ارتباطش با شئ ديگر خير است ؛ و اين مطلب در نظام عالم زياد است . بسيارى از امور در ارتباطشان با اشيائى شرند و در ارتباطشان با اشياء ديگر خيرند .\r\n\r\n","description":"","footnote":"","page_name":" 500 ","page_number":500},
  {"content":"\r\n\r\n\r\nموقعيت شرور در نظام كلى عالم\r\n\r\nمرورى بر مطالب درس گذشته\r\nگفتيم كه در مسألهء شرور اصول و كلياتى است كه بقيهء امور بر اساس آنهاست .\r\nدر اينجا شيخ شايد مطالب را با نظم خيلى خوبى بيان نكرده باشد ، ولى اصول مطالب همانها بود كه در آن جلسه عرض كرديم ، كه به‌طور خلاصه تكرار مىكنيم .\r\nيك مسأله اين بود كه شرور در نهايت امر به امور عدمى تحليل مىشوند ، يعنى شرور به يك سلسله اعدام در موجودات برمىگردند . ماهيت ذاتى شرور عدم و نيستى است . اگر هستيها به شريت متصف مىشوند به واسطهء منشئيت آنها براى نيستى است ؛ يعنى اگر منشئيت اين وجودات را براى يك سلسله نيستيها در شئ ديگر در نظر نگيريم و فرض كنيم كه از آن وجودات منفك بشوند ، اين هستيها شر نيستند . مثلا مىگوييم جهل براى انسان شر است . قهراً اگر چيزى سبب جهل شود آن هم شرخواهد بود . جهل ، بالذات شر است ، يعنى از آن جهت كه جهل است و از آن جهت كه فقدان علم است شر است ، نه از جهت ارتباطش با امر ديگر . جهل شر است از جهت خودش . ولى فلان شئ ديگر شر است براى اينكه منشأ جهل مىشود . مثلا ظلم شر است براى اينكه به طور مثال منشأ جهل شده است . پدرى مانع درس خواندن بچه‌اش مىشود . اين عمل او يك عمل وجودى است ، اما شر است ، براى\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nاينكه منشأ جهل بچه شده است . ولى شريت جهل به اعتبار يك امر ديگر نيست .\r\nبنابراين تمام شرور از اين قبيل هستند كه ماهيت همهء آنها به اعدام منتهى مىشود .\r\nاين يك قسمت از مطلب است . تا اينجاى مطلب فقط جواب ثنويت داده مىشود ، ولى براى مسألهء عنايت و حكمت كه در اينجا مطرح است كافى نيست .\r\nمسألهء دوم : بسيار خوب ، جهل از امور عدمىاست ، ولى چرا بايد همين امور عدمى در اين نظام تحقق داشته باشند اگرچه اين تحقق به تبع منشأ انتزاعشان باشد ؟ چرا جاى اين امور عدمى را امور وجودى پرنكرده است ؟ جهل شر است و عدمى هم هست ، ولى چرا به جاى جهل علم نيست ؟ فقر شر است و امر عدمى است ، فقدان ثروت است ، تهيدست بودن است ، نداشتن ثروت است ، ولى چرا به جاى فقر غنا نيست ؟\r\n\r\nاشياء از طبايع خودشان تخلف نمىكنند\r\nآن وقت اين مسأله دوباره مطرح است كه ببينيم آيا درنظام كلى جهان ، شرور از آن چيزهايى كه فى حد ذاته خيرند قابل تفكيك هستند يا نيستند ؟ البته اينكه مىگوييم در نظام كلى ، براى اين است كه غير ازمسألهء نظام جزئى است . مسأله در نظام كلى اين است كه آيا امكان دارد و يك امرِ ممكن است كه مثلًا آتش با طبيعت خودش وجود داشته باشد و مع‌ذلك محرق نباشد ؟ هر شيئى به حسب طبيعت وجود خودش خير است . آتش هم خاصيت طبيعى آن احراق است ، ولى يك تبعيضى در خود طبيعت آتش باشد به طورى كه مثلا اين هيزم داخل بخارى را بسوزاند ولى اين جامه را به دليل اينكه جامهء يك انسان مؤمن است و يا جامهء يك انسان فقير است كه به آن احتياج دارد ، نسوزاند . آيا اين يك امر ممكنى است در نظام كلى عالم ، يا نه ؟\r\n\r\nتفاوت نظام كلى با نظام جزئى موجودات\r\nاينكه عرض مىكنم در نظام كلى ، براى اين است كه ضمناً جلو يك اشتباه گرفته شود ، و آن مسألهء نظام جزئى است . مسألهء نظام كلى غير از نظام جزئى است . بحث فلسفه دربارهء نظام كلى است . فيلسوف بحث مىكند كه آيا آتش در طبيعت خودش مىتواند تبعيضى داشته باشد ؟ آيا آتش در طبيعت خودش ميان آن كارهايى كه ما آنها را خير مىشماريم و كارهايى كه آنها را شر مىشماريم ، مىتواند تبعيض قائل\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nشود ؟ مثلًا حريقى كه در كالاهاى تجارتى صورت مىگيرد ، بخشى را بسوزاند و بخشى را نسوزاند ؟ مسألهء نظام جزئى معنايش اين نيست كه ما طبيعت را در اقتضاى خودش تغيير بدهيم . معنايش اين است كه از آنچه در طبيعت موجود است ، با حفظ همان طبيعتى كه دارند ، استفاده كنيم و از شرور بكاهيم .\r\nگاهى اين مسأله مطرح مىشود كه اگر شرور لازمهء لاينفك خيرات هستند پس كوشش انسان براى كاهش دادن شرور كوشش بىثمر و بىفايده‌اى است ، براى اينكه شرور لازمهء لاينفك اين خيرات هستند و خير و شر چنان با يكديگر آميخته‌اند كه از يكديگر جدايىناپذيرند ، پس هيچ كوششى نبايد براى كاهش دادن شرور انجام داد ، با بيمارى نبايد مبارزه كرد ، با حريق نبايد مبارزه كرد ، با طوفان نبايد مبارزه كرد .\r\nنه ، اين مسأله غير از آن مسأله است . اين مسأله در حدود نظام كلى است و ما بحث را در نظام كلى طرح مىكنيم ، در حالى كه آن ، بحثى است در نظام جزئى . اين مطلب را اگر بتوانيم ، به يك بيان ديگرى هم ذكر مىكنيم كه در آن بحث فلسفهء تاريخ « 1 » هم مطرح بود ، و آن بيان اين است : فلسفه ازنظر خودش مىگويد هر چيزى كه هست آنچنان است كه بايد باشد .\r\nيك رباعى هست كه به خواجه نصيرالدين نسبت مىدهند :\r\n جز حق حَكَمى كه حكم را شايد نيست * حكمى كه ز حكم حق فزون آيد نيست\r\nهر چيز كه هست آنچنان مىبايد * و آن چيز كه آنچنان نمىبايد نيست \r\nاز نظر بحث عنايت و حكمت بالغه معنايش اين است كه هر چيزى آنچنان كه هست بايد و آنچنانكه بايد هست . به تعبير ديگرى كه امروزيها مىگويند ، واقعيت مساوى با ارزش است و ارزش مساوى با واقعيت است ، چون ارزش همان است كه گفته مىشود آنچنان بايد باشد ، آن چيزى است كه انسان آرزو مىكند كه بايد اينچنين باشد .\r\nاگر گفتيم واقعيت و آنچه هست ، معناى آن اين است كه مساوى است با ارزش و آنچه بايد باشد .\r\n\r\n\r\n\r\n\r\n","description":"","footnote":"\r\n( 1 ) . فلسفهء تاريخ ، جلد 1 ، تأليف استاد شهيد ، صفحهء 274 .\r\n","page_name":" 503 ","page_number":503},
  {"content":"\r\n\r\n\r\nارزش ، حقيقت و واقعيت\r\nسؤال : اين همان حقيقت نيست ؟ استاد : نه ، حقيقت در اصطلاح اينها و در فلسفهء تاريخ چيز ديگرى است . حقيقت عبارت است از واقعيت توأم با ارزش ؛ نه اينكه آنچه بايد ، حقيقت است ولو آنكه وجود نداشته باشد . خيلى چيزها بايد باشند ولى وجود ندارند ، به اين « حقيقت » نمىگويند ، اين را « ارزش » مىگويند .\r\nبه آنچه كه هست « واقعيت » مى گويند ، و به آنچه كه بايد باشد ، اعم از اينكه هست يا نيست ، « ارزش » مىگويند ؛ و حقيقت يعنى واقعيتهاى توأم با ارزش . بدون شك همه به چنين چيزى قائل هستند ؛ و لهذا امروز در آنهايى كه ارزش‌پرست و ارزش‌پسند هستند يك فكر گريز از واقعيت پيدا شده است . هر وقت نام واقعيت را مىبرند با چند فحش و دشنام همراه است : واقعيت كريه ، واقعيت زشت ، واقعيت كثيف ، براى اينكه مىخواهند بگويند ما بالاتر از واقعيت فكر مىكنيم ، آنچه وجود دارد بى خود وجود دارد ، نبايد وجود داشته باشد ، آنچه وجود دارد همان كثيف و پست و زشت و نبايستنى است كه نبايد وجود داشته باشد . به طور كلى بدبينان جهان چنين فكر مىكنند .\r\nآنها كه فكرشان فكر بدبينى و تاريك‌بينى است ، به طور كلى ميان واقعيت و ارزش تفكيك مىكنند و حقيقت كه واقعيت توأم با ارزش است ، به قول آنها به‌ندرت درجهان وجود دارد ؛ آنچه كه در جهان وجود دارد هميشه غير حقيقت است .\r\n\r\nآيا نظام موجود عالم همان نظام ارزشمند است ؟\r\nاين فكر كه [ آنچه را در جهان وجود دارد زشت مىداند ، 
  ] با اين فكر كه مىگويد نظام موجود نظام احسن است و نظامى احسن از اين ممكن نيست ، مخالف است .\r\nاصلًا معنى « نظام احسن » يعنى همين كه اين نظام ، احسن نظامات ممكن است . اگر اين نظام ، احسن نظامات ممكن است ، پس مسألهء ارزش چه مىشود ؟ آيا معنايش اين است كه واقعيت مساوى با ارزش است و ارزش مساوى با واقعيت ؟ از طرف ديگر آيا مىشود حكيمى همهء واقعيتها را به اين معنا حقيقت بداند و\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nبگويد هر چه واقع شده است حداكثر ارزشى است كه صورت گرفته است و به احسن مايمكن صورت گرفته است ؟ حالا چه اينكه ما اين را در زبان دين و اسلام بخواهيم بنگريم و چه در زبان خود فلاسفه . در خود اسلام مىبينيم كه قرآن فرموده است : الَّذى أَحْسَنَ كُلَّ شَىْءٍ خَلَقَهُ وَ بَدَأَ خَلْقَ الْإنْسانِ مِنْ طينٍ « 1 » .\r\nقالَ رَبُّنَا الَّذى أَعْطى كُلَّ شَىْءٍ خَلْقَهُ ثُمَّ هَدى « 2 » .\r\nاين سخن را موسى عليه السلام در جواب فرعون مىگويد ، مع ذلك آيا خود فرعون را به عنوان يك ارزش تأييد مىكند ، يا به عنوان يك واقعيت مىپذيرد ؟ مگر خود قرآن از فرعون كه كوس « انَا رَبُّكُمُ اْلأَعْلى » « 3 » مىزد انتقاد نمىكند ؟ بنابراين قرآن هم فرعون را به عنوان يك واقعيت تأييد مىكند نه به عنوان يك ارزش .\r\nآيا در دنيا يك نفر هست كه آنچه را كه در تاريخ وقوع پيدا كرده است و وقوع پيدا مىكند ، همه را واقعيت توأم با ارزش تلقى كند و بگويد بهترين شكل ممكنى كه بايد صورت بگيرد هميشه صورت گرفته است ؟ نه . آيا مثلا ما حاضريم خلافت غير اميرالمؤمنين را به اين معنا حقيقت تلقى كنيم و بگوييم واقعيتى است توأم با حداكثر ارزش ؟ بگوييم آنچه واقع شد همان است كه بايد واقع مىشد ؟ يا ما مىگوييم آن چيزى كه بايد واقع مىشد واقع نشد ؟ خود فيلسوفان آيا از زمان خود شكايت نمىكنند ؟ ملاصدرا مىگويد : اكنون زمانى است كه جَهَله مسلط شده‌اند ، علم چنين است ، خودم چنين زندگى مىكنم .\r\nخود اين شكايت مشخص مىكند كه او آنچه را كه وجود دارد واقعيتهاى توأم باارزش نمىداند .\r\nآيا اين مسأله تضاد دارد با اين فكرى كه ما در اينجا تعقيب مىكنيم ؟ از يك طرف مىگوييم كه نظام عالم نظام احسن است ، و از طرف ديگر مىگوييم كه شرور از خيرات غير قابل انفكاك هستند .\r\n\r\n\r\n\r\n\r\n","description":"","footnote":"\r\n( 1 ) . سجده / 7 .\r\n( 2 ) . طه / 50 .\r\n( 3 ) . نازعات / 24 .\r\n","page_name":" 505 ","page_number":505},
  {"content":"\r\n\r\nاگر شرور از خيرات غير قابل انفكاك باشند و انفكاك آنها از خيرات محال باشد و همين نظام احسن باشد ، معنايش چنين مىشود كه آن چيزى كه شما فرض كرده‌ايد ، يك امر غير ممكنى است . پس آيا معناى اين مطلب اين است كه آنچه ما ارزش تلقى مىكنيم تلقى يك امر ممتنع است ؟ اگر امر ممتنع باشد خيال محض است . يك امر محالى كه انسان بيايد فرض كند ، ارزش نيست ؛ مثل اينكه انسان دربارهء گذشته فكر كند و آرزو كند كه گذشته غير از آن كه واقع شده است واقع شود .\r\nانقلاب عمّا هو عليه محال است . چيزى كه صورت گرفته بارديگر باطل نمىشود كه عدم محض بشود و به جاى او وجود ديگرى بيايد . هرچه كه انسان دربارهء گذشته خيال كند ، ديگر اسمش ارزش نيست ، تخيل باطل است . دربارهء آينده است كه انسان مىتواند براى ارزشها فكر كند . آيا اين جور است ؟ يا نه ، مسأله به صورت ديگرى است ؟\r\n\r\nارزشها مربوط به نظام جزئى و عمل انسان است\r\nمسألهء نظام احسن فيلسوفان و مسألهء « الَّذى احْسَنَ كُلَّ شَىْءٍ خَلَقَهُ » و « رَبُّنَا الَّذى اعْطى كُلَّ شَىْءٍ خَلْقَهُ ثُمَّ هَدى » كه در قرآن است مربوط به نظام كلى موجودات است ، و اين مسألهء واقعيت و ارزش يك امرى است كه مربوط به نظام جزئى است ، يعنى مربوط است به عمل انسان و روابط مصنوعى كه انسان به اختيار خودش ميان اشياء برقرار مىكند . اين دو مطلب است .\r\nيك وقت بحث ما بر سر تغيير دادن طبيعت از مقتضاى خودش است . [ ممكن است گفته شود : 
  ] چرا آتش مىسوزاند ؟ [ مىپرسيم : 
  ] بسوزاند يا نسوزاند ؟ [ در جواب بگويند : 
  ] بايد بسوزاند براى اينكه لازم است ، ولى يك جا بسوزاند و يك جا نسوزاند .\r\nآن بحث حكمتى كه ما كرديم و بين حكمت بشرى و حكمت الهى فرق گذاشتيم [ در اينجا هم به كار مىآيد . 
  ] كسى كه مىگويد طبيعت در جريان خودش يك جريان غير متحدالشكلى را طى كند ، به ترجيح بلامرحج و بىنظمى و گزاف در طبيعت قائل شده است . آتش با طبيعتى خلق شده است كه لازمهء آن طبيعت است كه وقتى با مادهء قابل احتراق روبرو بشود آن را بسوزاند . اگر اين طبيعت ، طبيعت آتش باشد و ماده هم مادهء قابل احتراق باشد و يك مانعى هم بنا به مقتضاى طبيعت\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nخودش جلو نيايد - چون اگر مانع هم جلو بيايد آن هم موافق با نظام طبيعت است - مع‌ذلك بازهم آتش به نحو ترجيح بلامرجح بخواهد آن را نسوزاند ، محال است .\r\nمثلا در يك جا مادهء قابل احتراقى را به اين علت كه اين اموال به يك ظالم و ستمگر تعلق دارد بسوزاند ، و در يك جاى ديگر مادهء قابل احتراق را به اين علت كه به فلان مؤمن تعلق دارد احراق نكند . اين امرى محال است ، يعنى توقع يك امر محال داشتن است . اين است كه ما مىگوييم يا بايد آتش نباشد و از همهء خيراتى كه بر آن مترتب است صرف نظر شود ، يا اگر باشد لازمه‌اش اين است كه اگر مصادف با هر مادهء قابل احتراقى شود آن را احراق كند ولو جامهء پيامبر باشد . اين ، بحث نظام كلى طبيعت است .\r\n\r\nتفكيك ميان « واقعيت » و « ارزش » مربوط به حوزهء عمل انسان است\r\nانسان در حوزه زندگى خودش و در آنچه كه به عمل او تعلق دارد ، مسألهء بايدها و نبايدها و تفاوت هستها با بايدها را مطرح كرده است . اگر ما مىگوييم يك « بايد » ى نيست ، منظور اين نيست كه طبيعتى عوض شده يا طبيعتى عوض نشده است . صحبتِ يك چيز ديگر است . طبايع سر جاى خودشان هستند ؛ يعنى هر طبيعتى به كليت خودش باقى است ، چه در امور روانى و چه در امور مادى . انسان يك نوع حكمتى در زندگى خودش دارد كه عبارت است از تطبيق دادن فعل خودش بر واقعيت آنچنان كه هست . اين را در گذشته بحث كرده‌ايم . در اينجاست كه مسألهء « واقعيت » و مسألهء « ارزش » از يكديگر منفك مىشوند . اين برمىگردد به عمل انسان و كارهاى انسان و در حد قضاياى مربوط به انسان است . چرا فلان نالايق فلان پست را اشغال كرد و ديگرى اشغال نكرد ؟ اين « چرا » برمىگردد به اينكه چرا انسانها اينچنين كردند و چرا آنچنان نكردند ؟ « اينچنين كردند » و « آنچنان نكردند » هر دو مقتضاى طبيعت انسان است .\r\nعلت اين امر اين است كه انسان يك موجود مختار و يك فاعل بالقوه است نسبت به همهء اين اعمال . انسان اگر به اين صورت رفتار كند كارى بر خلاف طبيعت كلى خودش نكرده است ، اگر به آن صورت هم رفتار كند كارى بر خلاف طبيعت كلى نكرده است ، چون طبيعت انسان ، بالقوه فاعل است و [ انسان 
  ] با عقل و اراده و اختيارش است كه طبيعت خودش را به فعليت مىرساند .\r\n\r\n","description":"","footnote":"","page_name":" 507 ","page_number":507},
  {"content":"\r\n\r\n\r\nتصرف انسان در طبيعت به معنى تغيير در نظام كلى طبيعت نيست\r\nپس اينكه ما گفتيم شرور از خيرات لاينفك است ، منظور در نظام كلى عالم است نه در نظام جزئى . در نظام جزئى قابل انفكاك است . اگر بخواهد در نظام كلى قابل انفكاك باشد ، معنايش اين مىشود كه مثلا انسان انسان باشد و بدنش همين بدن باشد و ميكروب هم ميكروب باشد و ميكروب وارد بدن انسان شود ، مع‌ذلك كارش را صورت ندهد . ولى در نظام جزئى كه انسان عوامل طبيعى را به طور مصنوعى استخدام مىكند ، مثلا در يك محل با عوامل بيمارىزا مبارزه مىكند و عامل را معدوم مىكند ، مقتضاى طبيعت را عوض نمىكند . مثلا در اين محل باتلاق وجود دارد و هر جا كه باتلاق وجود داشته باشد پشهء مالاريا به‌وجود مىآيد كه اين لازمهء طبيعت باتلاق است . در اينجا انسان كارى نمىكند كه طبيعت در كار خودش تبعيض كند . ولى مىتواند يك كار ديگر بكند كه آن در حوزهء اختيار انسان است .\r\nموجبات پيدايش باتلاق را از بين مىبرد . مثلا فلان رودخانه را كه مىآمد و در فلان لجنزار فرومىرفت و در نتيجه باتلاق به‌وجود مىآمد ، سدبندى مىكند و ديگر باتلاق وجود پيدا نمىكند . وقتى كه باتلاق نبود پشهء مالاريا هم نيست .\r\nاينجاست كه درميان « هست » و « بايد » تفكيكى صورت مىگيرد . اين تصرفات انسان تصرف در نظام كلى عالم و تغيير نظام كلى عالم نيست ، استفاده از نظام عالم در نظام عالم است ، استفاده از نيروى موجود و مقتضاهاى طبيعت موجود در همين طبيعت است ؛ و اين غير از آن مسألهء نظام كلى است كه ما در اينجا بحث مىكنيم « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : خود انسان مگر جزء طبيعت نيست ؟\r\nاستاد : در طبيعت انسان از آن جهت كه طبيعت انسان است شر وجود ندارد . البته لازمهء طبيعت انسان يك سلسله شرور است . در اين جهت مثل همان طبيعت آتش است . عرض كرديم كه آن يك مسألهء ديگرى است كه به مقتضاى طبايع كار ندارد . اين « هست » و « بايد » در داخل تاريخ بشر و جامعهء بشر است و هيچ ربطى به نظام كلى ندارد ؛ يعنى وقتى بشر مىگويد اين واقعيت است ولى ارزش نيست و ارزش چيز ديگرى است ، واقعيت براى او چنين نيست كه بگويد آنچه مقتضاى طبيعت است واقعيت است و ارزش چيزى است بر خلاف مقتضاى طبيعت ؛ نه ، طبيعت از نظر جريان كلى خودش در اين بحث داخل نيست ، بلكه انسان از آن جهت كه مىخواهد از طبيعت موجود استفاده كند و طبيعت را و از آن جمله نيروهاى ديگر را استخدام كند ، در اين عمل خودش طرحى مىريزد كه اينچنين استخدام كنم و آنچنان استخدام نكنم ، بهترين طرح اين است كه چنين بشود و طرح بد اين است كه چنان بشود . بعد هم آنچه كه واقع شد ، كه باز هم طبيعت به مقتضاى خود عمل كرده است ، اگر بر خلاف آن نحوه استخدامى بود كه انسان فرض كرده بود ، مىگويد اين واقعيت از ارزش منفك شده است .\r\nسؤال : با اين بيان ، ظلم نسبى است و نسبت به انسان است .\r\nاستاد : نسبى بودنش يك امرى است مسلّم ، ما اين را الآن گفتيم ، چون ظلم كه از نوع عدم نيست ، خودش وجودى است . هر چيزى كه از نوع عدم نباشد و امر وجودى باشد و شر باشد ، اين در وجود اضافى خود و در وجودش نسبت به غير ، يعنى در وجود نسبىاش شر است و چون در وجود نسبى شر است ، نسبت به اين غير شر است و نسبت به آن غير خير است . در جلسات قبل گفتيم كه ظلم از آن جهت شر است كه منشأ يك سلسله عدمها در مظلوم مىشود و منشأ يك سلسله عدمها در خود ظالم مىشود ، يعنى جلو يك سلسله استعدادهاى كمالى خود او را مىگيرد ؛ حابسِ خود او از يك سلسله كمالات است ، بعد هم مانع كمالات در ديگران مىشود .\r\n","page_name":" 508 ","page_number":508},
  {"content":"\r\n\r\nلازم بود كه وقتى مسألهء خير و شر را مطرح مىكنيم اين مسأله را هم بيان كنيم ، چون به اين صورت كه الان مطرح كرديم در كتابهاى خودمان نيست و در كتابهاى جديد هم در مسائل ديگر مثل تاريخ و نظاير آن مطرح مىكنند . ولى همين بحثى كه اينها در تاريخ مطرح مىكنند خود به خود در بحث خير و شر كه راجع به نظام كلى عالم هم هست مطرح مىشود . شايد اگر بعد بيان ديگرى براى اين مطلب پيدا كرديم دوباره عرض كنيم . حالا اين را اجمالًا در نظر داشته باشيم كه بحث ما مربوط به نظام كلى است .\r\nسؤال : اين‌خرق عادت كه در قرآن آمده است ، آن هم در نظام جزئى است ؟\r\n\r\nمعجزه و خرق عادت تصرف در نظام جزئى است\r\nاستاد : بله ، اينها همه در نظام جزئى است ، يعنى تغيير در نظام كلى نيست . مثلا اين خرق عادت كه آتش بر حضرت ابراهيم سرد شد ، به اين معنا نيست كه آتش در حالى كه آتش است ، بدون آنكه هيچ قدرتى روى آن اعمال نفوذ كرده باشد و بدون آنكه يك قدرت خارجى به عنوان يك مانع روى آن اثر گذاشته باشد ، كار محالى را انجام داده باشد ، يعنى آتش بدون آنكه هيچ تأثيرى روى آن شده باشد تبعيض كند ، غير ابراهيم را بسوزاند و ابراهيم را نسوزاند ؛ نه ، اينجا ارادهء ولىّ خداست . همانطور كه هزاران مانع طبيعى جلو آتش را مىگيرد و حتى ارادهء يك مرتاض جلو حركت قطار را مى گيرد ، اين هم كارى بر خلاف مقتضاى طبيعت نيست . همين كارهايى كه جوكيها مىكنند ، اين نيست كه جوكى اراده كرده است كه مثلا اين نيروى بخار در يك جا اثر بكند و در يك جاى ديگر اثر نكند . اگر جوكى بخواهد نيروى بخار بدون اينكه تصرفى رويش شده باشد كار خودش را انجام ندهد ، اين محال است و محال\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nصورت نمىگيرد . حالا طرز عمل اين اراده روى طبيعت چگونه است و طبيعت را چگونه استخدام مىكند و به صورت يك مانعى بروز مىكند ، اين يك امر پوشيده‌اى است ، ولى قدر مسلّم به اين صورت است .\r\nاين است كه ايندو را بايد از همديگر تفكيك كرد . طبيعت تبعيض‌بردار نيست و جريان كلى طبيعت تغييرپذير ( به معنى تبعيض‌پذير ) نيست ؛ و اين غير از اين است كه يك عاملى ، ولو عامل روحى و معنوى و الهى ، مىآيد و دخالت مىكند و وقتى كه دخالت كرد ، مثل هزاران عوامل طبيعى به صورت يك مانع جلوه مىكند .\r\nاين مسأله ، همان مسألهء « يا نارُ كونى بَرْداً وَ سَلاماً عَلى ابْراهيم » « 1 » است . اين « يا نار » خطاب الهى است . ببينيد قرآن چگونه مطلب را بيان مىكند ؟ درست مثل اينكه خدا يك موجود شاعرى را مخاطب قرارداده است مىگويد : اينچنين باش . « إنَّما أمْرُهُ إذا أرادَ شَيْئاً أنْ يَقولَ لَهُ كُنْ فَيَكونُ » « 2 » امر الهى عين ايجاد است . نمىگويد كه خوب ، تو حالا آتشى ولى نسوز ، بلكه مىگويد : ما به آتش گفتيم كه سرد باش ؛ يعنى ما اينچنين كرديم ، آتش را غيرآتش كرديم ، ما آن را تغيير داديم . تغيير دادن كه ديگر مانعى ندارد . در آنجا عامل الهى است كه دخالت مىكند ، و آن با اين بحث متفاوت است . سؤال : پس اينكه مىفرمايد : « عَلى ابْراهيم » چه مىشود ؟ استاد : چون در اينجا بود ديگر ، اين آتش خاص بود .\r\n- وقتى آتش را تغيير داده كه نسوزاند ، چرا مىگويد : « عَلى ابْراهيم » ؟ استاد : اراده به اين تعلق گرفته . اين آتش بود كه مىخواست ابراهيم را بسوزاند ، آتش ديگرى نبود . بعد هم براى ابراهيم بود . اين ، معجزهء حضرت ابراهيم بود . براى غير ابراهيم كه مسأله مطرح نبوده است . اين مثل همهء معجزات ديگر است . فرض\r\n\r\n\r\n\r\n\r\n","description":"","footnote":"\r\n( 1 ) . انبياء / 69 .\r\n( 2 ) . يس / 82 .\r\n","page_name":" 510 ","page_number":510},
  {"content":"\r\n\r\nكنيد سنگريزه‌اى كه به سخن در مىآيد ، همين سنگريزه است و براى همين افرادى است كه در همين‌جا هستند ، نه همهء سنگريزه‌هاى عالم و نه براى همهء مردم دنيا كه در هر كجا زندگى مىكنند . حتى اين احتمال را در موضوع شق‌ّالقمر هم مىشود داد كه همين‌جور باشد ، يعنى خصوصى و اختصاصى باشد .\r\nمىخواستيم به طور خلاصه اصول كلى را بگوييم كه مفصلتر شد ، اما چون اين مسأله‌اى كه در بين آمد مطلب مفيد و مهمى بود ، توضيح داده شد . مسألهء « هست » و « بايد » مسألهء مفيدى بود .\r\n\r\nتوضيح ديگرى در بارهء تلازم خيرات و مصالح با شرور\r\nدو اصل از اصول و كليات را گفتيم ، و گفتيم كه مسألهء سوم مسألهء تلازم شرور با خيرات است ، به اين معنى كه شرور منبع از براى خيرات است . [ اصل دوم 
  ] به معنى تابع قهرى بودن شرور از خيرات بود ، يعنى شرور لوازم لاينفك خيراتند ؛ و اين كه حالا مىخواهم عرض كنم اين است كه شرور علاوه بر اينكه از لوازم لاينفك يك سلسله خيرات قبلى هستند ، خودشان هم منبع يك سلسله خيراتند . اين همان معنايى است كه ما به تعبير ديگر مىگوييم كه « مصلحتى هست » . هر وقت يك شرى رخ مىدهد ، از باب يك ايمان كلى كه به نظام عالم داريم مىگوييم مصلحت الهى در اين است ، يعنى اين شر مىتواند منبع يك مصلحتى باشد ، منشأ يك خيرى باشد .\r\nاين يك حقيقتى است كه در قديم و جديد دربارهء آن بحث كرده‌اند . يك تعبيرى هگل دارد كه ويل دورانت آن را در تاريخ فلسفه‌اش آورده ، مىگويد : شرور پلكان ترقيها و تكاملها هستند « 1 » . مولوى مىگويد :\r\n بس زيادتها درون نقصهاست * مر شهيدان را حيات اندر فناست « 2 » \r\nيعنى نقص بايد باشد تا در اين نقص زيادت باشد . يا مىگوييم پيروزيها در شكستهاست . قرآن مىفرمايد : « فَإنَّ مَعَ الْعُسْرِ يُسْراً إنَّ مَعَ الْعُسْرِ يُسْراً » « 3 » در سختى و همراه سختى آسانى است ، آسانى هميشه همراه سختى است ؛ يعنى بايد يك سختى\r\n\r\n\r\n\r\n\r\n","description":"","footnote":"\r\n( 1 ) . [ بيان هگل به نقل از تاريخ فلسفه ويل دورانت ، جلد دوم ، صفحهء 412 چنين است : « نزاع و شر امور منفى ناشى از خيال نيستند ، بلكه امور كاملًا واقعى هستند و در نظر حكمت پله‌هاى خير و تكامل مىباشند . 
  ]\r\n( 2 ) . مثنوى معنوى ، چاپ كلالهء خاور ، دفتر اول ، صفحهء 75 .\r\n( 3 ) . انشراح / 5 و 6 .\r\n","page_name":" 511 ","page_number":511},
  {"content":"\r\n\r\nدر كار باشد كه آسانى از شكم آن بيرون بيايد . يك تعبيرى در همين كتاب تاريخ فلسفه بود كه تعبير شيرينى بود . مىگويد : « تاريخ براى شكستها قائل به ديركرد است » . اين ، تعبير خوبى است . يك بازرگان كه يك طلبى دارد ، اگر طلبش به موقع نرسد ديركردش را مىگيرد . مثلا اگر ده هزارتومان طلبكار است و دو ماه به تأخير افتاده ، حساب سودش را مىكند و با سودش پس مىگيرد . مىگويد : تاريخ در شكستها قائل به ديركرد است ؛ يعنى اگر يك ملتى شكست بخورد ، بعد همين شكست را با موفقيتى همراه با جبران آن شكست به او پس مىدهد . اين ، حرف خيلى خوبى است كه به‌طور كلى جريان تاريخى اين‌جور است كه هيچ شكستى را نبايد شكست تلقى كرد . اين بنا بر تجربه‌اى است كه اينها دارند . هر شكستى مقدمهء يك پيروزى است . اين هم مسألهء سوم .\r\n\r\nنسبيت شرور\r\nمسألهء چهارم ، چنان كه گفتم ، نسبيت شرور است كه شر نسبى است ، شر مطلق نيست . البته گفتيم شرور بر دو قسمند : يا عدمند يا وجودى هستند كه منشأ عدمند .\r\nشرى كه از نوع عدم است شر مطلق است . ولى وجودهايى كه منشأ شريت هستند ، اينها را اگر « شر » مىگوييم قهراً بالقياس با اشياء معين « شر » ناميده مىشوند ، يعنى بالقياس با اشياء ديگر شر نيستند ، بلكه خيرند ، واحياناً در نظام كلى و در مجموع اشياء ديگر خير هستند . مانند همان مثالهايى كه عرض كرديم . هيچ چيزى در عالم\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nنيست كه وجودش شر مطلق باشد ، يعنى وجودش براى همهء اشياء عالم و براى همهء عالم حتى براى خودش شر باشد . بالاخره وجود آن شئ براى خودش كه شر نيست .\r\nگفتيم كه مثلا مار و عقرب را اگر شر مىدانيم ، به اين معناست كه براى ما شرند .\r\nخوب ، به همان نسبت هم ما براى آنها شر هستيم . مارها و عقربها هم اگر فلسفه‌اى داشته باشند ، بايد بحث كنند اين انسان را خدا براى چه آفريده است ؟ اين انسانى كه مىخواهد تخم مار و عقرب را از دنيا براندازد . پس ما به همان اندازه براى او شريم كه او براى ما شر است . پس اينها شرور مطلق نيستند .\r\n\r\nاشياء در وجود لغيره و اضافى خود ممكن است شر واقع شوند\r\nيك مسألهء ديگر هم ، كه شايد در كلمات شيخ نباشد ، اين است كه اشياء دو وجود دارند ، يعنى دو وجود براى آنها اعتبار مىشود : يك وجود فى نفسه ، و ديگرى وجود اضافى . مىگوييم وجود اين شئ براى خودش ، و وجود اين شئ در مقايسه با شئ ديگر .\r\nآيا واقعاً يك چيز دو وجود دارد ؟ نه ، دو وجود ندارد . پس يكى از اين دو وجود ، كه اوّلى وجود فى نفسه و لنفسه است و دومى در مقايسه با شئ ديگرى است ، بايد امر اعتبارى باشد . اين دومى است كه اعتبارى است ؛ يعنى آن وجود واقعى من ، وجود من براى خودم است ؛ ولى وجود من براى شما ، اعم از اينكه خير برسانم يا شر برسانم ، وجود واقعى من نيست ؛ يعنى علت كه جعل وجود مىكند ، وجود فى نفسه را جعل مىكند كه لازمهء قهرى اين وجود فى نفسه وجود اضافى هم هست ؛ نه اينكه علت دو وجود جعل مىكند : يك وجود فى نفسه و يك وجود اضافى .\r\nبنابراين وجود فىنفسه خير است ، آنچه كه علت جعل مىكند خير است ، ولى اين خير مستتبعِ يك امر شرى است كه آن را « وجود اضافى » مىناميم .\r\nاينها مطالبى بود كه گفتيم ، حالا متن را بايد بخوانيم ، ببينيم به كجا مىرسيم .\r\n\r\nشرح و توضيح متن\r\nو هذاالمدرَك الوجودى ليس شراً فى نفسه بل بالقياس إلى هذا الشىء . و أما عدم كماله و سلامته فليس شراً بالقياس إليه فقط ، حتى يكون له وجود ليس هو به شراً ، بل و ليس نفس وجوده إلّا شراً فيه ، و على نحو كونه شراً ، فإن العمى لايجوز إلّا أن يكون فىالعين ، و من حيث هو فى العين لا يجوز أن يكون إلّا شراً ، و ليس له جهة أخرى حتى يكون بها غير شر .\r\nحرفى كه ما در آخر گفتيم ، در اينجا حرف اول شيخ است . گفتيم كه بعضى از شرور شر بالذات‌اند ، آنهايى كه خودشان عدمى هستند ، و بعضى شر بالعرض‌اند ، يعنى امور وجودى هستند كه اين امور وجودى به اعتبار اضافه‌شان به يك امور ديگر شرند ، به اعتبار اينكه منشأ عدم در امور ديگر مىشوند شرند . شيخ مىگويد كه آن شر بالذات ها شر مطلق هم هستند . ما تعبير به « شر بالذات » و « شر بالعرض » كرديم ، گفتيم كه « جهل » و « عمى » شر بالذات‌اند ولى مثلا حرارت شر بالعرض است\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nبراى آن چيزى كه مىسوزاند و ما مىگوييم كه نبايد بسوزاند . همانطور كه عمى و جهل شر بالذات‌اند و نه بالعرض ، شر مطلق هم هستند ، و همانطور كه آتش شر بالعرض است و نه بالذات ، شر نسبى هم هست ؛ يعنى عمى را نمىشود گفت كه نسبت به يك چيز شر است و نسبت به يك چيز ديگر شر نيست . عمى يعنى كورى يك موجودى كه به حسب شخص يا نوع يا جنس استعداد چشم داشتن را دارد .\r\n\r\nدر ميان اعدام ، عدمِ ملكه شر است\r\nحالا يك مطلب ديگر را هم بگوييم : گفتيم كه شرور امور عدمى هستند . آيا هر عدمى شر است ؟ نه ، عدم مطلق كه شر نيست . عدم مضاف شر است . به عبارت ديگر عدم ملكه شر است . اصلًا عدم مطلق خارجيت ندارد ولو به اعتبار منشأ انتزاع .\r\nالمعدوم المطلق لايخبر عنه . معدوم مطلق يعنى چيزى كه نه در خارج و نه در ذهن منشأ انتزاع ندارد . معدوم مطلق مخبرٌ عنه هم واقع نمىشود غير از مخبرٌ عنه همين خبر ، كه اين هم به اعتبار حمل اوّلى آن است . المعدوم المطلق لايخبر عنه إلّا بهذا الخبر .\r\nشر ، عدم مضاف است ، مثلًا عدم علم است ، نه عدم مطلق . عدم علم شر است ، عدم ثروت شر است ، عدم مبصريت شر است . اينجاست كه مىگوييم عدم مطلق و عدم مضاف .\r\n\r\nتفاوت عدم مضاف وعدم ملكه\r\nدر اينجا مثل اينكه دو اصطلاح با همديگر مخلوط شده ، و خيلى هم پيش مىآيد كه اين دو اصطلاح مخلوط مىشوند . گاهى عدم مطلق را در مقابل عدم مضاف مىگويند ، كه همين بود كه عرض كرديم .\r\nگاهى عدم مطلق را در مقابل عدم ملكه مىگويند ، كه در آنجا هم عدم مطلق نمىگويند ، سلب مطلق مىگويند در مقابل عدم ملكه . فرق ايندو با همديگر چيست ؟ عدم ملكه عدم مضاف است ولى نه هر عدم مضافى ، عدم مضافى است كه مضاف‌اليه آن شأنيت وجود را داشته باشد ولى فعليت وجود را نداشته باشد ؛ و اينجا مقصود دومى است . يك نوع خلط بيانى هست ، ولى مقصود دومى است . در كلمات\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nمرحوم آخوند شايد اين خلط هم وجود نداشته باشد . ببينيد : يك وقت ما عدم مضاف را در مقابل عدم مطلق به كار مىبريم . عدم مطلق يعنى چيزى به [ عدم 
  ] نسبت نمىدهيم ، عدم محض است . عدم مضاف مىگوييم و منظور مثلًا عدم البصر است . اين مىشود عدم مضاف در مقابل عدم مطلق .\r\nولى در باب عدم ملكه حتى عدمهاى مضاف دو قسم مىشوند : عدم مضافى كه شأنيت وجود را دارد و فعليت آن را ندارد و عدم مضافى كه شأنيت وجود را ندارد .\r\nمثلًا يك وقت عدم‌البصر را به ديوار نسبت مىدهيم ، اين عدم مضاف است . ولى آيا عدم البصر در ديوار شر است ؟ نه ، ولى عدم البصر در حيوان شر است . پس ملاك باز هم از متن خلقت گرفته مىشود . ملاك ، استعداد است ؛ و لهذا ما در الفاظ هم به ديوار « كور » نمىگوييم ، به يك انسان كه نمىبيند « كور » مىگوييم ، زيرا « كور » يعنى آن كسى كه بايد چشم داشته باشد و ندارد ، ولى ديوار چنين نيست كه بايد چشم داشته باشد ، يعنى شأنيت چشم داشتن در او نيست . پس هر شرى عدم مضاف است و مقصود ما از « عدم مضاف » در اينجا عدم ملكه است . پس هر عدم ملكه‌اى شر است ، نه سلب مطلق . هميشه در مقابل « عدم ملكه » « سلب مطلق » مىآورند نه « عدم مطلق » .\r\nمراتب موجودات را اگر با يكديگر قياس كنيد از يكديگر سلب مىشوند : عقل نفس نيست . نفس عقل نيست . جسم عقل نيست . حجر شجر نيست . شجر حجر نيست . آيا اين يك شريت است در سنگ ؟ اين سلب مطلق است ، يعنى به نحو سالبهء محصّله است . سنگ گياه نيست . نبودن خصلت گياهى در سنگ ، براى سنگ فقدان است اما شر نيست . ولى گياهى كه مثلًا استعداد رشد يا توليدمثل را دارد ولى الان به علت يك آفت يا به هر علتى رشد نمىكند ، اين نداشتن براى او شر است ، چون فقدانى است كه ملازم با استعداد وجود است .\r\nپس معلوم شد كه شر بالذات داريم و شر بالعرض ، و همچنين شر مطلق داريم و شر نسبى ، كه به يك اعتبار شر بالذات و بالعرض مىگوييم و به يك اعتبار شر مطلق و نسبى . گفتيم كه « عمى » شر بالذات است و « حرارت » شر بالعرض ، « عمى » شر مطلق است و « حرارت » شر نسبى .\r\nو اما الحرارة مثلا اذا صارت شراً بالقياس إلى المتألم بها ، فلها جهة أخرى\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nتكون بها غير شر ؛ فالشر بالذات هو العدم و لا كلّ عدم ، بل عدم مقتضى طباع الشىء من الكمالات الثابتة لنوعه و طبيعته ، و الشر بالعرض هوالمعدم « 1 » او الحابس للكمال عن مستحقه ، ولا خير عن عدم مطلق إلّا عن لفظه ، فليس هو بشرٍ حاصل ، و لو كان له حصول ما لكان الشر العام . فكل شىء وجوده على كماله الأقصى ، و ليس فيه ما بالقوة ، فلا يلحقه شر ، و إنّما الشر يلحق ما فى طباعه ما بالقوه ، و ذلك لأجل المادة .\r\n[ اما مثلًا حرارت درقياس با كسى كه به وسيلهء آن درد كشيده شر است ، و براى حرارت جهت ديگرى است كه به موجب آن شر نيست . پس شر بالذات همان عدم است ولى نه هر عدمى 
  ] ، بلكه عدم وجود آن چيزى كه مقتضاى طبيعت شئ است از كمالاتى كه براى نوعش و طبيعتش ثابت است ، مثل مبصر بودن كه مقتضاى طبيعت حيوانات است . شر بالعرض يك امر وجودى است كه يا اعدام‌كنندهء كمال موجود است يا كمالى را از مستحقش حبس و جلوگيرى مىكند . و از « عدم مطلق » خبرىجز لفظش نيست . به فرض محال اگر عدم مطلق يك تحققى مىداشت آن شر عام بود . پس هر چيزى كه به نهايت كمالى كه براى او ممكن است موجود باشد و در آن قوه و استعداد نباشد شرى به او ملحق نمىشود .\r\nگفتيم كه شرور يا مُعدِم هستند و يا حابس . معدم و حابسِ امورى هستند كه داراى كمالى مىباشند ولى امكان و قوه در آنها هست ، يعنى مىشود يك چيز بيايد و كمال را از آنها سلب كند . امرى كه فاقد جهت بالقوه باشد ، يعنى فعليت محض باشد ، ديگر كمال از او سلب شدنى نيست .\r\n\r\n\r\n\r\n\r\n","description":"","footnote":"\r\n( 1 ) . در كتاب « المعدوم » است ، ولى در اسفار اين را « المُعْدِم » نقل كرده كه همين درست است .\r\n","page_name":" 516 ","page_number":516},
  {"content":"\r\n\r\n\r\nادامهء بحث شرور\r\n\r\nيادآورى درس گذشته\r\nبحث درباب شرور پس از يك تحليل به آنجا رسيد كه بازگشت شرور به اعدام است ، آن هم نه هر عدمى . منظور عدم مطلق نيست ، چون عدم مطلق به تعبير شيخ « لاخبر له » ، آن عدم اصلا حكمى ندارد . اگر هم فرض كنيم كه از عدم مطلق خبرى باشد ، همان شر عام و شر مطلق خواهد بود . پس عدم شر است ، ولى نه هر عدمى ، عدم ملكه شر است ، يعنى عدم شيئى كه آن شئ استعداد وجود داشتن دارد . آنچه كه استعداد و امكان وجود دارد ولى به نحوى از انحاء وجود پيدا نكرده است يا وجود پيدا كرده و بعد معدوم شده است ، اين را ما « شر » مىناميم . هر كس هر شرى را در نظر بگيرد ، آخرش يا به عدم برمىگردد يا به وجودهايى كه آن وجودها از آن جهت شرند كه منشأ عدمند ، نه از آن جهت كه وجودند .\r\nاين يك بحثى است كه حكما در اينجا دارند .\r\nبحث ديگر مربوط به تلازمى است كه ميان همين « شرور و اعدام » و « خيرات » است . در همين عالم كه عالم طبيعت است ، همين شرور اگرچه به معنى خلأها هستند ولى از لوازم ذاتى يك سلسله خيراتند ، كه نبودن اين خلأها مستلزم نبودن ملزوم آنهاست . اين هم يك قسمت بحث است . البته حالا قسمتهاى اساسى بحث را عرض\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nمىكنم .\r\nقسمت ديگر بحث ، منشأ بودن همين شرور و اعدام است از براى خيرها ؛ يعنى همان چيزى كه نسبت به اين مورد خاص شر است ، در عين حال همين شر مقدمه و منشئى است براى بروزيك سلسله خيرها كه بعدها بر اين مترتب مىشود . گفتيم كه اين مورد سوم همان است كه معمولًا از آن تعبير به « مصالح » مىشود . مىگويند در اين شر يك مصلحتى است ؛ يعنى بسيارى از خيرها متولد از اين شرور هستند ، فرزند همين شرور هستند كه اگر اين شرور نباشند آن خيرهايى هم كه از اينها متولد مىشوند نيستند .\r\nپس اولا ، از نظر ماهوى همهء شرور عدمند . بنابراين مسألهء ثنويت كه دو رديف و دو سنخ وجود داريم : وجود خير و وجود شر ، غلط است .\r\nثانياً ، خود اين شرور لوازم يك سلسله خيراتند ، به عبارت ديگر مولود يك سلسله خيراتند كه نبودن آن شرور ملازم است با نبودن مولِد و والد اينها كه يك سلسله خيرات مىباشند .\r\nثالثاً ، خود اين شرور مولِد يك سلسله خيرات هستند .\r\nاصول اساسى مطلب همينهاست . البته در ضمن ، يك بحثهاى جزئى و فرعى هم هست . حالا از سه سطر قبل مىخوانيم :\r\n\r\nشرح و توضيح متن\r\nفالشر بالذات هو العدم و لا كلّ عدم ، بل عدم مقتضى طباع الشىء من الكمالات الثابتة لنوعه و طبيعته ، و الشر بالعرض هو المعدم او الحابس للكمال عن مستحقه ، و لا خير عن عدم مطلق إلّا عن لفظه ، فليس هو بشرٍ حاصل ، و لو كان له حصول ما لكان الشر العام .\r\nشر بالذات عدم است ، ولى نه هر عدمى ، عدم وجودى كه مقتضاى شئ است از كمالاتى كه براى آن نوع و طبيعت آن شئ ثابت است ؛ مثل جهل براى انسان كه عدم علم است ، و علم يك كمالى است براى نوع انسان . اما عدم‌البصر يعنى لابصير بودن براى ديوار كه اصلا نوعش چنين استعدادى ندارد شر شمرده نمىشود . و شرّ بالعرض عبارت است از وجوداتى كه منشأ اين شر بالذات مىشوند .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\n« مُعدِم » آن است كه خيرى وجود دارد و آن مىآيد و خير موجود را معدوم مىكند ؛ مثل قاتل . خيرى به نام « حيات » وجود دارد و وسيلهء قتل ( مثلا گلوله ) مىآيد و آن حيات را سلب مىكند . « حابس » آن است كه كمال را از مستحقش حبس مىكند . مثلا انسان به حسب استعداد ذاتى و نوعى خودش مىتواند عالم بشود ، يك بيمارى و يك مرضى پيدا مىكند كه مانع مىشود آن انسان به آن علم كه استحقاقش را دارد برسد . در اينجا اين جور نيست كه كمالى وجود داشته و آن بيمارى آن را از بين برده ، بلكه از اول نمىگذارد كه به كمال برسد . پس شر عدمى است ، ولى چنين عدمى .\r\nممكن است كسى بگويد : عدم مطلق چيست ؟ شيخ مىگويد : عدم مطلق چيزى جز لفظ نيست ، جز لفظ مصداقى ندارد كه بعد بگوييم حكم عدم مطلق چيست ؟ به فرض محال ، اگر حصولى مىداشت ، آن شر عام و شر مطلق بود .\r\nفكل شىءوجوده على كماله الأقصى « 1 » ، و ليس فيه ما بالقوة ، فلا يلحقه شر ، و إنما الشر يلحق ما فى طباعه ما بالقوة ، و ذلك لأجل المادة .\r\nهر موجودى كه نهايت كمال ممكن خودش را دارد و در او استعداد كسب كمال جديد يا استعداد زايل شدن كمال موجود نباشد ، يعنى در او امكانى وجود نداشته باشد ، وقوع شر در او محال است ؛ مثل مجردات . در باب مجردات ، حكما معتقدند كه براى آنها آنچه از كمال كه ممكن است ، از ابتدا حاصل است و چون متلبس به قوه و استعداد نيستند ، زوال آنچه هم كه دارند براى آنها ممكن نيست . پس به آنها هيچ شرى ملحق نمىشود .\r\nشر فقط در جايى پيدا مىشود كه پاى ماده و استعداد در ميان باشد . از اين جهت‌است كه مىگويند ماده منشأ شرور است . البته اين هم معنايش اين نيست كه ماده شر مطلق است ، بلكه به اين معناست كه اگر ماده نبود شر هم نبود . ولى در عين حال اگر همين ماده نبود ، يك سلسله خيرات هم ، كه بيش از اين شرور است ، نبود .\r\n\r\n\r\n\r\n\r\n","description":"","footnote":"\r\n( 1 ) . در بعضى نسخه‌ها به جاى « على كماله الأقصى » « و اكماله الأقصى » آمده كه غلط است .\r\n","page_name":" 519 ","page_number":519},
  {"content":"\r\n\r\nو الشر يلحق المادة لأمر أول يعرض لها فى نفسها ، و لأمر طارئ من بعد .\r\nشر هم كه ملحق به ماده مىشود دو جور است : يك وقت شر از ابتدا ملحق به ماده مىشود ؛ يعنى يك ماده‌اى كه استعداد كمالى را دارد ، در همان ابتدا قبل از آنكه آن كمال پيدا شود يك عارضه‌اى پيدا مىكند كه به واسطهء آن عارضه آن كمال ابتدايى كه براى اين شئ متمكن بود پيدا نمىشود . مثلا فرض كنيد كه نطفهء يك انسان از همان ابتدا دچار يك بيمارى و يك عارضه‌اى مىشود كه يا مانع به دنيا آمدن آن مىشود يا مانع مىشود كه سالم به دنيا بيايد و بعد كه به دنيا مىآيد موجودى معيوب و مريض و ناقص‌الاعضاء به دنيا مىآيد . و يا اينكه ماده از اول استعداد را دارد و آن صورتى هم كه استعدادش را دارد افاضه مىشود ولى بعد مانعى پيدا مىشود و آن را زايل مىكند :\r\nفأما الأمر الذى فى نفسها ، فأن يكون قد عرض لمادة ما فى اول وجودها بعض أسباب الشر الخارجة ، فتمكن منها هيئة من الهيئات ؛ تلك الهيئة يمانع استعدادها الخاص الكمال الذى منيت « 1 » بشرٍ يوازيه ، مثل المادة التى يتكوّن منها إنسان أو فرس ، إذا عرض لها من الأسباب الطارئة ما جعلها أرْدأُ مزاجاً و أعصى جوهراً ، فلم تقبل التخطيط و التشكيل و التقويم ، فتشوّهت الخلقة و لم يوجد المحتاج إليه من كمال المزاج والبنية ، لا لأن الفاعل حرم ، بل لأن المنفعل لم يقبل .\r\n[ پس آن شرى كه از اول ملحق به ماده مىشود به اين صورت است 
  ] كه يك اسباب و علل خارجى دخالت مىكنند و در نتيجه يك هيأت و كيفيت خاصى در اين ماده جايگير و متمكن مىشود كه اين هيأت و خصوصيت تمانع پيدا مىكند با استعداد خاص آن ماده ، كه اين استعداد خاص گرفتار اين شرى شده كه اكنون [ در كنار او قرار گرفته است . 
  ] مثل ماده‌اى كه انسان يا اسب از آن متكوّن مىشود ، ولى\r\n\r\n\r\n\r\n\r\n","description":"","footnote":"\r\n( 1 ) . « منعت » يا « منيت » هر دو درست است . « منيت » يعنى گرفتار شد .\r\n","page_name":" 520 ","page_number":520},
  {"content":"\r\n\r\nوقتى آن اسباب خارجى عارض آن مىشود مزاجش را پست‌تر و جوهرش را عاصىتر قرار مىدهد ، يعنى حالتى در جوهر ماده به وجود مىآورد كه ماده از قبول آن صورت ابا و عصيان دارد . مثلًا آن تخطيطاتى را كه بايد بپذيرد نمىپذيرد ، و شكلهايى را كه بايد بپذيرد نمىپذيرد ، و آن تعديلهايى را كه بايد بپذيرد نمىپذيرد ، در نتيجه خلقت مشوّه مىشود . مثلا يك انسان مشوّه‌الخلقه متولد مىشود . در آن وقت قهراً آن چيزى از كمال مزاج و كمال بنيه كه مورد احتياج است وجود پيدا نمىكند ؛ نه از باب اينكه فاعل اين ماده را محروم كرده است ، قصور از ناحيهء فاعل نيست ، بلكه ماده شرايطى پيدا مىكند كه نمىتواند بپذيرد . اين ، مثال شرى بود كه از ابتدا پيدا مىشود .\r\nوأما الأمر الطارئ من خارج فأحد شيئين : إمّا مانع و حائل و مبعد للمكمل ، و إما مضاد و اصل ممحق للكمال .\r\nمىگويد كه ما گفتيم آنچه عارض ماده مىشود ، [ يكى 
  ] اين جور است كه از اول عارض مىشود و از اول در ماده يك حالت عصيان و ردائت به‌وجود مىآورد كه ديگر ماده نمىتواند بپذيرد ، زيرا يك نظام لايتخلفى است ميان آنچه كه ممكن‌الوجود است كه بشود و آنچه كه مىشود ، چون هر چيزى استعداد هر چيزى را ندارد ، يك سنخيت لايتخلفى در اينجا هست . وقتى كه يك مانع و عارضى پيدا شد ، از همان اول مانع مىشود .\r\nاما اگر از اول پيدا نشد و بعد پيدا شد ، مىگويد اين هم دوجور است : يك وقت به اين شكل است كه يك مانعى پيدا مىشود كه مانعِ مكمل مىگردد نه مانع ماده .\r\nمثلا يك گياه براى به‌وجود آمدن احتياج به بذر دارد . اين بذر ماده است و مستعد است و صورت گياه را مىپذيرد . حالا مثلا زراعت خيلى خوبى به‌وجود آمده و به اين مادهء مستعد آن صورت هم افاضه شده است . ولى اين [ زراعت ، 
  ] موجود مكتفى نيست ، موجود كائن است و به يك سلسله علل عرْضى احتياج دارد براى استكمال خودش . احتياج به آب دارد ، احتياج به حرارت دارد ، اينها مكملهاى آن هستند ؛ يعنى اينها هستند كه بعد از اينكه اين گياه مراحل اوليه را كسب كرد ، تدريجاً آن را به كمال مى رسانند . مثلا اگر نور نرسد ، حرارت آفتاب نرسد ، زراعت رشد نمىكند . ابر\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nمىآيد و مانع تابش آفتاب مىشود . به اين « مانع » مىگوييم . ولى اين مانع نيامده ماده را فاسد كند يا صورت را زايل نمايد ، بلكه مانع وصول آن علل عرْضى مىشود كه بايد از خارج بيايند و به گياه كمك بدهند تا رشد كند . ولى خود آن مانع تماسى با اين شئ ندارد . ابر فقط وضع و موقعيتى دارد و در جايى قرار مىگيرد كه ميان نور خورشيد و اين شئ حائل مىشود و در نتيجه اين شئ به كمال خودش نمىرسد .\r\nامثال اين موانع را ما درعالم زياد داريم كه يك شئ مىآيد و مانع مىشود كه خيرى كه مورد احتياج يك شئ است به او برسد . اين يك نوع ازمانع بود .\r\nولى يك نوع ديگر از مانع به اين شكل نيست كه ميان مكمل و شئ حائل شود ، بلكه به صورت يك امر مضادِ مواصل است ، يعنى خودش يك ضدى است كه با شئ حالت تضاد دارد ؛ مانند يك ضدى كه مىآيد و ضد خودش را از بين مىبرد ، مىآيد با آن تماس مستقيم پيدا مىكند و آن را از بين مىبرد ؛ مثل مانع شدن تگرگ براى زراعت . تگرگ اين جور نيست كه مثلا بيايد و مانع حرارت يا نور يا آب بشود . بلكه خودش مستقيماً مىآيد و ساقهء گياه را مىشكند و قهراً آن را از حيّز انتفاع مىاندازد ، يا شكوفهء درخت را كه برگهايش بايد تدريجاً بريزد و بعد به صورت ميوه در بيايد به كلى از بين مىبرد . پس اين دو جور است .\r\nمثال الأول وقوع سحب كثيرة و تراكمها ، و إضلال جبال شاهقة تمنع تأثير الشمس فى الثمار على الكمال .\r\nو مثال الثانى حبس البَرَد للنبات المصيب لكماله فى وقته ، حتى يفسد الاستعداد الخاص و ما يتبعه . و جميع سبب الشر إنمّا يوجد فيما تحت فلك القمر و جملة ما تحت فلك القمر ضعيف بالقياس إلى سائر الوجود كما علمت .\r\nمثال اول ، واقع شدن ابرهاى زياد و متراكم يا سايه انداختن كوههاى خيلى بلند كه مانع تأثير خورشيد مىشوند كه ميوه ها به كمال برسند . به اصطلاح معروف مىگويند : « سايه خشك شد » . يا مثلا يك درخت گردو كه در يك باغ قرار دارد ، چون خيلى بزرگ است ، مىگويند كه اين درخت گردو درختهاى ديگر را سايه خشك مىكند ، يعنى مانع رشد درختان ميوه‌اى مىشود كه در آن قرار دارند .\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nمورد دوم آنجا بود كه خود مانع مىآيد و شخصاً مانع مىشود و كمال شئ را ازبين مىبرد نه مكمل را ، يعنى نفس كمال شئ را زايل مىكند نه اينكه مانع تأثير مكمل شود ؛ مانند تماس پيدا كردن و [ برخورد كردن 
  ] تگرگ با گياه . اين يك مضادى است كه و اصل است .\r\nدر اينجا شيخ از همان اول تقسيم را به صورت يك تقسيم‌بندى خيلى كاملى انجام نداد . مرحوم آخوند در اسفار همينها را مطابق آنچه كه شيخ در شفا آورده بيان كرده ، ولى در بعضى از جاها يك اصلاحات لازمى انجام داده است . البته مطالب را به صورت نقل از شيخ نياورده ، ولى عبارتهاى شيخ است كه در مواردى اصلاحات كرده‌است . يعنى آنجاهايى كه نقص بوده اصلاح كرده . من اين را در حاشيهء كتاب خودم نوشته‌ام . آنجا كه خوانديم : « فالشر بالذات هو العدم و لا كل عدم بل عدم مقتضى طباع الشىء . . . » ، در اسفار مىگويد : « فالشر بالذات هو العدم و لا كل عدم بل عدم و اصل الى الشىء ، و لا كل عدم و اصل إليه ، فإن عدم الحلاوة فى قوة السمع و البصر ليس بشرٍ لهما ، بل عدم و اصل اليه يكون عدم مقتضى طبيعته من كمالات التى تخص لنوعه و طبيعته » « 1 » .\r\nيك مطلب كه جزء مسائل فرعى است ، اين است كه موجبات شر ، همانطور كه تا حالا گفته‌ام ، به حساب قدما و به تعبير آنها ، در مادون فلك قمر دارند نه در ما فوق آن ، چون عالم ما فوق فلك قمر عالم عناصر اربعه نيست . البته از نظر اصل كلى فلسفى ، تعبير بايد اين جور باشد كه جميع اينها از مختصات عالم طبيعت است ؛ و چون آنها طبيعت را منحصر به مادون فلك قمر مىدانستند ، از اين جهت اين تعبير را كرده‌اند . جميع اين شرور از مختصات عالم طبيعت و عالم ماده است . هر جا كه ماده‌سؤال : در عالم مجردات هيچ قابليتى وجود ندارد ؟ استاد : نه ، ديگر در آنجا امكان نيست .\r\nنباشد قهراً شرور هم نيست .\r\n\r\n\r\n\r\n\r\n","description":"","footnote":"\r\n( 1 ) . اسفار ، چاپ 9 جلدى ، ج 7 / ص 61 .\r\n","page_name":" 523 ","page_number":523},
  {"content":"\r\n\r\n- اختلاف مجردات به چيست ؟ استاد : اختلاف از ناحيهء فاعلها و از نظام علت و معلول است نه از ناحيهء ماده ؛ به اين معنا كه يك اختلافى داريم كه در نظام فاعلى و در نظام علت و معلول است ؛ يك اختلاف هم در ماده و علل مادى است ، يعنى به اصطلاح در قوس صعودى است . آنچه مربوط به قوس صعودى است در آنجا وجود ندارد . به قول حكما بَدْء و عود عالم مجردات يكى است ، مبدأ و معادشان هر دو يكى است . ولى اين موجودات كه بدء و عودشان دوتاست با همديگر اين اختلافات را دارند .\r\nبا جملهء « و جميع سبب الشر . . . » مسألهء اقليت و اكثريت را ذكر مىكند . مىگويد كه شرور در قسمتى از جهان هستى است كه مادون فلك قمر است . در عالم افلاك و در عالم مجردات شر نيست .\r\nنكته‌اى را نگفتيم كه حالا از خارج عرض مىكنم : يك وقت ما در خود عالم طبيعت حساب مىكنيم ؛ در اين عالم ، شرور از لوازم خيرات است . اگر شرور نباشد خيرات عالم طبيعت هم نيست . در همين عالم طبيعت ، خير بر شر مىچربد .\r\nيك مسألهء ديگر اين است كه تمام عالم طبيعت را نسبت به عوالم ديگرى كه در آنجاها شر وجود ندارد بسنجيم . اين عالم عالمى است كه در آن شر وجود دارد . آيا عالمى كه در آن شر وجود دارد بيشتر است يا عالمى كه هيچ شرى در آن وجود ندارد ؟ مىگويد عالمى كه در آن شر وجود ندارد مسلّماً بيشتر است .\r\nثم الشر إنما يصيب أشخاصاً ، و فى أوقات ، و الأنواع محفوظة ، و ليس الشر الحقيقى يعم أكثر الأشخاص ، إلا نوعاً من الشر .\r\n\r\nشرور متوجه افراد است نه انواع\r\nمسألهء ديگرى كه اين هم نكتهء خوبى است اين است كه شرور هميشه متوجه افراد است نه انواع .\r\nاگر يادتان باشد ، در گذشته مىگفتيم كه مقصد طبيعت انواع است نه افراد . ( مثل اينكه در بحث غايات بود . ) افراد وسيله‌اى براى استبقاء انواع هستند . در باب\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nغايت ، و غايتِ غايت ، اين حرف گفته شد كه هدف بقاى نوع است . اين را ما به‌طور مفصل به يك مناسباتى همراه با بحثهاى ديگرى ذكر كرديم . اجمالًا يادم هست كه يك وقتى همين مطلب را گفتيم ، و امروز هم همين مسأله به شكل ديگر مطرح است .\r\nهدف ، نوع انسان است نه افراد .\r\nمىگوييم كه فرد مقدمهء فرد است ، پدر مقدمهء پسر است ، وجود پدر براى پسر است ، پسر هم وجودش براى پسر ديگر است و آن هم وجودش براى پسر ديگر است . در اينجا هيچ اولويتى ندارد كه به يك پسر كه برسد ، او بخواهد آخرين فرد باشد . آيا اين جور است ؟ نه ، هدف طبيعت بقاى نوع است . در نظام كل ، اين نوع است كه بايد وجود داشته باشد . آنجا كه يك نوع با يك فرد هم مىتواند موجود باشد هدف طبيعت حاصل است . ولى آنجايى كه افراد به حكم علل خاصى نمىتوانند باقى بمانند ، مثل افراد طبيعى ، طبيعت نوع را به وسيلهء فرد حفظ مىكند .\r\nپس اين مطلب براى اين آقايان مطرح است كه در نظام تكوّن و در هدفهاى طبيعت ، نوع هدف است ؛ و به عبارت ديگر در نظام كل آنكه بايد وجود داشته باشد نوع است نه فرد .\r\n\r\nاگر هدف طبيعت فرد باشد اخلاق قابل توجيه نيست\r\nامروز بحثهايى را دربارهء انسان مطرح مىكنند كه چون براى طبيعت غايت و غرض قائل نيستند به بن‌بست برمىخورند . مىگويند : هدف انسان چه چيزى بايد باشد ؟ هدف فرد در زندگى چه چيزى بايد باشد ؟ اين مطلب براى توجيه هدف فرد و به عبارت ديگر براى توجيه اخلاق است . آيا خوب است كه هدفش فرد باشد ؟ به طور طبيعى خوب است كه هدف فرد ، فرد باشد ؛ يعنى من بايد همه چيز را براى خودم بخواهم . اين براى من و از نظر من خيلى طبيعى است كه هدفْ خود من باشم ، يعنى هر چيزى را براى خودم بخواهم ، براى زندگى خودم بخواهم . ولى اين همان است كه با اخلاق جور در نمىآيد . از جنبهء طبيعى قابل توجيه است ، ولى از جنبهء اخلاقى اگر همين حرف را بگوييم اخلاق بيهوده ا ست .\r\nآن وقت از نظر اخلاق چه مىگوييم ؟ چگونه هدفى را براى انسان مىتوانيم مطرح كنيم كه هدف صحيح و معقولى باشد ؟ حكما آمده‌اند و گفته‌اند كه هدف بايد نوع باشد نه فرد . نوع باقى است و فرد\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nمىرود . حالا چگونه مىشود كه انسان بتواند هدف خودش را از اين حالت طبيعى كه هدف فردى است خارج كند و نوع را هدف قرار دهد ، همان بحثها و اشكالاتى بود كه يك وقتى در گذشته اينها را طرح كرده‌ايم و گفته‌ايم .\r\nبه هر حال اينجا كه گفته مىشود شرور اعدامى هستند كه مانع رسيدن شئ به كمالش مىشوند يا در شر بالعرض گفته مىشود كه وجوداتى هستند كه مانع رسيدن اشياء به كمالاتشان مىشوند ، اين خودش يك سؤالى را به دنبال دارد . آن سؤال اين است كه آيا شرور سبب نرسيدن نوع به كمال خودش مىشوند ؟ اگر چنين باشد قهراً طبيعت به هدف خودش نمىرسد و از هدفش مىماند . يا نه ، سبب مىشوند كه فرد به هدف خودش نرسد ؟ كه نرسيدن فرد به هدف خودش سبب نمىشود كه نوع به هدف خودش نرسد . طبيعت هدف خودش را در نوع تكميل مىكند . طبيعت مىخواهد كه نوع باقى بماند . اين كمال و اين جمال و اين خصوصيت را طبيعت در نوع مىخواهد حفظ كند . اگر در فرد از بين برود ، چنين نيست كه عواملى پيدا شوند و سبب شوند كه طبيعت حتى در نوع هم به هدف خودش نرسد ؛ خصوصاً با فرضياتى كه امروز پيدا شده است .\r\nدر قديم كه مسألهء تبدل انواع مطرح نبود ، ممكن بود كسى بگويد كه چه مانعى دارد كه يك حادثه اى در عالم پيدا شود كه نوع را از اساس منقرض كند ؟ كسى در تاريخ نمى تواند نشان دهد ، ولى فرض آن ممكن بود . اگر حادثه‌اى نوع را منقرض كرد ، ديگر راهى نيست كه طبيعت به هدف خودش برسد . اگر افرادى ازنوع منقرض شوند و افرادى باقى بمانند كه بتوانند نوع را ادامه دهند طبيعت به هدف خودش رسيده است . ولى اگر چنين باشد [ كه نوع منقرض شود 
  ] طبيعت به هدفش نرسيده است . در آن صورت جواب دادن كمى مشكل بود . آنها ناچار بودند اين جور بگويند كه طبيعت از يك راهى و با يك تدبيرى به ناچار بايد نوع را به وجود بياورد .\r\nدر آثار دينى و مذهبى هم آمده است كه وقتى مىخواست طوفان نوح رخ بدهد كه حيوان و انسان و همه چيز منقرض مىشد ، حضرت نوح در كشتى خودش از هر نوع حيوان يك حيوان را برد براى اينكه نوع منقرض نشود .\r\nولى با حساب امروز اگر يك حيوان تك سلولى هم در عالم باقى بماند ، باز آن مىتواند همهء انواع را ادامه دهد ، و در نتيجه حل آن شبهه كمى كارش آسانتر است .\r\nخلاصه اينكه اين شرور چنان نيستند كه مانع رسيدن طبيعت به هدف و غايت\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nخودش باشند ، بلكه اگر طبيعت با اين وسيلهء خاص به هدف نرسيد از وسيلهء ديگر استفاده مىكند ، چون فرض اين است كه فرد وسيله است براى اينكه طبيعت به هدف خودش كه نوع است برسد .\r\n\r\nشر حقيقى اقليت افراد يك نوع را مىگيرد\r\nحالا شر حقيقى در اشخاص هم آيا اكثريت اشخاص را مىگيرد يا اقليت اشخاص را ؟ گذشته از اينكه مانع نوع نمىشود ، از نظر افراد چطور ؟ اكثريت افراد را مىگيرد يا اقليت افراد را ؟ شيخ مىگويد كه شر بايد هميشه اقليت افراد را بگيرد . هر شرى را كه شما در نظر بگيريد ، اقليت افراد نوع گرفتارش مىشوند نه اكثريت افراد نوع ، مگر يك نوع از شر كه آن شامل اكثر افراد نوع هم مىشود ، كه بعداً خواهند گفت كه آن هم از باب اين است كه اين كمال نوع [ كه اين شر مانع تحقق آن شده است 
  ] مقتضاى طبيعت نوع نيست .\r\nفرض كنيد كه بصير بودن يك كمالى است براى نوع ، كه براى آن واجب است ، يعنى براى نوع ضرورت دارد ، كه اگر نباشد احتياج نوع برآورده نمىشود . يا مثلا يك چيزهايى است كه اگر براى نوع واجب هم نيست ولى در حد نافع بودن است ، مثل مقعر بودن كف پاى انسان . اين امرى نافع است ، ولى اگر هم نباشد چنين نيست كه كار نوع زمين بماند .\r\n\r\nشرى كه شامل اكثريت افراد يك نوع مىشود\r\nولى يك چيزها هست كه [ به دليل فقدان 
  ] استعدادش نقص و شر است ، اما آن استعداد براى نوع نيست كه تمام افراد نوع آن استعداد را داشته باشند . پس اگر اكثريت آن را ندارند ، چنين نيست كه اكثريت از چيزى كه استعدادش را داشته‌اند محروم شده باشند ، بلكه اين استعدادها هميشه در يك اقليت پيدا مىشود و اكثريت از اول استعدادش را ندارند ؛ مانند جهل به فلسفه يا جهل به هندسه . اكثريت افراد مردم به اين فنون و علوم خاص جاهل هستند ، ولى چنين نيست كه استعداد آن در همهء افراد نوع باشد و براى همهء افراد نوع واجب باشد يا براى همه نافع باشد ، آن هم نفعى كه قريب به حد وجوب است و مع ذلك اكثريت مردم محروم باشند ؛ چنين نيست ، بلكه اينها از كمالاتى است كه در مورد آنها بايد چنين گفت :\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nبعضى از كمالات است كه در همهء افراد بايد وجود داشته باشد ، مانند بينا بودن و چشم داشتن كه در هر فردى يك امر لازم و ضرورى است ، يا مقعر بودن كف پا كه يك امر نافعى است براى همهء افراد . ولى يكى چيزها هست كه اگر واجب يا نافع باشد براى جامعه نافع است ، بدين صورت كه بعضى از افرادش داشته باشند . علوم از اين قبيل است . براى جامعه ضرورى است كه حقوقدان داشته باشد ، ضرورى است كه فيلسوف داشته باشد . براى نوع انسان ضرورى است كه مهندس و شاعر داشته باشد ، هنرمند داشته باشد . آن وقت قهراً استعدادش هم در اقليت پيدا مىشود . و لهذا تقسيم استعداد هم مىشود : بعضى افراد هستند كه استعدادشان شعرى و هنرى است ، بعضى استعدادشان فلسفى است ، بعضى استعدادشان حقوقى است و بعضى جور ديگر .\r\nپس نبودن اينها نبودن كمال است ولى نه كمالى كه براى همهء افراد است ، بلكه براى افراد خاصى است كه استعداد آن را دارند و زيبايىاش را درك مىكنند ، و اكثريت آن افراد هم به آن مىرسند :\r\nو اعلم أن الشر الذى هو بمعنى العدم ، إما أن يكون شراً بحسب أمر واجب أو نافع قريب من الواجب ، و إما أن لايكون شراً بحسب ذلك ، بل شراً بحسب الأمر الذى هو ممكن فى الأقل . ولو وجد كان على سبيل ما هو فضل من الكمالات التى بعد الكمالات الثانية ، و لا مقتضى له من طباع الممكن هو فيه .\r\nو هذا القسم غير الذى نحن فيه ، و هو الذى استثنيناه ، هذا « 1 » . و ليس هو شراً بحسب النوع ، بل بحسب اعتبار زائد على واجب النوع كالجهل بالفلسفة أو بالهندسة أو غير ذلك ، فإن ذلك ليس شراً من جهة ما نحن ناس « 2 » ، بل هو شر بحسب كمال الإصلاح فى أن يعم ، و ستعرف أنه إنما يكون بالحقيقة شراً إذا اقتضاه شخص انسان ، أو شخص نفسه ، و إنما يقتضيه الشخص لا لأنه إنسان أو نفس ، بل لأنه قد ثبت عنده حسن ذلك و اشتاق إليه ، و استعد لذلك الاستعداد كما سنشرح لك بعد . و أما قبل ذلك فليس مما ينبعث الشىء إليه فى بقاء طبيعة النوع انبعاثه إلى الكمالات الثانية التى تتلوا\r\n\r\n\r\n\r\n\r\n","description":"","footnote":"\r\n( 1 ) . « هذا » در اينجا يعنى « خذ هذا المطلب » .\r\n( 2 ) . « ناس » در اينجا به معنى انسان است ، به معنى جامعه نيست .\r\n","page_name":" 528 ","page_number":528},
  {"content":"\r\n\r\nالكمالات الاوَل « 1 » ، فإذا لم يكن ، كان عدماً فى أمر ما يُقتضى فىالطباع .\r\nبعضى از كمالات است كه اگر وجود هم پيدا كند از قبيل فضل است ، نه كمالى كه ضرورت داشته باشد ؛ از چيزهايى نيست كه اگر امكان آن در ذاتى بود ، آن ذات اين امكان را بنا به مقتضاى [ خودش 
  ] داشته باشد . شيخ مىگويد اين همان قسمى است كه ما آن را استثنا كرديم . در چند سطر پيش گفت : « و ليس الشر الحقيقى يعم اكثر الاشخاص الا نوعاً من الشر » . مىگويد آن نوع از شرى كه استثنا كرديم همين است .\r\nاين شر از آن جهت كه ما انسان هستيم شر نيست .\r\nبعد مىگويد كه ما خواهيم گفت كه اين شر است وقتى كه اقتضايش در يك شخص انسان يا [ شخص 
  ] نفس انسان پيدا شود ؛ يعنى به حسب يك شخص معين كه استعدادش را دارد شر است ؛ و لذا افرادى كه [ استعداد 
  ] چيزى را دارند اگر به آن چيز نرسند مىگوييم واقعا حيف شد ، ولى افرادى كه استعدادش را ندارند ، ديگر حيف شدنى هم در كار نيست .\r\nسؤال : ملاك استعداد در اينجا چيست ؟ استاد : خود طبيعت است .\r\n- طبيعت انسانى ؟ ما مىگوييم انسان بايد كامل شود ، يعنى استعدادهايى كه دارد بايد بروز كند .\r\nاستاد : فرض اين است كه استعدادها در انسان اين‌گونه است ، يعنى اين خصوصيت در انسان هست كه ميان افرادش ، در عين داشتن يك سلسله استعدادهاى مشترك ، استعدادهاى ديگرى تقسيم شده است ، به حكم اينكه يك موجودى است كه بدنى دارد و زندگى اجتماعى دارد و بايد يك قسمت از نيازها به صورت تقسيم كار برآورده شود . به اين معنا اين استعدادها تقسيم شده . نه اينكه\r\n\r\n\r\n\r\n\r\n","description":"","footnote":"\r\n( 1 ) . [ در بعضى از نسخه‌ها « تتلو الكمال الأوّل » آمده ، ولى استاد « تتلوا الكمالات الاوَل » خوانده‌اند . 
  ]\r\n","page_name":" 529 ","page_number":529},
  {"content":"\r\n\r\nديگران به كلى محروم هستند ، بلكه به ديگرى بيش از افراد ديگر داده شده . اين بدان جهت است كه آن كمال بايد در جامعهء انسانى وجود پيدا كند ، و در اين تقسيم كار در اين افراد وجود پيدا مىكند .\r\n- در يك انسان همهء اين استعدادها هست ؟ استاد : در يك انسان كامل بله ، منتها بحث بر سر كمال انسان است . يك كمالهايى است كه كمالهاى ابزارى است نه كمالهاى انسانى . كمال ابزارى غير از كمال انسانى است . نامهء معروفى است كه محىالدين براى فخررازى نوشته . در آن نامه مىگويد علومى كه تو دارى همه علوم ابزارى است نه علوم انسانى . مىخواهد بگويد كه اين علوم كمال است ، ولى اين كمال يك وسيله‌اى است كه براى زندگى اينجا به درد مىخورد . مثلا فن معمارى و مهندسى يك كمال است ، ولى كمالى است كه تا وقتى انسان بخواهد در طبيعت باشد براى او لازم است ؛ وقتى از طبيعت بيرون برود ، اگر تا ابد هم بخواهد باقى باشد ، اين كمال ديگر براى او كمال نيست . آن شعر معروف مولوى شايد ترجمهء همين نامه باشد . مىگويد :\r\n خرده كارىهاى علم هندسه * يا نجوم و علم طب و فلسفه\r\nكه تعلق با همين دُنييستش * ره به هفتم آسمان بر نيستش \r\n اين همه علمِ بناى آخور است * كه عماد بودِ گاو و اشتر است \r\nدر آنچه كه كمال انسان بما هو انسان نيست البته همين جور است . اين كمالات از جنبهء مشتركاتِ همه نيست . به اعتبار استعداد خاصى كه يك شخص دارد و حسن آن كمال براى او ثابت شده بدان اشتياق پيدا كرده‌است . بنابراين از آن قبيل نيست كه طبيعت به طبع خودش به سوى آن تكاپو داشته باشد .\r\n\r\n","description":"","footnote":"","page_name":" 530 ","page_number":530},
  {"content":"\r\n\r\n\r\nعدم بعضى از كمالات ، شامل اكثر افراد يك نوع مىشود\r\nدر اين قسمتى كه اين جلسه مىخوانيم ، مطلب مهمى وجود ندارد كه نگفته باشيم ، از خارج متن توضيح داده‌ايم . ولى عبارتها فوق‌العاده مشوّش است . مشوّش بودن آن به اين نحو است كه اغلب از نظر دستورى ناقص است ؛ و اينها بيشتر حكايت مىكند از همان وضع املائى كه عبارتهايى [ توسط شيخ 
  ] املاء مىشده و افرادى مىنوشته‌اند . اين است كه آن نظم حسابى كه بايد داشته باشد ندارد . ولى از نظر مطلب اشكالى در آن نيست . حالا از دو سطر پيش شروع مىكنيم كه مطلب روشنتر باشد .\r\n\r\nشرح و توضيح متن\r\nو أما قبل ذلك فليس مما ينبعث الشىء اليه فى بقاء طبيعة النوع انبعاثه إلى الكمالات الثانية التى تتلوا الكمالات الاوَل ، فإذا لم يكن ، كان عدماً فى أمر ما يُقتضى فىالطباع « 1 » .\r\n\r\n\r\n\r\n\r\n","description":"","footnote":"\r\n( 1 ) . يا « فى أمر يُقتضى فىالطباع » .\r\n","page_name":" 531 ","page_number":531},
  {"content":"\r\n\r\n\r\nشرى كه شامل اكثريت افراد مىگردد مقتضاى طبيعت نوع نيست\r\nدر چند سطر پيش گفته شد كه اين شرور به حسب افراد و اشخاص است نه به حسب انواع ؛ و گفتيم كه به حسب افراد هم باز شر در اقليت است و خير در اكثريت ، الّا نوعى از شر كه شامل اكثريت مىشود نه اقليت . مثال زديم به جهل به فلسفه يا جهل به هندسه . علم به فلسفه و علم به هندسه كمال است و جهل به آنها فقدان آنهاست و شر است ، و اكثريت مردم واجد آن خير و كمال نيستند ، بلكه مبتلا به اين شرند ، يعنى جاهلند .\r\nشيخ مىگويد اين امور از امورى نيستند كه مقتضاى طبيعت نوع باشند . مقتضاى كمالات اوليه يا كمالات ثانيهء نوع نيست كه از مشتركات همهء افراد باشد . از استعدادهايى نيست كه در همهء افراد وجود دارد و همهء افراد به آن احتياج دارند كه براى همه واجب باشد يا نافع باشد ، نفعى قريب به حد وجوب ؛ اين جور نيست ، بلكه از براى يك افراد معين و محدود است ؛ يعنى يك افراد معين و محدودى در نوع انسان پيدا مىشوند كه اين استعداد در آنها بروز مىكند ، كه فقدان اين كمالات در آنها براى آنها شر و محروميت است . جلسهء قبل مطلب را به يك نحوى توضيح داديم كه حالا با يك بيان ديگرى باز عرض مىكنم : آن جلسه عرض كرديم كه يك چيزهايى هست كه براى همهء افراد لازم و ضرورى است ، يا نافع قريب به حد ضرورى است . اين امور استعدادشان در همهء افراد وجود دارد . فرض كنيد كه داشتن چشم براى همهء افراد لازم و ضرورى است .\r\nداشتن مقدارى از تفكر و تعقل در يك حد معين براى همهء افراد لازم و مفيد است .\r\nحالا اگر نگوييم واجب است ، مىگوييم لازم است در حدى كه قريب به حد وجوب است .\r\nاما اين كه فرد استعدادى داشته باشد و يك توانايى داشته باشد كه بتواند دقيق‌ترين مسائل رياضى يا فلسفى را حل كند ، از استعدادهايى است كه مىگوييم از مختصات نوابغ است . فقط كسانى كه نابغه هستند و يك وضع استثنائى دارند اينچنين هستند ؛ و اين يك مقدارش مربوط به جنبهء اجتماعى بودن انسان است .\r\n\r\nبعضى از تفاوت استعدادها براى تقسيم كار اجتماعى است\r\nزندگى اجتماعى انسان يك زندگى طبيعى است و خواه ناخواه مابه‌الاحتياج\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nنوع در ميان افراد تقسيم شده است . لهذا مى بينيد كه افراد انسان در استعدادها خيلى تفاوت دارند . هر گروه و دسته‌اى در يك امر خاصى استعداد دارد كه گروه و دستهء ديگر آن استعداد را ندارد . آنچه لازم و ضرورى است اين است كه در ميان همهء افراد جامعه چنين گروهى وجود داشته باشد . چنين نيست كه لازم باشد كه همهء افراد ، به طور كل استغراقى ، داراى اين مزيت باشند . مثل استعدادهاى ذوقى و هنرى و استعدادهاى علمى در رشته‌هاى خاص . مثلا بايد يك عده افراد باشند كه در رشتهء حقوق استعداد فوق‌العاده‌اى داشته باشند به طورى كه اگر استعداد اينها به فعليت نرسد واقعاً يك محروميتى براى اينها باشد . همانطور كه ما مىگوييم فلان بچه در فلان رشته فوق‌العاده استعداد داشت و حيف شد كه به آن نرسيد . اما اين را در مورد خودمان نمىگوييم كه حيف شديم ، چون ما استعداد آن را نداشتيم .\r\nپس اين [ گونه كمالات 
  ] را اگر ما نسبت به همهء افراد نوع حساب كنيم ، آنهايى كه ندارند اكثريت را تشكيل مىدهند ؛ اما اگر نسبت به آن اشخاصى كه آن استعداد خاص را دارند حساب كنيم ، آنهايى كه ندارند و محروم هستند اقليت را تشكيل مىدهند . حالا عبارتش كمىمشوّش است ، دقت كنيد :\r\nو أمّا قبل ذلك فليس مما ينبعث الشىء اليه فى بقاء طبيعة النوع انبعاثه إلى الكمالات الثانية التى تتلوا الكمالات الاوَل ، فإذا لم يكن ، كان عدماً فى أمر ما يُقتضى فىالطباع .\r\nمنظور اين است كه اين [ كمال 
  ] براى آن فردى كه استعدادش در او بروز كرده و به فعليت رسيده چنين است ، ولى قبل از آنكه خود او به آن آگاه شود ، از آن چيزها نبوده كه طبيعت به حسب ذات خودش به سوى آن تكاپو داشته باشد . مىخواهد بگويد كه تقريباً يك امر عَرَضى براى اين فرد است . « فاذا . . . » دنبالهء جملهء قبل است و « فاء » در اينجا به معنى « چه » است ، يامثل اينكه بخواهيم بگوييم « كه » يا « بحيثُ » :\r\nو اگر نبود ، عدم بود در امرى كه آن امر مقتضاى طبيعت بود ؛ يعنى اين جورنيست .\r\nپس نتيجهء بيانات اين است : « فالشر فى أشخاص الموجودات قليل » .\r\n[ پس شر در اشخاص موجودات قليل است . 
  ] اين ، مسألهء قلت و كثرت بود .\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nو مع ذلك فإن وجود الشر فى الأشياء ضرورة تابعة للحاجة إلى الخير ، فإن هذه العناصر لولم تكن بحيث تتضاد و تنفعل عن الغالب ، لم يكن أن تكون عنها هذه الا نواع الشريفة .\r\nگفتيم در اينجا چند مطلب است كه با يكديگر مخلوط شده و بايد مجزا كرد .\r\nيكى مسألهء اقليت و اكثريت بود كه گفتيم اگر شر را ما با خير در نظربگيريم ، يعنى شريت امورى را كه شر هستند با خيريت خود آنها در نظر بگيريم ، مىبينيم جانب خيريت بر جانب شريت مىچربد .\r\nمطلب ديگر مسألهء عدم انفكاك است ، يعنى تلازمى كه ميان خير و شر هست .\r\nتفكيك ميان آن دو جايز نيست و امكان ندارد ؛ يعنى چنين امكانى نيست كه بگوييم شرش را برمىداريم و جدا مىكنيم و خيرش را باقى مىگذاريم . اين شرور لازمهء آن خيرات است . اين خيرات و شرور لازم و ملزوم يكديگرند كه اگر بخواهد [ شئ 
  ] نباشد هيچكدام بايد نباشند ، و اگر بخواهد باشد هردو بايد باشند .\r\nگفتيم اصلا شر از اينجا پيدا مىشود كه ماده وجود دارد . چون ماده وجود دارد عناصر در يكديگر اثر مىگذارند . نتيجه اين مىشود كه يك عنصرى وعاملى سبب مىشود كه يك قابليتى از يك ماده‌اى سلب شود ، يا يك ماده‌اى آن فعليتى را كه دارد از دست بدهد . اين لازمهء تضاد عناصر است ؛ و به همين جهت است كه اينها غالب و مغلوب دارند و مغلوب از غالب متأثر مىشود . خلاصه اگر تأثير و تأثر را ازعالم بگيرند شرى در عالم نيست ، كه در اين صورت خيرى در عالم نيست .\r\nسؤال : فرموديد كه در نظام جزئى قابل انفكاك است . اين چگونه‌است كه در نظام جزئى اشكال ندارد ولى در نظام كلى اشكال دارد ؟ استاد : نه ، آن مطلبى را كه آن روز عرض كرديم داريد مىگوييد ؟ - بله .\r\nاستاد : مسألهء نظام جزئى و نظام كلى اين است كه يك وقت مىگوييم طبيعت\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nآتش فلان اثر و فلان خاصيت را دارد و اين در نظام كل بايد باشد ؛ يا طبيعت آب فلان خصلت را دارد ، و مانند آن .\r\nدر نظام جزئى ، گفتيم كه يك عمل غير طبيعى صورت مىگيرد ؛ يعنى يك رابطهء غير طبيعى ايجاد كردن كه آن رابطه مقتضاى اصل طبيعت نيست ولى انسان با يك نظام مصنوعى مىتواند رابطه‌اى در اينجا برقرار كند ، مثلًا جلو يك اثر را بگيرد .\r\nيك وقت هست كه مثلا مىگوييم آب باشد با طبيعت خودش ، حيوان هم باشد با طبيعت خودش ، و اين حيوان در آب بيفتد و تلف نشود . نه ، اين يك اصل كلى و تخلف‌ناپذير است .\r\nولى يك وقت مىآييم بدون اينكه در طبيعت كلى اثر بگذاريم ، از همان سنت و كليتى كه قابل تغيير نيست استفاده مىكنيم ، به حكم اينكه ما موجودى در داخل نظام هستيم و تأثيرات جزئى درداخل نظام مىكنيم ؛ يعنى بدون اينكه بخواهيم اين طبيعت يا آن طبيعت نباشد و يا باشد و اثر خودش را نداشته باشد ، مىآييم و مثلا سدى جلو آب مىبنديم . بعد از آن ، آب در جاى قبلى جريان پيدا نمىكند و حيواناتى كه در كنار رودخانه هستند ديگر در آب نمىافتند كه تلف بشوند . اين ، تصرف جزئى در نظام است .\r\nآنچه انسان مىكند مربوط به مسألهء « هست » ها و « بايد » هاست كه آن روز مطرح كرديم . آن به حسب امكانات انسان است ؛ يعنى انسان كه خودش جزئى از اين نظام كل است و وجودش در نظام كل بايد باشد ، امكاناتى برايش هست و مىتواند اين تصرفات جزئى را در عالم بكند . اينجاست كه براى انسان يك سلسله « بايد » ها در مقابل « هست » ها مطرح مىشود . « هست » ها يعنى همان مقتضاى اوليهء طبايع كليه .\r\n« بايد » ها يعنى تصرفات جزئى كه انسان در اين نظام كلى مىكند . البته خود تصرفات جزئى انسان به حسب طبيعت خودش در نظام كلى ، جزئى از نظام كلى است . چون اين كه انسان داراى چنين طبيعتى و داراى چنان قدرت و امكانى باشد ، مقتضاى طبيعت كلى است . ولى تصرفات انسان خود نوعى تصرف در نظام جزئى عالم است . آن « بايد » ها همه تصرف در نظام جزئى است و اين مانعى ندارد .\r\nيك وقت ما مىگوييم اين چيز شر است و آن را به خير تبديل كنيم . مثلا مقتضاى طبيعت انسان اين است كه نفس اماره‌اش چنين باشد و عقلش چنين ، و آن وقت انسان با قدرت و توانايى خودش عقل را بر نفس غلبه مىدهد ، كه از اين [ عمل 
  ]\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nنظام خير اخلاقى به‌وجود مىآيد ، يعنى يك « بايد » ى به‌وجود مىآيد در مقابل « هست » ها . اين ، تصرف در نظام جزئى است . همان « بايد » كه از آن « هست » هايى به‌وجود مىآيد ، خود آن باز به يك اعتبار جزء اين نظام كلى است . پس مسألهء نظام جزئى اين است كه انسان تصرفاتى در داخل نظام و با استفاده از نظام كلى مىكند ، ولى تصرفاتى كه انسان مىكند به نحو جزئى است .\r\nو لو لم تكن النار منها بحيث إذا تأدت بها المصادمات الواقعة فى مجرى الكل على الضرورة إلى ملاقاة رداء رجل شريف ، وجب احتراقه ، لم تكن النار منتفعاً بها النفع العام ، فوجب ضرورة أن يكون الخير الممكن فى هذه الأشياء إنما يكون خيراً بعد أن يمكن وقوع مثل هذا الشر عنه و معه ، فإفاضة الخير لاتوجب أن يترك الخير الغالب لشر يندر ، فيكون تركه شراً من ذلك الشر ، لأن عدم ما يمكن فى طباع المادة وجوده إذا كان عدمان شر من عدم واحد « 1 » ، و لهذا ما يؤثر العاقل الإحتراق بالنار به شرط أن يسلم منها حياً علىالموت بلا ألم .\r\nاينجا فقط جنبهء كلى مطلب را مىگويد : اگر آتش به حيثى نمىبود كه وقتى بر اثر علل اتفاقى رداى رجل شريف را ملاقات مىكند آن را بسوزاند و احراق كند ، اگر به\r\n\r\n\r\n\r\n\r\n","description":"","footnote":"\r\n( 1 ) . در مورد اين عبارت : « لأن عدم ما يمكن . . . شر من عدم واحد » ميان محشين اختلاف است كه چگونه آن را بخوانند . عبارت كمى مشوّش است . آنها عبارت را همان جور كه خوانديم خوانده‌اند ولى در توجيه عبارت جور ديگرى گفته‌اند . حالا ما اين جور معنى مىكنيم : عدم آن چيزى كه ممكن است در طباع ماده وجود پيدا كند ، يعنى شيئى در ماده ممكن الوجود باشد ، اگر عدم او دو عدم باشد ، شر است از عدمى كه عدم شئ واحد است . ما گفتيم كه شرور به اعدام برمىگردند . مىگويد اگر امر دائر شد ميان دو شر از يك طرف و يك شر از طرف ديگر ، كه يا بايد آن دو شر و دو عدم صورت بگيرد يا اين يك عدم ، آن وقت آن دو عدم ، شرِ از عدم واحد هستند . حالا يك اشكال لفظى دارد كه بايد « إذا كان عدمين » باشد نه « عدمان » . اين در كلمات امثال شيخ كه فارسى زبان هستند مانعى ندارد كه گاهى اين‌جور چيزها واقع شود .\r\nسؤال : در اين نسخهء دست ما « شراً » است .\r\nاستاد : نه ، « شراً » به هيچ شكلى جور نمىآيد . ما اينجا « لأنّ » داريم كه خبر آن بايد مرفوع باشد ، همان « شرٌ » است . خبر « كان » است كه بايد منصوب باشد كه « عدمين » بايد بخوانيم . اگر بخواهيم آن را « شراً » بخوانيم بايد خبر « كان » بگيريم و بگوييم : « إذا كان عدمان شراً » كه اين جور نمىآيد . به نظر من مطلب همان جور است كه گفتيم .\r\n","page_name":" 536 ","page_number":536},
  {"content":"\r\n\r\nاين حيث نمىبود ، قهراً آن نفع فراوان هم بر آن مترتب نمىشد ؛ يعنى اگر طبيعت آتش اين طبيعت نمىبود ، همان طورى كه اين كار را نمىكرد كارهاى مفيد را هم نمىكرد . پس در مواردى كه مقتضاى طبيعت كلى چنين است ، آن را به اين حساب ، شرى مىدانيم كه مصلحتش آن خيرهاى كلى در نظام عالم است .\r\nاغلب مردم به صورت نظام جزئى حساب مىكنند . مى گويند مثلا اين آتش آمد خانهء فلان‌كس را سوخت ؛ چه مصلحتى دركار بوده است ؟ مىخواهند مصلحت در خود اين باشد . ولى در اين حسابى كه ما داريم الآن بررسى مىكنيم ، مصلحت نظام كل مطرح است ؛ در حالى كه ما اين را به صورت يك عمل جزئى در نظر مىگيريم ، مثل كارى كه يك انسان مىكند كه عمل در نظام جزئى است . انسان مىآيد يك خانه‌اى را آتش مىزند . اين يك كار جزئى است . مىگوييم آقا در اين كار تو چه مصلحتى است ؟ ولى از اين جهت كه كار را به آتش نسبت مىدهيم مىتوانيم بپرسيم چرا آتش اين را مىسوزاند ؟ در اين مورد ، آن مصلحتى كه مترتب بر وجود آتش است ، مصلحت جزئى مربوط به انسان نيست . اين معنايش اين است : آيا آتش بايد باشد يا نباشد ؟ آتشى كه لازمهء ذاتش اين است كه اگر پنبه در ملاقات آن قرار بگيرد آن را محترق مىكند . براى آتش علىالسويه است كه اين ردا ، رداى رجل شريف باشد يا رداى رجل پليد . اين آتشى كه به اين حيث است ، اگر بخواهد به اين حيث نباشد به اين معنى است كه آتش نباشد . آتش هم اگر نباشد يعنى تمام منافعى كه از اين عنصر براى عالم هست ، هيچيك از آنها نباشد . پس مصلحت اين ، مصلحت كلى است نه مصلحت جزئى . اين خير آن وقت خير است كه اين شر هم برايش ممكن باشد ؛ يعنى اينها از يكديگر تفكيك پذير نيستند . چيزى كه وجودش مستلزم يك خير غالب است ، خيرى كه بر شرش غلبه دارد ، اگر ترك شود ، اين ترك ، شر است ، چون ترك شر قليلى كه ملازم با ترك خير كثير باشد ، خودش شر است . پس عدم آن چيزى كه در طباع ماده وجود دارد ، اگر آن عدم دو عدم باشد ، شر است از عدم واحد . به همين جهت هرگز آدم عاقل اختيار نمىكند محترق شدن به آتش را به شرط اينكه سالم از آن در بيايد . البته ممكن است كه [ « ما » در عبارت « و لهذا مايؤثر العاقل . . . » 
  ] « ما » ى زائده باشد كه خيلى اوقات بعد از « لهذا » « ما » ى زائده مىآيد . اگر زائده باشد معنى عبارت چنين مىشود : و به همين جهت است كه آدم عاقل اختيار مىكند احتراق با آتش را . اگر به يك كسى بگويند كه امر تو داير است ميان دو كار :\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nيكى اينكه به آتش محترق شوى ولى زنده بمانى ، ديگر اينكه بدون درد بميرى ، از ايندو كداميك را انتخاب مىكند ؟ آيا محترق شدن به آتش را با اينكه مقرون به درد است انتخاب مىكند يا مردن بدون درد را ؟ مثلا مىخواهند كسى را مجازات كنند ، مىگويند يكى از دو كار را انتخاب كن : يامردن بىدرد ، يا زنده ماندن با درد آتش سوزى . تو را آتش مىزنيم بدون اينكه بميرى . كداميك از اينها را انتخاب مىكند ؟ مى خواهد بگويد كه انسان وقتى امرش داير ميان دو شر باشد ، آن شرى را كه به نظرش اعظم است ترك مىكند و شرى را كه به نظرش كوچكتر است انتخاب مىكند .\r\nفلو تُرك هذا القبيل من الخير لكان يكون ذلك شراً فوق هذا الشر الكائن بإيجاده ، و كان فى مقتضى العقل المحيط بكيفية وجوب الترتيب فى نظام الخير أن يعقل استحقاق مثل هذا النمط من الأشياء وجوداً مجوزاً ما يقع معه من الشر ضرورة ، فوجب أن يفيض وجوده .\r\nاگر چنين موجوداتى كه منشأ خيراتند و در عين حال ملازم با شرند ترك شوند ، ترك اينها شرى است فوق آن شرى كه الآن از وجودشان پيدا مىشود . پس اگر حالا ما بياييم سراغ نظام كل كه در عقل كل ( يعنى عقل الهى ) نظام خير تعقل شده است ، مىبينيم كه چون نظام بأحسن مايمكن تعقل شده است ، به همان نحو هم وجود پيدا كرده است . پس لازمهء علم به نظام احسن اين است كه تعقل به وجود آن بشود نه تعقل به عدمش ، چون تعقل وجودش خير است نسبت به تعقل عدمش ، زيرا ثابت شد كه عدم آن شرِ از وجودش مىباشد . پس مقتضاى عقل بارىتعالى است كه استحقاق وجود اينها را تعقل كند ، آن وجودى كه مجَوَّز و ممكن است كه شرى هم توأم با آن باشد و اين شر لازمهء ضرورى آن است . پس واجب است چيزهايى كه ملازم با شر است وجود پيدا كند .\r\nفإن قال قائل : فقد كان جائزاً أن يوجد المدبر الأوّل خيراً محضاً مبرأ عن الشر ، فنقول : هذا لم يكن جائزاً فى مثل هذا النمط من الوجود ، و إن كان جائزاً من الوجود المطلق على أنّه ضرب من الوجود المطلق مبرأ ، ليس هذا\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nالضرب ، و ذلك مما قد فاض عن المدبر الأول ، و وجد فى الأمور العقليه و النفسية و السماوية .\r\n\r\nطرح يك اشكال و پاسخ آن\r\nممكن است كه مستشكل اشكال كند : اين چه حرفى است كه شما داريد مىزنيد ؟ اينكه شما آمده‌ايد شرور را اينچنين به دامن خيرات چسبانده‌ايد و مىگوييد اين شرور از اين خيرات قابل انفكاك نيستند ، آيا ممكن نبود براى مدبر اول و واجب تعالى كه عالمى را ايجاد كند كه در آن عالم هيچ شرى وجود نداشته باشد ، خير محض باشد ؟ شيخ مىگويد : چرا ، چنين چيزى ممكن بود ؛ نه تنها ممكن بود ، وجود هم دارد ، ولى آن ، نحوهء ديگرى از وجود است . بحث در اين است كه اين نحوه از وجود كه نامش طبيعت شده ، كه خيرش از شرش انفكاك ناپذير است ، [ مىتواند وجود نداشته باشد و به جاى آن عالمى كه خير محض باشد وجود داشته باشد ؟ 
  ] خلاصهء حرف شيخ اين است : شما مىگوييد چه مانعى داشت كه عالمى وجود داشته باشد كه در آن عالم شرى نباشد ؟ شيخ مىگويد عالمى كه در آن شرى وجود نداشته باشد يعنى عالمى كه در آن چيزى كه منبع و منشأ اين شرور است ، كه همان امكان اثرپذيرى است ، نباشد ، چون همهء شرور به اعدام و به اثرپذيرى عوامل در يكديگر بر مىگردد ، و به عبارت ديگر و از جنبهء ديگر به تضاد بر مىگردد . معناى اين حرف اين است كه عالمى وجود داشته باشد كه در آن عالم ماده‌اى كه اثرپذير باشد وجود نداشته باشد ؛ عالمى كه در آن ، عوامل متضاد روى يكديگر اثر مىگذارند و اين اثرِ آن را خنثى مىكند و آن اثر اين را ، اين آن را از غايتش قطع مىكند و آن اين را ، وجود نداشته باشد ؛ يعنى عالمى غير از طبيعت وجود داشته باشد . چنين عالمى هم كه وجود دارد . عوالم ما فوق طبيعت همان عوالمى است كه هم امكان وجود دارد و هم وجود دارد .\r\nيك وقت شما مىخواهيد بگوييد عالم طبيعت وجود پيدا نكند و فقط همان عوالم وجود داشته باشد . اين يك حرف است . يك وقت مىگوييد طبيعت باشد اما طبيعت هم به آن صورت باشد . اين محال است كه ماهيتى ماهيت ديگر باشد . اگر مىخواهيد طبيعت ماوراء طبيعت بشود ، ماوراء طبيعت وجود دارد .\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nپس بحث اين است : آيا بعد از آن عوالم ، امكان وجود عالم طبيعت هست ؟ يا امكان وجود عالمى كه در آن ماده و تضاد باشد نيست ؟ چنين امكانى هست به دليل وجودش . ادلُّ دليل بر امكان شئ وقوع آن است . حالا كه چنين عالمى وجود دارد ، بايد حساب كنيم كه چنين عالمى و چنين طبيعتى و چنين ماهياتى كه لازمهء ذاتشان ماده وشرور و تضادهاست ، آيا بايد وجود داشته باشد ؟ آيا افضل در نظام خير ، وجود آن است يا عدم آن ؟ همين بود كه اثبات كرديم .\r\nبه تعبير ديگر : اگر شما بخواهيد بگوييد عالم ديگرى غير از اين عالم وجود داشته باشد كه در آن عالم خير باشد و شر وجود نداشته باشد ، آن عالم كه وجود دارد . اگر مىگوييد آن عالم همين عالم باشد و درعين حال كه اين عالم است مع‌ذلك مشخصات ذاتى خودش و لوازم ذاتش يعنى تضاد و ماده داشتن را نداشته باشد ، اين محال است .\r\nسؤال : به نظر مىرسد كه ما همان اشكال اول را داريم كه عالم طبيعت نبايد وجود داشته باشد . اينكه مىفرماييد ادلُّ دليل بر امكان آن وجود آن است ، طبق اصولى كه خود شما قبول مىكنيد اين مسأله نبايد باشد . چون غير از اين عوالم مافوقى كه هستند ، حالا امر داير شده كه اين عالم طبيعت باشد يا عالمى كه در آن شر نباشد به جاى عالم طبيعت باشد .\r\nاستاد : طبيعت نمىتواند عالم بدون شرى باشد .\r\n- طبيعت ديگر نباشد ، به جاى آن يك عالم بدون شرى باشد .\r\nاستاد : به جاى اين نيست ، آن به جاى خودش است . ببينيد ! در نظام وجود و عوالم وجود ، هر كدام از آن عوالم در جاى خودش است . آنها از جاى خودشان تجافى نمىكنند . معنى ندارد كه اين به جاى آن باشد يا آن به جاى اين . آن در جاى خودش و در مرتبهء خودش است . بحث اين است كه امكان عالمى ديگر [ غير از عوالم ما فوق طبيعت 
  ] هست . امكانش را كه نمىشود نفى كرد . نمىشود گفت كه عالم ماده ممتنع الوجود است . اين كه گفتيم ادلُّ دليل بر امكان شئ وقوعش است ، براى\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nاين است كه مىخواهيم بگوييم راجع به امكانش نبايد بحث كنيم كه امكان دارد يا نه ، چون مسلما امكانش هست .\r\n- شايد بخواهند مسألهء شر را جور ديگر توجيه كنند . ما مىخواهيم ثابت كنيم كه شر به اعدام برمىگردد . اگر بخواهيم بر مبناى ثنويت صحبت كنيم چه مىشود ؟ استاد : آن مطلب گذشت . ما دومرتبه نمىخواهيم به آن برگرديم . آن ، اشكال ديگرى است . اشكال [ در 
  ] توجيه شر نيست كه بخواهند جور ديگر توجيه كنند .\r\nإن قال قائلٌ كه همهء حرفهاى شما را قبول كرديم ، آخر حرف شما به اينجا رسيده است كه همين شرور كه ماهيتشان عدمى است ، از خيرات غير قابل انفكاك هستند .\r\nچطور مىشود كه شرور از خيرات غير قابل انفكاك باشند ؟ آيا عالمى كه نور محض و خير محض باشد امكان ندارد ؟ خوب ، اين [ قائل 
  ] حق هم دارد كه چنين سؤالى بكند كه آيا عالمى كه خير محض و نور محض باشد ، عالمى كه در آن ظلمت نباشد ، عالمى كه در آن شر نباشد ، عالمى كه در آن تضاد نباشد ، عالمى كه حتى در آن حركت نباشد ، وجود ندارد ؟ چون حركت هم از نقص است . شئ اگر ناقص نباشد كه بخواهد به كمال برسد ، حركتى در آن نيست . شئ تا يك كمال ممكن نداشته باشد كه آن كمال ممكنِ خودش را فاقد است ، حركت در آن معنى ندارد . براى اين شخص عجيب مىآيد كه كسى بگويد چنين عالمى نباشد .\r\nشيخ مىگويد ما چنين حرفى نمىزنيم كه امكان عالمى كه خيرمحض و نور محض باشد و هيچ‌گونه تضادى در ميان عناصرش وجود نداشته باشد ، نيست . ما نمىگوييم چنين چيزى ممكن نيست ، چنين چيزى ممكن است ، واقع هم هست .\r\nولى حرف ما اين است كه علاوه بر آن عوالم يك چيز ديگر هم ممكن‌الوجود است و آن عالمى است كه در آن تضاد باشد ، ماده باشد ، عناصر به همين شكل باشند . اين هم ممكن‌الوجود است . اين ممكن الوجود امرش داير است بر اين كه نباشد يا باشد باهمهء اين لوازمش . مىخواهيم بگوييم آيانبودنش خير است و بودنش شر ؟ يا بودنش خير است و نبودنش شر ؟ پس اين ، سنخى عالم است و آن عوالم سنخى\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nديگرند .\r\nمستشكل مىگويد : عالمى كه خير محض و نور محض باشد جايز بود كه بارى تعالى آن را ايجاد كند .\r\nمىگوييم : چنين چيزى در طبيعت محال است و در غير طبيعت محال نيست .\r\nدربارهء اين عبارت « على أنه ضرب . . . » در حواشى ملا اولياء و ديگران حرفهايى زده شده كه درست نيست . اين عبارت به همان عبارت « هذا لم يكن جائزاً . . . »\r\nمىخورد . شيخ اوّل گفت : « هذا لم يكن جائزاً فى مثل هذا النمط من الوجود و ان كان جائزاً من الوجود المطلق » در نحوهء عالم طبيعت امكان عالمى كه خير محض باشد نيست ، ولى در غير اين نمط از وجود ممكن است . تا اينجا صحبت امكانش است .\r\nاين « على أنّه . . . » صحبت وقوعش رامطرح مىكند : نه تنها عالمى كه خير محض و نور محض باشد ممكن الوجود است ، بلكه وجود هم دارد ، عالمى كه مبرا از شر است . عالم عقول و نفوس و عالم افلاك - بنا بر عقيدهء اينها - عوالم مبرا از شرند . آن كه شما مىگوييد نوعى از وجود مطلق است كه مبرا از شر است ، غير از اين عالم است و آن چيزى است كه وجود هم دارد . پس اين « على أنه » مىخواهد بگويد كه آن نوع از وجود مطلق نه فقط جائزالوجود است ، واقع‌الوجود هم هست .\r\nو بقى هذا النمط فى الإمكان و لم يكن تُرِك إيجاده لأجل ما قد يخالطه من الشر الذى إذا لم يكن مبدؤه موجوداً اصلًا ، و ترك لئلايكون هذا الشركان ذلك شراً من أن يكون هو فكونه خير الشرين ، و لكان أيضاً يجب أن لاتوجد الأسباب الخيرية التى هى قبل هذه الأسباب التى تؤدى إلى الشر بالعرض ، فإن وجود تلك مستتبع لوجود هذه ، فكان فيه أعظم خلل فى نظام الخير الكلى ، بل و إن لم نلتفت إلى ذلك ، و قصرنا التفاتنا إلى ما ينقسم إليه الإمكان فى الوجود من أصناف الموجودات المختلفة فى احوالها ، فكان الوجود المبرأ من الشر قد حصل ، و بقى نمط من الوجود إنما يكون على هذه السبيل ، و لا كونه أعظم شراً من كونه ، فواجب أن يفيض وجوده من حيث يفيض عنه الوجود الذى هو اصوب ، و على النمط الذى قيل .\r\nاين نمط از وجود كه عالم طبيعت است در امكانش باقى است . بعد مىگويد « و لم\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nيكن » يعنى فرض اين است كه اين ممكن الوجود است و وجود پيدا نكرده است ؛ آن عوالم وجود پيدا كرده‌اند ولى اين عالم هنوز وجود پيدا نكرده است .\r\nحالا عبارت را اين جور بخوانيم : « و بقى هذا النمط فى الإمكان » اين مرحله از عالم وجود كه عالم طبيعت است در مرحلهء امكان باقى مانده . « و لم يكن تُرِك إيجاده لأجل ما قد يخالطه من الشر . . . » يعنى « ولمْ يَتْرُكْ إيجاده . . . » ترك نشد ايجاد طبيعت به اعتبار شرى كه با او مخالط است ، آن شرى كه اگر مبدئش كه خود طبيعت است موجود نبود و آن شر ترك مىشد براى اينكه شرى موجود نباشد ، ترك آن ، شرِ از وجودش بود . « لم يكن تُرِكَ » ، چرا ؟ براى اين جهت كه اگر ترك مىشد به خاطر اين شرِ مخلوط بود ، و اين شر مخلوط اگر مىخواست ترك شود بايد مبدئش وجود نداشته باشد ، و اگر مبدئش وجود نمىداشت ، آن وقت اين وجود نداشتن مبدأ ، شرِ از وجود خودش بود . حالا يك بار ديگر عبارت را مىخوانيم : « و لم يكن ترك إيجاده لأجل ما قد يخالطه من الشر » تا اينجا مطلب تمام مىشود : ايجادش رها نشد به خاطر شرى كه با او مخالط است ؛ كدام شر ؟ « الذى إذا . . . » . اين « إذا » شرط است و جواب آن « كان ذلك شراً من أن يكون هو » است :\r\nآنچنان شرى كه اگر مبدأ آن موجود نشود و ترك شود براى اينكه آن شر نباشد ، آن شر است از وجودش ، پس وجودش بهترين دو شر است . « و لكان ايضاً » . باز عطف به « كان ذلك شراً من أن يكون » است . مىگويد : يك وقت هست كه ما اجزاء عالم طبيعت را با خودشان قياس مىكنيم ، مىگوييم اين طبيعت خير است و در عين حال ملازم با شر است و اگر بخواهد اين شر نباشد ملازم است با عدم اصل طبيعت كه عدم طبيعت شرِ از اين شر است .\r\nاما يك وقت هست كه طبيعت را با علل ماقبل در نظر مىگيريم ، كه طبيعت لازمهء علل ماقبل است .\r\nبه عبارت ديگر : يك وقت طبيعت را به اعتبار اينكه ممكن‌الوجوداست در نظر مىگيريم ، و يك وقت به اعتبار اين كه لازمهء وجود عوالم ماقبل خودش است ، چون نسبت آن عوالم به طبيعت نسبت علل موجبه است به معلول . نبودن طبيعت مستلزم نبودن عوالم ماقبل خودش هم هست . پس اگر بخواهد اين شر قليل در طبيعت نباشد ، نه تنها مستلزم نبودن خيرات كثيرى است كه در خود طبيعت است ، بلكه مستلزم اين است كه عوالم ماقبل طبيعت هم كه علت ايجادى عالم طبيعت هستند ،\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nنباشند . پس قهراً موجب شر بسيار كثير در نظام خير مىشود .\r\nحالا رابطهء عالم طبيعت با عالم ماوراء طبيعت را در نظر نگيريم و بگوييم موجود دو قسم است : يكى موجودى كه مبراى از شر است ، ديگرموجودى كه مخالط با شر است . موجود مبراى از شر حاصل است . يك نوع از وجود باقى مانده كه همان عالم طبيعت است و وجودش به اين نحو است كه مخالط با شر است . عبارت « و على النمط الذى قيل » يعنى بر همان نمطى كه گفته شد ، افاضهء وجودى كه ملازم با شر است .\r\n« بل نقول من رأس : أن الشر يقال على وجوه » . شيخ مطلب را دومرتبه به شكل ديگرى از سر گرفته است و به صورت جامعترى بيان مىكند . قبلا به اين شكل گفتيم كه شر بر دو قسم است : يا عدمى است و يا وجودى است كه منشأ عدم است . اين يك نوع تقسيم است كه تقسيم درستى هم هست . حالا ممكن است مطلب را به گونه ديگرى كه تقسيم مفصلترى است بگوييم ، از نظر آنچه كه عرف آن را شر مىداند . بگوييم آن چيزهايى كه مردم شر مىدانند چهار قسم است . يكى بعضى از افعال انسان است كه آنها را شر مىدانند ، مثل ظلم و سرقت .\r\nديگر ، يك سلسله اخلاق است كه آنها را « شر » مىنامند ، مثل كبر و حسد و حقد .\r\nديگر آلام و غموم ، دردها و همّ و حزن هاست . شايد اين مهمترين چيزى است كه مردم آن را شر مىدانند . دردها و غصه‌ها و اندوهها .\r\nديگر ، فقدان كمالات است كه آنها را شر مىدانند .\r\nحالا شيخ آمده به اين شكل تقسيم‌بندى كرده و بعد روى اين اقسام همان جوابهايى را كه قبلا داده مىدهد . اول مىآيد سراغ آن افعال مذمومه . مىگويد اين افعال مذمومه مثل ظلم و سرقت كه ما آنها را شر مىدانيم ، بايد بگوييم كه از چه جهت شر است . ظلمى كه از ظالمى صادر مىشود ناشى از قوهء غضبيهء اوست . قوهء غضبيه همان قوه‌اى است كه غلبه را اقتضا مىكند . به تعبير ديگر همان قوهء برترىجويى و حس برترىجويى كه در انسان است . ظلم بد است ، ولى چرا بد است ؟ آيا ظلم در رابطه‌اش با علت خودش بد است ، يا در رابطه‌اش با غير علت خودش ؟ ظلم در رابطه‌اش با اشخاص ديگر بد است . ظلم از اين جهت بد است كه منشأ ضايع شدن حقوق يك عده افراد ديگر مىشود . اگر به فرض محال آنچه كه از ظالم صورت مىگيرد ، همه به همان نحو صورت بگيرد بدون آنكه بر مظلوم اثرى\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nداشته باشد ، اين ظلم ، بدى خود را از دست مىدهد . اين ، جنبهء اجتماعى قضيه است .\r\nپس ظلم بد است از جهت منشئيت آن براى فقداناتى كه در افراد ديگر [ پيدا 
  ] مىشود .\r\nاز جنبهء ديگر كه جنبهء اخلاقى و فردى است نگاه مىكنيم : انسان ، بالقوه كمالاتى دارد كه وقتى به آن كمالات مىرسد كه همهء قوا در حد اعتدال باشند ؛ يعنى انسان از نظر جهازات روحى درست مثل انسان از نظر جهازات بدنى است . در جهازات بدنى هيچ عضو زائد وجود ندارد ، نه دست زائد است ، نه پا ، نه روده و نه چشم ، ولى هر يك از اينها حد و اندازه‌اى دارد كه در خود طبيعت تعيين و تعبيه شده است . مثلا اين دست بايد وجود داشته باشد ، اما اگر اين دست بخواهد دو برابر اين اندازه كه هست باشد ، تعادل را به هم مىزند ؛ كما اينكه همين دست اگر بخواهد از اين اندازه كه هست كوچكتر باشد باز هم تعادل را به هم مىزند ؛ و همچنين اعضا و جوارح ديگر .\r\nهمين‌طور انسان به همهء قواى روحى خود نياز دارد ، به شهوت نياز دارد ، به غضب نياز دارد ، به همهء قواى ديگر نياز دارد ؛ همچنان كه يك سلسله نيازهاى ديگر روحى و معنوى دارد كه همه بايد باشد . عدالتى كه از جنبهء اخلاقى مىگويند ، همين تعادل و توازن روحى است و اين كه همهء قوا در حد اعتدال باشند . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ ادامه نوار در دست نيست ، اما خوشبختانه مطالب آخر اين جلسه در جلسهء بعد به تفصيل توضيح داده شده است . 
  ]\r\n","page_name":" 545 ","page_number":545},
  {"content":"\r\n\r\n\r\nشريت اخلاق و اعتقادات فاسده\r\nگفتيم كه شرور به‌معناى فقدانات و اعدام است . اما در ميان شرور امورى داريم كه وجودى هستند ولى اين امور از آن جهت شرند كه مستلزم امر عدمى هستند و موجب امر عدمى مىشوند . حتى شر بودن اخلاق فاسد و اعتقادات فاسد نيز به اين معنى نيست كه اينها امور عدمى هستند ؛ امورى وجودى هستند ولى به اعتبار اينكه منشأ يك سلسله اعدام هستند شر مىباشند . درست توجه بفرماييد : در شرورى كه خودشان عدمند ، اين جور گفتيم كه اينها بالذات شرند ولى بالعرض موجودند ؛ بالذات شرند و معدوم ، ولى بالعرض موجودند . چون بالذات معدومند و بالعرض موجود ، پس معناى مقدّر بودن اينها لامقدّر بودن ضدشان است ، لامقدّر بودن ملكهء اينهاست . پس اين جور مقدر بودن منتهى مىشود به لامقدر بودن آن ملكه‌ها .\r\n\r\nشر بالعرض مقضىّ بالذات است و شر بالذات مقضىّبالعرض\r\nنوع دوم شر ، موجود بالذات است نه بالعرض ، ولى شر بالعرض است . موجود بالذات است يعنى خودش واقعيت است . پس چرا شر بالعرض است ؟ چون خودش\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nبما هو هو شر نيست ، به اعتبار منشئيت آن براى يك عدم شر است و به اعتبار نسبتش با شئ ديگر شر است . وجود اضافىاش شر است ، نه وجود فى نفسه او ؛ و وجود اضافى يعنى وجود اعتبارى . به اعتبار نسبتش با شئ ديگر شر است ، نه خودش فى حد ذاته . پس اين مىشود موجود بالذات و شر بالعرض .\r\nدر موجود بالذات و شر بالعرض ما چه بايد بگوييم ؟ در اينجا نمىتوانيم بگوييم مقضىّ بالعرض است . قطعاً مقضىّ بالذات است . اگر معدوم بالذات و موجود بالعرض مىبود ، مقضىّ بالعرض مىشد . اما حالا كه موجود بالذات است و شر بالعرض ، قهراً مقضىّ بالذات هم هست . در اينجا چه مىگوييم ؟ در اينجا شرى است ولو شر بالعرض كه مقضىّ بالذات است .\r\nجوابش خيلى واضح است . در واقع دو جواب دارد . يك جوابش اين است : پس قبول مىكنيد كه [ اين نوع شر 
  ] خير بالذات است و شر بالعرض ، يعنى وجود او فىنفسه و لنفسه خير است ، و وجود او لغيره شر است . چيزى كه خير بالذات است ، ولو شر بالعرض هم باشد ، مقضىّ بالذات است . حالا اين مسأله در يك جاهايى مطرح مىشود كه قبول كردنش كمى مشكل مىشود ، كه عرض مىكنم .\r\nپس اگر يك شئ خير بالذات شد و شر بالعرض ، مقضىّ بالذات بودن آن مانعى ندارد و واقعا هم مقضىّ بالذات است . علاوه بر اين ، همين چيزهايى كه شر بالعرض‌اند ، گذشته از اينكه خير بالذات هستند و نفس خير بالذات بودن كافى است براى مقضىّ بالذات بودن ، قطع نظر از اين ، از لوازم خيرهايى هستند كه آن خيرها ديگر هيچ شر بالعرضى هم در آنها نيست ، يعنى لازمهء لاينفك خيرهاى بالذات هستند . وقتى كه لازمهء لاينفك شد ، امر داير است ميان اين كه آن خيرها افاده شوند و اين لوازم هم باشند ، يا اين لوازم نباشند به اين كه آن خيرها هم نباشند ؛ و گفتيم كه نبودن آن خيرها شر كثير است . پس امر داير مىشود ميان دو شر : نبودن اين شرى كه الآن هست ، كه اين مساوى با نبودن همهء آن خيرات است ، يا بودن اين شر كه مساوى است با بودن آن خيرات .\r\nپس امر داير است ميان اين كه آن خيرات نباشند تا اين شر نباشد ، كه در اين صورت از اين شر خلاص مىشويم و به شر بيشتر گرفتار مىشويم ، يا اين كه اين شر را انتخاب كنيم و آن شرِ بيشتر نباشد . در نظام احسن حتما انتخاب احسن بايد صورت بگيرد . انتخاب احسن قهراً اين است كه منع خير كثير به واسطهء شر قليل ،\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nخود شر كثير است ؛ و افاضهء خير كثير با اينكه ملازم شر قليل است ، خير است .\r\n\r\nتحليل شرورى كه موجب شقاوتند\r\nحالا به عنوان مثال اين مسأله را در مواردى پياده مىكنيم ، اين مواردى كه بيشتر در باب جبر و اختيار طرح مىشود . در باب آن چيزهايى كه موجب شقاوت انسان مىشود چه مىگوييم ؟ دربارهء موارد شقاوت اخروى و هميشگى مثل كفر و فسق و ملكات رذيله چه بايد بگوييم ؟ مواردى مثل كفر و فسق يعنى ملكات سوء اخلاقى كه همه‌اش به دو صنف برمىگردد : يكى افكار فاسد اعتقادى و افكار باطل كه قهراً فكر فاسد اعتقادى به معنى فكر پوچ است ، چون فاسد بودن فكر به دروغ بودن و به خلاف واقع بودن آن است . البته اين افكار فرق مىكنند . يك وقت انسان به يك مسائل مادون بشر اعتقاد خلاف واقع پيدا مىكند . مثلا من اعتقاد داشتم به اين كه زمين ساكن است ، اشتباه كرده بودم ، بعد معلوم شد كه زمين ساكن نيست و متحرك است . اما يك وقت در مسائلى است كه آن مسائل كمالات نظرى انسان است ، يعنى كمال بالقوهء انسان در اين است كه آن حقايق را كشف كند ؛ يعنى شناخت نظام كلى عالم ، كه در رأس آن شناخت حق ، شناخت خدا ، شناخت مبدأ و معاد قرار مىگيرد .\r\nاعتقاد فاسد ، به تعبير امروز يعنى يك شناسايى دربارهء جهان و هستى كه خلاف و معكوس آن هستى است ، يك جهان‌بينى معكوس و غلط ؛ يعنى انسان در ذهن خودش جهان را به گونه‌اى ببيند و بشناسد و معتقد باشد كه بر خلاف آن چيزى است كه جهان هست . نظام كلى جهان را بر خلاف آنچه كه هست بشناسد . به اين « اعتقاد فاسد » مىگوييم .\r\nديگرى اخلاق فاسد است ؛ يك سلسله ملكاتى در انسان كه وقتى با مقياسهاى اخلاقى كه در دست داريم سنجيده شوند آنها را « ملكات رذيله » مىگوييم ، كه قهراً در اينجا مسألهء معيار اخلاق مطرح مىشود كه اصلا معيار ملكات فاضله و ملكات رذيله چيست ؟ حالا ما فعلا بحث اخلاق را مطرح نمىكنيم ، چون خودش يك مسألهء خيلى مهمى است . حالا ما فرض را بر اين مىگذاريم كه يك معيار ثابتى در اخلاق هست ، كه حتماً هم بايد چنين چيزى باشد . فرض اين است كه اخلاق يك معيار معينى دارد . روى اين معيارها پاره‌اى از ملكات ، كمالات نفسانى و پاره‌اى از ملكات ، رذائل نفسانى هستند .\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nاين را به شكل ديگرى مىگوييم : اين ملكات بر مىگردند به استعدادهاى انسان .\r\nپاره‌اى ملكات است كه سبب تجلى شخصيت انسان مىشود ، سبب شكفتگى شخصيت واقعى انسان مىشود ؛ پاره‌اى از ملكات است كه سبب ناشكفتگى ، پژمردگى ، افسردگى و درهم كوبيدگى شخصيت انسان مىشود . دستهء اول را « ملكات فاضله » مىگوييم و دستهء دوم را « ملكات رذيله » .\r\nحقيقت اينها چيست ؟ اين رذائل از نوع شرهاى بالذات هستند و مقضىّ بالعرض‌اند ؟ كه مقضىّ بالعرض بودن به اين معنى است كه در واقع مقضى نيست ، بلكه لامقضى بودن نقطهء مقابل اينها را ما به مقضى بودن خود اينها تعبير مىكنيم . آيا از اين قبيل هستند ؟ يا از قبيل موجودات بالذاتى هستند كه شر بالعرض اند ، كه در اين صورت قهراً مقضىّ بالذات هم هستند . اينها شر قليلند ، شرهاى قليلى هستند نسبت به خيرهايى كه مترتب اينها مىشوند . نسبت به آنها قليل هستند .\r\nاگر شق اول را بگيريم معنايش اين است كه كفر عدم ايمان است ، و به عبارت ديگر بازگشت اعتقادات فاسده به عدم اعتقادات صحيحه است . اگر بگوييم كفر به معنى « بى ايمانى » مقضى است ، معنايش اين مىشود كه ايمان در اينجا مقضى نيست . از اين مقضى نبودن ايمان تعبير به « كفر » مىكنيم . مقضى نبودن ملكات فاضله را به مقضى بودن ملكات فاسده تعبير مىكنيم . آيا [ ملكات رذيله 
  ] از اين قبيل است ؟ آيا اگر اين‌جور بگوييم ، در تحليل نهايى مطلب درست است ؟ آيا آنچه را كه ما « كفر » مىگوييم يا « اخلاق فاسده » مىگوييم از قبيل فقر است ؟ از قبيل كورى است ؟ صرفاً اعدامى هستند كه در نقطهء مقابل اينها وجودات قرار دارند ؟ يا نه ، خود اينها هم نوعى از وجودات هستند ؟ اگر از قسم اول باشند ناچار بايد بگوييم كه از اعدام هستند . اگر از قسم دوم باشند بايد بگوييم كه امور وجودى هستند .\r\n\r\nبعضى از اعتقادات و اخلاق فاسده ، عدمى محض هستند\r\nواقع مطلب اين است كه ما نمىتوانيم اينها را « عدمى » بناميم ، چون « عدمى » ناميدن اختيارش دست ما نيست ؛ يعنى ما بايد تحليل كنيم و ببينيم كه آيا عدمى است يا نه ؟ ما دو نوع كفر و اخلاق فاسده داريم . يك نوع كفرى كه عدمى محض است ، يك نوع انحطاط اخلاقى كه عدمى محض است . اين از نوع اول است . ( البته خود شيخ مطلب را به اين تفصيل كه من دارم عرض مىكنم بحث نكرده است . ) آنها\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nكه عدمى محض هستند ، نه فقط اثر خير بر آنها بار نيست ، اثر سوء هم بر آنها بار نيست . مثلًا ما كافرى داريم كه فقط غير مؤمن است ، يعنى همين قدر كافر است كه مؤمن نيست ، مثل مردم قاصر . قاصرهايى كه دربارهء مسائل اساساً فكر نكرده‌اند و فكر نمىكنند ، نه اعتقاد مثبت صحيحى دارند و نه اعتقاد منفى بر ضد آن ، كافرند به معنى اينكه ايمان ندارند . به اين قاصرها مىگوييم « جاهل قاصر » . يا در اخلاق فاسد ، اينها يك مردم ساده و بسيطى هستند كه اگر ملكات فاضله ندارند ، ملكات رذيله از قبيل كبر وحسد و بخل و عقده و اينها را هم ندارند . اينها كسانى هستند كه اگر كمالات و موجبات سعادتى ندارند و اگر بالاى صفر نيستند ، زير صفر هم نيستند . ما اينها را در عدل الهى « بالاى صفر » و « زير صفر » اصطلاح كرديم . اگر بالاى صفر نرفته‌اند ، زير صفر هم نيامده‌اند .\r\nدر مورد اينها همان فرض اول درست است ، يعنى بايد بگوييم كه كفر اينها به اين معنى است كه ايمان درباره اينها مقضى نيست ، [ و اخلاق فاسدهء اينها به اين معنى است كه 
  ] اخلاق حسنه دربارهء اينها مقضى نشده است . اينها از نوع اول مىشوند .\r\n\r\nاعتقادات و اخلاق فاسدهء وجودى مقضى بالذات هستند\r\nولى همه از اين قبيل نيستند . آنهايى كه ما اصطلاحاً مىگوييم كه اهل عقوبت و اهل جهنم هستند ، اينها كافرهاى مقصرند ، يعنى افراد زير صفر هستند ، افرادى هستند كه نه تنها اعتقاد صحيح ندارند ، اعتقاد فاسد هم دارند ؛ يعنى يك نوع جهل مركب دارند . نه تنها ملكات صحيح و فاضله ندارند ، بلكه ملكات رذيله دارند . نه تنها ايمان ندارند ، عناد دارند . ماهيت ايمان تسليم و گرايش است ، تسليم به حق و حقيقت . اينها ضد آن را دارند ؛ يعنى يك حالت عناد و عصيان و سرپيچى نسبت به حق و حقيقت . اين را ما نمىتوانيم « امر عدمى » بناميم . قطعاً عدمى نيستند . حالا كه عدمى نيستند آيا مقضىّ بالذات هستند ؟\r\n\r\nكفر و اخلاق فاسده از لوازم نظام عالم مادى هستند\r\nشيخ مىگويد : بله ، مقضىّ بالذات هستند . چگونه اينها مقضىّ بالذات هستند ؟\r\nمىگويد : اگر مىگوييم اينها مقضىّ بالذات هستند به اين معناست كه وجود اينها از لوازم كلى نظام است . يا عالمى نبايد باشد ، يا اگر عالمى باشد از لوازم مجموع\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nبرخوردهاى علل و معلولاتى كه در اين عالم هست و لازمهء نظام ضرورى عالم وجود كفر هم هست ، وجود فسق هم هست ؛ يعنى لاينفك است . پس به اين معناست كه اينها مقضى به قضاى الهى هستند .\r\n\r\nتحليل اعتقادات و اخلاق فاسده‌اى كه بالذات مقضىّ قضاى الهى هستند\r\nالبته اين مقضى به قضاىالهى بودن ، به اين معنا نيست كه اين اشياء مستقيماً مقضى هستند ، همانطور كه در باب خيرات هم به همين صورت است . در باب قضا و قدر و در باب انسان و سرنوشت ، ما اين را توضيح داده‌ايم كه اينها در باب اين قضايا مقصودشان همين است ؛ يعنى نظام عالم نظام اسباب و مسبّبات است ، نظام علت و معلول است ، به اين معنا كه از ذات واجب‌الوجود صادر اول صادر مىشود ، و به وسيلهء او صادر دوم و به وسيلهء او صادر سوم ، و همين‌طور هر علتى معلول خود را به دنبال دارد . اين سلسلهء علل و معلولات ادامه دارد تا مىرسد به انسان و ارادهء انسان . انسان و اراده و اختيار انسان در همين نظام علت و معلول است . اين كه خود انسان علت باشد براى ايمان خود ، يا خودش علت باشد براى كفر خود ، اين با قضاىالهى منافات ندارد ، چون قضاى الهى به نظام تعلق گرفته ، نه اينكه مستقيماً و با ملغى كردن همهء علتها به ايمان اين شخص يا كفر آن شخص تعلق گرفته باشد ، همان‌طور كه مستقيماً به سفيدى اين يا به سياهى آن تعلق نمىگيرد . اراده به نظام تعلق مىگيرد ، اراده به كل تعلق مىگيرد . به يك تعبير ديگر « 1 » :\r\n\r\nعالم يك واحد تجزيه‌ناپذير است\r\nاگر بخواهيم نگاه ديگرى به اشياء كنيم ، اين‌جور است كه عالم يك واحدتجزيه‌ناپذير است . تمام عالم هستى يك واحد تجزيه‌ناپذير است . معنى « واحد تجزيه‌ناپذير » اين است كه اگر باشد ، همه بايد باشد ، و اگر نباشد ، هيچ نبايد باشد .\r\nباز به تعبير ديگر : در فلسفه‌هاى جديد يك حرفى مىزنند كه اين را در فلسفهء قديم به شكلى گفته‌اند و اينها به شكل ديگرى ، و مخصوصاً اين ديالكتيسين‌ها روى آن خيلى تكيه\r\n\r\n\r\n\r\n\r\n","description":"","footnote":"\r\n( 1 ) كه اين تعبير را در اين چاپ جديد عدل الهى آورده‌ايم . البته تعبيرش جديد است ، نه اينكه مطلبش جديد باشد .\r\n","page_name":" 551 ","page_number":551},
  {"content":"\r\n\r\nمىكنند . اينها اصلى را قائل هستند به نام « اصل تأثير متقابل در اشياء » ، به تعبير ديگر « اصل وابستگى اشياء به يكديگر » ، درمقابل « اصل گسستگى اشياء » . ما دوگونه جهان‌بينى مىتوانيم داشته باشيم : يك جهان‌بينى بر اصل گسستگى است ؛ يعنى من موجودى هستم براى خود ، شما موجودى هستيد براى خود ، آن ديگرى موجودى است براى خود . اگر من نبودم ، نبودنم به شما ارتباطى ندارد . اگر شما هم نبوديد و از همان اول از متن نظام حذف شده بوديد ، حذف شما به من ارتباط ندارد .\r\nشما براى خودتان مستقلًا قابل حذف هستيد و من براى خودم مستقلًا قابل حذف هستم . شما براى خودتان مستقلًا قابل وجود هستيد و من براى خودم مستقلًا قابل وجود هستم .\r\n\r\nاصل وابستگى همهء اشياء عالم به همديگر\r\nولى اصل وابستگى به اين معناست كه حذف هر جزء مساوى با حذف كل است .\r\nحذف كوچكترين جزء از اجزاء عالم مساوى است با حذف هر جزء ديگر و مساوى است با حذف كل عالم . اين يكى از دقيق‌ترين اصول فلسفى است .\r\nاين فرنگىماب‌ها اين حرف را اخيراً گفته‌اند ، كه حرف خوبى هم هست ، ولى مفهوم فلسفى آن را درست درك نكرده‌اند و به لوازم اين حرف درست توجه ندارند كه اين حرف به كجا منتهى مىشود . اگر متوجه لوازم اين حرف بشوند خواهند ديد كه تمام اشكالاتشان در اين جور مسائل از بين مىرود . معنى اين حرف اين است كه مجموع عالم يك واحد تجزيه ناپذير است . اين ، تفكر عاميانه است كه انسان خيال مىكند عالم به منزلهء تغار خميرگيرى آن نانواست كه از اين خميرها هر بار يك مقدار برمىدارد و پهن مىكند و به تنور مىزند ، هر كدام را كه دلش خواست برمىدارد و يا هر كدام را كه خواست دور مىاندازد ، هر تعداد كه دلش بخواهد به تنور مىزند و هر تعداد را كه نخواست پرت مىكند و دور مىاندازد . البته آن دور انداختن امر نسبى است ، يعنى به تنور نمىزند ، نه اينكه از عالم حذف كند . من براى خودم يك موجودى هستم ، شما هم براى خودتان يك موجودى هستيد . شما براى چه آفريده شده‌ايد ؟ خوب بود كه شما آفريده مىشديد ، خوب بود كه من آفريده نمىشدم ؛ شما كه عادل هستيد آفريده مىشديد ، نه من كه فاسق هستم . يك عادل آفريده شود ، چرا فاسق آفريده شود ؟\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nاين حساب كه ايندو به يكديگر مرتبط هستند و بودن اين و بودن آن به يكديگر مربوط است و عين يكديگر است ، نشان مىدهد كه اصل « يا همه يا هيچ » حكمفرماست ، يعنى چنين وابستگى ذاتى ميان اجزاء عالم برقرار است . اين را ديگر توجه ندارند . اين جهان مثل يك كارخانهء عظيم و بزرگ است ، با اين اختلاف كه در يك كارخانه رابطهء اجزاء با كار و شغلشان يك رابطهء ذاتى نيست ، بلكه قراردادى انسان است . مىشد كه مثلا اين چرخ را به صورت ديگرى بسازند و به اينجا بياورند و اين را به آنجا ببرند . در عالم اين جور نيست . هر جزئى در جاى خودش است .\r\nجايش هم براى خودش ذاتى اوست . پس امر داير است ميان اين كه هيچ نباشد ، يا اگر مىخواهد باشد همه با هم بايد باشند .\r\nحافظ بر خلاف آن‌طورى كه او را مىشناسند ، كه البته بايد بگويم كه هيچ او را نمىشناسند و شعرهايش را هيچ نمىفهمند ، مرد عالم و فاضلى بوده ؛ جزء تحصيلكرده‌هاى خيلى عالى بوده كه مطابق با اصول و تفسير و فلسفه و عرفان سخن مىگفته و در همهء اينها خيلى خوب وارد بوده است . نكته‌هاى عجيبى در شعر او هست . مىگويد : « در كارگاه هستى از كفر ناگزير است » .\r\nاين شعر همين حرف را مىگويد . نمىتواند اين عالم باشد و كفر نباشد . اگر بخواهد كفر نباشد بايد اين عالم نباشد ؛ يعنى اين اصل وابستگى اجزاء عالم با يكديگر را با اين تعبير ذكر كرده است . پس وقتى كه [ اين عالم 
  ] مقضى است ، چنين نيست كه اين شئ جداگانه مقضى باشد و آن شئ جداگانه .\r\n\r\nوابستگى اشياء در نظام طولى و عرضى به همديگر\r\nما از دو جهت اشتباه مىكنيم : يكى از اين جهت كه نظام طولى علت و معلول را نمىبينيم و خيال مىكنيم كه قضاى الهى بدون رابطهء علت و معلولى به اشياء تعلق مىگيرد . اين غلط است . قضاى الهى به هر چيزى كه تعلق بگيرد از راه علتش تعلق مىگيرد ؛ يعنى قضاى الهى جز وجود علت آن شئ معنايى نمىدهد . قضاى الهى به اين معناست كه علت آن شئ و علت علت آن شئ ادامه دارد تا به ذات واجب‌الوجود مىرسد . يعنى علم الهى و ارادهء الهى اقتضا كرده است كه معلول اول و معلول ثانى به نظام علت و معلول وجود داشته باشند . معناى قضاى الهى اين نيست كه اشياء و حوادث مستقيماً مورد تعلق قضاى الهى قرار مىگيرند . اين نكتهء اول را\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nمخصوصا بايد توجه داشت و درك كرد .\r\nغير از مسألهء رابطهء علت و معلولى اشياء با يكديگر كه يك رابطهء طولى است ، يك رابطهء عرضى هم ميان اجزاء عالم هست . ميان اجزاء عالم وابستگى عرضى هم هست . تمام اجزاء عالم حكم يك واحد صاحب اجزاء را دارد ، واحدى كه همهء اجزايش آنچنان به يكديگر وابسته هستند كه اگر باشد همه بايد باشند و اگر نباشد هيچكدام نبايد باشند .\r\n\r\nنظامِ به هم پيوسته و واحد عالم در تعابير قرآن و روايات\r\nهيچ كتابى مثل قرآن اين مطالب را با اين صراحت بيان نكرده است ؛ و كسى غير از قرآن هم جرأت نمىكرده اين حرف را بزند . يكى از دلائلى كه قرآن كتاب خداست و نه كتاب بشر ، اين است كه محال بود اصلا بشر جرأت كند توحيد افعالى را به اين صورت بيان نمايد . لهذا مفسر جرأت نمىكند اين مطلب را به همان شكلى كه قرآن فرموده بيان كند ، مجبور است آن را به گونه‌اى توجيه و تأويل كند . در مغز خود مفسر هم نمىگنجد . از مغز او بزرگتر است .\r\nقرآن در عين اين كه نظام اسباب و مسببات را قبول مىكند و اراده و اختيار بشر را ، مىپذيرد ، در كمال صراحت همه‌چيز را به قضا و قدر الهى مىداند . هيچ چيزى را از حيطهء قضا و قدر الهى خارج نمىكند . ولى وقتى متكلمين و مفسرين به اينجاها مىرسيدند ، درمىماندند . خيال مىكردند اين آيات قرآن به ظاهر با يكديگر تعارض دارد ، [ مىگفتند 
  ] بايد بعضى از اين آيات را قرينه براى بعضى ديگر قرار دهيم . اشاعره مىآمدند آيات اختيار را تأويل مىكردند به آياتى كه در قضا و قدر بود و خيال مىكردند آيات جبر است . معتزله ، برعكس آنها ، آيات اختيار را صريح مىدانستند و آيات قضا و قدر را كه به عقيدهء آنها دلالت بر جبر دارد تأويل به آيات اختيار مىكردند ؛ در صورتى كه نه اينها را بايد تأويل كرد و نه آنها را ، هر دو در جاى خودش درست است ، هر دو بايد همين جور باشد . اما چون اينها به عمق مطلب نمىرسيده‌اند [ دست به تأويل مىزده‌اند . 
  ]\r\nاخبار و احاديث هم همين طور است . در اخبارى كه از پيامبر اكرم صلّىالله عليه و إله رسيده و يا از حضرت اميرالمؤمنين عليه السلام در نهج‌البلاغه آمده ، در اين جور موارد تعبيراتى است كه گاهى مطلب - به اصطلاح - از جنبهء يل‌الربى گفته مىشود و گاهى\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nاز جنبهء يل الخلقى ؛ يعنى گاهى مطلب از آن جنبه‌اى كه به خدا ارتباط دارد بحث مىشود و گاهى از جنبه‌اى كه با علل نزديكش به خدا ارتباط دارد .\r\nدر آنجا كه از جنبهء علت دور آن يعنى خدا بحث شده اغلب اذهان ظرفيت قبولش را ندارند . مثل حديثى كه شيخ در اينجا نقل مىكند و مىگويد : قيل ( يعنى گفته‌شده ) : « خَلَقْتُ هؤُلاءِ لِلنّارِ وَ لا ابالى وَ خَلَقْتُ هؤُلاءِ لِلْجَنَّةِ وَ لا ابالى » و يا همان آيهء « لايُسْئَلُ عَمّا يَفْعَلُ وَ هُمْ يُسْئَلونَ » كه گفتيم راجع به آن خيلى بحث هست كه مقصود از آن چيست . حالا اين كه مىفرمايد : « خَلَقْتُ هؤُلاءِ . . . » جنبهء يل‌الربى قضيه را مىگويد ؛ يعنى آن كه به بهشت مىرود من او را خلق كردم و براى بهشت هم خلق كردم . به عبارت ديگر : اين نظام كلى نظامى است كه در اين نظام اين بايد خلق شود و به بهشت مىرود ، آن هم بايد خلق شود و به جهنم مىرود . معنايش اين است : ايمان اين را من خلق كردم ، كفر اين را هم من خلق كردم ، البته با توجه به همين معنا كه عرض كرديم ، با توجه به نظام طولى علت و معلول و با توجه به اصل تجزيه ناپذير بودن اجزاء عالم ؛ كه اين عبارةٌ أخرى از آن شعر است كه : « در كارگاه هستى از كفر ناگزير است » .\r\n« و لا ابالى » به اين معناست كه به هيچ كس هم اعتنا ندارم ، هر كه هر چه مىخواهد بگويد ؛ يعنى حقيقت ماوراى اين فكرهاى كوچك است كه در اين جور مسائل فكر مىكنند .\r\nيك حديثى هست كه هم اهل سنت و هم شيعه نقل كرده‌اند . شيعه يك جور نقل كرده و اهل سنت جور ديگر . حالا همهء داستان يادم نيست . ظاهراً يك وقتى حضرت رسول صلّىالله عليه و إله در بقيع نشسته بودند و مخصرة ( يعنى عصاى كوچكى ) در دستشان بود . مثل اينكه كسى مرده بود و مشغول تدفين او بودند .\r\nهمان‌طور كه نشسته بودند و اصحاب هم دور آن حضرت نشسته بودند ، حضرت با آن عصا روى زمين خط مىكشيدند ، بعد جمله‌هايى در زمينهء قضا و قدر الهى فرمودند كه قضا و قدر چگونه است و چگونه جريان دارد . در آخر اين تعبير را فرمود : « وَ كُلٌّ مُيَسَّرٌ لِما خُلِقَ لَهُ » هر كسى موفق است به همان چيزى كه براى آن چيز آفريده شده . اين از آن جمله‌هايى است كه خيلى زبانزد است و نقل مىشود . مثل شيخ و ملاصدرا و ديگران آن را به كار برده‌اند . ميرداماد خيلى همين جمله را به كار مىبرد . شيخ هم در اينجا همين جمله را كه از حضرت رسول صلّى اللّه عليه و إله\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nاست به كار برده ولى به شكل حديث نقل نكرده ، فقط گفته : « وقيل » يعنى گفته شده .\r\nولى اينها حديث است .\r\nخوب ، عجالتاً همين مقدار براى امروز بس است . بحث مهم ديگرى در اينجا نداريم .\r\n\r\nمتن\r\nبل نقول من رأس : إنّ الشر يقال على وجوه ، فيقال شرٌ للافعال المذمومة ، و يقال شر لمبادئها من الأخلاق ، و يقال شر للالام و الغموم و ما يشبهها ، و يقال شر لنقصان كلّ شىء عن كماله و فقدانه ما من شأنه أن يكون له . . .\r\n\r\n","description":"","footnote":"","page_name":" 556 ","page_number":556},
  {"content":"\r\n . \r\n","description":"","footnote":"","page_name":" 557 ","page_number":557},
  {"content":"\r\n . \r\n","description":"","footnote":"","page_name":" 558 ","page_number":558},
  {"content":"\r\n . \r\n","description":"","footnote":"","page_name":" 559 ","page_number":559},
  {"content":"\r\n . \r\n","description":"","footnote":"","page_name":" 560 ","page_number":560},
  {"content":"\r\n . \r\n","description":"","footnote":"","page_name":" 561 ","page_number":561},
  {"content":"\r\n . \r\n","description":"","footnote":"","page_name":" 562 ","page_number":562},
  {"content":"\r\n . \r\n","description":"","footnote":"","page_name":" 563 ","page_number":563},
  {"content":"\r\n . \r\n","description":"","footnote":"","page_name":" 564 ","page_number":564},
  {"content":"\r\n . \r\n","description":"","footnote":"","page_name":" 565 ","page_number":565},
  {"content":"\r\n . \r\n\r\n","description":"","footnote":"","page_name":" 566 ","page_number":566}
  ]