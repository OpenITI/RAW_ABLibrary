[
  {"content":"\r\n\r\nترجمه و شرح\r\nبداية الحكمة\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nفلسفه اسلامى : 10 ( فلسفه وعرفان : 19 )\r\nگروه مخاطب :\r\n- تخصصى ( طلاب ودانشجويان )\r\nشماره انتشار كتاب ( چاپ اول ) : 251\r\nمسلسل انتشار ( چاپ اول وباز چاپ ) : 4268\r\nكتاب هاى علامه طباطبائى / 24\r\nشيروانى ، على ، 1343 - شارح .\r\nترجمه و شرح بداية الحكمة علامه سيد محمد حسين طباطبائى / على شيروانى . - [ ويراست 2 
  ] . - قم : مؤسسه بوستان كتاب ( مركز چاپ و نشر دفتر تبليغات اسلامى حوزهء علميه قم ) ، 13 -\r\nج . - ( مؤسسه بوستان كتاب ؛ 251 . كتاب هاى علامه طباطبائى ؛ 24 . ( فلسفه وعرفان 19 . فلسفه اسلامى ؛ 10 ) .\r\n5700 تومان ( ج 2 . ) : ISBN 978 - 964 - 09 - 0396 - 4\r\n( دوره ) : ISBN 978 - 964 - 09 - 0394 - 0\r\nفهرست نويسى براساس اطلاعات فيپا .\r\nفهرست نويسى براساس جلد دوم : 1388 .\r\nص . ع . به انگليسى :\r\ndr . ali - ye shirvani bidayat ul - hikmah of allameh seyyed mohammad hoseyn - e tabatabai translation adn commentary\r\nكتاب نامه .\r\nچاپ يازدهم : 1388 .\r\n1 . طباطبائى ، محمد حسين ، 1281 - 1360 . بداية الحكمة - نقد و تفسير . 2 . فلسفهءاسلامى . الف . طباطبائى ، محمد حسين ، 1281 - 1360 ، بداية الحكمة - شرح . ب . دفتر تبليغات اسلامى حوزه علميه قم . مؤسسه بوستان كتاب . ج . عنوان . د . عنوان : بداية الحكمة .\r\nشرح .\r\n9 ش 403 ب / 1392 bbr\r\n1 / 189\r\n1388\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nترجمه و شرح\r\nبداية الحكمة\r\nعلامه سيد محمد حسين طباطبائى\r\nجلد دوم\r\nويرايش دوم\r\nدكتر على شيروانى\r\nبوستان كتاب\r\n1388\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nترجمه و شرح بداية الحكمة / ج 2\r\nنويسنده : دكتر على شيروانى\r\nناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزه علميه قم )\r\nچاپ وصحافى : چاپخانه مؤسسه بوستان كتاب * نوبت چاپ : يازدهم / 1388\r\nشمارگان : 2500 * بها : 5700 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nاطلاع از تازه هاى نشر از طريق پيام كوتاه ( sms ) با ارسال شماره همراه خود به 10002155 و يا ارسال درخواست به :\r\nپست الكترونيك مؤسسه : e - mail . info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : سيد رضا سجادى نژاد ، سرويراستار : : ابوالفضل طريقه دار * ويراستار :\r\nمحمد اسماعيل انصارى * چكيدهء عربى : سهيله خائفى * چكيدهء انگليسى : عبدالمجيد مطوريان * فيپا : مصطفى محفوظى * حروف نگار : حسين ملاگلى * مسئول واحد حروف نگارى ، اصلاحات حروف نگارى و صفحه آرا : احمد مؤتمنى * كارشناس نمونه خوانى : محمد جواد مصطفوى * نمونه خوانى : روح الله ماندگارى ، حسن حسنى ، محمدعلى حسينى ، محمد حسين مظفرى ، مهدى قربانى وسيدمحسن طاهرى * نظارت وكنترل آماده سازى : بيژن سهرابى * كنترل فنى صحفه آرايى : سيد رضا موسوى منش * كارشناس طراحى و گرافيك و طراح جلد : مسعود نجابتى * مدير توليد : عبدالهادى اشرفى * اداره آماده سازى : حميد رضا تيمورى * برنامه ريزى وكنترل توليد : امير حسين مقدم منش * اداره چاپخانه : مجيد مهدوى و ساير همكاران ليتوگرافى ، چاپ وصحافى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد دوم\r\nتقديم به : روان پاكِ پدرِ بزرگوارم ؛ روحش شاد و با صالحان محشور باد\r\nعلى شيروانى\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n . \r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n . \r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nبخش پنجم :\r\nماهيت و احكام آن\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\nالفصل الأوّل [ الماهية من حيث هى ليست الا هى\r\n
  ] الماهيّةُ - وهى ما يقالُ فى جوابِ ما هو - لمّا كانتْ تَقبلُ الاتصافَ بأَنّها موجودةٌ أو معدومةٌ ، أو واحدةٌ أو كثيرةٌ ، أو كليّةٌ أو فردٌ ، و كذا سائرُ الصفاتِ المتقابلةِ ، كانتْ فى حدِّ ذاتِها مسلوبةً عنها الصفاتُ المتقابلةُ .\r\nفالماهيّةُ من حيثُ هى ليستْ إلّاهى ، لا موجودةً ولا لا موجودةً ، ولا شيئاً آخرَ ؛ وهذا معنى قولِهِم : إِنَّ النقيضَيْنِ يرتفعانِ عن مرتبةِ الماهيّةِ ، يُريدونَ بِهِ : أنّ شيئاً من النقيضينِ غيرُ مأخوذٍ فى الماهيّةِ ، وإنْ كانتْ فى الواقِعِ غيرَ خاليةٍ عن أحدِهِما بالضرورةِ .\r\nفماهيّةُ الانسانِ - وهى الحيوانُ الناطقُ - مثلًا وإنْ كانتْ إمّا موجودةً وإمّا معدومةً ، لايجتمعانِ ولا يرتفعانِ ؛ لكن شيئاً من الموجودِ والعدمِ غيرُ مأخوذٍ فيها ، فللانسانِ معنىً ، ولكلٍّ من الوجودِ والعدمِ معنىً آخرُ ؛ و كذا الصفاتُ العارضةُ ، حتّى عوارضِ الماهيّةِ ، فلماهيّةِ الانسانِ مثلًا معنىً ، وللامكانِ العارضِ لها معنىً آخرُ وللاربعةِ ، مثلًا معنىً ، وللزوجيّةِ العارضةِ لها معنىً آخرُ .\r\nومُحصَّلُ القولِ : أنّ الماهيّةَ يُحملُ عليها بالحملِ الأوّلىِّ نفسُها ، ويُسلبُ عنها بِحسبِ هذا الحملِ ما وراءَ ذلك .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nترجمه :\r\nماهيت ( آن‌چه در پاسخ سؤال از چيستىِ اشيا گفته مىشود ) مىتواند موجود يا معدوم باشد ، واحد يا كثير باشد و كلى يا فرد باشد « 1 » و به‌طور كلى قابليت اتصاف به صفاتى را كه مقابل هم‌اند [ و در موضوع واحد جمع نمىشوند 
  ] دارد و اين خود دليل بر آن است كه [ هيچ يك از اين صفات متقابل « 2 » ، در مرتبهء ذات ماهيت اخذ نشده است ؛ به ديگر سخن : 
  ] اين صفاتِ متقابل از مرتبهء ذات ماهيت سلب و نفى مىشوند .\r\nبنابراين ، ماهيت از آن جهت كه ماهيت است ، چيزى جز خودش نيست ؛ نه موجود است و نه غير موجود و نه هيچ چيز ديگر . و همين است معناى اين سخن فلاسفه كه : « دو نقيض [ مانند وجود و عدم 
  ] از مرتبهء ماهيت رفع و سلب مىشود » . مقصود ايشان از اين عبارت آن است كه : هيچ يك از دو نقيض ، در خود ماهيت اخذ نشده است ؛ اگر چه ماهيت در واقع لزوماً به يكى از دو نقيض متصف مىباشد .\r\nبه عنوان مثال ، ماهيت انسان - كه همان حيوان ناطق است - يا موجود است و يا معدوم [ و اين يك گزارهء منفصلهء حقيقى است ؛ يعنى ماهيت انسان 
  ] نه مىتواند هم موجود باشد و هم معدوم و نه مىتواند نه موجود باشد و نه معدوم ، اما هيچ يك از وجود و عدم در آن ماهيت مأخوذ نيست [ و جزء آن ماهيت به شمار نمىرود 
  ] چه انسان معنايى دارد و هر يك از وجود و عدم معناى ديگرى . صفاتى كه عارض بر ماهيت مىگردند نيز اين گونه‌اند ، حتى آن دسته از صفات كه بر خود ماهيت عارض مىشود [ و لذا اختصاص به\r\n\r\n\r\n","description":"","footnote":"\r\n( 1 ) . مثلًا ماهيت انسان موجود است و ماهيت سيمرغ معدوم ؛ ماهيت شمس واحد است و ماهيت انسان كثير - از باب‌وجود كلى طبيعى در افرادش - و نيز ماهيت مطلق انسان كلى است و ماهيت انسان به شرط انضمامش به خصوصيات زيد ، فرد مىباشد\r\n( 2 ) . مقصود از تقابل ، معناى لغوى آن است ، نه معناى اصطلاحى ، زيرا چنان‌كه در فصل دهم از بخش هشتم خواهدآمد مؤلف ، واحد و كثير را متقابل ( به معناى اصطلاحى آن ) نمىداند\r\n","page_name":" 24 ","page_number":24},
  {"content":"\r\n\r\nوجود خارجىِ ماهيت و يا وجود ذهنىِ ماهيت ندارد ، بلكه ماهيت خواه در خارج موجود باشد و خواه در ذهن موجود باشد بدان‌هامتصف مىگردد . 
  ] مثلًا ماهيت انسان يك معنا دارد و امكان كه عارض « 1 » بر آن مىباشد معناى ديگرى ؛ هم‌چنين « چهار » يك معنا دارد و زوجيت كه عارض بر آن مىشود ، معناى ديگرى دارد .\r\nخلاصهء سخن آن‌كه : به حمل اولى ، تنها ماهيت بر خودش حمل مىگردد و در اين حمل ، هر چيز ديگرى كه بيرون از ماهيت باشد [ و جنس و فصل ماهيت به شمار نيايد 
  ] از آن سلب مىشود .\r\nشرح و تفسير\r\n\r\nتعريف ماهيت\r\nچنان‌كه در بحث‌هاى گذشته بيان شد ، واژهء « ماهيت » مصدرى جعلى است كه از « ماهو » گرفته شده و در اصل « ماهويت » بود كه پس از مخفف شدن به صورت « ماهيت » درآمده و مرادف فارسىِ آن ، چيستى است . مفاهيم ماهوى امورى هستند كه ذات و ذاتيات مصاديق خود را منعكس مىكنند و نشان مىدهند كه اشياى خارجى « چه چيزى » هستند . از اين رو ، اگر به شىء خاصى اشاره كرده و بپرسيد كه « اين چيست ؟ » آن‌چه در پاسخِ صحيحِ اين پرسش آورده مىشود ، ماهيت آن شىء را تشكيل مىدهد . پس ماهيت همان چيزى است كه در پاسخ از سؤال « اين چيست ؟ » بيان مىشود و از اين‌رو ، مؤلف در تعريف ماهيت مىگويد : « الماهية مايقال فى جواب ماهو ؟ » .\r\nالبته ماهيت معناى ديگرى نيز دارد كه از معناى ياد شده عام‌تر است . در اين معنا ماهيت عبارت است از هويت و حقيقت شىء . آن‌جا كه گفته مىشود : « الماهية مابه الشىء هو هو » مقصود بيان معناى دوم و عام ماهيت است .\r\n\r\n\r\n","description":"","footnote":"\r\n( 1 ) . عوارض بر دو قسم است : الف ) عوارض ماهيت ؛ يعنى عوارضى كه بر ماهيت ، از آن جهت كه ماهيت است ، عارض مىشود . ب ) عوارض وجود ؛ يعنى عوارضى كه بر ماهيت به لحاظ وجودش عارض مىگردد\r\n","page_name":" 25 ","page_number":25},
  {"content":"\r\n\r\nماهيت به معناى اول ، تنها شامل ممكنات مىگردد ، اما به معناى دومش واجب تعالى رانيز شامل مىگردد . چه ، واجب تعالى « چيستى » ندارد ، اما « هويت » دارد .\r\nوجود و امور ملحق به آن نيز « چيستى » ندارند ، اما « هويت » دارند ؛ به ديگر سخن :\r\nماهيت به معناى دوم همان خود شىء است و لذا هر چه به نحوى بهره‌اى از شيئيت داشته باشد ، ماهيت - به معناى دوم - نيز دارد .\r\n\r\nآيا بحث از ماهيت مسأله‌اى فلسفى است ؟\r\nهمان‌گونه كه از عنوان اين بخش پيداست ، مباحث آن در بارهء « ماهيت » است .\r\nبحث از « ماهيت » در واقع بحث از يكى از احوال و احكام كلى موجود است و لذا مىتوان آن را جزء فلسفه دانست . توضيح اين‌كه : جامعِ مشترك ميان مسائل فلسفى آن است كه همهء آنها احكام موجود - از آن جهت كه موجود است - مىباشد ؛ يعنى احكامى است كه به تعين و شكل و قالب خاصى از موجودات اختصاص ندارد ، بلكه حكم موجوديت موجود است ؛ به همين دليل اين احكام كليت خاصى داشته و انواع موجودات را در برمىگيرد . يكى از احكام موجود - از آن جهت كه موجود است - آن است كه « موجود يا داراى حدّ ( / چيستى و ماهيت ) است و يا حدّ ندارد . » اين قضيه مرددة المحمول است ، كه طرفين آن شامل همهء موجودات مىشود و در جاى خود بيان شده است كه برخى از قضاياى فلسفى از اين قبيل‌اند . « 1 »\r\nبه ديگر سخن : همان‌گونه كه يكى از تقسيمات موجود آن است كه : « يا علت است و يا معلول : و به همين دليل احكام علت و معلول ، از مسائل فلسفى به شمار مىآيد ، يكى از تقسيمات موجود آن است كه « يا ماهيت دارد و يا ماهيت ندارد » . از همين رو بحث از ماهيت و احكام آن ، يك بحث فلسفى مىباشد .\r\n\r\n\r\n","description":"","footnote":"\r\n( 1 ) . ر . ك : على شيروانى ، شرح نهاية الحكمه ج 1 ، ص 32 و 33 و نيز ص 35 و 36\r\n","page_name":" 26 ","page_number":26},
  {"content":"\r\n\r\nالبته بايد دانست كه بحث از احكام و احوال يك ماهيت خاص ، مانند ماهيت انسان ، هرگز بحث فلسفى نيست ، زيرا چنين بحثى ، در مورد احكامى است كه مربوط به تعيّن و قالب خاصى از موجودات است . بحث‌هايى را مىتوان فلسفى به شمار آورد كه در آن از « مطلق ماهيت » گفت و گو مىشود ؛ مانند اين بحث كه : « الماهية من حيث هى ليست الّا هى » .\r\n\r\nتوضيحى در بارهء مفاد قاعدهء « الماهية من حيث هى ليست الّا هى »\r\nمفاد قاعدهء فوق آن است كه : ماهيتْ خودش خودش است و از آن جهت كه خودش خودش است جز خودش چيز ديگرى نيست . به تعبير دقيق‌تر : ماهيت در مرتبهء ذاتش جز ذاتش چيز ديگرى نيست و هر امر بيرون از ذات ماهيت ، از مرتبهء ذات ماهيت سلب مىگردد .\r\nمثلًا « انسان » در مرتبهء ذاتش فقط انسان است و از اين جهت و در اين مرتبه ، هيچ چيزى جز انسان و آن‌چه قوام انسان به آن است ( جنس و فصل انسان ) بر آن قابل حمل نيست . انسان در اين مرتبه ، نه موجود است و نه معدوم ، زيرا وجود و عدم نه جنس انسان است و نه فصل او ؛ نه جزء انسان است و نه عين ، هم‌چنين نه واحد است و نه كثير ، زيرا هيچ يك از وحدت و كثرت جزء ماهيت انسان و يا عين ماهيت انسان نيست .\r\nبه ديگر سخن : اگر انسان از آن جهت كه انسان است ، موجود باشد ، بدان معنا است كه حيثيت انسانيت همان حيثيت موجوديت است و انسان در حقيقت همان وجود و هستى است و اين كذب محض است ، زيرا در اين صورت حمل عدم بر انسان محال خواهد بود . ممكن است انسان هزاران حكم داشته باشد : انسان موجود است ؛ انسان خندان است ؛ مذكر يا مؤنث است ؛ سفيد يا غير سفيد است ؛ و . . . . اينها همه احكامى است كه انسان آنها را دارد ، اما حيثيت هيچ‌يك از اين محمولات حيثيت انسان نيست ،\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبلكه امورى است بيرون از ذات انسان كه انسان به آنها متصف مىگردد و لذا انسان مىتواند انسان باشد و هيچ يك از اين احكام را نداشته باشد . مقوّم انسان همان ذات انسان است كه از جنس و فصل آن تشكيل مىشود .\r\nحاصل آن‌كه : از قضيهء : « الماهية من حيث هى ليست الّا هى » دو قضيه به دست مىآيد :\r\n1 - ماهيت در مرتبهء ذاتش ، خودش است ؛ مثلًا انسان در مرتبهء ذاتش انسان است .\r\n2 - امور بيرون از ماهيت ، از مرتبهء ماهيت سلب مىشود ؛ مثلًا انسان از آن جهت كه انسان است ، موجود نيست و معدوم هم نيست .\r\nچنان‌كه مؤلف در پايان اين فصل بيان كرده ، بازگشت قضيهء نخست به آن است كه ماهيت به حمل اولى بر خودش حمل مىشود و بازگشت قضيهء دوم به آن است كه امور بيرون از ماهيت به حمل اولى بر ماهيت حمل نمىشود ، اگر چه به حمل شايع قابل حمل بر آن باشد .\r\n\r\nاثبات قاعدهء « الماهية من حيث هى ليست الّا هى »\r\nاز توضيحات فوق دانسته مىشود كه قضيهء : « الماهية من حيث هى ليست الّا هى » بديهى است و تصور صحيح آن ، تصديق به آن را در پى خواهد داشت . اما با اين همه ، مؤلف قدس سره براى اثبات اين قاعده ، دليلى نيز اقامه كرده‌اند : ماهيت مىتواند متصف به صفات متقابل شود ؛ مانند وجود و عدم وجود ، وحدت و كثرت و غير آن و اين نشان مىدهد كه هر يك از اين صفات متقابل ، بيرون از مرتبهء ماهيت بوده و در خود ماهيت اخذ نشده است ، زيرا اگر مثلًا هم وجود و هم عدم در ماهيت انسان مأخود بود ، اجتماع نقيضين لازم مىآمد و اگر فقط وجود مأخوذ بود ، اتصاف انسان به عدم محال مىبود ، در حالى كه معدوم بودن انسان امرى ممكن و شدنى است . هم‌چنين اگر عدم در ماهيت انسان اخذ مىشد ، موجود بودن انسان محال مىبود ، در حالى كه موجود\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nبودن انسان امرى ممكن است .\r\nاستدلال فوق را مىتوان به اين صورت تنظيم كرد .\r\n\r\nمقدمهء اول :\r\nاگر چيزى بر ماهيت ، در مرتبهء ذات آن ماهيت حمل شود ، هرگز مقابل آن صفت ، بر آن ماهيت حمل نخواهد شد . ( زيرا لازمه‌اش اجتماع متقابلين خواهد بود . )\r\n\r\nمقدمهء دوم :\r\nامورى مانند ، وحدت ، كليت و مانند آن ، به گونه‌اى است كه هم خودش مىتواند بر ماهيت حمل شود و هم صفتى كه در مقابل آن قرار دارد .\r\nبنابر اين ، هيچ يك از اين امور در مرتبهء ذات ماهيت مأخوذ نيست و ماهيت در مرتبهء ذاتش نه موجود است و نه معدوم ، نه واحد است و نه كثير .\r\nگفتنى است كه اين استدلال نمىتواند تمام مدعا را ثابت كند ، زيرا مقدمهء دوم آن در مورد عوارضى كه لازمهء ذات ماهيت است ، صادق نمىباشد . چه ماهيت هرگز نمىتواند به صفتى كه مقابل لازم ذاتى آن است ، متصف گردد ؛ مثلًا عدد چهار هرگز نمىتواند متصف به فرديت شود ، در حالى كه مؤلف ، قاعدهء ياد شده را به اين دسته از صفات نيز تعميم مىدهد ؛ آن‌جا كه مىگويد : « و هم‌چنين است صفاتى كه عارض بر ماهيت مىشود ، حتى آن دسته از صفاتى كه عارض بر خود ماهيت مىشود . » در هر حال - چنان‌كه يادآور شديم - قاعدهء مورد بحث اساساً نياز به استدلال ندارد و تصورش براى تصديق به آن كفايت مىكند .\r\n\r\nمعناى ارتفاع نقيضين از مرتبهء ماهيت\r\nگاهى اين تعبير در كلمات حكما مشاهده مىشود كه : نقيضين « 1 » هر دو از مرتبهء\r\n\r\n\r\n","description":"","footnote":"\r\n( 1 ) . البته اين سخن در غير از اجزاى حدّى ماهيت صادق است ، اما در مورد دو نقيضى كه يكى از آنها جنس و يافصل ماهيت است ، مسلماً اين سخن صادق نيست\r\n","page_name":" 29 ","page_number":29},
  {"content":"\r\n\r\nماهيت سلب مىشود و ارتفاع نقيضين از مرتبهء ماهيت جايز است و محذورى ندارد » .\r\nاين تعبير ممكن است اين سؤال را به دنبال داشته باشد كه چگونه ارتفاع نقيضين از مرتبهء ماهيت مىتواند جايز باشد ، با آن‌كه استحالهء ارتفاع نقيضين ، قانونى عقلى است و كليت آن به هيچ وجه قابل تخصيص نيست و به‌طور كلى ، احكام عقلى تخصيص‌بردار نيست : « عقليةُ الاحكام لا تُخَصَّص » .\r\nمؤلف در پاسخ به اين اشكال مىگويد : مقصود از تعبير فوق آن است كه هيچ يك از دو نقيض در ماهيت مأخوذ نيست ، و جنس و يا فصل ماهيت را تشكيل نمىدهد ، مثلًا وقتى گفته مىشود : « هم وجود و هم عدم از مرتبهء ماهيت انسان مرتفع مىباشند مقصود آن است كه : « انسان از آن جهت كه انسان است ، نه موجود است و نه معدوم » ؛ يعنى حيثيت انسان ، حيثيت وجود و يا عدم وجود نيست و وجود و يا عدم ، ذات و يا ذاتيات انسان را تشكيل نمىدهد . به ديگر سخن : وجود و يا عدم به حمل اوّلى بر انسان حمل نمىشود ، اگر چه به حمل شايع قطعاً انسان يا موجود است و يا معدوم .\r\nاين سخن در مورد همهء نقيض‌ها - جز آن‌جا كه يكى از دو نقيض ، جزء حدّى ماهيت را تشكيل مىدهد - صادق است . اگر سؤال شود : انسان از آن جهت كه انسان است ، خندان است يا نه ؟ عالم است يا نه ؟ مذكر است يا نه ؟ سفيد است يا نه ؟ در همهء اين موارد پاسخ آن است كه انسان ، از آن جهت كه انسان است ، نه خندان است و نه غير خندان ، نه عالم است و نه غير عالم ، نه مذكر است و نه غير مذكر ، نه سفيد است و نه غير سفيد . يعنى ، حيثيت هيچ يك از امور ياد شده حيثيت انسان نيست و هيچ‌يك از اين امور به حمل اولى بر انسان حمل نمىشود ، اگر چه در واقع و به حسب حمل شايع ، قطعاً يكى از دو نقيض بر انسان حمل مىشود .\r\n\r\nچند نكته\r\n1 - قاعدهء مورد بحث ، اختصاص به ماهيت ندارد ، بلكه همهء مفاهيم را در بر\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nمىگيرد ؛ يعنى همان‌گونه كه انسان - از جهت انسان بودن - نه موجود است و نه معدوم ؛ وجود نيز ، از آن جهت كه وجود است ، نه انسان است و نه غير انسان و به‌طور كلى در هر مفهومى ، تنها اجزاى تحليلى آن مفهوم مأخوذ است و امور ديگر از آن سلب مىشود . « 1 »\r\n2 - چنان‌كه بوعلى در شفا « 2 » و صدرالمتألهين در اسفار « 3 » و ديگران يادآور شده‌اند ، در بيان قاعدهء مورد بحث ، بايد سلب را بر حيثيتْ مقدم داشت و مثلًا گفت : « الانسان ليس من حيث هو انسان ، بموجود ولا معدوم » ؛ نه آن‌كه گفته شود : « الانسان من حيث هو انسان ليس بموجود ولا معدوم » . و اين براى آن است كه نشان داده شود دو طرفى كه از ماهيت سلب مىشود ، در واقع نقيض يك‌ديگر نبوده و قاعدهء ياد شده هيچ ارتباطى به ارتفاع نقيضين ندارد .\r\nتوضيح اين‌كه : اگر ما سلب را بر حيثيت مقدم كرده و بگوييم : « الانسان ليس من حيث هو انسان بموجود » آن‌چه از انسان سلب شده است « وجود در مرتبهء ذات » است و نقيض « وجود در مرتبهء ذات » ، « عدم در مرتبهء ذات » نيست ، بلكه نقيض آن عبارت است از : « عدم وجودِ در مرتبهء ذات » ؛ به گونه‌اى كه « در مرتبهء ذات » قيد وجود باشد ، نه قيد عدم . به ديگر سخن : نقيض « وجود در مرتبهء ذات » - كه يك وجود مقيد است - سلب آن وجود مقيد است ، نه سلبى كه خودش مقيد باشد . پس اگر ما ، هم « وجود در مرتبهء ذات » و هم « عدم در مرتبهء ذات » را از ماهيت سلب نموده و بگوييم : « الانسان ليس من حيث هو انسان بموجود و لا معدوم » در واقع دو چيزى را از ماهيت سلب كرده‌ايم كه نقيض يك‌ديگر نيستند ، زيرا آن‌چه سلب شده « وجود مقيد » و « عدم مقيد » است ، نه « وجود مقيد » و « عدم آن وجود مقيد » .\r\n\r\n\r\n","description":"","footnote":"\r\n( 1 ) . ر . ك : مصباح يزدى ، تعليقة على نهاية الحكمة ، شمارهء 83\r\n( 2 ) . ر . ك : الهيات شفا ، مقاله اول ، فصل اول\r\n( 3 ) . ر . ك : اسفار ، ج 2 ، ص 5 و 6\r\n","page_name":" 31 ","page_number":31},
  {"content":"\r\n\r\n\r\nالفصل الثانىفي اعتباراتِ الماهيةِ و ما يَلحقُ بها من المسائلِ\r\nللماهيّةِ بالاضافةِ إلى ما عَداها - مِمّا يُتصوَّرُ لُحُوقُهُ بها - ثلاثُ اعتباراتٍ : إمّا أن تُعتبرَ بشرطِ شىءٍ ، أو بشرطِ لا ، أو لا بشرطِ شىءٍ ؛ والقسمةُ حاصرةٌ .\r\nأمّا الاوّلُ : فأنْ تؤخَذَ بما هى مقارنةٌ لما يَلحقُ بها من الخصوصيّاتِ ، فَتَصدقُ على المجموعِ ؛ كالانسانِ المأخوذِ مع خصوصيّاتِ زيدٍ ، فَيَصدقُ عليهِ .\r\nو أمّا الثانى : فأنْ يُشترطَ معها أن لا يكونَ معها غيرُها ؛ وهذا يُتصوّرُ على قسمَيْنِ :\r\nأحدُهما ؛ أن يُقصَرَ النظرُ فى ذاتِها ، وأَنّها ليستْ إلّاهى ، وهو المرادُ من كونِ الماهيّةِ بشرطِ لا فى مباحثِ الماهيّةِ ، كما تقدمَ . وثانيهِما : أن تؤخذَ الماهيّةُ وحدَها ، بحيثُ لَوْ قارَنَها أَىُّ مفهومٍ مفروضٍ ، كانَ زائداً عليها ، غيرَ داخلٍ فيها ؛ فتكونُ إذا قارَنَها أَىُّ مفهومٍ مفروضٍ ، كانَ زائداً عليها ، غيرَ داخلٍ فيها ؛ فتكونُ إذا قارنَها جزءٌ من المجموعِ « مادّةً » لَهُ ، غيرَ محمولةٍ عليهِ .\r\nوأمّا الثالثُ : فأن لا يُشترطَ معها شىءٌ ؛ بل تؤخَذَ مطلقةً ، مع تجويزِ أن يُقارنَها شىءٌ او لا يقارنَها .\r\nفالقسمُ الأوّلُ هو الماهيّةُ بشرطِ شىءٍ وتُسمَّى « المجرّدةَ » والقسمُ الثالثُ هو الماهيّةُ لا بشرطٍ وتُسمَّى « المطلقةَ » .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nترجمه :\r\nماهيت در رابطه با امور ديگر - هر آن‌چه تصور انضمامش به ماهيت بشود - به سه نحو مىتواند لحاظ و اعتبار شود : 1 - به شرط شىء [ / مشروط به وجود آن 
  ] اعتبار شود .\r\n2 - به شرط لا [ / مشروط به عدم آن 
  ] لحاظ شود . 3 - لا به شرط [ / غير مشروط به وجود يا عدم آن 
  ] اعتبار شود . اين تقسيم ، حاصر [ / در بردارندهء همهء اقسام 
  ] است .\r\nدر صورت اول ، ماهيت از آن جهت كه با خصوصيات ضميمه شده به خودش همراه است ، در نظر گرفته مىشود و لذا بر مجموع ذات و خصوصيات ، منطبق مىگردد ؛ مانند ماهيت انسان آن‌گاه كه همراه با ويژگىهاى فرد خاصى چون « حسين » لحاظ مىشود و لذا بر آن صدق مىكند .\r\nدر صورت دوم ، ماهيت مقيد به آن است كه همراهش چيز ديگرى نباشد و اين خود بر دو قسم است : اول آن‌كه فقط ذات ماهيت ملاحظه گردد و اين‌كه ماهيت جز خودش چيز ديگرى نيست . در مباحث ماهيت ، همين معنا از اصطلاح به شرط لا [ در برابر به شرط شىء ولا به شرط 
  ] مورد نظر است ؛ چنان‌كه [ در فصل سابق 
  ] گذشت . و دوم آن‌كه ماهيت به تنهايى در نظر گرفته شود ؛ به گونه‌اى كه اگر هر مفهوم مفروضى را مقارن آن قرار دهيم ، زائد بر آن باشد ، نه جزء آن . در اين صورت ، اگر ماهيت يا جزئى از مجموع در نظر گرفته شود ، مادهء آن محسوب شده و قابل حمل بر آن نخواهد بود .\r\nو صورت سوم آن‌كه ماهيت مشروط به چيزى نشود ، بلكه به‌طور مطلق و رها اعتبار شود ؛ به‌گونه‌اى كه هم مقارنت شىء ديگر با آن روا باشد و هم عدم مقارنت آن .\r\nقسم اول همان ماهيت به شرط شىء است و آن را ماهيت « مخلوطه » مىنامند و قسم دوم ماهيت به شرط لا مىباشد و نامش ماهيت « مجرده » است و قسم سوم ماهيت لابشرط را تشكيل مىدهد و آن را ماهيت « مطلقه » مىنامند .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nشرح و تفسير\r\nبحث اعتبارات ماهيت جزو مباحثى مىباشد كه براى نخستين بار در فلسفهء اسلامى مطرح شده است و ظاهراً نخستين كسى كه اين مسئله را مطرح كرده خواجه نصير طوسى در تجريدالاعتقاد است . « 1 »\r\n\r\nشرح اعتبارات سه‌گانهء ماهيت\r\nهرگاه ماهيتى مانند انسان را در ذهن خود تصور كرده و آن را با توجه به عوارضى كه مىتواند به آن ملحق شود - مانند رنگ ، وزن ، نسبت مكانى ، نسبت زمانى ، علم ، شجاعت و . . . - ملاحظه كنيم ، نحوهء لحاظ و اعتبار ما نسبت به ماهيت انسان بر سه وجه مىتواند باشد :\r\n1 - اين‌كه ماهيت انسان را مقارن و همراه با آن خصوصيات در نظر بگيريم ؛ يعنى انسان را به گونه‌اى لحاظ كنيم كه رنگ و وزن خاصى دارد ، در مكان و زمان خاصى است ، از درجهء خاصى از علم بهره‌مند است و . . . و در يك كلمه : انسان را مشروط و مقيد به عوارض و لواحق آن لحاظ كنيم . اين نوع لحاظ و اعتبار را « اعتبار به شرط شىء » مىگويند ؛ يعنى اعتبار ماهيت به گونه‌اى كه مشروط و مقيد است به لواحق و اعراض خاصى كه به آن ضميمه شده است . ماهيتى كه بدين صورت اعتبار شده است ، « ماهيت مخلوطه » ناميده مىشود ، زيرا ماهيت در اين اعتبار ، آميخته و مخلوط با امور ديگر است .\r\nماهيتى كه به شرط شىء اعتبار مىشود بر « فرد » منطبق مىگردد ؛ به گونه‌اى كه همهء فرد را فرا مىگيرد و به تعبير مؤلف « ماهيت مخلوطه بر مجموع [ ماهيت به علاوهء\r\n\r\n\r\n","description":"","footnote":"\r\n( 1 ) . ر . ك : تجريدالاعتقاد ، مقصد اول ، فصل دوم ، مسئلهء دوم : « فى اقسام الكلى »\r\n","page_name":" 34 ","page_number":34},
  {"content":"\r\n\r\nخصوصيات و عوارض آن 
  ] صدق مىكند » ؛ چنان‌كه مىدانيم « فرد » همان ماهيت به علاوهء عوارض و خصوصيات است ؛ مثلًا « حسين » عبارت است از انسانى كه رنگ ، و وزن ، زمان ، مكان و خلاصه ويژگىهايى دارد . پس اگر انسان را با آن ويژگىها در نظر گرفته و آن را مقيد به خصوصياتى كه « حسين » واجد آن است سازيم ( انسان را به شرط شىء اعتبار كنيم ) انسانِ مقيد به آن خصوصيات همان « حسين » خواهد بود و كاملًا بر آن منطبق مىگردد .\r\n2 - نحوهء دوم لحاظ آن است كه انسان را به گونه‌اى در نظر بگيريم كه هيچ امر ديگرى ، غير از آن‌چه قوام انسان به آن است ، همراه آن نباشد ؛ يعنى انسان را مقيد و مشروط به اين‌كه فقط انسان باشد و نه چيز ديگر در نظر بگيريم ؛ به ديگر سخن : تنها به ذات و ماهيت انسان نظر كنيم و اين‌كه انسان چيزى جز انسان نيست : نه سفيد نه سياه ، نه عالم نه شجاع نه در زمان خاصى و نه حتى موجود باشد .\r\nانسان در اين لحاظ مشروط و مقيد است به عدم انضمام هر آن‌چه بيرون از ذاتش مىباشد و لذا به اين اعتبار ، « اعتبار به شرط لا » « 1 » مىگويند ؛ يعنى اعتبار ماهيت به گونه‌اى كه مشروط است به نبودن هر چه بيرون از آن است و ماهيتى را كه بدين‌گونه اعتبار مىشود ، « ماهيت مجرده » ( ماهيتى كه عارى و برهنه و جدا از هر امر عارض بر آن است ) مىنامند . « 2 »\r\n\r\n\r\n","description":"","footnote":"\r\n( 1 ) . البته چنان‌كه مؤلف قدس سره در متن كتاب بيان كرده است ، « اعتبار به شرط لا » اصطلاح ديگرى نيز دارد ، كه در دنبالهءبحث به آن اشاره خواهد شد\r\n( 2 ) . گفتنى است كه ماهيت به شرط لا در هيچ موطنى ثبوت و وجود ندارد ، نه در خارج و نه در ذهن ، زيرا ماهيت هر كجا تحقق يابد ، لااقل همراه و مقارن با « وجود » است ، خواه وجود ذهنى و يا وجود خارجى و در نتيجه نمىتوان آن را « مجرد و عارى از هر چه بيرون از ذات آن است » دانست . حتى همان هنگامى كه ذهن ماهيت را به شرط لا اعتبار مىكند ، همان ماهيت به شرط لا ، مقارن با وجود ذهنى مىباشد . اما در عين حال ذهن اين قدرت را دارد كه در همان حال كه ماهيت همراه با وجود است ، آن را از وجود تجريد كند و به شرط لا اعتبار نمايد\r\n","page_name":" 35 ","page_number":35},
  {"content":"\r\n\r\n3 - نحوهء سوم لحاظ آن است كه ماهيت انسان را به طور مطلق و رها در نظر بگيريم ، نه مشروط به عوارض و لواحق خاص و نه مشروط به نبود آن عوارض و لواحق . انسان هرگاه بدين نحو لحاظ شود ، بر همهء افرادش صدق خواهد كرد : هم بر عالم و هم بر جاهل ؛ هم بر سفيد و هم سياه ؛ هم بر انسانى كه چاق است و هم انسان لاغر . زيرا انسان در اين اعتبار نه مقيد به عالم بودن است و نه عالم نبودن ؛ نه مقيد به سفيد بودن است و نه سفيد نبودن ؛ نه چاق بودن و نه چاق نبودن ، بلكه مطلق و رها است ؛ به گونه‌اى كه هر چيزى مىتواند با آن همراه و يا جدا و منفك از آن باشد . به همين دليل آن را « ماهيت مطلقه » مىگويند . بنابراين ، ماهيت مطلقه در همه جا حضور دارد و بر همهء افراد ماهيت صدق مىكند .\r\nالبته صدق ماهيت مطلقه برفرد ، با صدق ماهيت مخلوطه بر آن تفاوت دارد ، زيرا ماهيت مخلوطه - چنان‌كه بيان شده - بر كل ، يعنى ذات به علاوهء خصوصيات ملحق به آن ، صدق مىكند ، اما ماهيت مطلقه تنها بر حيثيت ذات فرد منطبق مىگردد ؛ مثلًا انسان اگر لا به شرط اعتبار شود ، بر « حسين » به اعتبار ذاتش صدق مىكند و خصوصياتى كه حسين واجد آن است ، از حيطهء اين مفهوم بيرون است .\r\n\r\nتقسيم ياد شده به حصر عقلى است\r\nتقسيم فوق از دَوَران بين نفى و اثبات به دست مىآيد و لذا حاصر مىباشد و نمىتوان قسم چهارمى براى آن فرض كرد . اين تقسيم محصول دو تقسيم ثُنايى است بدين شرح :\r\nماهيت يا به صورت مشروط و مقيد لحاظ مىشود ، يا غير مشروط ( / ماهيت لابشرط ) . در صورت اول يا مشروط به وجود عوارض و لواحق است يا نيست . در صورت اول به شرط شىء و در صورت دوم به شرط لا خواهد بود .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nاصطلاح ديگر به شرط لا « 1 »\r\nواژهء « به شرط لا » اصطلاح ديگرى نيز دارد كه در بحث جنس و فصل و تفاوت هر يك از آنها با ماده و صورت مطرح مىگردد . آن‌جا كه گفته مىشود : جنس همان ماده است و ماده همان جنس است ، با اين تفاوت كه اعتبار جنس « لا به شرط » بوده و اعتبار ماده ، « به شرط لا » مىباشد . « 2 »\r\nمقصود از اعتبار « به شرط لا » در اصطلاح اخير آن است كه ماهيت به تنهايى لحاظ شود ؛ به گونه‌اى كه هر چه با آن مقارن و همراه شود ، زايد و بيرون از آن باشد . بازگشت اين اعتبار به آن است كه ماهيت مورد نظر ، تامّ و كامل لحاظ شود ؛ به نحوى كه براى تتميم ذاتش به امر ديگرى نياز نداشته باشد . در اين صورت ، اگر چيز ديگرى به آن ماهيت ضميمه گرديده و با آن تركيب شود ، از مجموع آنها ماهيت جديدى به وجود خواهد آمد كه با ماهيت نخستين مغاير است ؛ همان‌گونه كه آن ماهيت مغاير با جزيى است كه با آن مقارن شده و بر آن حمل نمىگردد ، بلكه مادهء آن جزء مقارن خواهد بود .\r\nمثلًا ماهيت حيوان اگر به گونه‌اى اعتبار شود كه تامّ بوده و براى تتميم ذاتش به ضميمه شدن فصل هايى مانند ناطق و صاهل نياز نداشته باشد ، در اين صورت گفته مىشود كه حيوان ، به شرط لا اعتبار شده است . در اين صورت ، اگر امورى چون ناطق و صاهل به آن ضميمه شود ، اين امور زايد بر ذات حيوان خواهد بود و از تركيب آنها ( حيوان + / ناطق ) ماهيت جديدى ( انسان ) به دست مىآيد كه با حيوان مغاير است .\r\n\r\n\r\n","description":"","footnote":"\r\n( 1 ) . چنان‌كه در شرح آورده‌ايم ، واژهء « به شرط لا » در واقع داراى دو معنا و دو اصطلاح متفاوت است ، نه آن‌كه يك معناى واحد داشته باشد و آن معنا بر دو قسم باشد . از اين‌جا مسامحه‌اى كه در بيان مؤلف قدس سره رخ داده روشن مىشود . چه ، ايشان براى واژهء « به شرط لا » معناى واحد ذكر كرده و آن معنا را در برابر ماهيت مخلوطه و مطلقه قرار داده و آن‌گاه آن معناى واحد را به دو بخش تقسيم كرده است\r\n( 2 ) . ر . ك : فصل چهارم از همين بخش\r\n","page_name":" 37 ","page_number":37},
  {"content":"\r\n\r\nهمان‌گونه كه حيوان وناطق در اين اعتبار مغاير با يك‌ديگرند ؛ در نتيجه نمىتوان حيوان را بر ناطق حمل كرد ، زيرا در اين اعتبار حيوان و ناطق ، هر كدام ، يك جزء انسان را تشكيل مىدهند و هرگز اجزاى يك كل بر يك‌ديگر و نيز بر كل حمل نمىشوند . در اين اعتبار حيوان مادهء ناطق و علت مادى انسان به شمار مىرود .\r\nحيوان را در صورتى مىتوان بر ناطق و بر انسان حمل كرد كه آن را به صورت ماهيتى ناقص كه در تماميت خود نيازمند فصلى است كه به آن ضميمه شود ( به صورت لابشرط به معناى دوم آن ) در نظر بگيريم . « 1 »\r\nعدّه‌اى در بيان معناى دوم به شرط لا گفته‌اند : اعتبار به شرط لا يعنى آن‌كه ماهيت رامغاير با مقارنش در نظر بگيريم ؛ به گونه‌اى كه بر آن قابل حمل نباشد و به تعبير ديگر : ماهيت به شرط عدم حمل بر مقارنش اعتبار مىشود .\r\nمحقق آملى « 2 » ميان دو اصطلاح به شرط لا ، سه تفاوت قائل مىشود :\r\n1 - در اصطلاح نخست ، ماهيت از هر چه بيرون از ذات آن است ، مجرد و عارى لحاظ مىشود ، حتى از لوازم ماهيت و حتى از وجود و عدم ، لذا « ماهيت مجرده » در ذهن هم وجود ندارد ، چه رسد به خارج . اما در اصطلاح دوم ، ماهيت ، مجرد از امر خاصى در نظر گرفته مىشود ؛ مجرد از چيزى كه اگر با آن همراه شود از انضمامش به ماهيت ، يك مجموع مركب و يك ماهيت جديد به وجود مىآيد .\r\n2 - در اصطلاح نخست ، سلبْ متوجه وجود امور زايد بر ماهيت است ؛ يعنى ماهيت منهاى هر چه ما عداى آن است در نظر گرفته مىشود ، اما در اصطلاح دوم سلبْ متوجه صدق ماهيت بر امور زايد بر ماهيت است و مقصود سلب اتحاد ماهيت\r\n\r\n\r\n","description":"","footnote":"\r\n( 1 ) . البته بايد توجه داشت كه اصطلاح « به شرط لا » اختصاص به ماده ندارد ، بلكه صورت نيز تفاوتش با فصل از قبيل تفاوت ماده با جنس است . پس اگر جزء مختص ماهيت ، به شرط لا اعتبار شود ، صورت است و اگر لا به شرط لحاظ شود ، فصل خواهد بود\r\n( 2 ) . درر الفوائد ، ج 1 ، ص 303\r\n","page_name":" 38 ","page_number":38},
  {"content":"\r\n\r\nبا آن در وجود است ، اگر چه همراه با آن باشد .\r\n3 - ماهيت به شرط لا به معناى نخست آن در هيچ موطنى وجود ندارد ، بر خلاف ماهيت به شرط لا به معناى دوم ، كه چنان‌كه روشن است ، وجود و تحقق دارد .\r\n\r\nبيانى ديگر دربارهء اعتبارات سه گانه\r\nنكتهء مهم در اين‌جا آن است كه بنابر بيانى كه مؤلف قدس سره در بارهء اعتبارات سه گانهء ماهيت دارند مقصود از « شىء » در عبارت‌هاى « به شرط شىء » ، « به شرط لاشىء » و « لا به شرط شىء » ، تمام چيزهايى است كه مىتواند به ماهيت ملحق و بر آن عارض شود ؛ لذا ماهيتِ « به شرط لا » ماهيتى است كه مجرد از همهء امور بيرون از ذات خود مىباشد . اما مىتوان « شىء » را امر خاصى در نظر گرفت و اعتبارهاى سه‌گانه را به اين صورت مطرح كرد كه : هرگاه ماهيت را با يك امر بيرون از ذاتش در نظر بگيريم كه عروض و لحوقش به ماهيت ممكن مىباشد ، آن را به سه نحو مىتوان اعتبار كرد ، اگر چه آن ماهيت در خارج يا واجد آن خصوصيت است و يا فاقد آن ، ولى در ذهن به سه صورت قابل اعتبار است ؛ مثلًا انسان را در مقايسه با علم سه‌گونه مىتوان اعتبار نمود :\r\n1 - انسانِ مقيد به علم . 2 - انسان مقيد به عدم علم . 3 - انسان مطلق ، خواه عالم باشد و خواه عالم نباشد . چنان‌كه گفتيم ، انسان در خارج ، از دو حال بيرون نيست : يا عالم است و يا عالم نيست و قسم سومى براى آن تصور نمىشود ، اما در ذهن انسان سه اعتبار و سه قسم دارد .\r\nاعتبارهاى سه‌گانه در بسيارى از موارد به معناى ياد شده - كه كاملًا نسبى است - به كار مىرود . در اين معنا يك ماهيت در مقايسه با يك قيد ممكن است به شرط شىء باشد و در رابطه با قيد ديگرى به شرط لا و در همان حال نسبت به قيد سوّمى لا به شرط باشد .\r\nبراى روشن‌تر شدن مطلب ، خوب است اعتبارهاى سه گانه را در ضمن « جمله »\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nتوضيح دهيم . وقتى براى يك ماهيت حكمى بيان مىكنيم ؛ مثلًا مىگوييم : « انسان سعادت‌مند است » ، موضوع اين حكم در رابطه با مثلًا قيد « ايمان » سه حالت مىتواند داشته باشد : يكى آن‌كه مقيد به ايمان باشد ، دوم آن‌كه مقيد به عدم ايمان باشد و سوم آن‌كه نه مقيد به ايمان باشد و نه مقيد به عدم ايمان ، در صورت نخست ، انسان به شرط ايمانْ موضوع حكم است . در واقع ازآنِ « انسانِ مؤمن » است و در صورت دوم ، انسان به شرط عدم ايمان موضوع حكم است و حكم از آنِ « انسان غير مؤمن » مىباشد و در صورت سوم انسان مطلق ، موضوع حكم است ، خواه مؤمن باشد و خواه مؤمن نباشد .\r\nدر همان قضيه ، همين اعتبارات در بارهء قيود ديگرى چون علم ، سلامت ، شجاعت و مانند آن نيز مطرح مىشود ، و موضوع حكم ياد شده در مورد هر يك از اين قيدها سه حالت مىتواند داشته باشد . « 1 »\r\nوالماهيّةُ الّتى هى المَقْسَمُ للأقسامِ الثلاثةِ هى الكلّيُ الطبيعيُ ، وهى التي تعرضُها الكليّةُ فى الذهنِ فتقبلُ الانطباقَ على كثيرينَ ؛ وهى موجودةٌ فى الخارجِ ، لوجودِ قِسمَينِ من أقسامِها ، أعني المخلوطةَ والمطلقةَ فيه ، والمَقْسَمُ محفوظٌ فى أقسامِهِ موجودٌ بوجودِها .\r\nترجمه\r\nماهيتى كه به اين سه قسم تقسيم مىشود همان كلى طبيعى است ؛ يعنى ماهيتى كه در ذهن متصف به كليت مىشود و لذا مىتواند بر مصداق‌هاى متعدد منطبق گردد و چون\r\n\r\n\r\n","description":"","footnote":"\r\n( 1 ) . شايان ذكر است كه اعتبارات سه‌گانه‌اى كه بيان شد اختصاص به ماهيت ندارد ، بلكه در مورد معقولات ثانى منطقى و فلسفى نيز جارى مىشود . نكتهء ديگر اين‌كه حاصر بودن تقسيم ماهيت به ماهيت به شرط شىء و به شرط لا و لا به شرط ، در صورتى درست است كه اين اصطلاحات به گونه‌اى كه اخيراً بيان شد در نظر گرفته شود . ( دقت شود )\r\n","page_name":" 40 ","page_number":40},
  {"content":"\r\n\r\nدو قسم آن ( مخلوط ومطلقه ) در خارج وجود دارند ، كلى طبيعى نيز ، كه مَقْسَم آنها است ، در خارج موجود مىباشد ، چرا كه مقسم در همهء اقسام حضور دارد و با تحقق آنها تحقق مىيابد .\r\nشرح و تفسير\r\nدر توضيح اين بخش ابتدا بايد به اين سؤال پاسخ داد كه آيا اعتبارات سه گانهء ياد شده ، اقسام ماهيت‌اند يا نه ؟ و در صورتى كه پاسخ به اين سؤال مثبت باشد ، بايد ديد مقسم اين قسم‌ها چيست ؟\r\n\r\nآيا اعتبارات سه‌گانه ، ماهيت را به سه بخش تقسيم مىكند ؟\r\nبرخى از صاحب‌نظران « 1 » برآنند كه اعتبارات ياد شده اساساً اقسام ماهيت نيست ، بلكه اقسام و انواع « اعتبار » و « لحاظ ذهنى » را بيان مىكند . بنابراين ، مقسم در اين تقسيم ماهيت نيست ، بلكه اعتبار و لحاظ است . وقتى مىگوييم : انسان يا به شرط شىء اعتبار مىشود ، يا به شرط لا و يا لا به شرط ، در حقيقت انسان را به سه بخش تقسيم نكرده‌ايم ، انسان امر واحد است و چند قسم نيست ؛ بلكه اعتبار ، كه يك عمل و لحاظ ذهنى است و به ماهيت تعلق مىگيرد ، بر سه قسم مىباشد .\r\nاما اين سخن تام نيست . صاحبان اين نظريه از اين نكته غفلت كرده‌اند كه اعتبار همان لحاظ است و لحاظ ذهنى با ملحوظ يكى مىباشد . تفاوت ميان اعتبار و معتبَر و فرق ميان لحاظ و ملحوظ ، نظير تفاوت ميان ايجاد و موجود است . نحوهء اعتبار لحاظ يك ماهيت ، به آن ماهيت شكل و قالب خاص مىدهد . پس وقتى لحاظ و اعتبار بر سه قسم بود ، ملحوظ و معتبر - كه همان ماهيت است - نيز بر سه قسم مىباشد . بنابراين ،\r\n\r\n\r\n","description":"","footnote":"\r\n( 1 ) . مرحوم بروجردى به نقل از : استاد مطهرى ، شرح مبسوط منظومه ، ج 4 ، ص 342 و استاد مصباح يزدى در تعليقهءبر نهايةالحكمه ، شمارهء 86\r\n","page_name":" 41 ","page_number":41},
  {"content":"\r\n\r\nاعتبارهاى سه گانهء مورد بحث بيانگر اقسام سه گانهء ماهيت مىباشد . البته اين تقسيم ، ذهنى بوده و موطن آن خارج نيست . به ديگر سخن : اين قضيه كه : « ماهيت يا به شرط شىء است يا به شرط لا و يا لا به شرط » قضيه‌اى ذهنى است ، نه خارجى ، زيرا اعتبار و لحاظ اساساً يك امر ذهنى است .\r\n\r\nمقسم اعتبارات سه‌گانهء ماهيت همان كلى طبيعى است\r\nاكنون بايد ديد مقسم در اين تقسيم چيست ؟ نكته‌اى كه بايد بدان توجه داشت آن است كه در اين قبيل تقسيمات « 1 » ، مقسم نسبت به خصوصيات هر يك از اقسام ، مطلق و لا به شرط است و لذا در همهء اقسام حضور دارد و با هر يك از آنها متحد است ؛ مثلًا وقتى مىگوييم : كلمه يا اسم است يا فعل و يا حرف ، هر يك از اين اقسام خصوصيتى دارند ، اما هيچ يك از اين خصوصيات در « كلمه » معتبر نيست و كلمه نسبت به همهء آنها لابشرط است ؛ مقسم قدر جامع و مشترك ميان همهء اقسام است .\r\nاز اين‌جا دانسته مىشود كه مقسم اعتبارهاى سه گانهء ماهيت نيز ، مطلق و لا به شرط است . البته شايد اين اشكال به نظر برسد كه در اين صورت مقسم ، يكى از اقسام خودش خواهد بود و در واقع شىء به خودش و غير خودش تقسيم شده است ، زيرا يكى از اقسام سه گانهء « ماهيت مطلق و لا به شرط » همان « ماهيت مطلق و لابشرط » است .\r\nاما بايد دانست كه ميان ماهيت لابشرطى كه يكى ازاعتبارهاى سه گانه را تشكيل مىدهد - و اصطلاحاً به آن « لابشرط قسمى » مىگويند - با آن‌چه مقسم اين اعتبارها است - كه اصطلاحاً به آن « لا به شرط مقسمى » گفته مىشود - تفاوت بزرگى وجود دارد و آن اين‌كه « لابشرط قسمى » ماهيتى است كه لا به شرط بودن در آن لحاظ شده و مقيد به\r\n\r\n\r\n","description":"","footnote":"\r\n( 1 ) . مقصود تقسيم كلى به جزئيات است كه به آن تقسيم منطقى گويند ، در برابر تقسيم كلى به اجزائش كه به آن‌تقسيم طبيعى گفته مىشود . ( ر . ك : علامه مظفر ، المنطق ، ص 128 و 129 )\r\n","page_name":" 42 ","page_number":42},
  {"content":"\r\n\r\nاطلاق است ، اما « لا به شرط مقسمى » اين قيد را نيز ندارد ، يعنى حتى مطلق بودن و لا به شرط بودن آن نيز لحاظ نشده است .\r\nاز اين رو است كه گفته‌اند : « مطلقِ ماهيت تقسيم مىشود به ماهيت مطلقه ، مجرده و مخلوطه » . فرق ميان مطلق ماهيت با ماهيت مطلقه ، نظير فرق ميان مطلق وجود و وجود مطلق است ؛ آن‌جا كه مطلق وجود به وجود مطلق و وجود مقيد تقسيم مىشود .\r\nبه عقيدهء مؤلف قدس سره ماهيتى كه از هر قيد وجودى و يا عدمى رها است و حتى مقيد به اطلاق نيست ، يعنى ماهيتى كه مقسم اعتبارهاى سه گانه است ، همان « كلى طبيعى » است و چنان‌كه مىدانيم كلى طبيعى همان نفس طبيعت و ماهيت است كه اگر در ذهن موجود شود متصف به كليت مىگردد و اگر در خارج تحقق يابد جزئى و متشخص خواهد بود ؛ در برابركلى منطقى - كه همان وصف كليت است ، يعنى قابليت صدق وانطباق مفهوم بربيش از يك مصداق - وكلى عقلى كه عبارت است از مجموع موصوف و صفت . بنابراين ، ماهيت انسان خود كلى طبيعى است و كليت - كه در ذهن بر آن عارض مىشود - كلى منطقى است و انسان كلى بما هو كلى ، كلى عقلى است .\r\n\r\nكلى طبيعى در خارج موجود است\r\nكلى منطقى امرى ذهنى است و تنها در ميان مفاهيم ذهنى مصداق مىيابد ، زيرا هر آن‌چه در خارج تحقق دارد جزئى و متشخص مىباشد . كلى عقلى نيز تنها در ذهن تحقق دارد ، زيرا اين كلى ماهيتى است كه مقيد به كليت بوده و بماهوكلى در نظر گرفته شده است و چون قيد آن ذهنى است ، مجموع نيز يك امر ذهنى خواهد بود . اما در مورد كلى طبيعى اختلاف است كه آيا در خارج وجود دارد ، يا وجود ندارد .\r\nبرخى گفته‌اند : آن‌چه در خارج تحقق دارد ، افراد كلى طبيعى است و وجود اين افراد مجازاً به كلى نسبت داده مىشود ؛ مثلًا در خارج حسن و حسين وجود دارد ، نه\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nانسان و اگر گفته مىشود در خارج انسان وجود دارد ، معنايش آن است كه افراد انسان در خارج تحقق دارد .\r\nاما مؤلف قدس سره مانند بسيارى از محققان بر آن است كه كلى طبيعى در خارج وجود و تحقق دارد ، به همان نحو كه فردش در خارج وجود و تحقق دارد . « 1 » دليل اين مدعا از مقدمات ذيل تشكيل مىشود :\r\n1 - كلى طبيعى مَقسم اعتبارات سه‌گانهء ماهيت است .\r\n2 - مقسم در ضمن هر يك از اقسام خودش وجود و حضور دارد و در واقع وجود هر يك از اقسام ، وجود مقسم نيز هست .\r\n3 - دو قسم از اقسام كلى طبيعى ، يعنى ماهيت مخلوطه وماهيت مطلقه ، در خارج تحقق دارد .\r\nنتيجه‌اى كه از مقدمات فوق به دست مىآيد آن است كه كلى طبيعى در خارج تحقق دارد .\r\n\r\nكثرت عددىِ كلى طبيعىِ موجود در خارج\r\nوالموجودُ منها فى كلِّ فردٍ غيرُ الموجودِ منها فى فردٍ آخرَ بالعددِ ؛ ولو كان واحداً موجوداً بوحدتِهِ فى جميع الأفرادِ ، لكان الواحدُ كثيراً بعينِهِ ؛ وهو محالٌ ، وكان الواحدُ بالعددِ متّصفاً بصفاتٍ متقابلةٍ ؛ وهو محالٌ .\r\n\r\n\r\n","description":"","footnote":"\r\n( 1 ) . البته قائلين به اصالت ماهيت مىگويند : فرد ماهيت ، حقيقتاً در خارج تحقق دارد . قائلين به اصالت وجودمعتقدند فرد ماهيت به عرض وجود در خارج موجود است . اما خواه قائل به اصالت وجود باشيم و خواه اصالت ماهيت ، اين سؤال مطرح مىشود كه آيا همان نحوه از وجود و ثبوتى كه به فرد ماهيت نسبت داده مىشود براى كلى طبيعى نيز ثابت مىباشد ، يانه ؟ در صورت نخست ، ما كلى طبيعى را در خارج موجود دانسته‌ايم و در صورت دوم ، وجود كلى طبيعى در خارج را به معناى وجود افرادش در خارج دانسته‌ايم ، نه آن‌كه خودش در خارج موجود باشد . از توضيح فوق دانسته مىشود كه بحث وجود كلى طبيعى در خارج و عدم وجود آن ، تفاوت عمده‌اى با بحث اصالت ماهيت دارد و بر خلاف آن‌چه برخى گمان كرده‌اند ، آن بحث ما را از اين بحث بىنياز نمىسازد\r\n","page_name":" 44 ","page_number":44},
  {"content":"\r\n\r\nترجمه\r\nدر هر مصداق ، فرد خاصى از ماهيت موجود مىشود كه مغاير با فرد موجود در مصداق ديگر است و از اين رو وحدت عددى ماهيت از بين مىرود ، زيرا اگر ماهيت به عنوان امر واحد در همهء مصداق‌ها حضور داشته باشد ، لازم مىآيد يك شىء بعينه چند شىء باشد و اينْ امرى محال و نشدنى است ، هم‌چنين لازم مىآيد يك فرد ، متصف به صفات متنافى گردد و اين نيز محال است .\r\nشرح و تفسير\r\nپس از آن‌كه دانستيم كلى طبيعى ، مثل « انسان » ، « سنگ » ، « درخت » و مانند آن ، در خارج وجود دارد و در ضمن وجود افرادش و به وجود افرادش محقق مىباشد ، اين سؤال مىشودكه آيا كلى طبيعىِ موجود در ضمن هر فرد ، عين كلى طبيعى موجود در ضمن فرد ديگر است ، يا مغاير با آن مىباشد ؟ مثلًا انسان موجود در ضمن حسن همان انسان موجود در ضمن حسين است ، ياغير آن مىباشد ؟\r\nپاسخ اين سؤال آن است كه كلى طبيعىِ موجود در ضمن افرادش ، از جهت مفهوم و ماهيت يكى است ، اما از جهت شخص و عدد ، متكثر مىباشد . به تعبير ديگر : كلى طبيعى موجود ضمن افراد متعدد ، وحدت مفهومى دارد ، اما وحدت عددى ندارد ، بلكه به تعداد افراد خارجى ، كلى طبيعى نيز متعدد ومتكثر مىشود .\r\nمثلًا انسان موجود در ضمن حسن ، از جهت مفهوم و ماهيت ، همان انسان موجود در ضمن حسين است و به همين دليل گفته مىشود : حسن و حسين وحدت نوعى دارند ؛ يعنى ماهيت نوعى آنها كه ، همان انسان است ، يكى مىباشد . اين وحدت اگر به افراد نسبت داده شود ، وحدت نوعى ياجنسى ناميده مىشود و اگر به ماهيت نسبت داده شود ، وحدت مفهومى خوانده مىشود .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nولى انسان موجود در ضمن حسن ، از جهت وجود خارجى و عدد ، غير از انسان موجود در ضمن حسين است ؛ يعنى در حسن يك فرد از انسان تحقق دارد و در حسين فرد ديگرى از آن و اگر انسان هزار فرد داشته باشد ، در هر فردْ يك انسان وجود دارد و مجموعاً هزار انسان در خارج تحقق خواهد داشت .\r\nمؤلف قدس سره براى اثبات كثرت عددى ماهيت دو دليل اقامه مىكند :\r\nدليل نخست : اگر كلىاى كه در ضمن افراد خارجى تحقق دارد ، وحدت عددى داشته باشد ، همان چيزى كه واحد است كثير خواهد بود ، اما محال است كه يك چيز هم واحد باشد و هم كثير . در نتيجه كلى اى كه در ضمن افراد خارجى محقق است ، وحدت عددى ندارد .\r\nتوضيح مقدمهء نخست استدلال آن است كه : كلى طبيعى در خارج با يك وجود منحاز و مستقل تحقق نمىيابد ، بلكه وجود كلى طبيعى عين وجود افرادش است .\r\nبنابراين ، اگر يك كلى طبيعى در ضمن ده فرد تحقق يابد ، وجودش عين وجود آن ده فرد خواهد بود و چون آن افراد از وجودهاى متكثر و متعددى برخوردارند و به اصطلاح كثرت عددى دارند ، كلى طبيعىِ موجود در ضمن آنها نيز متكثر به تكثر آنها بوده و از وجودهاى متعدد برخوردار مىباشد . حال اگر فرض كنيم همين كلى طبيعى وحدت عددى دارد ، لازمه‌اش آن است كه كثير در عين حال كه كثير است ، واحدنيز باشد كه نتيجه‌اش اجتماع نقيضين است .\r\nدليل دوم : اگر ماهيتى كه در ضمن افرادش تحقق پيدا مىكند وحدت عددى داشته باشد ، امر واحد متصف به صفات متقابل خواهد شد ، اما اين امر محال است . بنابراين ، ماهيتى كه در ضمن افراد مختلف تحقق مىيابد ، وحدت عددى ندارد .\r\nمثلًا اگر انسان موجود در ضمن افراد گوناگون ، امر واحد بالعدد باشد ، آن انسان واحد بايد هم عالم باشد و هم جاهل ، هم شجاع باشد و هم ترسو ، هم مؤمن باشد و هم كافر . زيرا افراد مختلف انسان ، يكى مؤمن است و ديگرى كافر و به همين ترتيب .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nاز طرفى ، اوصاف فرد ، اوصاف ماهيت موجود به وجود آن فرد نيز هست ، زيرا كلى طبيعى با افراد خودش اتحاد دارد . بنابراين ، اگر انسان موجود در ضمن افراد گوناگون ، وحدت شخصى و عددى داشته باشد ، بايد هم عالم باشد و هم جاهل ، هم مؤمن باشد و هم كافر و هكذا . در حالى كه اين صفات با يك‌ديگر تقابل دارند و اجتماعشان در موضوع واحد ناممكن است .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nالفصل الثالث‌فى معنى الذاتى والعرضى\r\nالمَعانِي المعتبرةُ فى الماهيّاتِ المأخوذةُ فى حدودِها - وهى الّتى تَرتفعُ الماهيّةُ بارتفاعِها - تُسمَّى « الذّاتيّاتِ » ؛ و ما وراءَ ذلك « عرضيّاتٌ » محمولةٌ ، فان توقَّفَ انتزاعُها و حملُها على انضمامٍ ، سُميّتْ « محمولاتٍ بالضميمةِ » ، كانتزاعِ الحارِّ وحملِها على الجسمِ من انضمامِ الحرارةِ إليه ، وإلّا ف « الخارجَ المحمولَ » ، كالعالي والسافِل .\r\nترجمه :\r\nمفاهيمى كه در ماهيات معتبرند و جزء حدود آنهايند - همان‌ها كه ماهيت با حذف آنها متلاشى مىگردد و از بين مىرود - « ذاتيات » نام دارند و ساير مفاهيم كه بر ماهيات حمل مىگردند ، « عرضيات » اند . حال اگر انتزاع يك معناى عرضى و حملش بر ماهيت ، منوط به آن بود كه امرى خارج از ذات به آن ضميمه گردد ، آن را « محمول بالضميمة » مىنامند ؛ مانند مفهوم « گرم » ، كه انتزاعش از جسم و حملش بر آن ، منوط به انضمام حرارت به آن است ؛ در غير اين صورت آن را « خارج محمول » مىنامند ؛ مانند مفاهيم « بالا و پايين » .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nشرح و تفسير\r\n\r\nتعريف ذاتى و عرضى\r\n« ذاتى » و « عرضى » دو واژه‌اى است كه در منطق و فلسفه موارد كاربرد گوناگونى دارد و به نحو مشترك لفظى بر معانى متعددى اطلاق مىشود . آن‌چه در اين فصل بيان و تعريف مىشود ، اصطلاح خاصى از « ذاتى » و « عرضى » است كه در منطق در باب كليات خمس ( ايساغوجى ) مطرح است . در آن‌جا گفته مىشود كه هرگاه چيزى بر چيزى حمل شود ، محمول در مقايسه با موضوع دو حالت مىتواند داشته باشد :\r\nاول اين‌كه : محمول جزء ذات و يا تمام ذات موضوع باشد ؛ به گونه‌اى كه قوام ذات موضوع به آن بوده و ذات موضوع با زايل شدن آن ، از بين برود . در اين صورت گفته مىشود : محمول ، « ذاتىِ » موضوع است ؛ مثلًا وقتى مىگوييم : « انسان ناطق است » يا « انسان جسم است » يا « انسان حيوان ناطق است » ، در همهء اين موارد محمول اين قضايا ذاتى موضوع خود به شمار مىرود .\r\nدوم اين‌كه : محمول جزء ذات و يا تمام ذات موضوع خود نباشد و جنس يا فصل آن را تشكيل ندهد ، بلكه امرى بيرون از ذات موضوع خود باشد كه بر آن حمل شده است . محمول در اين صورت « عرضى » خوانده مىشود . در قضايايى مانند : « انسان خندان است » ، « انسان رونده است » ، « انسان ممكن است » ، « عدد چهار زوج است » محمول از امور « عرضى » براى موضوع مىباشد ، زيرا هيچ يك ازاين محمول‌ها تمام ذات و يا جزء ذات ماهيتى را كه موضوع قرار گرفته ، تشكيل نمىدهند ، بلكه امورى هستند بيرون از دايرهء ذات و ماهيت موضوع خود .\r\nبه تعبير ديگر : آن‌چه را بتوان به حمل اوّلى بر ماهيتى حمل كرد ، محمول ذاتى آن ماهيت است و آن‌چه حملش بر ماهيت جز به صورت حمل شايع نتواند بود ، عرضىِ\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nآن ماهيت است . « 1 »\r\nاز كلام مؤلف قدس سره دو تعريف براى ذاتى استفاده مىشود :\r\nتعريف نخست : ذاتى آن دسته از مفاهيم را گويند كه در ماهيات معتبرند و در حدود آن ماهيات اخذ شده‌اند .\r\nتعريف دوم : ذاتى ، مفهومى است كه ماهيت با زايل شدن آن ، از بين مىرود . « 2 »\r\nممكن است توهم شودكه تعريف دوم لوازم ماهيت را نيز شامل مىشود ، مانند زوجيت براى اربعه ، زيرا اگر زوجيت زايل و مرتفع شود ، اربعه نيز نخواهد بود چرا كه نمىشود عددى زوج نباشد ، اما اربعه باشد .\r\nاما اين اشكال وارد نيست ، زيرا مقصود مؤلف آن است كه ذاتى ، مفهومى است كه ارتفاع آن همان ارتفاع ذات است و اين مطلب در مورد لوازم ماهيت صادق نيست .\r\nزيرا ارتفاع لوازم ذات ، اگر چه مستلزم مرتفع شدن ذات و ماهيت است ، اما چنين نيست كه ارتفاع آن همان ارتفاع ذات باشد .\r\nبه ديگر سخن : ذاتى مفهومى است كه ماهيت در مرتبهء ذاتش با زوال آن نابود مىشود ، در حالى كه ارتفاع لازم ذات ، ارتفاع يك امر بيرون از مرتبهء ذات ماهيت است ، اگر چه مستلزم ارتفاع ذات مىباشد .\r\n\r\nچند نكته\r\n1 - از توضيحى كه در بارهء معناى « ذاتى » و « عرضى » گفته شد دانسته مىشود كه\r\n\r\n\r\n","description":"","footnote":"\r\n( 1 ) . البته اين سخن بنابر مبناى مؤلف قدس سره كه حمل جنس و فصل بر نوع را حمل اولى قلمداد مىكند ، تام است ، نه بر مبناى مشهور كه چنين حملى را حمل شايع مىدانند\r\n( 2 ) . نسبت به هر دو تعريف ياد شده ، بايد قيد جهت و نسبت رااضافه كرد ؛ يعنى مفهومى كه در يك ماهيت معتبر است و در حدّ آن اخذ شده است ، نسبت به همان ماهيت ذاتى است ، اگر چه نسبت به ماهيت ديگر ممكن است عرضى باشد . هم‌چنين مفهومى كه با ارتفاع آن ، ذات و ماهيت مرتفع مىشود ، نسبت به همان ذات و ماهيت ذاتى است . توضيح بيشتر اين مطلب در ادامهء بحث خواهد آمد\r\n","page_name":" 50 ","page_number":50},
  {"content":"\r\n\r\nمَقْسم در تقسيم ياد شده مفاهيمى است كه محمول واقع مىشوند ؛ يعنى در واقع محمول است كه بر دو قسم تقسيم مىشود . پس يك مفهوم نسبت به ماهيتى كه بر آن حمل نمىشود ، نه « ذاتى » است و نه « عرضى » .\r\n2 - « ذاتى » و يا « عرضى » بودن يك مفهوم ، امرى كاملًا نسبى و اضافى ؛ است يعنى يك مفهوم نسبت به يك موضوع خاص ممكن است « ذاتى » باشد و نسبت به موضوع ديگرى « عرضى » باشد ؛ مثلًا در قضيهء : « جسم رنگين است » ، رنگين يك محمول عرضى براى موضوع خود است ، اما در قضيهء : « سفيدى رنگين است » ، رنگين يك محمول ذاتى براى موضوع خود مىباشد ، زيرا رنگين بودن ، جنس سفيدى است .\r\n3 - واژهء « ذاتى » منسوب به ذات نيست ، زيرا خود ذات نيز نسبت به افراد خودش محمول ذاتى به شمار مىرود و هرگز شىء را به خودش نتوان نسبت داد ؛ هم‌چنين « عرضى » نيز در اين‌جا منسوب به « عرض » نمىباشد زيرا اين « عرضى » در برابر « ذاتى » است ، در حالى كه « عرضى » اگر منسوب به عرض باشد ، در برابرش « جوهرى » خواهد بود ، نه ذاتى . « 1 »\r\nبه طور كلى دو تفاوت ميان « عرضى » و « عرض » وجود دارد : اول اين‌كه عرضى بر مفاهيمى اطلاق مىشود كه مشتق بوده و نسبت به حمل لا به شرط اعتبار مىشوند ؛ از اين رو ، بر موضوع خود حمل مىشوند ؛ مانند : ابيض ، ماشى ، شجاع و عالم . اما عرض مفهومى است كه مبدأ اشتقاق بوده و نسبت به حمل به شرط لا اعتبار مىشود ؛ مانند :\r\nبياض ، مشى ، شجاعت و علم . نمىتوان گفت : جسم سفيدى است ، اما مىتوان گفت :\r\nجسم سفيد است . هم‌چنين نمىتوان گفت : انسان علم است ، اما مىتوان گفت : انسان عالم است .\r\nتفاوت ديگر آن‌كه عرض در برابر جوهر است ، اما عرضى در برابر ذاتى است .\r\n\r\n\r\n","description":"","footnote":"\r\n( 1 ) . ر . ك : خواجه نصير طوسى ، اساس الاقتباس ، ص 21 و 22\r\n","page_name":" 51 ","page_number":51},
  {"content":"\r\n\r\nعرض يك مفهوم نفسى است و آن ماهيتى را گويند كه در تحقق خود نيازمند موضوع - يعنى محل مستغنى از آن عرض - مىباشد . اما عرضى - چنان‌كه يادآور شديم - يك مفهوم نسبى است .\r\n4 - محمول عرضى ، به لحاظ مبدأ اشتقاقش ، گاهى عرض است و گاهى جوهر مىباشد ؛ مثلًا در قضيهء « الناطق حيوان » محمول ، مقوم ذات موضوع نيست و از اجزاى حدّى آن به شمار نمىرود ؛ لذا يك محمول عرضى است ، « 1 » در عين حال جوهر مىباشد .\r\n5 - مقصود از « عرض » در واژه‌هاى « عرض خاص و عرض عام » همان « عرضى » است ، نه عرض در برابر جوهر .\r\n\r\nمحمول بالضميمه و خارج محمول\r\nمفاهيم عرضى ، به نوبهء خود بر دو دسته تقسيم مىشوند : يك دسته مفاهيم و محمول هايى است كه « خارج محمول » ناميده مىشوند و دستهء دوم مفاهيمى است كه « محمول بالضميمه » مىباشند .\r\nبه‌طور كلى آن دسته از مفاهيم عرضى كه مبادى « 2 » آنها داراى ما بازاى مستقلى در خارج نيستند و وجود منحاز و فى نفسه‌اى در خارج ندارند ، بلكه تنها در اثر تحليل‌هاى ذهنى و مقايسهء اشياى خارجى با يك‌ديگر از اشيا انتزاع و بر آنها حمل مىشوند ، « خارج محمول » ناميده مىشوند . در مقابل ، آن دسته از مفاهيم عرضى كه مبادى آنها واجد ما بازاى مستقل و وجود منحاز و فىنفسه‌اى هستند كه در خارج عارض بر موضوعاتشان مىشوند ، « محمول بالضميمه » ناميده مىشوند .\r\n\r\n\r\n","description":"","footnote":"\r\n( 1 ) . به طور كلى جنس نسبت به فصل و فصل نسبت به جنس ، از امور عرضى به شمار مىرود . لذا گفته‌اند : جنس ، عرض عام فصل و فصل ، عرض خاص جنس است\r\n( 2 ) . مقصود همان مبدأ اشتقاق اين مفاهيم است ؛ مثلًا مبدأ عالم ، علم ومبدأ ابيض ، بياض و مبدأ ممكن ، امكان است\r\n","page_name":" 52 ","page_number":52},
  {"content":"\r\n\r\nبه ديگر سخن : اگر مفهوم عرضى به گونه‌اى باشد كه انتزاع آن از موضوع و حملش بر آن نيازمند آن باشد كه چيزى بر وجود موضوعش افزوده و وجودى به آن ضميمه شود - كه طبعاً اين وجود لغيره خواهد بود - آن را محمول بالضميمه مىنامند ؛ مانند عالم و شجاع نسبت به انسان . عالم و شجاع تنها در صورتى از انسان انتزاع و بر آن حمل مىشود كه وجود علم و وجود شجاعت - كه دو وجود لغيره است - بر انسان عارض و به آن ضميمه گردد و تا اين انضمام صورت نپذيرد ، نمىتوان اين مفاهيم را بر انسان حمل كرد .\r\nاما اگر مفهوم عرضى اين‌گونه نبود و همان ذات موضوع براى انتزاع و حمل آن مفهوم بر آن كفايت نمود ، آن مفهوم عرضى « خارج محمول » ناميده مىشود ؛ يعنى مفهومى است كه از ذات موضوع استخراج شده و بر آن حمل مىگردد ؛ مانند آن‌جا كه مىگوييد ؛ « عدد چهار زوج است » و يا « انسان ممكن است » .\r\nبه بيان سوم : وقتى محمولى بر موضوعى حمل مىشود دو حالت متصور است :\r\nحالت اول : اين‌كه محمول واقعيتى جدا از واقعيت موضوع ندارد ؛ يعنى درخارج هيچ نوع دوگانگى و كثرتى ميان موضوع و محمول برقرار نيست و اين ذهن است كه با قدرت تجزيه و تحليلى در بارهء يك واقعيت ، مفاهيم گوناگون را انتزاع كرده و بر آن حمل مىكند ؛ مانند قضيهء : انسان ممكن است ، يا انسان معلول است ، يا انسان واحد است . امكان ، معلوليت و وحدت ، هيچ كدام واقعيتى جدا از واقعيت انسان ندارند ؛ يعنى داراى ما بازاى خارجى نيستند ، بلكه فقط منشأ انتزاع دارند . به بيان ديگر : خود يك مرتبهء وجودى در خارج ندارند . اين دسته از محمولات را « خارج محمول » مىنامند .\r\nحالت دوم : اين‌كه همان‌طور كه محمول در ظرف تشكيل قضيه ، تصورى جدا از تصور موضوع دارد ، كه عارض بر موضوع شده و حكم به اتحاد آن با موضوع مىشود ، در خارج نيز واقعيتى جدا از واقعيت موضوع دارد ، كه عارض بر موضوع\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nشده و يك نوع اتحاد و يگانگى با آن پيدا مىكند ؛ مانند قضيهء : انسان متعجب است ، يا خندان است . تعجب و خنده ، هر دو ، در خارج واقعيتى جدا از ذات انسان دارند كه به انسان ضميمه شده و آن را متصف به متعجب و خندان مىكنند .\r\n\r\nويژگىهاى مفاهيم ذاتى\r\nوالذاتىُّ يميّزُ من غيرِهِ بوجوه من خواصِّه :\r\nمنها : أنَّ الذاتيّاتِ بيّنةٌ ، لا تَحتاجُ فى ثبوتِها لِذِى الذاتىِّ إلى وسطٍ .\r\nومنها : أنّها غنيَّةُ عن السببِ ، بمعنى أَنَّها لا تَحتاجُ إلى سببٍ وراءَ سببِ ذِى الذاتىِّ ، فعلَّةُ وجودِ الماهيَّةِ بعينِها علَّةُ أجزائِهَا الذاتيَّةِ .\r\nومنها : أنَّ الأجزاءَ الذاتيَّةَ متقدِّمةٌ على ذِى الذاتىِّ .\r\nترجمه\r\nمفاهيم ذاتى ويژگىهايى دارند كه مايهء امتياز آنها از ساير مفاهيم مىشود ، برخى از اين ويژگىها عبارتند از :\r\n1 - ثبوت اجزاى ذاتى يك ماهيت براى آن ، روشن وبىنياز از دليل وحدّ وسط مىباشد .\r\n2 - معانى ذاتى بى نياز از سبب‌اند ؛ به اين معنا كه در تحققشان به علتى علاوه بر علت ماهيتى كه جزيى از آنند ، نياز ندارند . بنابراين ، علت وجودى يك ماهيت ، خودش علت اجزاى ذاتى آن نيز هست .\r\n3 - اجزاى ذاتى يك ماهيت بر آن ماهيت تقدم دارند .\r\nشرح و تفسير\r\nدر اين قسمت سه ويژگى و سه خصوصيت براى مفاهيم ذاتى بيان مىشود كه برحسب ظاهر عبارت مؤلف قدس سره هر يك از اين امور سه گانه ، تنها در مورد مفاهيم ذاتى\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nصادق مىباشد و از مميزات آن به شمار مىرود . اين ويژگىها عبارتند از :\r\n1 - ثبوت مفاهيم ذاتى براى موضوعات آنها ضرورى و بديهى است و نياز به دليل و برهان ندارد . به ديگر سخن : حمل ذاتيات شىء بر آن شىء نياز به واسطه در اثبات ندارد ، به اين دليل كه ثبوت ذاتيات شىء براى آن شىء از باب ثبوت شىء براى خودش مىباشد و ثبوت شىء براى خودش امرى ضرورى و بديهى است ؛ يعنى هر چيزى بالبداهه خودش خودش است . پس اگر يك نفر بداند كه انسان چيست و ماهيت انسان را بشناسد ، بدون نياز به هيچ دليل و برهانى تصديق خواهد كرد كه انسان ، جوهر و جسم است و داراى نفس نباتى ، نفس حيوانى و نفس ناطقه مىباشد ، زيرا انسان بودن انسان منوط به ثبوت اين امور براى او است و اساساً انسان چيزى نيست جز همين امورى كه ذاتيات آن را تشكيل مىدهد .\r\n2 - امور ذاتى نياز به سبب و واسطهء در ثبوت ندارند . البته اين سخن بدان معنا نيست كه امور ذاتى اساساً معلول نيستند و خود به خود به وجود مىآيند ، بلكه مقصود آن است كه نيازمند جعل و آفرينشى جدا و مستقل از جعل و آفرينش موضوع خود ( / ذى الذاتى ) نيستند ؛ يعنى همان سببى كه ماهيت را ايجاد مىكند ، با همان جعل وايجاد ماهيت ، اجزاى آن و ذاتيات آن را نيز جعل مىكند . فىالمثل همان علتى كه انسان را مىآفريند ، با همان آفرينش ، ناطق را نيز ايجاد مىكند ، زيرا ناطق چيزى جدا از انسان نيست تا نياز به آن باشد كه با يك جعل مستقل در انسان ايجاد شود ، بلكه جعل وايجاد انسان همان جعل و ايجاد ناطق است .\r\n3 - ويژگى سومِ مفاهيمِ ذاتى آن است كه اجزاى ذاتى يك ماهيت تقدم بالتجوهر بر خود آن ماهيت دارند . توضيح اين‌كه : عقل براى آن‌كه بتواند ماهيتى را تصور كند ، بايد ابتدا اجزاى آن ماهيت را تصور كند ، لذا گفته مىشود : اجزاى ماهيت در مقام تقوّم جوهر ماهيت بر خود ماهيت تقدم دارند ؛ يعنى براى آن‌كه ماهيت در ذهن شكل بگيرد ، بايد اجزايش در ذهن تصور شوند ولو به نحو اجمال .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nدو ويژگى نخست ، اختصاص به مفاهيم ذاتى ندارد ، بلكه در مورد پاره‌اى از مفاهيم عرضى نيز صادق مىباشد ، لذا نمىتوان آن دو را از مميزات و خواص مفاهيم ذاتى به شمار آورد .\r\nتوضيح اين‌كه : ثبوت لوازم بيّن - چه به معناى اخص و چه به معناى اعم - براى ملزوم خود بديهى و بىنياز از دليل است ، لذا آنها را لازم بيّن ناميده‌اند ، با آن‌كه لازم بيّن از مفاهيم عرضى به شمار مىرود .\r\nاز سوى ديگر ، ويژگى دوم در مورد عرضيّاتى كه خارج محمول مىباشند ، نيز صادق است ، زيرا عرضياتى كه خارج از محمول‌اند ، وجودى منحاز و مستقل از وجود موضوعشان ندارند ، لذا جعل آنها به جعل موضوعشان صورت مىپذيرد و جعل مستقل و جداگانه‌اى به آنها تعلق نمىگيرد .\r\n\r\nدو پاسخ به يك اشكال\r\nوالاشكالُ فى تقدّمِ الأجزاءِ عَلَى الكلِّ ، ب : « أنّ الأجزاءَ هى الكلُّ بعينِهِ فكيفَ تتقدّمُ على نفسِها ؟ ! » ، مندفعٌ بأَنَّ الاعتبارَ مختلفٌ ، فالأجزاءُ بالأسرِ متقدّمةٌ على الأجزاءِ بوصفِ الاجتماعِ والكليّةِ ؛ على : أَنَّها سُميّتْ أجزاءً ، لكونِ الواحدِ منها جزءاً من الحدِّ ، وإلّا فالواحدُ منها عينُ الكلِّ ، أعنى ذِي الذاتىِّ .\r\nترجمه\r\nممكن است به ويژگى سوم اشكال شود كه : مجموعهء اجزا همان كل است ؛ پس چگونه مىتوانند بر كل - كه در واقع چيزى جز همان اجزا نيست - مقدم شوند ؟ در جواب بايد گفت : اين دو [ اگر چه ذاتاً يكى هستند ، ولى 
  ] اختلاف اعتبارى با يك‌ديگر ندارند ، [ اجزا اگر در ارتباط با يك‌ديگر و به شرط اجتماع با هم ملاحظه شوند ، « كل » خواهند بود ؛ بنابراين ، تقدم اجزا بر كل به اين معناست كه 
  ] همهء اجزا [ در صورتى كه نسبت به اجتماع با\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nيك‌ديگر لا به شرط در نظر گرفته شوند 
  ] تقدم بر اجزائى كه با وصف اجتماع ملاحظه شده‌اند ، دارند . علاوه بر آن‌كه ذاتيات ماهيت از آن جهت كه هر كدام جزيى از تعريف ماهيتند ، « جزء » ناميده مىشوند ، والّا [ نسبت به اصل ذات 
  ] هر يك از آنها عين آن ماهيت مىباشد [ و بنابراين ، نه جزئيتى مطرح مىشود و نه تقدم جزء بر كل . 
  ]\r\nشرح و تفسير\r\nدر مورد ويژگى سوم مفاهيم ذاتى - يعنى تقدم اجزاى ماهيت در مقام تعقل و ادراك ماهيت ، بر خود ماهيت - اشكالى مطرح شده است و آن اين‌كه :\r\nماهيت چيزى جز همان اجزا نيست و ماهيت مساوى است با مجموع اجزا .\r\nبنابراين ، اگر بگوييم هر يك از اجزا تقدم بر ماهيت دارند ، ولو اين تقدم در ظرف تعقل و ادراك ماهيت باشد ، لازمه‌اش آن است كه شىء بر خودش تقدم داشته باشد .\r\nمثلًا ماهيت انسان از حيوان و ناطق تشكيل مىشود ؛ حال اگر هم حيوان و هم ناطق بر انسان تقدّم داشته باشند ، لازمه‌اش تقدم شىء بر خودش خواهد بود ، زيرا انسان همان مجموع حيوان و ناطق است . مؤلف اين اشكال را با دو بيان پاسخ مىگويد :\r\nجواب اول : درست است كه مجموع اجزا در واقع همان كل است و كل چيزى جز مجموعهء اجزاى خود نيست ، اما اعتبار مجموع اجزا ، يا به تعبير مؤلف « اجزاء بالأسر » ، با اعتبار كل تفاوت دارد . در مورد نخست ، اجزا در حال اجتماع اعتبار مىشوند ، بدون آن‌كه وصف اجتماع به عنوان شرط و يا جزء در آنها اعتبار شود ( لابشرط الاجتماع ) ، اما در مورد دوم ، اجزا به شرط الاجتماع اعتبار مىشوند ؛ به تعبير ديگر : مقدم ، نفس الاجزاء است ، صرف نظر از هيئت اجتماعيهء آن ومؤخر ، اجزاى به شرط الاجتماع است و تقدم نفس الاجزاء بر اجزاى به شرط الاجتماع به خاطر آن است كه تا نفس الاجزاء نباشد اعتبار تركيب نمىتواند به آنها تعلق بگيرد . ابتدا بايد اجزاء تصور شود و آن‌گاه اعتبار وحدت در مورد آنها بشود ، تا كل صورت بندد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nحاصل آن‌كه : نفس الاجزاء مغايرت اعتبارى با كل دارد و همين مغايريت براى سابق دانستن نفس الاجزاء بر كل كافى است .\r\nجواب دوم : ذاتيات ماهيت در حقيقت جزء ماهيت نيستند ، بلكه عين آن مىباشند ، لذا به حمل اولى بر ماهيت حمل مىشوند ؛ مثلًا حيوان و ناطق كه جنس و فصل انسان را تشكيل مىدهند ، جزء انسان نيستند ، بلكه عين آن مىباشند ، با اين تفاوت كه حيوان همان انسان است كه مبهم اعتبار شده و ناطق همان انسان است كه محصل اعتبار شده است ، اما خود انسان ، نسبت به ابهام و تحصل لابشرط است . « 1 » بنابراين ، تقدّم ذاتيات ماهيت بر ماهيت از باب تقدم اجزا بر كل نيست ، تا اشكالى كه در مورد تقدم اجزا بر كل مطرح شده ، بر آن نيز وارد شود .\r\nبنابراين ذاتيات ماهيت نسبت به حدّ و تعريف ماهيت ، جزء به شمار مىروند و در حقيقت جنس و فصل را بايد جزء حدّ و تعريف ماهيت دانست ، نه جزء خود ماهيت و اطلاق جزء بر جنس و فصل تنها به اين لحاظ صحيح است .\r\n\r\nتفاوت پاسخ اول با پاسخ دوم\r\nاشكال ياد شده در واقع از دو مقدمه تشكيل مىشود :\r\n\r\nمقدمهء اول\r\n: تقدم ذاتيات ماهيت بر ماهيت از باب تقدم جزء بر كل است .\r\n\r\nمقدمهء دوم\r\n: تقدم جزء بر كل درست نيست . ( زيرا مستلزم تقدم شىء بر خودش مىباشد ) .\r\nمؤلف در پاسخ نخست ، مقدمهء دوم را باطل نمود و روشن ساخت كه اجزاء بر كل تقدم دارند و اين تقدم به هيچ وجه مستلزم تقدم شىء بر خودش نيست . اما در پاسخ دوم ، مقدمهء اول استدلالْ ابطال شده و بيان شده است كه تقدم ذاتيات ماهيت بر ماهيت اساساً از باب تقدم جزء بر كل نيست .\r\n\r\n\r\n","description":"","footnote":"\r\n( 1 ) . توضيح اين قسمت در فصل آينده مىآيد\r\n","page_name":" 58 ","page_number":58},
  {"content":"\r\n\r\n\r\nالفصل الرابع الجنس والفصل والنوع وبعضِ مايَلحقُ بذلك\r\nالماهيّةُ التامّةُ ، التى لها آثارٌ خاصّةٌ حقيقيّةٌ ، من حيثُ تمامِها تُسمّى « نوعاً » كالانسانِ و الفرسِ .\r\nترجمه\r\nماهيت تام كه آثار حقيقى ويژه‌اى بر آن مترتب مىگردد ، از آن جهت كه ماهيتى تام است [ و آثار حقيقى خاصى دارد 
  ] نوع ناميده مىشود ؛ مانند : انسان و اسب .\r\nشرح و تفسير\r\n\r\nتعريف نوع نزد منطق دانان\r\nواژهء « نوع » در كتاب‌هاى منطق دو اصطلاح دارد ، كه يكى « نوع حقيقى » و ديگرى « انواع اضافى » خوانده مىشود . تعريفى كه معمولًا براى نوع حقيقى آورده مىشود ، چنين است : تمام حقيقت مشترك كه ميان جزئياتى كه تنها كثرت عددى دارند ( اما ذات و ماهيتشان يكى است ) و به ديگر بيان : « نوع حقيقى مفهومى كلى است كه بيانگر تمام ذاتيات افراد و مصداق‌هاى خود مىباشد » .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nو در تعريف نوع اضافى غالباً گفته مىشود : « كلى ذاتى اى كه تحت يك جنس مندرج است ، نسبت به آن جنس نوع اضافى مىباشد . » مثلًا انسان از آن جهت كه تحت حيوان مندرج است ، نوع اضافى حيوان به شمار مىرود و حيوان نيز از آن جهت كه تحت جسم نامى مندرج است ، نوع اضافى جسم نامى محسوب مىگردد و جسم نامى نيز از آن جهت كه نوع اضافى جسم نامى مىگردد ، و جسم نامى نيز از آن جهت كه تحت جسم مطلق مندرج است ، نوع اضافى جسم مىباشد . هم‌چنين جسم ، نوع اضافىِ جوهر مىباشد .\r\nازآن‌چه بيان شد دانسته مىشود كه بنابر مشهور منطق دانان واژهء نوع ، مشترك لفظى ميان دو اصطلاح مختلف است و ميان اين دو اصطلاح رابطهء عموم وخصوص من وجه برقرار است ، زيرا مثلًا انسان هم نوع حقيقى است و هم نوع اضافىِ حيوان مىباشد ( مادهء اشتراك ميان دو اصطلاح ) . و حيوان نوع اضافى جسم نامى است ، اما نوع حقيقى شمار نمىرود . بالعكس ماهيت تام بسيطى كه تحت هيچ جنسى مندرج نمىشود « 1 » ، نوع حقيقى هست ، اما نوع اضافى نمىباشد .\r\n\r\nتعريف نوع نزد مؤلف\r\nمؤلف قدس سره تعريف ديگرى براى نوع ارائه مىدهد و آن اين‌كه : « نوع ماهيت تام و كاملى است كه آثار حقيقى خاصى بر آن مترتب مىگردد ، از آن جهت كه يك ماهيت تام است » . اين تعريف ، نوع حقيقى و نوع اضافى ، هر دو را در بر مىگيرد ، زيرا حيوان ، از آن جهت كه تحت جسم نامى مندرج است ، يك ماهيت تام است كه آثار حقيقىِ ويژه‌اى ، مانند حركت ارادى و احساس بر آن مترتب مىگردد . اگر چه حيوان ، از آن\r\n\r\n\r\n","description":"","footnote":"\r\n( 1 ) . در صورتى كه چنين ماهيتى وجود داشته باشد ، در غير اين صورت اصطلاح نوع اضافى اعم مطلق از نوع حقيقى خواهد بود\r\n","page_name":" 60 ","page_number":60},
  {"content":"\r\n\r\nجهت كه انواع متعددى تحت آن مندرج است و مردد ميان آنها مىباشد ، يك ماهيت ناقص مىباشد .\r\nشاهد اين مدعا - كه تعريف فوق ، نوع اضافى را نيز در بر مىگيرد - آن است كه مؤلف در دنبالهء بحث ، نوع ( همان ماهيت تام از آن جهت كه تام است ) را به سه بخش تقسيم مىكنند : نوع عالى ، نوع متوسط و نوع سافل . اين تقسيم تنها در صورتى صحيح خواهد بود كه « ماهيت تام » نوع اضافى را نيز شامل شود .\r\nشاهد ديگر آن‌كه مؤلف قدس سره در نهايةالحكمة « 1 » ماهيت تام را به دو قسم منقسم مىكند : يكى ماهيت تامّ على الاطلاق ( نوع حقيقى ) و ديگرى ماهيت تامّى كه تام بودن آن نسبى است ( نوع اضافى ) .\r\nمثلًا ماهيت حيوان از آن جهت كه فصل « حساس متحرك بالاراده » به آن ضميمه شده و به آن تحصل بخشيده - و به تعبير ديگر از آن جهت كه تحت جسم نامى مندرج است - يك ماهيت تامّ است اما از آن جهت كه فصل‌هاى ديگرى ، مانند ناطق ، صاهل و غير آن ، بايد به آن ضميمه شوند ، تا در قالب يكى از انواع مندرج تحت حيوان ، تحصل يابد ، يك ماهيت ناقص خواهد بود . بنابراين ، تام بودن ماهيت حيوان نسبى است نه مطلق . « 2 »\r\n\r\nبيان استاد مطهرى در تعريف « نوع »\r\nنوع ، عبارت است از چيستىِ واقعى شىء . ولى جنس ، ماهيت و چيستىِ تمام نيست ؛ يك ماهيت ناقص و مبهم و غير تامّ است كه اگر آن را جواب دهى باز يك « چى ؟ » باقى مىماند ؛ مثلًا اگر گفتيم : « حيوان است » باز سؤال مىشود كه چه حيوانى ؟ يا اگر\r\n\r\n\r\n","description":"","footnote":"\r\n( 1 ) . فصل هفتم از مرحلهء پنجم\r\n( 2 ) . با توجه به تعريفى كه مؤلف از نوع حقيقى و نوع اضافى بيان كرده است ، نسبت ميان آن دو تباين خواهد بود ، نه عموم و خصوص من وجه ، و يا عموم و خصوص مطلق\r\n","page_name":" 61 ","page_number":61},
  {"content":"\r\n\r\nگفتيم « عدد است » سؤال مىشود كه چه عددى ؟ پس عدد مطلق در خارج وجود ندارد ، جنس بايد ضميمهء فصل شود تا بتواند وجود پيدا كند ، تا بتواند ماهيت تمام شود .\r\nنوع از نظر ماهوى كارش تمام است و در مورد نوع فقط مىتوان سؤال كرد كه تحقق دارد يا تحقق ندارد . اما در مورد جنس ، سؤال اين است كه در ضمن كدام نوع وجود دارد . نوع ، ماهيتى است متحصل در عقل و در خارج و وجودش به تبع ديگرى نيست ، اما جنس ماهيتى است لامتحصل ، هم ذهناً و هم خارجاً و وجودش به تبع نوع است . « 1 »\r\nثمَّ إنّا نجدُ بعضَ المعانِى الذاتيّةِ التى فى الأنواعِ يشترك فيه أكثرُ من نوعٍ واحدٍ ، كالحيوانِ المشتركِ بين الانسانِ والفرسِ وغيرِهما ، كما أنّ فيها ما يختصُّ بنوعٍ ، كالناطقِ المختصِّ بالانسان ؛ ويسمّى المشتركُ فيه « جنساً » والمختصُ « فصلًا » . وينقسمُ الجنسُ والفصلُ إلى قريبٍ وبعيدٍ ؛ وأيضاً ينقسمُ الجنسُ والنوعُ إلى عالٍ ومتوسطٍ وسافلٍ ، وقد فُصّل ذلك فى المنطقِ .\r\nترجمه\r\nاجزاى ذاتى يك نوع ، بر دو قسمند : 1 - معانى ذاتى مشترك بين چند نوع ؛ نظير حيوان كه مشترك ميان انسان ، اسب و مانند آن است . 2 - معانى ذاتى مختص به يك نوع ؛ مانند ناطق كه اختصاص به انسان دارد : قسم اول جنس و قسم دوم ، فصل ناميده مىشود .\r\nو هر يك از جنس و فصل به دو بخش قريب و بعيد تقسيم مىشوند ؛ چنان‌كه هر يك از جنس و نوع به سه قسم تقسيم مىشوند : عالى ، متوسط و سافل . در علم منطق به‌طور مفصل در بارهء اين اقسام سخن رفته است .\r\n\r\n\r\n","description":"","footnote":"\r\n( 1 ) . درس‌هاى الهيات شفا ، ج 1 ، ص 63\r\n","page_name":" 62 ","page_number":62},
  {"content":"\r\n\r\nشرح و تفسير\r\n\r\nتعريف جنس و فصل\r\nدر اين قسمت تعريف هر يك از جنس و فصل بيان شده و آن‌گاه به برخى از تقسيم‌هاى جنس ، فصل و نوع اشاره شده است .\r\nبنابر تعريف مؤلف ، جنس عبارت است از كلى ذاتىاى كه مشترك ميان چند نوع است و فصل عبارت است از كلى ذاتىاى كه اختصاص به يك نوع دارد . به بيان ديگر :\r\nجنس مفهومى است كه بيانگر جزء اعم از اجزاى ذاتى نوع خود مىباشد و فصل مفهومى است كه بيانگر جزء مساوى با اجزاى ذاتى نوع خود مىباشد .\r\nمقصود از « نوع » در تعريف‌هاى ياد شده ، معناى اعم آن است و اختصاص به نوع حقيقى ندارد . به همين دليل مىتوان فصل را به قريب و بعيد تقسيم كرد .\r\n\r\nتقسيمات جنس ، فصل و نوع\r\nهر يك از جنس و فصل بر دو قسم مىباشد : قريب و بعيد .\r\n\r\nجنس قريب :\r\nجنس را نسبت به يك نوع در صورتى قريب مىگويند كه اگر آن را با هر يك از انواع مشارك در آن جنس ضميمه كرده و بپرسيم چيستند ؟ همان جنس در جواب بيايد ؛ مثلًا حيوان جنس انسان است و انسان در اين جنس انواع مشاركى دارد ؛ مانند : اسب ، گاو و گوسفند . حال اگر هر يك از اين انواع را در كنار انسان قرار دهيم و بپرسيم چيستند ؟ پاسخ حيوان است . پس حيوان جنس قريب انسان مىباشد .\r\n\r\nجنس بعيد :\r\nجنس نسبت به نوع اگر به گونه‌اى باشد كه چون آن نوع را با هر يك از انواع مشارك در آن جنس ضميمه نموده و بپرسيم چيستند ؟ هميشه آن جنس در جواب نيايد ، آن جنس بعيد خواهد بود ؛ مثلًا جسم براى انسان ، جنس است و انسان\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nدر اين جنس انواع مشاركى دارد ، مانند : اسب ، درخت و سنگ . حال اگر بپرسيم :\r\nانسان و سنگ چيستند ؟ جواب « جسم » است ، اما اگر بپرسيم : « انسان و اسب چيستند ؟ » پاسخ حيوان است . در نتيجه جسم ، جنس بعيد انسان مىباشد .\r\n\r\nفصل قريب :\r\nفصل قريب آن است كه موجب امتياز نوع از انواع مشارك در جنس قريب شود ؛ مانند : ناطق براى انسان و حساس بر حيوان .\r\n\r\nفصل بعيد :\r\nفصل بعيد آن است كه موجب امتياز نوع از انواع مشارك در جنس بعيد شود ؛ مانند حساس و نامى و سه بعدى براى انسان .\r\nهر يك از جنس و نوع نيز بر سه قسم مىباشد : عالى ، متوسط و سافل .\r\n\r\nجنس عالى :\r\n- كه به آن جنس الاجناس نيز مىگويند - جنسى است كه زير آن ، جنس باشد ، ولى بالاتر از آن جنسى نباشد ؛ مانند جوهر .\r\n\r\nجنس متوسط :\r\nجنسى است كه هم زير آن جنس باشد و هم بالاى آن ؛ مانند جسم .\r\n\r\nجنس سافل :\r\nآن است كه زير آن جنسى نباشد ، بلكه فقط نوع باشد ؛ مانند حيوان .\r\n\r\nنوع عالى :\r\nآن است كه هم زير آن نوع باشد ، ولى بالاى آن نوعى نباشد ؛ مانند جسم .\r\n\r\nنوع متوسط :\r\nآن است كه هم بالاى آن نوع باشد و هم پايين آن ؛ مانند حيوان .\r\n\r\nنوع سافل :\r\nكه به آن نوع‌الانواع و نوع حقيقى نيز گفته مىشود ، آن است كه زير آن نوعى نباشد ؛ مانند انسان .\r\n\r\nتفاوت ميان جنس و ماده\r\nثمَّ إنّا إذا أخذْنا ماهيّةَ « الحيوانِ » مثلًا ، وهى مشتركٌ فيها أكثرُ من نوعٍ ، وعَقَلْناها بأنّها : جسمٌ نامٍ حسّاسٌ متحركٌ بالارادةِ ، جاز أن نعقِلَها وحدَها - بحيثُ يكونُ كلُّ ما يقارنُها من المفاهيمِ زائداً عليها خارجاً من ذاتِها ، وتكونُ هى مباينةً للمجموعِ غيرَ\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nمحمولةٍ عليه ، كما أنّها غيرُ محمولةٍ على المقارنِ الزائدِ - كانتِ الماهيّةُ المفروضةُ « مادّةً » بالنسبةِ إلى ما يقارنُها و « علّةً مادّيةً » للمجموع ؛ وجاز أن نعقلَها مَقيسةً إلى عدّةٍ من الأنواعِ ، كأنْ نعقلَ ماهيّةَ الحيوانِ بأنّها : الحيوانُ الذى هو أمّا انسانٌ ، وإمّا فرسٌ ، وإمّا بقرٌ ، وإمّا غنمٌ ، فتكونُ ماهيّةً ناقصةً غيرَ محصّلةٍ حتّى ينضمَّ إليها فصلُ أحدِ تلك الأنواعِ فيحصِّلَها نوعاً تامّاً فتكونَ هى ذلك النوعَ بعينِهِ ، وتسمَّى الماهيّةُ المأخوذةُ بهذا الاعتبارِ « جنساً » والذى يحصِّلهُ فصلًا .\r\nترجمه\r\nهرگاه ماهيتى ، مانند حيوان را - كه مشترك ميان چند نوع است - در نظر بگيريم و آن را به عنوان « جسم نموّدارى كه داراى حس و حركت است » تعقل كنيم ، شناخت ما از اين ماهيت مشترك به دوگونه مىتواند باشد :\r\n1 - اين‌كه آن را به تنهايى تعقل كنيم ؛ به گونه‌اى كه هر مفهومى كه در كنار آن قرار مىگيرد ، زايد بر آن و بيرون از ذات آن بوده و اين ماهيت مشترك ، مباين با مجموع و غير قابل حمل بر آن باشد ؛ همان‌گونه كه بر مفهومى كه در كنار آن قرار گرفته ومقارن با آن شده ، حمل نمىگردد . در اين صورت ماهيت مورد نظر ، نسبت به آن مفهوم مقارن ، « ماده » و نسبت به مجموع « علت مادى » خواهد بود .\r\n2 - اين‌كه آن را در مقايسه باچند نوع تعقل كنيم ؛ مانند آن‌كه ماهيت حيوان را به صورت : « حيوانى كه يا انسان است ، يا اسب ، يا گاو و يا گوسفند تعقل كنيم . در اين صورت ، ماهيت مورد نظر ناقص و مبهم مىباشد ، تا فصل يكى از آن انواع به آن ضميمه شده و به آن تحصل بخشد و در قالب يك نوع تامّ درآورد ، كه در اين صورت آن ماهيت بعينه همان نوع خواهد بود . [ مثلًا حيوان پس از تحصل يافتن به وسيلهء فصل ناطق ، بعينه همان انسان خواهد بود . 
  ] ماهيتى كه بدين نحو اعتبار مىشود « جنس » ناميده مىشود و آن‌چه به آن تحصل مىبخشد ، فصل خوانده مىشود .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nشرح و تفسير\r\n\r\nتفاوت ماده و جنس\r\nمعناى مشترك ميان چند ماهيت دوگونه ممكن است اعتبار شود : يكى به شرط لا و ديگرى لابشرط . مراد از « به شرط لا » در اين‌جا همان چيزى است كه تحت عنوان « اصطلاح ديگر به شرط لا » در فصل دوم از آن گفت و گو كرديم .\r\nمقصود از اعتبار « به شرط لا » آن است كه ماهيت مشترك ميان چند نوع را به صورت محصل تعقل كنيم ؛ يعنى به صورت يك ماهيت تام « 1 » و مستقل ؛ ماهيتى كه براى تتميم و تكميل ذات خود نيازمند انضمام چيزى به آن نيست . به ديگر سخن : ماهيت را به عنوان جزيى از كل كه مغاير با كل و نيز مغاير با جزء مقارن با آن است ، اعتبار كنيم . در اين صورت ، ماهيت ياد شده ماده ناميده مىشود ؛ نه بر كلّ حمل مىشود و نه بر جزء ديگرى كه به آن ضميمه شده است .\r\nدر برابر ، اعتبار « لا به شرط » است كه آن ماهيت مشترك را به عنوان يك ماهيت مبهم و تحصل نيافته در نظر بگيريم ؛ يعنى به صورت يك ماهيت ناقص كه براى تتميم ذات خود نيازمند فصلى است كه به آن ضميمه شود . در صورت انضمام چنين فصلى به آن ، ميان آن دو اتحاد و يگانگى برقرار خواهد بود ؛ چنان‌كه ميان هر يك از آنها با نوع چنين اتحادى برقرار مىباشد . در اين اعتبار ، ماهيت مشترك ، جنس خواهد بود و مىتوان آن را بر نوع و بر فصلى كه به آن ضميمه مىشود ، حمل نمود .\r\nمثال : انسان يك نوع حقيقى است كه در خارج ، از دو جزء تشكيل شده است : ماده و صورت . مادهء انسان همان بدن است ؛ يعنى جسم نامى حساس متحرك بالاراده ؛ حال اگر اين جزء را همان‌گونه كه در خارج است ( به عنوان يك جزء از انسان كه داراى\r\n\r\n\r\n","description":"","footnote":"\r\n( 1 ) . و به همين خاطر است كه ماده يكى از انواع جوهرى به شمار مىرود و نوع همان ماهيت تام است\r\n","page_name":" 66 ","page_number":66},
  {"content":"\r\n\r\nمعناى محصلى است ) اعتبار كنيم ، آن را به شرط لا اعتبار كرده‌ايم و در اين اعتبار ، بدن ، مادهء ذهنى خواهد بود ، كه نه بر انسان حمل مىشود و نه بر جزء ديگرى كه به آن ضميمه شده و از مجموع آنها ماهيت انسان تشكيل شده است . يعنى نمىتوان گفت :\r\nانسان بدن است و يا بدن انسان است و يا بدن نفس ناطقه است ، و يا نفس ناطقه بدن است .\r\nاما اگر آن را به صورت مبهم در نظر بگيريم ؛ يعنى چيزى كه يا انسان است ، يا بقر است و يا غنم و يا . . . و تا فصلى به آن ضميمه نشود و ماهيت آن را تام نگرداند ، تحصل نمىيابد ، در اين صورت آن را لابشرط ، اعتبار كرده‌ايم و قابل حمل بر انسان و نيز بر ناطق خواهد بود ، زيرا با آنها اتحاد و يگانگى دارد .\r\nحاصل آن‌كه در اعتبار « به شرط لا » ماهيت مشترك ميان چند نوع ، خود به عنوان يك نوع - البته نوع اضافى - در نظر گرفته مىشود ، اما در اعتبار « لا به شرط » به عنوان مقسم براى انواعى كه تحت آن مندرج است ، تعقل مىشود و چنان‌كه مىدانيم ، مقسم اولًا : امرى مبهم و مردد ميان اقسام خود است و تا قيد يكى از اقسام به آن ضميمه نشود ، تحصل و تعين ذهنى نمىيابد ؛ ثانياً : عين اقسام خود مىباشد و با هر يك از آنها اتحاد و يگانگى دارد .\r\n\r\nتفاوت ميان فصل و صورت\r\nو الاعتبارانِ فى الجزءِ المشتركِ جاريانِ بعينِهما فى الجزءِ المختصِّ ، ويُسمّى بالاعتبارِ الأوّلِ « صورةً » ويكونُ جزءاً لا يُحملُ على الكلِّ ولا على الجزءِ الاخرِ ، وبالاعتبارِ الثانى « فصلًا » يحصّلُ الجنسَ ويتممّمُ النوعَ ويُحملُ عليهِ حملًا أوّلياً .\r\nترجمه\r\nدو نحوه لحاظ و اعتبارى كه در بارهء جزء مشترك بيان شد ، در جزء مختص نيز جارى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاست . پس اگر جزء مختص يك ماهيت به نحو اول اعتبار شود ، « صورت » ناميده مىشود ، كه نه بر مجموع قابل حمل است و نه بر جزء ديگر و اگر به شكل دوم اعتبار شود ، نامش فصل خواهد بود ، كه به جنس تعيّن داده و نوع را كامل مىسازد و به حمل اولى ، بر آن حمل مىگردد .\r\nشرح و تفسير\r\nهمان تفاوتى كه ميان ماده و جنس بيان شد ، ميان صورت و فصل نيز برقرار مىباشد . مثلًا معناى ناطق اگر به طور مستقل و به عنوان جزيى از ماهيت انسان در نظر گرفته شود ، صورت خواهد بود و اگر به عنوان لباسى براى حيوان ، كه باآن متحد شده و به آن تحصل مىبخشد ، لحاظ شود ، فصل خواهد بود .\r\nبه ديگر سخن : ناطق از آن جهت كه به مفهوم مبهم حيوان تحصل داده و با آن متحد مىگردد و آن را به شكل انسان در مىآورد ، فصل انسان مىباشد « 1 » و به اعتبار آن‌كه مفهوم تامى است كه مستقل و فىنفسه لحاظ شده است ، صورت خوهد بود ، كه نه بر حيوان حمل مىشود و نه بر انسان .\r\nبنابراين ، صورت همان جزء مختص به نوع است كه به نحو « به شرط لا » اعتبار شده است ؛ يعنى به عنوان يك جزء كه در برابر كل و در برابر جزء ديگر قرار مىگيرد و بر هيچ كدام قابل حمل نمىباشد و فصل همان جزء مختص به نوع است كه به نحو « لا به شرط » اعتبار مىگردد و قابل حمل بر نوع و جنس مىباشد . « 2 »\r\n\r\n\r\n","description":"","footnote":"\r\n( 1 ) . و ازاين روست كه گفته‌اند : فصل يك مفهوم مضاف به جنس است و حيثيتش آن است كه مميز ذاتى نوع‌مىباشد و وجودش براى جنس است ، لذا فصل است ، ماهيت ندارد ، بر خلاف صورت كه يك نوع جوهرى را تشكيل مىدهد\r\n( 2 ) . شايان ذكر است كه اعتبار به شرط لا و لابشرط اختصاص به جنس و فصل و ماده و صورت ندارد ، بلكه در نوع و در عرضى عام و عرضى خاص نيز جارى مىگردد . ر . ك : تعليقهء صدرالمتألهين بر الهيات شفا ، ص 192 ، انتشارات بيدار\r\n","page_name":" 68 ","page_number":68},
  {"content":"\r\n\r\n\r\nيك نكته\r\nبايد توجه داشت كه جزء مشترك ، اگر به شرط لا اعتبار شود ، در مقايسه با جزء ديگرى كه مقارن آن است ( صورت ) ماده ناميده مىشود ، اما نسبت به كل ، يعنى نوع تشكيل شده از مجموع آن ماده و صورت ، علت مادى به شمار مىرود ، هم‌چنين جزء مختص ، اگر به شرط لا اعتبار شود ، نسبت به جزء ديگرى كه مقارن آن است ( ماده ) صورت ناميده مىشود ، اما نسبت به كل ، يعنى نوع ، علت صورى محسوب مىشود .\r\n\r\nنتايج بحث :\r\n\r\n1 - اتحاد جنس و فصل با نوع\r\nويظهرُ ممّا تقدّمَ أوّلًا : أنّ الجنسَ هو النوعُ مبهماً ، وأنّ الفصلَ هو النوعُ محصّلًا ، والنوعُ هو الماهيّةُ التامّةُ من غيرِ نظرٍ إلى إبهامٍ او تحصيلٍ .\r\nترجمه\r\nاز آن‌چه گذشت روشن مىشود كه :\r\nاولًا : جنس همان نوع است كه به صورت مبهم لحاظ شده و فصل نيز همان نوع است كه به عنوان يك معناى محصَّل اعتبار شده و نوع همان ماهيت كامل است كه با قطع نظر از ابهام و تحصل لحاظ شده است .\r\nشرح و تفسير\r\nاولين نتيجه‌اى كه از بحث‌هاى پيشين به دست مىآيد آن است كه جنس همان نوع است كه در حال ابهام و عدم تحصل لحاظ شده و فصل نيز همان نوع است كه در حال ابهام و عدم تحصل لحاظ شده و فصل نيز همان نوع است كه در حال تحصل و از آن جهت كه متعين مىباشد ، در نظر گرفته شده است ؛ به ديگر سخن : اگر نوع را به\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nصورت مبهم و مردد لحاظ كنيم ، همان جنس خواهد بود و اگر به حيثيت تعين وتحصل آن نظر كنيم ، فصل خواهد بود .\r\nمثلًا : ماهيت انسان را اگر از جهت تحصلش در نظر بگيريم ، ناطق خواهد بود و وقتى آن را به صورت مبهم و مردد لحاظ كنيم ، يعنى جهت مشترك ميان او با نوع‌هاى هم‌عرض آن رامورد توجه قرار دهيم ، حيوان خواهد بود . در واقع يك مفهوم است كه دوگونه ممكن است لحاظ شود : به يك لحاظ جنس است و به لحاظ ديگر فصل و خود آن مفهوم ، كه معروض اين دو لحاظ واقع مىشود ، نوع مىباشد .\r\nبه ديگر سخن : جنس مشروط به عدم تحصل است ، زيرا ابهامْ عدم ملكهء تحصل است ؛ لذا اعتبارش ، نسبت به تحصل به شرط لا مىباشد . در برابر ، فصل مشروط به تحصل مىباشد و اعتبارش ، نسبت به تحصل به شرط شىء است . اما نوع لا به شرط است ، آن‌هم لا به شرط مقسمى ، نه قسمى ، زيرا در نوع اساساً حيثيت ابهام و تحصل لحاظ نشده است - نه آن‌كه اين دو حيثيت در آن لحاظ شده باشد و آن‌گاه نسبت به آن ، مطلق در نظر گرفته شده باشد ( لابشرط قسمى ) - و لذا هم با ابهام جنس جمع مىشود و هم با تحصل فصل .\r\n\r\n2 - حمل جنس و فصل بر نوع ، اولى است\r\nوثانياً : أنّ كلًا من الجنسِ والفصلِ محمولٌ على النوعِ حملًا أوّليّاً ؛ وأمّا النسبةُ بينهما أنفسِهما : فالجنسُ عرضٌ عامٌّ بالنسبةِ إلى الفصلِ ، والفصلُ خاصّةٌ بالنسبةِ إليه .\r\nترجمه\r\nثانياً : هر يك از جنس و فصل به حمل اولى بر نوع حمل مىشوند و نسبت بين خودشان چنين است كه : جنس ، عرض عام براى فصل و فصل ، عرض خاص براى جنس مىباشد .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nشرح و تفسير\r\nمطلبى كه در اين قسمت بيان شده است ، از همان فرع پيشين به دست مىآيد و نتيجهء آن محسوب مىشود ، يعنى وقتى گفتيم جنس همان نوع است كه به شرط عدم تحصل ذهنى اعتبار شده و حيثيت ابهامش لحاظ شده است ، مىتوان نتيجه گرفت كه جنس بر نوع حمل مىشود و اين حمل نيز حمل اولى خواهد بود ، زيرا مفهوم جنس همان مفهوم نوع است ، كه در حال ابهام لحاظ شده است . هم‌چنين وقتى فصل همان نوع باشد كه به شرط تحصل ذهنى اعتبار شده و حيثيت تعين و تحصل آن لحاظ شده است ، حمل فصل بر نوع حمل اولى خواهد بود . البته اين به‌خاطر آن است كه نوع خودش نسبت به تحصل و عدم تحصل ، لا به شرط است .\r\nاما در مورد رابطهء جنس با فصل و رابطهء فصل با جنس مطلب به نحو ديگرى است ؛ جنس و فصل ، اگر چه بر يك‌ديگر حمل مىشوند - بر خلاف ماده و صورت - اما حمل ميان آنها شايع صناعى است ، نه حمل ذاتى اولى . اين به خاطر آن است كه جنس ، به شرط لا از تحصل ذهنى است و فصل ، به شرط شىء از تحصل ذهنى مىباشد و مفهوم به شرط لا ، در مفهوم بودن ، با مفهوم به شرط شىء مغايرت دارد ؛ لذا اتحاد ميان آن دو در مفهوم نيست ، بلكه اتحاد در وجود است و اين اتحاد همان حمل شايع است . « 1 »\r\nاز اين‌جا دانسته مىشود كه جنس يك نوع ، محمول ذاتى فصل آن نوع نيست ،\r\n\r\n\r\n","description":"","footnote":"\r\n( 1 ) . مؤلف قدس سره در تعليقهء خود بر اسفار ( ج 2 ، ذيل صفحهء 16 ) با بيان ديگرى اين مطلب را ثابت كرده‌اند كه حاصل آن چنين است : اگر فصل در حدّ جنس مأخوذ باشد ، فصل كه مُقسّم جنس است ، مقوّم آن خواهد بود و اين خلف فرض است و اگر جنس در حدّ فصل داخل باشد ، لازم مىآيد آن جنس بى نهايت بار تكرار شود و هر بار يك فصل به آن ضميمه شده باشد و اين تسلسل است و باطل ؛ مثلًا اگر حيوان در حدّ ناطق مأخوذ باشد ، حيوان جنس ناطق خواهد بود ، لذا نيازمند فصلى است كه به آن تحصل دهد و چون در حدّ همان فصل نيز مأخوذ مىباشد ، نيازمند فصل ديگرى خواهد بود كه به آن تحصل دهد و به همين ترتيب . بنابراين ، هر يك ازجنس و فصل بيرون از حدّ ديگرى است و حمل ميان آن دو شايع مىباشد\r\n","page_name":" 71 ","page_number":71},
  {"content":"\r\n\r\nبلكه محمول عرضى آن مىباشد و چون هم بر آن و هم بر غير آن حمل مىشود - مثلًا حيوان هم بر ناطق حمل مىشود و هم بر صاهل ، ناهق و مانند آن - عرض عام « 1 » فصل خواهد بود . هم‌چنين فصل يك نوع نيز محمول ذاتى جنس آن نوع نيست ، بلكه محمول عرضى آن مىباشد و چون بر غير جنس آن نوع حمل نمىشود - مثلًا ناطق فقط بر حيوان قابل حمل است و بر جنس ديگرى كه در عرض حيوان باشد ، حمل نمىشود - عرض خاص آن جنس مىباشد . البته عرض خاصى است كه تنها بر برخى از افراد جنس حمل مىشود ، نه همهء آن . ( بعضى از حيوان ناطق است . )\r\nنكته‌اى كه در اين‌جا بايد يادآورى شود اين‌كه عروض جنس بر فصل و نيز عروض فصل بر جنس تنها در ظرف تحليل ذهنى است ، نه در خارج ، زيرا جنس و فصل در خارج به يك وجود موجودند ؛ صدرالمتألهين در اين باره مىگويد :\r\nاين‌كه گفته مىشود فصل از عوارض جنس است و يا جنس از عوارض فصل است يا اين‌كه وجود از عوارض ماهيت است ، مقصود از عروض در اين موارد و مانند آن ، عروض بر حسب وجود نيست ؛ بدين معنا كه عارض ، وجودى غير از وجود معروض داشته باشد ، بلكه عروض در چنين مواردى تنها در ظرف تحليل صورت مىپذيرد و دو معنا كه موجود به يك وجودند ، بر يك‌ديگر حمل مىشوند . « 2 »\r\n\r\n3 - امتناع تحقق دو جنس و يا دو فصل در يك مرتبه براى يك نوع\r\nوثالثاً : أنّ من الممتنعِ أن يتحقَّقَ جنسانِ فى مرتبةٍ واحدةٍ ، و كذا فصلانِ فى مرتبةٍ واحدةٍ ، لنوعٍ ؛ لاستلزامِ ذلك كونَ نوعٍ واحدٍ نوعينِ .\r\n\r\n\r\n","description":"","footnote":"\r\n( 1 ) . مقصود از « عرض » در تعبير « عرض عام » ، كه تعبير شايعى است و در كلام مؤلف نيز آمده است ، همان « عرضى » به معنايى كه در فصل سوم گذشت ، مىباشد\r\n( 2 ) . اسفار ، ج 2 ، ص 254\r\n","page_name":" 72 ","page_number":72},
  {"content":"\r\n\r\nترجمه\r\nثالثاً : تحقق دو جنس در يك مرتبه براى يك نوع ، امرى محال ونشدنى است ؛ همين‌طور تحقق دو فصل در يك مرتبه براى يك نوع ، زيرا مستلزم آن است كه نوع واحد ، دو نوع باشد .\r\nشرح و تفسير\r\nيك « نوع » مىتواند جنس‌ها و فصل‌هاى گوناگونى داشته باشد ، اما در طول يك‌ديگر و به گونه‌اى كه يكى مندرج در ديگرى باشد ؛ مثلًا انسان جنس‌هاى متعددى دارد ، كه عبارتند از : جوهر ، جسم ، جسم نامىِ و حيوان ؛ هم‌چنين فصل‌هاى متعددى دارد ، كه عبارتند از : داراى ابعاد سه گانه ، نامى ، حساس ، متحرك با اراده و ناطق . اما هر يك از اين جنس‌ها و فصل‌ها در طول يك‌ديگرند ؛ بدين صورت كه جوهر از جهت داراى ابعاد بودن و نبودن مبهم است و با انضمام يك فصل خاص ( / داراى ابعاد ) به آن ، تعين يافته و به صورت نوعى از جوهر ( / جسم ) در مىآيد . اما اين نوع ( جسم ) نيز از جهت نامى بودن و نبودن مبهم است و باانضمام « نامى » به آن ، تعين يافته و به صورت نوعى از جسم درمىآيد و به همين ترتيب .\r\nبنابراين ، حيوان جنسى است كه همهء جنس‌ها و فصل‌هاى ديگر در آن مندرج است و آن‌گاه كه اين جنس - كه جنس قريب انسان است - با ناطق تحصل يافت ، تنها يك ماهيت نوعى را تشكيل خواهد داد . اين نحوه از تعدد اجناس و فصولِ يك نوع هيچ اشكالى ندارد .\r\nاما سخن در آن است كه يك ماهيت نوعى نمىتواند در مرتبهء واحد دو جنس و يا دو فصل داشته باشد ؛ يعنى دو جنس و دو فصلى كه در عرض هم باشند و يكى در ديگرى مندرج نشود ، زيرا در اين صورت لازم مىآيد كه يك ماهيت با آن‌كه واحد\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nفرض شده ، كثير و متعدد باشد . به دليل آن‌كه اگر يك ماهيت ، دو جنس در يك مرتبه و در عرض هم داشته باشد ، هر يك از آن دو جنس با فصل تحصل مىيابند و هر كدام به صورت يك ماهيت نوعى خاص در خواهد آمد . هم‌چنين اگر ماهيت واحد دو فصل در عرض هم و در يك مرتبه داشته باشد ، هر كدام از آن دو فصل ، حصه‌اى از جنس را محصل مىكند و آن را به صورت يك ماهيت نوعى خاص درخواهد آورد . بنابراين ، اگر ماهيت واحد ، دو جنس و يا دو فصل در عرض هم داشته باشد ، لازم مىآيد كه يك ماهيت ، دو ماهيت باشد .\r\n\r\n4 - اختلاف جنس با ماده و نيز فصل با صورت تنها در اعتبار است\r\nورابعاً : أنّ الجنسَ والمادّةَ متحدانِ ذاتاً ، مختلفانِ اعتباراً ، فالمادّةُ إذا أُخِذتْ لا بشرطٍ ، كانتْ جنساً ، كما أنّ الجنسَ إذا أُخِذ بشرطِ لا ، كان مادّةً ، و كذا الصورةُ فصلٌ إذا اخِذتْ لا بشرطٍ ، كما أنّ الجنسَ إذا أُخِذَ بشرطِ لا .\r\nترجمه\r\nرابعاً : جنس و ماده ذاتاً يكى هستند و اختلافشان اعتبارى است ؛ يعنى اگر ماده به نحو لابشرط اعتبار شود ، جنس مىباشد ؛ هم‌چنان‌كه اگر جنس به صورت به شرط لا لحاظ شود ، همان ماده خواهد بود هم‌چنين اگر صورت به نحو لا به شرط اعتبار شود ، فصل مىباشد و اگر فصل به شرط لا در نظر گرفته شود ، همان صورت خواهد بود .\r\nشرح و تفسير\r\nنكتهء ديگرى كه از مطالب پيشين به دست مىآيد آن است كه جنس و ماده ، ذاتاً و مفهوماً يكى هستند و تفاوتشان تنها در نحوهء اعتبار آنها است . در واقع مفهوم و معناى واحد است كه اگر به شرط لا اعتبار شود ماده است و اگر لا به شرط اعتبار شود ، جنس\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nخواهد بود . هم‌چنين در مورد فصل و صورت ، يك معنا و مفهوم است كه از تحليل ماهيت به دست مىآيد و اگر آن را لابشرط اعتبار كنيم ، فصل خواهد بود و اگر به شرط لا اعتبار كنيم ، صورت مىشود .\r\nبه اين نكته پيش از اين تصريح شده ؛ آن‌جا كه گفته شد : ماهيت حيوان را ، كه مشترك ميان چند نوع است ، آن‌گاه كه به عنوان « جسم نامى حساس متحرك بالاراده » تعقل و تصور كنيم ، به دو صورت مىتوان آن را لحاظ نمود : به شرط لاو لا به شرط .\r\nاين تعبير كه در كلام مؤلف آمده است ، بيانگر آن است كه معناى معقول ومتصور از حيوان در هر دو اعتبار - خواه ماده باشد و خواه جنس - همان « جنس نامى حساس متحرك بالاراده » است . اين سخن بعينه در مورد فصل و صورت نيز صادق است .\r\n\r\nاعراض فاقد ماده و صورت خارجى هستند\r\nوَ اعْلمْ أنّ المادّةَ فى الجواهرِ الماديَّةِ موجودةٌ فى الخارجِ ، على ما سيأتى ؛ وأمّا الأعراضُ فهى بسيطةٌ غيرُ مركّبةٍ فى الخارجِ ، ما به الاشتراكُ فيها عينُ ما به الامتيازُ ، وانّما العقلُ يجدُ فيها مشتركاتٍ ومختصّاتٍ فيعتبرُها أجناساً وفصولًا ؛ ثمّ يعتبرُها بشرطِ لا ، فتصيرُ موادَّ وصوراً عقليةً .\r\nترجمه\r\nنكتهء ديگر آن‌كه ماده در جوهرهاى مادى [ يعنى اجسام 
  ] وجود خارجى دارد ، كه توضيح آن خواهد آمد . « 1 » اما اعراضْ امورى بسيط بوده ، اجزاى خارجى ندارند و وجه اشتراكشان در خارج همان جهت امتيازشان مىباشد ؛ فقط عقل [ در تحليل‌هاى ذهنى خود 
  ] مفاهيم مشترك و مختصى از آنها به دست مىآورد و آن مفاهيم را به عنوان جنس\r\n\r\n\r\n","description":"","footnote":"\r\n( 1 ) . ر . ك : فصل چهارم از بخش ششم\r\n","page_name":" 75 ","page_number":75},
  {"content":"\r\n\r\nو فصل براى اعراض در نظر مىگيرد و آنها را به نحو به شرط لا اعتبار كرده و به شكل ماده و صورت عقلى در مىآورد .\r\nشرح و تفسير\r\nدر اين قسمت مؤلف قدس سره به يك تفاوت اساسى ميان جواهر مادى ( يعنى جسم و انواع مندرج تحت آن ) و اعراض « 1 » اشاره مىكند و آن اين‌كه جواهر مادى در خارج مركب از ماده و صورت‌اند ، زيرا جسم تركيبى است از دو جوهر : ماده و صورت جسمى و با ضميمه شدن صورت‌هاى نوعى مختلف در خارج به جسم ، هر يك از انواع مندرج تحت جسم ، تحقق مىيابد . آن‌گاه از ملاحظهء ماده و صورت خارجى ، كه دو جزء جوهر مادى را تشكيل مىدهند ، ماده و صورت ذهنى در ذهن تعقل مىشود و سپس ذهن ماده و صورت ذهنى را لا به شرط اعتبار مىكند و آن را در قالب جنس و فصل در مىآورد .\r\nاما مسئله در اعراض به نحو ديگرى است ، زيرا اعراض در خارج بسيطاند و چنين نيست كه در خارج مركب از ماده و صورت بوده و واقعاً دوجزء داشته باشند كه با يك‌ديگر متحد گشته و يك عرض را به وجود آورده باشند . اعراض در خارج ماهيات بسيطى هستند كه به تمام ذات با يك‌ديگر مباين‌اند ، نه به جزء ذات ، چنان‌كه در جواهر مادى ملاحظه مىشود .\r\nدر حقيقت اين ذهن است كه وقتى يك عرض را تصور كرد و آن را با ديگر اعراض مقايسه نمود ، وجوه مشابهت و مغايرتى ميان آنها تمييز مىدهد و آنها را جنس و فصل آن عرض اعتبار مىكند و آن‌گاه آنها را به شرط لا اعتبار مىكند و به شكل ماده و صورت عقلى در مىآورد .\r\n\r\n\r\n","description":"","footnote":"\r\n( 1 ) . مؤلف تنها در بارهء اعراض سخن گفته است و در اين‌جا و نيز در نهايةالحكمة ، ص 81 نامى از جواهر مجرد به‌ميان نياورده است ، اما مطلبى كه در موارد عرض بيان مىشود جواهر مجرد رانيز شامل مىشود\r\n","page_name":" 76 ","page_number":76},
  {"content":"\r\n\r\nمثلًا ذهن ابتدا خط را تصور مىكند و چون آن را با امورى چون سياهى ، علم ، گرما ، سرما و مانند آن مقايسه مىكند ، تفاوت آنها را در اين مىبيند كه خط ذاتاً قابل انقسام ( / كميت ) مىباشد ، اما آن اعراض قابل انقسام نيستند . آن‌گاه خط را با عدد مىسنجد و ملاحظه مىكند كه هر دو ذاتاً قابل انقسام مىباشند ، اما تفاوتى ميانشان هست و آن اين‌كه خط يك كميت متصل است ؛ يعنى ميان اجزاى فرضى آن حدّ مشترك وجود دارد ، بر خلاف عدد كه كميت منفصل است . در مرحلهء سوم خط را با زمان - كه آن هم يك كميت متصل است - مقايسه مىكند و تفاوت آنها را در اين مىبيند كه اجزاى زمان با هم در وجود جمع نمىشوند ، اما اجزاى خط با هم در وجود جمع مىشوند ( / قار الذات ) . و سرانجام خط را با سطح و جسم تعليمى - كه آنها نيز كم متصل قارالذات‌اند - مىسنجد و تفاوت آنها را در اين مىبيند كه خط در يك بُعد امتداد دارد ، امّا سطح در دو بُعد و جسم تعليمى در سه بُعد . در نهايت مشتركات و مختصاتى را كه در اثر تحليل ماهيت خط و مقايسهء آن با ديگر ماهيات به دست آورده است ، جنس و فصل خط اعتبار مىكند و سپس اين اجناس و فصول را به شرط لا اعتبار كرده و با اين كار ، ماده و صورت عقلىِ خط در ذهن صورت مىبندد .\r\n\r\nيك نكته\r\nبايد توجه داشت كه مقصود مؤلف قدس سره از اين جمله كه : « ما به الاشتراك در اعراض عين مابه الامتياز است » آن است كه در ميان انواع گوناگون اعراض اساساً جزء ذاتى مشترك ( / مابه الاشتراك ) وجود ندارد و آنها به تمام ذات بسيط خود با يك‌ديگر مباينند ؛ نه آن‌كه مانند وجود مابه‌الاشتراك و مابه‌الامتيازى داشته باشند و مابه‌الاشتراك آنها به همان مابه‌الامتياز باز گردد . چرا كه اين ويژگى تنها در جايى است كه اختلاف تشكيكى ميان دو شىء برقرار باشد و اين اختلاف تنها در حقيقت وجود راه دارد .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nالفصل الخامس‌فى بعض أحكام الفصل\r\nينقسمُ الفصلُ ، نوعَ انقسامٍ ، إلى المنطقىِّ والاشتقاقىِّ .\r\nفالفصلُ المنطقىُ هو أخصُّ اللوازمِ التى تعرضُ النوعَ وأعرفُها ، وهو إنّما يُؤخذُ ويُوضعُ فى الحدودِ مكانَ الفصولِ الحقيقيةِ لصعوبةِ الحصولِ غالباً على الفصلِ الحقيقىِ الذى يقوّمُ النوعَ ، كالناطقِ للانسانِ ، والصاهلِ للفرسِ ، فانَّ المرادَ بالنطقِ مثلًا ، إمّا النطقُ بمعنَى التكلّمِ وهو من الكيفيّاتِ المسموعةِ ، وإمّا النطقُ بمعنى إدراكِ الكليّاتِ وهو عندهم من الكيفيّاتِ النفسانيّةِ ؛ والكيفيةُ كيفما كانتْ من الاعراضِ ، والعرضُ لا يُقوّمُ الجوهرَ ؛ و كذا الصَّهيلُ ؛ ولذا ربما كانَ أخصُّ اللوازمِ أكثرَ من واحدٍ ، فتُوضعُ جميعاً مَوْضِعَ الفصلِ الحقيقىِّ ، كما يُؤخذُ « الحسّاسُ » و « المتحرّكُ بالارادةِ » جميعاً فصلًا للحيوانِ ، ولو كانَ فصلًا حقيقيّاً لم يكنْ إلّاواحداً ، كما تقدَّمَ . والفصلُ الاشتقاقىُّ مبدأُ الفصلِ المنطقىِ ، وهو الفصلُ الحقيقىُ المقوّمُ للنوعِ ، ككونِ الانسانِ ذانفسٍ ناطقةٍ فى الانسانِ ، وكونِ الفرسِ ذا نفسٍ صاهلةٍ فى الفرس .\r\nترجمه\r\nفصل در يك تقسيم‌بندى به دو گروه منطقى و اشتقاقى منقسم مىشود .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nفصل منطقى خاص‌ترين و معروف‌ترين لازمى است كه عارض بر نوع مىگردد . در حقيقت دشوارى دست‌يابى بر فصل حقيقى ، كه سازنده و نگه‌دارندهء نوع است ، موجب گرديده كه يكى از لوازم نوع ، به جاى فصل حقيقى ، در حدّ و تعريف به كار رود ؛ مانند ناطق براى انسان و صاهل ( شيهه كش ) براى اسب ، زيراناطق از نُطْق گرفته شده و مراد از نطق يا سخن گفتن است - كه يك كيف مسموع مىباشد - و يا فهم كليات ، كه نزد حكما كيف نفسانى به شمار مىآيد ؛ در هر حال « كيف » از اعراض است و عرض نمىتواند جزء سازنده و نگهدارندهء جوهر باشد ؛ همين طور در مورد صهيل ( شيهه ) . از اين رو ، گاهى كه لازم اخص يك نوع را ، مجموع دو يا چند چيز تشكيل مىدهد ، همان مجموع را به جاى فصل حقيقى قرار مىدهند ، مانند « حساسى كه با اراده حركت مىكند » كه مجموعاً فصل حيوان واقع مىشود و روشن است كه يك فصل حقيقى نيست ، زيرا فصل حقيقى - چنان‌كه گذشت - هميشه يك چيز است ، نه مجموع چند چيز .\r\nاما فصل اشتقاقى ، مبدأ و منشأ فصل منطقى است و در واقع همان فصل حقيقى مىباشد كه سازنده و نگه‌دارندهء نوع است ، مانند « روح انسانى داشتن » ، كه فصل حقيقى انسان است يا « داراى نفس صاهله بودن » [ يعنى روحى كه مبدأ صداى مخصوص اسب است 
  ] كه فصل حقيقى اسب را تشكيل مىدهد ،\r\nشرح و تفسير\r\n\r\nفصل منطقى\r\nفصل منطقى عبارت است از « خاص‌ترين و معروف‌ترين لازمِ عارض بر نوع » . « 1 » توضيح اين‌كه : مفاهيم عرضىاى كه بر يك نوع حمل مىشوند ، برخى عرض\r\n\r\n\r\n","description":"","footnote":"\r\n( 1 ) . البته فصل منطقى اصطلاح ديگرى نيز دارد ، كه در برابر فصل طبيعى و فصل عقلى مىباشد و آن عبارت است ازمفهوم « ذاتىّ مختص » ؛ نظير كلى منطقى كه در برابر كلى طبيعى و كلى عقلى است\r\n","page_name":" 79 ","page_number":79},
  {"content":"\r\n\r\nمفارق‌اند و برخى عرض لازم ؛ مثلًا كاتب ، شجاع ، بخيل و مانند آن‌كه بر انسان عارض مىشوند ، عرض مفارق به شمار مىرود ، زيرا گاهى بر انسان عارض مىشوند و گاهى عارض نمىشوند ؛ هم‌چنين بر برخى ازافراد انسان عارض مىشوند و بر برخى ديگر عارض نمىشوند ، اما امورى مانند : مُدرك كليات ، متكلم ، مُدرك مفاهيم حسى و متحرك با اراده ، عرضىِ لازم براى انسان‌اند ، زيرا هرگز از انسان جدا نمىشوند وهميشه همراه آن مىباشند .\r\nعرضيات لازم نيز به نوبهء خود بر دو دسته‌اند : 1 - لوازم عام . 2 - لوازم خاص . لوازم عام يك نوع ، عرضياتى هستند كه اختصاص به آن نوع ندارند ، بلكه بر انواع ديگر نيز عارض مىگردند ، مانند مدرك مفاهيم حسى و متحرك با اراده ، كه اگر چه از لوازم انسان مىباشند ، اما بر ديگر انواع حيوان نيز عارض مىشوند . « 1 » در برابر ، لوازم خاص يك نوع ، عرضياتى هستند كه اختصاص به آن نوع داشته و بر انواع ديگر عارض نمىشوند ؛ مانند مدرك كليات و متكلم كه فقط بر انسان حمل مىشوند .\r\nاين لوازم هم‌چنين برخى معروف و شناخته شده است و برخى نامعلوم و در هر حال درجهء معروفيت آنها مختلف مىباشد .\r\nبا توجه به توضيح فوق ، آن‌چه در تعريف فصل منطقى بيان شد ، روشن مىشود . فصل منطقىِ يك نوع ، مفهومى است كه اوّلًا : عرضىِ آن نوع است ، نه ذاتى آن . ثانياً : از عرضيات لازم نوع مىباشد ، كه انفكاكش از نوع محال است . ثالثاً : از اخص عرضيات لازم است ؛ يعنى عرض لازمى است كه مصداقاً مساوى با نوع خود بوده و بر انواع ديگر حمل نمىشود . رابعاً : عرض لازمى است كه در ميان ساير عرضيات لازم ، از بيشترين درجهء معروفيت برخوردار است . به فصل منطقى ، « فصل مشهورى »\r\n\r\n\r\n","description":"","footnote":"\r\n( 1 ) . چنان‌كه روشن است ، مدرك مفاهيم حسى و متحرك بااراده ، نسبت به انسان لازم عام هستند ، اما در مقايسه باحيوان ، لازم خاص به شمار مىروند\r\n","page_name":" 80 ","page_number":80},
  {"content":"\r\n\r\nنيز گفته مىشود .\r\nمفاهيمى كه در حدود ماهيات به عنوان « فصل » قرار مىگيرد ، غالباً همان چيزى است كه « فصل منطقى » يا « فصل مشهورى » خوانده مىشود و در واقع جزء ذات ماهيت نيست ، بلكه از امور بيرون از ذات و عارض بر آن مىباشد .\r\nمثلًا ناطق كه در تعريف انسان به عنوان فصل انسان مىآيد ، ( الانسان هوالحيوان الناطق ) ، فصل حقيقى انسان ، يعنى جزء ذاتى مختص انسان و مميز ذاتىِ انسان نيست ، بلكه مفهومى است بيرون از ذات انسان ، كه البته عرض لازم آن مىباشد . علت اين‌كه مفهوم نطق ، جزء ذاتى انسان نيست ، آن است كه نطق يا به معناى ادراك كليات است و يا به معناى تكلم مىباشد و هيچ يك از اين دو امر جزء ذات انسان نيست .\r\nاما اين‌كه ادراك كليات جزء ذات انسان نيست ، چون ادراك كليات نزد مشهور حكما يك كيفيت نفسانى است « 1 » و كيفيت يكى از مقولات عرضى است كه هرگز نمىتواند جزء يك نوع جوهرى بوده و فصل حقيقى آن را تشكيل دهد ، زيرا چنان‌كه پيش از اين گفتيم ، فصل همان نوع است كه به صورت متحصل لحاظ شده است ؛ لذا به حمل اولى بر آن حمل مىگردد . پس اگر يك عرض ، فصل حقيقى يك نوع جوهرى باشد ، اتحاد ذاتىِ جوهر با عرض لازم مىآيد ، در حالى كه جوهر و عرض ذاتاً با يك‌ديگر مباينند و هرگز يكى به حمل اولى بر ديگرى حمل نتواند شد .\r\nو اما تكلم جزء ذات انسان نيست ، چون تكلم به معناى ايجاد كلام است و به يك معنا همان كلام است - چون ايجاد و وجود دو اعتبار از يك حقيقت‌اند و در واقع يكى\r\n\r\n\r\n","description":"","footnote":"\r\n( 1 ) . ادراك كليات ، همان علم به معقولات است و بر اساس اتحاد عقل و عاقل و معقول ، در واقع همان معقولات‌مىباشد و مشهور حكما اين معقولات را كيفياتى مىدانند كه عارض بر نفس مىشوند . اما مؤلف قدس سره چنان‌كه در بخش يازدهم خواهد آمد ، آنها را جواهر مجرد قائم به خود در عالم نفس مىداند و نزد افلاطون اين معقولات همان مُثُل ، يعنى جواهر مجردى كه در سلسلهء عقول عرضى قرار دارند ، مىباشند و محقق سبزوارى آن را اساساً از سنخ وجود مىداند و ماهيتى براى آن قائل نمىشود\r\n","page_name":" 81 ","page_number":81},
  {"content":"\r\n\r\nهستند - و كلام عبارت است از صوتى كه بر مخارج دهان تكيه دارد و مفيد يك معناى تامّ مىباشد و صوت ، نزد مشهور حكما ، يك كيفيت مسموع است ، در نتيجه عرض مىباشد كه - چنان‌كه گفتيم - هرگز نمىتواند جزء ذات يك نوع جوهرى به شمار آيد .\r\nاما دليل اين‌كه در بسيارى از موارد ، اخص لوازم شىء به جاى فصل حقيقى آن در حدّ ماهيت آورده مىشود ، يكى از دو امر ذيل مىباشد :\r\n1 - دست‌يابى به جزء ذاتى مختصِ يك نوع كارى بس دشوار است ، چه ما راهى به شناسايى ذاتى و ذاتيات اشيا نداريم و آنها را غالباً از طريق عوارض و آثار و خواص آنها كه همگى امورى بيرون از ذات آنهاست - شناسايى كرده و از امور ديگر متمايز مىسازيم ؛ مثلًا آن‌چه ما از يك « سيب » درك مىكنيم همان رنگ ، بو ، مزه ، شكل و امورى مانند آن است كه جملگى از عوارض آن « سيب » به شمار مىرود ، اما ذات و ماهيت سيب با هيچ حسى قابل ادراك نيست ؛ به همين خاطر است كه گفته‌اند : « انسان حس جوهر شناس ندارد » .\r\n2 - در برخى موارد نيز ما لفظى كه دلالت بر ذاتيات شىء كند ، در اختيار نداريم ؛ لذا تعبيرى مىآوريم كه با دلالت التزامى بر آن اشاره داشته باشد . « 1 »\r\nبا توجه به اين نكته‌ها روشن مىشود كه چرا در برخى ازموارد دو چيز به عنوان فصل يك ماهيت ذكر مىشود - با آن‌كه يك ماهيت در يك مرتبه فقط يك فصل مىتواند داشته باشد ؛ مانند آن‌جا كه در تعريف حيوان گفته مىشود : « حيوان جسم نامىاى است كه حساس و متحرك به اراده مىباشد » و آن اين‌كه : آن‌چه در اين موارد به عنوان فصل در تعريف آورده مىشود ، در واقع از لوازم اخص شىء مىباشد و چه بسا يك شىء چند لازم اخص داشته باشد ، كه اگر همهء آنها در تعريف آن آورده شود ،\r\n\r\n\r\n","description":"","footnote":"\r\n( 1 ) . اين دليل در بداية الحكمه نيامده است ، اما در نهاية الحكمه به آن اشاره شده است . ( ر . ك : فصل ششم از مرحلهء پنجم )\r\n","page_name":" 82 ","page_number":82},
  {"content":"\r\n\r\nمخاطب را در تمييز آن شىء از ديگر اشياى مشارك با آن در جنس ، يارى بيشتر خواهد داد .\r\n\r\nفصل اشتقاقى\r\nفصل اشتقاقى « 1 » همان اصل و مبدأ فصل منطقى مىباشد ؛ يعنى آن جزء ذاتى مختصى كه مقوّم نوع است و فصل منطقى از آثار و خواص آن به شمار مىرود لذا اختصاص به آن ماهيت داشته و در غير مورد آن يافت نمىشود .\r\nمثلًا در مورد انسان ، فصل اشتقاقى همان « نفس ناطقه » است . اين نفس ، حقيقتى جوهرى است كه مقوّم ماهيت انسان و جزء آن مىباشد و اصل و مبدأ امورى چون ادراك كليات و تكلم مىباشد .\r\nبايد يادآور شد كه فصل حقيقى همان فصل اشتقاقى است و اطلاق فصل بر اخص لوازم شىء ، يك اطلاق مجازى و از باب اسناد شىء به غير ما هو له است زيرا چنان‌كه در فصل چهارم اشاره شد ، « فصل ، مفهوم ذاتىاى است كه اختصاص به ماهيت خود دارد » « 2 » و يا چنان‌كه در كتاب‌هاى منطق آمده است ، « فصل ، مفهومى است كه در پاسخ سؤال از مميز ذاتى شىء مىآيد » . « 3 »\r\nاز اين رو است كه فصل اشتقاقى ، فصل حقيقى نيز ناميده مىشود . از اين‌جا دانسته مىشودكه تقسيم فصل به فصل اشتقاقى و منطقى ، از نوع تقسيم شىء به مصاديق\r\n\r\n\r\n","description":"","footnote":"\r\n( 1 ) . « اشتقاق » در اين تعبير ، مصدر مجهولى است كه وصف براى « مشتقٌ منه » واقع شده است و چون فصل حقيقى ، اصل و مبدأ فصل منطقى بوده و فصل منطقى از آن مشتق مىشود ، به آن فصل اشتقاقى گفته‌اند . محقق سبزوارى در تعليقهء بر اسفار ، ج 8 ، ذيل صفحهء 344 مىگويد : « و هو الفصل الحقيقى الذى هو مبدأ الفصل المنطقى ، فالاشتقاقى منسوب الى المشتق منه ، اى المأخوذ منه . والمشتق هو المنطقى »\r\n( 2 ) . الفصل هو الذاتى المختص\r\n( 3 ) . الفصل هوالمقول فى جواب اىّ شىء هو فى ذاته\r\n","page_name":" 83 ","page_number":83},
  {"content":"\r\n\r\nحقيقى و مجازى آن است . لذا مؤلف فرمود : « و ينقسم الفصل ، نوع انقسام ، الى المنطقى و الاشتقاقى » .\r\n\r\nحقيقت نوع همان فصل اخير آن است\r\nثمّ إن حقيقةَ النوع هى فصلُه الأخيرة ، وذلك : لأنّ الفصلَ المقوّمَ هو محصّلُ نوعِهِ ، فما أخِذ فى أجناسِه وفصولِه الآخرِ على نحوِ الابهامِ مأخوذٌ فيه على وجهِ التحصُّلِ .\r\nويتفرّعُ عليه : أنّ هذيّةَ النوعِ به ، فنوعيّةُ النوعِ محفوظةٌ بهِ ، ولو تبدَّلَ بعضُ أجناسِه ، و كذا لو تجرَّدتْ صورتُه ، الّتى هى الفصلُ بشرطِ لا ، عن المادّةِ الّتى هى الجنسُ بشرطِ لا ، بَقِىَ النوعُ على حقيقةِ نوعيّتِهِ ، كما لو تجرَّدتِ النفسُ الناطقةُ عن البدنِ .\r\nترجمه\r\nمطلب ديگر آن‌كه حقيقت نوع را همان فصل اخير آن تشكيل مىدهد زيرا فصل ، سازنده ونگهدارنده و تحقق دهندهء نوع خود مىباشد ؛ از اين رو تمام چيزهايى را كه در ساير اجناس و فصول نوع به طور مبهم قرار گرفته ، فصل اخير به طور محصَّل دارا است .\r\nنتيجه‌اى كه از مطلب فوق به دست مىآيد آن است كه : نوعيت نوع را همان فصل اخير آن تشكيل مىدهد و تا وقتى فصل اخير باقى است ، آن نوع خاص هم محفوظ خواهد بود ، اگر چه بعضى از اجناسش تغيير كرده باشند ، حتى اگر صورت آن - كه همان فصل به شرط لا است - از ماده‌اش - كه همان جنس به شرط لا است - جداگردد ، نوع ، حقيقت خويش را از دست نمىدهد ، نظير روح انسان آن‌گاه كه از بدن جدا مىگردد .\r\nشرح و تفسير\r\nحقيقت يك نوع را همان فصل اخير ، يعنى فصل قريب ، آن تشكيل مىدهد . قوام و نوعيت يك نوع به همان فصل اخيرش بستگى دارد . اگر آن فصل محفوظ باشد ، نوع\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nنيز باقى خواهد بود و اگر آن فصل ازميان برود ، نوع نيز زايل مىشود ؛ مثلًا حقيقت نوع انسان را نفس ناطقه تشكيل مىدهد . اگر نفس ناطقه باقى باشد ، انسان نيز باقى است و اگر زايل گردد ، انسان نيز از بين مىرود .\r\nسرّ اين مطلب آن است كه فصل ، تحصّل دهندهء نوع خود است و چنان‌كه گفتيم ، فصل همان نوع متحصل بماهو متحصل مىباشد . از اين رو ، تمام آن‌چه در اجناس و فصول نوع به نحو ابهام مأخوذ است ، در فصل اخير به نحو محصّل مأخوذ مىباشد ، زيرا اگر فصل ، در مقايسه با يك امر متحصل بالذات نباشد ، امكان ندارد جنس را در آن امر محصَّل گرداند .\r\nپس نفس ناطقه - كه فصل اخير انسان است - همان انسان متحصل بماهو متحصل است و تمام امورى كه در اجناس و فصول ديگر انسان به نحو ابهام مأخوذ است ، در آن به نحو تحصيل مأخوذ مىباشد . زيرا نفس ناطقه به حيوان تحصل مىدهد . در نتيجه تمام آن‌چه در حيوان معتبر است - يعنى جوهر ، داراى ابعاد سه گانه ، نامى حساس ، متحرك به اراده - در نفس ناطقه به نحو تحصيل معتبر مىباشد ، چون اگر نفس ناطقه ذاتاً در اين امور تحصل نداشته باشد نمىتواند حيوان را - كه واجد اين معانى به نحو ابهام است - محصل گرداند .\r\n\r\nشيئيت شىء به « صورت » آن است\r\nچنان‌كه در گذشته بيان شد ، فصل همان صورت است كه لا به شرط اعتبار شده است . از طرفى ، در جاى خود به اثبات رسيده است كه در انواع مادى - كه مركب ازماده و صورت‌اند - شيئيت شىء و نوعيت نوع را همان صورت آن تشكيل مىدهد ، زيرا صورت است كه جنبهء فعليت نوع را تأمين نموده و منشأ صدور تمام آثار و خواص و كمالات نوع مىباشد . اما ماده - كه همان جنس به شرط لا است - چيزى جز قوه نيست و فقط زمينهء پذيرش عوارض وكمالات را براى نوع تأمين مىكند .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاز طرفى ، هر « نوع » تنها يك صورت دارد ، زيرا صورت همان فعليت نوع است و هر نوعى تنها يك فعليت مىتواند داشته باشد . « 1 » بنابراين ، تمام كمالات نوع در همان صورت موجود است و اين صورت اگر لابشرط اعتبار شود ، فصل اخير نوع خواهد بود . از اين‌جا دانسته مىشودكه حقيقت نوع همان فصل اخير آن است .\r\nازآن‌چه بيان شد ، دانسته مىشود كه اين دو قاعده - يعنى قاعدهء : « حقيقت نوع همان فصل اخير آن است » و « شيئيت شىء به صورت آن است » - بيانگر يك مطلب بوده و دو تعبير از يك واقعيت است .\r\nنتيجه‌اى كه از اين قاعده گرفته مىشود آن است كه : اگر يك نوع در طى حركت جوهرى خود اجناسش متبدل شود ، اما فصل اخير آن باقى بماند ، نوعيت آن نوع از بين نمىرود و تبدل اين اجناس مستلزم تبدل آن نوع به نوع ديگر نيست .\r\nهم‌چنين اگر يك نوع در طى حركت جوهرى خود ، اساساً از ماده - كه همان جنس به شرط لا است - مجرد شود ، اما فصل اخير آن باقى بماند ، نوعيت آن نوع محفوظ و باقى خواهد ماند . مانند انسان كه در اثر حركت جوهرى به مرحله‌اى مىرسد كه از بدن - كه مادهء آن را تشكيل مىدهد و مبدأ اشتقاق جنس آن مىباشد - جدا مىگردد و كاملًا مجرد مىشود . اما چون نفس ناطقهء آن باقى است و نفس ناطقه ، فصل اخير و به اعتبارى صورتِ انسان را تشيكل مىدهد ، نوعيت آن محفوظ و باقى خواهد بود . به ديگر سخن : انسان پس از مفارقت از بدن ، هم‌چنان انسان است و همهء كمالات خود را همراه دارد و چيزى جز ماده و قوه را از دست نداده است و ماده و قوه چيزى جز نقص و فقدان نيست .\r\n\r\nفصل در جنس خودش مندرج نيست\r\nثمّ أنّ الفصلَ غيرُ مندرجٍ تحتَ جنسِهِ ، بمعنى أنّ الجنسَ غيرُ مأخوذٍ فى حدِّهِ ، وإلّا\r\n\r\n\r\n","description":"","footnote":"\r\n( 1 ) . ر . ك : نهاية الحكمة فصل نهم از مرحلهء نهم\r\n","page_name":" 86 ","page_number":86},
  {"content":"\r\n\r\nاحتاجَ إلى فصلٍ يقوِّمُه ، وننقلُ الكلامَ إليه ويتسلسلُ بترتُّبِ فصولٍ غيرِ متناهيةٍ .\r\n( 1 ) ترجمه\r\nنكتهء ديگر آن‌كه فصل ، مندرج در جنس خود نيست ؛ به اين معنا كه جنس در تعريف آن قرار نمىگيرد زيرا در اين صورت ، جنس مورد نظر نيازمند فصل ديگرى خواهد بود كه مقوم آن باشد و اين بحث در بارهء آن فصل هم مىآيد [ كه جنسى دارد و آن جنس نياز به يك فصل ديگر دارد و باز آن فصل هم جنسى دارد و . . . 
  ] و در نتيجه سلسلهء بىانتهايى از فصل‌ها به وجود خواهد آمد .\r\n( 2 ) شرح و تفسير\r\nمطلبى كه در اين قسمت بيان مىشود آن است كه فصل - خواه فصل قريب باشد و خواه فصل متوسط و يا بعيد - در جنس خود - خواه جنس قريب باشد و خواه جنس متوسط و يا بعيد - مندرج نمىباشد . به تعبير ديگر : مفهوم و معناى جنس در حدّ فصل مأخوذ نيست ؛ مثلًا ناطق در هيچ يك از حيوان ، جسم نامى ، جسم و جوهر مندرج نمىباشد و هيچ يك از امور ياد شده در حدّ آن مأخوذ نمىباشد .\r\nادلهء مختلفى براى اثبات اين مدعا اقامه شده است ؛ از جمله اين‌كه :\r\nاگر معناى جنس در حدّ فصل مأخوذ باشد ، جنس ياد شده نيازمند فصل ديگرى خواهد بود كه به آن تحصل بدهد و ازمجموع آن دو ، فصل اول تشكيل شود . و از آن‌جا كه جنس مورد نظر ، بنابر فرض ، در حدّ فصل دوم نيز مأخوذ است ، « 1 » نيازمند فصل سومى خواهد بود كه به آن تحصل دهد . همين سخن در مورد فصل سوم نيز مىآيد و هكذا . در نتيجه بايد سلسلهء بى نهايتى از فصول در آن فصل نخستين مأخوذ\r\n\r\n\r\n","description":"","footnote":"\r\n( 1 ) . زيرا جنس آن فصل نيزمىباشد و اگردر آن مأخوذ نباشد ، ترجيح بلا مرجِح خواهد بود\r\n","page_name":" 87 ","page_number":87},
  {"content":"\r\n\r\nباشد ، در حالى كه بالبداهه چنين نيست ، زيرا در اين صورت ، آن فصل غير قابل تعقل خواهد بود ، با آن‌كه به روشنى مىتوان آن را تعقل نمود . « 1 »\r\nمثلًا اگر « حيوان » در حدّ « ناطق » مأخوذ بوده و جنس ناطق باشد ، حيوان نيازمند فصلى به نام « الف » خواهد بود ، تا به آن تحصل دهد و از مجموع آن دو « ناطق » تشكيل شود . از طرفى ، بنابر فرض ، حيوان در حدّ « الف » نيز مأخوذ مىباشد ، در نتيجه بايد فصل ديگرى به نام « ب » به آن ضميمه شود ، تا ازمجموع آن دو « الف » تشكيل گردد و هكذا . در نتيجه ناطق عبارت است از : « حيوان الف » و « الف » عبارت است از : « حيوان ب » و « ب » عبارت است از « حيوان ج » و . . . و اگر چنين باشد تعقل ناطق منوط به تعقل بى نهايت فصل خواهد بود !\r\nاز اين مطلب ، نتايج زير به دست مىآيد .\r\n1 - جنس ، عرض عام فصل مىباشد .\r\n2 - فصل ، يك حقيقت بسيط و غير مركب از جنس و فصل است .\r\n3 - فصول جواهر ، به حمل اولى ، جوهر نيستند .\r\n\r\n\r\n","description":"","footnote":"\r\n( 1 ) . هم‌چنين لازم مىآيد جنس مورد نظر ، بىنهايت بار در آن فصل تكرار شود . ( ر . ك : نهاية الحكمة )\r\n","page_name":" 88 ","page_number":88},
  {"content":"\r\n\r\n\r\nالفصل السادس‌فى النوعِ وبعضِ احكامِه\r\nالماهيّةُ النوعيّةُ تُوجدُ أجزاءُها في الخارجِ بوجودٍ واحدٍ ، لأنّ الحملَ بينَ كلٍ منها وبينَ النوعِ أولىٌّ ، والنوعُ موجودٌ بوجودٍ واحدٍ ؛ وأمّا فى الذهنِ فهى متغايرةٌ بالابهامِ والتحصُّلِ ، ولذلك كانَ كلٌّ من الجنسِ والفصلِ عرضيّاً للاخرِ زائداً عليه ، كما تقدَّمَ .\r\nترجمه\r\nاجزاى يك ماهيت نوعى در خارج با « يك وجود » موجودند ، به دليل آن‌كه هر كدام از آنها به حمل اولى بر نوع حمل مىشوند و نوع با يك وجود ، موجود است . اما در ذهن ، اين اجزا از جهت ابهام و تحصل با هم مغايرت پيدا مىكنند ؛ لذا هر كدام از جنس و فصل نسبت به ديگرى ، امرى عرضى و زائد مىباشد ؛ همان‌طور كه گذشت . « 1 »\r\nشرح و تفسير\r\n\r\nاجزاى ماهيت در خارج با يك وجود موجود مىشوند .\r\nماهيت نوعى - چنان‌كه پيش از اين اشاره شد - بر دو قسم‌اند :\r\n\r\n\r\n","description":"","footnote":"\r\n( 1 ) . در فصل چهارم\r\n","page_name":" 89 ","page_number":89},
  {"content":"\r\n\r\n1 - ماهياتى كه در خارج مركب از ماده و صورت‌اند ؛ به ديگر سخن : ماهياتى كه داراى ماده و صورت خارجى مىباشند . انواع مادى ، يعنى انواع مندرج تحت جسم ، همه از اين قبيل‌اند ؛ مانند : انسان ، گاو ، گوسفند ، انواع گياهان و انواع فلزات و سنگ‌ها .\r\n2 - ماهياتى كه در خارج مركب از ماده و صورت نيستند ، بلكه بسيط مىباشند . اين دسته از ماهيات ، اگر چه جنس ، فصل ، ماده و صورت عقلى دارند ، اما ماده و صورت خارجى ندارند . ماهيات مجرد و نيز اعراض همه اين قبيل‌اند .\r\nدر مورد ماهيات بسيط روشن است كه اجزاى آن ماهيات در خارج موجود به يك وجود مىباشند ، زيرا اين ماهيات اساساً داراى ماده و صورت خارجى نبوده و جنس و فصل و نيز ماده و صورت عقلى آنها از اجزاى تحليلى آنها به شمار مىرود ؛ يعنى مشتركات و مختصاتى است كه عقل با تحليل آن ماهيات و مقايسهء آنها با ديگر ماهيات به دست مىآورد . روشن است كه وجود و تحقق اجزاى تحليلى به همان وجود منشأ انتزاعشان مىباشد و چون منشأ انتزاعِ جنس و فصل در ماهيات بسيط ، ماهيت نوعيه‌اى است كه در خارج موجود به يك وجود مىباشد ، آنها نيز موجود به يك وجود مىباشند .\r\nاما در مورد ماهيات مركب اين سؤال مطرح مىشود كه آيا اجزاى اين ماهيات نيز در خارج موجود به يك وجوداند ، يا هر يك وجودى مستقل دارند ؟ در پاسخ بايد بگوييم : اجزاى ماهيت مركب نيز در خارج موجود به يك وجوداند و آن وجود همان است كه ماهيت نوعى را محقق مىسازد . يعنى ماده و صورت خارجى هر دو موجود به وجود نوع‌اند و نوع تنها يك وجود دارد . بنابراين ، ماده و صورت خارجى هر دو موجود به يك وجود مىباشند .\r\nدليلى كه در متن بر اين مطلب اقامه شده از مقدمات ذيل تشكيل مىگردد :\r\n1 - ماده و صورت خارجى ، مصداق ماده و صورت ذهنى است .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n2 - ماده و صورت ذهنى همان جنس و فصل است و تفاوتشان تنها در اعتبار است . « 1 »\r\n3 - هر يك از جنس و فصل به حمل اولى بر نوع حمل مىشوند ؛ بنابراين ، ذات و ماهيت هر يك از جنس و فصل همان ذات و ماهيت نوع است .\r\n4 - ماهيت نوعى در خارج موجود به يك وجود مىباشد ، زيرا يك نوع ، يك ماهيت تام است و يك ماهيت تام تنها حدّ يك وجود مىباشد .\r\nاز مقدمهء سوم و چهارم اين نتيجه به دست مىآيد كه جنس و فصل در خارج موجود به يك وجود مىباشند و از انضمام مقدمهء اول و دوم به آن ، اين نتيجه به دست مىآيد كه ماده و صورت خارجى نيز در خارج به يك وجود - كه همان وجود نوع است - موجود مىباشند .\r\n\r\nرابطهء جنس و فصل در ذهن\r\nگفتيم جنس و فصل در خارج به يك وجود موجود مىباشند ، چه در انواع بسيط و چه در انواع مركب . اما اين بدان معنا نيست كه جنس و فصل در ظرف ذهن نيز عين يك‌ديگرند و در نتيجه حمل اولى بر يك‌ديگر حمل مىشوند . بلكه جنس وفصل در ذهن مغايرت مفهومى باهم دارند ، زيرا جنس مشروط به عدم تحصل و فصل مشروط به تحصل مىباشد و مفهوم به شرط لا ، در مفهوم بودن ، با مفهوم به شرط شىء مغايرت دارد . لذا اتحاد اين دو و حمل جنس و فصل بر يك‌ديگر ، حمل اولى نيست ، بلكه حمل شايع صناعى است . به ديگر سخن : جنس و فصل ، ذاتى يك‌ديگر نيستند ؛ آن‌گونه كه ذاتى نوع مىباشند ، بلكه جنسْ عرضى عامِ فصل و فصلْ عرضى خاصِ جنس مىباشد ؛ تفصيل اين مطلب در فصل چهارم گذشت .\r\n\r\n\r\n","description":"","footnote":"\r\n( 1 ) . به اين دو مقدمه در متن تصريح نشده است ، اما براى تتميم استدلال بايد آورده شوند\r\n","page_name":" 91 ","page_number":91},
  {"content":"\r\n\r\nو من هُنا ما ذكروا : أنّه لا بدَّ فى المركّباتِ الحقيقيّةِ - اى الأنواعِ المادّيةِ المؤلَّفةِ من مادّةٍ وصورةٍ - أن يكونَ بين أجزائِها فقرٌ وحاجةٌ من بعضِها إلى بعضٍ حتّى تَرتبطَ وتتحدَ حقيقةً واحدةً ، وقد عدّوا المسألةَ ضروريّةً لا تفتقرُ الى برهانٍ .\r\nويمتازُ المركّبُ الحقيقىُّ من غيرِهِ بالوحدةِ الحقيقيّةِ ، وذلك بأن يحصلَ من تألُّفِ الجزئينِ مثلًا أمرٌ ثالثٌ ، غيرُ كلِّ واحدٍ منهما ، له آثارٌ خاصّةٌ غيرُ آثارِهما الخاصّةِ ؛ كالأُمورِ المعدنيّةِ التى لها آثارٌ خاصّةٌ غيرُ آثارِ عناصرِها ، لا كالعسكرِ المركّبِ من أفرادٍ ، و البيتِ المؤلّفِ من اللبنِ والجصِّ وغيرِهما .\r\nو من هنا أيضاً ، يترجَّحُ القولُ بأنَّ التركيبَ بينَ المادّةِ والصورةِ اتحادىٌّ لا انضمامىٌّ كما سيأتى .\r\nترجمه\r\nولذا گفته‌اند : اجزاى مركب حقيقى - يعنى انواع مادى كه از ماده و صورت تشكيل يافته‌اند - بايد نيازمند و محتاج يك‌ديگر باشند ، تا باهم مرتبط و متحد شده و حقيقت واحدى را به وجود آورند . حكما اين مسئله را بديهى و بىنياز از برهان به شمار آورده‌اند .\r\nامتياز مركب حقيقى از ساير مركبات در وحدت حقيقى آن نهفته است ؛ به اين صورت كه مثلًا از تركيب دو جزء ، پديدهء سومى تحقق مىيابد مغاير با هر يك از آن دو جزء و همراه با آثار ويژه‌اى متفاوت با آثار هر يك از آن دو جزء ، مانند مركبات معدنى كه هر يك ، آثار خاصى غير از آثار عناصر تشكيل دهنده‌شان دارند ، نه چون لشكر كه مركب از افراد است ، يا خانه كه مركب از آجر و گچ و . . . مىباشد .\r\nاز همين جا اعتقاد به اين‌كه تركيب بين ماده و صورت اتحادى است ، نه انضمامى ، رجحان پيدا مىكنند ، همان‌طورى كه خواهد آمد . « 1 »\r\n\r\n\r\n","description":"","footnote":"\r\n( 1 ) . ر . ك : فصل هفتم از مرحلهء ششم\r\n","page_name":" 92 ","page_number":92},
  {"content":"\r\n\r\nشرح و تفسير\r\n\r\nاقسام تركيب\r\n\r\nتركيب حقيقى :\r\nويژگى تركيب حقيقى آن است كه ميان اجزاى گوناگون مركب ، وحدت حقيقى حاكم است ، به صورتى كه از تركيب اجزا ، امر جديدى پديد مىآيد كه داراى آثار ويژهء خود مىباشد ، يعنى چنين نيست كه آثار مترتب بر مركب همان مجموع آثار مترتب بر اجزاباشد ، بلكه مركب داراى آثار خاص خود مىباشد ، مانند تركيب انسان از روح و بدن . هر فردى از انسان يك واحد حقيقى را تشكيل مىدهد ، در عين حال داراى ماده و صورت خارجى مىباشد . به طور كلى تركيب ميان ماده و صورت در انواع جواهر مادى ، تركيب حقيقى است ، زيرا مجموع اجزاى آن موجود به يك وجوداند و از مجموع آن اجزا ماهيت نوعى واحد با آثار ويژهء خود تشكيل مىشود .\r\n\r\nتركيب اعتبارى :\r\n« 1 » در تركيب اعتبارى وحدت حاكم بر اجزا ، وحدت اعتبارى است ، نه حقيقى . به ديگر سخن : از مجموع اجزا واقعيت جديدى كه داراى آثار ويژه‌اى باشد ، به وجود نمىآيد ، مانند تركيب خانه از گچ ، آجر ، آهن و . . . و يا تركيب ساعت از چرخ دنده‌ها ، عقربه‌ها و ديگر اجزاى ساعت . اثر يك مركب اعتبارى همان مجموع آثار اجزاى آن است و به اصطلاح اثر مجموع اجزا مساوى است با مجموع آثار آنها .\r\nدر تركيب اعتبارى ، مركب يك وجود اعتبارى است و آن‌چه حقيقتاً وجود دارد و منشا اثر مىباشد ، همان اجزا است و نه كل .\r\nبراى روشن شدن فرق ميان تركيب حقيقى و تركيب اعتبارى به اين مثال توجه\r\n\r\n\r\n","description":"","footnote":"\r\n( 1 ) . در اين‌جا معناى اعم مركب اعتبارى مقصود است كه خود بر دو قسم است : 1 - مركب صناعى ؛ مانند خانه و ماشين 2 - مركب اعتبارى به معناى اخص آن ؛ مانند لشكر\r\n","page_name":" 93 ","page_number":93},
  {"content":"\r\n\r\nكنيد : هوايى كه ما از آن تنفس مىكنيم تركيبى از گازهاى گوناگون است ، كه از جملهء آنها ئيدروژن و اكسيژن مىباشد . اما تركيب اين گازها اعتبارى است ؛ در اين تركيب هر گازى اثر خاص خود را دارد ؛ اكسيژن اثر خاص خود را دارد و ئيدروژن نيز اثر خاص خود را دارد . غير از آثار هر يك از اين گازها ، اثر ديگرى بر مجموع آنها مترتب نيست . از طرف ديگر ، آبى كه مىآشاميم نيز تركيبى است از اكسيژن و ئيدروژن ، اما تركيب اين دو عنصر در آب ، حقيقى است ؛ لذا از مجموع آن دو يك ماهيت نوعى جديد پديد مىآيد ، كه آثار خاص خود را دارد و معادلهء : « آثار مترتب بر آب / آثار اكسيژن + / آثار ئيدروژن » در مورد آن صادق نمىباشد .\r\n\r\nنحوهء تركيب ماده و صورت و ويژگىهاى آن\r\nگفتيم اجزاى ماهيت در خارج موجود به يك وجود مىباشند . بنابراين ، تركيب ميان آنها تركيب حقيقى خواهد بود ، زيرا ملاك تركيب حقيقى آن است كه وحدت مركب ، حقيقى مىباشد ، نه اعتبارى . « 1 » با توجه به اين مطلب ، دو ويژگى مىتوان براى ماده و صورت خارجى ، كه اجزاى تشكيل دهندهء انواع مادى مىباشند ، بيان كرد :\r\n1 - ماده و صورت نيازمند يك‌ديگرند و وجود يكى متوقف بر وجود ديگرى مىباشد . فلاسفه اين مطلب را امرى بديهى و بى نياز از دليل دانسته‌اند ، چرا كه اگر ماده و صورت بى نياز از يك ديگر بوده و هر كدام در هستى خود مستقل از ديگرى باشد ، هرگز وحدت ميان آن دو برقرار نخواهد شد و از مجموع آن دو ماهيت واحد به وجود نخواهد آمد . « 2 »\r\n\r\n\r\n","description":"","footnote":"\r\n( 1 ) . در واقع تركيب حقيقى به معناى دقيق كلمه منحصر به تركيب ماده و صورت است ، لذا مولف قدس سره مركب حقيقى رابه انواع مادى تفسير كرده است : « انه لابد فى المركبات الحقيقية اى الانواع المادية المؤلفة من مادة و صورة »\r\n( 2 ) . در فصل هفتم از بخش هشتم به تفصيل در اين باره بحث مىشود و نحوهء نياز هر يك از ماده و صورت به يك ديگر تبيين مىگردد\r\n","page_name":" 94 ","page_number":94},
  {"content":"\r\n\r\n2 - تركيب ماده و صورت تركيب اتحادى است ، نه انضمامى ، يعنى چنين نيست كه ماده و صورت هر يك وجودى براى خود داشته باشند و آن‌گاه به يك ديگر ضميمه شوند و از انضمام آنها يك نوع مادى پديد آيد .\r\n\r\nيك نكته\r\nترتيبى كه ما در شرح مطالب اين فصل برگزيديم ، با ترتيب متن تفاوت دارد . در متن كتاب مطالب به اين صورت آمده است :\r\nابتدا بيان شده است كه اجزاى ماهيت نوعى به طور كلى - خواه آن ماهيت نوعى ، بسيط باشد و خواه مركب - در خارج موجود به يك وجود است . مقصود مؤلف از اجزاى ماهيت نوعى ، همان جنس و فصل است ، زيرا در تعليل اين مطلب آورده‌اند :\r\n« چون هر يك از اين اجزا به حمل اولى بر نوع حمل مىشوند » . سپس متذكر مىشوند :\r\nهر يك از جنس و فصل مفهوماً با يك ديگر مغايرند و هر كدام در مقايسه با ديگرى يك امر عرضى و زايد بر ذات آن مىباشد .\r\nدر قسمت دوم مولف قدس سره مىگويد : سرّ اين‌كه فلاسفه گفته‌اند : « ماده و صورت در انواع مادى نيازمند و محتاج يك ديگرند » همين نكته است كه اجزاى ماهيت در خارج موجود به يك وجود مىباشند . وقتى اثبات شد جنس و فصل موجود به يك وجوداند ، دانسته مىشود كه تركيب ماده و صورت در انواع مادى ، تركيب حقيقى است و چون اجزاى مركب حقيقى محتاج و نيازمند يك ديگرند ، ماده و صورت نيز در خارج نيازمند يك‌ديگر خواهند بود . )\r\nآن گاه پس از بيان اين‌كه تفاوت مركب حقيقى با ساير مركبات ، در آن است كه وحدت مركب حقيقى وحدت حقيقى است ، نتيجه مىگيريم كه تركيب ميان ماده و صورت - كه يك تركيب حقيقى است - اتحادى مىباشد ، نه انضمامى .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nهر نوع مجرد تنها يك فرد دارد\r\nثمَّ إنّ من الماهيّاتِ النوعيّةِ ما هى كثيرةُ الأفرادِ ، كالأنواعِ التى لها تعلّقٌ مّا بالمادّةِ ، مثلُ الانسانِ ، ومنها ما هو منحصرٌ فى فردٍ ، كالأنواعِ المجردّةِ تجرّداً تامّاً ، من العقولِ ؛ وذلك لأنّ كثرةَ أفرادِ النوعِ إمّا أن تكونَ تمامَ ماهيّةِ النوعِ ، أو بعضَها ، او لازمةً لها ، وعلى جميعِ هذه التقاديرِ لا يتحقَّقُ لها فردٌ ، لوجوبِ الكثرةِ فى كلّ ما صدقتْ عليهِ ، ولا كثرةَ إلّامع الاحادِ ، هذا خلفٌ ؛ وإمّا أن تكونَ لعرضٍ مفارقٍ يتحقَّقُ بانضمامِهِ وعدمِ انضمامِهِ الكثرةُ ، و من الواجبِ حينئذٍ أن يكونَ فى النوعِ إمكانُ العروضِ والانضمامِ ، ولا يتحقَّقُ ذلك إلّابمادّةٍ ، كما سيأتى ف « كلُّ نوعٍ كثيرِ الأفرادِ فهو مادّىٌّ » ، وينعكسُ إلى أنّ ما لا مادّةَ له ، وهو النوعُ المجرّدُ ، ليس بكثيرِ الأفرادِ ، وهو المطلوبُ .\r\nترجمه\r\nمطلب ديگر آن‌كه ماهيات نوعى دو دسته‌اند : يك دسته ، افراد متعدد دارند ؛ مانند انواعى كه به نحوى تعلق به ماده دارند ، نظير انسان و دستهء دوم انواعى هستند كه بيش از يك فرد نمىتوانند داشته باشند ، مانند مجردات تام ، يعنى عقول . دليل آن‌كه مجردات تام بيش از يك فرد نمىتوانند داشته باشند آن است كه تعدد افراد يك نوع ، يا همهء ماهيت آن نوع است يا جزء آن و يا عرض لازم آن . لازمهء هر كدام از اين صور آن است كه هرگز « يك فرد » از آن نوع موجود نشود ، زيرا طبق هريك از صورت‌ها ، هر مصداقى از آن نوع را كه در نظر بگيريم لزوماً متعدد خواهد بود ، در حالى كه تا « فرد واحد » نباشد افراد متعدد به وجود نمىآيند ؛ اين خلاف فرض است . احتمال ديگرى نيز وجود دارد و آن اين‌كه منشأ تعدد افراد ، عرض مفارق [ يعنى عرضى كه قابل انفكاك از نوع است 
  ] باشد ، عرضى كه ضميمه شدن و ضميمه نشدنش به آن نوع ، موجب پيدايش كثرت در آن نوع مىگردد . اين فرض مستلزم آن است كه نوع مورد نظر امكان استعدادى براى\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nپذيرش آن عرض را داشته باشد و اين استعداد - همان‌طور كه خواهد آمد - « 1 » جز با ماده تحقق نمىيابد . بنابر اين ، هر نوعى كه افراد متعدد دارد ، مادى مىباشد و عكس نقيض اين قضيه آن است كه : آن چه ماده ندارد - يعنى نوع مجرد - داراى افراد معتدد نيست و اين همان نتيجهء مورد نظر ماست .\r\nشرح و تفسير\r\nماهيات نوعى بر دو قسم‌اند : 1 - ماهيات نوعىاى كه مىتوانند داراى افراد متعددى بوده و كثير باشند . 2 - ماهيات نوعى اى كه چنين امكانى در مورد آنها وجود ندارد و يك فرد بيشتر نمىتوانند داشته باشند . انواعى كه به نحوى تعلق به ماده دارند - خواه ذاتاً و فعلًا مانند سنگ و چوب و يا فقط فعلًا مانند انسان - « 2 » از قسم اول‌اند وانواعى كه مجرد تام هستند ، يعنى انواع عقول ، از قسم دوم به شمار مىروند . چنان‌كه روشن است ، اين تقسيم ، ثُنائى بوده و لذا مفيد حصر عقلى است ؛ يعنى ماهيت نوعى عقلًا ازاين دو قسم بيرون نيست .\r\nاما دليل اين‌كه انواع مادى از قسم نخست و انواع مجرد تام از قسم دوم مىباشند ، بدين شرح است :\r\nاگر ماهيتى بتواند داراى افراد متعدد شود و متصف به كثرت گردد ، سبب و موجب كثرت آن ، يا يك امر داخل در آن ماهيت است و يا امرى خارج از آن مىباشد . در صورت نخست ، آن امر يا تمام ذات ماهيت را تشكيل مىدهد و يا جزء آن مىباشد . در صورت دوم آن امر بيرون ازماهيت و عارض بر آن ، يا عرض لازم ماهيت است و يا عرض مفارق آن . بنابراين سبب و موجب كثرت يك ماهيت عقلًا از چهار حالت\r\n\r\n\r\n","description":"","footnote":"\r\n( 1 ) . ر . ك : فصل چهارم از مرحلهء ششم\r\n( 2 ) . علت اين‌كه مىگوييم انسان ذاتاً به ماده تعلق ندارد - با آن‌كه در حدّ آن ، جسم بودن مأخوذ است و جسم ذاتاًمتعلق به ماده است - آن است كه نوعيت انسان به نفس ناطقهء آن است ونفس ناطقه ذاتاً مجرد ازماده مىباشد\r\n","page_name":" 97 ","page_number":97},
  {"content":"\r\n\r\nبيرون نيست : 1 - آن‌كه تمام ذات آن ماهيت باشد . 2 - آن‌كه جزء ذات آن باشد . 3 - آن‌كه عرض لازم آن باشد . 4 - آن‌كه عرض مفارق آن باشد .\r\nسه فرض نخست محال و نشدنى است ، زيرا ماهيتى كه تمام يا جزء ذات آن و يا عرض لازمش موجب كثرت آن باشد ، ممتنع‌الوجود مىباشد و امكان ندارد فردى از آن در خارج تحقق يابد .\r\nتوضيح اين‌كه : بر اساس هر يك از آن فرض‌ها ، هر چه به عنوان « فرد » براى آن ماهيت در نظر گرفته شود ، بايد كثير باشد ، زيرا فرد ماهيتى است كه كثرت يا ذاتى آن است و يا لازمهء آن مىباشد . ازطرفى ، هر كثيرى ازچند « واحد » تشكيل مىشود . در نتيجه آن‌چه را به عنوان فرد براى ماهيت مورد نظر فرض كرده‌ايم ، خود كثير و متشكل از چند واحد مىباشد . اما هر يك از آن واحدها نيز ، چون فرد ماهيتى هستند كه كثرتْ ذاتى و يا لازمهء ذات آن مىباشد ، به نوبهء خود كثير و متشكل از چند واحد ديگر خواهند بود و به همين ترتيب .\r\nدر نتيجه چنين ماهيتى هرگز فرد واحد نخواهد داشت و در جايى كه واحد امكان تحقق نداشته باشد ، كثير نيز امكان تحقق ندارد .\r\nفرض چهارم صحيح و قابل قبول است و در واقع كثرت‌هايى كه در انواع پيرامون خود مشاهده مىكنيم ، از اين قبيل است . اگر ماهيت « سيب » داراى افراد متعددى است ، به خاطر آن است كه هر يك ازاين افراد ، رنگ ، بو ، شكل ، و اندازهء خاصى دارد و اگر اين اعراض مفارق نبود ، ماهيت سيب به تنهايى جز يك فرد نمىداشت . به ديگر سخن : هرگاه يك ماهيت دو ياچند فرد داشته باشد ، آن افراد قطعاً در عوارض مفارقشان از يك‌ديگر امتياز مىيابند و گرنه ذاتيات و اعراض لازم ذات در همهء افراد مشترك است .\r\nاز طرفى مىدانيم كه اعراض مفارق اختصاص به انواع مادى داشته و مجردات هرگز واجد چنين اعراضى نيستند ، زيرا يك ماهيت براى آن‌كه واجد يك عرض\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمفارق شود و به آن متصف گردد ، بايد قوه واستعداد حصول آن را در خود داشته باشد ؛ اين قوه و استعداد نيازمند ماده‌اى است كه حامل آن باشد و اين ماده تنها در انواع مادى تحقق دارد .\r\nاز اين‌جا دانسته مىشود كه اوّلًا : انواع مادى مىتوانند افراد متعددى داشته باشند و متصف به كثرت شوند . ثانياً : انواع مجرد و غير مادى امكان ندارد كه بيش از يك فرد داشته باشد .\r\n\r\nيك نكته\r\nدر متن كتاب در مقام بيان فرض‌هاى چهارگانه ياد شده آمده است : « كثرة افراد النوع اما ان تكون تمام ماهية النوع ، او بعضها ، او لازمة لها . . . و اما ان تكون لعرض مفارق » . دو اشكال بر اين بيان وارد مىشود :\r\n1 - قسم چهارم آن را نمىتوان عِدْل اقسام سه گانهء پيش از آن دانست .\r\n2 - فرض آن‌كه كثرت - كه يك معقول ثانوى فلسفى است - تمام ذات ماهيت و يا جزء ذات آن باشد ، چندان مناسب نيست ، زيرا تمام ذات و يا جزء ذات يك ماهيت ، مفهومى ماهوى و از جملهء معقولات اولى مىباشد .\r\nبا توجه به اين دو اشكال ، ما فرض‌هاى چهارگانه را به اين صورت مطرح كرديم كه : سبب كثرت افراد نوع ، يا تمام ماهيت نوع است يا جزء آن يا عرض لازم آن و يا عرض مفارق آن .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nالفصل السابع‌فى الكلى والجزئى ونحو وجودهما\r\nربما ظُنَّ : أنّ الكليّةَ والجزئيّةَ إنّما هما فى نحوِ الادراكِ ، فالادراكُ الحسّىُ لقوّتِهِ يُدركُ الشىءَ بنحوٍ يمتازُ من غيرهِ مطلقاً ، والادراكُ العقلىُّ لضعفِهِ يُدركُهُ بنحوٍ لا يمتازُ مطلقاً ويقبلُ الانطباقَ على أكثرَ من واحدٍ ؛ كالشبحِ المرئىِ من بعيدٍ ، المحتملِ أن يكونَ هو زيداً ، او عمرواً ، أو خشبةً منصوبة ، أو غيرَ ذلك ، وهو أحدُها قطعاً ؛ وكالدرهمِ الممسوحِ القابلِ الانطباقِ على دارهمَ مختلفةٍ .\r\nو يدفعُهُ : أنّ لازمَه أن لا يصدقَ المفاهيمُ الكليّةُ ؛ كالانسانِ مثلًا ، على أزيدَ من واحدٍ من أفرادِها حقيقةً ، و أن يكذبَ القوانينُ الكليّةُ المنطبقةُ على مواردِها اللامتناهيةِ إلّافى واحدٍ منها ، كقولِنا : الأربعةُ زوجٌ ، وكلُّ ممكنٍ فلوجودِهِ علّةٌ ، وصريحُ الوجدانِ يُبطلُه ؛ فالحقُّ أنّ الكليّةَ والجزئيةَ نحوانِ من وجودِ الماهيّاتِ .\r\nترجمه\r\nبه گمان برخى كليت و جزئيت دو وصفند كه فقط مربوط به نحوهء علم و ادراك مىباشند ؛ به اين صورت كه ادراك حسى ، به دليل قوّت و دقتش ، شىء را به گونه‌اى درك مىكند كه به طور كامل از ديگر امور جدا و ممتاز مىشود ؛ بر خلاف ادراك عقلى ، كه چون\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nادراك ضعيفى است ، آن را به نحوى درك نمىكند كه كاملًا از ديگر امور جدا گردد ؛ لذا مىتواند بر موارد عديده انطباق يابد ، نظير شبحى كه ازدور ديده مىشود و احتمال دارد حسن يا حسين يا يك قطعه چوب نصب شده و يا غير آن باشد ، در حالى كه قطعاً فقط يكى از آنهاست و مانند سكهء سائيده شده‌اى [ كه چون نقشِ رويش پاك شده 
  ] قابل انطباق بر سكه‌هاى مختلفى مىباشد .\r\nدر ردّ اين پندار مىگوييم : لازمهء چنين اعتقادى آن است كه مفاهيم كلى ، نظير مفهوم انسان ، بيش از يك مصداق واقعى نداشته باشند و قوانين كلى - مانند : عدد چهار زوج است و هر ممكنى وجودش علتى دارد - كه بر موارد بىشمارى انطباق مىيابند ، فقط در يك مورد صادق بوده و در بقيهء موارد كاذب باشند . در حالى كه وجدان آدمى با صراحت و وضوح چنين چيزى را ابطال مىكند . حقيقت آن است كه كليت و جزئيت بيانگر دو نحوهء وجود ماهياتند .\r\nشرح و تفسير\r\n\r\nنقد و بررسى نظريهء كسانى كه كليت و جزئيت را مربوط به نحوهء ادراك مىدانند\r\nدر طول تاريخ فلسفه نظرهاى گوناگونى دربارهء آن‌چه ما آنها را تصورات كلى مىناميم و قابل صدق بر مصداق‌هاى فراوان به شمار مىآوريم ، ابراز شده است . معروف‌ترين نظريه‌ها در باب مفاهيم كلى اين است كه آنها نوع خاصى از مفاهيم ذهنىاند و با وصف كليت در مرتبهء خاصى از ذهن ، تحقق مىيابند و درك كنندهء آنها عقل است . اما در زمان‌هاى پيشين اين نظريه وجود داشته است كه اساساً چيزى به نام مفهوم كلى نداريم ، و الفاظى كه گفته مىشود دلالت بر مفاهيم كلى دارند ، در واقع نظير مشتركات لفظى هستند كه بر امور متعددى دلالت مىكنند و برخى ديگر مانند افلاطون بر واقعيت مفاهيم كلى تأكيد كرده‌اند حتى براى آنْ نوعى واقعيت عينى و خارج از ظرف زمان و مكان قائل شده‌اند و ادراك كليات را از قبيل مشاهدهء مجردات و مثال‌هاى\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nعقلانى دانسته‌اند .\r\nاز جملهء نظرياتى كه در باب مفاهيم كلى ابراز شده است آن است كه : كليت و جزئيت مربوط به نحوهء ادراك شىء است . اگر ادراك شىء به طور كامل صورت پذيرفت و تمام خصوصيات و ويژگىهاى مدرك در ذهن آمد ، آن ادراكْ جزيى خوانده مىشود و به گونه‌اى خواهد بود كه تنها بر يك فرد انطباق مىيابد . اما اگر ادراك شىء به‌طور كامل و واضح صورت نپذيرفت و برخى از خصوصيات و ويژگىهاى مُدرك به ذهن نيامد ، آن ادراك كلى خوانده مىشود و به گونه‌اى خواهد بود كه قابل انطباق و صدق بر موارد متعددى خواهد بود .\r\nبنابراين نظريه ، كلى در واقع همان جزيى مبهم است ، جزيى كاهش يافته و تنزل كرده ؛ يعنى وقتى برخى از ويژگىهاى صورت جزيى محو مىشود ، مردد ميان چند فرد مىگردد و بر هر يك از آنها مىتواند منطبق شود ؛ در اين هنگام است كه به آن كلّى مىگويند . تصورات كلى نزد ايشان مانند تصويرى است كه از مشاهدهء يك شىء ، كه فاصلهء زيادى با ما دارد ، در ذهن نقش مىبندد . اين تصوير ، چون مبهم است ، خصوصيات آن شىء را به طور كامل منعكس نمىسازد ، لذا احتمالات عديده‌اى در مورد آن داده مىشود . ممكن است انسان باشد ، گاو باشد ، سنگ باشد ، درخت باشد و مانند آن ، يعنى در عين حال كه صورت ذهنى ما ، صورت ذهنى يك شىء خاص است ، اما چون مبهم است ، مردد بين آن شىء و اشياى ديگرى مىباشد .\r\nبه ديگر سخن : تصور جزيى مانند سكه‌اى است كه ساييده نشده ونقش و نگارش باقى مانده است . چنين سكه‌اى كاملًا معلوم است كه مربوط به چه دوره‌اى و چه عصرى و چه مملكتى مىباشد . اما تصورات كلى مانند سكه‌اى است كه ساييده شده و سطحش صاف شده و خطوط روى آن از بين رفته است . چنين سكه‌اى مردد ميان سكه‌هاى دوره‌هاى مختلف مىباشد ، معلوم نيست سكهء ناصرالدين شاهى است يا سكهء مظفرالدين شاهى و يا . . . . حاصل آن‌كه : كليت و جزئيت مربوط به نحوهء ادراك\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nاست ؛ ادراك واضح و روشن ، مانند ادراك حسى ، جزيى است و ادراك مبهم و تيره و تار ، مانند ادراك عقلى ، كلى مىباشد .\r\n\r\nاشكالات اين نظريه :\r\nبنابراين نظريه مفاهيم كلى در حقيقت تنها يك مصداق دارند و صدقشان بر موارد متعدد به نحو علىالبدل مىباشد ؛ مثلًا مفهوم انسان ، طبق اين نظريه ، در واقع صورت ذهنى يك فرد از انسان است ، ولى چون مبهم است ، نمىدانيم آن فرد ، زيد است يا عمرو است يا بكر . اما در حقيقت فقط يكى از آنها است ، نه همهء آنها در نتيجه - بنابراين نظر - ما هرگز قادر به بيان يك قضيهء كلى نخواهيم بود ؛ مثلًا نمىتوانيم بگوييم : « هر ممكنى نيازمند علت است » ، يا « هرانسانى غريزهء حقيقت جويى دارد » و مانند آن . طبق نظريهء فوق ، اين قضايا تنها در يك مورد صادق‌اند و شامل موارد ديگر نمىشوند . منتها معلوم نيست آن مورد كدام است . اينها توالى فاسدى است كه بر اين نظريه مترتب شده و آن را غير قابل قبول مىسازد .\r\nاز طرفى ، نقض‌هاى متعددى نيز بر اين نظريه وارد مىشود ؛ از جمله :\r\n1 - مفاهيمى كه اصلًا مصداق حقيقى در خارج ندارند ، لذا نمىتوان در موردشان گفت : ابتدا صورت جزيى آنها وارد ذهن شده و آن‌گاه در اثر ابهام و تيرگى ، قابل صدق بر موارد عديده گشته‌اند ؛ مانند مفهوم معدوم و محال .\r\n2 - مفاهيمى كه مصداق مادى و محسوس ندارند ؛ مانند مفهوم خدا ، فرشته و روح .\r\nاين مفاهيم نيز از آغاز به نحو كلى به ذهن مىآيند .\r\n3 - مفاهيمى كه هم بر مصاديق مادى قابل انطباق‌اند و هم بر مصاديق مجرد ؛ مانند مفهوم علت و معلول . در بارهء اين مفاهيم نيز نمىتوان گفت كه همان صورت جزيى مبهم و رنگ پريده‌اند .\r\n4 - مفاهيمى كه بر اشياى متضاد صدق مىكند ؛ مانند مفهوم « رنگ » كه هم برسفيد و هم بر سياه حمل مىشود و نمىتوان گفت : رنگ سفيد آن‌قدر مبهم شده كه به صورت مطلق رنگ درآمده و قابل صدق بر سياه هم هست ، يا رنگ سياه آن‌قدر ضعيف و كم\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nرنگ شده كه قابل صدق بر سفيد هم هست .\r\n\r\nنظر مؤلف در بارهء كلى و جزيى\r\nبنابراين نظر مؤلف قدس سره كليت و جزئيت به نحوهء وجود ماهيات مربوط مىشود ، نه به نحوهء ادراك آنها . كليت از لوازم وجود ذهنى ماهيت و جزئيت از لوازم وجود خارجى آن مىباشد ؛ يعنى خاصيت وجود ذهنى آن است كه فى حدّنفسه قابل صدق بركثيرين است . ماهيتى كه به ذهن مىآيد ، از آن جهت كه يك مفهوم حاكى از غير است ، مىتواند بر موارد عديده‌اى منطبق شود ، خواه در خارج واقعاً مصاديق متعدد داشته باشد و خواه تنها يك مصداق داشته باشد و يا حتّى اصلًا مصداقى نداشته باشد .\r\nاينها هيچ منافاتى با كليتِ يك مفهوم و ماهيت ندارد .\r\nاز آن طرف ، وجود خارجى مساوق با تشخص و جزئيت مىباشد و هرگز قابليت انطباق بر موارد متعدد نداشته و شركت‌پذير نمىباشد ، بلكه بايد گفت : وجود خارجى اساساً قابل انطباق و صدق بر چيزى نيست و مصداق ندارد ، زيرا صدق و انطباق امورى از اين قبيل ، همه فرع بر حكايت است و از ويژگىهاى وجود ذهنى مىباشد و تنها در مورد مفاهيم مطرح مىشود . « 1 »\r\n\r\nدو نكته\r\n1 - بايد توجه داشت كه مقصود از جزيى در اين‌جا اصطلاح منطقى آن نيست ، بلكه مراد همان تشخص مىباشد .\r\nتوضيح اين‌كه : در كتاب‌هاى منطق مفهوم را به دو دسته تقسيم مىكنند : مفهوم كلى ، و مفهوم جزيى . مفهوم كلى آن است كه بر بيش از يك فرد مىتواند صدق كند ، اما\r\n\r\n\r\n","description":"","footnote":"\r\n( 1 ) . ر . ك : آموزش فلسفه ، ج 1 ، ص 171\r\n","page_name":" 104 ","page_number":104},
  {"content":"\r\n\r\nمفهوم جزيى ، آن است كه تنها بر يك فرد مىتواند صادق باشد . بنابراين ، طبق اين اصطلاح ، مقسم كلى و جزيى مفهوم است و وجود خارجى نه كلى است و نه جزيى ، زيرا اساساً مفهوم نيست و مسئلهء صدق و انطباق در بارهء آن موضوعيت نمىيابد .\r\nاما مقصود از جزيى در اين‌جا همان متشخص است ، كه در فصل آينده به تفصيل در بارهء آن بحث مىشود . مؤلف قدس سره در نهايةالحكمة در بحث كلى و جزيى بدين نكته تصريح كرده و مىگويد : « و اما الجزئية و هى امتناع الشركة فى الشىء ، و تسمّى الشخصية . . . » « 1 » .\r\n2 - با توجه به آن‌چه در اين فصل بيان شده ، دانسته مىشود كه اساساً تقسيم مفهوم به دو قسم كلى و جزيى ، چنان‌كه در منطق آمده است ، بر حسب نظر بدوى است ، اما بنابر نظر صحيح و دقيق ، مفهوم به هر صورت كه باشد ، كلى مىباشد ، حتى صورت‌هاى حسى و خيالى ، كه معمولًا به عنوان مفاهيم جزيى قلمداد مىشوند ، فى حدّ نفسه كلى مىباشند و جزيى بودن آنها به اعتبار ارتباط و اتصال آنها با مصداق خارجيشان مىباشد . « 2 »\r\n\r\n\r\n","description":"","footnote":"\r\n( 1 ) . فصل سوم از مرحلهء پنجم\r\n( 2 ) . در فصل دوم از بخش يازدهم ، در اين باره به تفصيل بحث مىشود\r\n","page_name":" 105 ","page_number":105},
  {"content":"\r\n\r\n\r\nالفصل الثامن‌فى تميُّزِ الماهيّاتِ وتشخُّصِها\r\nتميُّزُ ماهيّةٍ من ماهيّةٍ أخرى بَينونتُها منها ، ومغايَرتُها لها ، بحيثُ لا تتصادقان ؛ كتميُّزِ الانسانِ من الفرسِ باشتمالِهِ على الناطق . والتشخُّصُ كونُ الماهيّةِ بحيثُ يمتنعُ صدقُها على كثيرينَ ، كتشخُّصِ الانسانِ الذى هو زيدٌ .\r\nو من هُنا يظهرُ أوّلًا : أنّ التميُّزَ وصفٌ إضافىٌ للماهيّةِ ؛ بخلافِ التشخُّصِ ، فانّه نفسىٌّ غيرُ إضافىٍّ .\r\nو ثانياً : أنّ التميُّزَ لا ينافى الكلّيّةَ ، فانّ انضمامَ كلّىٍ لا يوجبُ الجزئيّةَ ، ولا ينتهى إليها و إن تكرَّرَ ؛ بخلافِ التشخُّص . 1 - 107 - 1\r\n( 1 ) ترجمه\r\n« تميز » يك ماهيت از ماهيت ديگر ، عبارت است از جدا بودنش از آن ماهيت و مغايرتش با آن ، به نحوى كه بر يك‌ديگر منطبق نشوند ، مانند : ماهيت انسان كه چون مشتمل بر « ناطق » است از ماهيت اسب ، متمايز و مغاير با آن مىباشد . اما « تشخص » آن است كه يك ماهيت به گونه‌اى باشد كه نتواند بر مصاديق متعدد منطبق گردد ؛ مانند تشخص ماهيت انسان در صورتى كه در ضمن فرد خاصى چون حسين ، در خارج موجود باشد .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nاز اين‌جا دو نكته روشن مىشود :\r\n1 - تميز ، يك وصف نسبى و اضافى براى ماهيت است [ كه در مقايسه با ماهيت ديگر به آن متصف مىگردد 
  ] ، بر خلاف تشخص كه يك وصف نفسى مىباشد .\r\n2 - تميز ، منافاتى با كليت ندارد ، زيرا پيوستن يك مفهوم كلى به مفهوم كلى ديگر [ اگرچه آن را از ديگران متمايز مىكند ، اما 
  ] آن را تبديل به يك مفهوم جزيى نمىكند ؛ هر چند مفاهيم كلى متعددى به آن ضميمه كنيم ، به يك مفهوم جزيى نخواهيم رسيد . بر خلاف تشخص كه با كليت جمع نمىشود .\r\n( 1 ) شرح و تفسير\r\n\r\nتعريف تميّز و تشخص و تفاوت‌هاى آن دو\r\n\r\nتعريف تميّز :\r\nتميّز در لغت از مادهء مَيْز ( / جدا ساختن چيزى از چيزى ) است و به معناى جدا شدن از غير مىباشد « 1 » و در اصطلاح فلسفى مصداق خاصى از انفصال و جدايى مورد نظر است و مقصود از « تميّز يك ماهيت از ماهيت ديگر » آن است كه اين دو ماهيت با هم مغايرت دارند و به وجهى از يك‌ديگر جدايند كه بر هم منطبق نمىشود . « 2 »\r\nمثلًا گفته مىشود : ماهيت خط به واسطهء خصوصيت يك بُعدى بودنش از ماهيت سطح و جسم تعليمى متمايز است و يا به واسطهء قار الذات بودنش از ماهيت زمان متمايز مىگردد و يا گفته مىشود : ماهيت انسان به واسطه فصلش ، كه ناطق است ، از ماهيت اسب تميّز مىيابد .\r\n\r\n\r\n","description":"","footnote":"\r\n( 1 ) . تميّز الشىءُ : انفصل عن غيره و انعزل . ( المنجد )\r\n( 2 ) . چنان‌كه از توضيح فوق دانسته مىشود ، مقصود از تميّز ، معناى اسم مصدرى آن است ، نه معناى مصدرى آن‌كه عبارت است از : « صيرورة الشىء متميزاً عمّا سواه بمميّز » . در مورد تشخص نيز همين مطلب جارى است\r\n","page_name":" 107 ","page_number":107},
  {"content":"\r\n\r\n\r\nتعريف تشخص :\r\nتشخص در لغت معنايى قريب و نزديك به تميّز دارد ، « 1 » اما در اصطلاح فلسفى به معناى « امتناع صدق بر كثيرين » مىباشد . هرگاه ماهيت به گونه‌اى باشد كه صدقش بر كثيرين ممتنع باشد ، گفته مىشود : آن ماهيت متشخص است . البته مقصود امتناع صدق بر كثيرين به نحو سلب تحصيلى است ، نه ايجاب عدولى ؛ به عبارت ديگر : متشخص به چيزى گفته مىشود كه بر چند شىء صدق نكند ، خواه اساساً قابل صدق و انطباق بر چيزى نباشد - حتى بر يك شىء - يا آن‌كه صدق و انطباق داشته باشد ، اما فقط بر يك فرد . در واقع مقصود از متشخص بودن يك ماهيت - چنان‌كه در فصل پيشين به آن اشاره شد - آن است كه ماهيت به گونه‌اى باشد كه امكان اشتراك دو يا چند چيز در آن وجود نداشته باشد : « كون الشىء بحيث يمتنع الاشتراك فيه » . « 2 »\r\nماهيت مخلوطه ، يعنى ماهيت به شرط كليهء عوارض و لواحقش ، امرى متشخص است ؛ مثلًا انسان به شرط خصوصيات زيد ، كه در واقع همان زيد است و تنها بر او منطبق مىگردد ، يك ماهيت متشخص است ؛ هم‌چنين انسان به شرط خصوصيات عمرو يا بكر . « 3 »\r\n\r\nتفاوت ميان تميّز و تشخص :\r\nاز آن‌چه در تعريف تميز و تشخص بيان شد ، دو تفاوت اساسى ميان اين دو وصف دانسته مىشود :\r\n1 - تفاوت نخست آن است كه تميّز يك وصف اضافى براى ماهيت است ، اما تشخص يك وصف نفسى براى آن مىباشد . توضيح اين‌كه : اوصاف به طور كلى بر\r\n\r\n\r\n","description":"","footnote":"\r\n( 1 ) . در المنجد آمده است : شخّص الشىء : عيّنه و ميّزه عمّا سواه . و تشخص : مطاوعة شخّص\r\n( 2 ) . ر . ك : اسفار ، ج 2 ، ص 10\r\n( 3 ) . البته چنان‌كه در دنبالهء بحث خواهد آمد ، اسناد تشخص به ماهيت مشروط به عوارض ، از باب اسناد شىء به غير ماهو له است ، چرا كه تشخص ذاتاً از آن وجود است و تشخص ماهيات به واسطهء وجود خارجى آنها است و اين وساطت در عروض است ، نه وساطت در ثبوت\r\n","page_name":" 108 ","page_number":108},
  {"content":"\r\n\r\nدو دسته‌اند : نفسى و اضافى .\r\nصفت نفسى به صفتى گفته مىشود كه شىء فى حدّ نفسه و بدون نياز به مقايسهء آن با ديگر اشيا به آن متصف مىگردد . مانند اتصاف جسم به سفيدى يا سياهى ، اتصاف انسان به علم و قدرت و مانند آن . اتصاف ماهيت به تشخص نيز از اين قبيل است .\r\nماهيت براى آن‌كه متصف به تشخص شود نياز ندارد كه با ماهيت ديگرى مقايسه شود و رابطهء خاصى ميان آن دو ملاحظه گردد . چه اگر در جهان تنها يك ماهيت بوده و به گونه‌اى باشد كه صدقش بر كثرين ممتنع باشد و فرض اشتراك دو يا چند چيز در آن معقول نباشد ، آن ماهيت متشخص خواهد بود . خلاصه آن‌كه ما براى اتصاف يك ماهيت به تشخص به خود آن ماهيت و نحوهء وجودش نظر مىكنيم .\r\nاما صفت اضافى به وصفى گفته مىشود كه تا يك شىء را با شىء يا اشياى ديگرى نسنجيم ، به آن متصف نمىشود ؛ مانند بزرگ‌ترى ، كوچك‌ترى ، بالايى ، پايينى و مانند آن . اتصاف يك ماهيت به تميز نيز از اين قبيل است . ماهيت وقتى متصف به اين وصف مىشود كه با شىء ديگرى كه در مفهوم عامى با آن مشاركت دارد سنجيده شود و آن‌گاه مغايرت و بينويت يكى از ديگرى لحاظ و اعتبار شود . « 1 » به ديگر سخن : يك ماهيت هميشه از ماهيت ديگر متميز است . پس بايد ماهيت ديگرى باشد و آن دو در مفهوم عامى مشترك باشند و سپس به واسطهء خصوصيتى از يك‌ديگر امتياز يابند ؛ مانند انسان كه در حيوانيت با اسب مشارك است و به واسطهء ناطق از آن متميز مىشود .\r\n2 - تفاوت دوم آن است كه تميّز با كليت جمع مىشود ، بر خلاف تشخص كه هرگز با كليت جمع نمىشود . توضيح آن‌كه انضمام يك مفهوم كلى به مفهوم كلى ديگر\r\n\r\n\r\n","description":"","footnote":"\r\n( 1 ) . و از اين روست كه گفته‌اند : « التميز وصف حاصل للماهية بالقياس الى المشاركات فى امر عام » . ( ر . ك : شرح منظومه ، مقصد اول ، فريدهء پنجم ، غررٌ فى التميز بين التميز و التشخص )\r\n","page_name":" 109 ","page_number":109},
  {"content":"\r\n\r\nموجب تميز آن مىشود ، اما هرگز كليت آن را بر طرف نمىسازد ؛ حتى اگر صدها و هزارها قيد كه هر كدام در واقع يك مفهوم كلى است - به آن ضميمه شود ، باز هم آن مفهوم ، كلى مىباشد و عقلًا صدقش و بركثيرين ممتنع نخواهد بود ؛ مثلًا انسانِ عالم ، به واسطهء قيد عالم ، از انسان غير عالم متمايز مىشود ، اما هم‌چنان كلى است . انسانِ عالمِ سفيد پوست نيز هم‌چنان كلى است و هر چه بر قيود آن بيافزاييم ، اگر چه آن را از غير خود متمايز مىسازيم ، اما كليت آن از بين نمىرود ؛ نهايت آن است كه با اضافه شدن هر قيد ، دايرهء مصاديق خارجى آن هر چه ضيق‌تر مىگردد و ممكن است به جايى برسد كه در خارج بيش از يك مصداق نداشته باشد ، اما باز هم كلى مىباشد ، زيرا آن مفهوم - فى حد نفسه - اباى از صدق بر كثيرين ندارد و اگر ده‌ها و هزارها مورد فرض شود كه واجد همهء قيود معتبر در آن مفهوم باشند ، آن مفهوم بر همهء آنها صدق خواهد كرد .\r\nو اما اين‌كه گفتيم تشخص با كليت جمع نمىشود ، به خاطر آن است كه رابطهء آن دو ، رابطهء ايجاب و سلب است . چرا كه تشخص يعنى « امتناع صدق شىء بر كثيرين » و كليت يعنى « عدم امتناع صدق شىء بركثيرين » . در نتيجه اجتماع تشخص و كليت ، به معناى اجتماع نقيضين خواهد بود .\r\n\r\nگونه‌هاى مختلف تمايز ميان دو ماهيت\r\nثم إنّ التميُّزَ بينَ ماهيّتينِ : إمّا بتمامِ ذاتَيْهما ؛ كالأجناسِ العاليةِ البسيطةِ ، إذ لو كانَ بينَ جنسينِ عاليينِ مشتركٌ ذاتىٌّ ، كان جنساً لهما واقعاً فوقَهما ، وقد فُرضا جنسينِ عاليينِ ، هذا خلفٌ .\r\nوإمّا ببعضِ الذاتِ ، وهذا فيما كانَ بينهما جنسٌ مشتركٌ ، فتتمايزانِ بفصلينِ ، كالانسانِ والفرسِ .\r\nوإمّا بالخارجِ من الذاتِ ، وهذا فيما إذا اشتركتا فى الماهيّةِ النوعيّةِ فتتمايزانِ\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nبالأعراضِ المفارقةِ ، كالانسانِ الطويلِ المتميّزِ بطولهِ من الانسانِ القصيرِ .\r\nو ههنا قسمٌ رابعٌ ، أثبتَهُ من جوَّزَ التشكيكَ فى الماهيّةِ ، وهو : اختلافُ نوعٍ واحدٍ بالشدّةِ والضعفِ ، والتقدُّمِ والتأخُّرِ ، وغيرِها ، فى عينِ رجوعِها إلى ما به الاشتراكُ ؛ والحقُ أن لاتشكيكَ إلّافى حقيقةِ الوجودِ ، وفيها يجرى هذا القسمُ من الاختلافِ والتمايزِ .\r\nترجمه\r\nتمايز ميان دو ماهيت چندگونه مىتواند باشد :\r\n1 - گاهى دو ماهيت با تمام ذاتشان از يك‌ديگر متمايزند [ به نحوى كه هيچ جزء ذاتى مشتركى ندارند . 
  ] به عنوان مثال اجناس بسيطى كه در صدر سلسلهء اجناس قرار گرفته‌اند و به آنها اجناس عالى مىگويند ، چنين مىباشند ، زيرا اگر بين دو جنس عالى ، جزء ذاتى مشتركى باشد ، همان جزء مشترك جنس آن دو خواهد بود و بايد در سلسلهء اجناس ، بالاتر از آن دو قرار گيرد و اين با جنس عالى بودن آنها منافات دارد . ( خلف در فرض خواهد بود . )\r\n2 - گاهى دو ماهيت با يك جزء از ذاتشان از يك‌ديگر متمايز مىشوند و اين در جايى است كه بين آن دو ، جنس مشتركى باشد ، كه در اين صورت تمايز آنها به وسيلهء فصل هر كدام خواهد بود ؛ مانند ماهيت انسان و اسب .\r\n3 - تمايز بين دو چيز ممكن است به واسطهء شىء خارج از ذات آنها باشد و اين در جايى است كه آن دو ، يك ماهيت نوعى مشترك داشته باشند ، كه در اين صورت تمايزشان به وسيلهء اعراض مفارق [ / اعراضى كه قابل انفكاك از ذاتند 
  ] خواهد بود ؛ مانند انسان بلند قامت كه با قامت بلندش از انسان كوتاه قد متمايز مىگردد .\r\n4 - قسم چهارم را كسانى به اثبات رسانده‌اند كه تشكيك در ماهيت را روا مىدانند و آن به اين صورت است كه امورى مثل شدت و ضعف ، تقدم و تأخر و مانند آن ، در عين\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nحال كه به امر مشتركى بازمىگردند ، مايهء اختلاف در نوع واحد شوند . اما واقعيت آن است كه تشكيك فقط در حقيقت وجود راه دارد و اين نحوه اختلاف و تمايز فقط در آن جارى مىشود .\r\nشرح و تفسير\r\nتمايز ميان دو ماهيت به چند نحو مىتواند باشد :\r\n1 - آن‌كه دو ماهيت به تمام ذات خود از يك‌ديگر امتياز يابند و اشتراك آنها تنها در امور عرضى و بيرون از ذاتشان باشد . امتياز هر يك از اجناس عالى « 1 » از يك‌ديگر به همين نحو است ؛ مثلًا كميت با تمام ذات خود از كيفيت متمايز مىباشد و هيچ امر ذاتى مشتركى ميان آن دو وجود ندارد ، زيرا اگر آنها در يك جزء ذات به نام « الف » يا يك‌ديگر مشترك باشند و امتيازشان به جزء ديگر ذاتشان باشد ، آن جزء مشترك ( الف ) جنس كميت و كيفيت به شمار خواهد آمد و كميت و كيفيت دو نوع براى آن خواهند بود . در اين صورت كميت و كيفيت ديگر دو جنس عالى نبوده و هر كدام مقولهء مستقلى را تشكيل نخواهند داد ، بلكه در واقع يك مقوله است به نام « الف » كه دو نوع تحت آن مندرج مىباشد ، و اين خلاف فرض است .\r\nهمان‌گونه كه امتياز ميان هر يك از اجناس عالى به تمام ذات آنها است ، امتياز هر نوع مندرج در يكى از اين اجناس ، با نوع مندرج در جنس عالى ديگر نيز به تمام ذات آنها مىباشد ؛ مثلًا خط كه يك نوع كميت است ، با تمام ذات خود از سفيدى - كه يك نوع كيفيت است - متمايز مىباشد .\r\n2 - اين‌كه دو ماهيت در جزيى از ذات ( جنس ) مشترك باشند و با جزء ديگر ذات\r\n\r\n\r\n","description":"","footnote":"\r\n( 1 ) . مقصود از اجناس عالى همان مقولات ده‌گانه ، يعنى جوهر ، كم ، كيف ، أين ، متى ، فعل ، انفعال ، وضع ، جده ، واضافه است\r\n","page_name":" 112 ","page_number":112},
  {"content":"\r\n\r\n( فصل ) از يك‌ديگر امتياز يابند . تمام انواع مندرج در يك جنس عالى امتيازشان از يك‌ديگر به همين نحو مىباشد . مانند امتياز سفيدى از سياهى ، خط از سطح و انسان از اسب .\r\n3 - اين‌كه دو ماهيت در تمام ذات با يك‌ديگر مشترك باشند و امتيازشان به امور عرضى و بيرون از ذات باشد . البته در اين صورت افراد يك ماهيت نوعى از يك‌ديگر متمايز مىگردند ، نه اين‌كه ماهيتى از ماهيت ديگر متمايز باشد . مانند انسان عالم كه به واسطهء علمش از انسان غير عالم امتياز مىيابد و يا انسان سفيد رنگ كه با رنگ سفيدش از انسان سياه رنگ امتياز مىيابد .\r\n4 - برخى از حكما نحوهء ديگرى از تمايز ميان دو ماهيت قائل شده‌اند و آن اين‌كه افراد يك ماهيت نوعى ، به واسطهء اختلاف در شدّت و ضعف ، كمال و نقص ، تقدم و تأخر ، اولويت و عدم اولويت و امورى مانند آن از يك‌ديگر امتياز يابند ؛ مانند امتياز نور يك لامپ از نور دو لامپ و نور صد لامپ و يا امتياز خط يك مترى از خط دو مترى و خط سه مترى و يا امتياز گرماى ده درجه از گرماى صددرجه .\r\nبه عقيدهء اين گروه ، امتياز ميان افراد مندرج در يك ماهيت نوعى - همان‌گونه كه مىتواند به واسطهء عوارض بيرون از ذات باشد - مىتواند به شدت و ضعف و امورى مانند آن باشد . تفاوت اين نحوه از تمايز با ساير انحاى تمايز در اين است كه در انحاى ديگر ، مابه الامتياز غير از ما به الاشتراك است ، اما در اين نحوه از تمايز ، مابه الامتياز در واقع به همان مابه الاشتراك باز مىگردد .\r\nتوضيح اين‌كه : در قسم اول ما به الاشتراك زايد بر ذات است و ما به الامتياز تمام ذات مىباشد . در قسم دوم ، ما به الاشتراك جنس است و ما به الامتياز فصل مىباشد و در قسم سوم ما به الاشتراك تمام ذات است و ما به الامتياز زايد بر ذات مىباشد . اما در اين قسم ، هم ما به الاشتراك و هم ما به الامتياز همان ذات است ؛ مثلًا نور يك لامپ ، نور است و جز نور چيز ديگرى نيست ، نور صد لامپ نيز نور است وجز نور چيز\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nديگرى نيست . نور يك لامپ در همان نور بودن ضعيف است و نور صد لامپ در همان نور بودن شديد است . نه ضعف نور يك لامپ به معناى انضمام چيزى به حقيقت نور است و نه شدّت نور صد لامپ به معناى انضمام چيز ديگرى غير از نور به آن است . در مورد مثال خط و گرما نيز قضيه از اين قبيل است .\r\nدر اصطلاح به اين نحوه از اختلاف ، كه مابه الامتياز در آن به همان مابه الاشتراك باز مىگردد ، اختلاف تشكيكى گفته مىشود . اين قسم از تمايز را كسانى قائل شده‌اند كه تشكيك را در ماهيت جايز مىشمارند .\r\n\r\nتشكيك در ماهيات راه ندارد\r\nاما بنابر نظر حكيمان محقق ، تشكيك در ماهيت راه ندارد ، زيرا ماهيت ، از آن جهت كه ماهيت است ، جز خودش چيز ديگرى نيست : « الماهية من حيث هى ليست الّا هى » . بنابراين ، ماهيت فى حد نفسها ، نه شديد است و نه ضعيف ، نه تام است و نه ناقص . زيرا اگر ماهيت فى حد ذاتها شديد باشد ، بر فرد ضعيف خود صدق نخواهد كرد و فرد ضعيف فرد آن نخواهد بود و اگر فى حدّ ذاتها ضعيف باشد ، بر فرد شديد صدق نخواهد كرد و فرد شديد فرد آن نخواهد بود .\r\nبه ديگر سخن : ماهيت ، حدّ وجود است . از اين رو اگر حدّ شديد ، از آن جهت كه شديد است ، باشد ، ديگر حدّ و ماهيت ضعيف نخواهد بود و اگر حدّ ضعيف ، از آن جهت كه ضعيف است ، باشد ، ديگر حدّ و ماهيت شديد نخواهد بود و اگر حدّ هر دو باشد ، يعنى حدّ ذاتِ آن دو باشد بدون وصف شدت و ضعف ، تشكيك در ذات ماهيت حاصل نخواهد شد بلكه ماهيت نسبت به هر يك از شدت و ضعف لا به شرط بوده و شدت و ضعف بيرون از آن خواهد بود . بنابراين ، ماهيت تشكيك‌پذير نيست .\r\nحقيقت آن است كه تشكيك تنها در وجود راه دارد و اين نوع اختلاف و تمايز تنها\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nدر مورد حقايق وجودى صادق است « 1 » و اسناد تشكيك به ماهيت بالعرض و المجاز مىباشد .\r\n\r\nعامل تشخص\r\nوأمّا التشخُّصُ : فهو فى الأنواعِ المجرّدةِ من لوازمِ نوعيّتِها ؛ لما عرفتَ أنّ النوعَ المجرّدِ منحصرٌ فى فردٍ ، وهذا مرادُهم بقولهم : « إنّها مكتفيةٌ بالفاعل تُوجدُ بمجرّدِ إمكانِها الذاتىِّ » ، وفى الأنواعِ المادّيّةِ ، كالعنصريّاتِ ، بالأعراضِ اللاحقةِ ، وعمدتُها : الأينُ ، ومتى ، والوضعُ ؛ وهى تشخّصُ النوعَ بلحوقِها به فى عرضٍ عريضٍ بينَ مبدأ تكوّنِهِ إلى منتهاه ، كالفردِ من الانسان الواقعِ بينَ حجمِ كذا وحجمِ كذا ، ومبدأ زمانىِ كذا إلى مبدأ زمانىِ كذا ، وعلى هذا القياسِ . هذا هو المشهورُ عندَهم .\r\nو الحقُّ - كما ذَهَبَ إليه المعلمُ الثانىُ وتَبِعَهُ صدرُالمتألهين - أنّ التشخُّصَ بالوجودِ ، لأنّ انضمامَ الكلىِّ إلى الكلىِّ لا يفيدُ الجزئيّةَ ؛ فما سمّوها أعراضاً مشخِّصةً هى من لوازمِ التشخّصِ وأماراتِهِ .\r\nترجمه\r\nآن‌چه گفتيم مربوط به تميز بود و اما تشخص نيز عوامل مختلفى دارد . در انواع مجرد از ماده ، تشخص از لوازم نوع آنها محسوب مىشود ، چون همان‌طور كه قبلًا ذكر شد ، هر نوع از انواع مجرد بيش از يك فرد نمىتواند داشته باشد و همين است مقصود حكما از اين‌كه گفته‌اند : اين انواع به علت فاعلى بسنده كرده [ بدون نياز به علت مادى و امكان استعدادى 
  ] به محض امكان ذاتيشان به وجود مىآيند . ولى در انواع مادى ، مانند عنصريات [ / جماد ، نبات و حيوان 
  ] تشخص به وسيلهء اعراضى است كه به آنها ملحق\r\n\r\n\r\n","description":"","footnote":"\r\n( 1 ) . ر . ك : فصل پنجم از بخش اول\r\n","page_name":" 115 ","page_number":115},
  {"content":"\r\n\r\nمىشوند ، به خصوص مقولهء مكان ، زمان و وضع ، كه در اين باره سهم به سزايى دارند . اين اعراض در محدودهء وسيعى ، يعنى از آغاز پيدايش يك پديده تا پايان آن ، به ماهيت ملحق شده ، موجب تشخص آن مىگردند . مانند يك فرد از انسان كه با حجم خاصى و در زمان معينى به وجود مىآيد و با حجم معين و در زمان خاصى هم مىميرد و در طول حياتش بين آن دو حجم و آن دو زمان قرار مىگيرد ؛ به همين صورت است ساير موارد .\r\nآن‌چه گفتيم نظرى بود كه نزد حكما شهرت دارد ، ولى در حقيقت - همان‌طور كه معلم ثانى معتقد بوده و صدرالمتألهين نيز به پيروى از او پذيرفته - عامل تشخص همان « وجود » است زيرا پيوستن يك كلى به كلى ديگر ، موجب جزئى شدن آن نمىگردد . لذا آن‌چه نامش را اعراض تشخص دهنده گذارده‌اند ، در واقع از همراهان و نشانه‌هاى تشخص مىباشد .\r\nشرح و تفسير\r\n\r\nعامل تشخص نزد مشهور حكما\r\nدر مورد اين‌كه تشخص چگونه براى ماهيت حاصل مىشود و چه امرى ماهيت را خاص كرده و به صورت شخص در مىآورد و صدق آن بر كثيرين را ممتنع مىسازد ، غالب فلاسفه ، به ويژه تا زمان پيش از صدرالمتألهين ، چنين مىگويند :\r\nعامل تشخص در انواع مجرد غير از عامل تشخص در انواع مادى است . در انواع مجرد ، شخصيت و فرد خاص بودن ، از لوازم نوعيت آن به شمار مىرود ، زيرا انواع مجرد اساساً بيش از يك فرد نمىتوانند داشته باشند و نوعشان منحصر در فرد است .\r\nبنابراين ، در انواع مجرد ، يك نوع خاص بودن ، يك فرد خاص بودن ( تشخص ) را به دنبال دارد و ملازم با آن مىباشد ؛ لذا اين انواع براى مشخص شدن ، نيازمند چيزى بيرون از ذات و ماهيت خود نيستند .\r\nبه ديگر سخن : نوع مجرد براى آن‌كه در قالب فرد خاصى موجود شود ، نيازمند آن\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nنيست كه مادهء قابلى وجود داشته باشد و آن‌گاه قوه و استعداد آن ماده تخصص يابد تا آمادهء پذيرش فرد خاصى از آن ماهيت گردد - كه طبعاً در اين صورت تحقق يك فرد خاص و تشخص يافتن ماهيت در آن فرد نيازمند مخصصاتى خواهد بود كه استعداد خاصى را در آن ماده به وجود آورد - بلكه به علت فاعلى بسنده مىكند و همان براى موجود شدنش كافى است ( انها مكتفيه بالفاعل ) و احتياجى به مادهء پيشينى كه حامل امكان استعدادى آن باشد ، ندارد ، بلكه به صرف امكان ذاتىاش موجود مىگردد ( توجد به مجرد امكانها الذاتى ) .\r\nاما در مورد انواع مادى قضيه به گونه‌اى ديگر است . اين انواع مىتوانند افراد و اشخاص متعدد وگوناگونى داشته باشند . تشخص اين‌گونه ماهيات به واسطهء عوارض مشخصه‌اى است كه بر آنها عارض مىشود و عمدهء اين عوارض عبارت است از أين ، متى و وضع . « 1 » البته بايد توجه داشت كه مشخِّص بودن هر يك از اين عوارض به اعتبار فرد خاصى از هر يك از اينها نيست ؛ يعنى چنين نيست كه فرد خاصى از مقولهء أين و يا متى و يا وضع تشخص دهنده به شىء باشد ، بلكه مقصود آن است كه طيف گسترده‌اى از هر يك از اين مقولات ، كه در طول زمان وجود يك فرد به مرور و به تدريج بر آن عارض مىشود ، تشخص دهنده به آن مىباشد ؛ مثلًا بچه‌اى كه به دنيا مىآيد ، از آغاز تولد نسبت خاصى با زمان دارد - يعنى فرد خاصى ازمقولهء متى براى آن حاصل مىشود - و آن به آن ، اين نسبت تغيير مىكند و تا هنگام مرگ ، طيف گسترده‌اى ازاين مقوله به تدريج بر او عارض مىشود . آن‌چه از عوارض مشخّصه محسوب مىشود ، همين طيف گسترده از مقولهء متى است ، نه تك تك اعراضى كه\r\n\r\n\r\n","description":"","footnote":"\r\n( 1 ) . مرحوم آملى در درر الفوائد ج 1 ، ص 328 مىگويد : « تخصيص الاين و المتى والوضع بالذكر من بين الاعراض‌هو من جهة كون المشخص هوالاعراض الخاصة ، و هى منحصرة بالثلاثة المذكورة . قال الشيخان : « التشخص هو ان يكون للمتشخص معانٍ لا يشاركه فيها غيره ، و تلك المعانى هى الوضع والاين و الزمان ؛ فاما ساير الصفات و اللوازم ففيها شركة ، كالسواد والبياض »\r\n","page_name":" 117 ","page_number":117},
  {"content":"\r\n\r\nلحظه به لحظه بر فرد عارض مىشود . سخن در مورد ديگر عوارض مشخصه نيز بر همين منوال است . از اين روست كه در متن آمده است : « و هى تشخص النوع بلحوقها به فى عرضٍ عريض ، بين مبدأ تكوّنه الى منتهاه » .\r\nحاصل آن‌كه : هر كدام از افراد يك ماهيت نوعى ، محفوف و پيچيده به عوارضى است كه اختصاص به همان فرد دارد و فرد ديگرى را نمىتوان يافت كه واجد مجموع آن عوارض بوده باشد و همين مجموعه از عوارض است كه صدق آن فرد بر كثيرين را ممتنع ساخته و موجب تشخص آن مىگردد .\r\n\r\nنظريهء درست در مسئله\r\nحقيقت آن است كه تشخص هميشه و همه جا به وجود است ؛ يعنى وجود اوّلًا و بالذات تشخص دارد و آن‌گاه ماهيت به واسطهء آن تشخص مىيابد و اين وساطت نيز ، وساطت در عروض است نه ثبوت . يعنى همان‌گونه كه موجود بودن ماهيت به واسطهء وجود است و موجوديت مجازاً به ماهيت نسبت داده مىشود ، متشخص بودن ماهيت و امتناع صدقش بر كثيرين نيز به واسطهء وجود است و مجازاً به ماهيت نسبت داده مىشود .\r\nماهيت همان‌گونه كه بماهى هى ، امرى اعتبارى بوده و بهره‌اى از تحقق و واقعيت ندارد ؛ هم‌چنين بما هى هى ، يك امر كلى مىباشد و اگر هزاران امر كلى به يك‌ديگر ضميمه شوند ، نمىتوانند امرى جزيى و متشخص را تشكيل بدهند ، مگر آن‌كه چيزى به آنها ضميمه شود كه ذاتاً متشخص است . همان‌گونه كه اگر هزاران نقطه در كنار هم قرار بگيرند ، هرگز از آنها خط ساخته نمىشود و اگر هزاران « لحظه » به هم ضميمه شوند ، هرگز زمان را به وجود نخواهند آورد و همان‌گونه كه از لا شىء هرگز شىء ساخته نمىشود .\r\nاين وجود ماهيت است كه ذاتاً و حقيقتاً موجود و متشخص مىباشد و اساساً\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nوجود و تشخص - مانند وجود و فعليت ، وجود و خارجيت ، وجود و منشأ اثر بودن - مساوق يك‌ديگرند ؛ يعنى در ذهن دو مفهوم مغاير را تشكيل مىدهند ، اما در خارج عين هم مىباشند . همين است معناى اين سخن كه : « ان الكلية و الجزئية لازمان لوجود الماهيات . فالكلية لوجودها الذهنى و الجزئية لوجودها الخارجى » « 1 » .\r\nاز اين‌جا دانسته مىشود كه آن‌چه به نام عوارض مشخصه خوانده مىشود ، عامل و سبب تشخص نيست ، بلكه نهايتاً از نشانه‌ها و علائم تشخص مىباشد ؛ يعنى ماهيتى كه به واسطهء وجود خارجى تشخص يافت ، طبعاً ملازم و همراه با يك عوارض ويژه خواهد بود و در واقع عروض اين عوارض رتبتاً متأخر از وجود شخص ، و تشخص يافتن ماهيت مىباشد . ( دقت شود ) .\r\n\r\nبيان استاد مطهرى\r\nدر قديم بحثى بوده است كه اصولًا مشخص چيست ؟ مثلًا انسان از جهت انسان ، كلى است ، ولى زيد شخص است و بر كثير صدق نمىكند . زيد هم كه انسان است ، پس چرا زيد قابل صدق بر كثيرين نيست ؟ مىگويند : زيرا زيد انسان است به علاوهء يك سلسله مشخصات . مشخصات چيست ؟\r\nدر جواب مىگويند : « كَوْنه فى مكان كذا ، فى زمان كذا . . . » اينها مشخصات است .\r\nفارابى در اين مورد سخنى دارد كه در زمان خودش زياد مورد توجه واقع نشده است و آن اين‌كه : تمام اينها كه شما آنها را مشخصات مىخوانيد ، در واقع مشخصات نيستند ، زيرا همهء اينها خودشان كلى هستند - كَوْنه فى هذا المكان ، فى هذا الزمان ، . . .\r\nهمه كلى است و ضميمه كردن اينها به انسان باز يك كلى مىسازد ، منتها كلى منحصر در فرد . ولى سخن در اين است كه آن‌چه در خارج است كلى منحصر در فرد نيست ،\r\n\r\n\r\n","description":"","footnote":"\r\n( 1 ) . نهاية الحكمه ، فصل سوم از مرحلهء پنجم\r\n","page_name":" 119 ","page_number":119},
  {"content":"\r\n\r\nبلكه خود شخص است . آن وقت پس اين چيست كه شخص را شخص مىكند ؟\r\nجواب اين است كه خود وجود ، شخص را شخص مىكند . وجود خارجى است كه مساوى با شخصيت و عينيت است ، اما هر چه كه در ذهن باشد ، ولو مفاهيم جزيى ، كلى خواهد بود . « 1 »\r\n\r\n\r\n","description":"","footnote":"\r\n( 1 ) . درس‌هاى الهيات شفا ، ج 1 ، ص 64\r\n","page_name":" 120 ","page_number":120},
  {"content":"\r\n\r\n\r\nبخش ششم : مقوله‌هاى ده‌گانه‌يا اجناس عاليى كه انواع‌ماهيات بدان‌ها ختم مىشود\r\n\r\n","description":"","footnote":"","page_name":" 121 ","page_number":121},
  {"content":"\r\n . \r\n","description":"","footnote":"","page_name":" 122 ","page_number":122},
  {"content":"\r\n\r\n\r\nمقدمه\r\nموضوع اين بخش از كتاب « مقولات ده‌گانه » است . « مقول » در لغت به معناى « گفته شده » است و در منطق به معناى « محمول » به كار مىرود ؛ مثلًا آن‌جا كه در تعريف ماهيت گفته مىشود : « الماهية ما يقال فى جواب ماهو » مقصود از « مايقال » همان « ما يحمل » است . يا آن‌جا كه در تعريف جنس گفته مىشود : « الجنس هوالمقول على الكثرة المختلفة الحقايق فى جواب ماهو » مقصود از « مقول » همان « محمول » است .\r\nاما « مقولة » « 1 » در اصطلاح منطق و فلسفه معناى خاصى نيز دارد . در اين معنا « مقوله » عبارت است از : « جنس عاليى كه بالاتر از آن جنس ديگرى نيست » . چنين جنسى را از آن رو مقوله ناميده‌اند كه به حمل ذاتى بر مصاديق خود حمل مىشود ( / محمول ذاتى موضوع خود است ) ، ولى خودش به گونه‌اى است كه هيچ مفهومى ، محمول ذاتى آن نمىباشد .\r\nبحث « مقولات » را نخستين بار ارسطو در كتاب قاطيغور ياس ( / مقولات ) و نيز در كتاب طوبيقا ( / جدل ) مطرح ساخت و شمار آنها را به ده رساند . پس از آن در ديگر كتب منطق مطرح گشت و سپس از منطق به فلسفه راه يافت و در ميان حكماى مشا شايع شد .\r\nمقولات ده‌گانه بيانگر يك تقسيم‌بندى عام و فراگير در بارهء همهء موجودات\r\n\r\n\r\n","description":"","footnote":"\r\n( 1 ) . تأنيث « مقوله » به‌خاطر آن است كه موصوف آن « ماهيت » است و در واقع « الماهية المقولة » بوده است\r\n","page_name":" 123 ","page_number":123},
  {"content":"\r\n\r\nماهيت‌دار مىباشد ، البته موجودات ماهيت دارى كه داراى جنس و فصل مىباشند ؛ خواه در خارج نيز مركب باشند يا بسيط باشند . بنابراين ، هر موجود ممكنى كه داراى ماهيتى مركب ازجنس و فصل است ، در يكى از اين مقولات مندرج مىگردد و جايگاه ويژه‌اى را در اين دستگاه عظيم ارسطويى به خود اختصاص مىدهد .\r\nاز آن‌چه گفتيم امورى چند به شرح ذيل دانسته مىشود :\r\n1 - مقولات مركب از جنس و فصل نبوده ، بلكه بسيط مىباشند ، چرا كه اگر مركب باشند بايد جنس ديگرى فوق آنها وجود داشته باشد ، در حالى كه بنابرفرض ، جنسى بالاتر از مقولات نيست . بنابراين ، امورى كه به عنوان تعريف هر يك از اين مقولات آورده مىشود ، هيچ كدام تعريف حدّى آنها نيست ، بلكه از نوع تعريف شىء به كمك لوازم آن ( / رسم ) است .\r\n2 - مقولات كاملًا مباين با يك‌ديگر بوده و تمايزشان به تمام ذات بسيطشان است .\r\nزيرا اگر تمايزشان به جزء ذاتشان باشد ، بايد در جزء ديگر ذات با هم مشترك باشند ؛ يعنى مىبايست ميان آنها « مشترك ذاتى » كه همان جنس است ، وجود داشته باشد . در اين صورت ، جنسى بالاتر از آنها وجود خواهد داشت ، در حالى كه طبق فرض ، جنسى بالاتر از آنها نيست .\r\n3 - يك ماهيت تنها در يك مقوله مىتواند مندرج باشد . يعنى شىء واحد نمىتواند هم جوهر باشد و هم كمّ و نيز نمىتواند هم كم باشد و هم كيف و هكذا ، زيرا اندراج يك ماهيت در مقوله‌اى بدين معناست كه در آن ماهيت سلسله‌اى از اجناس اخذ شده است كه به آن مقوله منتهى مىگردد . حال اگر يك ماهيت در دو مقوله يا بيشتر مندرج باشد ، لازمه‌اش آن است كه يك ماهيت در عين حال چند ماهيت باشد و اين محال است . « 1 »\r\n\r\n\r\n","description":"","footnote":"\r\n( 1 ) . و به ديگر سخن : اگر يك ماهيت در دو مقوله مندرج باشد ، لازمه‌اش آن است كه يك ماهيت در يك مرتبه دو جنس داشته باشد . چنان‌كه پيش از اين گفتيم ، چنين چيزى محال است\r\n","page_name":" 124 ","page_number":124},
  {"content":"\r\n\r\n4 - نتيجه‌اى كه از نكتهء پيشين به دست مىآيد ، آن است كه هر معنايى كه در بيش از يك مقوله يافت شود ، اساساً يك معنا و مفهوم ماهوى نيست و در هيچ مقوله‌اى مندرج نمىباشد ، چرا كه اگر در مقوله‌اى كه در آن صدق مىكند ، مندرج باشد ، داراى دو يا چند جنس متباين خواهد بود و اين محال است ؛ مثلًا حركت هم در مقولهء أين است ، هم در مقولهء كيف و هم در مقولهء جوهر و . . . . يعنى هم حركت مكانى داريم ، هم حركت كيفى و هم حركت جوهرى و اين نشان مىدهد كه حركت ، يك مفهوم ماهوى نيست و تحت هيچ مقوله‌اى مندرج نمىباشد .\r\n5 - مفهومى كه هم بر واجب صدق مىكند و هم بر ممكن - مانند مفهوم شىء - مفهوم ماهوى نيست و در هيچ مقوله‌اى مندرج نمىشود ، زيرا واجب تعالى ماهيت ندارد و در نتيجه آن‌چه بر او حمل مىشود ، از سنخ ماهيت نيست .\r\n6 - ماهيت بسيط ، مانند فصول جوهرى ونوع مفرد « 1 » از تقسيم بندى مقولات بيرون‌اند و تحت هيچ يك آنها اندراج نمىيابند .\r\n7 - واجب و ممتنع ، هر دو ، از قلمرو مقولات بيرون‌اند و تحت هيچ كدام واقع نمىشوند ، زيرا هيچ كدام ماهيت ندارند - البته به دو ملاك كاملًا مغاير - در حالى كه مقولات ماهيات جنسىاند .\r\n8 - به‌طور كلى مفاهيمى كه از معقولات ثانيه به شمار مىروند ، مانند : امكان ، حدوث ، عليت ، معلوليت ، وحدت و كثرت ، در طبقه بندى مقولات ، جايگاهى ندارند . زيرا اين تقسيم‌بندى تنها در بارهء معقولات اوليه ، كه همان مفاهيم ماهوى است ، جارى مىباشد .\r\n\r\n\r\n","description":"","footnote":"\r\n( 1 ) . در اين‌كه نوع مفرد - يعنى نوع بسيطى كه جنس و فصلى ندارد - وجود دارد يا ندارد ، ميان فلاسفه اختلاف است . برخى نقطه و لحظه را نوع مفرد دانسته‌اند\r\n","page_name":" 125 ","page_number":125},
  {"content":"\r\n\r\n\r\nالفصل الأوّل‌تعريفُ الجوهرِ والعرضِ - عددُ المقولات\r\nتَنْقَسِمُ الماهيّةُ ، انقساماً أوّليّاً ، إلى جوهرٍ وعرضٍ ؛ فانّها إمّا أن تكونَ بحيثُ « إذا وُجِدَتْ فى الخارجِ وُجِدَتْ لا فى موضوعٍ مستغنٍ عنها فى وجودِهِ » ؛ سواءٌ وُجدتْ لا فى موضوعٍ أصلًا ، كالجواهرِ العقليّةِ القائمةِ بنفسِها ، او وُجِدَتْ فى موضوعٍ لا يستغني عنها فى وجودِهِ ، كالصورِ العنصريّةِ المنطبعةِ فى المادّةِ المتقوّمةِ بها ؛ وإمّا أنّ تكونَ بحيثُ « إذا وُجِدَتْ فى الخارجِ وُجِدَتْ فى موضوعٍ مستغنٍ عنها » كماهيّةِ القُرْبِ والبُعدِ بينَ الأجسامِ ، وكالقيامِ والقعودِ ، والاستقبالِ والاستدبارِ ، من الانسانِ .\r\nترجمه\r\nماهيت در اولين دسته‌بندى ، به جوهر و عرض تقسيم مىشود ، زيرا ماهيت وقتى در خارج موجود شد ، نحوهء وجودش از دو حال خارج نيست :\r\n1 - آن‌كه وجودش در ضمن موضوعى كه در تحققش بىنياز از آن ماهيت است ، نباشد ؛ خواه اساساً وجودش در ضمن هيچ موضوعى نباشد ؛ مانند جواهر عقلى كه قائم به خود هستند ، يا آن‌كه وجودش در ضمن يك موضوع باشد ، اما موضوعى كه براى موجود شدن نياز به آن ماهيت دارد ؛ مانند صورت‌هاى عنصرى ، كه وجودشان در ضمن ماده\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nاست و در عين حال وجود آن ماده نيز متكى به آن صورت‌ها مىباشد .\r\n2 - آن‌كه وجودشان در ضمن چنين موضوعى باشد ؛ يعنى موضوعى بىنياز از آن ماهيت . مانند ماهيت نزديكى و دورى بين اجسام و نيز مانند نشستن ، ايستادن ، روى آوردن و پشت كردن انسان .\r\nشرح و تفسير\r\n\r\nتقسيم ماهيت به جوهر و عرض\r\nماهيت در يك تقسيم عام و فراگير « 1 » دو دسته است :\r\n1 - ماهيتى كه اگر در خارج موجود شود ، وجودش در موضوعى است كه بىنياز از آن مىباشد . چنين ماهيتى « عرض » ناميده مىشود ؛ مانند سفيدى ، سياهى ، شجاعت ، دورى و نزديكى ، هر يك از اين امور به گونه‌اى است كه اگر در خارج تحقق يابد ، به صورت حلول در موجود ديگرى تحقق مىيابد ؛ مثلًا تا جسمى نباشد كه سفيدى بر آن عارض گردد ، هرگز سفيدى وجود نخواهد يافت . سفيدى هميشه به صورت يك وصف و نعت براى موجود ديگرى تحقق مىيابد ، هرگز امكان ندارد كه ماهيت سفيدى مستقل و لنفسه تحقق يابد . يعنى موجودى داشته باشيم كه فقط سفيدى باشد ، نه سفيدى يك شىء . البته اين موضوع و محل بايد خودش بىنياز از آن حالّ باشد ؛ يعنى بايد احتياج و نياز ، يك‌طرفه باشد ، نه دو طرفه و گرنه در قسم دوم داخل مىشود . در مثال ياد شده ، سفيدى در وجود خود نيازمند جسم است تا در آن حلول كند ، اما جسم در وجود خود نيازمند سفيدى نيست . هم‌چنين شجاعت در وجود خود نيازمند نفس است تا بر آن عارض شود ، اما نفس در هستى خود نيازى به\r\n\r\n\r\n","description":"","footnote":"\r\n( 1 ) . به طور كلى وقتى مقسمى به صورت انقسام اولى به چند بخش منقسم مىگردد ، اقسام آن بايد تمام افراد مقسم را فرا گيرد و گرنه انقسام ، اولى نخواهد بود\r\n","page_name":" 127 ","page_number":127},
  {"content":"\r\n\r\nشجاعت ندارد . از اين‌جا دانسته مىشود كه وجود عرض هميشه وجود لغيره است .\r\n2 - ماهيتى كه اگر در خارج موجود شود ، وجودش در موضوعى كه بىنياز از آن است ، نمىباشد . چنين ماهيتى « جوهر » خوانده مىشود و اين ، خود ، دو حالت دارد :\r\nيكى آن‌كه ماهيت اساساً حالّ در چيز ديگرى نباشد و به اصطلاح ، وجودش لنفسه و براى خود باشد ، نه لغيره . مانند جوهرهاى مجرد تامّ و نيز مانند ماهيت سنگ و چوب و انسان كه موجود لنفسه‌اند و وجود ناعتى و لغيره ندارند .\r\nو دوم آن‌كه : ماهيت به گونه‌اى باشد كه در يك محل حلول مىكند ، اما محلى كه خود نيازمند آن حالّ مىباشد . يعنى نياز و احتياج دو طرفه است . هم حالّ نيازمند محلّ است و هم محلّ نيازمند حالّ ؛ مثلًا صورت جسمى ، حالّ در ماده و منطبع در آن است و وجودش ، لغيره مىباشد . بنابراين ، ماده محلّ صورت جسمى است ، اما محلى است كه خودش نيازمند صورت جسمى مىباشد و بدون آن هرگز تحقق نخواهد يافت ، زيرا ماده قوهء محض است و قوهء محض بدون فعليتى كه به آن قوام دهد ، هرگز موجود نمىشود .\r\nحاصل آن‌كه جوهر بر دو قسم است : 1 - جوهرى كه وجودش لنفسه است و اساساً در چيز ديگرى حلول نمىكند . 2 - جوهرى كه وجودش لغيره است و صورت‌هاى منطبع در ماده همه از اين قبيل‌اند .\r\n\r\nچند نكته\r\n1 - آوردن قيد « اگر در خارج موجود شود » در تعريف جوهر و عرض ، براى آن است كه نشان دهد تعريف‌هاى فوق ، مربوط به جوهر و عرضى است كه به حمل شايع جوهر و عرض مىباشند ، زيرا اگر يك مفهوم ، متلبس به وجود خارجى نگردد و در خارج تحقق نيابد ، ماهيتى حقيقى كه داراى آثار حقيقى باشد ، نخواهد بود . اساساً ماهيت موجود در ذهن از آن جهت كه يك وجود ذهنى است ، در هيچ مقوله‌اى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nمندرج نمىباشد .\r\n2 - « موضوع » كه در تعريف جوهر و عرض آمده است ، داراى دو اصطلاح است كه يكى اعم از ديگرى مىباشد . « موضوع » در اصطلاح عام خود به معناى « محل » مىباشد ؛ يعنى چيزى كه چيز ديگرى در آن حلول مىكند ، اما در اصطلاح خاصش به معناى « محل مستغنى از حال » است . مؤلف قدس سره در اين‌جا موضوع را در همان معناى عام به‌كار برده است ؛ لذا در مقام بيان قسم دوم جوهر آورده است : « او وجدت فى موضوع لايستغنى عنها فى وجوده » . اما در نهاية الحكمة آن را در معناى دوم به‌كار برده و لذا فرموده است : « وتقييد الموضوع بكونه مستغنياً عنها للاشارة إلى تعريف الموضوع بصفته اللازمة له . »\r\n3 - تقسيم ماهيت به جوهر و عرض تقسيم حاصر است ؛ يعنى عقلًا قسم سومى براى آن متصور نيست ، زيرا اين تقسيم از دوران بين نفى و اثبات به دست آمده است ؛ به اين صورت كه : « الماهية إذا وجدت فى الخارج فإما ان يكون وجوده فى موضوع مستغنٍ عنها او لا » . قسم اول ، عرض و قسم دوم جوهر است .\r\n4 - مؤلف قدس سره در اين‌جا جوهر را دو قسم دانسته است ، اما در نهايةالحكمة تصريح مىكند كه صورت‌هاى منطبع در ماده ( / صورت‌هاى جوهرى ) ، نه جوهرند و نه عرض . اما عرض نيستند ، چون همان‌گونه كه صورت ، محتاج به ماده‌اى است كه در آن حلول كند ، ماده نيز نيازمند صورتى است كه به آن قوام دهد ؛ پس نياز دوطرفى است ، حال آن‌كه در عرضْ نياز ، يك‌طرفه است . اما جوهر نيستند ، زيرا اين صورت‌ها در حقيقت ماهياتى بسيطاند و جوهر جنس آنها نمىباشد . « 1 »\r\nنظر صحيح همان است كه در نهايةالحكمة آمده است ؛ يعنى جوهر ، جنس حقيقى براى صورت‌هاى منطبع در ماده نيست . البته اين سخن هيچ منافاتى با حاصر\r\n\r\n\r\n","description":"","footnote":"\r\n( 1 ) . توضيح اين مطلب در پايان فصل پنجم از بخش پنجم گذشت\r\n","page_name":" 129 ","page_number":129},
  {"content":"\r\n\r\nبودن تقسيم ماهيت به جوهر و عرض ندارد ، زيرا جوهر ، اگرچه به حمل اولى بر صورت‌هاى منطبع در ماده حمل نمىشود ، اما به حمل شايع بر آن حمل مىگردد و عرض عام آن مىباشد ؛ لذا مىتوان گفت : « الصورة النوعية جوهرٌ » .\r\n\r\nجوهر و عرض هر دو در خارج تحقق دارد\r\nووجودُ القسمينِ فى الجملةِ ضرورىٌ ، فمَن أنكرَ وجودَ الجوهرِ لزِمَهُ جوهريَّةُ الاعراضِ ؛ فقالَ بوُجودِهِ مِنْ حيثُ لا يَشعُرُ .\r\nترجمه\r\nوجود اين دو قسم تا حدّى ضرورى و بديهى است ، زيرا اگر كسى وجود جوهر را به فرض انكار كند ، به ناچار اعراض را جوهر دانسته است و بنابراين ناآگاهانه وجود جوهر را پذيرفته است .\r\nشرح و تفسير\r\nاگر چه وجود خارجى همهء انواع جوهر و نيز همهء اقسام عرض بديهى نيست ، بلكه اثبات برخى از آنها نيازمند دليل و برهان مىباشد ؛ مانند وجود جوهر مجرد تام ( / عقل ) ، اما اين مقدار مسلم است كه فىالجمله و به نحو قضيهء جزئى در خارج جوهر و عرض تحقق دارد .\r\nاما وجود اعراض بديهى است ، زيرا پاره‌اى از آنها را ما با علم حضورى در خود مىيابيم ؛ مثلًا وجود اراده ، محبت ، شوق ، خشم ، تشنگى ، گرسنگى و مانند آن ، با علم حضورى درك مىشود ؛ هم‌چنين ما حضوراً مىيابيم كه اين امور در وجود و هستى خود وابسته و نيازمند نفس هستند ، اما وجود نفس وابسته به وجود آنها نيست . اگر « من » نباشم ، ارادهء من ، محبت من و . . . نيز امكان تحقق نخواهد داشت ، اما من ، بدون\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاراده و محبت نيز وجود دارم . حاصل آن‌كه اينها امورى است كه : « إذا وجدت فى الخارج ، وجدت فى موضوع يستغنى عنه فى وجوده » .\r\nو وقتى وجود عرض را پذيرفتيم ، لاجرم وجود جوهر را نيز تصديق خواهيم نمود .\r\nزيرا وجود عرض مستلزم وجود موضوعى است كه عرض در آن حلول كند و آن موضوع اگر خودش نيز عرض باشد ، نيازمند موضوع ديگرى خواهد بود و اگر نهايتاً به موضوعى نرسيم كه خودش حالّ در موضوع ديگرى نباشد ، دور و يا تسلسل لازم مىآيد و هر دو باطل است . « 1 »\r\nاز اين‌جا دانسته مىشود آنان كه وجود « جوهر جسمانى » را به عنوان موضوع و محلى براى اعراض محسوس انكار نموده‌اند ، در واقع آن اعراض را جوهر دانسته‌اند . يعنى يك جوهر را انكار كرده‌اند ، ولى با اين انكار ، چندين جوهر را به اثبات رسانده‌اند .\r\nتوضيح اين‌كه : اگر كسى بگويد - چنان‌كه برخى از انديشمندان غربى گفته‌اند - آن‌چه من با حواس خود درك مىكنم ، چيزى جز رنگ و بو و شكل و اندازه و وزن و امورى از اين قبيل نيست و اينها همه اعراض شىء هستند ، مثلًا هنگامى كه يك سيب مورد ادراك حسى ما قرار مىگيرد به وسيلهء چشم ، رنگ و شكل آن را مىبينيم و به وسيلهء بينى ، بوى آن را استشمام مىكنيم و با لمس كردن ، نرمى آن را درك مىكنيم و با خوردن آن ، مزه‌اش را مىچشيم ، اما با هيچ حسى درك نمىكنيم كه علاوه بر رنگ و بو و مزه و مانند آن ، چيز ديگرى به نام جوهر سيب ، وجود دارد كه محل اين اعراض مىباشد .\r\n\r\n\r\n","description":"","footnote":"\r\n( 1 ) . البته در مورد جوهر نفسانى بايد گفت : همان‌گونه كه كيفيات نفسانى ، معلوم حضورى ما هستند و در وجودشان شبهه‌اى نيست ، وجود جوهر نفسانى نيز به عنوان موجودى مستقل و لنفسه بديهى است\r\n","page_name":" 131 ","page_number":131},
  {"content":"\r\n\r\nپاسخ آن است كه : آن‌چه متعلق ادراك حسى قرار مىگيرد ، اگر عرض باشد ، ناچار نيازمند موضوع جوهرى مىباشد و اگر نيازى به موضوع نداشته باشد خود آن ، جوهر خواهد بود . بنابراين ، عقل چاره‌اى از پذيرفتن جوهر جسمانى ندارد .\r\nوالاعراضُ تسعةٌ هى المقولاتُ والأجناسُ العاليةُ ، ومفهومُ العرضِ عرضٌ عامٌ لها ، لاجنسٌ فوقَها ؛ كما أَنّ المفهومَ مِنَ الماهيةِ عرضٌ عامٌ لِجميعِ المقولاتِ العشرِ ، وليسَ بجنسٍ لها .\r\nوالمقولاتُ التسعُ العرضيَّةُ هىَ : الكَمُّ والكيفُ ، والأَينُ ، ومتى ، والوضعُ ، والجِدَةُ ، والاضافةُ ، و أن يفعلَ ، و أن ينفعلَ . هذا ما عليه المشَّاؤونَ من عددِ المقولاتِ ، ومستندُهم فيه الاستقراءُ .\r\nوذَهَبَ بعضُهُم إلى أَنَّها اربعٌ ، بجعلِ المقولاتِ النسبيَّةِ ، وهى المقولاتُ السبعُ الأخيرةُ ، واحدةً . وذهبَ شيخُ الاشراقُ إلى أَنَّها خمسٌ ، وزادَ على هذِهِ الأربعةِ الحركةَ .\r\nوالأبحاثُ فى هذِهِ المقولاتِ وانقساماتِها إلى الأنواعِ المندرجةِ تحتَها طويلةُ الذيلِ جِدّاً ؛ ونحنُ نُلَخِصُّ القولَ على ما هو المشهورُ من مذهبِ المشّائينَ ، مع اشاراتٍ إلى غيرِهِ .\r\nترجمه :\r\nشمار اعراض « نه » تا است ، كه مقولات و اجناس عالى را تشكيل مىدهند و مفهوم « عرض » ، خود ، عرض عام آنها « 1 » مىباشد ، نه جنسى كه فوق آنها قرار گرفته\r\n\r\n\r\n","description":"","footnote":"\r\n( 1 ) . در غير اين صورت مقولات منحصر در دو مقوله خواهد بود . از طرف ديگر ، عروض عبارت است از وابستگىوجود يك چيز به چيز ديگرى كه در وجود خود بىنياز از آن مىباشد ، بنابراين عروض نحوهء وجود شىء را بيان مىكند ، [ نه ذات آن را و لذا خود ، يك مفهوم ماهوى نيست 
  ] . ( مؤلف )\r\n","page_name":" 132 ","page_number":132},
  {"content":"\r\n\r\nباشد ؛ همان‌طور كه مفهوم ماهيت « 1 » ، عرض عام همهء مقولات ده‌گانه است ، نه جنس آنها .\r\nمقولات نه‌گانهء عرض عبارتند از : كم ( چندى ) ، كيف ( چگونگى ) ، أين ( كجايى ) ، متى ( چه گاهى ) ، وضع ( نهاد ) ، جِدَه ( داشت ) ، اضافه ، فعل ( كنش ) و انفعال ( اثرپذيرى ) . اين عقيدهء حكماى مشّا در مورد تعداد مقولات بود و مدركشان هم استقرا مىباشد .\r\nدر برابر ، گروهى با يكى كردن همهء مقولات نسبى ( هفت مقولهء اخير ) ، شمار آنها را به چهار مقوله فرو كاسته‌اند . در اين ميان شيخ‌اشراق با افزودن مقولهء حركت بر اين چهار مقوله ، شمار آنها را به پنج مقوله رسانده است . « 2 »\r\nگفت‌وگو دربارهء اين مقولات و تقسيم هر يك از آنها به انواع مختلفشان ، بحثى است طولانى و ما كلام را به ذكر آراى مشائين ، كه مشهور بين حكما است ، اختصاص مىدهيم ، همراه با اشاراتى به آراى ديگران .\r\nشرح و تفسير\r\n\r\nعرض مقوله نيست\r\nيك تفاوت اساسى ميان جوهر و عرض وجود دارد و آن اين‌كه جوهر يك مفهوم ماهوى است و از معقولات اولى به شمار مىرود و جنس ماهياتى است كه بر آنها اطلاق مىشود ؛ بنابراين ، جوهر خودش يكى از « مقولات » را تشكيل مىدهد ؛ يعنى جنس عاليى است كه بالاتر از آن جنس ديگرى نيست . اما عرض ، چنين نبوده و يك معقول ثانى فلسفى است ، نه معقول اولى و اساساً يك مفهوم ماهوى به شمار\r\n\r\n\r\n","description":"","footnote":"\r\n( 1 ) . يعنى آن‌چه در پاسخ سؤال از « چيستى » مىآيد . ( مؤلف )\r\n( 2 ) . بنابراين ، به عقيدهء شيخ اشراق مقولات عبارتند از : جوهر ، كم ، كيف ، نسبت و حركت\r\n","page_name":" 133 ","page_number":133},
  {"content":"\r\n\r\nنمىرود . عرض يعنى « موجود لا فى موضوع » و اين مفهوم است كه از نحوهء وجود اعراض انتزاع مىشود و بيانگر ذات و ذاتيات آنها يعنى ماهيات و چيستى آنها نيست ، بلكه نشان مىدهد كه وجود شىء ، يك وجود وابسته به موضوع و لغيره است .\r\nبنابراين ، عرض ، محمول ذاتىِ مصاديق خود نبوده ، بلكه محمول عرضى آنها مىباشد .\r\nعرض را به نه بخش تقسيم كرده‌اند : كم ( / چندى ) ، كيف ( / چگونگى ) ، وضع ( / نهاد ) ، أين ( / كجايى ) ، متى ( / چه گاهى ) ، جِدَه ( / داشت ) ، اضافه ، ان يفعل ( / كنش ) ، ان ينفعل ( / كنيدن يا اثرپذيرى ) . آن‌چه مقوله محسوب مىشود و جنس عالى به شمار مىرود ، همين اقسام نه‌گانه است . يعنى كمّ يك مقوله است ، كيف يك مقوله است و به همين ترتيب . اما خود عرض ، مقوله نيست و اساساً يك مفهوم ماهوى نمىباشد . عرض مفهوم عامى است كه از نحوهء وجود اين ماهيات انتزاع مىشود و وصف وجود آنهاست .\r\n« عرض » از اين جهت ، نظير مفهوم « ماهيت » است . ماهيت به معناى « ما يقال فى جواب ماهو » ، خودش يك مفهوم ماهوى نيست ؛ يعنى ماهيت ، به حمل اولى ، ماهيت است ، اما به حمل شايع ماهيت نيست . آن‌چه به حمل شايع ماهيت است همان جوهر ، كم ، كيف و . . . است ؛ خود مفهوم « ماهيت » معقول ثانى منطقى است . به ديگر سخن :\r\nخود مفهوم ماهيت ، بيانگر چيستى ، ذات و ماهيت مصاديق خود نيست ، بلكه بيانگر آن است كه مصاديقش ، در پاسخ سؤال از ماهو ، بر اشيا حمل مىشوند .\r\n\r\nچرا جوهر مفهومى ماهوى است\r\nدر اين‌جا ممكن است اين پرسش مطرح شود كه : جوهر نيز مانند عرض ، معقول ثانى و مفهومى منتزع از نحوهء وجود شىء است و نشان مىدهد كه وجود شىء در موضوع تحقق نمىيابد . بنابراين ، جوهر نيز نبايد يك مقوله به شمار آيد ، و در واقع\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاقسام جوهراند كه مقوله مىباشند ؛ يعنى عقل ، نفس ، ماده ، صورت و جسم .\r\nدر پاسخ بايد گفت : جوهر ، جنس ماهيات نوعيى است كه بر آنها صدق مىكند و مقوِّم آنهاست و در حدّ آنها مأخوذ مىباشد ، زيرا نيازمند بودن ماهيات عرضى در وجود خارجيشان به موضوع ، مستلزم آن است كه در خارج ماهيتى وجود داشته باشد كه ذاتاً موضوع آن اعراض بوده و بىنياز از آنها باشد ، چرا كه اگر چنين موضوعى در خارج وجود نداشته باشد ، سلسلهء نيازها تا بىنهايت ادامه مىيابد و در نتيجه هيچ ماهيتى تحقق نخواهد يافت .\r\nحاصل آن‌كه : عرضْ قائم به موضوع است . حال اگر موضوعى كه عرض قائم به آن است ، خود نيز قائم به موضوع ديگرى باشد و آن موضوع نيز قائم به موضوع سومىباشد و اين سلسله ادامه يابد ، بدون آن كه به ماهيتى برسد كه حيثيت ذاتش ، حيثيت استغناى از موضوع است ، در اين صورت تسلسل لازم مىآيد و تسلسل محال است . پس بايد پذيرفت كه در خارج ماهيتى وجود دارد كه حيثيت ذاتش حيثيت استغناى از موضوع است . به ديگر سخن : بىنياز بودن از موضوع ، ذاتى آن و يا كاشف از يك معناى ذاتى مىباشد و اين - بعينه - همان جنس بودن جوهر براى ماهياتى است كه مندرج در آن مىباشند .\r\n\r\nشمار مقولات نزد حكماى مشا\r\nآن‌چه در مورد شمار مقولات بيان شد ، نظر معروف ميان حكماى مشا است و ريشه در سخنان ارسطو دارد . نزد ايشان شمار مقولات به ده مىرسد ، كه يكى جوهر و نه تاى ديگر عرض مىباشند . در ميان اين مقولات نه‌گانهء عرضى ، هفت مورد ، يعنى أين ، متى ، وضع ، جِدَه ، اضافه ، ان يفعل و ان ينفعل ، مقولهء نسبىاند ؛ يعنى ماهياتى هستند كه از نسبت خاصى كه ميان شىء با زمان ، مكان و غير آن برقرار مىگردد ، تشكيل مىشود .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمستند و مدرك حكماى مشا در دسته‌بندى مقولات ، استقرا است . يعنى پس از بررسى همهء موجودات - اعم از موجوداتى كه وجودشان بديهى است و آنها كه وجودشان با برهان اثبات شده است - به اين ده مقوله دست يافته‌اند و امكان اين‌كه مقولهء ديگرى وجود داشته باشد ، هم‌چنان باقى است ؛ حتى امكان اين‌كه دو يا چند تا از آن‌چه به عنوان مقوله ذكر شده ، در واقع مقوله نباشد ، بلكه مندرج در يك جنس عالى ديگرى بوده باشد - كه در اين صورت بايد همان جنس عالى را مقوله به شمار آورد - هم‌چنان باقى است ، زيرا هيچ برهانى اقامه نشده است كه نشان دهد مقوله‌اى بالاتر از اين مقولات و اعم از همه يا برخى از آنها وجود ندارد .\r\n\r\nشمار مقولات نزد عمر بن سهلان\r\n« 1 »\r\nعمر بن سهلان معتقد بود فقط چهار مقوله وجود دارد و آنها عبارتند از : جوهر ، كم ، كيف و نسبت ، به نظر او مفهوم « نسبت » كه بر « متى ، أين ، وضع ، جده ، ان يفعل ، ان ينفعل و اضافه » اطلاق مىشود ، در واقع جنس آنهاست ؛ لذا همان مفهوم را بايد مقوله دانست و اينها انواع گوناگون يك مقوله‌اند ، نه آن‌كه هر كدام براى خود مقولهء مستقلى را تشكيل دهد .\r\nنظريهء ابن سهلان باطل است ، زيرا « نسبت » يك مفهوم غير ماهوى است كه از نحوهء وجود شىء انتزاع مىشود و بيانگر ذات و ماهيت آن نمىباشد . نسبت بودن\r\n\r\n\r\n","description":"","footnote":"\r\n( 1 ) . قاضى زين‌الدين عمر بن سهلان ساوى معروف به ابن سهلان در ساوه به دنيا آمده و در نيشابور مىزيسته و از كسب دست خود ، از راه استنساخ كتب زندگى مىكرده است . به تعبير ترجمهء صوان الحكمة : « شريعت و حكمت را در عقدى واحد نظام داد . » وى شاگرد شرف‌الدين ايلاقى است ؛ شرحى بر رسالة الطير بوعلى به فارسى نوشته است ، كه اخيراً به چاپ رسيده است . كتاب معروف او البصائر النصيرية است كه قسمت منطق آن چاپ شده و از بهترين كتب منطق است . مطابق آن‌چه در تتمهء صوان الحكمة آمده است ، همهء كتاب‌هاى او جز البصائر النصيرية در يك حريق از بين رفت . ابن سهلان از كسانى است كه نام زنده‌اى در فلسفه دارد و احياناً برخى از آرائش نقل مىشود . تاريخ وفات او معلوم نيست . ( ر . ك : خدمات متقابل اسلام و ايران ، ص 502 ، سطر 50 )\r\n","page_name":" 136 ","page_number":136},
  {"content":"\r\n\r\nشىء بدين معناست كه وجود شىء ، يك وجود رابط و فى غيره است و بيرون از وجود « غير » نيست .\r\n\r\nشمار مقولات نزد شيخ اشراق\r\nشيخ اشراق در اين‌كه « نسبت » جنس عالى براى متى و أين و . . . است ، با عمر بن سهلان موافق است ، و لذا همهء آن هفت مقوله را انواع يك مقوله ( نسبت ) مىداند ، اما او حركت را نيز مقوله‌اى مستقل به شمار مىآورد و لذا به عقيدهء او تعداد مقوله‌ها پنج تا است : جوهر ، كم ، كيف ، نسبت و حركت .\r\nدو اشكال بر نظريهء شيخ اشراق وارد است :\r\n1 - اين‌كه « نسبت » - چنان‌كه گفتيم - يك مفهوم ماهوى نيست ، بلكه معقول ثانوى است .\r\n2 - « حركت » نيز مفهوم ماهوى نيست ، بلكه مفهومى است كه از نحوهء وجود شىء انتزاع مىشود و بيانگر آن است كه وجود شىء ، يك وجود سيال ، بىقرار و ناپايدار است .\r\n\r\nيك نكته :\r\nمؤلف قدس سره چنان‌كه خود در پايان اين فصل تصريح كرده‌اند ، مطالب اين بخش از كتاب را بر طبق مشهور ميان حكماى مشا تنظيم كرده‌اند و آراى خاص خويش را مگر با ايما و اشاره بيان نكرده‌اند و از جمله ، ذكرى از جوهر مثالى به ميان نياورده‌اند ، با آن‌كه به وجود عالم مثال و تحقق صور جوهرىِ مثالى اذعان دارند .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nالفصل الثانىفى اقسامِ الجوهرِ\r\nقسَّموا الجوهرَ ، تقسيماً أوّلياً ، إلى خسمةِ أقسامٍ : المادَّةِ ، والصورةِ ، والجسمِ والنفسِ ، والعقلِ . ومستندُ هذا التقسيمِ فى الحقيقةِ استقراءُ ما قامَ على وجودِهِ البرهانُ منَ الجواهرِ . فالعقلُ هوَ « الجوهرُ المجردُ عنِ المادَّةِ ذاتاً وفعلًا » ؛ والنفسُ هىَ « الجوهرُ المجردُ عنِ المادَّةِ ذاتاً المتعلقُ بها فعلًا » ؛ والمادّةُ هىَ « الجوهرُ الحاملُ للقوَّةِ » ؛ والصورةُ الجسميةُ هىَ « الجوهرُ المفيد لفعليةِ المادَّةِ من حيثُ الامتداداتِ الثلاثِ » ؛ والجسمُ هوَ « الجوهرُ الممتدُ فى جهاتِهِ الثلاثِ » .\r\nترجمه\r\nجوهر را در اولين دسته‌بندى به پنج گروه تقسيم كرده‌اند : ماده ، صورت ، جسم ، نفس و عقل . اين اقسام از راه گردآورى جوهرهايى كه با برهان وجودشان اثبات شده ، به دست آمده است . تعريف هر يك از اين اقسام چنين است :\r\nعقل : جوهرى است كه ذاتاً و فعلًا [ يعنى هم در مقام ذات و هم در مقام فعل 
  ] جدا از ماده مىباشد .\r\nنفس : جوهرى است كه در مقام ذات مجرد از ماده است ، اما در مقام فعل وابسته به\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nآن مىباشد .\r\nماده : جوهرى است كه حامل قوه و استعداد مىباشد .\r\nصورت جسمانى : جوهرى است كه فعليت ماده از جهت امتداد در جهات سه‌گانه را [ طول و عرض و عميق 
  ] تأمين مىكند .\r\nجسم : جوهرى است كه در جهات سه‌گانه امتداد دارد .\r\nشرح و تفسير\r\n\r\nاقسام جوهر\r\nحكما جوهر را بر پنج نوع دانسته‌اند : عقل ، نفس ، ماده ، صورت « 1 » و جسم . البته هيچ دليلى بر منحصر بودن جوهر در انواع پنج‌گانه ياد شده ، وجود ندارد و ممكن است نوع ديگرى از جوهر نيز وجود داشته باشد ، اما جواهرى كه برهان بر وجودشان اقامه شده ، همين پنج قسم است .\r\nحكماى مشا در بيان تقسيم جوهر به اين پنج قسم گفته‌اند :\r\nجوهر يا حالّ در يك محلّ است و يا حالّ در آن نيست . جوهرى كه در محلّ ، حلول مىكند ، صورت مادى است و جوهرى كه در محل ، حلول نمىكند ، يا خودش محل است براى جوهرى كه قائم به آن باشد و يا محل آن نيست . قسم اول همان هيولا يا ماده است و قسم دوم ، دو حالت دارد : يا مركب از ماده و صورت است و يا مركب از آن دو نمىباشد . در صورت اول آن جوهرْ جسم است و در صورت دوم دو حالت دارد : يا آن جوهر به نحوى داراى علاقهء انفعالى به جسم است - يعنى به گونه‌اى است كه تغيير و تحولات و حالات گوناگون جسم به شكلى در آن تأثير مىگذارد ، مانند\r\n\r\n\r\n","description":"","footnote":"\r\n( 1 ) . مؤلف قدس سره به جاى « صورت » كه يك عنوان عام است و شامل صورت جسميه و همهء صورت‌هاى نوعيه مىشود ، « صورت جسميه » گفته است كه چندان صحيح به نظر نمىرسد\r\n","page_name":" 139 ","page_number":139},
  {"content":"\r\n\r\nروح انسان كه از بدن متأثر مىگردد - و يا به هيچ نحو از جسم منفعل نمىگردد . قسم نخست ، نفس است و قسم دوم عقل مىباشد . بنابراين ، اقسام نخستين جوهر عبارتند از : عقل ، نفس ، ماده ، صورت و جسم .\r\nنمايش تصوير\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nتعريف هر يك از اقسام جوهر\r\n\r\nعقل :\r\nجوهر عقلانى يا عقل ، جوهرى است كه هم ذاتاً مجرد از ماده است و هم فعلًا ؛ يعنى نه تنها در مقام ذات وابسته به ماده نيست و در ماده حلول نمىكند ، بلكه در مقام فعل نيز نيازمند ماده نمىباشد . عقل جوهرى است كه نه حالّ در محلّ ديگرى است ، نه خود محلّ براى جوهر ديگرى و نه مركب از حالّ و محلّ مىباشد ؛ يعنى ذاتاً هيچ وابستگى به ماده ندارد ؛ از سوى ديگر ، به هيچ نحو از جسم منفعل نمىشود و بدون واسطه در جسم تصرف نمىكند . جوهر عقلانى ، ابعاد مكانى و زمانى ندارد ، با حواس پنج‌گانه قابل ادراك نيست و هيچ تعلقى به موجود مادى و جسمانى ندارد . « 1 »\r\n\r\nنفس :\r\nنفس جوهرى است كه ذاتاً از ماده مجرد است ، اما در مقام فعل متعلق به آن مىباشد . ماده‌اى كه نفس در مقام فعل وابسته به آن است ، بدن ناميده مىشود . نفس بدون بدن كار انجام نمىدهد . رابطهء ميان نفس و بدن به گونه‌اى است كه نفس ، بدون واسطه در آن تصرف مىكند و تدبير آن را به عهده دارد و در عين حال از آن منفعل مىشود و اثر مىپذيرد . بسيارى از دردها و لذت‌ها است كه به واسطهء تغيراتى كه در بدن رخ مىدهد ، بر نفس عارض مىگردد . نفس بدون بدن حادث نمىشود ، اگرچه ممكن است پس از پيدايش و حدوث ، تعلقش از بدن قطع شود و بدون بدن هم باقى بماند .\r\n\r\nماده :\r\nماده جوهرى است كه حامل قوه مىباشد . ماده جوهرى است مبهم و بدون فعليت كه در همهء اجسام ، اعم از اجسام فلكى و عنصرى ، موجود است . حيثيت ماده تنها حيثيت پذيرش و قبول است . خودش چيزى نيست جز آن‌كه پذيرندهء اشياى\r\n\r\n\r\n","description":"","footnote":"\r\n( 1 ) . شايان ذكر است كه اطلاق « عقل » بر چنين موجودى ، ربطى به عقل به معناى قوهء ادراك كليات ندارد ؛ كاربرد واژهء عقل دربارهء آنها از قبيل اشتراك لفظى است\r\n","page_name":" 141 ","page_number":141},
  {"content":"\r\n\r\nديگر مىباشد و چون وجودى اين‌گونه دارد ، به تنهايى تحقق‌پذير نيست ، بلكه نيازمند صورتى است كه در آن حلول كند و با آن متحد گردد و به آن قوام دهد .\r\n\r\nصورت :\r\nصورت جوهرى است كه فعليت هر موجود جسمانى را افاده مىكند و منشأ آثار ويژهء هر نوع مادى است . در رأس همهء صورت‌ها ، صورت جسمى است كه در همهء جواهر جسمانى حضور دارد و هرگز از ماده و هيولا منفك نمىشود . صورت جسمى عبارت است از : « جوهرى كه فعليت ماده در امتدادهاى سه‌گانه را افاده مىكند » . صورت‌هاى ديگر متناوباً همراه با صورت جسميه در انواع مختلف جسمانى ، تحقق مىيابند ؛ مانند : صورت‌هاى معدنى ، نباتى و حيوانى .\r\n\r\nجسم :\r\nجسم جوهرى است كه در سه جهت ( / طول ، عرض و عمق ) امتداد دارد ؛ يعنى به گونه‌اى است كه مىتوان سه خط عمود بر هم در آن فرض كرد . جوهر جسمانى داراى ابعاد مكانى و زمانى است . ما نفس جوهر جسمانى را ، مانند ديگر جواهر ، با حواس پنج‌گانهء خود نمىتوانيم احساس كنيم و وجودش را با عقل اثبات مىكنيم ، اما نمودها و آثار آن را به صورت اعراضى از قبيل رنگ‌ها و شكل‌ها احساس مىكنيم . مشائيان جسم را محصول تركيب حقيقى صورت جسمى و ماده مىدانند .\r\n\r\nصورت جسمى در حقيقت ، نوعِ جوهر نيست\r\nو دخولُ الصورةِ الجسميةِ فى التقسيمِ دخولٌ بالعرضِ ، لأنَّ الصورةَ هىَ الفصلُ مأخوذاً بشرطِ لا ، وفصولُ الجواهرِ غيرُ مندرجةٍ تحتَ مقولةِ الجوهرِ ، وإِن صَدَقَ عليها الجوهرُ ، كما عرفتَ فى بحثِ الماهيةِ ؛ ويجرى نظيرُ الكلامِ فى النفسِ .\r\nترجمه\r\nورود صورت جسمانى در اين اقسام با مسامحه همراه است ، زيرا صورت ، همان فصل\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nاست كه به نحو « به شرط لا » اعتبار شده است و همان‌گونه كه قبلًا دانستيم ، « 1 » فصل‌هاى جواهر از مقولهء جوهر خارجند ، گرچه جوهر بر آنها صدق مىكند . نظير اين سخن در مورد نفس هم مىآيد . « 2 »\r\nشرح و تفسير\r\nصورت جسمى و نفس هيچ كدام حقيقتاً نوع جوهر نيستند ؛ يعنى تحت مقولهء جوهر مندرج نمىباشد ؛ به گونه‌اى كه جوهر در حدّ آنها مأخوذ باشد ، و جنس عالى آنها به شمار آيد . زيرا صورت جسمى و نفس ، هر دو « صورت » اند . و صورت همان فصل است كه به شرط لا اعتبار شده است و چنان‌كه پيش از اين دانستيم ، فصل ، يك ماهيت بسيط است و خودش مركب از جنس و فصل نيست . « 3 »\r\nالبته اين تنها بدان معناست كه جوهر ، به حمل اولى ، بر صورت جسمى و نفس حمل نمىشود و هيچ منافاتى با آن ندارد كه صورت جسمى و نفس به حمل شايع جوهر باشند . حاصل آن‌كه جوهر ، محمول ذاتى اين دو نيست ، بلكه محمول عرضى آنها مىباشد .\r\nشايان ذكر است كه اين سخن ، اختصاص به صورت جسمى ندارد ، بلكه شامل همهء صورت‌ها ، اعم از صورت‌هاى عنصرى ، معدنى و غير آن مىگردد .\r\n\r\n\r\n","description":"","footnote":"\r\n( 1 ) . ر . ك : فصل پنجم از بخش پنجم\r\n( 2 ) . به دليل آن‌كه نفس در واقع صورت انواع جوهريى است كه داراى نفس مىباشند و فصل‌هاى جواهر ، مندرج در مقولهء جوهر نيستند . ( مؤلف )\r\n( 3 ) . تفصيل اين مطلب در فصل پنجم از بخش پنجم گذشت\r\n","page_name":" 143 ","page_number":143},
  {"content":"\r\n\r\n\r\nالفصل الثالث‌فى الجسمِ\r\nلاريبَ أَنَّ هناكَ اجساماً مختلفةً تشتركُ فى أصلِ الجسميَّةِ ، التي هىَ الجوهرُ الممتدُّ فى الجهاتِ الثلاثِ ، فالجسمُ بما هو جسمٌ قابلٌ للإنقسامِ فى جهاتِهِ المفروضةِ ، ولَهُ وحدةٌ اتصاليَّةٌ عندَ الحسِّ ؛ فهل هو متَّصلٌ واحدٌ فى الحقيقةِ كما هو عندَ الحسِّ ، اوْ مجموعةُ أجزاءٍ ذاتِ فواصلَ على خلافِ ما عندَ الحسِّ ؟\r\nوعلى الأولِ ، فهل الاقسامُ التي لهُ بالقوَّةِ متناهيَّةٌ ، او غيرُ متناهيّةٍ ؟ وعلى الثاني ، فهل الأقسامُ التي هىَ بالفعلِ - وهىَ التي انتهَى التجزّي إليها - لا تقبلُ الانقسامَ خارجاً ، لكن تقبلُهُ وهماً وعقلًا ، لكونِها أجساماً صغاراً ذواتِ حجمٍ ، أو أنَّها لا تقبلُ الانقسامَ لا خارجاً و لا وهماً ولا عقلًا ، لعدمِ اشتمالِها على حجمٍ ، وإنّما تقبلُ الاشارةَ الحسيَّةَ ، وهىَ متناهيةٌ أو غيرُ متناهيةٍ ؟ ولكلٍ منَ الشقوقِ المذكورةِ قائلٌ ؛ فالاقوالُ خسمةٌ .\r\nترجمه\r\nبىشك در جهان خارج ، اجسام گوناگونى هست كه در همگى آنها جسميت ، به عنوان يك اصل مشترك ، حضور دارد . چون جسم ، جوهرى است كه در جهات سه‌گانه امتداد و كشش دارد ، هر جسمى ، از آن جهت كه جسم است ، در جهات سه‌گانهء مذكور قابل انقسام\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمىباشد و چون ما با حواس خويش جسم را به صورت واحد يك‌پارچه درك مىكنيم ، اين سؤال مطرح مىشود كه آيا در واقع هم جسم ، يك واحد يك‌پارچه مىباشد و همان‌گونه است كه ما آن را احساس مىكنيم ؛ يا آن‌كه بر خلاف احساس ما ، مجموعه‌اى از ذرات با فاصله مىباشد ؟\r\nهم‌چنين اگر يك واحدِ متصل است ، آيا اجزايى كه قابل انقسام به آنها مىباشد ، محدودند يا نامحدود ؟ در فرض دوم نيز يعنى فرض آن‌كه جسم متشكل از ذرات بالفعلى باشد كه قابل انقسام خارجى نيستند - همان ذراتى كه در تجزيهء خارجى به آنها رسيده‌ايم - دو احتمال وجود دارد : يكى آن‌كه اين ذرات ، به دليل آن‌كه خودشان اجسامى كوچك و داراى حجم‌اند ، قابل انقسام وهمى و عقلى مىباشند و احتمال دوم آن‌كه بگوييم اين ذرات هيچ حجمى ندارند و فقط قابل اشارهء حسى هستند ؛ لذا انقسام وهمى و عقلى هم در آنها راه ندارد . در صورت اخير نيز دو احتمال وجود دارد : يكى آن‌كه اين ذرات محدود باشند ، و ديگر آن‌كه نامحدود باشند . هر يك از اين احتمالات را گروهى پذيرفته‌اند و لذا پنج نظر در اين مسئله وجود دارد .\r\nشرح و تفسير\r\nچنان‌كه پيش از اين گفتيم ، جسم عبارت است از جوهرى كه در جهات سه‌گانهء طول ، عرض و عمق امتداد و كشش دارد . از طرفى ، هر كجا امتداد و كشش باشد ، قابليت انقسام نيز هست ، زيرا شىء ممتد ، دست كم دو طرف مغاير با هم دارد . پس اگر ميان آن دو طرف ، نقطه‌اى در نظر گرفته شود ، آن شىء به دو بخش تقسيم خواهد شد و چون جسم در سه جهت امتداد و كشش دارد ، در هر سه جهت قابل انقسام مىباشد . يعنى هم از جهت طول و هم عرض و هم عمق مىتوان اجزايى براى آن در نظر گرفت . از اين‌رو ، مؤلف قابليت انقسام را متفرع بر ممتد بودن جسم كرد و گفت :\r\n« . . . الجسمية ، التى هىَ الجوهر الممتد فى الجهات الثلاث ، فالجسم بما هو جسم\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nقابل للانقسام فى جهاته المفروضة » .\r\nاگر چه حواس ما به جوهر دست‌رسى ندارد و تنها احوال و اوصاف عرضى اجسام را درك مىكند ، اما تجربه‌هاى گوناگون به‌طور قاطع ما را به اين حقيقت رهنمون مىشوند كه فضاى ميان سطوح اجسام فىالجمله پر است و جوهرى كه داراى امتداد در جهات سه‌گانه است ، در آن وجود دارد .\r\nبنابراين ، در اصل وجود جسم ترديدى نيست ، اما سخن در مورد اشيايى است كه عرفاً جسم ناميده مىشوند ؛ مانند يك قطعه سنگ يا يك قطعه آهن ، و يا يك قطعه چوب . حواس ما اين اشيا را به صورت امورى متصل ، يك‌پارچه و ممتد ادراك مىكند ، اما آيا واقعاً اين اشيا متصل و يك‌پارچه‌اند و همان‌گونه‌اند كه در ظاهر به نظر مىرسند ؟ يا آن‌كه مجموعه‌اى از ذرات بسيار ريزند كه با فاصله در كنار يك‌ديگر قرار گرفته‌اند ؟\r\nاگر بگوييم اين اشيا واقعاً متصل و يك‌پارچه‌اند ، بدان معنا است كه اجزاى بالفعل ندارند ، اما قابل انقسام به اجزاى كوچك‌تر مىباشند ؛ يعنى اجزاى بالقوه دارند . آن‌گاه اين سؤال مطرح مىشود كه اين اجزاى بالقوه محدود و متناهىاند ، يا نامحدود و نامتناهى ؟ مقصود از اين سؤال آن است كه وقتى مثلًا يك قطعه چوب را دو نيم كرديم و هر نيمه را نيز دو نيم كرديم و اين تقسيم را ادامه داديم ، آيا نهايتاً به جزيى مىرسيم كه ديگر به هيچ وجه انقسام‌پذير نباشد ؟ يعنى جزيى كه نه در خارج مىتوان آن را به دو نيم تقسيم كرد و نه در وهم و نه بر حسب حكم عقل ؛ « 1 » يا آن‌كه هر قدر تقسيم را ادامه دهيم ، باز هم اجزاى به دست آمده قابل انقسام مىباشند ؛ يعنى حتى اگر آن‌قدر كوچك شود كه با ابزارهاى موجود نتوان آن را دو نيم كرد ، اما قوهء واهمه مىتواند براى آن دو قسم در نظر بگيرد . اگر تا آن‌جا كوچك شود كه در تصور و هم نيز نيايد ، به\r\n\r\n\r\n","description":"","footnote":"\r\n( 1 ) . و به ديگر سخن : نه تقسيم خارجى مىپذيرد و نه تقسيم ذهنى و رياضى\r\n","page_name":" 146 ","page_number":146},
  {"content":"\r\n\r\nحكم عقل قابل انقسام خواهد بود .\r\nاين سؤال به گونهء ديگر نيز قابل طرح است : در تقسيم يك جسم ممتد بسيط آيا نهايتاً به جزيى خواهيم رسيد كه فاقد طول و عرض و عمق و به‌طور كلى فاقد هرگونه امتدادى است - و در اين صورت ديگر قابل انقسام نخواهد بود - يا آن‌كه هر قدر تقسيم را ادامه دهيم ، باز اجزاى به دست آمده داراى امتداد و طول و عرض و عمق مىباشند ، در نتيجه قابل انقسام به اجزاى كوچك‌ترى خواهند بود ؟ در صورت نخست ، اجزاى بالقوهء آن قطعهء چوب متناهى خواهد بود و در صورت دوم آن اجزا نامحدود مىباشد .\r\nاين همه در صورتى بود كه اشياى خارجى ، واقعاً متصل ، ممتد و يك‌پارچه باشند .\r\nاما اگر آنها مجموعه‌اى از ذرات ريز باشند كه با فاصله در كنار يك‌ديگر قرار گرفته‌اند ، اجزايى كه چندان سخت و مستحكم‌اند كه در خارج نمىتوان آنها را دو نيم كرد ؛ اين پرسش مطرح مىشود كه اين اجزاى بالفعل ، آيا در وهم و بر حسب حكم عقل قابل انقسام‌اند ، يا آن‌كه - همان‌گونه كه در خارج تقسيم‌پذير نيستند - در وهم و بر حسب حكم عقل نيز تقسيم‌پذير نمىباشند ؟\r\nصورت اخير نيز دو احتمال دارد : « 1 » يكى آن‌كه آن اجزاى بالفعل ، محدود و متناهى باشند و دوم آن‌كه نامحدود و بىشمار باشند .\r\nمجموعهء احتمالات ياد شده دربارهء حقيقت اشياى مشهود ، پنج مورد است ، كه هر كدام را جمعى اختيار نموده‌اند .\r\n\r\n\r\n","description":"","footnote":"\r\n( 1 ) . البته اين دو احتمال در فرض نخست ، يعنى بنابر آن‌كه اجزاى بالفعل تا بىنهايت قابل انقسام باشند نيز مىآيد ، اما چون طرفداران اين نظريه جملگى ، آن اجزاى بالفعل را محدود و متناهى دانسته‌اند ، لذا مؤلف اين دو احتمال را در آن فرض مطرح نكرد\r\n","page_name":" 147 ","page_number":147},
  {"content":"\r\n\r\nنمايش تصوير\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nنقد و بررسى آرا و نظريات در بارهء حقيقت اجسام محسوس\r\nالأولُ : أَنَّ الجسمَ متصلٌ واحدٌ بحسبِ الحقيقةِ ، كما هو عندَ الحسِ ، ولهُ أجزاءٌ بالقوةِ متناهيةٌ ؛ ونُسِبَ إلى الشهرستاني .\r\nالثاني : أَنَّهُ متصلٌ حقيقةً كما هو متصلٌ حسّاً ، وهو منقسمٌ انقساماتٍ غيرَ متناهيةٍ - بمعنى لايَقِفُ - ، أَي : إنَّهُ يَقْبَلُ الإنقسامَ الْخارِجىَ بِقَطْعٍ او بِاختلافِ عرضينِ ونحوِهِ ؛ حتى إذا لَمْ يعملِ الآلاتُ القطاعةُ فى تَقْسيمِهِ لِصِغَرِهِ ، قَسَّمَهُ الوهمُ ؛ حتى إذا عَجزَ عن تصورِهِ ، لِصِغَرِهِ البالغِ ، حَكَمَ العقلُ كليّاً بأَنَّهُ كُلَّما قُسِّمَ إِلى أجزاءٍ كانَ الجزءُ الحاصلُ ، لِكونِهِ ذا حجمٍ له طرفٌ غيرُ طرفٍ ، يقبلُ القسمةَ ، من غيرِ وقوفٍ ، فإِنَّ ورودَ القسمةِ لايُعدمُ الحجمَ ؛ ونُسِبَ إلى الحكماءِ .\r\nالثالثُ : أَنَّهُ مجموعةُ أجزاءٍ صغارٍ صلبةٍ لا تخلُو من حجمٍ ، يَقبلُ القسمةَ الوهميَّةَ والعقليَّةَ ، دونَ الخارجيَّةِ ؛ ونُسِبَ إلى ذى مقراطيس .\r\nالرابعُ : أَنَّهُ مؤلفٌ من أجزاءٍ لا تتجزَّأُ ، لا خارجاً ولا وهماً ولا عقلًا ، وإنّما تقبلُ الاشارةَ الحسِّيَّةَ ، وهىَ متناهيةٌ ، ذواتُ فواصلَ فى الجسمِ ، تمرٌّ الآلةُ القطاعةُ من مواضعِ الفصلِ ؛ ونُسِبَ إلى جمهورِ المتكلمينَ .\r\nالخامسُ : تأليفُ الجسمِ منها ، كما فى القولِ الرابعِ ، إلّاأَنَّها غيرُ متناهيةٍ .\r\nويدفعُ القولينِ ، الرابعَ والخامسَ : أَنَّ ما ادُّعِىَ منَ الأجزاءِ التى لا تتجزَّأُ ، إنْ لمْ تَكُنْ ذواتِ حجمٍ ، امتنعَ أَن يتحقَّقَ من اجتماعِها جسمٌ ذو حجمٍ بالضَّرورةِ ، وإن كانتْ ذواتِ حجمٍ ، لَزِمَها الانقسامُ الوهمىُّ والعقلىُّ بِالضرورةِ ، وإنْ فُرِضَ عَدَمُ انقسامِها الخارجىِّ لِنهايةِ صِغَرِها .\r\nعلى أَنَّها لو كانتْ غيرَ متناهيةٍ ، كانَ الجسمُ المتكوِّنُ من اجتماعِها غيرَ متناهى الحجمِ بالضرورةِ . وقَدْ اقيمتْ على بطلانِ الجزءِ الذى لا يتجزّى وجوهٌ منَ البراهينِ مذكورةٌ فى المطولاتِ .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nويدفعُ القولَ الثانى ، وهنُ الوجوهِ التى أُقيمتْ على كونِ الجسمِ البسيطِ ذا اتصالٍ واحدٍ جوهريٌ من غيرِ فواصلِ كما هو عندَ الحسِّ ؛ وقد تسَلَّمَ علماءُ الطبيعةِ أخيراً بعدَ تجرباتٍ علميَّةٍ ممتدَّةٍ : أَنَّ الأجسامَ مؤلَّفةٌ من اجزاءِ صغارٍ ذرِّيَّةٍ ، مؤلفةٍ من اجزاءٍ اخرى ، لا تخلُو من نواةٍ مركزيَّةٍ ذاتٍ جرمٍ ؛ ولْيكن أصلًا موضوعاً لنا .\r\nويدفعُ القولَ الأول : أَنَّه يَرِدُ عليه ما يَرِدُ على القولِ الثاني والرابعِ والخامسِ ، لِجَمْعِهِ بينَ القولِ باتِّصالِ الجسمِ بالفعلِ ، وبينَ انقسامِهِ بِالقوَّةِ إلى أجزاءٍ متناهيةٍ تَقِفُ القِسْمةُ دونَها على الاطلاقِ .\r\nفالجسمُ ، الذي هوَ جوهرٌ ذو اتِّصالٍ يُمكنُ أنْ يُفرضَ فيهِ الامتداداتُ الثلالثُ ، ثابتٌ لا رَيبَ فيه ؛ لكن مصداقُهُ الأجزاءُ الأوَّليَّةُ الّتى يَحدثُ فيها الامتدادُ الجرمىُّ وإليها تتجزَّأُ الأجسامُ النَّوعيَّةُ ، دونَ غيرِها ، على ما تقدَّمتِ الاشارةُ اليه ؛ وهو قولُ ذى مقراطيس معَ اصلاحٍ ما .\r\n( 1 ) ترجمه\r\n1 - جسم در واقع نيز يك واحدِ متصل است ؛ همان‌طور كه حواس درك مىكنند و قابل انقسام به اجزاى محدودى مىباشد . اين نظر منسوب به شهرستانى است .\r\n2 - جسم ، همان‌طور كه در حواسْ متصل و يك‌پارچه مىنمايد ، در واقع هم‌چنين است و نيز مىتواند به‌طور نامحدود به اجزاى كوچك‌تر تقسيم شود ؛ به اين معنا كه قابليت انقسام آن در يك حدّ خاص متوقف نمىشود . تفصيل مطلب آن است كه : جسم در ابتدا با برش يا به واسطهء دو عرض مختلف [ مانند سفيدى و سياهى 
  ] و غير آن ، تقسيم خارجى مىشود ، تا آن‌جا كه به خاطر كوچك شدنش ، ابزار خارجى نتوانند آن را تقسيم كنند ، كه در اين صورت توسط « وهم » تقسيم مىگردد ، تا جايى كه به خاطر نهايت كوچكى آن ، وهم نتواند آن را تصور كند . در اين صورت مشمول حكم كلى عقلى خواهد بود كه : هرگاه جسم به چند جزء تقسيم بشود ، جزء به دست آمده قابل تقسيم مىباشد و اين روند همين‌طور\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nادامه پيدا مىكند ، چرا كه همان جزء به دست آمده نيز حجمى دارد ، به دليل آن‌كه تقسيم ، حجم را از بين نمىبرد ؛ لذا دو طرف مختلف خواهد داشت . اين رأى منسوب به حكما است .\r\n3 - جسم مجموعه‌اى از ذرات ريز و سخت است كه حجم اندكى دارند و لذا اگرچه قابل انقسام خارجى نيستند ، ولى انقسام وهمى و عقلى در آنها راه دارد . اين قول منسوب به ذىمقراطيس ( دمكريت ) است .\r\n4 - جسم از ذراتى تشكيل يافته كه نه قابل انقسام خارجى هستند و نه قابل انقسام وهمى و عقلى ، بلكه فقط مىتوانند مورد اشارهء حسى قرار گيرند . اين ذرات ، محدودند و از يك‌ديگر فاصله دارند و هنگام بريدن يك جسم ، ابزار برش در واقع از همان فاصلهء بين ذرات عبور مىكند . اين قول به متكلمان نسبت داده شده است .\r\n5 - جسم از اجزائى كه در قول چهارم وصف شد ، تشكيل شده است ؛ با اين تفاوت كه طبق اين نظر آن اجزا نامحدودند .\r\nآن‌چه دو قول اخير را ابطال مىكند ، آن است كه : اين ذراتِ غير قابل تجزيه يا فاقد حجم‌اند ، كه در اين صورت محال است از اجتماع آنها يك جسم داراى حجم به وجود آيد و يا داراى حجم‌اند ، كه در اين صورت لااقل قابل انقسام وهمى و عقلى خواهند بود ، ولو به خاطر نهايت كوچكى ، قابل انقسام خارجى نباشند .\r\nعلاوه بر آن‌كه اگر اين ذرات را غير محدود بدانيم ، جسمى كه از آنها تشكيل يافته نيز داراى حجم نامحدودى خواهد بود . البته براهين ديگرى نيز براى ابطال ذرهء غير قابل تجزيه بيان شده كه در كتاب‌هاى مفصل آمده است .\r\nنظر دوم نيز قابل قبول نيست ، زيرا از طرفى ، ادله‌اى كه با آن خواسته‌اند اثبات كنند جسم بسيط « 1 » ، همان‌طور كه حواس درك مىكند ، يك واحدِ جوهرىِ متصل و بدون فاصله\r\n\r\n\r\n","description":"","footnote":"\r\n( 1 ) . و آن جسمى است كه متشكل از چند جسم با طبيعت‌هاى گوناگون نيست ؛ مانند : اجسام عناصر اوليه . ( مؤلف )\r\n","page_name":" 151 ","page_number":151},
  {"content":"\r\n\r\nاست ، ادله‌اى سست و موهون مىباشد ؛ از طرف ديگر ، دانشمندان علوم طبيعى بعد از آزمايش‌هاى علمى دامنه‌دار سرانجام پذيرفتند كه اجسام از ذرات كوچكى تشكيل يافته‌اند و هر يك از آن ذرات نيز از ذرات ديگرى كه گرداگرد يك هستهء مركزى جرم‌دار قرار گرفته‌اند ، تأليف شده‌اند . اين مطلب را بايد به عنوان يك اصل موضوعى از آنان پذيرفت .\r\nنظر اول نيز باطل است ، زيرا مجموع اشكالات وارد بر نظر دوم ، چهارم و پنجم بر قول اوّل هم وارد مىشود ، زيرا از طرفى جسم را متصل بالفعل دانسته و از طرف ديگر قابليت انقسام آن را به اجزاى ريز محدود مىداند ؛ يعنى در تقسيم به ذراتى مىرسيم كه آنها ديگر قابل انقسام نمىباشند ، نه خارجاً ، نه وهماً و نه عقلًا .\r\nاز آن‌چه گفته شد به دست مىآيد : جسم ، كه يك جوهر متصل است و مىتوان امتدادهاى سه‌گانه را در آن فرض كرد ، بىشك وجود دارد ، اما مصداقش همان اجزاى نخستين است كه واجد امتداد جرمى بوده و انواع مختلف اجسام به آنها تجزيه مىگردند و اين همان نظر ذىمقراطيس ، همراه با كمى اصلاح است .\r\n( 1 ) شرح و تفسير\r\nدر اين قسمت آرا و نظريات گوناگون فلاسفه و متكلمان دربارهء حقيقت اجسام محسوس مورد نقد و بررسى واقع مىشود . براى آن‌كه ترتيب نقل اين نظريات ، با ترتيب نقد آنها يكى باشد و هر نظريه ذيل همان نظريه مورد بررسى قرار گيرد ، در شرح مطالب ابتدا رأى متكلمان ( قول چهارم ) و سپس رأى نظام ( قول پنجم ) و پس از آن نظريهء حكما ( قول دوم ) و در پى آن نظريهء شهرستانى ( قول اول ) و سرانجام نظريهء ذىمقراطيس را مورد بررسى قرار خواهيم داد .\r\nپيش از پرداختن به نقد و بررسى اقوال گوناگون ، بايد اين نكته را متذكر شويم كه اصطلاح جسم ، مشترك لفظى است و در دو معنا به كار مىرود : 1 - جسم طبيعى .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n2 - جسم تعليمى . جسم طبيعى همان جوهر ممتد در جهات سه‌گانه است ، كه يكى از اقسام جوهر به شمار مىآيد . اما جسم تعليمى همان حجم است كه يك نوع كميت متصل قارالذات مىباشد .\r\nاز سوى ديگر ، جسم طبيعى بر دو قسم است : 1 - جسم طبيعى بسيط 2 - جسم طبيعى مركب . جسم طبيعى بسيط ، مركب از اجسام ديگر با ماهيات گوناگون نيست ؛ مانند عناصر ، و جسم طبيعى مركب ، جسمى است كه از اجسام ديگر فراهم شده است . اين اجزا گاهى مختلف و با يك‌ديگر متفاوتند ، مانند اجزاى بدن حيوان و انسان كه از پوست و گوشت و استخوان و خون و غير آن تشكيل شده است و گاهى اجزاى به وجود آورندهء مركب ، متشابه مىباشند ؛ مانند اجزاى ميز و تخت . « 1 »\r\nبايد توجه داشت كه موضوع سخن در اين فصل همان جسم طبيعى بسيط ( يا مفرد ) است و اجسام مركب از محل بحث بيرون‌اند .\r\n\r\n1 - نقد و بررسى نظريهء متكلمان\r\nغالب متكلمان معتقدند كه اجسام مشهود و محسوس اگرچه ظاهراً يك‌پارچه و متصل به نظر مىرسند ، اما در حقيقت مركب از ذرات بسيار ريزاند . اين ذرات « جزء لا يتجزى » « 2 » و يا « جوهر فرد » « 3 » ناميده مىشوند . به عقيدهء متكلمان ، جواهر فرد ، كه اجزاى تشكيل دهندهء اجسام محسوس مىباشند ، سه ويژگى دارند :\r\nالف - اين ذرات داراى وضع هستند ؛ يعنى موقعيت مكانى دارند و مىتوان به آنها\r\n\r\n\r\n","description":"","footnote":"\r\n( 1 ) . ر . ك : حسن ملكشاهى ، شرح اشارات ، ج 1 ، ص 46 و 47\r\n( 2 ) . جزء تقسيم‌ناشدنى ، ترجمهء عربى كلمهء يونانى « آتوموس » است و كلمهء اتم هم از همين لفظ گرفته شده است\r\n( 3 ) . در كتاب كشاف اصطلاح الفنون آمده است : « الجوهر الفرد لا شكل له باتفاق المتكلمين ، لان الشكل هيئةٌ احاطها حدٌّ او حدودٌ ؛ والحد ، اى النهاية ، لايعقل إلّابالنسبة الى ذي النهاية ، فيكون هناك لامحالة جزءان . » ( ج 1 ، ص 205 ، ط كلكته ، 1862 ميلادى ) .\r\n","page_name":" 153 ","page_number":153},
  {"content":"\r\n\r\nاشارهء حسى كرد و مثلًا گفت : يكى بالا است ، ديگرى پايين است و يا در مقابل من قرار گرفته ، يا در طرف راست من و يا در طرف چپ من مىباشد .\r\nب - هيچ‌گونه تقسيمى در اين ذرات راه ندارد ، نه تقسيم خارجى ، نه تقسيم وهمى و نه تقسيم عقلى . يعنى نه تنها در خارج نمىتوان آن ذرات را تجزيه و خرد كرد ، بلكه قوهء واهمه نيز نمىتواند در ذهن براى آنها دو قسمت در نظر بگيرد ، حتى عقل نيز حكم به قابليت انقسام آنها صادر نمىكند . درست مانند نقطه كه به هيچ وجه تقسيم در آن راه ندارد .\r\nج - اين ذرات محدود و متناهى مىباشند . « 1 »\r\nبه عقيدهء ايشان ، اين ذرات و يا جواهر فرد با فاصله در كنار يك‌ديگر قرار گرفته‌اند . وقتى ما يك جسم را ، مثلًا يك تكه كاغذ را با قيچى دو نيم مىكنيم ، لبهء قيچى از فاصله‌هاى ميان آن اجزا عبور مىكند و به اين صورت آن كاغذ دو نيم مىشود .\r\n\r\n\r\n","description":"","footnote":"\r\n( 1 ) . بعضى ويژگى چهارمى نيز براى اين اجزا بيان كرده‌اند و آن اين‌كه اين اجزا نزد متكلمان فاقد طول و عرض و عمق هستند . استاد مطهرى مىگويد : « به عقيدهء متكلمين اين اجسامى كه ما مشاهده مىكنيم هر كدام مجموعه‌اى هستند از ذراتى به صورت نقطه ، يعنى آن ذرات نه طول دارند و نه عرض و نه عمق . اينها بر خلاف نقطهء رياضى جوهرند ، نه عَرَض . يعنى حالت شىء ديگر نيستند ، بلكه خودشان براى خودشان موجودند . اين ذرات هر چند حجم ندارند ، ولى داراى وزن مىباشند . . . اين ذرات از آن جهت كه قائم به ذات‌اند ، يعنى حالت شىء ديگر و عارض بر شىء ديگر نيستند ، « جوهر » شمرده مىشوند و از آن جهت كه طول و عرض و عمق ندارند و هيچ جزء براى آنها فرض نمىشود ، « فرد » خوانده مىشوند ، لهذا « جوهر فرد » ناميده مىشوند ( شرح مختصر منظومه ، ج 2 ، ص 209 و 210 ) . در واقع لازمهء ويژگى دومى كه متكلمان براى جوهر فرد بيان كرده‌اند ، همين است كه آنها اساساً فاقد امتداد مىباشند . در بعضى از موارد متكلمان نيز به اين مطلب اشاره دارند ( ر . ك : شرح المقاصد ، ج 3 ، ص 28 ، انتشارات الشريف الرضى ، 1370 ) . اما مؤلف قدس سره چنين ويژگيى را از سوى متكلمان براى آن ذرات قائل نمىشود ، لذا در ردّ نظريهء متكلمان مىگويد : « إن ما ادعى من الاجزاء التى لاتتجزأ ان لم‌تكن ذوات حجم . . . وإن كانت ذوات حجم . . . » اما در عين حال در قسمت اول اين فصل در تعليل قول به عدم قابليت انقسام اين ذرات مىگويد : « او انها لاتقبل الانقسام لا خارجاً و لا وهماً و لا عقلًا ، لعدم اشتمالها على حجم »\r\n","page_name":" 154 ","page_number":154},
  {"content":"\r\n\r\nاشكال : چيزى به نام جواهر فرد و يا اجزاء لايتجزى - يعنى ذراتى كه ، هر يك به تنهايى قابل انقسام نيستند ، امّا از اجتماع‌شان جسمى تشكيل مىشود كه داراى حجم و امتداد در سه جهت مىباشد - وجودش ناممكن است ، زيرا قابل انقسام نبودن هرگز با جزء سازندهء جسم بودن جمع نمىشود و اين دو وصف كاملًا با يك‌ديگر متنافى مىباشند .\r\nتوضيح اين‌كه : ذرات ياد شده از دو حال بيرون نيستند : يا خودشان داراى حجم و امتداد در جهات سه‌گانه‌اند و يا فاقد حجم‌اند . در صورت نخست ، هر يك از آن اجزا لااقل به حكم عقل قابل انقسام خواهند بود ؛ يعنى اگر چه نتوان در خارج آن را دو نيم كرد و حتى اگر نتوان آن را تصور كرده و دو قسمت برايش در نظر گرفت ، اما عقل « 1 » حكم به قابليت انقسام آن مىكند ، زيرا در اين صورت ، ذرات ياد شده داراى امتدادند و هر شىء ممتدى لااقل داراى دو طرف است كه ميانشان فاصله‌اى وجود دارد و مىتوان وسط آن دو طرف ، نقطه‌اى در نظر گرفت و اين نقطه آن ذره را دو نيم مىكند . خلاصه آن‌كه امتداد ملازم با قابليت انقسام بوده و ترديدى در اين امر وجود ندارد .\r\nدر صورت دوم ، امكان ندارد از اجتماع آنها جسم داراى حجم پديد آيد . اگر هزاران هزار شىء بدون امتداد در كنار هم قرار بگيرند ، از آنها شىء ممتد به وجود نمىآيد ، زيرا از لاامتداد ، امتداد ساخته نمىشود ؛ چنان‌كه اگر هزاران نقطه كنار هم قرار گيرند ، از آنها خط به وجود نمىآيد و اگر هزاران خط در كنار هم واقع شوند ، از آنها سطح پديد نمىآيد .\r\n\r\n\r\n","description":"","footnote":"\r\n( 1 ) . تفاوت ميان تقسيم وهمى و تقسيم عقلى از اين جهت است كه وهم ، صورت شخصىاى را كه از جسم خارجىنزد نفس حاضر مىآيد ، تقسيم مىكند ، اما عقلْ تصرف و حكمى در مورد صورت شخصى ندارد ، بلكه حكم كلى مىكند به آن‌كه هر چه حجم دارد ، قابل انقسام مىباشد . جسم خارجى و نيز صورتى كه از آن در ذهن حاضر مىشود ، داراى حجم است . در نتيجه قابل انقسام مىباشد\r\n","page_name":" 155 ","page_number":155},
  {"content":"\r\n\r\n\r\n2 - نقد و بررسى نظريهء نظام\r\n« 1 »\r\nنظريهء نظام ، شباهت زيادى به نظريه پيشين دارد . به عقيدهء وى جسم ، مركب از همان جواهر فرد يا اجزاى لايتجزّا است كه در قول پيشين مطرح شد . تنها تفاوتش با آن در اين است كه به عقيدهء نظام ، اين اجزا در هر جسمى بىشمار و نامحدودند ؛ بر خلاف قول پيشين كه تعداد آنها را متناهى مىدانست .\r\nاشكال : همان اشكالى كه بر نظريهء پيشين وارد شد ، بر سخن نظام نيز وارد است و البته اگر نظّام اين اجزا را داراى حجم بداند ، علاوه بر اين اشكال كه چنين اجزايى لاجرم قابل انقسام خواهد بود ، اشكال ديگرى نيز بر وى وارد مىشود و آن اين‌كه جسمى كه از اجتماع بىنهايت ذرهء حجم‌دار تشكيل شده است ، حجمش بىنهايت خواهد بود - زيرا مجموعه بىنهايت مقدار ، هر قدر هم تك تك آن مقادير كوچك باشد ، مقدار بىنهايت خواهد بود - ، در حالى كه اجسام مورد نظر ما همه ، حجم‌هاى محدود دارند .\r\nبراهين متعددى بر ابطال جزء لايتجزا اقامه شده است و مؤلف قدس سره برخى از آنها را همراه با برهانى كه اين‌جا بيان كرده‌اند ، در كتاب نهاية الحكمة در ذيل همين بحث آورده‌اند . « 2 »\r\n\r\n\r\n","description":"","footnote":"\r\n( 1 ) . ابواسحاق ، ابراهيم بن سيار بن هانى بلخى يا بصرى ، فيلسوف و متكلم معتزلى و اديب و شاعر قرن دوم هجرى است . او مؤسس فرقهء نظاميه - كه يكى از فرق معتزله است - مىباشد . وى در بصره بزرگ شد و از جانشينان معروف و اصل بن عطا و عمرو بن عبيد - دو مؤسس اصلى فرقهء معتزله در آن شهر - بود . وى به علت مبارزه با مذاهب فلسفى مانوى و يونانى در تاريخ اسلامى مقامى مهم دارد . جاحظ از شاگردان وى بوده است . تأليفات و تصنيفاتى نيز دارد . او در سال 231 درگذشت . ( فرهنگ معين )\r\n( 2 ) . ر . ك : نهاية الحكمه ، فصل چهارم از مرحلهء ششم\r\n","page_name":" 156 ","page_number":156},
  {"content":"\r\n\r\n\r\n3 - نقد و بررسى نظريهء حكما\r\nغالب فلاسفه برآنند كه جسم نيز همان‌گونه است كه حس درك مىكند ، يعنى امر متصل و يك‌پارچه . به عقيدهء ايشان ، اجسام پيرامون ما از ذرات بسيار ريز و به تعبير متكلمان از جواهر فرد ، تركيب نشده و جزء بالفعل ندارد . جسم را مىتوان تقسيم كرد و اين تقسيم تا بىنهايت ادامه مىيابد ؛ يعنى هرگز به جزئى كه قابل انقسام نباشد ، نخواهيم رسيد .\r\nمثلًا يك قطعه چوب را مىتوان دو نيم كرد و هر نيمه را نيز دو نيم كرد و اين كار را تا آن‌جا ادامه داد كه اجزاى به دست آمده آن‌قدر ريز شوند كه ديگر نتوان آنها را در خارج تقسيم كرد . اما اين به معناى پايان يافتن قابليت انقسام آن اجزاى ريز نيست .\r\nزيرا اگرچه در خارج نتوان آنها را تقسيم كرد ، اما قوهء واهمه مىتواند در ذهن هر يك از آنها را دو نيم كند و اگر آن‌قدر ريز شود كه اساساً نتوان از آن ، صورت حسى و يا خيالى داشت ، تا واهمه آن صورت حسى يا خيالى را تقسيم كند ، عقل وارد ميدان مىشود و حكم به انقسام‌پذيرى آن مىكند ؛ يعنى مىگويد : جزء به دست آمده داراى حجم است ، زيرا جسم نخستين حجم داشته است و شىء حجم‌دار هر قدر هم تقسيم شود ، اجزاى به دست آمده نيز حجم‌دار خواهد بود و محال است به جزء فاقد حجم برسيم . از طرفى ، هر شىء حجم‌دارى ، چنان‌كه پيش از اين اشاره شد ، قابل انقسام مىباشد . اين قول ، از آنِ جمهور حكما است و از زمان سقراط به بعد تا قرن نوزدهم ، عموم حكما و فلاسفه چنين عقيده‌اى داشته‌اند .\r\nاشكال : ادله‌اى كه فلاسفه براى اثبات اتصال و يك‌پارچگى اجسام مشهود اقامه كرده‌اند ، سست است و نمىتوان بر آنها اعتماد نمود . « 1 » از سوى ديگر ، با توجه به\r\n\r\n\r\n","description":"","footnote":"\r\n( 1 ) . مثلًا بوعلى سينا در الحكمة العلائيه مىگويد : « جسم در حدّ ذات پيوسته است كه اگر گسسته بودى ، قابل ابعادنبودى » . اشكال اين استدلال آن است كه كسانى كه جسم را مركب از اجزائى كه با فاصله در كنار هم قرار گرفته‌اند ، مىدانند ، مىگويند : اشياى محسوس تنها نزد حس قابل ابعاد هستند ، نه در حقيقت امر . آن‌چه واقعاً داراى ابعاد است ، همان اجزاى تشكيل دهندهء اين اشيا است . در حقيقت نزاع بر سر آن است كه آيا اشياى محسوس واقعاً و حقيقتاً جسم‌اند ، يا مركب از اجسام مىباشند و يا نه جسم‌اند و نه مركب از اجسام ؟\r\n","page_name":" 157 ","page_number":157},
  {"content":"\r\n\r\nتحقيقات و پژوهش‌هايى كه در علوم تجربى صورت پذيرفته است ، به‌طور قطع ثابت شده است كه اين اجسام ، آن‌گونه كه به نظر مىرسند ، متصل و يك‌پارچه نيستند ، بلكه از ذرات بسيار ريزى به نام اتم تشكيل شده‌اند و آن ذرات نيز به نوبهء خود ، مركب از ذرات ريز ديگر به نام نوترون ، الكترون و پروتون مىباشند ؛ اكنون سخن در آن است كه خود اين ذرات نيز آيا مركب از ذرات ديگرى هستند يا نه ؟ اين ذرات بسيار ريز فاصله‌اى بسيار بسيار بزرگ‌تر از حجم هر يك از آنها با يك‌ديگر دارند و پيوسته در حال حركت و جابه‌جايى مىباشند و هر جسمى مجموعه‌اى از تعداد بسيار زيادى از آن اجزا است . ما اين مطلب را بايد به عنوان اصل موضوع ، از علوم تجربى اخذ كنيم و بحث‌هاى خود را بر آن مبتنى سازيم .\r\n\r\n4 - نقد و بررسى نظريهء شهرستانى\r\n« 1 »\r\nشهرستانى ، مانند حكما ، معتقد است اجسام مشاهَد ، همان‌گونه كه حس مىيابد ، امورى متصل و يك‌پارچه‌اند ، نه مركب از ذرات بسيار ريز . بنابراين ، جسم اجزاى\r\n\r\n\r\n","description":"","footnote":"\r\n( 1 ) . ابوالفتح محمد بن ابوالقاسم عبدالكريم ، معروف به شهرستانى ، فقيه و متكلم و عالم اديان از دانشمندان اشعرى كه در « شهرستانِ » خراسان در سال 479 هجرى قمرى زاده شد و در سال 548 از دنيا برفت . وى نزد ابوالمظفر خوافى و ابونصر قشيرى و ابوالقاسم سلمان بن ناصر انصارى و ابوالحسن على بن احمد مدينى علم آموخت و در بحث و مناظره و وعظ و تذكير از مشاهير گرديد . مدتى در خوارزم به سر برد و سه سال در بغداد زيست و پس از بازگشت از بغداد باقى عمر را در خراسان گذرانيد و مدتى ملازم مجدالدين ابوالقاسم على نقيب سادات ترمذ بود و دو كتاب خود الملل و النحل و المصارعه را به نام او تأليف كرد و سپس به خدمت سلطان سنجر پيوست و آن‌گاه به مولد خود « شهرستان » رفت و همان‌جا بود تا در گذشت . از ديگر آثار او نهاية الاقدام است\r\n","page_name":" 158 ","page_number":158},
  {"content":"\r\n\r\nبالفعل ندارد ، بلكه اجزايش بالقوه‌اند و اين اجزاى بالقوه نيزمحدود و متناهى مىباشند . به ديگر سخن : جسم قابل انقسام است ، اما نه تا بىنهايت . بر اين قول دو اشكال وارد مىشود : يكى همان اشكالى كه به نظريهء حكما وارد آمد . يعنى ضعيف بودن ادله‌اى كه براى اتصاف و يك‌پارچگى اجسام مشاهَد اقامه شده است . ديگرى اشكالى كه بر نظريه اول و دوم وارد آمد و آن اين‌كه يك جسمِ حجم‌دار هر قدر هم كه تقسيم شود ، اجزاى به دست آمده هم‌چنان داراى حجم خواهند بود ، لذا انقسام‌پذير مىباشند ؛ بنابراين ، نمىتوان اجزاى بالقوهء جسم را محدود و متناهى دانست ، بلكه انقسام آن تا بىنهايت ادامه مىيابد و حدّ يقف ندارد .\r\n\r\n5 - نظريهء ذىمقراطيس\r\n« 1 »\r\nبه باور ذىمقراطيس اجسام از ذرات بسيار ريز و سختى تشكيل شده‌اند كه در خارج نمىتوان آنها را تجزيه كرد ، اما چون داراى حجم و امتدادند ، قابل تجزيه وهمى و عقلى هستند . « 2 »\r\n\r\n\r\n","description":"","footnote":"\r\n( 1 ) . يكى از بلند قدرترين حكماى يونان باستان است كه در جميع رشته‌هاى حقايق غور كرده ، در آفاق و انفس سير كامل به عمل آورده و آثار بسيار از خود گذاشته ، اما چندان چيزى از آن باقى نمانده است . از جهت تبحر در علوم ، او را در قرن پنج پيش از ميلاد داراى همان مقام و منزلت دانسته‌اند كه ارسطو در قرن چهار پيش از ميلاد داشت . شيرين‌زبانىاش را نظير افلاطون گفته‌اند و بر خلاف هرقليطوس ، طبعاً خوش‌بيان و شاد بوده و حكيم خندان ناميده شده است . ذىمقراطيس به بخت و اتفاق قائل نيست و همهء امور را علت و معلول يك‌ديگر و وقوع آنها را ضرورى و جبرى مىداند . به عقيدهء او منشأ ادراكات حس است و حس ناشى از آن است كه از اشيا و اجسام چيزهايى صادر شده و در فضا سير نموده ، به اعضاى حاسه مىرسند و آنها را متأثر و متحسس مىسازند . ( سير حكمت در اروپا ، ج 1 ، ص 8 و 9 )\r\n( 2 ) . ذىمقراطيس عقيده داشت كه همهء اجسام مركب از ذرات كوچك بىشمار و داراى ابعاد ، ولى تقسيم‌ناپذيرند ، كه همه يك جنس‌اند و نوعِ اجسام ، معلول اختلاف شكل و اندازه و وضع اين اجزاى لايتجزا ، نسبت به يك‌ديگر است ؛ هم‌چنين معتقد بود كه وجود اين ذرات ابدى است و داراى حركت دورى ذاتى هستند . ( ملكشاهى ، شرح اشارات ، ج 1 ، ص 514 )\r\n","page_name":" 159 ","page_number":159},
  {"content":"\r\n\r\nنظريهء ذىمقراطيس در مجموع نظريه‌اى صحيح و قابل قبول است ، منتها بايد به دو نكته توجه داشت :\r\n\r\nنكتهء نخست\r\nاين‌كه تعيين مصداقى اين ذرات بسيار ريز كه قابل انقسام خارجى نيستند ، به عهدهء علوم تجربى است . مدت زمانى كه اين ذرات را همان اتم مىدانستند ، بعدها روشن شد كه خود اتم متشكل از يك هسته و ذرات ريزى است كه به دور آن مىچرخد و اكنون روشن شده است كه همان هسته نيز متشكل از ذرات ديگرى است .\r\n\r\nنكتهء دوم\r\nاين‌كه نظريهء ذىمقراطيس نمىتواند وجود جسم را به عنوان يك جوهر ممتد و متصل و يك‌پارچه انكار كند ؛ نهايت چيزى كه از آن به دست مىآيد ، آن است كه اين جوهر ممتد ، اشيايى نيست كه با حواس مشاهده مىشود ، بلكه ذرات بسيار ريزى است كه از اجتماع آنها ، اين اشيا به وجود مىآيد .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nالفصل الرابع‌فى اثباتِ المادةِ الاولى والصورةِ الجسميةِ\r\nإنَّ الجسمَ من حيثُ هوَ جسمٌ - ونَعْنى بِهِ ما يحدثُ فيهِ الامتدادُ الجرميُّ أولًا وبالذّاتِ - أمرٌ « بالفعلِ » ، و من حيثُ ما يمكنُ أن يلحقَ به شىءٌ من الصورِ النَّوعيَّةِ ولواحِقها أمرٌ « بالقوةِ » وحيثيَّةُ الفعلِ غيرُ حيثيّةِ القوَّةِ ، لأَنَّ الفعلَ متقوِّمٌ بالوجدانِ والقوَّةُ متقوّمةٌ بالفقدانِ ؛ فقيه جوهرٌ هوَ قوّةُ الصُّورِ الجسمانيَّةِ ، بحيثُ إنَّه ليسَ لهُ منَ الفعليةِ الّا فعليّةُ أَنَّهُ قوَّةٌ محضةٌ ، وهذا نحوُ وجودِها ، والجسميَّةُ التى بها الفعليَّةُ صورةٌ مقوِّمةٌ لها ؛ فتبيَّنَ أَنَّ الجسمَ مؤَلَّفٌ من مادّةٍ وصورةٍ جسميَّةٍ ؛ والمجموعُ المركبُ منهما هو الجسمُ .\r\nترجمه\r\nجسم از آن جهت كه جسم است - يعنى چيزى كه خودش ذاتاً امتداد جرمى دارد [ نه آن‌كه به طفيل امر ديگرى واجد امتداد شده باشد 
  ] - يك امر بالفعل و متحقق مىباشد و از آن جهت كه يكى از صورت‌هاى نوعى ، همراه تبعاتش ، مىتواند به آن ملحق شود ، امر بالقوه و استعداد صرف مىباشد . از طرف ديگر ، جهت فعليت و تحقق ، مغاير با جهت قوه واستعداد بوده [ و ما بازاى آنها مختلف است 
  ] ، زيرا قوام فعليت به وجدان و دارايى و قوام قوه به فقدان و ندارى مىباشد ، نتيجه آن‌كه جوهرى در جسم است كه استعداد صورت‌هاى جسمانى بوده و به گونه‌اى است كه هيچ فعليتى جز استعداد محض و نحوهء\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nوجودش جز اين چيز ديگرى نيست . و جسميت كه جنبهء فعليت و تحقق جسم را تأمين مىكند ، صورت قوام‌بخش آن مىباشد . بنابراين ، روشن مىشود كه جسم از ماده و صورت جسمانى تشكيل شده و در واقع مجموع مركب از آن دو ، همان جسم خواهد بود .\r\nشرح و تفسير\r\n\r\nطرح مسئله\r\nدر مورد حقيقت جسم طبيعى ، علاوه بر بحث‌ها و اختلاف نظرهايى كه در فصل پيشين بدان اشاره شد ، بحث ديگرى نيز مطرح است ، كه از اهميت سرشارى برخوردار مىباشد . اين بحث در ميان خود حكما و فلاسفه مطرح است و آنها را به دو دسته تقسيم كرده است و آن اين‌كه : آيا جسم « 1 » ، مركب از ماده و صورت است يا بسيط مىباشد ؟\r\nحكماى اشراقى بر آنند كه جسم بسيط است ؛ يعنى هر چه هست ، همين جرم اتصالى است كه يك واحد جوهرى ممتد و يك واقعيت پيوسته را تشكيل مىدهد .\r\nهمين واقعيت جرمى و اتصالى است كه قابليت انقسام دارد . اما پيروان ارسطو ، يعنى حكماى مشا معتقدند كه جسم طبيعى مركب است ؛ يعنى بر اين باورند كه جرم اتصالى و صورتِ جوهرىِ ممتد و كشش‌دار ، كه صورت جسميه خوانده مىشود ، تمام حقيقت جسم نيست ، بلكه نيمى از حقيقت آن است . جسم ، مجموع مركب از هيولا و صورت جسميه است ؛ يعنى آن‌چه ما آن را جرم اتصالى و واقعيت ممتد و\r\n\r\n\r\n","description":"","footnote":"\r\n( 1 ) . البته حكما چون مصداق حقيقى جسم را همين اجسام طبيعى مشاهد و محسوس مىدانسته‌اند ، مانند سنگ و چوب و غير آن ، موضوع اين بحث آنها نيز همان جسم طبيعى بوده است . اما اكنون كه دانسته شد ، مصداق حقيقى جسم ، همان ذرات حجم‌دار بسيار ريزى است كه اجسام طبيعى از آنها تركيب مىشوند ، اين بحث را بايد در محور آن اجزا مطرح كرد . و الامر سهلٌ\r\n","page_name":" 162 ","page_number":162},
  {"content":"\r\n\r\nكشش‌دار مىخوانيم ، به منزلهء پوششى است كه يك واقعيت ديگر آن را به خود گرفته و آن واقعيت ديگر هيولا نام دارد .\r\nاز نظر حكماى اشراقى ، مادهء نخستين جهان ، كه مادة المواد و هيولاى أولى نام دارد ، همين صورت جسميه است ، كه متصل واحد است . ولى از نظر مشائيان ، صورت جسميه غير از مادهء اصلى جهان است . مادهء نخستين و اصلى جهان حقيقتى بىتعيّن‌تر و نامشخص‌تر از صورت جسميه است . وجود مادهء اولى را مىتوان با دليل عقلى اثبات كرد ، ولى هرگز نمىتوان آن را از ساير اشيا ، يعنى از صورت‌هايى كه به خود مىگيرد ، عريان كرد و تنها تماشا نمود . به قول شيخ‌الرئيس مانند زن زشتى است كه نمىخواهد چهره‌اش هويدا گردد و همواره چهره‌اش را با جامهء خويش مىپوشاند و تا جامه را عقب بزنى ، آستين پيش مىآورد و چهره‌اش را پنهان مىكند . « 1 »\r\nحكماى مشا هر يك از ماده و صورت جسميه را نوع مستقلى از جوهر به شمار مىآورند و جسم را كه مركب از آن دو است ، نوع جديد و مستقلى از جوهر مىدانند ؛ از اين رو ، انواع جوهر را چنين بيان مىكنند : عقل ، نفس ، ماده ، صورت و جسم . اما حكماى اشراقى وجود ماده را ، به معناى جوهرى كه صرفاً پذيرندهء صورت است و از خودش هيچ فعليتى ندارد ، منكراند و با انكار ماده و هيولى ، جايى براى اثبات نوع ديگرى از جوهر ، كه نخستين صورت براى هيولاى اولى و فعليت‌بخش به آن باشد ، باقى نمىماند . بنابراين ، حكماى اشراقى ، به جاى سه نوع اخير جوهر ( يعنى ماده ، صورت و جسم ) تنها يك جوهر قرار مىدهند و آن جوهر جسمانى است .\r\n\r\nيك نكته\r\nاز آن‌چه گفتيم دانسته مىشود كه نزاع فوق بر سر وجود يا عدم وجود مادهء اولى ، به\r\n\r\n\r\n","description":"","footnote":"\r\n( 1 ) . ر . ك : شرح مختصر منظومه ، ج 2 ، ص 190 - 192\r\n","page_name":" 163 ","page_number":163},
  {"content":"\r\n\r\nمعناى موجودى كه مادهء موجودات ديگر است ، ولى خودش از مادهء قبلى پديد نيامده و به اصطلاح ، داراى « وجود ابداعى » و بىنياز از علت مادى است ، نمىباشد ، زيرا ماده به معناى زمينهء پيدايش موجود جديد و پذيرندهء فعليت آن ، تقريباً مورد قبول همهء فيلسوفان است ؛ چنان‌كه مثلًا آب را مادهء بخار ، يا خاك را مادهء نبات و حيوان ، يا دانه و هستهء گياه را مادهء آن مىنامند . هم‌چنين همه مىپذيرند كه نقطهء آغاز جهان مادى ، موجودى است كه مادهء موجودات ديگر مىباشد و ديگر موجودات مادى از آن پديد آمده‌اند و آن موجود همان مادةالمواد و هيولاى اولى است .\r\nبحث مشائيان با حكماى اشراقى بر سر آن است كه آيا هيولاى اولى جوهر فعليت‌دارى است كه مىتوان آن را نوعى جوهر جسمانى دانست ، يا اين‌كه قوهء محض و فاقد هرگونه فعليتى است و ويژگى آن تنها پذيرش صورت‌هاى جسمانى است ؟ نظر پيروان ارسطو همين وجه دوم است ، كه بسيارى از بزرگان فلاسفهء اسلامى ، مانند فارابى ، ابن‌سينا و ميرداماد آن را پذيرفته‌اند و صدرالمتألهين و پيروان مكتب او از جمله علامهء طباطبائى قدس سره از ايشان پيروى نموده‌اند . « 1 »\r\n\r\nاثبات مادهء اولى و صورت جسميه\r\nدليلى كه در متن براى اثبات مادهء اولى و صورت جسميه بيان شده است ، برهان معروفى است كه به « برهان قوه و فعل » موسوم است . مقدمات اين دليل را مىتوان به صورت ذيل بيان كرد :\r\n1 - جسم از آن جهت كه جسم است ، يك امر بالفعل است . مقصود آن است كه جسميتِ جسم و ممتد بودنِ آن در سه جهت ، چيزى است كه جسم واقعاً واجد آن است و اين ويژگى در آن فعليت و خارجيت و تحقق دارد . اگر اين ويژگى و\r\n\r\n\r\n","description":"","footnote":"\r\n( 1 ) . ر . ك : آموزش فلسفه ، ج 2 ، ص 172\r\n","page_name":" 164 ","page_number":164},
  {"content":"\r\n\r\nخصوصيت در يك شىء ، خارجيت و فعليت نداشته باشد ، آن شىء جسم نخواهد بود . ( ان الجسم ، من حيث هو جسم ، امر بالفعل ) .\r\n2 - هر جسمى قابليت پذيرش صورت‌هاى نوعيه و اعراض گوناگون را دارد . آب تبديل به بخار مىشود ، هستهء درخت تبديل به درخت مىشود ، نطفه تبديل به علقه و علقه تبديل به مضغه و مضغه ، تبديل به انسان مىشود و هكذا . به‌طور كلى جهان ما جهان صيرورت و شدن است . هيچ چيزى نيست كه در يك حالت و وضع ثابت باشد و لااقل امكان تغيير حالت و تغيير وضع و تبديل به شىء ديگر در او نباشد .\r\n( ان الجسم يمكن ان يلحق به شىء من الصور النوعية ولواحقها ) . « 1 »\r\n3 - جسم از آن جهت كه مىتواند صورت‌هاى نوعى و اعراض گوناگون را در خود بپذيرد ، يك امر بالقوه است ؛ يعنى چيزى است كه مىتواند چيز ديگرى شود ، ولى بالفعل آن چيز نيست ؛ مثلًا نطفه از آن جهت كه مىتواند تبديل به انسان شود ، بالفعل انسان نيست ، بلكه بالقوه انسان است ، يعنى امكان و قوهء انسان شدن را دارد . نطفه از اين جهت ، شىء خاص نيست ، بلكه فقط مىتواند شىء خاص بشود . ( ان الجسم من حيث ما يمكن ان يلحق به شىء من الصور النوعية ولواحقها ، امر بالقوة ) .\r\n4 - حيثيت فعل ، حيثيت وجدان و دارايى است ، زيرا فعليت اساساً مساوق با وجود بوده و وجود همان وجدان و دارايى است . جسم ، از آن جهت كه يك امر بالفعل است ، واجد حالات ، اوصاف و آثار خاصى است ؛ مثلًا در جهات سه‌گانه امتداد دارد ، شاغل مكان ( مكان‌مند ) است و . . . ( الفعل متقومة بالوجدان ) .\r\n5 - حيثيت قوه ، حيثيت فقدان و ندارى است ؛ به عبارت دقيق‌تر ، حيثيت قوه ، ملازم با فقدان و ندارى و عدم مىباشد . « 2 » چنان‌كه گفتيم ، شىء از آن جهت بالقوه است\r\n\r\n\r\n","description":"","footnote":"\r\n( 1 ) . اين مقدمه صريحاً در متن ذكر نشده است ، بلكه در ضمن مقدمهء سوم آمده است\r\n( 2 ) . چنان‌كه مؤلف قدس سره در نهاية الحكمة ، ص 99 فرموده‌اند : « والقوة تلازم الفقدان » . سرّ دقيق‌تر بودن اين تعبير آن‌است كه : قوه خودش يك امر موجود است ، لذا نمىتوان آن را عين فقدان و عدم دانست ، بلكه ملازم با فقدان و عدم چيزى است كه شىء نسبت به آن بالقوه است\r\n","page_name":" 165 ","page_number":165},
  {"content":"\r\n\r\nكه چيزى را ندارد ، اما مىتوان واجد آن گردد . پس قوهء چيزى بودن و امكان تبديل شدن به چيزى ، ملازم با نداشتن آن چيز مىباشد . ( القوة متقومة بالفقدان ) .\r\n6 - وجدان و دارايى با فقدان و ندارى ، دو حيثيت مقابل را تشكيل مىدهند و هرگز نمىتوان آنها را در خارج يكى دانست . بنابراين ، حيثيت فعل با حيثيت قوه ، در خارج دو حيثيت جداگانه را تشكيل مىدهند و ممكن نيست هر دو ، يك چيز باشند . هر يك از اين دو حيثيت بايد ملاك جداگانه و ويژه‌اى داشته باشد . حيثيتى كه ملاك بالفعل بودن شىء است ، نمىتواند عيناً همان ملاك بالقوه بودن آن باشد ، زيرا اين دو حيثيت با يك‌ديگر ، نوعى تعاند و تقابل دارند . ( وحيثية الفعل غير حيثية القوة ) .\r\nنتيجهء مقدمات فوق آن است كه هر جسمى ، مركب از دو امر عينى متباين مىباشد و چون ممكن نيست كه وجود جوهر ، مركب از دو عرض ، يا يك جوهر و يك عرض باشد ، ناچار داراى دو جزء جوهرى خواهد بود كه يكى حيثيت فعليت و ديگرى حيثيت قوهء آن مىباشد . جوهرى كه حيثيتش فعليت است ، همان صورت و جوهرى كه حيثيتش قوه است ، همان ماده است .\r\n\r\nمادهء اولى ومادهء ثانيه\r\nتتمةٌ : فهذه هى المادةُ الشائعةُ فى الموجوداتِ الجسمانيَّةِ جميعاً ، وتسمَّى المادَّةَ الأولى والهيولي الأولى .\r\nثمَ هىَ معَ الصورةِ الجسميَّةِ مادةٌ قابلةٌ للصورةِ النوعيَّةِ اللاحقةِ ، وَ تسمَّى المادَّةَ الثانيةَ .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nترجمه\r\nجوهر مذكور همان ماده‌اى است كه در همهء موجودات جسمانى حضور دارد و به آن مادهء نخستين و هيولاى نخستين گويند .\r\nسپس همين جوهر ، با پيوستن به صورت جسمى ، ماده‌اى را تشكيل مىدهد كه صورت‌هاى نوعيهء ملحق شونده به جسم را مىپذيرد و به آن مادهء دوم گويند .\r\nشرح و تفسير\r\nاز آن‌چه تاكنون گفته شد ، دانسته مىشود كه « ماده اولى » جوهرى است مبهم و بدون تحصّل ، كه خود چيزى جز قوهء پذيرش فعليت‌هاى ديگر نيست . لذا « مادهء اولى » هرگز به تنهايى و بدون انضمام « صورت » به آن ، امكان تحقق ندارد . مادهء اولى از ضعيف‌ترين درجهء وجود برخوردار است . « 1 »\r\nنخستين صورتى كه به مادهء اولى ضميمه مىشود ، همان صورت جسميه است و اين دو در واقع ملازم يك‌ديگرند و هرگز از هم منفك نمىشوند . اما در عين حال قدما معتقد بودند هرگز جسم مطلق وجود ندارد ؛ يعنى چيزى كه فقط جسم باشد و به صورت هيچ يك از عناصر يا مركبات نباشد .\r\nبنابراين ، جسم ( هيولى + / صورت جسميه ) خود مادهء ثانيه براى صورت‌هاى نوعيه‌اى مىشود كه به آن ملحق مىگردد . نخستين صورت‌هاى نوعى ملحق به جسم ، همان عناصر است كه به عقيدهء قدما عبارتند از : آب و خاك و آتش و هوا . پس جسم ،\r\n\r\n\r\n","description":"","footnote":"\r\n( 1 ) . و به همين سبب است كه صدرالمتألهين در پاره‌اى از موارد هيولى را « امرى عدمى » ناميده و در برخى از موارد آن را به عنوان سايه‌اى ياد كرده كه عقل براى موجودات جسمانى در نظر مىگيرد ، ولى وجود حقيقى ندارد ؛ چنان‌كه مفهوم « سايه » از روشنايى ضعيف انتزاع مىشود و وجودى وراى نور ندارد . ( ر . ك : اسفار ، ج 5 ، ص 146 ؛ و مبدأ و معاد ، ص 265 )\r\n","page_name":" 167 ","page_number":167},
  {"content":"\r\n\r\nمادهء ثانيه است براى خاك و مجموع جسم و صورت خاكى ، مادهء ثانيه است براى نبات و مجموع آنها مادهء ثانيه است براى حيوان و به همين ترتيب . « 1 »\r\n\r\n\r\n","description":"","footnote":"\r\n( 1 ) . از توضيح فوق دانسته مىشود كه مقصود از « ثانى » در اصطلاح « مادهء ثانيه » ، « ما ليس بأوّل » است ؛ لذا به مادهء سوم و چهارم نيز « مادهء ثانيه » گفته مىشود\r\n","page_name":" 168 ","page_number":168},
  {"content":"\r\n\r\n\r\nالفصل الخامس‌فى اثباتِ الصورِ النوعيةِ\r\nالأجسامُ الموجودةُ فى الخارجِ تختلفُ اختلافاً بيِّناً من حيثُ الأفعالِ والآثارِ ، وهذهِ الأفعالُ لها مبدأٌ جوهرىٌّ لا محالةَ ؛ وليسَ هو المادَّةَ الأُولى ، لأنَّ شأنَها القبولُ والانفعالُ دونَ الفعلِ ؛ ولا الجسميةَ المشتركةَ ، لأنَّها واحدةٌ مشتركةٌ وهذِه الأفعالُ كثيرةٌ مختلفةٌ ؛ فلها مبادىُ مختلفةٌ ؛ ولو كانتْ هذه المبادى اعراضاً مختلفةً وَجَبَ إنتهاؤُها إلى جواهرَ مختلفةٍ ؛ وليستْ هى الجسميَّةَ لما سمعتَ من اشتراكِها بينَ الجميعِ ؛ فهى جواهرُ متنوعةٌ تتنوعُ بها الأجسامُ ، تسمَّى « الصورَ النوعيَّةَ » .\r\nترجمه\r\nاجسامى كه در خارج موجودند ، از جهت افعال و آثارشان ، اختلاف روشنى با يك‌ديگر دارند ، اين آثار لزوماً برخاسته از يك مبدأ جوهرى است و آن مبدأ را نمىتوان مادهء نخستين دانست ، چرا كه منزلتش فقط پذيرش و انفعال است ، نه تأثير و فعل . از طرف ديگر ، صورت جسمى ، كه مشترك بين همهء اجسام است ، نيز نمىتواند مبدأ آن آثار باشد ، زيرا اين آثار گوناگونند و لذا مبادى گوناگونى را نيز مىطلبند ، حال آن‌كه صورت جسمى يك امر مشترك بين همهء اجسام است .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nحال اگر مبادى اين افعال و آثار را اعراض مختلف در نظر بگيريم ، باز بايد در پى مبادى براى همان اعراض بر آييم و تا به يك مبدأ جوهرى نرسيم ، كار پايان نمىيابد ، اما نه صورت جسمى ، زيرا دانستيم صورت ، مشترك بين همهء اجسام است . در نتيجه ، آن مبادى ، جواهر گوناگونىاند كه اجسام را در قالب انواع مختلف در مىآورند و « صور نوعى » ناميده مىشوند .\r\nترجمه و شرح\r\n\r\nآيا هويت و ذات همهء اجسام يكى است ؟\r\nموضوع سخن در اين فصل « صور نوعيه » است . تاكنون دانستيم كه اجسام پيرامون ما ، با همهء اختلاف و گوناگونىها ، در اين جهت با هم مشترك‌اند كه « جسم » اند ؛ يعنى جوهرى كه در سه جهت امتداد دارد . هم‌چنين دانستيم كه هر يك از اين اجسام ، از دو جزء تشكيل شده است : ماده و صورت جسميه . ماده ، جوهرى است كاملًا مبهم و بدون تعيّن كه به تنهايى نمىتواند موجود گردد و صورت جسميه مقوِّم ماده و فعليت بخش آن است و جسم بودنِ جسم ، بسته به همان صورت جسميهء آن است .\r\nسؤالى كه در اين‌جا مطرح مىشود آن است كه آيا هويت و ذات و ماهيت همهء اجسام پيرامون ما يك‌سان بوده و هيچ اختلاف جوهرى و ذاتى با يك‌ديگر ندارند و تنها اختلافشان در اعراض و آثار و خواص لاحق به آنها است ؟ يا آن‌كه اين اشيا اختلاف ذاتى و جوهرى با يك‌ديگر دارند و به همين دليل ، آثار و خواص مختلفى از آنها سر مىزند و هر يك ويژگىهاى خاص خود را دارند ؟\r\nدر اين‌جا آرا و نظريات گوناگونى ارائه شده است :\r\n\r\nنظريهء ذىمقراطيس و تابعان او\r\n1 - ذىمقراطيس - چنان‌كه دانستيم - بر آن بود كه تمام اشياى پيرامون ما از ذرات\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبسيار ريزى تشكيل شده است كه داراى جنس و ماهيت واحدى مىباشند . اين ذرات ريز شكل‌هاى مختلفى دارند و در اجسام مختلف ، آرايش‌هاى گوناگونى به خود مىگيرند . در نظر او ، همهء اختلافاتى كه در ميان اجسام مشاهده مىشود ، معلول اختلاف شكل و آرايش اين ذرات است . بنابراين ، اختلاف ذاتى و ماهوى ميان اجسام وجود ندارد . اين نظريه در سده‌هاى اخير طرفداران فراوانى پيدا كرد و از آن به نظريهء « مكانيسم » تعبير مىشود .\r\n\r\nنظريهء حكماى اشراقى\r\n2 - حكماى اشراقى ، اختلاف اجسام گوناگون را تنها يك اختلاف عرضى مىدانستند ، نه اختلاف جوهرى ؛ به تعبير ديگر : صورت‌هاى نوعيه‌اى كه مايهء اختلاف اجسام مىگردد ، در نظر ايشان جوهر نيست ، بلكه عرض است . حكماى اشراقى در واقع ، هر امر حالّ در جسم را عرض مىدانند و معتقدند جوهر ، هرگز حالّ در چيز ديگرى نخواهد بود .\r\n\r\nنظريهء حكماى مشا\r\n3 - بنابر نظريهء معروف ميان حكماى مشا - كه از زمان ارسطو تاكنون طرفداران فراوانى دارد - منشأ همه اختلاف‌هاى اجسام پيرامون ما ، در صورت‌هاى جوهريى است كه بر اجسام گوناگون عارض مىشود . بنابراين ، اجسامى نظير آهن ، سديم ، كربن و . . . اختلاف ذاتى و جوهرى با يك‌ديگر دارند و ماهيات آنها مختلف مىباشد .\r\n\r\nاثبات صور نوعيه\r\nدليلى كه در متن بيان شده است ، از نوع برهان سبر و تقسيم است ؛ يعنى تمام احتمالات ممكن مطرح و يكى يكى مورد نقد و بررسى قرار مىگيرد و نهايتاً يك\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاحتمال از ميان آنها باقى مىماند ، چون ديگر احتمالات ابطال شد ، لاجرم همان احتمالِ باقى مانده اثبات مىشود . اين برهان بدين صورت تقرير مىشود :\r\nاجسام پيرامون ما داراى آثار ، خواص و عوارض گوناگون است : عناصر - كه بسيطترين اجسام‌اند - داراى ويژگىهاى مختلفى مىباشند و هر كدام وزن و رنگ مخصوص ، نقطهء ذوب و احتراق مخصوص ، ميل تركيبى مخصوص ، درجهء مقاومت مخصوص و هزاران هزار ويژگى خاص خود را دارد . منشأ و مبدأ اين اختلافات و آن‌چه اين آثار و خواص ، بدون واسطه از آن صادر مىگردد ، يا همان مادهء اولى است ، يا صورت جسميه ، يا اعراض مختلفى كه به جسم ملحق مىشود ، يا يك امر مفارق و مجرد « 1 » و يا يك امر جوهرى كه با جسم متحد مىشود . اينك به بررسى هر يك از اين احتمالات مىپردازيم :\r\n1 - نمىتوان مادهء اولى را منشأ و مبدأ آثارِ خاصِ اجسام دانست ، زيرا مادهء اولى جوهرى مبهم و بدون تعين بوده و تنها خاصيتش قبول و پذيرش فعليت است و هرگز خودش مبدأ و منشأ يك فعليت نمىباشد . علاوه بر آن‌كه اين ماده در همهء اجسام مشترك بوده و آثار مختلف را نمىتوان به امر واحد مشترك ، مستند ساخت .\r\n2 - صورت جسميه نيز نمىتواند منشأ آثار گوناگون و مختلف اجسام باشد ، زيرا صورت جسميه نيز مانند مادهء اولى در همهء اجسام حضور دارد و مشترك ميان همهء آنهاست و از امر واحد نمىتوان آثار و خواص گوناگون و متنوع انتظار داشت .\r\n3 - اعراض لاحق به جسم را نيز نمىتوان مبدأ اين آثار دانست ؛ بدين صورت كه هر اثرى به واسطهء اثر پيش از خودش تخصص يافته باشد و اثر سابق ، زمينهء به وجود آمدن اثر بعدى را فراهم سازد ، زيرا همين سؤال در مورد اثر پيشين مطرح مىشود كه :\r\nچه چيز باعث شد آن اثر خاص بر آن جسم عارض شود ؟ و اگر آن را هم به عرض\r\n\r\n\r\n","description":"","footnote":"\r\n( 1 ) . اين احتمال در متن نيامده است ، اما در نهاية الحكمة مؤلف آن را ذكر كرده است\r\n","page_name":" 172 ","page_number":172},
  {"content":"\r\n\r\nپيش از خودش مستند كنيم ، همين سؤال در مورد آن نيز تكرار مىشود ؛ در نتيجه دور و يا تسلسل لازم مىآيد .\r\n\r\nاستاد مطهرى در اين باره مىگويد :\r\nفرضيهء عرض بودن قوه [ و نيرويى كه مبدأ خواص مختلف اجسام است 
  ] باطل است ، زيرا با اين فرضيه ، آن چيزى كه آن را قوه ناميديم و مىخواهيم خواص و آثار را با او توجيه كنيم ، در رديف خواص و آثار درمىآيد ، كه احتياج دارد با يك قوهء ديگر توجيه شود ؛ به عبارت ديگر ، اگر كسى بگويد : خود قوه خاصيتى است از خواص ماده « 1 » و از خود ماده ناشى شده است ، در جواب گفته مىشود : ماده به حكم اين‌كه در همه جا يك‌سان است ، اگر منشأ قوه مىبود ، قوهء يك‌سانى به وجود مىآورد . به علاوه ، ما از آن جهت مجبوريم به وجود قوه اذعان كنيم كه ماده صلاحيت ندارد منشأ آثار مختلف و متنوع شمرده شود . پس چگونه مىتوانيم مادهء يك‌نواخت را منشأ قواى مختلف بدانيم ؟\r\nو اما اين‌كه قوهء ديگرى منشأ قوه‌هاى مفروض باشد ، نقل كلام به خود آن قوه مىشود كه او چيست ؟ آيا او نيز خاصيتى است كه به ماده داده شده است ، يا چيز ديگر است ؟\r\nو به فرض اين‌كه آن را خاصيت فرض كنيم ، سؤال عود مىكند . « 2 »\r\n4 - علت مفارق و مجرد از ماده نيز نمىتواند مبدأ مباشر و بدون واسطهء آثار متنوع اجسام باشد ، زيرا نسبت علت مجرد به همهء اجسام يك‌سان است و اگر در ذات و ماهيت اجسام تفاوتى نباشد ، از آن مبدأ ، فيض واحدى افاضه مىگردد .\r\n5 - چون تمام فرض‌هاى پيشين باطل است ، بايد بپذيريم كه مبدأ و منشأ آثار\r\n\r\n\r\n","description":"","footnote":"\r\n( 1 ) . مقصود از ماده در كلام استاد همان جسم است ، نه هيولاى اولى\r\n( 2 ) . اصول فلسفه و روش رئاليسم ، ج 4 ، ص 135\r\n","page_name":" 173 ","page_number":173},
  {"content":"\r\n\r\nگوناگون اجسام ، صورت‌هاى جوهريى است كه در جسم حلول كرده و با آن متحد مىگردد . اين صورت‌ها در مرتبهء ذات جسم و متحد با جسم است و در نتيجه اجسام را در قالب ماهيات گوناگون و انواع مختلف در مىآورد . بنابراين :\r\nعلت اين‌كه فلاسفه و حكما جمادات و نباتات و حيوانات را به انواع مختلف تقسيم كرده‌اند و ميان آنها اختلاف ذاتى و جوهرى قائل شده‌اند ، كشف قوه‌اى [ / مبدأ و منشأ آثار و خواص جسم 
  ] علاوه بر ماده [ / جسم 
  ] بوده است و ديگر اين‌كه قوه را نه به صورت عنصر مستقل و جدا از ماده مىتوان قبول كرد ، نه به صورت عرض و خاصيت ماده ، بلكه تنها او را به صورت چيزى كه ذات ماده متحول و متكامل به او مىشود ، بايد پذيرفت و چون قوه‌ها گوناگون و متنوع است ، ماده با هر قوه‌اى نوع به‌خصوصى مىشود . مادهء جسمانى به صورت هر يك از عناصر كه در آيد ، جوهر خود را عوض مىكند و عناصر به صورت هر مركبى كه در مىآيند ، چيز ديگرى مىشوند و نه اين‌كه با حفظ كيان و ماهيت خود تنها خاصيت ديگر پيدا مىكنند . « 1 »\r\n\r\nنخستين صور نوعيه\r\nتتمةٌ : أوّلُ ما تتنوعُ الجواهرُ الماديَّةُ ، بعدَ الجسميَّةِ المشتركةِ ، انّما هو بالصورِ النوعيّةِ التي تتكونُ بها العناصرُ ؛ ثم العناصرُ موادُّ لصورٍ اخرى تلحقُ بها . وكان القدما من علماءِ الطبيعةِ يعدُّونَ العناصرَ أربعاً ، وأَخَذَ الالهيّونَ ذلك أصلًا موضوعاً ؛ وقد أَنْهاها الباحثونَ أخيراً الى ما يقربُ من مائةٍ وبِضْعِ عنصرٍ .\r\nترجمه\r\nجوهرهاى مادى در اولين مرحله ، پس از صورت جسمى مشترك ، توسط صور نوعى\r\n\r\n\r\n","description":"","footnote":"\r\n( 1 ) . همان ، ص 134 و 135\r\n","page_name":" 174 ","page_number":174},
  {"content":"\r\n\r\nبه وجود آورندهء عناصر به انواع مختلف تبديل مىشوند و سپس همين عناصر ، مادهء صورت‌هاى ديگرى مىشوند كه به آنها ملحق مىگردند . دانشمندان علوم طبيعى در زمان‌هاى پيشين شمار عناصر را به چهار مىرساندند و فلاسفهء الهى نيز آن را به عنوان يك اصل موضوع از ايشان پذيرفته بودند ، اما اخيراً پژوهندگان تعداد آنها را به نزديك صد و اندى رسانده‌اند .\r\nشرح و تفسير\r\nچنان‌كه پيش از اين بيان شد ، نزد قدما هيچ‌گاه جسم به‌طور مطلق و بىآن‌كه صورت نوعى خاصى داشته باشد ، وجود خارجى ندارد ؛ يعنى چيزى وجود ندارد كه فقط جسم باشد و نه چيز ديگر . جسم هميشه در قالب نوع خاصى جلوه‌گر مىشود .\r\nدر نظر ايشان نخستين صورت‌هاى نوعى كه به جسم « 1 » مىپيوندد ، چهار صورت است : صورت آبى ، خاكى ، نارى ، بخارى .\r\nاز تركيب و اتحاد اين چهار صورت با جسم ، عناصر اربعه ، يعنى آب ، خاك ، آتش و هوا كه هر يك داراى ويژگىهاى خاص خود مىباشند ، به وجود مىآيد . به اين عناصر « اسطقس » ، « اركان نخستين » و « اصول كون و فساد » نيز گفته مىشود .\r\nشيخ‌الرئيس در بيان اين عناصر چهارگانه مىگويد :\r\nجسمى كه در طبع خود به نهايت گرمى رسيده باشد ، « آتش » است ؛ و آن‌چه به طبع خود به نهايت سردى رسيده باشد ، « آب » است ، آن‌چه به نهايت روانى برسد ، « هوا » است و آن‌چه به نهايت بسته شدن و جمود برسد ، « خاك » است . هوا نسبت به آب ، گرم و لطيف است و آب وقتى گرم و لطيف شود ، هوا مىگردد و خاك وقتى تنها با\r\n\r\n\r\n","description":"","footnote":"\r\n( 1 ) . مقصود از جسم ، خصوص اجسام ارضى است ، زيرا اجسام فلكى در نظر قدما به گونه‌اى ديگراند و از جنس‌ديگرى مىباشند ، لذا قابل خرق و التيام نمىباشند ، و كون و فساد در آنها راه ندارد ، نزد قدما افلاك از عنصر اثير تشكيل شده‌اند\r\n","page_name":" 175 ","page_number":175},
  {"content":"\r\n\r\nطبع خود باشد و به سببى گرم نشود ، سرد است و آتش وقتى خاموش شود و گرما از وى جدا گردد ، از آن جسم سخت خاكى پديد آيد ، كه ابرهاى صاعقه‌دار آنها را پرتاب مىكنند . پس اين چهار عنصر به حسب صورت مختلفند و به همين سبب آتش جاى هوا قرار نمىگيرد ؛ آب جاى هوا نمىنشيند و هوا جاى آب واقع نمىشود ، و اين معنا در اطراف عناصر روشن‌تر است . « 1 »\r\nبه عقيدهء قدما از تركيب اين عناصر با يك‌ديگر به نسبت‌هاى مختلف و گوناگون ، ساير مركبات پديد مىآيند . مركبات نزد ايشان بر سه قسم است : يكى مركبى كه داراى صورت بدون نفس است ، كه به آن « معدن » گفته مىشود . دوم مركبى كه داراى نفس نباتى است ؛ يعنى داراى صورتى است كه قوهء تغذيه و رشد و نمو و توليد مثل در آن موجود است ، ولى حس و حركت ارادى ندارد . قسم سوم مركبى كه داراى نفس حيوانى است و علاوه بر قوايى كه برشمرديم ، حس و حركت ارادى نيز دارد . اين سه قسم ، يعنى معدن ، نبات و حيوان ، مواليد ثلاث ناميده مىشوند . شيخ‌الرئيس در اين باره مىگويد :\r\nبا مزاج‌هايى كه در اين عناصر به نسبت‌هاى گوناگون موجود است و آن نسبت‌ها براى آفرينش صورت‌هاى مختلف آماده‌اند ، از آنها موجودات گوناگون ، مانند معدنيات و نبات و حيوان به اجناس و انواع خود پديد مىآيد . « 2 »\r\nدر هر حال اين مطالب و بسيارى ديگر از مطالبى كه در طبيعيات قديم مطرح بوده است ، هم اكنون ابطال گشته و جاى خود را به نظريات جديد داده است . لذا بايد آن مبانى و اصول ابطال شده را از فلسفه بيرون كرد و مسائل فلسفى را با توجه به ره‌آوردهاى جديد علوم تجربى تنظيم نمود .\r\n\r\n\r\n","description":"","footnote":"\r\n( 1 ) . اشارات و تنبيهات ، نمط دوم ، فصل نوزدهم\r\n( 2 ) . همان ، فصل بيست و سوم\r\n","page_name":" 176 ","page_number":176},
  {"content":"\r\n\r\n\r\nالفصل السادس‌في تلازمِ المادةِ والصورةِ\r\nالمادةُ الأولى والصورةُ متلازمتانِ لا تنفكُّ احداهما عنِ الأُخرى .\r\nأما أنَّ المادَّةَ لا تتعرّى عن الصورةِ ، فلأنَّ المادَّةَ الأولى حقيقتُها أنَّها بالقوَّةِ من جميعِ الجهاتِ ، فلا تُوجدَ الا متقومةً بفعليَّةٍ جوهريّةٍ متحدةٍ بها ، اذ لاتحقُّقَ لموجودٍ إلّابفعليةٍ ، والجوهرُ الفعلىُّ الذي هذا شأنهُ هوَ الصورةُ ؛ فإذنْ المطلوبُ ثابتٌ .\r\nترجمه\r\nمادهء نخستين و صورت هميشه همراه هم بوده و هرگز از يك‌ديگر جدا نمىشوند . اما اين‌كه ماده از صورت جدا نمىشود ، بدان دليل است كه حقيقت مادهء نخستين ، چيزى جز قوه و استعداد محض نيست و از اين‌رو براى تحقق يافتن بايد به يك فعليت جوهرى اتكا داشته باشد ، تا با آن متحد گردد ، زيرا هيچ موجودى بدون فعليت ، تحقق نمىيابد و از طرف ديگر ، تنها صورت است كه مىتواند چنين نقشى را ايفا كند ؛ بنابراين بخش اول مدعا ثابت مىگردد .\r\nشرح و تفسير\r\n\r\nعدم انفكاك ماده از صورت\r\nدر اين فصل دو مطلب اثبات مىشود : يكى اين‌كه ماده و هيولاى اولى هميشه\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nملازم و همراه با صورت است و هرگز بدون صورت موجود نمىگردد ؛ ديگر اين‌كه صورت نيز هميشه در وجود و تحقق خود ملازم با ماده مىباشد .\r\nبراى اثبات مطلب نخست توجه به دو اصل زير كافى است :\r\n1 - مادهء اولى جوهرى است كه هيچ فعليتى از خود ندارد و چيزى نيست جز امكان شدن ؛ امكان اين‌كه اين شىء باشد ، يا آن شىء باشد ، قوهء محض و امكان صرف است . فرقش با عدم آن است كه عدم نه تنها فعليت چيزى نيست ، بلكه قوه و امكانِ چيزى نيز نمىباشد ، اما ماده اگر چه فعليت چيزى نيست ، امكان و قوهء اشيا است . لذا در وصف آن گفته‌اند : « المادة لافعلية لها الا فعلية أنها قوةُ الاشياء » . از اين‌جا دانسته مىشود كه ماده ذاتاً يك امر مبهم و بدون تحصّل و تعيّن است و اگر ذاتاً تحصّل و تعيّن داشته باشد ، از قبول و پذيرش تحصّل و تعيّن ديگر ابا و امتناع داشت ، زيرا هرگز دو تحصل و دو تعيّن و خلاصه دو فعليت در يك موجود جمع نمىشود .\r\n2 - وجود ، مساوى و مساوق با فعليت است و هرگز موجوديت با عدم فعليت جمع نمىشود ، همان‌گونه كه وجود ، تعيّن و تحصل از هم جدايىناپذيرند .\r\nبنابراين ، ماده براى آن‌كه موجود شود و در خارج تحقق يابد ، نيازمند جوهر ديگرى است كه ذاتاً بالفعل و متحصل باشد و با انضمام و اتحادش با ماده ، به آن فعليت و تحصل بدهد و اين جوهر همان صورت است . در نتيجه : ماده هميشه در وجود خارجى خود ملازم و همراه با صورت مىباشد . « 1 »\r\n\r\nعدم انفكاك صورت از ماده\r\nوأمّا أن الصُّورَ التى من شأنِها أن تُقارنَ المادَّةَ لا تتجرَّدُ عنها ، فلأنَّ شيئاً من الأنواعِ\r\n\r\n\r\n","description":"","footnote":"\r\n( 1 ) . برهان ياد شده را مىتوان به صورت دو برهان مجزا درآورد كه حد وسط در يكى ، فعليت در برابر قوه است و در ديگرى ، تحصل و تعيّن در برابر ابهام و عدم تعيّن\r\n","page_name":" 178 ","page_number":178},
  {"content":"\r\n\r\nالتى ينالُها الحسُّ والتجربةُ لا يخلُو من قوَّةِ التغيُّرِ وامكانِ الانفعالِ ، وهذا أصلٌ موضوعٌ مأخوذٌ من العلومِ الطبيعيَّةِ ، و ما فيه القوَّةُ والامكانُ لا يخلُو من مادَّةٍ ؛ فإذنْ المطلوبُ ثابتٌ .\r\nترجمه\r\nو اما اين‌كه صورتى كه شأنيت مقارنت با ماده را دارد ، از آن جدا نمىگردد ، بدان دليل است كه هر نوعى كه حس و تجربه بدان دست يافته ، به نحوى مستعد تغيير و قابل تحول بوده است . اين يك اصل موضوع است كه از علوم طبيعى گرفته شده است . و از طرفى هر چه داراى قوه و استعداد باشد ، از ماده خالى نخواهد بود . بنابراين ، بخش دوم مدعا هم ثابت مىشود .\r\nشرح و تفسير\r\nدر اين قسمت عدم انفكاك صورت جسمى و انواع مندرج در آن از ماده بيان مىشود . برهانى كه بر اين مدعا اقامه شده است ، از دو مقدمه تشكيل مىشود ؛ مقدمهء اول يك اصل تجربى و مأخوذ از علوم طبيعى مىباشد ؛ مطلب دوم هم يك اصل فلسفى و عقلى است . اين دو مقدمه عبارتند از :\r\n1 - تمام اشيا و اجسامى كه در اطراف خود مشاهده مىكنيم ، قابليت و امكان تغيير و تحول و تبديل شدن به اشياى ديگر را دارند . و چنان‌كه مؤلف در نهاية الحكمة آورده است : « جسم ، به هر صورت كه باشد ، عوارض مفارق گوناگونى از اقسام حركات ، كم ، كيف ، أين ، وضع و مقوله‌هاى عرضى ديگر ، بر آن عارض مىگردد و صورت‌هاى نوعى مختلفى نيز متعاقباً بر آن وارد مىشود . » « 1 »\r\n\r\n\r\n","description":"","footnote":"\r\n( 1 ) . نهايةالحكمة ، فصل ششم از مرحلهء ششم\r\n","page_name":" 179 ","page_number":179},
  {"content":"\r\n\r\n2 - شيئى كه امكان تبديل شدن به شىء ديگر در آن باشد و قانون صيرورت و حركت در مورد آن جارى و سارى باشد ، بدون ماده نخواهد بود . اين مقدمه در فصل چهارم به‌طور كامل تبيين شد .\r\nبنابراين ، صورت جسمى و تمام صورت‌هاى نوعىِ مندرج در آن ، مقارن و همراه با ماده و هيولى مىباشند .\r\n\r\nدو نكته\r\n1 - بايد توجه داشت كه فرقى اساسى ميان نحوهء عدم انفكاك ماده از صورت ، با نحوهء عدم انفكاك صورت از ماده وجود دارد و آن اين‌كه : ماده عقلًا از صورت انفكاك‌پذير نيست ؛ يعنى امكان ندارد مادهء اولى بدون صورت تحقق يابد ، زيرا معنايش آن است كه چيزى كه قوه و ابهام محض است ، بدون آن‌كه از چيزى كسب فعليت و تعيّن كند ، وجود يابد و اين محال است .\r\nاما انفكاك صورت از ماده عقلًا محال نيست ؛ نهايتش آن است كه چنين صورتى امكان تبديل و تحول و صيرورت نخواهد داشت و ثبات محض بر آن حاكم خواهد بود . ولى چون صورت‌هايى كه در جهان پيرامون ما وجود دارد ، همگى متحول و دگرگون شونده‌اند ، حكم به عدم انفكاك آنها از ماده مىكنيم .\r\nاستاد مطهرى در اين باره مىگويد :\r\nاين دو حالت [ / فعليت و قوهء شدن 
  ] از يك‌ديگر قابل تفكيك مىباشند ؛ يعنى ممكن بود اشيا فقط همان چيزى باشند كه هستند ، ولى امكان شىء ديگر شدن در آنها نباشد و در اين صورت مثلًا آب فقط آب بود و بالقوه هوا نبود و نطفه فقط نطفه بود و بالقوه انسان نبود . « 1 »\r\n\r\n\r\n","description":"","footnote":"\r\n( 1 ) . شرح مختصر منظومه ، ج 2 ، ص 207\r\n","page_name":" 180 ","page_number":180},
  {"content":"\r\n\r\n2 - مؤلف قدس سره در مقام بيان عدم انفكاك صورت از ماده ، صورت را به نحو مقيد آورده و گفته‌اند : « و اما ان الصور التى من شأنها ان تقارن المادة لاتتجرد عنها » .\r\nبنابراين ، مدعا فقط در مورد دستهء خاصى از صورت‌هاست و آن صورت‌هايى است كه شأنيت تقارن با ماده را دارند . اما اين ويژگى در مورد چه صورت‌هايى صادق است ؟ شايد كلام ايشان در نهايةالحكمة مبين مقصودشان باشد . در آن‌جا ابتدا دو دليل بر عدم انفكاك صورت جسمى از ماده اقامه مىكنند و آن‌گاه مىگويند : « و اعلم ان المسألة و ان عقدت فى تجرّد الصورة الجسمية ، لكنّ الدليل يجرى فى كل صورةٍ فى امكانها ان يلحقها كمالاتٌ طارئة » . « 1 » بنابراين مىتوان گفت ، مقصود از صورت‌هايى كه شأنيت تقارن با ماده را دارند ، همان صورت‌هايى است كه امكان پيوستن كمالات جديد به آنها وجود دارد . البته انفكاك چنين صورتى از ماده عقلًا محال است .\r\n\r\n\r\n","description":"","footnote":"\r\n( 1 ) . فصل ششم از مرحلهء ششم ، ص 105\r\n","page_name":" 181 ","page_number":181},
  {"content":"\r\n\r\n\r\nالفصل السابع‌فى أَنَّ كلّاً من المادةِ والصورةِ محتاجةٌ الى الاخرى\r\nبيانُ ذلك أمّا اجمالًا : فإنَّ التركيبَ بينَ المادَّةِ والصورةِ تركيبٌ حقيقىٌّ اتحادىٌّ ، ذو وحدةٍ حقيقيَّةٍ ، وقد تقدّم أنّ بعضَ اجزاءِ المركّبِ الحقيقىِّ محتاجٌ الى بعضٍ .\r\nترجمه\r\nبيان اجمالى اين مطلب آن است كه : تركيب بين ماده و صورت ، يك تركيب حقيقىِ اتحادى است ، با يك وحدت واقعى و قبلًا گذشت « 1 » كه اجزاى مركب حقيقى محتاج يك‌ديگرند .\r\nشرح و تفسير\r\n\r\nرابطهء مطالب اين فصل با فصل پيشين\r\nمؤلف قدس سره پس از بيان ملازمهء ميان ماده و صورت و اين‌كه اين دو هرگز منفك و جدا از هم وجود نمىيابند ، در اين فصل به اثبات اين مطلب مىپردازند كه هر يك از ماده\r\n\r\n\r\n","description":"","footnote":"\r\n( 1 ) . ر . ك : فصل ششم از بخش پنجم\r\n","page_name":" 182 ","page_number":182},
  {"content":"\r\n\r\nو صورت نيازمند ديگرى مىباشد ؛ هم ماده به صورت محتاج و نيازمند است و هم صورت به ماده احتياج دارد ، اما نحوهء نياز صورت و ماده به هم‌ديگر تفاوت دارد و اين نكته در طى بحث كاملًا توضيح داده مىشود .\r\nچنان‌كه روشن است ، بحث پيشين ، ما را از بحث فعلى بىنياز نمىكند ، چرا كه تلازم ميان دو شىء ، اعم از نيازمندى و افتقار هر يك از آنها به ديگرى است ؛ چنان‌كه علت تامه و معلول ملازم يك‌ديگرند ، اما علت تامه نيازى به معلول ندارد ، هم‌چنين دو معلولِ يك علت ، ملازم با يك‌ديگرند ، اما هيچ‌كدام نيازمند ديگرى نيست ، بلكه هر دو محتاج شىء سومى - كه همان علت است - مىباشند . البته برهانى كه براى اثبات عدم انفكاك ماده از صورت در فصل پيشين بيان شد ، مبتنى بر نيازمند بودن ماده به صورت است و از اين جهت بخشى از مدعاى اين فصل ، مبناى اثبات يك قسمت از مدعاى فصل پيشين قرار گرفته است . از اين رو ، تقديم اين فصل بر فصل پيشين مناسب‌تر مىنمود ، اگر چه در اين صورت ، اساساً نيازى به انعقاد آن فصل نخواهد بود .\r\nدر هر حال ، مؤلف قدس سره نيازمندى ماده و صورت به يك‌ديگر را با دو بيان اثبات مىكند ، كه نخستين آنها اجمالى و ديگرى تفصيلى است .\r\n\r\nبيان اجمالى نيازمندى ماده و صورت به يك‌ديگر\r\nاين بيان مبتنى بر دو مقدمه است : 1 - تركيب ميان ماده و صورت ، يك تركيب حقيقى است . 2 - اجزاى مركب حقيقى نيازمند يك‌ديگرند . در نتيجه ، ماده و صورت نيازمند يك‌ديگر خواهند بود .\r\n\r\nتوضيح مقدمهء نخست\r\nچنان‌كه پيش از اين به تفصيل گذشت ، « 1 » تركيب به‌طور كلى\r\n\r\n\r\n","description":"","footnote":"\r\n( 1 ) . ر . ك : فصل ششم از مرحلهء پنجم\r\n","page_name":" 183 ","page_number":183},
  {"content":"\r\n\r\nبر دو قسم است : تركيب حقيقى و اعتبارى . ويژگى تركيب حقيقى آن است كه :\r\nوحدت ميان اجزا ، يك وحدت حقيقى و واقعى است ؛ يعنى از مجموع اجزا پديدهء جديدى به وجود مىآيد كه آثار خاص خود را دارد . به ديگر سخن ، مركب حقيقى واقعاً موجود واحد است ، نه آن‌كه مجازاً اين گونه بوده و در حقيقت متعدد و متكثر بوده باشد ، بر خلاف تركيب اعتبارى . تركيب ميان ماده و صورت نيز از اين قبيل است ، زيرا از مجموع آن دو ، ماهيت نوعى واحد - كه طبعاً داراى وجود واحد است - تشكيل مىشود .\r\n\r\nتوضيح مقدمهء دوم :\r\nاگر اجزاى مركب حقيقى نياز وجودى به يك‌ديگر نداشته و هر كدام مستقل از ديگرى باشد ، امكان ندارد كه از تركيب آن دو ، شىء واحد با وجود واحد پديد آيد ، بلكه مركبى كه اجزايش مستقل از يك‌ديگر موجود توانند بود ، در واقع دو يا چند موجود ( بسته به تعداد اجزايش ) است ، نه يك موجود . به ديگر سخن :\r\nآن مركب ، اعتبارى است ، نه حقيقى . چنان‌كه پيش از اين نيز بيان شد ، نيازمند بودن اجزاى مركب حقيقى به يك‌ديگر نزد فلاسفه يك اصل بديهى است و احتياج به اثبات ندارد ، بلكه كافى است تصور روشنى از تركيب حقيقى داشته باشيم تا به اين مطلب اذعان كنيم .\r\n\r\nدو نكته\r\n1 - كسانى كه جسم را مركب از ماده و صورت مىدانند ، اگر چه اتفاق‌نظر دارند كه تركيب ميان آن دو ، تركيب حقيقى است - چرا كه همه معتقدند از تركيب آن دو ، ماهيت واحد - كه طبعاً وجود واحدى دارد - تشكيل مىشود - اما در اين‌كه آيا تركيب آن دو اتحادى است يا انضمامى ، اختلاف نظر دارند . غالب حكماى مشايى تركيب ميان آن دو را انضمامى دانسته‌اند . اما سيد سند شيرازى و پس از وى صدرالمتألهين و پيروان او تركيب ميان آن دو را اتحادى دانسته‌اند و مؤلف قدس سره نيز همين نظر را برگزيده است .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nحقيقت آن است كه تنها وقتى مىتوان تركيبى را حقيقى دانست كه اجزاى آن با يك‌ديگر اتحاد وجودى داشته باشند ، زيرا - چنان‌كه گفتيم - ويژگى تركيب حقيقى همان وحدت حقيقى حاكم بر آن است و اگر بنا باشد هر يك از اجزا ، موجوديت مستقلى براى خود داشته باشند و آن‌گاه به يك‌ديگر ضميمه شده باشند ( تركيب انضمامى ) ، ديگر مجموعهء آن دو موجود را نمىتوان موجود واحد به شمار آورد .\r\nبنابراين ، تركيب حقيقى ، يك قسم بيشتر ندارد كه همان تركيب اتحادى است و تركيب انضمامى تنها در مورد مركب اعتبارى قابل تصوير است .\r\n2 - حدّ وسط در برهان فوق ، همان « تركيب حقيقى » است و اتحادى بودن و نبودن آن ، در آن برهان نقشى ندارد ؛ به همين دليل حتى كسانى كه تركيب ماده و صورت را انضمامى دانسته‌اند ، به اين برهان تمسك مىجويند . از اين‌جا دانسته مىشود كه قيد « اتحادى » در كلام مؤلف قدس سره قيد توضيحى بوده و براى اشاره به آن است كه تركيب ميان ماده و صورت علاوه بر آن‌كه حقيقى است ، اتحادى نيز هست ، بلكه تركيب حقيقى جز اتحادى نتواند بود . به اين نكته در فصل ششم از بخش پنجم اشارت رفت .\r\n\r\nبيان تفصيلى نيازمندى صورت به ماده\r\nوأمّا تفصيلًا : فالصورةُ محتاجةٌ الى المادَّةِ فى تَعَيُّنِها ، فإنّ الصورةَ انَّما يتعيَّنُ نوعُها بإستعدادٍ سابقٍ تتحمَّلُهُ المادَّةُ ، وهى تقارنُ صورةً سابقةً ، وهكذا .\r\nوأيضاً : هى محتاجةٌ الى المادَّةِ فى تشخُّصِها ، اى فى وجودِها الخاصِّ بها ، من حيثُ ملازمتِها للعوارضِ المسمّاةِ بالعوارضِ المشخَّصةِ ، من الشكلِ ، والوضعِ ، والأينِ ، ومتى ، وغيرِها .\r\nترجمه\r\nاما بيان تفصيلى مطلب اين است كه : صورت در تعيّن نوع خويش نياز به ماده دارد ،\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nچرا كه تعيّن نوع صورت منوط به يك استعداد قبلى است كه ماده آن را حمل مىكند ، ماده‌اى كه خود مقارن با يك صورت ديگرى بوده است و همين‌طور ( تعيّن آن صورت قبلى هم منوط به يك استعداد قبلى است . . . ) .\r\nصورت در تشخص خود نيز محتاج ماده است ؛ يعنى در وجود خاص خود ، از آن جهت كه همراه با عوارضى به نام عوارض مشخصه مىباشد ؛ مانند : شكل ، وضع ، أين ، متى و مانند آن .\r\nشرح و تفسير\r\nصورت از دو جهت نيازمند ماده است :\r\n\r\n1 - در تعيّن نوعى .\r\nدر فلسفه اين يك قاعدهء كلى و عمومى است كه هر موجود حادثى مسبوق است به قوه و استعداد و نيز ماده‌اى كه حامل اين قوه و استعداد مىباشد . « 1 » اين قاعده بيانگر اين حقيقت است كه در جهان ماده هيچ موجودى بىمقدمه و بدون فراهم شدن زمينهء تحقق آن ، به وجود نمىآيد ، بايد ابتدا دانه‌اى باشد و آن دانه در شرايط خاصى قرار گيرد ، تا استعداد درخت شدن در آن به وجود آيد و آن‌گاه موجودى به نام درخت تحقق يابد . بنابراين ، براى تحقق صورت خاصى ، بايد استعداد آن صورت قبلًا تحقق داشته باشد . از طرفى ، استعداد و قوهء يك صورت ، يك عرض است و نيازمند جوهرى است كه قائم به آن بوده باشد ؛ جوهرى كه محل قوه و استعداد است ، همان ماده است .\r\nاين مطلب را به گونه‌اى ديگر نيز مىتوان بيان كرد و آن اين‌كه شىء مادى امكان تبديل شدن به امور فراوانى را دارد ؛ مثلًا از خاكِ يك مزرعه چيزهاى مختلف و متنوعى مىتواند به وجود آيد و به ديگر سخن : آن خاك ، صورت‌هاى نوعى\r\n\r\n\r\n","description":"","footnote":"\r\n( 1 ) . « كل حادث زمانى مسبوق بقوة و مادة تحملها » . ر . ك : فصل اول از بخش دهم\r\n","page_name":" 186 ","page_number":186},
  {"content":"\r\n\r\nگوناگونى را مىتواند بپذيرد : مىتواند درخت سيب شود ، درخت گلابى شود ؛ مىتواند خوراك جانوران زمينى شود و جزء بدن آنها گردد ، مىتواند سنگ شود و سنگ‌ها نيز انواع گوناگونى دارند و هكذا . اما اين‌كه كدام صورت در آن حادث شود ، بستگى تام دارد به اين‌كه قوهء كدامين اين صورت‌ها در آن شدت يابد و به فعليت نزديك شود ، كه آن‌هم به نوبهء خود بستگى به شرايط و عوامل عديدهء بيرونى و درونى دارد . بنابراين ، صورتى كه مىخواهد حادث شود ، براى آن‌كه نوعش متعيّن گردد و از حالت ابهام و تردد به در آيد ، نياز به آن دارد كه استعدادش قبلًا تحقق يافته باشد و اين استعداد قائم به ماده است ، زيرا ماده و هيولا است كه به‌طور كلى حاصل قوه و استعداد مىباشد . بنابراين ، صورت در تعيّن نوعى خود نيازمند ماده است .\r\n\r\n2 - در تشخص فردى\r\nصورت علاوه بر آن‌كه در تعيّن نوعى خودش نيازمند ماده است ، در تشخص فردى خويش نيز نيازمند آن مىباشد ؛ يعنى براى آن‌كه صورت در قالب يك فرد خاصى از ماهيت تحقق يابد و وجود شخصى به خود بگيرد ، نيازمند ماده مىباشد ، زيرا وجود شخصى صورت ، همراه و ملازم با عوارضى مانند شكل و وضع و غير آن است و عروض اين عوارض بر فرد خارجىِ صورت ، نيازمند ماده‌اى است كه قوهء پذيرش آن عوارض را در خود داشته باشد .\r\nالبته مقصود آن نيست كه تشخص صورت از راه اين عوارض مىباشد ، زيرا تشخص ، در حقيقت از آنِ وجود خارجى شىء است ، بلكه مراد آن است كه وجود خارجىِ صورت ، همراه و هم‌مرز با عوارض است ؛ عروض اين عوارض بر يك شىء تنها در صورتى امكان‌پذير است كه آن شىء ماده‌اى داشته باشد كه حامل قوه و استعداد پذيرش آن صورت‌ها باشد ؛ مثلًا ، وجود خاص و متشخص انسان در ضمن هريك از افرادش ، ملازم و مقارن با عوارض ويژهء هر يك از آن افراد است و عروض آن عوارض بر فرد و اتصاف فرد به آنها بدون ماده امكان‌پذير نمىباشد .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\nدو نكته\r\n1 - ماده‌اى كه صورت در تعيّن نوعى خودش به آن نيازمند است ، تقدّم زمانى بر خود صورت دارد . اما ماده‌اى كه صورت در تشخص فردىاش به آن نيازمند است ، مقارن با صورت است ؛ مثلًا انسان در تعيّن نوعىاش نيازمند ماده‌اى است كه در ضمن نطفه تحقق دارد ، تا حامل استعداد انسان شدن باشد . اما انسان در تشخص فردىاش نيازمند ماده‌اى است كه مقارن با آن است و عوارض لاحق به آن را مىپذيرد .\r\n2 - نياز صورت به ماده در تشخص فردى در اصل تشخص فردى نيست ، بلكه در كثرت فردى است ؛ يعنى صورت براى آن‌كه بتواند كثرت افرادى داشته باشد ، نيازمند ماده است و اگر ماده نباشد نوعش منحصر در يك فرد خواهد بود ؛ مانند عقول .\r\n\r\nبيان تفصيلىِ نيازمندى ماده به صورت\r\nوأمّا المادّةُ ، فهى متوقِّفةُ الوجودِ حدوثاً وبقاءاً على صورةٍ ما من الصورِ الواردةِ عليها ، تتقومُ بها ، وليستِ الصورةُ علّةً تامّةً ولا علّةً فاعليّةً لها ، لحاجتِها فى تعيُنِها وفى تشخُّصِها الى المادّةِ ، والعلَّةُ الفاعليّةُ انّما تفعلُ بوجودِها الفعلىِّ ؛ فالفاعلُ لوجودِ المادّةِ جوهرٌ مفارقٌ للمادّةِ من جميعِ الجهاتِ ، فهو عقلٌ مجردٌ أوْجدَ المادَّةَ ، وهو يستحفظُها بالصورةِ بعدَ الصورةِ التى يُوجدُها فى المادةِ ، فالصورةُ جزءٌ للعلّةِ التامَّةِ ، وشريكةُ العلّةِ للمادّةِ ، وشرطٌ لفعليّةِ وجودِها . وقد شَبَّهُوا استبقاءَ العقلِ المجرّدِ المادّةَ بصورةٍ مّا ، به من يستحفظُ سقفَ بيتٍ بأعمدةٍ متبدلةٍ ، فلا يزالُ يُزيلُ عموداً وينصبُ مكانَه آخرَ .\r\nترجمه\r\nو ماده نيز در اصل پيدايشش و هم‌چنين در دوام و بقاى وجودش محتاج يكى از صورت‌هايى است كه بر او وارد مىشود ؛ به نحوى كه قوامش به آن صورت مىباشد . اما\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nچنين نيست كه صورت نسبت به ماده ، علت تامه و يا علت فاعلى ( وجود بخش ) به شمار آيد ، زيرا صورت در تعيّن و تشخص محتاج ماده است ، حال آن‌كه علت فاعلى با اتكا به وجود فعليش ايجاد مىكند . بنابراين ، جوهر ايجاد كنندهء ماده بايد از هر جهت مجرد از ماده باشد . پس علت فاعلى ، عقل مجردى است كه ماده را به وجود آورده و آن را به كمك يك سلسله صورت‌هاى پياپى - كه در ماده ايجاد مىكند - ، نگه مىدارد .\r\nبنابراين صورت ، جزئى از علت آن و شرط فعليت وجودش مىباشد . فلاسفه گفته‌اند :\r\nاين كارِ عقل ، يعنى نگهدارى ماده به وسيله صورت‌هاى پياپى ، نظير كار كسى است كه سقف خانه‌اى را با ستون‌هاى پياپى نگه مىدارد ، تا فرو نريزد ، كه به‌طور مستمر ستونى را بر مىدارد و ستون ديگرى را جايگزين آن مىكند .\r\nشرح و تفسير\r\nماده - چنان‌كه پيش از اين گفتيم - قوهء محض است و هيچ نحوه تعيّن و تحصلى از خود ندارد ؛ از طرفى ، وجود خارجى بدون تعيّن و تحصل و فعليت امكان‌پذير نيست . از اين رو ، ماده در اصل وجودش متوقف بر صورتى است كه بر آن وارد آيد و با آن يكى گردد و با تحصل خود ، ماده را متحصل گرداند و با فعليت خويش ، به آن فعليت دهد .\r\n\r\nچند نكتهء مهم\r\n1 - نيازمندى ماده به صورت ، هم در اصل حدوث و پيدايش است و هم در بقا و ادامهء هستى است . به ديگر سخن : ماده و هيولاى اولى هرگز نمىتواند بدون صورت و منفك از آن ، وجود و تحقق داشته باشد . از برهان ياد شده نيز همين نتيجه گرفته مىشود .\r\n2 - ماده در وجود خود نيازمند يك صورت شخصى خاص نيست ، بلكه نيازمند\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nآن است كه خالى از صورت نباشد ، اگر چه صورتى كه با آن متحد مىگردد ، برقرار نماند و جاى خود را به صورتى ديگر دهد . از اين رو مؤلف قدس سره تعبير به « صورة ما » ( / صورتى از صورت‌ها ) كرده و فرمود : « وأما المادة ، فهى متوقفة الوجود حدوثاً و بقاءاً على صورة ما من الصور الواردة عليها » .\r\n3 - مقصود از متوقف بودن وجود ماده بر صورت و اين‌كه صورت ، تحصل‌دهنده و فعليت‌بخش به ماده است ، آن نيست كه صورت ، علت تامهء ماده و يا حتى علت فاعلىِ آن مىباشد . زيرا همان‌گونه كه ماده در فعليت خود نيازمند صورت است ، صورت نيز - چنان‌كه گذشت - در تعيّن نوعى و تشخص فردى خويش محتاج و نيازمند ماده مىباشد ، در حالى كه علت فاعلى و هستىبخش و به طريق اولى علت تامه ، مطلقاً بىنياز از معلول خود است ، زيرا علت تا موجود نباشد و فعليت نيافته باشد ، نمىتواند چيزى را به وجود آورد و شىء تنها آن‌گاه موجود مىشود كه تمام اجزاى علت تامهء وجودش فراهم آمده باشد ، پس اگر بگوييم صورت ، در عين حال كه وجودش نيازمند وجود ماده است ، علت تامهء آن مىباشد ، توقف شىء بر خودش لازم خواهد آمد : « و ليست الصورة علة تامة و لا فاعلية لها » .\r\n4 - علت فاعلى ماده در واقع يك جوهر مجرد و مفارق از ماده است ، منتها اين جوهر مفارق ، ماده را به واسطهء صورتى كه به آن اعطا مىكند ، به وجود مىآورد ؛ يعنى جوهر مفارق از طريق صورت و به كمك صورت ، ماده را موجود مىكند . از اين رو گفته‌اند : صورت ، شريك علتِ ماده است ، يعنى با علت فاعلى در به وجود آوردن ماده مشاركت مىكند ، در عين حال كه وجود خودِ صورت نيز مستند به آن جوهر مفارق مىباشد .\r\nاز اين‌جا دانسته مىشود كه نحوهء عليت صورت نسبت به ماده ، با نحوهء عليت صورت نسبت به مجموع مركب از ماده و صورت ، تفاوت دارد . صورت نسبت به مجموع ، علت صورى است و علت داخلى محسوب مىشود ، اما صورت نسبت به\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nخود ماده ، علتِ صورى نيست و جزو علل داخلى نمىباشد - زيرا صورت جزء ماده نيست - بلكه شريك علت فاعلى ماده مىباشد .\r\n5 - جوهر مفارق كه ماده را از طريق صورت محقق مىسازد ، اين كار را با صورت‌هاى پياپى - كه يكى پس از ديگرى بر ماده وارد مىآورد - انجام مىدهد ، نه با صورت واحد شخصى و از اين رو ، در مقام تشبيه گفته‌اند : جوهر مفارق مانند كسى است كه خيمه‌اى را با كمك عمودى مىافراشد ، اما نه به اين صورت كه يك عمود را همواره زير خيمه نگه دارد ، بلكه همواره عمودى را جانشين عمود ديگر مىسازد ، كه خيمه يكى است و همواره پابرجاست ، اما عمودها به‌طور پياپى تغيير مىكنند . در اين‌جا نيز هيولا و ماده يكى است و وحدت شخصى دارد ، اما صورت‌ها متعدد و متكثراند و پيوسته صورتى مىرود و صورت ديگرى جايگزين آن مىگردد و البته هيچ‌گاه ماده خالى از صورت نخواهد بود ، كه اگر چنين شود ، بنيانش فرو خواهد ريخت .\r\n\r\nدو اشكال بر علت بودن صورت براى ماده\r\nواعتُرضَ عليهِ : بأنّهم ذهبوا الى كونِ هيولى عالمِ العناصرِ واحدةً بالعددِ ، فكونُ صورةِ مّا ، وهى واحدةٌ بالعمومِ ، شريكةَ العلَّةِ لها يوجبُ كونَ الواحدِ بالعمومِ علةً للواحِدِ بالعددِ وهو اقوى وجوداً من الواحِدِ بالعمومِ ، مع أنَّ العلّةَ يجبُ أن تكونَ أقوى من معلولِها .\r\nولو أغمضْنا عن ذلك ، فلا ريبَ : أنَّ تبدُّلَ الصُّورِ يستوجبُ بطلانَ الصورةِ السابقةِ وتحققَ اللاحقةِ فى محلِّها ، وإذ فُرِضَ أنّ الصورةَ جزءُ العلةِ التامّةِ للمادَّةِ ، فبطلانُها يوجبُ بطلانَ الكلِ ، أعنى العلةَ التامّةَ ، ويبطلُ بذلك المادَّةُ ؛ فَاخْذُ صورةِ ما شريكةَ العلةِ لوجودِ المادَّةِ يؤدّى الى نَفْىِ المادَّةِ .\r\nو الجوابُ : أنَّه سيأتى فى مرحلةِ القوةِ والفعلِ : أنّ تبدُّلَ الصورِ فى الجواهرِ الماديّةِ\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nليس بالكونِ والفسادِ وبطلانِ صورةٍ وحدوثِ اخرى ؛ بل الصورُ المتبدلَّةُ موجودةٌ بوجودٍ واحدٍ سيالٍ يتحرّكُ الجوهرُ المادِّىُ فيه ، وكلُّ واحِدٍ منها حدٌّ من حدودِ هذه الحركةِ الجوهريةِ ؛ فهى موجودةٌ متصلةٌ واحدةٌ بالخصوصِ ، وان كانتْ وحدةً مبهمةً تناسبُ ابهامَ ذاتِ المادّةِ التى هى قوّةٌ محضةٌ ؛ وقولُنا : إنّ صورةَ ما واحدةً بالعمومِ شريكةُ العلّةِ للمادَّةِ ، إنّما هو باعتبارِ ما يطرءُ عليها من الكثرةِ بالانقسامِ .\r\nترجمه\r\nبر اين مطلب اعتراض شده است كه : فلاسفه هيولاى عالم عناصر را واحدى عددى مىدانند - [ به اين معنا كه هيولا يك فرد بيشتر ندارد 
  ] - بنابراين ، اگر يك صورت نامعين كه وحدت عمومى دارد [ - به اين معنا كه يك مفهوم كلى است با مصاديق فراوان - 
  ] شريك علت آن باشد ، لازم مىآيد كه واحد عمومى ، علت واحدى عددى باشد ، در حالى كه وجود واحد بالعدد ، قوىتر از وجود واحد بالعموم است و وجود معلول نمىتواند قوىتر از علت خود باشد .\r\nاگر از اين اشكال صرف‌نظر شود ، با اشكال ديگرى مواجه مىشويم و آن اين‌كه :\r\nبىترديد تبديل شدن صورت‌ها به يك‌ديگر موجب مىگردد صورت قبلى از بين رفته و صورت بعدى جاى آن قرار گيرد . حال اگر صورت را جزء علت تامهء ماده بدانيم ، با از بين رفتن آن ، مجموعه‌اى كه علت تامه را تشكيل مىداد ، نيز از بين مىرود و با از بين رفتن علت تامه ، ماده نيز نابود خواهد شد . بنابراين ، اگر يك صورت نامعين را شريك علت براى وجود ماده بدانيم ، نفى وجود ماده لازم مىآيد .\r\nپاسخ آن است كه : در بخش قوه و فعل « 1 » خواهد آمد كه تبديل صورت‌ها به يك‌ديگر در جوهرهاى مادى ، به شكل كون و فساد نيست ، كه صورتى نابود شود و صورت ديگر\r\n\r\n\r\n","description":"","footnote":"\r\n( 1 ) . فصل يازدهم از بخش دهم\r\n","page_name":" 192 ","page_number":192},
  {"content":"\r\n\r\nآن به وجود آيد ، بلكه صورت‌هايى كه به يك‌ديگر تبديل مىشوند ، همگى با يك وجود سيال و متحرك موجودند ، وجودى كه جوهر مادى در آن حركت مىكند و هر يك از اين صورت‌ها مرحله‌اى از مراحل اين حركت جوهرى مىباشند و لذا اين صورت‌هاى مختلف ، موجود واحد يك پارچه‌اند كه وحدتش عددى است ، گرچه اين وحدت همراه با ابهامى است كه البته با ابهام ذات ماده تناسب دارد ، ماده‌اى كه استعداد صرف است . و اما اين‌كه گفتيم : « يك صورت مبهم ، كه واحد عمومى است ، شريك علتِ ماده مىباشد . » ، سخنى بود با توجه به كثرتى كه در اثر انقسام ، بر صورت عارض مىگردد .\r\nشرح و تفسير\r\n\r\nاشكال نخست\r\nاشكال اولى كه بر علت بودن صورت براى ماده وارد مىشود ، از چند مقدمه تشكيل مىگردد :\r\n1 - هيولا و مادهء عالم عناصر ، وحدت عددى دارد ؛ يعنى اين هيولا فرد واحد است ، نه چند فرد . يك مادهء مبهم و بدون تعيّن است كه به واسطهء ورود صورت‌هاى متكثر و متعدد ، متصف به كثرت و تعدد مىگردد ، اما كثرت حقيقتاً و بالذات از آن صورت‌ها است و انتساب آن به هيولا ، بالعرض مىباشد . هيولا فى نفسه امرى است واحد ؛ مثلًا وقتى خاك تبديل به نبات و نبات تبديل به حيوان و حيوان تبديل به انسان مىشود ، در همهء اينها يك مادهء مشترك وجود دارد . همان ماده‌اى كه در خاك است ، در نبات و حيوان و انسان هم هست و اين‌طور نيست كه يك فرد از ماده رفته باشد و فرد ديگرى جايگزين آن شده باشد . « 1 »\r\n\r\n\r\n","description":"","footnote":"\r\n( 1 ) . در واقع يكى از برهان‌هايى كه بر وجود هيولا اقامه مىشود ، آن است كه در عالم ، اشيا متبدل و متحول مىشوند و در هر تبديل و تبدلى بايد يك امر واحد و مشترك ميان متبدل عنه و متبدل‌اليه ، يعنى حالت سابق و حالت لاحق ، وجود داشته باشد ، تا بتوان گفت يك چيز است كه قبلًا چنين بود و اكنون چنين شد . چه ، اگر چنين امر مشتركى وجود نداشته باشد ، در حقيقت چيزى نابود شده و چيز ديگر به جاى آن حادث گرديده است و تغيير و تحول در شىء معنا نخواهد داشت . فلاسفه مىگويند : آن امر مشترك ، كه هم در حالت سابق بوده و هم در حالت جديد بعينه باقى است ، همان ماده است\r\n","page_name":" 193 ","page_number":193},
  {"content":"\r\n\r\nدليلى كه مىتوان بر وحدت عددى هيولا اقامه كرد ، آن است كه : هيولا قوهء صرف و صرف قوه است و با توجه به قاعدهء كلى : « صرف الشىء لا يتثنى و لايتكرر » ، هيولا قابل تكرار و تعدد نخواهد بود ؛ در نتيجه يك امر واحد مىباشد .\r\n2 - آن‌چه به عنوان علت براى هيولا بيان شد ، « صورة ما » يعنى صورتى نامعين است و اين صورت نامعين وحدتش شخصى و عددى نيست ، بلكه وحدت عمومى است ؛ يعنى مفهومى واحد است كه افراد كثيرى را تحت پوشش قرار مىدهد . هر يك از صورت‌هاى خاص و معينى كه در خارج بر ماده وارد مىآيد ، مصداق « صورةما » است .\r\nبنابراين ، علت بودن « صورة ما » براى ماده بدين معنا خواهد بود كه يكى از چند صورت ، به نحو بدلى ، علت براى يك مادهء واحد است .\r\n3 - چيزى كه از وحدت شخصى برخوردار است ، از جهت وجودى قوىتر از چيزى است كه از وحدت عمومى بهره‌مند مىباشد . بنابراين ، شدت و قوت وجودى يك هيولاى خاص و واحد ، بيش از قوت وجودى « صورتى از صورت‌ها » است .\r\n4 - علت همواره قوىتر از معلول خود مىباشد .\r\nنتيجهء مقدمات چهارگانهء فوق آن است كه « صورتى از صورت‌ها » را نمىتوان علت ماده و هيولا به شمار آورد ، چرا كه وجودش ضعيف‌تر از وجود هيولا است .\r\n\r\nاشكال دوم\r\nاين اشكال نيز از مقدماتى چند به شرح زير تشكيل مىشود :\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n1 - تبدل و تغير صورت‌ها در ماده بدين نحو است كه صورتى مىرود و صورت ديگرى جايگزين آن مىگردد ؛ يعنى به صورت كون و فساد است ؛ درست مانند ستون‌ها و عمودهاى خيمه كه در مثال پيشين بيان شد . عمودى برداشته مىشود و عمود ديگرى به جاى آن گذاشته مىشود .\r\n2 - اگر صورت جزء علت تامهء ماده باشد ، با از اين رفتن يك صورت ، علت تامهء ماده نيز نابود مىشود ، زيرا هميشه كل با زوال يك جزئش زايل مىگردد .\r\n3 - اگر علت تامهء يك شىء نابود شود ، آن شىء نيز نابود مىگردد .\r\nنتيجهء مقدمات فوق آن است كه اگر صورت ، جزء علت تامهء ماده باشد ، لازمه‌اش آن است كه همواره ماده در حال عوض شدن است ؛ يعنى ماده‌اى مىرود و مادهء ديگرى جايگزين آن مىگردد ؛ در نتيجه ماده ، ديگر به عنوان امر واحد مشترك در جسمِ متحول و متبدل ، وجود نخواهد داشت ، بلكه با هر صورتى ماده‌اى مخصوص به آن صورت وجود خواهد داشت و اين به نفى ماده منجر مىگردد ، زيرا چنان‌كه يادآور شديم ، اساس اثبات ماده بر لزوم وجود يك امر مشترك در طول حركت استوار است : « فاخذ صورة ما شريكة العلّة لوجود المادة يؤدى الى نفى المادة » .\r\n\r\nيك پاسخ به دو اشكال فوق\r\nهر دو اشكال مبتنى بر آن است كه تبديل و تحول واقع در اشيا بدين نحو است كه شىء در هر دوره ، صورت خاصى را از دست مىدهد و صورت جديدى را به خود مىگيرد ؛ بدين معنا كه صورتى فاسد و زايل مىشود و صورت جديدى كائن و موجود مىگردد ( كون و فساد ) ؛ مانند كسى كه لباسى را به‌در مىآورد و لباس جديدى را بر تن مىكند ( خلع و لبس ) . اين مبنايى است كه حكماى مشا برگزيده‌اند و لذا\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nاشكال بر ايشان وارد است . « 1 »\r\nاما بنا بر آن‌چه در حكمت متعاليه به اثبات رسيده است ، صورت‌هاى متعددى كه بر ماده وارد مىشود ، در حقيقت يك صورت واحد است ، اما صورتى است كه وجودش تدريجى و گذرا و ممتد است . حقيقت آن است كه صورت ، يك وجود واحد دارد ، اما دفعى نيست و به يك‌باره تحقق نمىيابد ، بلكه تدريجاً پديد مىآيد و كثرتى كه مشاهده مىشود ، در حقيقت حدود ماهوى گوناگونى است كه اين وجود واحد در مراحل و مقاطع گوناگون به خود مىگيرد . يك وجود است كه در يك مرحله خاك و در مرحلهء ديگر نبات و سپس حيوان و سرانجام انسان مىشود .\r\nاز اين‌جا دانسته مىشود كه صورت وارد بر ماده ، كه شريك علت آن مىباشد ، يك واحد شخصى است ، نه واحد عمومى و چنين نيست كه صورتى زايل گردد و صورت جديدى جايگزين آن شود . پس مقدمهء دوم از اشكال نخست و مقدمهء اول از اشكال دوم ناتمام است و در نتيجه آن دو اشكال وارد نخواهند بود .\r\nممكن است گفته شود : وحدتى كه صورت ، به عنوان يك امر ممتد و متصل كه تدريجاً تحقق مىيابد ، واجد آن است ، اگر چه وحدت شخصى و عددى به شمار مىآيد ، توأم با نوعى ابهام مىباشد ، زيرا صورت همواره در حال شدن ، گذر و سيلان است و تقرر و ثبات ندارد . چنين چيزى را چگونه مىتوان علت امر واحد شخصى به شمار آورد ؟\r\nدر پاسخ مىگوييم : اين ابهامِ صورت ، تناسب با ابهامى دارد كه در ذات ماده نهفته است ؛ توضيح اين‌كه : ماده جوهرى است كه عين قوه و عدم تحصل و عدم تعيّن مىباشد و در واقع شيئى بىرنگ است كه همواره رنگ صورت را به خود مىگيرد .\r\n\r\n\r\n","description":"","footnote":"\r\n( 1 ) . البته حكماى مشا در مقام پاسخ گفته‌اند : اين اشكالات در فرضى وارد است كه صورت ، علت تامه يا علت فاعلى ماده باشد ، در حالى كه به عقيدهء ما علت فاعلى ، يك موجود مجرد مفارق است و صورت تنها يك نحوه مشاركت با آن فاعل مجرد دارد و فقط شرط وجود ماده است\r\n","page_name":" 196 ","page_number":196},
  {"content":"\r\n\r\nاين ابهام و عدم تعيّن ماده ، آن را پذيراى صورتى گذرا و متحول و سيال مىكند و اين امكان را فراهم مىآورد كه ماده با چنين وجودى ، متحصل و متعيّن شود .\r\n\r\nيك نكته\r\nاز آن‌چه گذشت ، دانسته مىشود كه تعبير « به صورة ما » ( صورتى از صورت‌ها ) يك تعبير مسامحى است ، زيرا در حقيقت يك صورت بيشتر وجود ندارد و آن صورت از وحدت شخصى برخوردار است ؛ مانند انسانى كه از به دو تولد تا هنگام مرگ ، يك انسان است ، نه آن‌كه انسان‌ها باشد . اگر تعبير به « صورةما » مىشود ، تنها به اعتبار انقسامى است كه در ذهن و نه در خارج ، بر صورت عارض مىشود ، كه مثلًا در يك مرحله خاك است و در مرحلهء ديگر نبات و در مرحلهء سوم حيوان مىباشد .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nالفصل الثامن‌النفسُ وَالعقلُ موجودانِ\r\nأمّا النفسُ ، وهى الجوهرُ المجرّدُ من المادّةِ ذاتاً ، المتعلقُ بها فعلًا ، فَلِما نجدُ فى النفوسِ الانسانيةِ من خاصّةِ العلمِ وَ سيأتى ، فى مرحلةِ العاقلِ والمعقولِ : أنَّ الصورَ العلميةَ مجرّدةُ من المادّةِ ، موجودةٌ للعالمِ ، حاضرةٌ عندَه ، ولو لا تجرّدُ العالمِ بتنزُّهِهِ عن القوَّةِ ومحوضتِهِ فى الفعليةِ ، لم يكنْ معنىً لحضورِ شىءٍ عندَهُ ؛ فالنفسُ الانسانيّةُ العاقلةُ مجرّدةُ من المادّةِ ؛ وهى جوهرٌ ، لكونِها صورةً لنوعٍ جوهرىٍ ، وصورةُ الجوهرِ جوهرٌ ، على ما تقدّم .\r\nترجمه\r\nنفس - يعنى جوهرى كه در مقام ذات ، مجرد از ماده ، ولى در مقام فعل ، وابسته به آن است - وجود دارد ، زيرا ما در خود چيزى را به نام علم مىيابيم و در بخش عاقل و معقول « 1 » خواهد آمد كه صور علمى ، مجرد از ماده‌اند و وجودشان براى عالم و نزد آن حاضر مىباشد . حال اگر نفسى كه عالم به آن صور است ، با مبرا بودن از قوه و فعليت\r\n\r\n\r\n","description":"","footnote":"\r\n( 1 ) . ر . ك : فصل اول و دوم از بخش يازدهم\r\n","page_name":" 198 ","page_number":198},
  {"content":"\r\n\r\nصرف داشتن ، مجرد نباشد ، حضور چيزى نزد او معنا نخواهد داشت . بنابراين ، نفس تعقل كنندهء آدمى ، مجرد از ماده است و از طرف ديگر ، نفس آدمى جوهر است ، نه عرض . زيرا صورت نوعى جوهر بوده و چنان‌كه گذشت ، « 1 » صورت جوهر لزوماً جوهر خواهد بود .\r\nشرح و تفسير\r\nتاكنون دربارهء سه قسم از اقسام جوهر ؛ يعنى جسم ، ماده و صورت جسمى سخن گفتيم و در اين فصل به بررسى دو قسم ديگر ، يعنى نفس و عقل مىپردازيم .\r\n- چنان‌كه گذشت - نفس عبارت است از : جوهرى كه ذاتاً مجرد از ماده است ، اما در مقام فعل و كار وابسته به آن مىباشد . براى اثبات چنين موجودى بايد سه ويژگى به اثبات رسد ، يكى جوهر بودن ، دوم ، تجرد ذاتى از ماده و سوم ، تعلق فعلى به ماده . از ميان اين ويژگىها ، ويژگى دوم مهم‌تر است . در كتاب‌هاى فلسفى و نيز كتاب‌هاى كلامى ادلهء گوناگونى بر تجرد نفس اقامه شده است ، اين ادله به‌طور كلى بر سه دسته‌اند :\r\n\r\nاقسام ادلهء تجرد نفس\r\nيك دسته از ادلهء تجرد نفس آنهايى است كه با استفاده از رؤياهاى صادقه و احضار ارواح و خواب‌هاى مغناطيسى و نيز اعمال مرتاضان و كرامات اولياى خدا و امورى مانند آن ، تجرد نفس را اثبات مىكند . در اين دسته از براهين آن‌چه مهم است ، اطلاع انسان از اين وقايع و حوادث است ، كه البته امروزه امرى مسلم و قطعى است و حتى پاره‌اى از آنها موضوع پژوهش‌ها و تحقيقات علمى فراوانى قرار گرفته است .\r\nدستهء ديگر از ادله آن است كه در آنها از مقدماتى استفاده مىشود كه بايد در علوم\r\n\r\n\r\n","description":"","footnote":"\r\n( 1 ) . ر . ك : فصل دوم\r\n","page_name":" 199 ","page_number":199},
  {"content":"\r\n\r\nتجربى و به‌ويژه در روان‌شناسى و زيست‌شناسى اثبات گردد ؛ مانند اين مقدمه كه همهء اندام‌ها و سلول‌هاى بدن به تدريج عوض مىشود و حتى سلول‌هاى مغز در اثر تحليل رفتن و تغذيه از مواد جديد دگرگون مىشوند . آن‌گاه مقدمهء ديگرى به آن ضميمه مىشود و آن اين‌كه : نفس ، وجود شخصىِ ثابتى دارد كه در طول ده‌ها سال باقى مىماند و هر انسانى از اين وحدت شخصى خود آگاه است . در نتيجه نمىتوان آن شخصيت واحد را همان بدن ، كه يك امر مادى است دانست ، بلكه موجودى مجرد از ماده است .\r\nدسته سوم برهان‌هاى فلسفى خالص بر تجرد نفس است . اين برهان‌ها نيز دو بخش مىباشند : يك قسم براهينى است كه مستقيماً به اثبات تجرد نفس مىپردازد و قسم دوم براهينى است كه نخست تجرد پديده‌هاى نفسانى مانند ادراك ، اراده و محبت را ثابت مىكند و آن‌گاه تجرد موضوع آنها - كه نفس است - اثبات مىگردد . « 1 »\r\nبرهانى كه در متن بيان شده است و اينك به شرح آن مىپردازيم ، از همين قسم اخير است ؛ يعنى يك برهان فلسفى خالص است ، كه بر هيچ مقدمهء تجربى متوقف نيست و از راه تجرد علم و ادراك ، تجرد نفس را اثبات مىكند .\r\n\r\nاثبات تجرد نفس از راه علم و ادراك\r\nاين برهان از مقدمات ذيل تشكيل مىشود :\r\n1 - ما انسان‌ها داراى خاصيت علم و ادراك هستيم . اين مقدمه ، امرى بديهى و بىنياز از توضيح است .\r\n2 - علم و ادراك يك پديدهء مجرد از ماده است ، كه براى عالم و نزد عالم حاضر مىگردد . اين مقدمه به تفصيل در بخش يازدهم مورد بحث قرار خواهد گرفت .\r\n\r\n\r\n","description":"","footnote":"\r\n( 1 ) . ر . ك : مصباح يزدى ، آموزش فلسفه ، ج 2 ، ص 155\r\n","page_name":" 200 ","page_number":200},
  {"content":"\r\n\r\n3 - حضور يك پديدهء مجرد ، تنها براى موجودى كه خودش مجرد است ، امكان‌پذيراست . اساساً ماديت همراه با گسستگى و جدايى و پراكندگى است . يك وجود مادى خودش براى خودش حضور ندارد ، چه رسد به آن‌كه چيز ديگرى نزد آن حاضر آيد . اجزاى موجود مادى نه تنها در سه بعد مكانى متفرق و پراكنده‌اند ، بلكه در بعد زمان نيز گسترده و از يك‌ديگر غايب‌اند و يك وجود جمعى ندارند .\r\nنتيجه‌اى كه از اين سه مقدمه به دست مىآيد ، آن است كه در ما انسان‌ها موجودى مجرد از ماده تحقق دارد ، كه حقيقت ما را تشكيل مىدهد .\r\n\r\nتكميل بحث\r\nتا اين‌جا به اثبات رسيد كه يك موجود مجرد در ما تحقق دارد . اكنون مىگوييم اين موجود مجرد ، جوهر است ، نه عرض . البته بايد توجه داشت كه مقصود از جوهر بودن اين موجود مجرد ، اين نيست كه جوهر ، جنس آن است و مقوّم ذات و ماهيت آن مىباشد ، زيرا اين موجود مجرد ، صورت نوعيه است و صور نوعيه به‌طور كلى ، حقايقى بسيطاند كه خود ، مركب از جنس و فصل نمىباشند . اگر جنسِ يك فصل در خود آن فصل مأخوذ باشد ، تكرار بىنهايت جنس و تسلسل فصل‌ها لازم مىآيد .\r\nبلكه مقصود از جوهر بودن نفس - چنان‌كه مؤلف در تعليقهء خود بر اسفار « 1 » بيان كرده است - آن است كه نفس ، مقوّم يك حقيقت جوهرى است .\r\nبا توجه به نكتهء فوق ، جوهر بودن آن موجود مجرد به اثبات مىرسد ، زيرا حقيقت مجردى كه وجودش اثبات شد ، مقوّم انسان است و انسانيت انسان بسته به آن مىباشد .\r\nويژگى سومى كه بايد بيان شود ، آن است كه اين جوهرِ ذاتاً مجرد ، در مقام فعلْ\r\n\r\n\r\n","description":"","footnote":"\r\n( 1 ) . اسفار ، ج 5 ، پاورقى صفحه 27\r\n","page_name":" 201 ","page_number":201},
  {"content":"\r\n\r\nمتعلق به ماده است . اين نيز امرى بديهى و روشن است . حقيقتى كه در ما هست و ما علم و ادراك را به آن نسبت مىدهيم ، به واسطهء اندام و اعضاى بدن كار مىكند ؛ هم بدون واسطه در بدن مؤثر است و هم از بدن متأثر مىگردد . به‌طور كلى مستقيماً تدبير و ادارهء بدن را بر عهده دارد و اين همان تعلق به ماده در مقام فعل است .\r\nحاصل آن‌كه : در ما انسان‌ها حقيقتى است كه اولًا مقوّم انسانيت ما است و در نتيجه جوهر مىباشد ؛ ثانياً ذاتاً مجرد از ماده است ؛ ثالثاً در مقام فعل متعلق به ماده مىباشد .\r\n\r\nدليل اول بر وجود عقل\r\nو أما العقلُ ، فلمّا سيأتى : أنَّ النفسَ فى مرتبةِ العقلِ الهيولانيِّ أمرٌ بالقوَّةِ بالنسبةِ إلى الصّورِ المعقولةِ لها ، فالذى يفيضُ عليها الفعليةَ فيها يمتنعُ أن يكونَ نفسَها وهى بالقوةِ ، و لا أىُّ أمرٍ مادىٍ مفروضٍ ، فمفيضُها جوهرٌ مجردٌ منزهٌ عن القوةِ والامكانِ ، وهو العقلُ .\r\nترجمه\r\nعقل نيز وجود دارد ، زيرا خواهد آمد « 1 » كه نفس در مرتبهء عقل هيولانى ، فقط استعداد دريافت صور معقوله را دارد . [ و لذا نفس براى آن‌كه واجد آن صورت‌ها شود ، نياز به چيزى دارد كه به آن فعليت دهد 
  ] و خود نفس كه طبق فرض ، بالقوه است ، نمىتواند اين نقش را ايفا كند و هيچ امر مادى ديگرى نيز چنين توانايى را ندارد . بنابراين ، فعليت دهندهء به نفس ، جوهرى است مجرد و مبرا از قوه و استعداد و اين همان عقل است .\r\nشرح و تفسير\r\nپنجمين قسم از اقسام جوهر ، « عقل » است ؛ يعنى جوهرى كه هم ذاتاً و هم فعلًا\r\n\r\n\r\n","description":"","footnote":"\r\n( 1 ) . ر . ك : فصل پنجم از مرحلهء يازدهم\r\n","page_name":" 202 ","page_number":202},
  {"content":"\r\n\r\nمجرد و منزه از ماده است و هيچ تعلق و وابستگيى به ماده ندارد . براهين مختلفى بر وجود چنين جوهرى در عالم هستى اقامه شده است و در متن به دو تا از اين ادله اشاره شده است . دليل نخست از مقدمات ذيل تشكيل مىشود :\r\n1 - نفس در آغاز وجود خود فاقد هر گونه ادراك كلى است .\r\n2 - صور و ادراكات كلّى انسان معلول و نيازمند علت مىباشند .\r\n3 - علت اين صورت‌ها تنها يك موجود مجرد تام تواند بود .\r\nبنابراين ، عقل كه همان موجود مجرد تام است ، تحقق دارد .\r\n\r\nتوضيح مقدمهء نخست :\r\nدربارهء اين‌كه انسان در به دو تولد آيا داراى علوم و ادراكاتى است ، يا آن‌كه فاقد هر گونه ادراكى مىباشد ، از زمان‌هاى گذشته دو نظريهء مهم وجود داشته است . بنابر نظر افلاطون و پيروان وى ، نفس انسان پيش از آن‌كه به بدن تعلق بگيرد ، در عالم مجردات و مُثُل بوده و به همهء حقايق كلى علم داشته و همهء علوم بالفعل نزد او حاصل بوده است ، اما هنگام تعلق گرفتن به بدن دچار نسيان و فراموشى گرديده است ، ولى با مشاهدهء جزئيات و محسوسات ، آن حقايق را به تدريج يادآور مىشود . اين نظريه مبتنى بر قدم نفس است و ادلهء متعدد بر بطلان آن اقامه شده است .\r\n\r\nنظريهء دوم\r\n، از آن ارسطو و پيروان وى از حكماى مشا است و نظريهء مورد قبول حكماى مسلمان مىباشد . بنابر اين نظريه ، نفس پديده‌اى حادث است و انسان در به دو تولد فاقد هر گونه علم و ادراكى است ، ولى استعداد دريافت علوم و ادراكات را دارد ؛ درست مانند هيولاى اولى كه فعليتى ندارد و فقط قوه و استعداد پذيرش صورت‌هاى گوناگون را واجد مىباشد . به همين مناسبت است كه به نفس در اين مرحله « عقل هيولانى » گفته مىشود . اين نظريه در جاى خود به اثبات رسيده است ، به‌ويژه با توجه به مبانى حكمت متعاليه ، كه نفس را حاصل حركت جوهرى ماده و جسمانيةالحدوث مىداند .\r\n\r\nتوضيح مقدمه سوم\r\n: مقدمهء دوم امرى روشن است و نياز به اثبات ندارد . اما دربارهء\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمقدمهء سوم بايد گفت : علت اين صورت‌ها از سه حال بيرون نيست : يا همان نفس است ، يا امور مادى و جسمانى است و يا موجود مجرد تام مىباشد .\r\nاما نفس ، چون بنابر فرض ، خودش فاقد اين صورت‌هاى كلى است ، نمىتواند علت به وجود آورندهء آنها باشد ، زيرا فاقد شىء ، هرگز معطى و دهندهء آن شىء نخواهد بود . علت يك كمال هميشه مرتبهء والاترى از آن كمال را در خود دارد .\r\nامور مادى و جسمانى نيز از جهت مراتب وجودى ، ضعيف‌تر از وجود مجردند و علم - چنان‌كه بيان شد - امرى مجرد از ماده است . از طرفى ، علت هميشه از درجهء وجودى شديدترى در مقايسه با معلول خود برخوردار مىباشد . بنابراين ، هيچ يك از امور مادى و جسمانى صلاحيت علت بودن براى صورت‌هاى معقوله را ندارند .\r\nعلاوه بر آن‌كه ماديات فاقد اين صورت‌هاى معقوله‌اند و اساساً از هر نحوه علم و ادراكى بىبهره‌اند و فاقد يك كمال ، هرگز دهندهء آن نتواند بود .\r\nبنابراين ، علت اين صورت‌هاى معقوله قطعاً يك موجود مجرد تام است كه خود واجد آن صورت‌هاى علمى است و كمال وجودى آنها را در خود دارد و با افاضهء اين صورت‌ها بر نفس ، آن را به كمال مىرساند .\r\n\r\nدليل دوم\r\nو أيضاً ، تقدمَ : أنَّ مفيضَ الفعليةِ للأنواعِ الماديَّةِ ، بجعلِ المادّةِ والصورةِ واستحفاظِ المادَّةِ بالصورةِ ، عقلٌ مجردٌ ؛ فالمطلوبُ ثابتٌ . وعلى وجودِهما براهينُ كثيرةٌ اخَرُ ، ستأتي الاشارةُ إلى بعضِها .\r\nترجمه\r\nو نيز قبلًا گفتيم كه آن‌چه با ايجاد ماده و صورت و نگه‌دارى ماده به وسيله صورت ،\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nانواع مادى را به وجود مىآورد ، عقل مجرد مىباشد . پس آن‌چه به دنبالش بوديم ثابت مىشود .\r\nبراهين ديگرى نيز براى اثبات وجود نفس و عقل ذكر شده كه در آينده به بعضى از آنها اشاره مىشود .\r\nشرح و تفسير\r\nاين دليل اشاره به مطلبى دارد كه در فصل پيشين بيان شد و آن اين‌كه : علت مباشر و آفرينندهء بىواسطهء عالم ماده ، يك موجود مجرد تامّ است و اين موجود است كه در يك آفرينش پيوسته و مستمر ، صورت‌هاى نوعى را مىآفريند و توسط آنها به ماده قوام مىبخشد . اين دليل را مىتوان به صورت زير تنظيم كرد :\r\n1 - ماده موجودى ممكن بوده و نيازمند علت مىباشد . اين مقدمه روشن و بىنياز از دليل است . چه ، ماده ضعيف‌ترين مرتبهء وجودى را دارد و هرگز نمىتوان آن را واجب الوجود دانست .\r\n2 - علت ماده ، صورت‌هاى وارد بر آن نتواند بود ، زيرا اين صورت‌ها خودشان در تعيّن صورت نوعى و نيز در تشخص فردى خويش نيازمند ماده مىباشند ، در حالى كه علت بايد از هر جهت بىنياز از معلول خويش باشد .\r\nبنابراين ، علتِ ماده موجودى مجرد از ماده است كه صورت‌هاى جسمانى را مىآفريند و از طريق آن به ماده قوام مىبخشد .\r\n\r\nتضاد در جوهر راه ندارد\r\nخاتمةٌ : من خواصِ الجوهرِ : أَنَّه لا تضادَّ فيهِ ، لأنَّ من شرطِ التضادِ تحققَ موضوعٍ يعتورهُ الضِّدانِ ، ولا موضوعَ للجوهرِ .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n( 1 ) ترجمه\r\nيكى از ويژگىهاى جوهر آن است كه در آن تضاد راه ندارد ، زيرا براى تحقق تضاد بايد موضوعى وجود داشته باشد كه دو امر متضاد ، به دنبال هم بر آن وارد شوند ؛ حال آن‌كه جوهر موضوع ندارد .\r\n( 2 ) شرح و تفسير\r\nهيچ‌گاه ميان دو جوهر رابطهء تضاد برقرار نمىگردد و هرگز جوهرى ضد جوهر ديگر نخواهد بود . زيرا ضدان عبارتند از : « دو امر وجودى كه بر موضوع واحد به‌طور پياپى وارد مىآيند و هرگز در آن جمع نمىشوند و تعقل يكى متوقف بر تعقل ديگرى نمىباشد . » « 1 » پس يكى از شرايط تضاد ، كه از تعريف آن به دست مىآيد ، آن است كه ضدان عرض باشند ؛ يعنى از امورى باشند كه هميشه در يك موضوع تحقق مىيابند . بنابراين ، دو جوهر ، هرگز متضاد با هم نخواهند بود .\r\n\r\n\r\n","description":"","footnote":"\r\n( 1 ) . الضدان هما الوجوديان المتعاقبان على موضوع واحد ، و لا يتصور اجتماعهما فيه ، و لا يتوقف تعقل احدهماعلى تعقل الاخر\r\n","page_name":" 206 ","page_number":206},
  {"content":"\r\n\r\n\r\nالفصل التاسع‌فى الكم‌ِوانقساماتِهِ وخواصِهِ\r\nالكمُ عرضٌ يقبلُ القسمةَ الوهميَّةَ بالذاتِ . وقد قسَّمُوهُ قسمةً أوَّليَّةً إلى المتصلِ والمنفصلِ .\r\nترجمه\r\nكمّ ، عرضى است كه ذاتاً قابل تقسيم وهمى « 1 » مىباشد [ نه به تبع موضوع يا امر ديگرى 
  ] و آن را در اولين دسته‌بندى ، به متصل و منفصل تقسيم كرده‌اند .\r\nشرح و تفسير\r\nتعريف كمّ : در تعريف كمّ ( / چندى ) آورده‌اند : « كميت عرضى است كه ذاتاً قابل قسمت وهمى مىباشد » . در اين تعريف دو قيد است كه بايد توضيح داده شود ؛ يكى « ذاتاً » و ديگرى « وهمى » .\r\n\r\n\r\n","description":"","footnote":"\r\n( 1 ) . و اما تقسيم خارجى ، كميت را معدوم و نابود مىسازد . ( مؤلف )\r\n","page_name":" 207 ","page_number":207},
  {"content":"\r\n\r\n\r\nكميّت ذاتاً قابل انقسام است\r\nقيد « ذاتاً » مواردى را كه به واسطهء كميت و به تَبِع آن انقسام مىپذيرد ، خارج مىكند . مثلًا رنگ يك صفحه كاغذ را مىتوان با دو نيم كردن سطح كاغذ ، دو نيم كرد ، اما اين انقسام‌پذيرى رنگ به تبع انقسام‌پذيرى سطح كاغذ ، كه يك كميت است ، مىباشد . يعنى آن‌چه اولًا و بالذات قابل انقسام است ، همان كميت است و امور ديگر به تبع آن منقسم مىشوند . در حقيقت هر چيزى كه تقسيم مىشود ، به‌خاطر كميتش مىباشد . جسم كه تقسيم مىشود ، به واسطهء حجمى است كه بر آن عارض مىگردد و رنگى كه تقسيم مىشود ، از طريق سطحى است كه رنگ بر آن عارض مىشود ، اما تقسيم كميت به خاطر خودش است .\r\n\r\nكميت قابل انقسام وهمى است\r\nقيد « وهمى » توضيحش آن است كه ما دو نوع انقسام داريم : انقسام خارجى و انقسام وهمى . انقسام خارجى كميت نمىپذيرد ، زيرا يك كميت اگر در خارج مثلًا دو نيم شود ، آن كميت در واقع از بين رفته و دو كميت ديگر به وجود آمده است . وقتى چوب يك مترى را نصف مىكنيم و دو چوب نيم مترى از آن به دست مىآيد ، در واقع كميت نخستين ( / يك متر ) از بين رفته و دو كميت جديد پديد آمده است . از اين‌جا دانسته مىشود كه كميت ، قابل و پذيرندهء انقسام خارجى نيست ، زيرا قبول و پذيرش در جايى است كه قابل و مقبول با هم جمع شوند ؛ يعنى وقتى مىتوان گفت : « الف » ، « ب » را پذيرفت و تبديل به « ب » شد ، كه « الف » و يا چيزى از آن در ضمن « ب » موجود باشد . قبول و پذيرش خارجى تنها از آنِ ماده و هيولى است . هيولى چون فى حدّ ذاته ، نه متصل است و نه منفصل ، نه يك متر است و نه نيم متر ؛ با هر دو جمع مىشود و در هر دو حال باقى است .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nانقسامى كه كميت مىپذيرد ، وهمى و فرضى است ؛ يعنى اگر مثلًا يك خط را در ذهن تصور كنيم ، مىتوانيم با نقطه‌هايى كه روى آن در نظر مىگيريم ، اجزائى را براى آن فرض كنيم . از اين روست كه وقتى در تعريف كميت گفته مىشود : « الكم هو الذى يقبل القسمة لذاته » ، در توضيح آن مىگويند : « اى يمكن أن يفرض فيه اجزاء » . « 1 »\r\n\r\nيك نكته\r\nفارابى و ابن‌سينا تعريف ديگرى براى كميت بيان كرده‌اند و آن اين‌كه : « كميت عرضى است كه ذاتاً مىتواند واحدى در آن به وجود آيد كه شمارندهء آن باشد . » مثلًا در يك متر طول مىتوان يك سانتىمتر را در نظر گرفت كه اگر صد بار از يك متر كم شود آن را تمام مىكنند و به اصطلاح ، شمارنده و عادّ يك متر مىباشد . هم‌چنين در عدد ده ، عدد دو و يا عدد پنج را مىتوان در نظر گرفت كه عادّ و شمارنده آن مىباشند ؛ يعنى اگر چند بار از عدد ده كم شوند ، آن را تمام مىكنند . مؤلف قدس سره در نهاية الحكمة تعريف ياد شده را بهترين تعريف كميت معرفى مىكند و در ادامه مىگويد : « اما تعريف كميت به اين‌كه « عرضى است كه ذاتاً قابل قسمت مىباشد » ، مورد اشكال واقع شده است به اين‌كه : اين تعريف اخص از معرَّف است ، زيرا تنها كمّ متصل است كه قابل قسمت مىباشد ، اما كمّ منفصل داراى اجزاى بالفعل مىباشد » « 2 » ؛ يعنى بالفعل منقسم است و چيزى كه بالفعل منقسم است ، قابل قسمت نخواهد بود ؛ مثلًا عدد پنج ، از پنج واحد جدا و مجزا كه اجزاى بالفعل آن هستند ، تشكيل شده و ديگر قابل قسمت به پنج جزء نيست .\r\n\r\n\r\n","description":"","footnote":"\r\n( 1 ) . ر . ك : حسن‌زاده ، تعليقهء استاد بر شرح منظومه ، ج 2 ، ص 474\r\n( 2 ) . نهاية الحكمة ، فصل هشتم از بخش ششم\r\n","page_name":" 209 ","page_number":209},
  {"content":"\r\n\r\n\r\nتقسيم كمّ به كمّ متصل و كمّ منفصل\r\nو المتصلُ ما يُمكنُ أن يُفرضَ فيهِ أجزاءٌ بينَها حدٌّ مشتركٌ ؛ والحدُّ المشتركُ ما إن اعتبرَ بدايةً لأحدِ الجزئينِ أمكنَ أن يعتبرَ بدايةً للآخرِ ، وإن اعتبرَ نهايةً لأَحدِهِما أمكنَ أن يعتبرَ نهايةً للآخرِ ؛ كالنقطةِ بينَ جزئَىِ الخطِّ ؛ والخطِّ بينَ جزئيِ السطحِ ؛ والسطحِّ بينَ جزئيِ الجسمِ التعليمىِّ ؛ والآنَ بينَ جزئَيِ الزَّمانِ . والمنفصلُ ما كانَ بخلافِهِ ؛ كالخمسةِ مثلًا ، فَإِنَّها إن قسمتْ إلى ثلاثةٍ واثنينِ لم يوجدْ فيها حدٌّ مشتركٌ ، وإلا فإن كانَ واحداً منها عادتِ الخمسةُ أربعةً ، وإن كانَ واحداً من خارجٍ عادتْ ستةً ، هذا خلفٌ .\r\nالثاني ، اعني المنفصلَ ، هو العددُ الحاصلُ من تكرُّرِ الواحدِ ، وإن كانَ الواحدُ نفسُهُ ليسَ بعددٍ ، لعدمِ صدقِ حدِّ الكمِّ عليهِ ؛ وقد عدّوا كلَّ واحدَةٍ من مراتبِ العددِ نوعاً على حِدَةٍ ، لأختلافِ الخواصِّ .\r\nترجمه\r\nكمّ متصل آن است كه ميان اجزاى مفروضش حدّ مشتركى بتوان يافت . مراد از حدّ مشترك چيزى است كه اگر به عنوان آغاز يكى از دو جزء در نظر گرفته شود ، بتوان آن را آغاز جزء ديگر هم دانست و اگر پايان يك جزء اعتبار شود ، بتوان آن را پايان جزء ديگر هم به شمار آورد ؛ مانند نقطهء ميان دو پاره خط وخطِ ميان دو جزء سطح و سطح ميان دو جسم تعليمى و نيز لحظه كه بين دو جزء زمان واقع مىشود . و منفصل ، كمّى است كه چنين حدّ مشتركى ميان اجزاى آن نتوان در نظر گرفت ؛ مانند عدد پنج كه اگر آن را به سه و دو تقسيم كنيم ، حدّ مشتركى بين آنها نخواهد بود ، زيرا اگر حدّ مشتركى وجود داشته باشد ، يا جزئى از آنهاست ، كه در اين صورت بايد عدد پنج ، چهار بشود و يا خارج از آنهاست ، كه در اين صورت عدد پنج ، شش مىشود ؛ اين هر دو ، خلاف فرض است .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nقسم دوم ( كمّ منفصل ) همان « عدد » است ، كه در اثر تكرار « يك » پديد مىآيد ؛ گرچه « يك » خودش « عدد » نيست ، زيرا تعريف كمّ بر آن منطبق نمىشود . فلاسفه هر يك از مراتب عدد را يك نوع خاص شمرده‌اند ، به دليل آن‌كه خواص هر مرتبه با خواص ساير مراتب تفاوت دارد .\r\nشرح و تفسير\r\n\r\nكمّ متصل :\r\nكمّ متصل كميتى را گويند كه اجزايى كه براى آن در نظر گرفته مىشود ، بر سر حدود مشتركى با يك‌ديگر ملاقات مىكنند . مقصود از حدّ مشترك ، مرز ميان دو جزء كميت است ؛ به گونه‌اى كه نسبتش به هر دو جزء ، يك‌سان مىباشد ، هم متعلق به اين جزء است و هم متعلق به آن جزء ؛ به تعبير مؤلف قدس سره حدّ مشترك چيزى است كه مىتوان آن را آغاز هر دو جزء و يا پايان هر دو جزء به شمار آورد ؛ يعنى چنين نيست كه فقط متعلق به يك جزء باشد ، بلكه به هر دو جزء تعلق دارد و خلاصه نسبتش به هر دو جزء يك‌سان مىباشد .\r\nمثلًا اگر پاره خط يك مترى را با نقطه‌اى كه در وسط آن در نظر مىگيريم ، دو قسمت كنيم ، آن نقطه مرز مشترك و حدّ مشترك ميان دو جزء به دست آمده مىباشد و مىتوان آن را آغاز و يا پايان هر دو جزء در نظر گرفت . حدّ مشترك ميان دو سطح ، خط است و حدّ مشترك ميان دو جسم تعليمى ، سطح . هم‌چنين حدّ مشترك ميان دو جزء از زمان ، « آن » ، ناميده مىشود .\r\nسرّ اين‌كه حدّ مشترك ، متعلق به هر دو جزء كميت متصل است ، آن است كه حدّ مشترك اجزاى يك كميت ، در حقيقت جزء آنها نمىباشد ، بلكه نهايت و پايان آنهاست ؛ مثلًا نقطه ، قسمتى از خط و جزء خط نيست ، بلكه پايان خط است ؛ هم‌چنين خط ، جزء سطح و قسمتى از سطح نيست ، همان‌گونه كه سطح نسبت به جسم تعليمى و « آن » نسبت به زمان اين‌گونه مىباشد .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nكمّ منفصل :\r\nكمّ منفصل بر خلاف كمّ متصل است ؛ يعنى نمىتوان براى اجزاى آن چنين حدّ مشتركى در نظر گرفت ؛ مثلًا اگر عدد پنج را به سه و دو تقسيم كنيم ، سومى جزء قسمت اول است و ديگر جزء قسمت دوم نيست . اگر جزء قسمت دوم هم باشد ، تعداد واحدهاى اين دو قسمت چهار تا خواهد بود ، نه پنج تا و اگر واحدى از خارج به آن ضميمه شود ، كه متعلق به هر دو باشد ، در اين صورت تعداد واحدهاى اين دو قسمت شش تا خواهد بود ، نه پنج تا . خلاصه چيزى كه نسبتش به هر دو جزء ، يك‌سان باشد و بتوان آن را به هر دو جزء متعلق دانست ، در كمّ منفصل وجود ندارد .\r\nكمّ منفصل همان عدد است . عدد از تكرر چند واحد تشكيل مىشود . هر عددى در واقع مجموعه‌اى از چند واحد است . اما « واحد » خودش عدد نيست ، زيرا واحد ، از آن جهت كه واحد است ، قابل انقسام نمىباشد و از آن جهت كه قابل انقسام است ، ديگر واحد نيست ، بلكه دو تا 12 و يا چهار تا 14 است . بنابراين ، از نظر فلسفى ، عدد از « دو » شروع مىشود و « يك » ، بيرون از سلسلهء اعداد مىباشد .\r\nاز نظر فلسفى هر يك از اعداد ، نوع خاصى از كميت منفصل به شمار مىروند ، زيرا هر عددى داراى احكام ويژهءخود مىباشد ؛ مثلًا ده يك نوع عدد است و افراد مختلفى دارد ، مانند ده كتاب ، ده سيب ، ده قلم و مانند آن . عدد بيست نيز نوع ديگرى است و هم‌چنين هر عدد ديگرى . عدد ده احكامى دارد كه اختصاص به خودش دارد ، مانند اين‌كه قابل انقسام به دو پنج است ؛ اگر ده بار تكرار شود ، عدد صد را به وجود مىآورد و اگر صد بار تكرار شود ، عدد هزار را تشكيل مىدهد و هزاران هزار حكم اين‌چنينى كه فقط و فقط از آنِ عدد ده است ، بر آن مترتب مىشود .\r\n\r\nاقسام كمّ متصل\r\nو الأولُ ؛ أعنى المتصلَ ، ينقسمُ الى : قارٍ ، وغيرِ قارٍ . والقارُّ : ما لأَجزائِهِ المفروضةِ اجتماعٌ فى الوجودِ ؛ كالخطِّ مثلًا ، وغيرُ القارِّ بخلافِهِ ، وهو الزمانُ ؛ فإِنَّ كلَّ جزءٍ منهُ\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمفروضٍ لا يوجدُ إلا وقدْ انصرمَ السابقُ عليهِ ولمَّا يوجدِ الجزءُ اللاحقُ . والمتصلُ القارُّ على ثلاثةِ أقسامٍ : جسمٌ تعليمىٌّ ، وهو الكمِّيَّةُ الساريةُ فى الجهاتِ الثلاثِ منَ الجسمِ الطبيعىِّ المنقسمةُ فيها ؛ وسطحٌ ، وهو نهايةُ الجسمِ التعليمىِّ المنقسمةُ فى جهتينِ ؛ وخطٌّ ، و هو نهايةُ السطحِ المنقسمةُ فى جهةٍ واحدةٍ .\r\nترجمه\r\nقسم اول ، يعنى كمّ متصل به دو قسم قارّ و غير قارّ منقسم مىشود . قارّ آن است كه اجزاى مفروضش با هم موجود باشند ، مانند خط . و غير قارّ ، به عكس ، اجزائش با هم موجود نمىشوند . كمّ غير قارّ همان زمان است كه هر جزء مفروضش ، وقتى تحقق مىيابد كه جزء قبلى سپرى شده و جزء بعدى هنوز به وجود نيامده باشد .\r\nكمّ متصل قارّ بر سه قسم است :\r\n\r\n1 - جسم تعليمى :\r\nمقدارى است كه در جهات سه‌گانهء جسم طبيعى ( طول ، عرض و عمق ) سريان داشته و در هر سه جهت قابل انقسام مىباشد .\r\n\r\n2 - سطح :\r\nپايان جسم تعليمى است و در دو جهت قابل انقسام مىباشد .\r\n\r\n3 - خط :\r\nپايان سطح است و فقط در يك جهت منقسم مىگردد .\r\nشرح و تفسير\r\nكمّ متصل بر دو قسم است : كمّ متصل قارّالذات و كمّ متصل غير قارّالذات . كمّ متصل قارّالذات آن كميتى است كه اجزايش با يك‌ديگر تحقق مىيابند ؛ يعنى در يك زمان و به يك‌باره موجود مىشوند ، نه آن‌كه تدريجاً و در طول يك‌ديگر تحقق يابند ؛ مانند خط ، سطح و جسم تعليمى .\r\nاما كمّ متصل غير قارّالذات ، كميتى است كه اجزايش در وجود با هم جمع نمىشوند و قرار و ثبات ندارد ، بلكه عين سيلان و گذر است . كمّ متصل غير قارّالذات ،\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nهمان زمان است و زمان - چنان‌كه خواهد آمد - « 1 » مقدار حركت است و همانند معروض خود ( حركت ) وجودى سيال و گذرا دارد ؛ به گونه‌اى كه تحقق هر جزئش همراه با نابود شدن جزء پيشين آن مىباشد . نسبت زمان به حركت ، نسبت يك امر معين به امرى مبهم است . حركت ، امرى ممتد است ، كه مقدار و اندازهء امتدادش را زمان تعيين مىكند .\r\n\r\nاقسام كمّ متصل قارّالذات\r\nكمّ متصل قارّالذات به نوبهء خود بر سه قسم مىباشد :\r\n\r\n1 - جسم تعليمى :\r\nجسم تعليمى در برابر جسم طبيعى است . جسم طبيعى همان جوهر ممتد در جهات سه‌گانه است ، كه يكى از اقسام جوهر است و پيش از اين دربارهء آن بحث كرديم . جسم تعليمى حجمى است كه جسم طبيعى را احاطه مىكند و مقدار امتداد آن در جهات سه‌گانه را معين مىسازد . بنابراين ، جسم طبيعى يك امتداد جوهرى است ، ولى جسم تعليمى يك امتداد عرضى است . جسم طبيعى موضوع علوم طبيعى است ، اما جسم تعليمى موضوع هندسه است . جسم طبيعى يك امتداد مبهم است ، اما جسم تعليمى مقدار و اندازهء امتداد جسم طبيعى است و نسبتش به جسم طبيعى ، مانند نسبت زمان به حركت است ، يعنى نسبت يك امر معين به يك امر مبهم .\r\nاز آن‌چه گفتيم دانسته مىشود كه جسم تعليمى در سه جهت : طول ، عرض و عمق امتداد دارد و چون امتداد ملازم با قابليت انقسام است ، جسم تعليمى در سه جهت طول ، عرض و عمق قابل انقسام مىباشد .\r\n\r\n2 - سطح :\r\nسطح در واقع پايان جسم تعليمى و نهايت آن است و چنان‌كه پيش از اين گفتيم ، اگر براى يك جسم تعليمى دو قسمت فرض شود ، حدّ مشترك و مرز ميان آن دو جزء ، سطح خواهد بود . سطح كميتى است متصل و قارّالذات كه در دو جهت\r\n\r\n\r\n","description":"","footnote":"\r\n( 1 ) . ر . ك : فصل سيزدهم از بخش دهم\r\n","page_name":" 214 ","page_number":214},
  {"content":"\r\n\r\nامتداد دارد و در دو جهت قابل انقسام مىباشد .\r\n\r\n3 - خط :\r\nخط نهايت و پايان سطح است و مرز ميان دو سطح به هم پيوسته را تشكيل مىدهد . خط كميتى است متصل و قارّالذات كه تنها در يك جهت امتداد دارد و فقط در همان يك جهت قابل انقسام مىباشد .\r\n\r\nقول به « خلأ » و ترديد در وجود كمّ متصل قارّ\r\nوللقائلينَ بالخلاءِ - بمعنى الفضاءِ الخالى من كلِّ موجودٍ شاغلٍ يملؤُهُ - شكٌ فى الكمِّ المتصلِ القارِّ ؛ لكنَّ الشأْنَ فى اثباتِ الخلأِ بهذا المعنى .\r\nترجمه\r\nكسانى كه اعتقاد به خلأ - به معناى فضايى كه هيچ موجودى آن را اشغال و پر نكرده است - دارند ، در تحقق كمّ متصلِ قارّ دچار شك و ترديد شده‌اند . ولى تمام سخن در اثبات خلأ به اين معنا است .\r\nشرح و تفسير\r\nيكى از بحث‌هايى كه در بخش طبيعيات كتاب‌هاى فلسفى مطرح بوده و به كتاب‌هاى كلامى نيز راه يافته است ، بحث دربارهء امكان وجود « خلأ » و عدم امكان آن مىباشد . مقصود از خلأ ، مكان و فضايى است كه از هر جوهرى خالى مىباشد .\r\nمؤلف قدس سره وجود خلأ را محال مىداند و مىگويد :\r\nخلأ محال است ، زيرا لازمه‌اش آن است كه بُعدْ بدون موضوعى كه قائم به آن باشد ، تحقق يابد ، [ در حالى كه بُعدْ كميت است و نياز به موضوعى دارد كه بر آن عارض شود و قائم به آن باشد . 
  ] « 1 »\r\n\r\n\r\n","description":"","footnote":"\r\n( 1 ) . نهاية الحكمة ، فصل نهم از مرحلهء ششم\r\n","page_name":" 215 ","page_number":215},
  {"content":"\r\n\r\nاثبات يا نفى وجود خلأ و بررسى ادلهء هر يك از طرفين نزاع از موضوع بحث كنونى بيرون است و مؤلف تنها اين نكته را متذكر مىشود كه در صورت قول به امكان وجود خلأ در خارج ، وجود كمّ متصل قارّ مورد شك و ترديد واقع مىشود .\r\nتوضيح اين‌كه : اگر وجود خلأ در خارج ممكن باشد ، امكان دارد ميان آن‌چه ما آن را متصل و يك‌پارچه مىپنداريم ، خلأ وجود داشته باشد و وجود خلأ در ميان اجسام ، اتصال و يك‌پارچگى آنها را مخدوش مىسازد ؛ در نتيجه نمىتوان آن اجسام را معروض يك كميت متصل به نام جسم تعليمى دانست و اگر جسم تعليمى تحقق نداشته باشد ، سطح نيز وجود نخواهد داشت و اگر سطح وجود نداشته باشد ، خط نيز نمىتواند تحقق يابد . چه ، سطح همان نهايت جسم تعليمى و خط همان نهايت سطح است .\r\nخلاصه آن‌كه : وجود خارجىِ كمّ متصل ، منوط به وجود يك امتداد پيوستهء جوهرى در خارج است و اگر وجود خلأ در خارج ممكن باشد ، وجود چنين امتداد جوهريى مشكوك خواهد بود و مشكوك بودن آن ، موجب ترديد در وجود كمّ متصل مىگردد .\r\n\r\nويژگىهاى كمّ\r\nتتمةٌ : يختصُ الكمُّ بخواصَّ : الأولى : أَنَّهُ لا تضادَّ بينَ شىءٍ من أنواعِهِ ، لعدمِ اشتراكِها فى الموضوعِ ، والإشتراكُ فى الموضوعِ من شرطِ التضادِّ .\r\nالثانيةُ : قبولُ القسمةِ الوهميَّةِ بالفعلِ ، كما تقدَّمَ .\r\nالثالثةُ : وجودُ ما يعُدُّهُ ، أى يُفنِيهِ بإسقاطِهِ منهُ مرَّةً بَعْدَ مرَّةٍ ؛ فالكمُّ المنفصلُ وهو العددُ مبدَؤُهُ الواحدُ ، وهو عادٌّ لجميعِ أنواعِهِ ، مَعَ أنَّ بعضَ أنواعِهِ عادٌّ لبعضٍ ؛ كالإثنينِ للأربعةِ ، والثلاثةِ للتسعةِ ؛ والكمُّ المتصلُ منقسمٌ ذو أجزاءٍ ، فالجزءُ منهُ يعدُّ الكلَّ .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nالرابعةُ : المساواةُ واللامساواةُ ، وهما خاصَّتانِ للكمِّ ، وتعرضانِ غيرَهُ بعروضِهِ .\r\nالخامسةُ : النهايةُ واللانهايةُ ، وهما كسابقتيهِما .\r\nترجمه\r\nكميت داراى ويژگىهايى به شرح زير است :\r\n1 - بين هيچ يك از انواع آن تضاد برقرار نيست ، زيرا هيچ كدامشان موضوع مشترك ندارند ، حال آن‌كه براى تحقق تضاد ، اشتراك در موضوع ضرورى است .\r\n2 - ذاتاً قابل تقسيم وهمى است - چنان‌كه گذشت - .\r\n3 - داراى چيزى است كه شماره‌گر آن مىباشد ؛ يعنى چيزى كه با حذف مكررش از كمّ ، آن را نابود مىكند . [ به عبارت ديگر ، كمّ قابل قسمت بر آن مىباشد 
  ] . به اين صورت كه « يك » به عنوان مبدأ كمّ متصل يعنى عدد ، همهء انواع آن را شماره مىكند ؛ علاوه بر آن برخى از اعداد ، شماره‌گر برخى ديگرند ؛ مانند عدد دو كه شماره‌گر « چهار » و عدد سه كه شماره‌گر « نه » مىباشند . كمّ متصل نيز قابل انقسام است ، زيرا اجزاى مفروضى دارد كه كلّ را شماره مىكند .\r\n4 - تساوى و عدم تساوى از ويژگىهاى كم‌ّاند و اتصاف ساير امور به آنها به واسطهء كمّ مىباشد .\r\n5 - تناهى ( امتداد محدود ) و عدم تناهى ( امتداد نامحدود ) نيز از ويژگىهاى كم‌ّاند و اين دو مانند تساوى مىباشند .\r\nشرح و تفسير\r\nدر اين قسمت به برخى از ويژگىها و خواص كميت اشاره مىشود . كميت به وسيلهء هر يك از اين خواص - به استثناى ويژگى نخست - تعريف شده است ؛ مثلًا برخى گفته‌اند : كميت عرضى است كه عادّ و شمارنده دارد و برخى گفته‌اند : عرضى\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاست كه ذاتاً مساوات و عدم مساوات را قبول مىكند و به همين ترتيب ويژگىهاى كميت از اين قرار است :\r\n\r\n1 - در كميت تضاد راه ندارد ،\r\nزيرا يكى از شرايط برقرارى تضاد ميان دو شىء آن است كه آن دو امر ، موضوع و معروض مشترك داشته باشند . يعنى چيزى وجود داشته باشد كه بتواند هر كدام از ضدين را قبول كند و بدان متصف گردد ؛ مانند سفيدى و سياهى ، كه هر دو بر جسم عارض مىشوند و شجاعت و جبن كه هر دو بر نفس عارض مىشوند . اما در مورد انواع گوناگون كميت اين حكم صادق نيست ؛ يعنى نمىتوان گفت حجم ، ضد سطح و سطح ، ضد خط است ، زيرا هر يك از اينها موضوع خاص خود را دارند . موضوع و معروض جسم تعليمى ، جسم طبيعى است و موضوع سطح ، جسم تعليمى است ، زيرا سطح نهايت جسم تعليمى مىباشد و موضوع خط ، سطح است .\r\nهم‌چنين موضوع و معروض زمان ، حركت است ، زيرا زمان ، مقدار و اندازهء حركت است و انواع حركت از نظر موضوعْ مباين با يك‌ديگرند . يكى حركت جوهرى است ، ديگرى حركت كيفى و سومى حركت كمّى و به همين ترتيب .\r\nدر مورد كمّ منفصل ، يعنى عدد ، نيز همين مطلب صادق است ؛ مثلًا موضوع عدد دو ، مجموعهء متشكل از دو واحد است و موضوع عدد سه مجموعهء متشكل از سه واحد است . اين دو عدد تنها بر موضوع خود عارض مىشوند و هرگز جاى خود را به ديگرى نمىدهند و بر جاى ديگرى نمىنشينند ، مگر آن‌كه موضوع تغيير كند .\r\n\r\n2 - قسمت‌پذيرى وهمى :\r\nاين ويژگى همان است كه در تعريف كميّت اخذ شده است ؛ - چنان‌كه يادآور شديم - اين ويژگى بنابر آن‌چه در نهايةالحكمة آمده است ، اختصاص به كمّ متصل دارد ، چرا كه كمّ منفصل اجزايش بالفعل موجود است و بالفعل منقسم مىباشد و در جايى كه اجزاى بالفعل موجودند ، ديگر قبول انقسام\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبىمعنا خواهد بود . « 1 »\r\n\r\n3 - كميتْ عادّ و شمارنده دارد :\r\nهر كميتى داراى عادّ و شمارنده است ؛ يعنى مشتمل بر چيزى است كه اگر دو يا چند بار از آن كاسته شود ، آن را تمام مىكند و نابود مىسازد . در عدد چنين عادّى بالفعل موجود است . هر عددى مشتمل بر « واحد » است و واحد ، شمارندهء همهء اعداد مىباشد . به ديگر سخن : هر عددى به چند واحد تقسيم مىشود . البته هر عددى ممكن است شمارنده‌هاى ديگرى نيز داشته باشد ، مانند عدد ده ، كه عدد دو و عدد پنج شمارندهء آن است .\r\nكمّ متصل ، بالقوه مشتمل بر چنين شمارنده‌اى است . هر كميت متصلى را مىتوان نصف ، ثلث و ربع كرد ؛ در اين صورت ، نصفش ، ثلثش و يا ربعش عادّ آن مىباشد . هر كميت متصلى مىتواند بىنهايت ( به معناى لا يقف ) عادّ و شمارنده داشته باشد .\r\n\r\n4 - مساوات و عدم مساوات :\r\nاز جمله ويژگىهاى كميت آن است كه ذاتاً متصف به دو وصفِ مساوات و عدم مساوات مىگردد . هر گاه دو كميت را با هم مقايسه كنيم ، آن دو كميت يا مساوى و برابر با هم‌اند ، يعنى اندازه و مقدارشان يكى است ، يا آن‌كه مساوى يك‌ديگر نيستند ؛ يعنى اندازه و مقدارشان يكى نيست . اگر امور ديگر متصف به اين دو وصف شود ، به واسطهء كميت مىباشد ؛ مثلًا وقتى مىگوييم : اين جسم مساوى آن جسم است ، مقصود آن است كه حجمشان مساوى هم است و يا طولشان يكى است و مانند آن .\r\nمساوات در واقع به معناى اتحاد دو كميت است ؛ لذا بر كسانى كه در تعريف كميت گفته‌اند : « عرضى است كه ذاتاً قابل مساوات و عدم مساوات مىباشد » ، اشكال شده كه اين تعريف ، دورى است .\r\n\r\n\r\n","description":"","footnote":"\r\n( 1 ) . استاد مصباح در پاسخ به اين اشكال مىگويد : « يمكن ان يدفع الاشكال بان المراد بالقبول اعم من الاتصاف بالفعل و بالقوه . مضافاً إلى ان العدد بما انه موجود امر وجدانىٌّ قابل للقسمة الى الآحاد او الى اعداد اخرى ؛ والكثرة بالفعل صفة للمعدود » . ر . ك : تعليقة على نهاية الحكمة ، شمارهء 155 . )\r\n","page_name":" 219 ","page_number":219},
  {"content":"\r\n\r\n\r\n5 - تناهى و عدم تناهى :\r\nمقصود از تناهى ، امتداد محدود و مقصود از عدم تناهى امتداد نامحدود است و از همين‌جا دانسته مىشود كه اين دو وصف اولًا و بالذات بر كميت ، كه همان امتداد و مقدار است ، عارض مىشود و امور ديگر به واسطهء كميت بدان متصف مىگردند ؛ مثلًاگفته مىشود : عالم ماده متناهى است ، يعنى حجم و جسم تعليمى آن متناهى است . يا حركت عمومى جهان متناهى است ، يعنى زمان آن متناهى است .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nالفصل العاشرفى الكيفِ\r\nوهوَ « عرضٌ لا يقبلُ القسمةَ ولا النسبةَ لذاتِهِ » . وقد قسَّمُوهُ بالقسمةِ الأَوَّليَّةِ إلى أربعةِ أقسامٍ : أحدُها : الكيفيّاتُ النفسانيَّةُ ؛ كالعلمِ ، والارادةِ ، والجُبْنِ ، والشجاعَةِ ، واليأسِ ، والرَّجاءِ .\r\nو ثانيها : الكيفيّاتُ المختصَّةُ بالكميّاتِ ؛ كالإستقامةِ ، والإنحناءِ ، والشكلِ ، مما يختصُّ بالكمِّ المتصلِ ؛ وكالزَّوجيَّةِ والفرديَّةِ فى الأعدادِ ، مما يختصُّ بالكمِّ المنفصلِ .\r\nوثالثُها : الكيفياتُ الاستعداديَّةُ ؛ وتسمى أيضاً القوَّةَ واللاقوَّةَ ، كالإستعدادِ الشَّديدِ نحوَ الإنفعالِ ، كاللين ؛ والإستعدادِ الشديدِ نحوَ اللاانفعالِ ، كالصَّلابةِ . وينبغي أن يُعدَّ منها مطلقُ الإستعدادِ للقائمِ بالمادَّةِ . ونسبةُ الإستعدادِ إلى القوَّةِ الجوهريَّةِ التي هى المادَّةُ ، نسبةُ الجسمِ التعليمىِّ ، الذى هو فعليةُ الامتدادِ فى الجهاتِ الثلاثِ ، إلى الجسمِ الطبيعىِّ ، الذى فيهِ امكانُهُ .\r\nورابعُها : الكيفيّاتُ المحسوسةُ بالحواسِّ الخمسِ الظاهرةِ ، وهى إن كانتْ سريعةَ الزوالِ ، كحمرةِ الخَجِلِ وصُفرَةِ الوَجِلِ ، سُمِّيَتْ « انفعاليّاتٍ » ؛ وإن كانتْ راسخةً ، كصُفرَةِ الذهبِ وحلاوَةِ العسلِ ، سُمِّيَتْ « انفعاليّاتٍ » .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nترجمه\r\nكيف عرضى است كه ذاتاً نه قسمت‌پذير است و نه نسبت‌پذير و آن را در دسته‌بندى نخستين به چهار گروه تقسيم كرده‌اند :\r\n1 - كيفيات نفسانى [ كه همان كيفيات عارض بر نفس مىباشند 
  ] مانند : علم ، اراده ، ترس ، شجاعت ، يأس و اميد .\r\n2 - كيفيات ويژهء كميات مانند : استقامت ، انحنا و شكل ، كه ويژهء كمّ متصلند ؛ همين‌طور زوج بودن و فرد بودن ، كه از كيفيات مختص به كمّ منفصلند .\r\n3 - كيفيات استعدادى كه به آن قوه [ / مقاومت در برابر عامل مؤثر 
  ] ولا قوه [ / عدم مقاومت 
  ] نيز گفته مىشود ؛ مانند آمادگى زياد براى اثرپذيرى - مثل نرم بودن - و آمادگى زياد براى اثر ناپذيرى ، مثل سخت بودن . و به جاست هر نوع استعدادِ قائم به ماده از اين قسم به شمار آيد . استعداد قائم به ماده در مقايسه با قوهء جوهرى ( يعنى ماده ) ، نظير جسم تعليمى ( كه تحقق بالفعل امتداد در جهات سه‌گانه است ) در مقايسه با جسم طبيعى ( كه امكان اين امتداد در آن است ) مىباشد .\r\n4 - كيفياتى كه توسط حواس ظاهرى پنج‌گانه درك مىشوند ، كه خود بر دو قسم مىباشند : الف - كيفياتى كه زود بر طرف مىشوند ؛ مانند سرخى چهرهء شخص شرم‌سار و زردى چهرهء انسان بيم‌ناك ، كه انفعالات ناميده مىشود . ب - كيفياتى كه ثابتند ؛ مانند زردى طلا و شيرينى عسل ، كه انفعاليّات ناميده مىشود .\r\nشرح و تفسير\r\n\r\nتعريف كيفيت ( چگونگى )\r\nهر انسانى يك سلسله حالات مختلف روانى را در درون خويش با علم حضورى مىيابد ؛ مانند شادى و اندوه ، ترس و اميد ، لذت و درد و . . . . هم‌چنين با حواس ظاهرى\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nخودش صفاتى را از اجسام درك مىكند كه غالباً تغيير پذيرند ؛ مانند رنگ‌ها ، مزه‌ها ، بوها ، صداها و . . . .\r\nفلاسفه همهء اين حالات و صفات روانى و جسمانى را در يك مفهوم كلى مندرج ساخته و آن را « كيفيت » ( / چگونگى ) ناميده و آن را جنسى براى همهء آنها دانسته‌اند .\r\nدر تعريف كيفيت آورده‌اند : « عرضى است كه ذاتاً نه قسمت‌پذير است و نه نسبت‌پذير » . « 1 » با قيد « عرض » ، واجب‌الوجود تعالى و جوهر از تعريف بيرون مىروند و با قيد « عدم پذيرش قسمت » ، كميت و با قيد « عدم پذيرش نسبت » ، مقولات هفت‌گانهء نسبى از تعريف خارج مىشوند . با قيد « ذاتاً » هم چيزهايى كه قسمت و نسبت ، بالعرض و يا بالتبع بر آنها عارض مىگردد ، در تعريف داخل مىشوند .\r\nچنان‌كه ملاحظه مىشود در تعريف فوق ، كيفيت با دو قيد عدمى تعريف شده است و ماحصلش آن است كه كيفيت عرضى است كه كميت و نيز هيچ يك از اعراض نسبى نباشد . دليل اين‌كه فلاسفه كيفيت را اين‌گونه تعريف كرده‌اند ، آن است كه آنها به ويژگى لازمِ اين مقوله ، كه همهء انواع و اقسام آن را در برگيرد ، دست نيافته‌اند ، مگر عنوانى كه از عرض بودن و مغايرت با كمّ و اعراض نسبى تركيب مىشود .\r\n\r\n1 - كيفيات نفسانى\r\nكيفيت نفسانى عرضى است مجرد كه تنها بر جواهر نفسانى عارض مىشود .\r\nشيخ‌الرئيس در تعريف كيفيت نفسانى مىگويد : « كيفيتى است كه به اجسام تعلق نمىگيرد » . فلاسفه امورى مانند علم ، اراده ، ترس ، شجاعت ، يأس ، اميد ، لذت ، درد ، شوق ، نفرت ، محبت و عداوت را از جملهء كيفيات نفسانى دانسته‌اند .\r\n\r\n\r\n","description":"","footnote":"\r\n( 1 ) . مقصود از نسبت‌پذير نبودن كيفيت آن است كه اين عرض مشتمل بر معناى نسبت نيست ، بر خلاف اعراض‌هفت‌گانهء نسبى\r\n","page_name":" 223 ","page_number":223},
  {"content":"\r\n\r\nكيفيت نفسانى به‌طور كلى بر دو قسم است : حال و ملكه ؛ به اين صورت كه اگر كيف نفسانى در نفس ، راسخ و پايدار نباشد ، حال ناميده مىشود و اگر در نفس رسوخ و ثبوت داشته باشد ، ملكه خوانده مىشود .\r\n\r\n2 - كيفيات مخصوص به كميات\r\nكيفيات مختص به كميات ، آن دسته از كيفيات‌اند كه به واسطهء كميت بر جسم عارض مىشوند . يعنى ابتدا كميت به آنها متصف مىشود و آن‌گاه جسم به خاطر كميتش به آنها متصف مىگردد .\r\nاين دسته از كيفيات به حكم استقرا بر سه قسم‌اند :\r\nالف - شكل و زاويه . مقصود از شكل ، هيئتى است كه از احاطهء كامل يك حدّ - مانند دايره - يا چند حدّ - مانند مثلث و مربع - بر كميت ، براى آن كميت به وجود مىآيد و زاويه عبارت است از هيئتى كه از احاطهء ناقص دو يا چند حدّ كه در يك نقطه با هم تلاقى مىكنند ، پديد مىآيد . بنابراين ، كيفيت عارض بر مجموع جسمِ متناهى ، شكل است و اگر جزئى از آن لحاظ شود ، زاويه خواهد بود .\r\nب - كيفيتى كه بر كميت متصل قارّ عارض مىگردد ، اما نه شكل است و نه زاويه ؛ مانند : منحنى بودن و مستقيم بودن كه بر خط و سطح عارض مىشود .\r\nج - كيفياتى كه بر عدد عارض مىشوند ؛ مانند زوج بودن و فرد بودن .\r\n\r\n3 - كيفيات استعدادى\r\nنام ديگر كيفيات استعدادى « قوه و لاقوه » است . قوه در اين‌جا اصطلاح خاصى است و به معناى « مقاومت در برابر فشار خارجى » مىباشد . معناى جامع كيفيت استعدادى كه قوه و لاقوه هر دو را در برمىگيرد ، عبارت است از : « استعداد شديد جسمانى به سوى يك امر بيرون از ذات . » و اين خود بر دو قسم است :\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nالف - استعداد شديد به سوى انفعال و پذيرش ، مانند حالت لين و نرمى موم ؛ هم‌چنين حالت آمادگى زياد بدن براى پذيرش بيمارى ( ممراضيت ) و اين همان « لاقوه » است .\r\nب - استعداد شديد به سوى عدم انفعال و پذيرش ، مانند صلابت و سختىِ آهن و آمادگى زياد بدن براى صحت و عدم قبول بيمارى ( مصحاحيت ) .\r\nطبق تعريف ارائه شده ، كيفيت استعدادى ، نوعى استعداد ويژه است ، يعنى استعداد شديد جسمانى به سوى يك امر بيرون از ذات . اما مؤلف قدس سره ترجيح مىدهد مفهوم وسيع‌ترى براى كيفيت استعدادى در نظر گرفته شود ، تا مطلق استعداد قائم به ماده را در برگيرد . بنابراين ، هرگونه آمادگى جسم براى پذيرش يك اثر و يا تبديل شدن به چيز ديگرى ، كيفيت استعدادى خواهد بود .\r\n\r\nنسبت كيف استعدادى به هيولاى اولى\r\nبايد دانست كه نسبت استعداد - كه نوعى كيفيت است - به ماده و هيولاى اولى - كه يك نوع جوهر است - از قبيل نسبت معيّن به مبهم مىباشد . يعنى هيولاى اولى مطلق قوه است ، اما قوهء چه چيز ؟ و استعداد براى پذيرش كدام حالت ؟ اين در خود آن اخذ نشده است و هيولى نسبت به آن لابشرط مىباشد . كيفيت استعدادى در واقع حالت خاصى است كه بر هيولاى اولى عارض مىگردد و قوهء آن را متعين مىسازد ؛ يعنى مطلق آمادگى را ، به صورت آمادگى براى پذيرش شىء يا اشياى خاصى در مىآورد .\r\nاين در واقع نظير رابطهء جسم تعليمى با جسم طبيعى است ؛ جسم طبيعى نوعى جوهر است ، كه ذاتاً در سه جهت ممتد مىباشد ، اما اين امتداد ، مبهم و نامعين است .\r\nدر خود ماهيت و ذات جسم ، اين امر اخذ نشده است كه چه اندازه و چه مقدار امتداد داشته باشد . جسم تعليمى ، كه يك نوع كميّت است ، بر جسم طبيعى عارض مىشود و امتداد مبهم آن را مشخص و معين مىسازد و به آن ، اندازه و مقدار خاص مىدهد .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nاين مطلبى است كه مؤلف قدس سره در موارد متعدد متعرض مىشود ؛ يعنى اين‌كه نسبت جسم تعليمى به جسم طبيعى ، نسبت معيّن به مبهم است . « 1 »\r\nاما در اين قسمت نسبت ميان آن دو را نسبت فعليت به امكان معرفى مىكند . يعنى جسم تعليمى بالفعل ممتد است ، اما جسم طبيعى بالقوه ممتد مىباشد . اين مطلب درست نيست ، زيرا جسم ، همان جوهر ممتد در جهات سه‌گانه است و اين امتداد در جسم فعليت دارد . چراكه جسم ، مركب از ماده و صورت جسميه است و صورت جسميه همان چيزى است كه فعليت امتداد در سه جهت را به ماده عطا مىكند .\r\n\r\n4 - كيفيات محسوس\r\nمقصود از كيفيات محسوس ، كيفيات مادىاى است كه به‌وسيلهء حواس ظاهرى و اندام‌هاى حسى درك مىشوند . كيفيات محسوس به نوبهء خود بر پنج قسم است :\r\nالف - مبصرات يا ديدنىها ؛ مانند رنگ و نور .\r\nب - مسموعات يا شنيدنىها . مسموعات همان صوت‌ها هستند . در تعريف صوت آورده‌اند : « كيفيتى است كه در اثر قرع عنيف - يعنى كوبيدن با شدت و سختى - و يا قلع عنيف - يعنى كندن با شدت و سختى - كه موجب تموج هواى حامل صوت‌ها مىگردد ، به وجود مىآيد . »\r\nج - مذوقات يا چشيدنىها . چشيدنىها همان مزه‌هايى هستند كه توسط قوهء چشايى درك مىشوند . دانشمندان طبيعى مزه‌هاى بسيط را نه قسم دانسته‌اند و ديگر مزه‌ها را تركيبى از آنها به شمار آورده‌اند .\r\nد - مشمومات يا بوها . مشمومات انواع بوهايى هستند كه به وسيلهء شامه درك\r\n\r\n\r\n","description":"","footnote":"\r\n( 1 ) . مثلًا در فصل اول از بخش دهم مىگويد : أن الجسم التعليمى تعيّن الامتدادات الثلاث المبهمة فى الجسم الطبيعى . و نيز در فصل سيزدهم از همان مرحله مىگويد : « نظير الجسم التعليمى الذى به تعين الامتداد الجسم الطبيعى »\r\n","page_name":" 226 ","page_number":226},
  {"content":"\r\n\r\nمىشوند . ما اسامى خاصى براى بوهاى گوناگونى كه درك مىكنيم ، نداريم تا آنها را به وسيلهء آن اسامى معرفى كنيم . لذا بوهاى گوناگون را از راه اضافه به موضوعاتشان مىشناسانيم ؛ مثلًا مىگوييم : بوى مشك و بوى گل .\r\n\r\n5 - ملموسات يا كيفيات قابل لمس\r\nدانشمندان گفته‌اند : انواع كيفيات ملموس بسيط دوازده نوع‌اند ، كه از جملهء آنها حرارت ، برودت ، رطوبت و يبوست است .\r\nكيفيات ياد شده به‌طور كلى به دو دسته تقسيم مىشود : انفعالات و انفعاليات .\r\nانفعالات به آن دسته از كيفيات محسوس گفته مىشود كه با سرعت زايل مىشوند و به راحتى دست‌خوش تغيير و تبديل مىگردند ؛ مانند زردى رنگ رخسار كسى كه خجالت كشيده است و در برابر ، انفعاليات به آن دسته از كيفيات محسوس گفته مىشود كه از رسوخ و پايدارى بيشترى برخوردار مىباشند ؛ مانند زردى رنگ طلا .\r\n\r\nترديد دانشمندان تجربى در وجود خارجى كيفيات محسوس\r\nولِعلماءِ الطبيعةِ اليومَ تشكيكٌ فى : كونِ الكيفياتِ المحسوسةِ موجودةً فى الخارجِ ، على ما هى عليهِ فى الحسِّ ، مشروحٌ فى كتبِهِم .\r\nترجمه\r\nامروزه دانشمندان علوم طبيعى دربارهء وجود خارجى كيفيات محسوس ، به اين صورتى كه در حواس منعكس‌اند ، شك و ترديد دارند و در كتاب‌هاى مربوط ، شرح آن آمده است .\r\nشرح و تفسير\r\nدر گذشته كيفيات محسوس به عنوان اعراضى كه مستقل از ذهن مشاهده‌گر در\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nخارج وجود دارد و قائم به اشياى خارجى مىباشد ، تلقى مىشد ؛ يعنى گمان مىشد اشياى خارجى ، هر يك ، رنگ خاصى دارند و اين رنگ قائم به خود آنهاست ، خواه چشمى وجود داشته باشد كه اين رنگ‌ها را ببيند و يا وجود نداشته باشد . هم‌چنين بو ، مزه ، گرما و سرما و ساير كيفيات محسوس ، جملگى خواص قائم به اشياى خارجى انگاشته مىشد .\r\nاما از قرن هفدهم ميلادى به بعد ، اين انديشه مطرح شد كه چنين كيفياتى قائم به اشياى خارجى نيستند ، بلكه نفس ما در اثر يك سلسله فعل و انفعالات فيزيك و شيميايى و فيزيولوژيكى كه در بدن انجام مىگيرد ، مستعد درك اين امور در درون خويش مىشود . جهان بيرونى فاقد هرگونه رنگ ، بو ، مزه ، گرما و امورى مانند آن است و اگر موجود جان‌دارى در عالم نبود ، خبرى از اين امور نيز وجود نداشت . در خارج چيزى جز ماده و انرژى نيست و همهء اين كيفيات در اثر تأثر حواس ما از امواج خاصى كه به آن اصابت مىكند ، پديد مىآيد .\r\nاين انديشه را نخستين بار گاليله « 1 » مطرح كرد . او ميان دو دسته از خواص اجسام تفكيك كرد : يكى خواصى كه واقعاً در جهان وجود دارد و به تعبير او ذاتى جهان عينى است ، مانند جرم و سرعت و آنها را « كيفيات « 2 » اوليه » ناميد . اين كيفيات را اصيل و مستقل از مشاهده‌گر دانست . ديگرى خواصى كه صرفاً واكنش ذهنى حواس انسان در برابر جهان خارج است و آنها را « كيفيات ثانويه » نام نهاد . او مىگويد :\r\nمن نمىتوانم باور كنم كه در اشياى خارجى چيزى به جز اندازه ، شكل يا حركت وجود داشته باشد ، كه بتواند در ما احساس طعم ، يا صوت ، يا بو برانگيزد . و واقعاً\r\n\r\n\r\n","description":"","footnote":"\r\n( 1 ) . گاليله ( 1564 - 1642 ) رياضىدان ، منجم و فيزيك‌دان بزرگ ايتاليايى\r\n( 2 ) . مقصود از كيفيت ، چيزى غير از اصطلاح خاص فلسفى آن است ، كه در برابر كميت و ساير اعراض نسبى قرارمىگيرد\r\n","page_name":" 228 ","page_number":228},
  {"content":"\r\n\r\nمىتوانم حكم كنم كه اگر هيچ گوش يا زبان يا بينىاى در كار نباشد ، عدد ، شكل و حركت اشيا بر قرار خود باقى خواهد بود ، ولى طعم و صدا و بويى نخواهد داشت . . . .\r\nهم‌چنين به نظر من حرارت هم به كلى ذهنى است . « 1 »\r\n\r\n\r\n","description":"","footnote":"\r\n( 1 ) . ر . ك : ايان باربون ، علم و دين ، ترجمهء خرمشاهى ، ص 33\r\n","page_name":" 229 ","page_number":229},
  {"content":"\r\n\r\n\r\nالفصل الحادى عشرفى المقولاتِ النسبيةِ\r\nوهى : الأَينُ ، ومتى ، والوضعُ ، والجِدَةُ ، والإضافةُ ، والفعلُ ، والانفعالُ .\r\nأمّا الأينُ : فهو هيأةٌ حاصلةٌ من نسبةِ الشىءِ إلى المكانِ .\r\nترجمه\r\nمقولات نسبى عبارتند از : أين ( / كجايى ) ، متى ( / چه گاهى ) ، وضع ( / نهاد ) ، جده ( / داشت ) ، اضافه ، فعل ( / كنش ) و انفعال ( / پذيرش ) .\r\nأين هيئتى است كه به واسطهء انتساب شىء به مكان تحقق مىيابد .\r\nشرح و تفسير\r\n\r\nنسبت ، مقوله نيست\r\nدر اين فصل به‌طور خلاصه هفت مقولهء عرضى ، كه اعراض نسبى خوانده مىشوند ، مورد بررسى قرار مىگيرد . پيش از بررسى جداگانهء هر يك از اين مقولات ، بايد اين نكته را يادآور شد كه معناى « نسبى » بودن اين مقولات آن نيست كه خود نسبت شىء به مكان يا زمان و مانند آن ، مقوله‌اى تشكيل مىدهد ، بلكه مراد آن است\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nكه از اين نسبت‌ها هيئت‌هاى ويژه‌اى براى موضوع آنها پديد مىآيد و آن هيئت‌ها مقوله را تشكيل مىدهند و مفهوم ماهوى به شمار مىروند . بنابراين ، مقولات نسبى در حقيقت هيئت‌هايى هستند قائم به موضوعاتشان كه از نسبت‌هاى موجود در آن موضوعات پديد مىآيند .\r\nمؤلف قدس سره در نهاية الحكمة دو دليل بر اين مطلب كه خود نسبت ، مقوله نيست ، اقامه كرده است :\r\n\r\nدليل اول :\r\nنسبتْ يك رابط است و وجودش « فى غيره » بوده و هيچ استقلالى در هستى خود ندارد ، نه بر چيزىحمل مىشود و نه چيزى بر آن حمل مىگردد ؛ لذا ماهيت ندارد ، چرا كه ماهيت عبارت است از : « آن‌چه در پاسخ سؤال از چيستىِ شىء بر آن حمل مىگردد » . در حالى كه مقولات ماهيات جنسى هستند . بنابراين ، نسبت نه مقوله است و نه مندرج در يك مقوله مىباشد .\r\n\r\nدليل دوم :\r\nدر پاره‌اى از مقولات نسبى مانند مقولهء اضافه ، نسبت تكرار مىشود و دو يا چند نسبت تحقق مىيابد ؛ اگر نسبت ، خود مقوله و يا نوعى از مقوله باشد ، لازمه‌اش آن است كه در آن موارد ، ماهيت تكرار شده باشد و از مجموع چند ماهيت ، يك فرد از ماهيت به وجود آمده باشد و اين صحيح نيست .\r\n\r\nمقولهء أين\r\nأين يا كجايى عبارت است از هيئتى كه از نسبت جسم به مكان و بودنش در مكان ، براى آن جسم حاصل مىشود .\r\nبراى روشن شدن اين مقوله ، بايد مفهوم « مكان » توضيح داده شود . به‌طور كلى ، درك عمومى ، آن است كه هر جسمى مكانى و جايى دارد ؛ تا آن‌جا كه مكان به عنوان يكى از ويژگىهاى امور مادى معرفى مىشود . مكان چيزى است كه جسم مىتواند از آن منتقل شود ، به سوى آن روانه گردد و در آن قرار گيرد . مكان چيزى است كه وضع\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nدارد ؛ يعنى مىتوان با واژه‌هاى « اين‌جا » و « آن‌جا » بدان اشاره نمود . مكان چيزى است كه قابل اندازه‌گيرى بوده و داراى نصف ، ثلث و ربع مىباشد و سرانجام ، مكان به گونه‌اى است كه يك واحد از آن ، دو جسم را در زمان واحد در خود نمىگنجاند .\r\nدر عين مسلّم بودن ويژگىهاى ياد شده در مورد مكان ، فلاسفه اختلاف نظر فراوانى در بيان حقيقت آن دارند و تعريف‌هاى گوناگونى براى آن ارائه داده‌اند ، كه اكنون مجال پرداختن به آنها نيست . ظاهراً مناسبت‌ترين تعريف آن است كه : « مكان حقيقى هر شىء عبارت است از مقدارى از حجم جهان كه مساوى با حجم جسم منسوب به مكان باشد ، از آن جهت كه در آن گنجيده است . »\r\nگاهى « أين » به « أين اول و حقيقى » و « أين ثانى و غير حقيقى » تقسيم مىشود . أين اول عبارت است از بودن شىء در مكان خاص به آن شىء ، مكانى كه با بودن آن شىء در آن ، گنجايش چيز ديگرى را ندارد ؛ مانند بودن آب در كوزه . أين ثانى موردى است كه مكانى كه شىء به آن منسوب است ، فراخ‌تر از آن شىء است و گنجايش اشياى ديگر را نيز دارد ؛ مانند آن‌جا كه مىگوييم : حسن در اتاق است . اتاق مكان حقيقى حسن نيست و بودن در اتاق نيز أين حقيقىِ او نمىباشد . هم‌چنين است : بودن حسن در خانه و بودن او در شهر .\r\n\r\nمقولهء متى\r\nوأمّا متى : فهو هيأةٌ حاصلةٌ من نسبةِ الشىءِ إلى الزَّمانِ ؛ وكونِهِ فيهِ أعمُّ من كونِهِ فى نفسِ الزمانِ ، كالحركاتِ ؛ او فى طرفِهِ ، وهو الآن ، كالموجوداتِ الآنيةِ الوجودِ ، منَ الاتصالِ والانفصالِ والمماسَّةِ ونحوِها ؛ وأعمُ أيضاً من كونِهِ على وجهِ الانطباقِ ، كالحركةِ القطعيَّةِ ، او لا فى وجهِهِ ، كالحركةِ التوسُّطيَّةِ .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nترجمه\r\nمتى : هيئتى است كه در اثر انتساب شىء به زمان و بودنش در آن ، به وجود مىآيد ؛ خواه آن شىء در متن زمان واقع باشد ، مانند حركات و يا در حاشيهء زمان ( لحظه ) قرار گرفته باشد ؛ مانند موجوداتى كه وجودشان لحظه‌اى است ، چون پديدهء اتصال ، انفصال و مماس شدن دو چيز و نظائر آن و خواه به‌گونه‌اى باشد كه بر اجزاى زمان منطبق شود ، مانند حركت قطعى و يا اين‌گونه نباشد ، مانند حركت توسطى .\r\nشرح و تفسير\r\nمتى عبارت است از هيئتى كه براى شىء از نسبتش به زمان و بودنش در آن پديد مىآيد . در آينده درباره « زمان » به تفصيل گفت‌وگو خواهد شد « 1 » و در آن‌جا به اثبات خواهد رسيد كه هر حركتى ، از آن جهت كه يك وجود سيال ، ممتد و تدريجى دارد ، داراى مقدار غيرقارّى است كه مخصوص همان حركت است و با امتدادهاى غير قارّ ديگر حركات مغاير مىباشد .\r\nبنابراين ، هر حركت خاص و مشخصى ، زمان خاص و مشخصى دارد ، اما بعضى از اين زمان‌ها قابل انطباق بر بعض ديگراند . زمان عمومى و مستمرى كه همهء حركات را با مقايسه با آن ، اندازه‌گيرى مىكنيم ، همان زمان حركت زمين به دور خودش است .\r\nما اين زمان را مقياسى براى سنجش زمان‌ها و حركات گوناگون قرار داده‌ايم و در مقايسه با اين زمان ، تقدم و تأخر و كوتاهى و بلندى حركات و زمان‌ها معين مىگردد .\r\nبراى حوادث و رويدادها ، به لحاظ نسبتى كه به زمان دارند ، هيئت خاصى پديد مىآيد و اين هيئت همان مقولهء متى را تشكيل مىدهد .\r\n\r\n\r\n","description":"","footnote":"\r\n( 1 ) . ر . ك : فصل سيزدهم از بخش دهم\r\n","page_name":" 233 ","page_number":233},
  {"content":"\r\n\r\n\r\nمتاى حقيقى و متاى غير حقيقى\r\nنظير همان تقسيمى كه براى « أين » بيان شد ، در مورد « متى » نيز گفته مىشود . « متى » مخصوص يك حركت است و گنجايش حركت ديگرى را در كنار آن حركت ندارد و اين همان « متاى اول و حقيقى » است . و متاى ديگرى نيز هست كه علاوه بر آن حركت ، ظرفيت حركت ديگرى را نيز دارد ؛ مثل آن‌كه مىگوييم من در فلان ساعت اين جمله را گفتم ، يا در فلان روز گفتم ، يا در فلان ماه ، با آن‌كه گفتن آن جمله تنها يك دقيقه به طول انجاميده است .\r\n\r\nتقسيم متى به تبع تقسيم پديده‌هاى زمانى\r\n« متى » به تبع انقسام پديده‌هاى زمانى نيز به دو بخش تقسيم مىشود . برخى از پديده‌هاى زمانى وجودشان در متن زمان است ؛ مانند انتقال شىء از مكان « الف » به مكان « ب » ، كه تدريجاً و در طول زمان صورت مىگيرد و برخى از پديده‌ها وجودشان « آنى » و « لحظه‌اى » است و به طرف زمان منتسب مىباشند . مانند جدا شدن شىء از مكان « الف » و يا رسيدنش به مكان « ب » . جدا شدن و رسيدن ( / فصل و وصل ) از امور آنى و لحظه‌اى است و در واقع آغاز يا نهايت حركت‌اند ، لذا بر آغاز و نهايت زمان منطبق مىشوند . بنابراين ، برخى از پديده‌ها در متن زمان‌اند و برخى ديگر در طرف ، يعنى بدايت يا نهايت زمان مىباشند .\r\nامورى كه در متن زمان‌اند نيز خود بر دو قسم‌اند . به بيان ديگر دو اعتبار دارند ؛ در يك اعتبار كاملًا منطبق بر زمان‌اند و در اعتبار ديگر ، بودنشان در زمان به نحو انطباق نيست . توضيح اين‌كه حركت - چنان‌كه در آينده خواهد آمد - « 1 » دو معنا و يا دو اعتبار\r\n\r\n\r\n","description":"","footnote":"\r\n( 1 ) . ر . ك : فصل چهارم از بخش دهم\r\n","page_name":" 234 ","page_number":234},
  {"content":"\r\n\r\nدارد : يكى حركت به معناى توسط ، يعنى ميان مبدأ و منتها بودن است ، كه به آن حركت توسطيه گفته مىشود و ديگرى حركت به معناى قطع ، يعنى طى كردن و پيمودن فاصلهء ميان مبدأ و منتها است ، كه به آن حركت قطعيه گفته مىشود .\r\nحركت توسطى امتداد تدريجى ندارد ، لذا بر زمان منطبق نمىشود . بر خلاف حركت قطعى كه امرى تدريجى است و يك مصداق آن جز در طول زمان محقق نمىشود .\r\nحركت توسطى امرى بسيط و بىكشش است كه از اول تا آخر زمان باقى است ؛ هم در اول است ، هم در وسط وهم در آخر « 1 » و معناى اين‌كه باقى است ، آن است كه هر يك از آنات زمان را كه در نظر بگيريم ، او با تمام وجودش در آن « آن » هست . اما حركت قطعى امرى كشش‌دار است و تمام زمان را اشغال كرده است ؛ اولش اول زمان را و وسطش وسط زمان را و تمامش تمام زمان را . نه تمامش و نه جزئش از اول تا آخر باقى نيست و اصلًا مفهوم بقا دربارهء خودش يا اجزايش صدق نمىكند .\r\n\r\nمقولهء وضع\r\nو أمّا الوضعُ : فهو هيأةٌ حاصلةٌ من نسبةِ أجزاءِ الشىءِ بعضِها إلى بعضٍ ، والمجموعِ الى الخارجِ ؛ كالقيامِ الذى هو هيأةٌ حاصلةٌ للانسانِ من نسبةٍ خاصةٍ بينَ أعضائِهِ نفسِها ، وبينَها وبينَ الخارجِ ، من كونِ رأسِهِ إلى فوقٍ وقَدَمَيْهِ إلى تحتٍ .\r\nترجمه\r\nوضع : هيئتى است كه از نسبت اجزاى يك شىء به يك‌ديگر و نسبت مجموع آن اجزا به خارج پديد مىآيد ؛ مانند ايستاده بودن ، كه هيئت خاصى براى انسان است و از نسبت\r\n\r\n\r\n","description":"","footnote":"\r\n( 1 ) . از اين‌جا فرق ميان حركت توسطيه با پديده‌هايى چون فصل و وصل دانسته مىشود و آن اين‌كه حركت توسطىدر طول زمان حركت باقى است ، اما امورى چون فصل و وصل در لحظه تحقق مىيابند و تمام مىشوند\r\n","page_name":" 235 ","page_number":235},
  {"content":"\r\n\r\nخاصى كه بين خود اعضاى انسان با يك‌ديگر و نيز بين آنها با خارج برقرار است ، پديد مىآيد ؛ به اين صورت كه سرش بالا و پاهايش پايين قرار گرفته است .\r\nشرح و تفسير\r\nوضع يا نهاد عبارت است از هيئتى كه از نسبت اجزاى شىء به يك‌ديگر ، با در نظر گرفتن جهت آنها حاصل مىشود ؛ مثلًا ايستاده بودن ، يك وضع است ، زيرا حالتى است كه از قرار گرفتن اجزاى بدن روى يك‌ديگر ، به‌طورى كه سر در جهت بالا باشد ، حاصل مىگردد ؛ هم‌چنين دراز كشيده بودن يك وضع است ، زيرا حالتى است كه از قرار گرفتن اجزاى بدن در كنار يك‌ديگر به صورت افقى ، پديد مىآيد .\r\nاز آن‌چه آورديم ، دانسته مىشود كه در مقولهء وضع ، دو نسبت معتبر است : يكى نسبت اجزاى شىء به يك‌ديگر و ديگرى نسبت مجموع آن اجزا به خارج . پس اگر يكى از اين نسبت‌ها ثابت باشد و ديگرى تغيير كند ، وضع شىء تغيير خواهد كرد ؛ مانند كره‌اى كه به دور خودش مىچرخد . در اين مثال نسبت اجزاى كره به هم ثابت است ، اما نسبت مجموع آن اجزا به خارج مرتباً تغيير مىكند ؛ لذا حركت كرهء زمين به دور خودش را حركت وضعى ، يعنى حركت در مقولهء وضع مىنامند .\r\n\r\nمقولهء جِدَه\r\nوأمّا الجِدَةُ ويقالُ لهُ : الملكُ : فهو هيأةٌ حاصلةٌ من إحاطةِ شىءٍ بشىءٍ ، بحيثُ ينتقلُ المحيطُ بانتقالِ الُمحاطِ ؛ سواءٌ كانتِ الإحاطةُ احاطةً تامةً ، كالتَّجَلْبُبِ ؛ او احاطةً ناقصةً ، كالتقمُّصِ والتَّنعُّلِ .\r\nترجمه\r\nجده : - كه به آن ملك هم گفته مىشود - هيئتى است كه از احاطهء يك شىء بر شىء\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nديگر ، به نحوى كه احاطه كننده با جابه‌جايى احاطه شده جابه‌جا شود ، پديد مىآيد ؛ خواه اين احاطه به‌طور كامل باشد ؛ مانند چادر بر سر داشتن و يا به‌طور ناقص باشد ، مانند پيراهن به تن داشتن و يا كفش به پا داشتن .\r\nشرح و تفسير\r\nمقولهء جده ، كه به آن « ملك » و « له » نيز گفته مىشود و ترجمهء فارسى آن همان « داشت » است ، هيئت و حالتى است كه از احاطه شدن كامل يا ناقص يك شىء با شىء ديگر ، براى آن شىء محاط حاصل مىگردد و اين احاطه بايد به گونه‌اى باشد كه شىء احاطه كننده ، با جا به جا شدن شىء احاطه شده ، جا به جا شود . مانند حالت پوشيدگى بدن با لباس ، يا پوشيدگى سر به وسيلهء كلاه و يا پوشيدگى پا به وسيلهء كفش . بايد توجه داشت كه موضوع اين مقوله ، شىء محاط است ، نه شىء محيط . به ديگر سخن ، جده حالتى است كه براى محاط حاصل مىشود ، نه حالتى كه براى محيط پديد مىآيد .\r\n\r\nمقولهء اضافه\r\nوأمّا الإضافةُ : فهى هيأةٌ حاصلةٌ من تكرُّرِ النسبةِ بينَ شيئينِ ، فإنَّ مجردَ النسبةِ لايوجبُ إضافةً مقوليَّةً ، وإنمّا تُفيدُها نسبةُ الشىءِ الملحوظِ من حيثُ إنَّهُ منتسبٌ إلى شىءٍ ، هو منتسبٌ إليه لِهذا المنتسبِ ؛ كالأبِ المنسوبِ من حيثُ إنَّهُ أبٌ لِهذا الإبنِ ، اليه من حيثُ إنَّه إبنٌ لهُ .\r\nوتنقسمُ الإضافةُ إلى متشابهةِ الأطرافِ كالأُخوَّةِ والأخوَّةِ ، ومختلفةِ الأطرافِ كالأُبوَّةِ والبُنوَّةِ ، والفوقيَّةِ والتَّحتيَّةِ .\r\nو من خواصِّ الإضافةِ : أنَّ المُضافَينِ متكافئانِ وجوداً وعدماً ، وفعلًا وقوَّةً ، لايختلفانِ من حيثُ الوجودِ والعدمِ ، والفعلِ والقوّةِ .\r\nو اعلم : أنَّ المضافَ قد يُطلقُ على نفسِ الإضافةِ كالأُبوَّةِ والبُنوَّةِ ؛ ويُسمَّى « المضافَ\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nالحقيقىَّ » ، وقد يُطلقُ على معروضِها كالأَبِ والإبنِ ؛ ويُسمَّى « المضافَ المشهورىَّ » .\r\nترجمه\r\nاضافه : هيئتى است كه از تكرار نسبت بين دو چيز به وجود مىآيد ، پس نسبت به تنهايى ، اضافهء مقولى را به وجود نمىآورد ، بلكه آن را نسبت شىء مورد نظر ، از آن جهت كه منتسب به چيزى است كه آن چيز ، منسوب اليه آن شىء مىباشد ، به وجود مىآورد ؛ مانند پدر ، كه از آن جهت كه پدر اين فرزند است ، به او ، از آن جهت كه فرزند اوست ، نسبت دارد .\r\nاضافه بر دو قسم مىباشد : اضافه‌اى كه دو طرف آن شبيه يك‌ديگرند ( متشابهة الاطراف ) ؛ مانند برادرى و برادرى [ كه اگر حسين برادر حسن باشد ، حسن هم برادر او خواهد بود 
  ] و اضافه‌اى كه دو طرف آن مختلف‌اند ؛ مانند پدرى و فرزندى و نيز بالايى و پايينى .\r\nاز جمله ويژگىهاى اضافه آن است كه دو مفهوم متضايف از جهت وجود و عدم و نيز قوه و فعل برابرند ؛ اگر يكى موجود باشد ، ديگرى نمىتواند معدوم باشد و اگر يكى بالفعل باشد ، ديگرى نمىتواند بالقوه باشد .\r\nبايد دانست كه مضاف گاهى بر خود اضافه اطلاق مىگردد ، مثلًا به خود پدرى و فرزندى مضاف گفته مىشود و آن را مضاف حقيقى مىنامند و گاهى بر معروض ، اضافه اطلاق مىشود ؛ مانند پدر و فرزند و به آن مضاف مشهورى گويند .\r\nشرح و تفسير\r\nاضافه گاهى به معناى نسبت و گاهى به معناى خصوص نسبت ايجادى به كار مىرود كه در صورت دوم به آن اضافهء اشراقى گفته مىشود . اما اضافه‌اى كه از مقولات محسوب مىشود و به آن اضافهء مقولى گفته مىشود ، عبارت است از : « هيئتى\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nكه از نسبت يك شىء به شىء ديگرى كه منسوب به شىء نخست است ، پديد مىآيد . » مانند هيئتى كه براى سقف ، از آن جهت كه بالاى سطحى است كه آن سطح در زير سقف قرار دارد ، براى آن سقف به وجود مىآيد .\r\nاز اين‌جا دانسته مىشود نسبتى كه در مقولهء اضافه تحقق دارد ، نسبت متكرر است .\r\nو همين است فرق ميان مطلق نسبت و نسبتى كه در اضافه است . توضيح اين‌كه : وجود مطلق نسبت ، وجود واحد است كه هميشه قائم به دو طرف مىباشد ، اما نسبت در مقولهء اضافه تكرار مىشود و براى هر يك از دو طرف اضافه نسبتى است ، غير از آن نسبتى كه در طرف ديگر تحقق دارد ، اگرچه اين دو نسبت ملازم يك‌ديگرند و نه در ذهن و نه در خارج از يك‌ديگر جدا نمىشوند .\r\nاين نسبت هم‌چنين مستلزم نسبت ديگرى است ؛ مثلًا سقف نسبتى با ديوار دارد و آن اين كه ، بر ديوار قرار گرفته است و ديوار نيز نسبتى با سقف دارد و آن اين‌كه سقف روى آن قرار گرفته است . از اين روست كه گفته‌اند : « نسبت براى يك طرف است ، اما اضافه براى دو طرف مىباشد . » « 1 »\r\n\r\nاضافهء متشابه الاطراف و اضافهء مختلف الاطراف\r\nاضافه از يك جهت بر دو قسم است :\r\n1 - اضافه‌اى است كه دو طرف آن شبيه يك‌ديگرند ؛ مانند اضافه برادرى و برادرى ، مجاورت و مجاورت ، نزديكى و نزديكى و مانند آن . به اين قسم ، اضافهء متشابه الاطراف گفته مىشود و اين در حقيقت در جايى است كه نسبتى كه « الف » به « ب » دارد ، از سنخ همان نسبتى است كه « ب » به « الف » دارد .\r\n2 - اضافه‌اى است كه دو طرف آن شبيه يك‌ديگر نيستند ؛ مانند اضافهء پدرى و\r\n\r\n\r\n","description":"","footnote":"\r\n( 1 ) . اسفار ، ج 4 ، ص 192\r\n","page_name":" 239 ","page_number":239},
  {"content":"\r\n\r\nفرزندى ، بالايى و پايينى ، تقدم و تأخر . در اين قسم اضافه ، نسبتى كه « الف » به « ب » دارد ، مغاير با نسبتى است كه « ب » به « الف » دارد و از سنخ ديگرى مىباشد ؛ مثلًا « الف » نسبت بالايى به « ب » دارد ، در حالى كه « ب » نسبت پايينى به « الف » دارد .\r\n\r\nتكافؤ متضايفين در وجود و عدم و قوه و فعل\r\nاز جمله ويژگىها و احكام اضافه آن است كه دو طرف اضافه ، يعنى مضافين ، از جهت وجود و عدم و نيز قوه و فعل ، همتا و برابر مىباشند ؛ يعنى اگر يكى موجود باشد ، ديگرى نيز موجود خواهد بود و اگر يكى بالفعل باشد ، ديگرى نيز بالفعل خواهد بود . امكان ندارد يك طرف ، موجود و طرف ديگر معدوم باشد و يا يك طرف بالفعل و طرف ديگر بالقوه باشد . اين بدان دليل است كه اضافه متقوم به نسبت است و نسبت وجودش رابط و قائم به دو طرف مىباشد . پس اگر هر دو طرف موجود و بالفعل نباشند ، نسبتِ قائم به آنها نيز وجود و فعليت نخواهد داشت ، در نتيجه ، مقولهء اضافه براى هيچ يك از طرفين محقق نمىشود .\r\nالبته نبايد ميان ذات مضاف ، با وصف اضافه خلط شود . ذات مضاف مىتواند در صورت عدم مضاف ديگر ، موجود باشد و يا در صورت بالقوه بودن آن ، بالفعل باشد .\r\nسخن تنها در مورد مضاف از آن جهت كه مضاف است ، مىباشد ؛ مثلًا پدر پيش از آن‌كه فرزندش متولد شود ، خودش وجود دارد ، اما عنوان پدر بر او صادق نيست يا سطح ، پيش از آن‌كه سقفى بر آن بنا شود ، وجود دارد ، اما « پايين » نيست .\r\n\r\nمضاف حقيقى و مضاف مشهورى\r\nگاهى مضاف اطلاق مىشود و مقصود از آن خود مقوله ، يعنى هيئت حاصل از نسبت متكرر است و به آن « مضاف حقيقى » مىگويند ؛ مانند آن‌جا كه مضاف بر خود بالايى و پايينى اطلاق مىگردد و گاهى مراد از مضاف ، معروض و موضوع اضافه و يا\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nمجموع موضوع و عرض مىباشد ؛ در اين صورت به آن « مضاف مشهورى » گفته مىشود ؛ مانند آن‌جا كه مضاف بر سقف به لحاظ نسبت متكررى كه با سطح دارد ، اطلاق مىشود .\r\nدليل اين‌كه قسم اخير را مضاف مشهورى مىنامند آن است كه تودهء مردم مىپندارند آن چه مثلًا مضاف به برادر است ، همان انسانى است كه متلبس به برادرى است ، در حالى كه تعلق از دو طرف در حقيقت از آن خود اضافه است . در مورد پدرى و فرزندى نيز قضيه از همين قرار است . اضافه در حقيقت ميان پدرى و فرزندى برقرار مىباشد و مضاف حقيقى همان ابوت و بنوت است ، اما تودهء مردم مىپندارند كه اضافه ميان شخصى كه متصف به ابوت و شخصى كه متصف به بنوت است ، برقرار مىباشد .\r\n\r\nمقولهء فعل و مقولهء انفعال\r\nوأمّا الفعلُ : فهو الهيأةُ الحاصلةُ من تأثيرِ المؤثرِ ، مادامَ يؤثرُ ؛ كالهيأةِ الحاصلةِ من تسخينِ المسخنِ ، مادامَ يُسخِّنُ .\r\nوأما الانفعالُ : فهو الهيأةُ الحاصلةُ من تأثُّرِ المتأثرِ مادامَ يَتأَثَّرُ ؛ كالهيأةِ الحاصلةِ من تسخُّنِ المتسخِّنِ مادامَ يتسخَّنُ . واعتبارُ التدرُّجِ فى تعريفِ الفعلِ والانفعال لاخراجِ الفعلِ والانفعالِ الابداعيَّينِ ، كفعلِ الواجبِ ، تعالى ، بإخراجِ العقلِ المجردِ من العدمِ إلى الوجودِ ، وانفعالِ العقلِ بخروجِهِ من العدمِ إلى الوجودِ بمجردِ امكانِهِ الذاتىِّ .\r\nترجمه\r\nفعل : عبارت است از هيئت به دست آمده از تأثير عامل مؤثر در زمان تأثير ، مانند هيئت پديد آمده از گرم كردن مادهء گرم كننده در زمان گرم كردن .\r\nانفعال : هيئتى است كه از اثرپذيرى شىء متأثر در حال اثرپذيرى به وجود مىآيد ،\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nمانند هيئتى كه از گرم شدن آب ، مثلًا تا وقتى در حال گرم شدن است ، پديد مىآيد . قرار دادن قيد « تدريج » در تعريف مقولهء فعل و انفعال ، براى آن است كه فعل و انفعال‌هايى كه ابداعى هستند ، از تعريف خارج شوند ؛ مانند : فعل واجب تعالى ، كه با بيرون كردن عقل از عدم و آوردنش به وجود ، كارى انجام داده و تأثيرى كرده ، [ كه البته از مقولهء فعل نمىباشد 
  ] و مانند انفعال و اثرپذيرى عقل ، كه از عدم خارج شده و تنها به‌خاطر امكان ذاتيش موجود مىگردد ، [ كه البته از مقولهء انفعال نخواهد بود . 
  ] « 1 »\r\nشرح و تفسير\r\nمقولهء « فعل » كه به آن « ان يفعل » نيز گفته مىشود و به « كنش » ترجمه شده ، عبارت است از هيئتى تدريجى و غير قار كه در شىء مؤثر ، تا وقتى در حال اثر كردن است ، پديد مىآيد ؛ مثلًا وقتى ظرف آبى روى آتش است و آتش آن را به تدريج گرم مىكند ، حالت خاصى كه در زمان گرم شدن آب از تأثير تدريجى آتش در آب ، براى آتش پديد مىآيد ، « فعل » مىباشد .\r\nمقولهء « انفعال » كه به آن « ان ينفعل » نيز گفته مىشود و به « كنيدن » و « پذيرش » ترجمه شده ، عبارت است از هيئتى غير قار و تدريجى كه در شىء متأثر ، تا وقتى در حال اثر پذيرى است ، پديد مىآيد ؛ مانند حالت خاص آب در همان مثال ياد شده ، كه تا وقتى بر روى آتش است و در حال گرم شدن مىباشد ، آن حالت را دارد .\r\nقيد « غير قار و تدريجى » كه در تعريف مقولهء فعل و انفعال آمده است ، براى آن است كه فعل و انفعال ابداعى را كه به يك‌باره صورت مىگيرد ، از تعريف خارج كند ؛ مانند ايجاد كردن خداوند عقل را و موجود شدن عقل به ايجاد خداوند . اين دو امر\r\n\r\n\r\n","description":"","footnote":"\r\n( 1 ) . نظير اين اختلاف ميان نظر سطحى و نظر دقيق در موارد بسيارى وجود دارد ؛ مثلًا موجود حقيقى همان وجود است ، اما تودهء مردم مىپندارند ، موجود حقيقى ، ماهيت است . هم‌چنين سفيد حقيقى همان سفيدى است ، اما تودهء مردم گمان مىكنند جسم است كه سفيد است\r\n","page_name":" 242 ","page_number":242},
  {"content":"\r\n\r\nهيچ كدام از مقولهء فعل و يا انفعال به شمار نمىروند ، زيرا اساساً ماهيت نيستند ، بلكه از صفات وجود مىباشند . وجود معلول وقتى با ذات و ماهيت معلول ( / قابل ) سنجيده شود ، « انفعال » و وقتى با علت ( / فاعل ) سنجيده شود ، فعل « 1 » خواهد بود .\r\nبه ديگر سخن ، فعل و انفعال ابداعى همان ايجاد و وجود است و ايجاد در حقيقت همان وجود مىباشد و تفاوتشان در اعتبار است . وجود ، ماهيت نيست و نمىتوان آن را در مقوله‌اى مندرج ساخت .\r\n\r\n\r\n","description":"","footnote":"\r\n( 1 ) . مقصود ، معناى لغوى فعل و انفعال است ، نه معناى اصطلاحى آن‌كه دو مقوله است\r\n","page_name":" 243 ","page_number":243},
  {"content":"\r\n . \r\n","description":"","footnote":"","page_name":" 244 ","page_number":244},
  {"content":"\r\n\r\n\r\nبخش هفتم : علت و معلول\r\n\r\n","description":"","footnote":"","page_name":" 245 ","page_number":245},
  {"content":"\r\n . \r\n","description":"","footnote":"","page_name":" 246 ","page_number":246},
  {"content":"\r\n\r\n\r\nالفصل الاول إثباتِ العليّةِ والمعلوليّةِ وأنَّهما فى الوجودِ\r\nقد تقدَّمَ أن الماهيّةَ فى ذاتِها ممكنةٌ تَسْتَوى نسبَتُها إلى الوجودِ والعدمِ ؛ وأنّها فى رجحانِ أحدِ الجانبَيْنِ محتاجةٌ إلى غيرِها ؛ وعرفتَ أنّ القولَ بحاجَتِها فى رجحانِ عدمِها إلى غيرِها نوعُ تجوُّزٍ ، وإنَّما الحاجةُ فى الوجودِ ، فَلِوجودِها توقَفٌ على غيرِها .\r\nوهذا التوقُّفُ لا محالَةَ على وجودِ الغير ، فانّ المعدومَ من حيثُ هو معدومٌ لا شيئيَّةَ له ؛ فهذا الموجودُ المتوقَّفُ عليه فى الجملةِ هو الذى نُسميهِ « علّةً » ، والماهيّةُ المتوقِّفةُ عليه فى وجودِها معلولتُها .\r\nترجمه\r\nگفتيم « 1 » كه ماهيت با نظر به ذاتش ممكن بوده و نسبتش به هستى و نيستى يك‌سان مىباشد و نيز ماهيت براى آن‌كه يكى از آن دو برايش رجحان يابد ، نياز به شىء ديگرى دارد . البته اين‌كه مىگوييم : ماهيت براى رجحان عدمش نياز به شىء ديگرى دارد - همان\r\n\r\n\r\n","description":"","footnote":"\r\n( 1 ) . ر . ك : فصل هفتم از بخش چهارم\r\n","page_name":" 247 ","page_number":247},
  {"content":"\r\n\r\nطور كه قبلًا دانستيم - « 1 » گفتارى بر طريق مجاز است و حاجت و نياز واقعى فقط در وجود مطرح مىشود . بنابراين ، وجودِ ماهيت متوقف بر غير خود مىباشد .\r\nاز طرف ديگر اين توقف به ناچار بر وجود شىء ديگر است ، زيرا معدوم از آن جهت كه معدوم است ، هيچ ثبوت و تحققى ندارد . ما اين موجود راكه هستى ماهيت به نحوى بر آن توقف دارد ، علت مىناميم و ماهيتى كه وجودش وابسته به آن مىباشد ، معلول آن خواهد بود .\r\nشرح و تفسير\r\n\r\nقانون عليت و تنسيق‌هاى گوناگون آن\r\nدر اين بخش دربارهء قانون عليت و مسايل پيرامون آن بحث و گفت‌وگو مىشود ؛ از اين رو لازم است پيش از ورود در مباحث اين بخش ، اندكى دربارهء خود « قانون عليت » بحث شود . هنگام مراجعه به كلمات حكما و انديشمندان ملاحظه مىشود كه تعبيرهاى ايشان در مقام بيان قانون عليت مختلف است ، كه به پاره‌اى از آنها اشاره مىشود :\r\n1 - هر حادثه ( / حادث زمانى ) اى داراى علت است ؛\r\n2 - هر موجودى علتى دارد ؛\r\n3 - هر معلولى نيازمند علتى است ؛\r\n4 - هر موجود وابسته‌اى محتاج علت است ؛\r\n5 - هر موجود ضعيفى نيازمند علت است ؛\r\n6 - ماهيت در وجود و عدم خود نيازمند غير مىباشد .\r\nهمان‌گونه كه مشاهده مىشود برخى ، مانند متكلمان ، موضوع قانون عليت را\r\n\r\n\r\n","description":"","footnote":"\r\n( 1 ) . ر . ك : فصل دهم از بخش نخست\r\n","page_name":" 248 ","page_number":248},
  {"content":"\r\n\r\n« حادثه » مىدانند ؛ يعنى موجودى كه سابقهء عدم زمانى دارد . به عقيدهء ايشان ملاك نيازمندى به علت همان « حدوث زمانى » است . ما پيش از اين ، در فصل هشتم از بخش چهارم ، اين نظريه را بررسى كرده و ضعف آن را آشكار ساختيم .\r\nبرخى توهم كرده‌اند كه موضوع قانون عليت « موجود » است ، لذا گمان برده‌اند كه هر موجودى علتى دارد و بر اين اساس وجود « واجب » تبارك و تعالى را انكار كرده‌اند ؛ غافل از آن‌كه ملاك نياز به علت ، صرف وجود و تحقق نيست ؛ از اين‌رو اين تعبير از قانون عليت كه « هر موجودى علتى دارد » تعبير نارسا و غير قابل قبولى است .\r\nاما اين تعبير از قانون عليت كه « هر معلولى نيازمند علتى است » چندان مفيد و راه‌گشا به نظر نمىرسد ، زيرا اين قضيه يك گزارهء تحليلى است ، كه مفاد موضوع در محمول تكرار شده و شبيه آن است كه بگوييم : « هر انسانى انسان است » . زيرا معلول ، يعنى چيزى كه نيازمند و وابسته به غير خود مىباشد . پس اگر بگوييم : هر معلولى نيازمند علت است ، در واقع گفته‌ايم كه : « اگر چيزى محتاج به غير باشد ، آن چيز نيازمند غير است » .\r\nنظير اشكال فوق دربارهء تعبير چهارم ، يعنى اين‌كه : « هر موجود وابسته‌اى محتاج علت است » ، نيز وارد مىشود ، زيرا وابسته بودن همان محتاج غير بودن است و احتياج همان وابستگى است . در مقام بيان قانون عليت بايد آن‌چه را ملاك و معيار نياز و وابستگى است ، موضوع قرار دهيم ؛ در اين صورت قانون عليت به صورتى راه‌گشا و كارآمد ، مطرح مىشود .\r\nاز اين رو ، در ميان تنسيق‌هاى ياد شده ما تعبير پنجم و ششم را بر ديگر تنسيق‌ها ترجيح مىدهيم . البته در مورد تعبير ششم نيز نارسايىهايى وجود دارد كه به آن اشاره خواهيم كرد . شايان ذكر است كه آن‌چه مؤلف قدس سره به عنوان قانون عليت مطرح كرده‌اند ، همان بيان اخير است ؛ يعنى اين‌كه « ماهيت در وجود و عدم خود نياز به غير دارد » ؛\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nچنان‌كه مشهور در ميان حكما ، به‌ويژه حكماى پيش از صدرالمتألهين ، نيز همين بيان است .\r\n\r\nاثبات قانون عليت و معلوليت\r\nدليلى كه مؤلف قدس سره در اين‌جا و نيز در نهاية الحكمة براى اثبات قانون عليت ، يعنى اين قضيه كه : « ماهيت در وجود و در عدم خود نيازمند غير مىباشد » بيان كرده است ، از دو مقدمه تشكيل مىشود :\r\n\r\nمقدمهء نخست :\r\nماهيت نمىتواند وجود و يا عدم را براى خود رجحان دهد و يكى از آن دو را براى خود متعين سازد .\r\n\r\nمقدمهء دوّم :\r\nترجح بدون مرجح محال است .\r\n\r\nنتيجه :\r\nماهيت در وجود و عدم خود نيازمند يك عامل بيرون از ذات خويش است ، تا وجود و يا عدم را براى آن رجحان دهد .\r\n\r\nتبيين مقدمهء نخست\r\nاين مطلب در بحث‌هاى پيشين به اثبات رسيد كه وجود و عدم ، هر دو زايد بر ماهيت است و ماهيت نسبت به هيچ يك از آنها اقتضايى ندارد .\r\nماهيت در مرتبهء ذات خود و آن‌گاه كه به تنهايى و بدون هيچ ضميمه‌اى لحاظ مىشود ، نه موجود است و نه معدوم : « الماهية من حيث هى ليست الّا هى لاموجودة ولامعدومة » . مثلًا انسان از آن جهت كه انسان است و در مرتبهء ذات ، جز انسان ، يعنى حيوان ناطق ، چيز ديگرى نيست ، لذا ذات انسان نه اقتضاى موجود بودن دارد و نه اقتضاى معدوم بودن . به ديگر سخن : نسبت ماهيت به وجود و عدم مساوى است و خودش مرجّح هيچ يك از وجود و عدم نيست .\r\n\r\nتبيين مقدمهء دوم :\r\nمقدمهء دوم يك اصل بديهى است و مفادش آن است كه : اگر نسبت يك شىء به دو چيز يك‌سان باشد ، محال است يكى از آن دو چيز ، خود به خود و بدون دخالت هيچ عاملى ، براى آن شىء رجحان يابد و متعين شود ؛ مثلًا آب كه هم\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nمىتواند سرد باشد و هم گرم و خودش اقتضايى نسبت به هيچ يك از سردى و گرمى ندارد ، محال است خود به خود سرد و يا گرم شود . يا جسمى كه مىتواند سفيد يا سياه باشد ، ولى خودش اقتضاى هيچ يك از طرفين را ندارد ، امكان ندارد خود به خود و بدون دخالت هيچ عامل واقعى ، سفيد و يا سياه گردد .\r\nاصل محال بودن ترجح بدون مرجح از بديهىترين احكام عقل نظرى است .\r\nبا توجه به دو مقدمهء فوق گفته مىشود : ماهيت براى آن‌كه موجود يا معدوم باشد ، يعنى براى آن‌كه يكى از وجود و يا عدم برايش متعين گردد و رجحان يابد ، نيازمند عامل بيرونى است . چرا كه خودش صلاحيت مرجح بودن براى وجود و يا عدم را ندارد و ترجح بدون مرجح نيز محال است . « 1 »\r\n\r\nعليت و معلوليت تنها در وجود است\r\nرابطهء عليت ، يك رابطهء وجودى است و همواره ميان دو وجود برقرار مىشود ؛ يعنى هميشه يك وجود است كه نيازمند وجود ديگرى است . به ديگر سخن : حقيقت\r\n\r\n\r\n","description":"","footnote":"\r\n( 1 ) . در اين‌جا بىمناسبت نيست نكتهء مهمى را دربارهء بيانى كه براى اثبات قانون عليت و معلوليت بيان شد ، يادآور شويم و آن اين‌كه : اين طرز استدلال كه از قديم‌ترين زمان‌ها تا عصر حاضر مورد قبول حكما بوده ، تنها براساس نظريهء اصالت ماهيت صحيح است كه ماهيت را قابل موجوديت و معدوميت و معلوليت واقعى مىداند و هر يك از وجود و عدم را مفهومى اعتبارى مىشمارد كه از دو حالت مختلف ماهيت انتزاع مىشود . البته قاعدهء كلى امتناع ترجح بدون مرجح صحيح است و قابل هيچ گونه مناقشه‌اى نيست ، ولى موضوع تساوى نسبت ماهيت را با وجود و عدم ، مصداق اين كلى قرار دادن خالى از اشكال نيست .\r\nبنابر اصالت وجود ، ماهيت از حريم ارتباط با علت بر كنار است . نه وجود علت ، ترجحى به ماهيت مىدهد و نه عدم علت ؛ ماهيت همواره به حال تساوى خود باقى است .\r\nهنگامى كه ذهن ملزم است حكم كند كه فلان ماهيت - مثلًا ماهيت انسان - موجود است ، اين تساوى مجازاً از بين رفته است ، نه حقيقتاً . هر چند به هم خوردگى اين تساوى مجازى از حقيقتى ناشى مىشود ، ولى آن حقيقت ، وجود و واقعيت خود ماهيت است ، نه وجود علت خارجى . ماهيت در احتياج به علت و عدم احتياج به علت ، تابع همان وجود و واقعيت است و از خود اصالتى ندارد . يعنى اگر آن وجود ، محتاج و معلول بود ، ماهيت نيز بالعرض و مجازاً محتاج و معلول است . ( ر . ك : پاورقى اصول فلسفه و روش رئاليسم ، ج 3 ، ص 197 )\r\n","page_name":" 251 ","page_number":251},
  {"content":"\r\n\r\nامر آن است كه ماهيت تنها در هستى و وجود خود ، محتاج و نيازمند وجود ديگرى است . از اين‌جا دانسته مىشود اين تعبير كه « ماهيت هم در وجود و هم در عدم ، نيازمند غير است » خالى از مسامحه و مجازگويى نيست ، زيرا ماهيتى كه معدوم است ، نيست محض است و در حقيقت چيزى نيست تا مفاهيم نياز و احتياج را بتوان حقيقتاً در مورد آن به‌كار برد ؛ مثلًا سيمرغ معدوم است ، يعنى هيچ واقعيتى ندارد و لا واقعيتْ چيزى نيست كه واقعاً نيازمند و محتاج چيزى باشد . از اين رو گفته‌اند : « لاعلية فى الاعدام » : در عدم و نيستى عليتى نيست .\r\nممكن است گفته شود : ما در بسيارى از موارد عدم را علت و يا معلول قرار مىدهيم و مثلًا مىگوييم : چون غذا نخوردم گرسنه ماندم ؛ چون ابر نبود باران نباريد ؛ چون درس را مطالعه نكردم آن را نياموختم . به‌طور كلى هرگاه وجود « الف » علت وجود « ب » باشد ، عدم « الف » را علت عدم « ب » تلقى مىكنيم و مىگوييم : چون « الف » نبود ، « ب » تحقق نيافت و اين نشان مىدهد كه رابطهء عليت ميان اعدام نيز تحقق دارد .\r\nدر پاسخ مىگوييم : اين تعبيرها - چنان‌كه گذشت - همراه با نوعى مسامحه و مجاز است ، البته مسامحه‌اى كاملًا صحيح و مقبول ، نظير اسناد دادن موجوديت و ثبوت به ماهيت و مفاهيم اعتبارى ، كه بنابر اصالت وجود ، يك اسناد مجازى و در عين حال صحيح است .\r\nتوضيح اين‌كه : واقعيت مطلب در موارد ياد شده آن است كه عليتِ ميان وجودِ « الف » و « ب » تحقق پيدا نكرده است ؛ به ديگر سخن : حكم ما اوّلًا و بالذات اين است كه وجود « الف » علت وجود « ب » نشده است ، ولى از روى تسامح براى عدم « الف » و عدم « ب » ، خارجيت و نفس الامريت اعتبار نموده و با مسامحهء ديگرى ، عدم « الف » را علت عدم « ب » اعتبار مىكنيم و مىگوييم : عدم « الف » علت است براى عدم « ب » .\r\nحاصل آن‌كه واقعيت مطلب در موارد ياد شده ، نفى عليت ميان وجود « الف » و وجودِ « ب » است ، ولى ذهن از اين حقيقت يك مجاز مىگيرد و آن را اعتبار مىكند .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nعلت و معلول\r\nمؤلف بزرگوار قدس سره پس از اثبات قانون عليت و اين‌كه عليت يك رابطهء وجودى است و همواره ميان دو موجود برقرار مىگردد ، مىگويد : « موجودى كه به نحوى هستى ماهيت بر آن توقف دارد ، علت نام دارد و ماهيتى كه در هستى خودش وابسته به آن علت مىباشد ، معلول خوانده مىشود . » بنابراين ، علت چيزى است كه به‌گونه‌اى در تحقق شىء ديگر تأثير دارد ، خواه شرط باشد ، خواه مقتضى و يا از ديگر انواع علت ناقصه بوده باشد . علت به اين معنا مفهومى عام و فراگير است ، كه همهء امور ياد شده را در بر مىگيرد . امّا بايد يادآور شد كه علت در دو معناى ديگر نيز به‌كار مىرود ، كه هر دو اخص از معناى ياد شده است :\r\n1 - گاهى علت به معناى موجودى است كه براى تحقق يافتن موجود ديگر كفايت مىكند . بنابراين اصطلاح ، تنها وقتى مىتوان گفت : « الف » علت است براى « ب » كه همان‌گونه كه از عدم « الف » ، عدم « ب » لازم مىآيد ، از وجود « الف » نيز وجود « ب » لازم آيد . در حالى كه بنابر اصطلاح نخست ، همين اندازه كه از عدم « الف » ، عدم « ب » لازم آيد ، براى علت بودن « الف » نسبت به « ب » كافى است .\r\n2 - گاهى نيز واژهء « علت » اطلاق مىگردد و مقصود از آن خصوص علت فاعلى است ؛ يعنى آن‌چه واقيعت و هويت معلول را اضافه مىكند . مانند آن‌جا كه گفته مىشود : ميان علت و معلول سنخيت برقرار است و يا معلول عين ربط به علت است ؛ يا وجود علت شديدتر و قوىتر از وجود معلول است . در همهء اين موارد مقصود از علت ، علت فاعلى است ؛ يعنى آن‌چه حقيقت و واقعيت معلول را جعل و افاضه مىكند .\r\n\r\nدو نكته\r\n1 - از آن‌چه در بيان قانون عليت آمد ، دانسته مىشود كه موضوع قانون عليت در\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nحقيقت « ممكن » است ، نه ماهيت ؛ يعنى حكم اوّلى عقل آن است كه ممكن در هستى خود نيازمند غير است و ماهيت از آن رو كه ممكن است ، در هستىاش نيازمند غير مىباشد .\r\n2 - وقتى موضوع قانون عليت را ممكن دانستيم ، اين قانون به صورت يك قضيه بديهى و بىنياز از دليل در مىآيد ، زيرا اگر معناى امكان را خوب بفهميم و بدانيم كه شىء ممكن چيزى است كه نسبتش به وجود و عدم يك‌سان است و ذاتاً اقتضاى هيچ‌كدام را ندارد ؛ از طرف ديگر ، متوقف بودنِ رجحان يكى از دو طرف وجود و عدم آن بر مرجح خارجى را نيز تصور كنيم و از خود بپرسيم : آيا چيزى كه نسبتش به وجود و عدم يك‌سان است ، براى آن‌كه يكى از وجود و عدم براى آن تعين يابد ، نياز به مرجح بيرونى دارد يا ندارد ؟ بىدرنگ به اين پرسش پاسخ مثبت خواهيم داد . از اين‌رو است كه مؤلف در بحث‌هاى پيشين گفت : « نيازمندى ممكن به علت از بديهيات اوليه به شمار مىرود كه تصور موضوع و محمولش به تنهايى براى پذيرش آن كافى مىنمايد . » « 1 »\r\n\r\nمجعول همان وجود است\r\nثمَّ إنّ المجعولَ للعلّةِ ، والأثرَ الذى تَضَعُهُ فى المعلولِ ، إمّا أن يكونَ هو وجودَهُ ، أو ماهيَّتَهُ ، أو صيرورةَ ماهيَّتِهِ موجودةً ، لكن يستحيلُ أن يكونَ المجعولُ هو الماهيّةَ ، لما تقدَّمَ أنّها اعتباريّةٌ ، والذى للمعلولِ من علّتِهِ أمرٌ اصيلٌ ، على أنّ الذى تستقرُّ فيه حاجةُ الماهيةِ المعلولةِ ويرتبطُ بالعلّةِ هو وجودُها ، لاذاتُها .\r\nو يستحيلُ أن يكونَ المجعلولُ هو الصيرورةَ ؛ لأنّها معنىً نسبىٌّ قائمٌ بطرفيْهِ ، و من المحالِ أن يَقُومَ أمرٌ أصيلٌ خارجىٌّ بطرفَيْنِ اعتباريَّينِ غيرِ أصيلينِ ؛ فالمجعولُ من\r\n\r\n\r\n","description":"","footnote":"\r\n( 1 ) . فصل هشتم از بخش چهارم\r\n","page_name":" 254 ","page_number":254},
  {"content":"\r\n\r\nالمعلولِ والأثرُ الذى تفيدُهُ العلّةُ هو وجودُهُ ، لا ماهيّتُهُ ولا صيرورةُ ماهيّتِهِ موجودةً ؛ وهو المطلوبُ .\r\nترجمه\r\nحال بايد ديد علت ، چه چيزى را جعل و ايجاد مىكند ؟ و اثرى كه در معلول خويش به جاى مىگذارد ، چيست ؟ آيا اين اثر ، وجود معلول است ، يا ماهيت آن و يا رابطهء بين ماهيت و وجود ؟ [ در جواب گوييم 
  ] اثر جعل شده ، ماهيت نيست ، زيرا چنان‌كه قبلًا گفتيم : « 1 » « ماهيت يك امر اعتبارى است » ، در حالى كه اثر علت در معلول ، امرى اصيل مىباشد ؛ علاوه بر آن‌كه آن‌چه نياز ماهيت معلول در آن استقرار يافته ، و با علت ارتباط مىيابد ، همان وجود معلول است ، نه ماهيت آن . « 2 »\r\nاين اثر مجعول ، ارتباط ماهيت با وجود و اتصاف آن به وجود هم نمىتواند باشد ، زيرا اين ارتباط يك معناى نسبى و وابسته به دو طرف خويش است و هرگز يك امر اصيل خارجى نمىتواند وابسته به دو طرف اعتبارى و غير اصيل باشد . در نتيجه ، آن‌چه در معلول از ناحيهء علت ، جعل و ايجاد مىشود و آن اثرى كه از علت تراوش مىكند ، همان وجودِ معلول است ، نه ماهيت آن و نه ارتباط ماهيت با وجود .\r\nشرح و تفسير\r\nمسأله‌اى كه در اين قسمت مورد بررسى قرار گرفته آن است كه : مجعول علت چيست ؟ يعنى آن‌چه را علت جعل مىكند و به آن تحقق مىبخشد ، چيست ؟ به ديگر سخن : آن‌چه اوّلًا و بالذات از علت صادر مىشود و اثر حقيقىِ علت است ، چيست ؟\r\n\r\n\r\n","description":"","footnote":"\r\n( 1 ) . ر . ك : فصل چهارم از بخش اول\r\n( 2 ) . چرا كه ماهيت با نظر به ذاتش ، خودش خودش است و با چيزى وراى خودش ارتباط ندارد\r\n","page_name":" 255 ","page_number":255},
  {"content":"\r\n\r\nتوضيح اين‌كه : وقتى علتِ فاعلى ، معلول را ايجاد مىكند و به آن تحقق مىبخشد ، يك هويت خارجى را محقق مىسازد و نه بيشتر ؛ يعنى آن‌چه از علت صادر مىشود ، يك چيز است ، امّا ما از آن يك چيز مفاهيم متعددى را انتزاع مىكنيم كه عبارت است از :\r\nوجود ، ماهيت و اتصاف ماهيت به وجود ؛ مثلًا وقتى حرارت در خارج ايجاد مىشود ، يك شىء واحد در خارج تحقق مىيابد كه اوّلًا موجود است ، ثانياً حرارت است و ثالثاً آن حرارت متصف به وجود است .\r\nبحث كنونى ما در اين است كه كدام يك از اين سه امر را علت ، اوّلًا و بالذات جعل و ايجاد مىكند و كدام يك از اينها حقيقتاً متعلق جعل نيست ، بلكه از مجعول واقعى انتزاع مىشود . مؤلف قدس سره همانند ديگر پيروان حكمت متعاليه بر آن است كه آن‌چه از علت صادر مىشود و مجعول بالذات علت است ، همان وجود معلول است ، نه ماهيت معلول و نه اتصاف ماهيت معلول به وجود .\r\n\r\nيك نكته\r\nپيش از آن‌كه به بررسى ادلهء مؤلف بر اثبات مدعاى خويش بپردازيم ، لازم است يادآور شويم كه از آن‌چه در قسمت نخست اين فصل آمد ، پاسخ اين مسئله نيز به دست مىآيد ، زيرا در آن قسمت روشن شد كه معلول و مجعول ( آن‌چه بر علت توقف دارد ) همان وجود است و بيان شد كه عليت و معلوليت اساساً يك رابطهء وجودى است ، اما چون مسئلهء « جعل » از مسائلى است كه مستقلًا در كتاب‌هاى فلسفى مطرح شده ، مؤلف قدس سره نيز آن را مستقلًا مطرح كرده است .\r\nبرهانى كه مؤلف براى اثبات اين مدعا مىآورد ، برهان سبر و تقسيم است ؛ يعنى مىگويد : در مسئله تنها سه احتمال و سه فرض وجود دارد : 1 - آن‌كه مجعولْ ماهيت باشد . 2 - آن‌كه مجعولْ اتصاف ماهيت به وجود باشد . 3 - آن‌كه مجعولْ وجود باشد و چون احتمال اول و دوم ، به خاطر ادله‌اى كه بيان خواهد شد ، باطل است ، احتمال سوّم\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nخود به خود ثابت مىگردد .\r\n\r\nدو دليل بر مجعول نبودن ماهيت\r\nدليل نخست از دو مقدمه تشكيل مىشود :\r\n\r\nمقدمهء اول : ماهيت امرى اعتبارى است\r\n. اين مطلب در فصل چهارم از بخش نخست ، به تفصيل مورد بحث قرار گرفت و در آن‌جا كاملًا روشن شد كه ماهيت اصالت ندارد و اسناد واقعيت به آن مجازى و بالعرض است . بنابراين ، ماهيت حقيقتاً و واقعاً فاقد هستى ، خارجيت و اصالت مىباشد .\r\n\r\nمقدمهء دوم : امر اعتبارى مجعول نيست .\r\nبه ديگر سخن : مجعول ، يك امر اصيل است ، زيرا معلول حقيقت و هويت خويش را از علت دريافت مىكند ؛ از طرفى ، معلول امرى اصيل و واقعيت‌دار است و مرتبه‌اى از خارج را اشغال مىكند . بنابراين ، آن‌چه را علت افاضه مىكند قطعاً امرى اصيل و واقعيت‌دار مىباشد .\r\nنتيجه‌اى كه از اين دو مقدمه به دست مىآيد آن است كه ماهيت ، مجعول بالذات علت نيست .\r\nدليل دوم « 1 » نيز از دو مقدمه تشكيل مىشود :\r\n\r\nمقدمهء اول : عليت و معلوليت ، يك رابطهء عينىِ خاص ميان معلول و علتش است .\r\nمعلول عين ارتباط و تعلق و وابستگى به علت است ؛ يعنى نفس اضافه به علت است ، آن هم اضافهء اشراقى نه اضافهء مقولى . يعنى چنين نيست كه در خارج دو چيز باشد كه ذاتاً مستقل از يك‌ديگر باشند و آن‌گاه اضافه‌اى بر آنها طارى گردد . اگر چنين باشد ، ذات معلول مستقل و بىنياز از علت خواهد بود ، در حالى كه معلول به تمام ذات و به تمام هويت خود وابسته به علت است .\r\n\r\n\r\n","description":"","footnote":"\r\n( 1 ) . عبارت « على انّ الذى تستقر فيه حاجة الماهية المعلولة . . . » ناظر به همين دليل است\r\n","page_name":" 257 ","page_number":257},
  {"content":"\r\n\r\n\r\nمقدمهء دوم : ماهيت در ذات خود هيچ رابطه‌اى با غير خودش ندارد\r\n، زيرا ماهيت ، فى حدّ ذاته و من حيث هى هى ، چيزى جز خودش نيست . ماهيت امرى است كاملًا مباين و مستقل از هر چيز ديگر . به بيان ديگر : ماهيت ذاتش همان خودش است .\r\nهويتش همان جنس و فصلش است . هر چه غير از جنس و فصل ماهيت در نظر بگيريم ، و از جمله ارتباط با علت ، زايد بر ذات ماهيت خواهد بود .\r\nنتيجه آن‌كه : هرگز نمىتوان ماهيت را به عنوان معلول و مجعول بالذاتِ علت به شمار آورد .\r\n\r\nاثبات مجعول نبودن صيرورت\r\nمقصود از صيرورت همان اتصاف ماهيت به وجود و به تعبيرى ، همان موجود شدن ماهيت است . دليل بر اين‌كه نمىتوان صيرورت را همان مجعول بالذات علت به شمار آورد آن است كه :\r\n\r\nمقدمهء اول :\r\nصيرورت يك معناى نسبى و قائم به طرفين است . اتصاف ماهيت به وجود و موجود شدن ماهيت ، رابطه‌اى است كه ميان وجود و ماهيت برقرار مىگردد .\r\n\r\nمقدمهء دوم :\r\nاگر صيرورت اصيل و مجعول بالذات باشد ، قهراً هر يك از وجود و ماهيت ، اعتبارى خواهد بود ، زيرا چنان‌كه گفتيم ، از اين سه فقط يكى اصيل است و بقيه اعتبارى مىباشند .\r\n\r\nمقدمهء سوم :\r\nيك امر اصيل و واقعيت دار ، هرگز نمىتواند قائم و متكى به دو امر اعتبارى و بىواقعيت باشد ؛ يعنى امكان ندارد ميان دو امر پوچ و بىواقعيت ، يك نسبت اصيل و واقعيت‌دار برقرار باشد .\r\nبنابراين ، نمىتوان صيرورت را همان مجعول بالذات علت به شمار آورد . از اين‌جا مىتوان نتيجه گرفت كه : مجعولِ علت همان وجود و هستى معلول است . پس آن‌چه علت افاضه مىكند و مىآفريند ، چيزى جز وجود و هستى شىء نيست .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\nالفصل الثانىفى انقساماتِ العلة\r\nتنقسمُ العلّةُ إلى تامّةٍ وناقصةٍ ، فانّها إمّا أن تشتملَ على جميعِ ما يتوقفُ عليه وجودُ المعلولِ ، بحيثُ لا يبقى للمعلولِ معها إلّاأن يوجَدَ ، وهى « العلّةُ التامّةُ » ؛ وإمّا أن تشتملَ على البعضِ دونَ الجميعِ ، وهى « العلّةُ الناقصةُ » ؛ وتفترقانِ من حيثُ إنّ العلّةَ التامّةَ يلزمُ من وجودِها وجودُ المعلولِ ، و من عدمِها عدمُه ؛ والعلّةُ الناقصةُ لا يلزمُ من وجودِها وجودُ المعلولِ ، و من عدمِها عدمُه .\r\nترجمه\r\nدر يك دسته بندى ، علت به تامه و ناقصه تقسيم مىشود . علت تامه ، در بردارندهء همهء چيزهايى است كه وجود معلول متوقف بر آن است ؛ به گونه‌اى كه با بودن آن ، معلول راهى جز موجود شدن ندارد ، ولى علت ناقصه در بردارندهء برخى از چيزهايى است كه معلول به آن وابسته است . تفاوت اين دو در آن است كه وجودِ علت تامه مستلزم وجودِ معلول ونيزعدمش مستلزم عدمِ معلول مىباشد ؛ بر خلاف علت ناقصه ، كه وجودش لزوماً وجود معلول را درپى ندارد ، گرچه عدمش به‌طور حتم ، عدم معلول را به دنبال خواهد داشت .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nشرح و تفسير\r\nدر اين فصل تقسيمات گوناگون علت ، كه به اعتبارهاى مختلف صورت پذيرفته ، بيان مىشود و در ضمنِ آن ، اصطلاحات گوناگونى كه در اين باره وجود دارد ، روشن مىگردد .\r\n\r\nعلت تامه و علت ناقصه\r\nعلت ( آن‌چه وجود معلول بر آن متوقف است ) از دو حال بيرون نيست : يا وجودش براى وجود معلول كفايت مىكند و معلول بر چيز ديگرى غير از آن توقف ندارد و يا آن‌كه وجودش براى وجود معلول كافى نيست ، اگرچه لازم مىباشد . در صورت نخست ، آن علت ، علت تامه است و در صورت دوم ، علت ناقصه مىباشد .\r\nبنابراين ، علت تامه آن است كه بودنش براى وجود معلول لازم و كافى است ، اما علت ناقصه ، آن است كه بودنش براى وجود معلول لازم است ، اما كافى نيست .\r\nاز اين‌جا دانسته مىشود كه در مورد علت تامه دو قضيه صادق است :\r\n1 - اگر علت تامه نباشد ، معلول ضرورتاً معدوم خواهد بود .\r\n2 - اگر علت تامه وجود داشته باشد ، معلول ضرورتاً موجود خواهد بود .\r\nاما در مورد علت ناقصه فقط قضيهء نخست صادق است و قضيهء دوم صادق نيست .\r\nبه ديگر سخن : تفاوت ميان علت تامه و علت ناقصه در آن است كه وجود علت تامه مستلزم وجود معلول مىباشد و با بودن علت تامه ، وجود معلول ضرورى و واجب است ، امّا وجود علت ناقصه مستلزم وجود معلول نيست ، بلكه تنها عدمش مستلزم عدم معلول مىباشد .\r\n\r\nعلت واحد و كثير\r\nو تنقسمُ أيضاً إلى الواحدةِ والكثيرةِ .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nترجمه\r\nعلت هم‌چنين به واحد و كثير تقسيم مىشود .\r\nشرح و تفسير\r\nعلت گاهى واحد است و گاهى كثير و متعدد ؛ توضيح اين‌كه : گاهى يك معلول تنها ازموجود خاص و معينى پديد مىآيد ؛ به گونه‌اى كه اگر آن موجود معين تحقق نيابد ، هيچ موجود ديگرى نمىتواند نقش آن را در به وجود آوردن معلول مورد نظر ايفا كند ؛ در اين صورت آن علت را « علت واحد » و يا « علت منحصر » مىخوانند .\r\nاما گاهى چند چيز هر كدام مستقلًا و به نحو علىالبدل مىتوانند معلولى را ايجاد كنند ؛ مانند جريان الكتريكى در سيم برق ، حركت مكانيكى و فعل و انفعالات شيميايى كه هر كدام مستقلًا مىتوانند حرارت را به وجود آورند . بنابراين ، حرارت « علت‌هاى كثير » دارد . چنين عللى را « علل جانشين‌پذير » نيز مىنامند .\r\nمؤلف قدس سره در نهاية الحكمة در مقام تعليل آن‌كه يك معلول مىتواند علل متعددى به نحو علىالبدل ، داشته باشد ، مىگويد : « معلول از لوازم وجود علت است ، و لازم گاهى اعم مىباشد . »\r\nلازم اعم يك شىء ، لازمى است كه داراى ملزومات متعددى بوده و با تحقق هر يك از آنها تحقق مىيابد . مانند زوجيت كه لازم اعم عدد ده است ، در برابر لازم خاص كه تنها داراى يك ملزوم مىباشد ؛ مانند قابليت انقسام به پنج و پنج ، كه لازم خاص عدد ده مىباشد . معلول نيز از لوازم علت محسوب مىشود ، لذا گاهى لازم خاص يك علت است و گاهى لازم اعم آن مىباشد . حال اگر معلول ، لازم خاص يك علت باشد ، آن علت ، علت منحصر است و اگر لازم اعم آن باشد ، علت جانشين‌پذير است .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nعلت بسيط و مركب\r\nوتنقسمُ أيضاً إلى البسيطةِ ، و هى ما لا جزءَ لها ، و المركّبةِ ، و هى بخلافِها ؛ و البسيطةُ :\r\nإمّا بسيطةٌ بحسبِ الخارجِ ، كالعقلِ المجرّدِ و الاعراضِ ؛ و إمّا بحسبِ العقلِ ، و هى ما لاتركيبَ فيه خارجاً من مادّةٍ و صورةٍ ، و لا عقلًا من جنسٍ و فصلٍ ، و أبسطُ البسائطِ ما لم‌يتركّبْ من وجودٍ و ماهيّةٍ ، و هو الواجبُ ، عزّ اسمُه .\r\nترجمه\r\nهم‌چنين علت به بسيط و مركب تقسيم مىشود . علت بسيط آن است كه ازچند جزء تشيكل نشده باشد ، به خلاف علت مركب . علت بسيط هم بر سه قسم است : 1 - آن‌چه فقط در خارج بسيط است ؛ مانند : عقل مجرد و اعراض . 2 - آن‌چه در تحليل عقلى بسيط مىباشد و آن علتى است كه نه در خارج مركب ازماده و صورت باشد و نه در ذهن مركب ازجنس و فصل . 3 - بسيطترين بسيط آن است كه مركب از وجود و ماهيت نباشد و چنين علتى همان واجب الوجود - عزّ اسمه - است .\r\nشرح و تفسير\r\nتقسيم علت به بسيط و مركب در واقع به تقسيم موجود به بسيط و مركب باز مىگردد و نكتهء جديدى در بر ندارد . موجود مركب ، آن است كه از چند جزء تشكيل مىشود . اما موجود بسيط آن است كه مركب ازچند جزء نيست . بايد توجه داشت كه بسيط بودن و مركب بودن يك موجود انحاى گوناگونى دارد و لازم است ميان آنها تفكيك شود . مؤلف قدس سره در اين قسمت سه گونه بساطت و تركيب را مطرح كرده است :\r\n1 - بساطت و تركيب به لحاظ اجزاى خارجى ، يعنى ماده و صورت . در اين لحاظ ،\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nموجودات عموماً و موجودهايى كه علت هستند خصوصاً ، بر دو دسته‌اند : يكى آنها كه در خارج مركب از ماده و صورت مىباشند و آن عبارت است از جسم وانواع مندرج در آن ؛ مانند انواع جمادات ، نباتات و حيوانات . ديگرى موجودهايى كه در خارج مركب از ماده و صورت نيستند ؛ مانند جواهر چهارگانهء ديگر ، غير از جسم و همهء اعراض . بنابراين ، همهء موجودات ، غير از اجسام ، بدين معنا بسيطاند و ازماده و صورت خارجى تركيب نيافته‌اند .\r\n2 - بساطت و تركيب به لحاظ اجزاى عقلى ، يعنى جنس و فصل . در اين لحاظ نيز موجودات بر دو دسته‌اند : يك دسته موجودات در تحليل عقلى داراى دو جزء - يك جزء مشترك ( / جنس ) و يك جزء مختص ( / فصل ) - هستند ، مانند همهء ماهيات مندرج در دستگاه مقولات ده‌گانه و دستهء ديگر چنين اجزايى ندارند . واجب تعالى و نيز انواع بسيطى كه در مقولات ده‌گانه مندرج نمىباشد - اگر چنين انواعى وجود داشته باشد - در اين دسته قرار مىگيرند .\r\nبايد توجه داشت موجودى كه بدين معنا ، بسيط است ، يعنى فاقد جنس و فصل مىباشد ، قطعاً به معناى پيشين نيز بسيط خواهد بود ؛ يعنى فاقد ماده و صورت خارجى مىباشد . اما موجودى كه بدين معناى مركب است ، ممكن است به معناى نخست نيز مركب باشد و ممكن است بدان معناى بسيط بوده باشد . پس آن‌چه جزء عقلى ندارد ، جزء خارجى نيز ندارد ، امّا آن‌چه جزء عقلى دارد ، ممكن است جزء خارجى داشته باشد و ممكن است جزء خارجى نداشته باشد .\r\n3 - بساطت و تركيب به لحاظ وجود و ماهيت ، كه آن هم از اجزاى تحليلى به شمار مىرود . همهءموجودات امكانى ، بدين معنا مركب‌اند ، زيرا عقل دو حيثيت مغاير در آنها تشخيص مىدهد : يكى حيثيت وجود و ديگرى حيثيت ماهيت . تنها موجودى كه بدين معنا بسيط است ، واجب الوجود تبارك و تعالى است ، چرا كه ذات او و هويت او همان هستى و وجود اوست . طبعاً موجودى كه از اين مرتبهء بساطت برخوردار است ،\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nاز معناى اول و دوم بساطت نيز بهره‌مند مىباشد ، زيرا چنين موجودى ماهيت ندارد تا جنس و فصل داشته باشد و چون جنس و فصل ندارد ، ماده و صورت خارجى نيز نخواهد داشت . لذا مؤلف قدس سره فرمود : « وابسط البسائط ما لم‌يتركب من وجود و ماهية ، وهو الواجب ، عزّ اسمه » .\r\n\r\nعلت قريب و بعيد\r\nوتنقسمُ أيضاً إلى قريبةٍ وبعيدةٍ ؛ والقريبةُ : ما لا واسطةَ بينَها وبينَ معلولِها ؛ والبعيدةُ بخلافِها ، كعلّةِ العلّةِ .\r\nترجمه\r\nو نيز علت به قريب و بعيد تقسيم مىشود . علت قريب آن است كه واسطه‌اى ميان آن و معلول نباشد و علت بعيد بر خلاف آن است ، مانند علتِ علت .\r\nشرح و تفسير\r\nعلت قريب يا نزديك ، علتى است كه مستقيماً در معلولش اثر مىگذارد و ميان او و معلولش واسطه‌اى نيست ؛ مانند تأثير انسان در حركت دست خودش ؛ هر يك از ما علت قريب و بىواسطهء افعال و حركات خود هستيم .\r\nاما علت بعيد يا دور ، علتى است كه غير مستقيم در معلولش اثر مىگذارد و ميان او و معلولش يك يا چند واسطه وجود دارد و هر چه تعداد اين وسايط بيشتر باشد ، آن علت دور تر خواهد بود ؛ مثلًا هر يك ازما با يك واسطه علت حركت قلمى هستيم كه در دست داريم و با دو واسطه علت نوشته‌اى هستيم كه در اثر حركت قلم بر صفحهء كاغذ نقش مىبندد و با سه واسطه علت هستيم براى معنايى كه در ذهن خواننده با مطالعهء آن نوشته ، پديد مىآيد .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nعلت داخلى و خارجى\r\nو تنقسمُ العلّةُ إلى داخليّةٍ وخارجيّةٍ ؛ والعللُ الداخليّةُ - وتسمّى أيضاً « عللَ القوامِ » - هى المادّةُ والصورةُ المقوِّمتانِ للمعلولِ ؛ والعللُ الخارجيّةُ - وتسمّى أيضاً « عللَ الوجودِ » - هى الفاعلُ والغايةُ ، وربّما سُمّىَ الفاعلُ « ما به الوجودُ » ، والغايةُ « ما لأجلِه الوجودُ » .\r\nترجمه\r\nدر يك تقسيم ديگر علت به داخلى و خارجى منقسم مىگردد . علل داخلى ، كه علل قوام نيز ناميده مىشوند ، همان ماده و صورتند ، كه [ اجزاى تشكيل دهنده و 
  ] قوام دهندهء معلول مىباشند . و علل خارجى ، كه علل وجود هم ناميده مىشود ، همان فاعل و غايت هستند . چه بسا به علت فاعلى ، مابه‌الوجود ( / آن‌چه سبب وجود معلول است ) و به علت غايى مالاجله الوجود ( / آن‌چه وجود معلول به خاطر آن است ) نيزگفته مىشود .\r\nشرح و تفسير\r\nعلت داخلى ، علتى است كه بامعلولْ متحد مىگردد و در ضمن وجود آن باقى مىماند . ازاين رو ، به علل داخلى ، « علل قوام » نيز گفته مىشود ، زيرا جزء ذات معلول‌اند و مقوّم ماهيت آن مىباشند . علت داخلى خود بر دو قسم است :\r\n1 - ماده نسبت به نوعى كه مركب ازماده و صورت مىباشد . ماده همان چيزى است كه حيثيت قوه و استعداد شىء را تأمين مىكند و شىء به واسطهء آن بالقوه مىباشد .\r\nچنين چيزى اگر با صورت سنجيده شود ، ماده براى آن مىباشد و اگر با آن‌چه از آن و صورت تركيب مىشود ، يعنى با نوع مقايسه شود ، علت مادى براى آن خواهد بود . در يك كلمه « ما به الشىء بالقوه » ماده است براى صورت و علت مادى است براى نوع .\r\n2 - صورت نسبت به نوع كه مركب از ماده و صورت مىباشد . صورت ، چيزى\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nاست كه شىء به واسطهء آن بالفعل مىباشد . آن‌چه جنبهء فعليت شىء را تشكيل مىدهد ، مانند نفس ناطقهء انسان ، اگر با ماده سجيده شود ، صورت مىباشد و اگر با مجموع ماده و صورت سنجيده شود ، علت صورى خواهد بود .\r\nامّا « علت خارجى » علتى است كه وجود آن بيرون ازوجود معلول مىباشد و خود بر دو قسم است :\r\n1 - فاعل و آن علتى است كه وجود معلول را افاضه مىكند و هستى معلول ازاو صدور مىيابد .\r\n2 - غايت ؛ علت غايى چيزى است كه معلول به خاطر آن پديد مىآيد ؛ مانند هدفى كه انسان براى افعال اختيارى خودش در نظر مىگيرد و براى رسيدن به آن ، كارهايش را انجام مىدهد . تقرّب به خدا ، علت غايى عبادت است ؛ آگاهى يافتن ازحقايق هستى ، علت غايى رفتن به مجلس درس و بحث و مطالعه است و مانند آن .\r\nبه علت فاعلى و علت غايى « علل وجود » نيزگفته مىشود . در همين بخش از كتاب ، هر يك از اين علل چهارگانه ، يعنى علت صورى ، مادى ، فاعلى و غايى به تفصيل مورد بحث قرار مىگيرد .\r\n\r\nعلت حقيقى و علت معدّ\r\nوتنقسمُ العلّةُ إلى العللِ الحقيقّةِ والمعدّاتِ ؛ وفى تسميةِ المعدّاتِ عللًا تجوّزٌ ، فليستْ عللًا حقيقيّةً ، وإنّما هى مقرّباتٌ تُقرّبُ المادّةَ إلى افاضةِ الفاعلِ ؛ كورودِ المتحرّكِ فى كلِّ حدٍّ من حدودِ المسافةِ ، فانّه يقرّبُه إلى الورودِ فى حدٍّ يَتْلُوه ؛ وكانصرامِ القطعاتِ الزمانيّةِ ، فانّه يقرّبُ موضوعَ الحادثِ إلى فعليّةِ الوجود .\r\nترجمه\r\nدر دسته‌بندى ديگرى ، علت به حقيقى و مُعدّ ( آماده كننده ) تقسيم مىشود . البته نام\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nعلّت بر مُعدّ نهادن ، نوعى مجازگويى است ، زيرا مُعدّ حقيقتاً علت نيست ، بلكه چيزى است كه ماده را براى تأثير علت فاعلى آماده و به آن نزديك مىكند ؛ مانند ورود متحرك به يك مقطع از مسافت ، كه آن را براى وارد شدن به مقطع بعدى آماده مىكند ؛ هم‌چنين مانند سپرى شدن لحظه‌هاى زمان ، كه موضوع و مادهء پديده را به تحقق بالفعل آن پديده نزديك مىسازد .\r\nشرح و تفسير\r\nتقسيم ديگر براى علت ، تقسيم آن به حقيقى و معدّ است . علت حقيقى عبارت است از موجودى كه وجود معلولْ وابستگى حقيقى به آن دارد ؛ به گونه‌اى كه جدايى معلول از آن محال مىباشد ؛ مانند عليت نفس براى اراده و صورت‌هاى ذهنى ، كه نمىتوانند جداى از نفس تحقق يابند و يا باقى بمانند .\r\n« علّت معد » عبارت است از آن‌چه در فراهم آوردن زمينهء پيدايش معلول مؤثر مىباشد ، ولى وجود معلولْ وابستگى حقيقى وجدايىناپذير به آن ندارد . شأن معدّات آن است كه آمادگى پذيرش فيض ازعلت فاعلى را در ماده پديد مىآورند و بدين وسيله ماده را به افاضهء وجود از فاعل نزديك مىسازند ؛ مانند گذشت قطعات زمان و سپرى شدن ساعت‌ها ، روزها و ماه‌ها كه ماده را به پيدايش آن‌چه قرار است در آن پديد آيد ، نزديك مىسازد و مانند فعل و انفعالات مادى كه نفس را براى ادراك صورت‌هاى حسى آماده مىسازد .\r\nدر تعريف علت معدّ آورده‌اند : « المعدّ هو ما يتوقف المعلول على عدمه بعد وجوده » ، در برابر علت حقيقى كه در تعريف آن آورده‌اند : « هى ما يتوقف عليها وجود المعلول بحيث ينعدم بانعدامها » . « 1 »\r\n\r\n\r\n","description":"","footnote":"\r\n( 1 ) . البته معدّ اصطلاح ديگرى نيز دارد كه محقق سبزوارى در تعليقهء بر اسفار ، ج 2 ، ص 213 ، و ج 9 ، ص 69 به آن اشاره كرده است\r\n","page_name":" 267 ","page_number":267},
  {"content":"\r\n\r\n\r\nيك نكته\r\nچنان‌كه مؤلف قدس سره اشاره كرده است ، عليت امور معدّ وزمينه‌ساز نسبت به آن حادثه‌اى كه اين امور زمينه‌ساز تحقق آن در ماده‌اند ، يك عليت مجازى و بالعرض است ، به همين دليل علل معدّ ، قابل انفكاك از آن حادثه مىباشند . از اين رو ، بايد گفت كه مقسم در اين تقسيم ، علت به معناى عام و مجازى آن مىباشد ، كه علل حقيقى و غير حقيقى ، هر دو را شامل مىگردد ؛ و گرنه اين تقسيم از باب تقسيم شىء به خود و غير خود بوده و مردود خواهد بود .\r\nاما از آن‌جاكه در پس هر امر ما بالعرض يك ما بالذات نهفته است ، در اين‌جا نيز در پس اين عليت مجازى ، يك عليت حقيقى وجود دارد و آن عبارت است از : عليت امور معدّ نسبت به نفس استعداد ماده براى پذيرش حادثهء جديد . پس امور معدّ اگر با نفس استعداد سنجيده شوند ، نسبت به آن ، علت حقيقى هستند و اگر با « مستعدٌ له » مقايسه شوند نسبت به آن ، علت معدّ به شمار مىروند ؛ مثلًا انعكاس نور از شىء بيرونى به چشم و قرار گرفتن تصوير آن بر نقطهء معينى از شبكيه و انتقال رمزهايى از آن‌جا به مغز ، علت حقيقى است براى مستعد شدن نفس براى حصول صورت حسى آن شىء در نفس و ادراك آن توسط نفس ، امّا نسبت به خود حصول صورت حسى و ادراك نفس ، علت معدّ به شمار مىرود .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nالفصل الثالث‌فى وجوبِ وجودِ المعلولِ عندَ وجودالعلةِ التامةِ ، ووجوبِ وجودِ العلةِ عندَ وجودِ المعلولِ\r\nإذا كانتِ العلّةُ التامّةُ موجودةً ، وَجَبَ وجودُ معلولِها ؛ وإلّا جازَ عدمُه مع وجودِها ، ولازمُه تحقُّقُ عدمِهِ المعلولِ لعدمِ العلّةِ من دونِ علّةٍ .\r\nترجمه\r\nاگر علت تامه موجود باشد وجود معلول ، واجب و لازم خواهد بود ، زيرا در غير اين صورت ، نبودِ معلول همراه با وجود علت ، ممكن مىباشد و لازمهء چنين چيزى آن است كه نبودِ معلول - كه خودش ناشى از عدم علت است - بدون علت واقع شود .\r\nشرح و تفسير\r\nدر اين فصل دو مسئله مورد بحث قرار مىگيرد : يكى آن‌كه اگر علت تامه موجود باشد ، وجود معلول ضرورى و واجب است ؛ ازاين قضيه تعبير مىشود به : « وجوب بالقياس معلول نسبت به علت تامه » ؛ مسئلهء ديگر آن است كه اگر معلول موجود باشد ،\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nوجود علت ، ضرورى و واجب است ؛ از اين قضيه تعبير مىشود به : « وجوب بالقياس علت نسبت به معلول » .\r\nچنان‌كه ملاحظه مىشود در مسئلهء نخست ، حكم مربوط به خصوص علت تامه است ، امّا در مسئلهء دوم مطلق علت مطرح است ، خواه علت تامه و خواه علت ناقصه .\r\nيعنى تنها علت تامه است كه معلول نسبت به آن وجوب بالقياس دارد ، امّا مطلق علت نسبت به معلول ، وجود بالقياس دارد و اگر معلول تحقق داشته باشد ، قطعاً بايد تك تك آن‌چه معلول بر آن متوقف است نيز وجود داشته باشد .\r\n\r\nتفاوت ميان اين مسئلهء با مسئلهء الشىء ما لم‌يجب لم‌يوجد\r\nپيش از اين در بخش چهارم فصلى بود تحت عنوان : « الشىء ما لم‌يجب لم‌يوجد » .\r\nدر آن فصل اين مطلب به اثبات رسيد كه تا وقتى علّت ، وجود معلول را ضرورى و واجب نسازد ، معلول تحقق نمىيابد ؛ به ديگر سخن : علت تامه به معلول خودش وجوب و ضرورت مىدهد وتحقق آن را حتمى و قطعى مىگرداند . در اين‌جا ممكن است اين پرسش به ذهن آيد كه چه تفاوتى است ميان آن مسئله و آن‌چه در اين فصل مطرح مىگردد .\r\nپاسخ آن است كه ، چنان‌كه مؤلف قدس سره در پاورقىِ همين فصل بدان اشاره كرده است وجوبى كه در مسئلهء « الشىء ما لم‌يجب لم‌يوجد » مطرح است وجوب غيرى است ، اما وجوبى كه در اين‌جا موضوع بحث است ، وجوب بالقياس مىباشد . وجوب غيرى اوّلًا يك وصف نفسى است ، بر خلاف وجوب بالقياس كه يك وصف اضافى و نسبى مىباشد ؛ ثانياً وجوب غيرى وصف ويژهء معلول است ، اما وجوب بالقياس وصفى است كه هم معلول بدان متصف مىشود و هم علت .\r\nالبته اين دو مطلب در عين حال كه عين يك‌ديگر نيستند ، رابطه‌اى تنگاتنگ با هم دارند و آن اين‌كه با تمسك به قاعدهء : « الشىء ما لم‌يجب لم‌يوجد » ، مىتوان وجوب\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nبالقياس معلول نسبت به علت تامه را اثبات كرد و آن قاعده را مبناى اين اصل قرار داد .\r\nدر اين فصل يك برهان براى وجوب بالقياس معلول نسبت به علت تامه و دو برهان براى وجوب بالقياس علت نسبت به معلول بيان شده است .\r\n\r\nاثبات وجوب بالقياس معلول نسبت به علت تامه\r\nاستدلالى كه براى اثبات وجوب وجود معلول در ظرف تحقق علت تامه ، در متن بيان شده ، از سه مقدمه تشكيل شده است :\r\n\r\nمقدمهء نخست :\r\nاگر وجود معلول در ظرف وجود علت تامه واجب نباشد ، عدمش جايز و ممكن خواهد بود . مقصود از جواز و امكان در تالىِ اين گزارهء شرطى ، به معناى عام آن است ؛ يعنى سلب ضرورت از جانب مخالف . از اين‌جا دانسته مىشود كه جملهء شرطى فوق مبتنى بر امتناع ارتفاع نقيضين است . توضيح اين‌كه : نقيض قضيهء : « وجود معلول در ظرف وجود علت تامه واجب است » آن است كه « وجود معلول در ظرف وجود علت تامه واجب نيست » ( / عدم معلول در ظرف وجود علت تامه ممكن است . )\r\nپس اگر آن قضيه صادق نباشد ؛ يعنى اگر وجود معلول در ظرف وجود علت تامه واجب نباشد ، قطعاً نقيض آن صادق خواهد بود ( عدم معلول در ظرف وجود علت تامه ممكن خواهد بود ) .\r\n\r\nمقدمهء دوم :\r\nاگر عدم معلول در ظرف وجود علت تامهء وجود آن ، ممكن باشد ، تحقق معلول بدون علت ، جايز و ممكن خواهد بود ، زيرا با بودن علت تامهء « وجود الف » ؛ علت تامهء « عدم الف » تحقق نخواهد داشت ، چون علت تامهء « عدم الف » همان « عدم علت تامهء وجود الف » است ، كه بنابرفرض منتفى است . پس اگر با بودن علت تامهء « وجود الف » ، « عدم الف » ممكن باشد ، معنايش آن است كه تحقق معلول ( / عدم الف ) بدون علت ( / عدم علت وجود الف ) ممكن و جايز مىباشد .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nمقدمهء سوّم :\r\nتحقق معلول بدون علت ممكن نيست . اين اصل مقتضاى قانون عليت است كه در فصل اول بيان شد .\r\n\r\nنتيجه آن‌كه\r\n: وجود معلول در ظرف وجود علت تامه ، واجب و ضرورى مىباشد .\r\n\r\nيك نكته\r\nمؤلف قدس سره در مقام بيان مقدمهء دوم به جاى آن‌كه بگويد : اگر عدم معلول در ظرف وجود علت تامه ممكن باشد ، تحقق معلول بدون علت جايز و ممكن خواهد بود ؛ گفته است : « اگر عدم معلول در ظرف وجود علت تامه ممكن باشد ، لازمه‌اش تحقق معلول بدون علت است . » امّا اين درست نيست ، زيرا امكان چيزى مساوى و يا مستلزم وقوع آن چيز نيست . لذا بايد عبارت بدين صورت تصحيح شود : « لازمه‌اش امكان تحقق معلول بدون علت است » .\r\n\r\nبرهان نخست بر وجوب بالقياس علت نسبت به معلول\r\nوإذا كانَ المعلولُ موجوداً ، وَجَبَ وجودُ علّتِهِ ؛ وإلّا جازَ عدمُها مع وجودِ المعلولِ ، وقد تقدَّمَ أنّ العلّةَ ، سواءٌ كانتْ تامّةً أو ناقصةً ، يلزمُ من عدمِها عدمُ المعلولِ .\r\nترجمه\r\nو هم‌چنين اگر معلول ، موجود باشد ، وجود علت واجب و لازم خواهد بود ، زيرا در غير اين صورت ، نبودِ علت همراه با وجود معلول ، ممكن مىباشد ، حال آن‌كه پيش ازاين « 1 » آورديم : عدمِ علت ، خواه تامه وخواه ناقصه ، لزوماً عدمِ معلول را درپى خواهد داشت .\r\n\r\n\r\n","description":"","footnote":"\r\n( 1 ) . در فصل پيشين\r\n","page_name":" 272 ","page_number":272},
  {"content":"\r\n\r\nشرح و تفسير\r\nبرهانى كه براى اثبات وجوب و ضرورت وجود علت در ظرف وجود معلول اقامه شده ، از دو مقدمه تشكيل مىگردد :\r\n\r\nمقدمهء نخست :\r\nاگر وجود علت در ظرف وجود معلول واجب و ضرورى نباشد ، عدمش در ظرف وجود معلول ممكن و جايز خواهد بود . اين مقدمه شبيه مقدمهء نخست برهانى است كه براى اثبات وجوب وجود معلول در ظرف علت تامه بيان شد و بيانش نيز نظير بيان همان مقدمه است .\r\n\r\nمقدمهء دوّم :\r\nعدم علت ، مستلزم عدم معلول است . لذا امكان ندارد عدم علت با وجود معلول جمع شود و علت در ظرف وجود معلول ، معدوم باشد . صحت اين مقدمه با ملاحظهء تعريفى كه براى علت و معلول بيان شد دانسته مىشود . علت چيزى است كه هستى معلول متوقف بر آن و وابسته به آن مىباشد و پرواضح است كه اگر متوقَّفٌ عليه وجود نداشته باشد ، متوقِّف نيز نمىتواند موجود باشد . پس عدم علت مستلزم عدم معلول است .\r\nنتيجهء اين دو مقدمه آن است كه وجود علت در ظرف وجود معلول واجب و ضرورى است .\r\n\r\nنتيجهء بحث در مورد معلول زمان‌مند\r\nو من هُنا يظهرُ : أنّ المعلولَ لاينفكُ وجودُه عن وجودِ علّتِهِ ، كما أَنَّ العلّةَ التامّةَ لاتنفكُ عن معلولِها .\r\nفلو كانَ المعلولُ زمانياً ، موجوداً فى زمانٍ بعينهِ ، كانتْ علّتُه موجودةً واجبةً فى ذلك الزمانِ بعينه ؛ لأنّ توقُّفَ وجودِه على العلّةِ فى ذلك الزمانِ ، فترجيحُ العلّةِ لوجودهِ وإفاضتُها له فى ذلك الزمانِ ؛ ولو كانتِ العلّةُ موجودةً في زمانٍ آخرَ معدومةً فى زمانِ\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nوجودِ المعلولِ ، والإفاضةُ قائمةٌ بوجودِها ، كانتْ مفيضةً للمعلولِ وهى معدومةٌ ، هذا محالٌ .\r\nترجمه\r\nاز اين‌جا روشن مىگردد كه وجود معلول ازوجود علتش جدا نيست ؛ همان‌طور كه علت تامه قابل انفكاك از معلولش نمىباشد .\r\nبنابراين ، اگر معلول ، پديدهء زمان‌مندى است كه در زمان خاصى به وجود آمده ، علتش نيز بايد در همان زمان موجود باشد ، زيرا وجود معلول در همان زمان متوقف بر علت است ؛ لذا علت هم در همان وقت ، وجود معلول را ترجيح داده و به آن افاضه مىكند و اگر علت به‌طور هم‌زمان با معلول موجود نباشد ، با توجه به آن‌كه افاضهء هستى متكى بر وجود علت است ، لازم مىآيد علت در حال عدمِ خود ، افاضهء وجود به معلول كرده باشد و اين محال و نشدنى است . « 1 »\r\nشرح و تفسير\r\nنتيجه و حاصل آن‌چه تاكنون گفته آمد ، آن است كه وجود معلول هرگز ازوجود علت - خواه علت تامه و خواه علت ناقصه - جدا نمىشود و معلول بدون علت و منفك از آن هرگز وجود نخواهد داشت . از سوى ديگر ، وجود علت نيز - البته خصوص علت تامه - هرگز از معلول جدا و منفك نمىباشد و امكان ندارد علت تامه موجود باشد ، امّا معلولش وجود نداشته باشد .\r\nحال اگر اين نتيجه را در مورد معلولى كه وجودش در ظرف زمان تحقق مىيابد ، تطبيق دهيم ، مفادش اين خواهد شد كه در هر زمان كه معلول پديد آيد ، در همان زمان علتش موجود خواهد بود و امكان ندارد علت در زمان وجود معلول ، معدوم باشد -\r\n\r\n\r\n","description":"","footnote":"\r\n( 1 ) . فرق ميان اين مسئله و اين‌كه : « يك پديده تا واجب نگردد موجود نمىشود » در آن است كه مراد از وجوب در اين‌جا وجوب بالقياس الى الغير مىباشد ، ولى در آن‌جا وجوب غيرى مراد است . ( مؤلف )\r\n","page_name":" 274 ","page_number":274},
  {"content":"\r\n\r\nخواه در زمان پيش از آن يا زمان پس از آن موجود باشد يا نباشد . زيرا آن وجود پيشين يا پسين مشكلى را حل نمىكند و نمىتواند پاسخ‌گوى نياز معلول به علت باشد و حاجتى را كه معلول به علت دارد ، بر طرف سازد .\r\nزيرا وجود معلول در همان زمان تحقق معلول ، متوقف و وابسته به وجود علت و صادر از آن مىباشد ؛ در نتيجه علت ، بايد در همان زمانى كه معلول پديد آمده ، وجود معلول را بر عدمش رجحان دهد و به آن هستى افاضه كند .\r\nاز طرفى ، علت تنها آن هنگام كه وجودش فعليت دارد ، مىتواند چنين كند ، زيرا تأثير و اثرگذارى ، قائم به وجود علت است و معنا ندارد شىء در آن حال كه معدوم است ، اثر وجودى داشته باشد .\r\nحاصل آن‌كه در آن‌جا كه معلول يك امر زمان‌مند است ، اگر علت هم‌زمان با معلول تحقق نداشته باشد ، خواه پيش از آن موجود باشد و خواه پس از آن به وجود آيد ، لازمه‌اش آن است كه شىء در آن حال كه معدوم است ، منشأ اثر خارجى بوده باشد و وجودى را افاضه كند و اين امرى بديهى البطلان است .\r\n\r\nبرهان دوم بر وجوب بالقياس علت نسبت به معلول\r\nحاجةُ الماهيّةِ المعلولةِ إلى العلّةِ ليستْ الّا حاجةَ وجودِها إلى العلّةِ ، وليستِ الحاجةُ خارجةً من وجودِها ، بمعنى أن يكونَ هناك « وجودٌ » ، و « حاجةٌ » ؛ بل هى مستقرّةٌ فى حدِّ ذاتِ وجودِها ، فوجودُها عينُ الحاجةِ والارتباطِ ؛ فهو « وجودٌ رابطٌ » بالنسبةِ إلى علّتِهِ ، لا استقلالَ له دونَها ، وهى مقوّمةٌ له ؛ و ما كانَ هذا شأنَهُ استحالَ أن يُوجدَ الّا متقوّماً بعلّتِه ، معتمداً عليها ؛ فعند وجودِ المعلولِ يجبُ وجودُ علّتِهِ ؛ وهو المطلوبُ .\r\nترجمه\r\nنياز ماهيتِ معلول به علت در واقع همان نياز وجودش به علت است ، نه چيز ديگر\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nواين‌گونه نيست كه اين نيازمندى امرى خارج از وجود آن باشد ؛ به اين معنا كه وجودى باشد و نيازى ، بلكه حاجت ونياز در نهاد هستى ماهيت استقرار دارد ؛ لذا هستى معلول عين نياز و ارتباط است . بنابراين ، وجود معلول نسبت به علتش يك وجود رابط مىباشد و هيچ استقلالى از آن ندارد ؛ از آن طرف هم علت ، مقوم آن مىباشد و چيزى كه چنين منزلتى دارد ، محال است جز با اتكا واعتماد به علتش تحقق يابد . در نتيجه ، در ظرف وجود معلول ، وجود علت لازم و ضرورى است و اين همان نتيجهء مورد نظرماست .\r\nشرح و تفسير\r\nبرهانى كه در اين قسمت براى بيان وجوب و ضرورت علت در ظرف وجود معلول اقامه مىشود ، مبتنى بر عميق‌ترين تحليلى است كه در بارهء رابطهء عليت و معلوليت در حكمت متعاليه انجام گرفته است و كليد حلّ بسيارى از مسائل مهم فلسفى را در اختيار قرار مىدهد . بر اساس اين تحليل وقتى علت ، معلول را به وجود مىآورد و آن را ايجاد مىكند ، چنين نيست كه واقعيت و هستى معلول چيزى باشد و نياز و احتياجش به علت و رابطه‌اش با علت - كه همان ايجاد است - چيز ديگرى باشد ، تا مجالى براى اين توهم وجود داشته باشد كه : علت مىتواند در ظرف وجود معلول ، معدوم باشد و با بر طرف شدن رابطهء ميان علت و معلول ، خدشه‌اى بر وجود و هستى معلول وارد نمىگردد .\r\nحقيقت آن است كه واقعيت و هستى معلول همان رابطه‌اش با علت است ، نه چيز ديگر . به ديگر سخن : ايجاد علت ووجود معلول دو مفهوم است كه از يك واقعيت به دو اعتبار انتزاع شده است . يك واقعيت است كه به لحاظ اضافه‌اش به علت ، ايجاد ناميده مىشود و به لحاظ تعلقش به معلول ، وجود خوانده مىشود . بنابراين ، هستىِ معلول چيزى جز اضافه و ربط به علت نيست ، در نتيجه تعلق و وابستگى به علت ، در ذات و هويت آن نهفته است ، پس اگر ارتباط معلول با علت لحظه‌اى قطع شود و از\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nبين برود ، واقعيت و هستى معلول از بين مىرود ، چرا كه واقعيت معلول چيزى جز همان ارتباط با علت نيست .\r\nخلاصه آن‌كه وجود معلول نسبت به علت ، وجود رابط است و تمام هويت معلول عين ربط به علت مىباشد ، نه آن‌كه معلول وجودى داشته باشد كه آن وجود محتاج و نيازمند علت بوده باشد ؛ به گونه‌اى كه وجودْ چيزى باشد و نياز به علت چيز ديگرى .\r\nزيرا لازمه‌اش آن است كه معلول ذاتاً نيازمند علت نباشد و نيازمندى به علت امرى عارضى و زايد بر ذات آن بوده باشد و اين درست نيست . وقتى ثابت شد وجود معلول در مقايسه با علتْ يك وجود رابط است ، روشن مىشود كه معلول هرگز منفك از علت و بدون علت نمىتواند تحقق يابد ، زيرا وجود رابط همواره نيازمند وجود مستقلى است كه به آن قوام دهد و آن را پابرجا نگه دارد . بنابراين ، وجود علت در ظرف وجود معلول ضرورى و واجب است .\r\n\r\nيك نكته\r\nاين برهان ، تنها قسمتى از مدعا را ثابت مىكند ، نه همهء آن را . زيرا رابط بودن معلول تنها نسبت به علت فاعلى ( / علت هستى بخش ) صادق است و ساير اجزاى علت تامه را شامل نمىگردد . بنابراين ، نتيجه اين برهان آن است كه : وجود علت فاعلى در ظرف وجود معلول ، قطعى و ضرورى است .\r\n\r\nتوضيحى بيشتر دربارهء حقيقت رابطهء علت با معلول\r\nاستاد مطهرى قدس سره بيانى بسيار رسا و شيوا از نحوهء رابطهء معلول با علت دارد كه ذكرش در اين‌جا براى فهم بهتر مطلب بسيار سودمند است ، ايشان مىگويد :\r\nتصورى كه هر انسانى از قانون عليت دارد اين است كه « علت ، وجود دهنده به معلول است » . هر كس كه خود را مذعن به اين قانون كلى مىشمارد و رابطهء علّى و\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nمعلولى بين موجودات قائل است ، چه متكلم و چه حكيم ، چه الهى و چه مادى ، چه عالم و چه فيلسوف ، اين‌طور فكر مىكند كه علت وجود دهنده به معلول است و رابطه‌اى كه بين آنها برقرار است ، اين است كه معلول واقعيت خود را از ناحيهء علت دريافت مىكند .\r\nما همين فكر قطعى و يقينى را مورد تجزيه و تحليل قرار مىدهيم و مىگوييم :\r\nدرست است كه علت ، واقعيت دهنده و وجود دهنده به معلول است ، ولى در موارد معمولى كه چيزى ، چيزى را به چيزى مىدهد ، مثل آن‌كه شخصى به نام « الف » به شخص ديگرى به نام « ب » شىء خاصى به نام « ج » مىدهد ، پاى چهار امر واقعيت‌دار در كار است :\r\n1 - دهنده ( الف )\r\n2 - گيرنده ( ب )\r\n3 - شىء داده شده ( ج )\r\n4 - دادن ( عمل و حركتى كه از ناحيهء دهنده صورت مىگيرد )\r\nالبته ممكن است در برخى موارد ، امر پنجمى هم فرض شود و آن عبارت است از « گرفتن » ، يعنى عملى كه از ناحيهء گيرنده صورت مىگيرد . به هر حال ، در اين‌جا لااقل چهار امر واقعيت دار در كار است ، كه واقعيت هر يك غير از واقعيت سه امر ديگر است .\r\nحالا بايد ببينيم در مورد علت و معلول ، كه ما علت را به عنوان وجود دهنده به معلول مىشناسيم ، پاى چند واقعيت در كار است و آيا واقعاً در اين‌جا نيز پاى چهار واقعيت در كار است ، به اين ترتيب :\r\n1 - دهند ( علت )\r\n2 - گيرنده ( ذات معلول )\r\n3 - شىء داده شده ( وجود و واقعيت )\r\n4 - دادن ( ايجاد )\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nو به عبارت ديگر ، آيا در مورد عليت و معلوليت ، موجد وايجاد و وجود و موجود و به تعبيرهاى ديگر : جاعل و جعل و مجعول و مجعول‌ٌله ، مُعطى و اعطا ومُعطى و مُعطى به ، چهار امر واقعيت دار است ، يا آن‌كه چنين نيست و بر فرض كه چنين نيست ، پس چگونه است .\r\nما ابتدا گيرنده و داده شده را در مورد علت و معلول در نظر مىگيريم و بررسى مىكنيم كه آيا ممكن است كه اين دو مفهوم ، دو واقعيت خارجى باشند ، يا نه ؟\r\nمىبينيم اگر گيرنده ، يعنى ذات معلول ، قطع نظر از آن‌چه از ناحيهء علت دريافت مىكند ، واقعيتى بوده باشد ، لازم مىآيد كه آن معلول ، معلول نباشد . و به اصطلاح خلف لازم مىآيد ، زيرا به حسب اصل اولى و تعريف اولى ، ماعلت را به عنوان واقعيت دهنده به معلول شناختيم ؛ به اين معنا كه معلول واقعيت خود را ازناحيهء علت كسب كرده و اگر بنا شود آن‌چه معلول از علت كسب مىكند ، واقعيتى باشد و خود معلول يك امر واقعيت دار ديگرى باشد ، پس معلول واقعيت خود را از ناحيهء علت كسب نكرده است ؛ يعنى واقعاً معلول ، معلول نيست .\r\nپس در مورد علت و معلول ، واقعيت گيرنده ، عين واقعيت داده شده است و اين ذهن ما است كه براى يك واقعيت عينى دومفهوم مختلف ( گيرنده - داده شده ) اعتبار مىكند .\r\nبراى مرتبهء دوم به بررسى مىپردازيم كه آيا آن‌چه ماآن را به عنوان افاضه وايجاد مىناميم ( دادن ) ، واقعيتى جدا از واقعيت داده شده دارد يا نه ؟ در اين‌جا مىبينيم اگر واقعيت « دادن » غير از واقعيت « داده شده » باشد لازم مىآيد كه ما وجود معلول ( داده شده ) را چنين فرض كنيم كه قطع نظر از افاضه و عمل علت ، يك واقعيتى است مستقل و كارى كه علت مىكند اين است كه با آن واقعيت مستقل ، اضافه و ارتباط پيدا مىكند و آن را بر مىدارد و به معلول مىدهد و البته اين فرض مستلزم اين است كه ما براى گيرنده نيز واقعيتى مستقل از واقعيت « داده شده » فرض كنيم و حال آن‌كه قبلًا ديديم كه اين فرض محال است .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nپس معناى واقعيت دادن علت به معلول و واقعيت يافتن معلول از علت اين نيست كه واقعيت معلول در كنارى جزء ساير واقعيت‌ها انبار شده و كار علت اين است كه آن واقعيت كنار گذاشته را بر مىدارد و تحويل معلول مىدهد ، بلكه معناى واقعيت دادن علت به معلول اين است كه واقعيت معلول عين افاضه و اعطا علت است ؛ يعنى همان‌طورى كه گيرنده و داده شده در مورد علت و معلول دو امر واقعيت‌دار نيستند ، داده شده و دادن نيز دو امر علىحدهء خارجى نيستند .\r\nپس در مورد علت و معلول ، گيرنده وداده شده و دادن همه يك چيز است و ما بايد معلول را به عنوان عين افاضهء علت بشناسيم ، نه به عنوان چيزى كه چيز دومى را به نام « فيض » به وسيلهء واقعيت سومى به نام « افاضه » از شىء چهارمى به نام علت دريافت كرده است .\r\nبراى مرتبهء سوم ، واقعيت « دهنده » را در نظر مىگيريم ، ولى در اين‌جا مىبينيم كه واقعيت وى بايد مستقل از واقعيت گيرنده و داده شده و دادن باشد ، زيرا دهنده ، واقعيتى است كه واقعيت ديگرى از او ناشى شده و او منشأ آن واقعيت ديگر است و البته امكان ندارد كه يك شىء خودش منشأ خودش باشد ، زيرا مستلزم صدفه و تقدم شىء بر نفس است ، كه مستلزم تناقض است .\r\nاز اين‌جا اين‌طور مىفهميم كه در مورد علت و معلول ، كه ما علت را به عنوان وجود دهنده به معلول مىشناسيم و ابتدا چنين تصور مىكنيم كه وجود دادن مستلزم چهار چيز است ( دهنده ، گيرنده ، داده شده و دادن ) اين‌طور نيست ، بلكه درخارج دو واقعيت بيشتر نيست : واقعيت علت و واقعيت معلول ، كه عين افاضهء علت است . و به عبارت ديگر ، پس از بررسى كامل درك مىكنيم كه در مورد معلولات ، واقعيت ايجاد و وجود وموجود يكى است و اين ذهن ما است كه از يك واقعيت وحدانى ، سه مفهوم مختلف ساخته است و موجب طرز تفكر غلط ابتدايى ما شده است . « 1 »\r\n\r\n\r\n","description":"","footnote":"\r\n( 1 ) . پاورقى اصول فلسفه و روش رئاليسم ، ج 3 ، ص 110 - 113\r\n","page_name":" 280 ","page_number":280},
  {"content":"\r\n\r\n\r\nالفصل الرابع‌قاعدةُ « الواحد »\r\nالواحدُ لايصدُرُ عنه إلّاالواحدُ وذلك : أنّ من الواجبِ أن يكونَ بينَ العلّةِ ومعلولِها سنخيّةٌ ليستْ بينَ الواحدِ منها وغيرِ الاخرِ ، وإلّا جازَ كونُ كلِّ شىءٍ علّةً لكلِّ شىءٍ وكلِّ شىءٍ معلولًا لكلِ شىءٍ ، ففى العلّةِ جهةُ مسانخةٍ لمعلولِها ، هى المخصّصةُ لصدورِه عنها ؛ فلو صدرتْ عن العلّةِ الواحدةِ ، وهى التى ليستْ لها فى ذاتِها إلّاجهةٌ واحدةٌ ، معاليلُ كثيرةٌ بما هى كثيرةٌ متباينةٌ غيرُ راجعةٍ إلى جهةٍ واحدةٍ بوجهٍ من الوجوهِ ، لَزِمَهُ تقرُّرُ جهاتٍ كثيرةٍ فى ذاتِها ، وهى ذاتُ جهةٍ واحدةٍ ، وهذا محالٌ .\r\nترجمه\r\nاز علتِ واحد جز يك معلول به وجود نمىآيد ، به دليل آن‌كه بين علت و معلول لزوماً سنخيت ذاتى برقرار است ؛ به نحوى كه هر يك از آنها با هيچ چيز ديگرى چنين سنخيتى ندارند و اگر چنين نباشد ، بايد هر شيئى بتواند ، علت هر چيزى واقع شود ؛ هم‌چنين هر شيئى بتواند معلول هر چيزى قرار بگيرد . و لذا در علت ، جهت هم سنخى با معلول وجود دارد كه آن معلول را به صدور از آن علت اختصاص مىدهد . بنابراين ، اگر از علتِ واحد - يعنى علتى كه در ذاتش فقط يك جهت وجود دارد - معلول‌هاى متعددى به وجود آيد ،\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nمعلول هايى از هم جدا كه هيچ جهت مشتركى بين آنها نيست ، لازم مىآيد علت ، داراى جهات متعدد در ذات باشد ، حال آن‌كه طبق فرض ، يك جهت بيشتر ندارد .\r\nشرح و تفسير\r\nدر اين فصل در مورد قاعدة « الواحد » كه از قواعد مهم فلسفى است ، بحث و گفت‌وگو مىشود . اين قاعده معمولًا به اين صورت بيان مىشود كه : « الواحد لايصدر عنه الّا الواحد » : از علت واحد تنها معلول واحد صادر مىشود . ابتدا بايد ببينيم مفاد اين قاعده دقيقاً چيست ؟ و در مرحلهء بعد دليل آن را مورد بررسى قرار دهيم .\r\n\r\nمقصود از علت واحد و معلول واحد در قاعدهء الواحد\r\nدر بارهء مفاد قاعدهء الواحد ميان فلاسفه اختلاف نظر زيادى وجود دارد ، كه مجال پرداختن به آن در اين نوشتار نيست . همين اندازه اشاره مىكنيم كه برخى ، مفاد اين قاعده را چنان عام و شامل گرفته‌اند كه از يك سو ، همهء اقسام علت ، حتى علل معدّ را در برمىگيرد ؛ از سوى ديگر ، همهء اقسام واحد را نيز فرا مىگيرد ، حتى واحد نوعى را .\r\nبه عقيدهء ايشان مفاد قاعدهء الواحد آن است كه هر امر واحد تنها يك نحوهء خاصى از عليت و تأثير مىتواند داشته باشد .\r\nاز سوى ديگر ، برخى دايرهء قاعدهء الواحد را آن‌چنان محدود دانسته‌اند كه تنها شامل واجب تعالى مىگردد ؛ يعنى گفته‌اند مقصود از « علت واحد » آن است كه داراى وحدت و بساطت كامل است و هيچ نحوه تركيبى در آن راه ندارد ، حتى تركيب از ماهيت و وجود .\r\nآن‌چه در اين‌جا براى ما مهم است دست‌يابى به نظر مؤلف قدس سره در بارهء مفاد قاعدهء الواحد است . ايشان مىگويد :\r\nمقصود از واحد [ در قاعدهء الواحد 
  ] امر بسيط و يكتايى است كه در ذات آن جهت\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nتركيبى و كثرت‌ساز وجود ندارد . بنابراين ، [ مقصود از 
  ] علت واحد ، آن علت بسيط و يكتايى است كه با ذات بسيطش علت مىباشد . و [ مقصود از 
  ] معلول واحد ، آن معلول بسيط و يكتايى است كه با ذات بسيط خود معلول مىباشد . پس واحد در اين‌جا در برابر كثيرى به كار مىرود كه داراى اجزا يا افراد متباين مىباشد ؛ به گونه‌اى كه به جهت واحد بازگشت ندارد . « 1 »\r\nحاصل سخن ايشان آن است كه در موضوع قاعدهء الواحد دوامر معتبر است : يكى وحدت و ديگرى بساطت . به ديگر سخن : مقصود از واحد در قاعدهء ياد شده ، چيزى است كه نه كثير است و نه مركب .\r\nالبته مقصود از بساطت ، خصوص بساطت خارجى است ، نه بساطت عقلى و يا بساطت تحليلى ؛ هم‌چنين مقصود از وحدت ، وحدت در سنخ وجود است . به گونه‌اى كه ماهيت واحدى از آن انتزاع گردد ، نه وحدت شخصى . شاهد اين مدعا آن است كه مؤلف قدس سره در فصل بيست و سوم از مرحلهء دوازدهم نهاية الحكمة ، با تمسك به قاعدهء « الواحد » فقط وحدت نوعىِ صادر اول را اثبات مىكند و براى اثبات وحدت شخصى آن ، انحصار نوع مجرد در يك فرد را مطرح مىسازد .\r\nمؤلف قدس سره در بداية الحكمة تصريح نمىكند كه مقصود از واحد چيست ؟ اما از آن‌چه در خلال برهانى كه براى اثبات قاعدهء الواحد بيان نموده ، مىتوان استفاده كردكه :\r\n1 - مقصود از علت ، خصوص علت فاعلى است و مقصود از علت واحد ، علتى است كه در ذات آن تنها يك جهت وجود دارد ، زيرا در ضمن برهان قاعده آمده است :\r\n« وهى التى ليست فى ذاتها الّا جهة واحدة » و اين در واقع به آن‌چه در نهاية الحكمة آمده ، باز مىگردد .\r\n\r\n\r\n","description":"","footnote":"\r\n( 1 ) . نهاية الحكمه ، فصل چهارم ، از مرحلهء هشتم\r\n","page_name":" 283 ","page_number":283},
  {"content":"\r\n\r\n2 - مقصود از معلول واحد ، معلولى است كه كثير بما هو كثيرنيست ؛ يعنى معلولى كه به وجهى ازوجوه مىتوان جهت وحدتى براى آن در نظر گرفت . زيرا در ضمن برهانى كه براى اثبات قاعده آمده است ، مىگويد : « فلو صدرت عن العلة الواحدة . . .\r\nمعاليل كثيرة بما هى كثيرة متباينة غير راجعة الى جهة واحدة بوجه من الوجوه لزمه . . . » .\r\nروشن است كه عبارت : « معاليل كثيرة بما هى كثيرة متباينة غير راجعه الى جهة واحدة بوجه من الوجوه » به جاى عبارت « ماليس بواحد » نشسته است ؛ در نتيجه مقصود از واحد عبارت خواهد بود از : « آن‌چه به وجهى از وجوه جهت وحدتى براى آن مىتوان در نظر گرفت » . و اين مطلب نيز به آن‌چه از نهايةالحكمة نقل شد ، باز مىگردد ، به ويژه آن‌كه در ذيل آن كلام بدين معنا تصريح شده است .\r\n\r\nلزوم سنخيت ميان علت و معلول\r\nاز آن‌جا كه برهان اقامه شده براى اثبات قاعدهءالواحد ، مبتنى بر اصل سنخيت ميان علت و معلول است ونيز به دليل اهميتى كه اين اصل فى حدّ نفسه از آن برخوردار است ، مناسب است با بحثى نسبتاً مفصل مطرح شود .\r\nآن‌چه فعلًا محل بحث است سنخيت ذاتى ميان علت فاعلى ومعلول است ، امّا اين‌كه آيا ميان ساير انواع علت با معلول‌هاى آنها نيز سنخيت برقرار است يانه ؟ و اگر برقرار است ، مقصود از آن چيست ؟ و چه دليلى براى اثبات آن مىتوان اقامه كرد ؟\r\nاينها همه ازمحل بحث كنونى ما بيرون است .\r\nمقصود ازسنخيت ذاتى ميان علت فاعلى و معلول آن است كه هر علتى ، از آن‌جا كه افاضه كنندهءهستى معلول و كمال وجودى آن است ، در مرتبهء عالىترى واجد كمال معلول خود مىباشد ؛ يعنى حيثيت واحدى هست كه مرتبهء نازلهء آن در معلول وجود دارد و مرحلهء كامل آن در علت يافت مىشود .\r\nمؤلف قدس سره مىگويد :\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nرابطه وسنخيت وجودى علت ومعلول مقتضى است كه وجود معلول ، مرتبهءضعيفهء وجود علت بوده باشد . بنابراين ، تباين وجودى دو علت متباين ، معلول را در دومرتبهء ضعيفهء متباين قرار خواهد داد و هم‌چنين تباين وجودى دو معلول متباين ، مستلزم دوعلت متباين خواهد بود . « 1 »\r\nاستاد مطهرى در مقام بيان دليل عقلى بر اصل سنخيت ميان علت و معلول مىگويد :\r\nاين راه [ / دليل عقلى بر لزوم سنخيت ميان علت و معلول 
  ] متكى به تحليل عقلانى حقيقت عليت ومعلوليت است . ما قبلًا ديديم كه عليت و معلوليت مستلزم ارتباط و پيوستگى دو چيز است ، كه ما نام يكى را علت و نام ديگرى را معلول گذاشته‌ايم و اگر دو موجود را فرض كنيم كه با يك‌ديگر بيگانه و متباين محض باشند ، معنا ندارد كه يكى را علت و ديگرى را معلول بدانيم . و از طرفى ، مىدانيم كه رابطهء علت و معلول از نوع وجود دادن ووجود يافتن است ؛ يعنى از دو وجودى كه يكى وجود دهندهء به ديگرى است و آن ديگرى وجود يافتهء از ناحيهء اوست ، مفهوم عليت و معلوليت انتزاع مىشود . از طرف ديگر ، قبلًا ثابت كرديم كه ارتباط و پيوستگى معلول به علت ، مغاير با واقعيت معلول نيست ؛ يعنى واقعيت معلول عين ارتباط و اضافه است ، نه چيزى كه داراى ارتباط واضافه است .\r\nيك مقدمهء ديگر كه به اين سه مقدمه علاوه شود ، مطلب كاملًا روشن مىشود . و آن مقدمه اين است كه حقايق معلوله ، كه عين اضافه و ارتباط هستند به اين نحو است كه هر معلولى عين اضافه به علتى خاص است . و گرنه اضافه و ارتباط مطلق و بلا طرف معنا ندارد . و اختلاف معلولات با يك‌ديگر ، در عين اين‌كه در اصل اضافى بودن و رابطى بودن با يك‌ديگر شريك‌اند ، در اين است كه هر معلولى هويتش انتساب وارتباط با علتى خاص است و آن علت خاص ، مقوّم واقعيت آن معلول است . يعنى\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، ج 3 ، ص 204\r\n","page_name":" 285 ","page_number":285},
  {"content":"\r\n\r\nاگر فرض كنيم به جاى اين علت يك علت ديگر بود ، نه فقط طرف اضافه تغيير كرده است ، بلكه ديگر آن اضافه ، آن اضافه نيست و آن معلول ، آن معلول نيست . « 1 »\r\n\r\nكلامى از الميزان دربارهء سنخيت ميان علت و معلول\r\nفلاسفه گفته‌اند : ميان علت و معلول يك سنخيت وجودى و رابطهء ذاتى برقرار است كه به واسطهء آن گويا وجود معلول مرتبهء نازلى از وجود علت و وجود علتْ مرتبهء عاليى از وجود معلول مىباشد . و مقتضاى اصالت وجود و تشكيك در حقيقت وجود ، جز اين نيست .\r\nفلاسفه در بيان اين قاعده گفته‌اند : اگر ميان معلول و علتش تناسب ذاتى برقرار نباشد و ويژگىِ واقعيى نباشد كه اين دو را به هم اختصاص دهد ، در اين صورت نسبت علت به معلولش مانند نسبت علت به امور ديگر خواهد بود و نيز نسبت معلول به علتش مانند نسبت معلول به امور ديگر خواهد بود . در اين صورت استناد دادن صدور معلول به علتش وجهى نخواهد داشت . « 2 »\r\nنظير اين برهان در مورد معلول نسبت به ساير عللش نيز جارى مىشود و رابطهء خاص ميان معلول با هر يك از آن علل را ثابت مىكند . امّا بايد دانست كه از آن‌جا كه علت فاعلى مقتضى و دهندهء وجود معلول است واعطا كنندهء شىء ، خودش واجد آن شىء مىباشد ، علت فاعلى واجد كمال معلول مىباشد و معلول ، مثال و نمونه‌اى از وجود آن در يك مرتبهء نازل‌ترى مىباشد .\r\nصدرالمتألهين اين قاعده را به وجهى دقيق‌تر و لطيف‌تر بيان كرده است و آن اين‌كه :\r\nمعلول در هستى خود نيازمند و وابسته به علت پديد آورندهء خويش است و اين فقر\r\n\r\n\r\n","description":"","footnote":"\r\n( 1 ) . همان ، ص 206\r\n( 2 ) . اين برهان ، شبيه برهانى است كه در متن به آن اشاره شده است . آن‌جا كه آمده است : « والّا جاز كون كلّ شىء علةً لكل شىء ، و كل شىء معلولًا لكل شىء »\r\n","page_name":" 286 ","page_number":286},
  {"content":"\r\n\r\nو نيازمندى ، عين ذات و هويت اوست ، و گرنه اگر عارض بر هويت و ذات او باشد ، معلول از نظر ذات محتاج به علت نخواهد بود و لازمه‌اش آن است كه براى معلول نوعى استقلال قائل شويم و اين بر خلاف فرض است . بنابراين ، هستى معلول در مقايسه با علت فاعلى خود عين ربط و وابستگى است و استقلالى كه در بادى امر براى او به نظر مىرسد در حقيقت ، جلوه‌اى از هستى و استقلال علت اوست و در نتيجه وجود معلول ، مسانخت ذاتى و حقيقى با وجود علت خود دارد ، زيرا مرتبهء نازله‌اى از وجود علت خويش است . « 1 »\r\n\r\nاثبات قاعدهء الواحد\r\nاز آن‌چه گذشت به خوبى مىتوان به برهان قاعدهء الواحد دست يافت . مدعاى ما آن است كه : « از يك امر واحد و بسيط كه در ذاتش جز يك جهت وجود ندارد ، معلولى كه كثير باشد و جهت وحدتى در آن يافت نشود ، صدور نمىيابد » . اين مطلب با توجه به دو مقدمهء ذيل ثابت مىشود :\r\n\r\nمقدمهء نخست :\r\nميان علت و معلول سنخيت ذاتى وجود دارد .\r\n\r\nمقدمهء دوم :\r\nيك شىء تنها در صورتى مىتواند سنخيت ذاتى با چند چيز متباين ، كه فاقد هرگونه وحدت و اشتراكى هستند ، برقرار سازد كه داراى جهات كثيره باشد .\r\nنتيجه آن‌كه : ازعلتى كه داراى جهات كثيره نيست ، يعنى واحد و بسيط است ، كثير بما هو كثير صادر نمىگردد .\r\n\r\nفروع قاعدهء الواحد\r\nو يتبيّنُ بذلك : أنّ ما يصدُرُ عنه الكثيرُ من حيثُ هو كثيرٌ ، فانّ فى ذاتِه جهةُ كثرةٍ ؛\r\n\r\n\r\n","description":"","footnote":"\r\n( 1 ) . الميزان ، ج 13 ، ص 194\r\n","page_name":" 287 ","page_number":287},
  {"content":"\r\n\r\nويتبيّنُ أيضاً : أنَّ العلَلَ الكثيرةَ لاتتواردُ على معلولٍ واحدٍ .\r\nترجمه\r\nبا اين بيان آشكار مىگردد كه در ذات علتى كه از آن معلول‌هاى متعدد ، از آن جهت كه متعددند ، به وجود آمده ، به طور حتم جهت كثرت وجود دارد و نيزآشكار ميگردد كه علت‌هاى متعدد نمىتوانند بر يك معلول وارد شوند .\r\nشرح و تفسير\r\nاز قاعدهء الواحد دو فرع استنتاج مىشود :\r\n\r\nفرع نخست :\r\nاگر در جايى مشاهده شود كه معلول‌هاى متكثر و متعددى كه فاقد جهت جامع هستند ، از يك علت واحد صدور يافته‌اند ، قطعاً در آن علت جهت كثرتى وجود دارد كه مصحح صدور كثير از آن شده است ؛ مثلًا در انسان جهات متعددى وجود دارد و همين جهات متعدد است كه صدور افعال مختلف و گوناگونى را كه از مقولات متباينى هستند ، از انسان ممكن مىسازد . در واقع هر يك از افعال انسان مستند به يكى از ابعاد و شئون او مىباشد ؛ مثلًا حيثيت صدور خنده ، غير از حيثيت صدور گريه است ، حيثيت صدور تكلم غير از حيثيت صدور مشى است و مانند آن .\r\n\r\nفرع دوم :\r\nعلت‌هاى كثير و متعدد نمىتوانند متوالياً بر يك معلول تأثير داشته باشند ، بدين صورت كه وجود « الف » در ساعت نخست مستند به « ب » باشد و در ساعت دوم مستند به « ج » باشد و در ساعت سوم مستند به « د » بوده باشد . زيرا اين مستلزم آن است كه در ذات « الف » لااقل سه جهت ذاتى وجود داشته باشد ، كه به لحاظ هر يك از آنها با يكى از آن علل سنخيت يابد ، در حالى كه « الف » بنابر فرض ، امر واحد بوده و جهت كثرتى در آن نيست .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nالفصل الخامس استحالةِ الدَّورِ والتسلسُلِ فى العللِ\r\nأمّا استحالةُ الدَّورِ - وهو توقُّفُ وجودِ الشىءِ على ما يتوقفُ عليه وجودُه ؛ إمّا بلا واسطةٍ ؛ وهو الدورُ المصرَّحُ ؛ وإمّا بواسطةٍ او أكثرَ ، وهو الدَّورُ المضمَرُ ؛ فلأَنَّه يستلزمُ توقُّفَ وجودِ الشىءِ على نفسِهِ ، ولازمُهُ تقدُّمُ الشىءِ على نفسِهِ بالوجودِ ، لتقدُّمِ وجودِ العلّةِ على وجودِ المعلولِ بالضرورةِ .\r\nترجمه\r\nدور عبارت است از آن‌كه وجود يك شىء متوقف و وابسته باشد بر چيزى كه وجودش توقف بر همان شىء دارد ؛ خواه توقف بدون واسطه باشد كه « دور مصرح » است و خواه با يك واسطه يا بيشتر باشد كه « دور مضمر » خواهد بود . دليل محال بودن دور آن است كه مستلزم توقف وجود شىء بر خودش است ، كه لازمه‌اش تقدم وجودى آن شىء بر خودش مىباشد ، زيرا علت ، لزوماً تقدم وجودى بر معلول دارد .\r\nشرح و تفسير\r\n\r\nتعريف دور\r\n« دور » در لغت به معناى حركت شىء در يك مسير منحنى است ؛ به گونه‌اى كه به\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nنقطهء نخستين بازگردد و در اصطلاح عبارت است از آن‌كه وجود شىء توقف داشته باشد بر چيزى كه آن چيز در وجودش وابسته به همان شىء نخستين است . به ديگر سخن : دور عبارت است از اين‌كه شىء ، علتِ علتِ خودش و يا از نظر ديگر ، معلولِ معلولِ خودش باشد . به بيان سوم ، دور عبارت است از آن‌كه موجودى از آن جهت كه علت و مؤثر در پيدايش موجود ديگرى است ، در همان جهت معلول و محتاج به آن باشد .\r\n\r\nدور مضمر و دور مصرح\r\nدور بر دو قسم است : مُصرَّح و مُضمَر .\r\nدور مُصرَّح در جايى است كه شىء متوقف بر چيزى باشد كه معلول بدون واسطهء اوست ؛ مانند اين‌كه « الف » متوقف بر « ب » و معلول آن باشد و « ب » نيز مستقيماً متوقف بر « الف » و معلول آن باشد . در چنين فرضى ، « الف » مستقيماً و بدون واسطه معلولِ معلولِ خودش مىباشد . به چنين دورى ، دور صريح نيز گفته مىشود .\r\nدور مُضمَر در جايى است كه يك يا چند واسطه در كار است . مثل آن‌كه « الف » متوقف بر « ب » و « ب » متوقف بر « ج » و « ج » متوقف بر « الف » باشد . در اين مثال « الف » با يك واسطه ، معلولِ معلولِ خود مىباشد . به اين‌گونه دور ، دور ضمير نيز گفته مىشود .\r\n\r\nاثبات امتناع دور\r\nبرهانى را كه براى اثبات امتناع دور اقامه شده است ، مىتوان به صورت زير تنظيم كرد :\r\nمقدمهء نخست : دور مستلزم آن است كه شىء ، علتِ خودش باشد . زيرا دور چنان‌كه گفتيم - عبارت است ازاين‌كه شىء علتِ علتِ خودش باشد و علتِ علتِ\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nشىء ، علتِ آن شىء به شمار مىرود ، اگر چه هزاران واسطه ميان علت و معلول وجود داشته باشد .\r\nمقدمهء دوم : علت ، تقدم وجودى بر معلول خود دارد ؛ يعنى اگر « الف » علت براى « ب » باشد ، بايد « الف » در رتبهء مقدم بر وجود « ب » ، يعنى پيش از آن‌كه « ب » موجود شود ، وجود داشته باشد تا « ب » را ايجاد كند .\r\nمقدمهء سوم : تقدم وجودى شىء بر خودش محال است ، زيرا مستلزم اجتماع نقيضين است ؛ يعنى آن‌كه شىء در مرتبهء واحد هم موجود باشد و هم موجود نباشد .\r\nزيرا اگر « الف » مقدم بر خودش باشد ، معنايش آن است كه « الف » پيش از آن‌كه موجود شود ، موجود بوده است .\r\nنتيجه‌اى كه از مجموع مقدمهء اول و دوم گرفته مىشود آن است كه در جايى كه دور واقع مىشود ، شىء تقدم وجودى بر خودش مىيابد . اين امر به حكم مقدمهء سوم باطل است . بنابراين ، دور باطل خواهد بود .\r\n\r\nيك نكته\r\nدور مصرح در مقام اثبات روشن‌تر از دور مضمر است ؛ از همين رو به آن دور صريح يا مصرح ( / روشن و آشكار ) گفته‌اند ، در برابر دور مضمر كه نهان و ناپيدا است و ممكن است انسان در اثر كثرت وسايط ، متوجه دورى بودن آن نشود . اما بايد توجه داشت كه در مقام ثبوت ، محذور دور مضمر بيش از دور مصرح است ، زيرا در دور مصرح ، شىء دو مرتبه بر خودش تقدم مىيابد ، اما در دور مضمر هر چه واسطه بيشتر شود ، فاصلهء ميان شىء و خودش بيشتر خواهد بود .\r\n\r\nتسلسل\r\nوأمّا استحالةُ التسلسلِ - وهو ترتُّبُ العللِ لا إلى نهايةٍ - فمن أسدِّ البراهينِ عليها ما\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nأقامه الشيخُ فى إلهياتِ الشفاء ؛ ومحصّلُه : أنّا إذا فرضْنا معلولًا ، وعلّتَه ، وعلّةَ علّتِهِ ، وأخذْنا هذه الجملةَ ، وجدْنا كلًّا من الثّلاثةِ ذا حكمٍ ضرورىٍّ يختصُّ به ؛ فالمعلولُ المفروضُ ، معلولٌ فقط ؛ وعلّتُه ، علّةٌ لما بعدَها معلولةٌ لما قبلَها ؛ وعلّةُ العلّةِ ، علّةٌ فقط غيرُ معلولةٍ ؛ فكانَ ما هو معلولٌ فقط طرفاً ، و ما هو علّةٌ فقط طرفاً آخرَ ، وكانَ ما هو علّةٌ ومعلولٌ معاً وسطاً بينَ طرفينِ ؛ ثم إذا فرضْنا الجملةَ أربعةَ مترتبةً ، كانَ للطرفينِ ما تقدَّمَ من حكمِ الطرفينِ ، وكانَ الاثنانِ الواقعانِ بينَ الطرفينِ مشتركينِ فى حكمِ الوسط - وهو أنّ لهما العلّيّةَ والمعلوليّةَ معاً بالتوسّطِ بينَ طرفينِ - ؛ ثمَّ كلّما زدْنا فى عددِ الجملةِ إلى ما لا نهايةَ له كانَ الأمرُ جارياً على مجرىً واحدٍ ، وكانَ مجموعُ ما بينَ الطرفينِ - وهى العدّةُ التى كلُّ واحدٍ من آحادِها علّةٌ ومعلولٌ - وسطاً له حكمُه .\r\nفلو فرضْنا سلسلةً من العللِ مترتبةً إلى غيرِ النهايةِ ، كانَ ما وراءَ المعلولِ الأخيرِ من الجملةِ غيرِ المتناهيةِ وسطاً لا طرفَ له ؛ وهو محالٌ .\r\nو هذا البرهانُ يجرى فى كلِّ سلسلةٍ مترتبةٍ من العللِ التى لا تفارقُ وجودُها وجودَ المعلولِ ، سواءٌ كانتْ تامّةً او ناقصةً ، دونَ العللِ المعدّةِ .\r\nترجمه\r\nتسلسل آن است كه مجموعه‌اى از علل ، هر يك بر ديگرى مترتب باشند ، بدون آن‌كه به يك نقطه ختم گردند . از استوارترين برهان‌ها كه براى اثبات استحالهء آن بيان شده ، برهانى است كه ابن سينا در الهيات شفا آورده است و خلاصه‌اش آن است كه :\r\nاگر مجموعه‌اى را متشكل از يك معلول و علت آن و علتِ علتش در نظر بگيريم ، هر يك از اعضاى اين مجموعه را داراى يك حكم قطعىِ مختص به خود خواهيم يافت ؛ به اين صورت كه : اولين عضو مفروض ، فقط معلول است و دومين عضو ، علتِ بعدى و معلولِ قبلى مىباشد و عضو سوم ، فقط علتِ آن علت است و ديگر معلول چيزى نيست .\r\nبنابراين ، عضوى كه فقط معلول است يك طرف اين سلسله و عضوى كه فقط علت است\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nطرف ديگر آن را تشكيل مىدهد و آن‌كه هم معلول است و هم علت ، وسط و ميان اين دو طرف قرار مىگيرد . حال اگر مجموعه‌اى را با چهار عضو در نظر بگيريم ، دو طرف آن همان حكمى را دارد كه براى دو طرف مجموعهء سه عضوى بيان كرديم و دوعضوى كه ميان دو طرف قرار گرفته‌اند ، به طور مشترك ، حكم عضو ميانى را دارند - يعنى با واقع شدن ميان دو طرف ، هم علتند و هم معلول - و هر چه بر تعداد اين مجموعه بيافزاييم ، [ به هر مقدار كه باشد 
  ] گرچه در حساب نيايد ، امر بر يك روال خواهد بود : آن‌چه در ميان دو طرف قرار مىگيرد - يعنى همان اعضايى كه هر كدامشان هم علتند و هم معلول - « وسط » بوده و حكم « وسط » را هم خواهند داشت .\r\nحال اگر سلسله‌اى از علت‌هاى مترتب را در نظر بگيريم كه تا بىنهايت ادامه دارد ، لازم مىآيد همهء اعضاى اين مجموعه ، به استثناى معلول اخير ، وسطِ بدون طرف باشند و اين محال است .\r\nاين برهان در تمام سلسله‌هاى تشكيل يافته از علت‌هاى مترتبى كه وجودشان از وجود معلول جدا نمىشود ، جارى است - خواه آن علل تامه باشند و يا ناقصه - اما در سلسلهء متشكل از علل معدّه ، جارى نمىباشد .\r\nشرح و تفسير\r\n\r\nتعريف تسلسل\r\nتسلسل در لغت به معناى آن است كه امورى به دنبال هم زنجيروار واقع شوند ، خواه حلقه‌هاى اين زنجير متناهى باشد يا نامتناهى و خواه ميان آنها رابطهء علّى و معلولى برقرار باشد ، يا نباشد .\r\nامّا در اصطلاح عبارت است ازترتب و توقف و وابستگى يك شىء موجود بر شىء ديگرى كه همراه با او بالفعل موجود مىباشد و ترتب آن موجود دوم بر شىء سومى كه همراه با اوبالفعل موجود است و ترتب آن موجود سوم بر موجود چهارم و\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nبه همين نحو تا بىنهايت ؛ خواه اين سلسله به همين ترتيب در هر دو طرف ، يعنى هم در ناحيهء علل و هم در ناحيهء معلول‌ها ، تا بىنهايت ادامه يابد ، يا فقط در يك طرف تا بىنهايت ادامه يابد .\r\n\r\nاقسام تسلسل\r\nاز اين‌جا دانسته مىشود كه تسلسل به سه صورت مىتواند باشد :\r\n1 - تسلسل هم در ناحيهء علل و هم در ناحيهء معلول‌ها . در چنين سلسله‌اى ، نه علّت آغازين ( علتى كه خودش معلول چيزى نباشد ) وجود دارد و نه معلول پايانى ( معلولى كه خودش علت براى چيزى نباشد ) بلكه هر علتى ، خودش معلول علت ديگرى است و هر معلولى خودش علت معلول ديگرى است . چنين سلسله‌اى از هر دو سو تا بىنهايت ادامه مىيابد و آغاز و پايانى براى آن نيست .\r\n2 - تسلسل در ناحيهء علل و نه در ناحيهء معلول‌ها و اين در جايى است كه سلسله ، نقطهء پايانى داشته باشد ، اما نقطهء آغازين نداشته باشد ؛ يعنى معلولى كه خودش علت چيزى نباشد و فقط معلول غير باشد در آن يافت مىشود ، اما علتى كه خودش معلول علت ديگرى نباشد ، در آن وجود ندارد . در چنين سلسله‌اى ، هر علتى ، معلول علت ديگرى است ، اما چنين نيست كه هر معلولى ، علتِ معلول ديگرى باشد .\r\n3 - تسلسل در ناحيهء معلول‌ها و نه در ناحيهء علل و اين در جايى است كه سلسلهء مفروض ، نقطهء آغازين داشته باشد ، اما نقطهء پايانى نداشته باشد . چنين سلسله‌اى از علت اولى و علت نخستين آغاز مىشود ، ولى هرگز به معلول نهايى نمىرسد .\r\n\r\nشروط تسلسل\r\nتسلسل مصطلح ، كه محال و ممتنع مىباشد ، داراى سه ويژگىِ اساسى است ، كه از آن به شروط تسلسل تعبير مىشود . اگر زنجيره‌اى از حوادث ، يكى از آن ويژگىها\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nرا نداشته باشد ، تسلسل در آن زنجيره محال نبوده و ادلهء امتناع تسلسل شامل آن نخواهد شد . اين شروط عبارتند از :\r\n1 - بايد اجزاى سلسله بالفعل موجود باشند . با توجه به اين شرط ، در سلسلهء اعداد - اگر چه نامحدود است و پس از هر عدد ، عدد ديگرى مىتوان در نظر گرفت و هرگز به آخرين عدد و بزرگ‌ترين عدد نمىتوان دست يافت - تسلسل مصطلح تحقق ندارد ، زيرا همهء اجزاى اين سلسله بالفعل موجود نيستند و آن‌چه از آن بالفعل موجود است ، هميشه محدود و متناهى است .\r\n2 - بايد اجزاى سلسله با هم موجود باشند . در نتيجه سلسلهء اجزاى زمان ونيز حوادث زمانى ، اگرچه نامحدود و نامتناهى باشند ، تسلسل مصطلح را تشكيل نمىدهند ، زيرا اجزاى آن به تدريج تحقق مىيابند و وجود برخى از اجزاى آن همراه با عدم برخى ديگر مىباشد .\r\n3 - بايد ميان اجزاى سلسله ترتب باشد . بنابراين ، مجموعه‌اى ازپديده‌هاى نامحدود كه ترتب و وابستگى به يك‌ديگر ندارند ، تسلسل مصطلح را تشكيل نمىدهند . مقصود از ترتب اجزاى سلسله ، توقف و وابستگى برخى ازآنها به برخى ديگر مىباشد و چنان‌كه در فصل اول آورديم ، وجودى كه وجود ديگرى بر آن توقف دارد ، علت ناميده مىشود و آن ديگرى معلول خوانده مىشود .\r\nاز مجموع اين امور نتيجه مىشود كه تسلسل مصطلحْ اختصاص به سلسلهء علل و معاليل دارد . اما - همان‌گونه كه پيش ازاين بيان شد - اين تسلسل به سه نحو قابل تصوراست :\r\nالف : تسلسل هم در ناحيهء علل و هم در ناحيهء معاليل ؛\r\nب : تسلسل تنها در ناحيهء علل ؛\r\nج : تسلسل تنها در ناحيهء معاليل .\r\nچنان‌كه از عنوان فصل مىتوان به دست آورد ، مقصود اصلى در اين فصل ،\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nتسلسل در ناحيهء علل است ، خواه در ناحيهء معلول‌ها هم باشد و يا نباشد .\r\nدر اين‌جا بايد اين نكته را يادآور شويم كه آن‌چه در بيان شروط تسلسل آورديم ، مطابق بانظر مشهور فلاسفه است . و البته در اين زمينه ميان حكيمان و متكلمان اختلاف نظر اساسى وجود دارد . متكلمان اين شروط را در تسلسل معتبر نمىدانند و برهان‌هاى تسلسل را در حوادثى كه در طول زمان واقع مىشوند و نيز حوادثى كه در يك زمان تحقق مىيابند ولى ترتبى ميان آنها وجود ندارد ، جارى مىسازند و معتقدند كه سلسلهء حوادث از يك سو ، به حادثه‌اى مىرسد كه حلقهء آغازين همهء حوادث است و از سوى ديگر به حادثه‌اى مىرسد كه حلقهء پايانى همهء حوادث مىباشد ؛ هم‌چنين معتقدند كه تعداد حوادث در زمان واحد ، هميشه محدود و متناهى است . اما فلاسفه ، بر خلاف متكلمان ، براهين تسلسل را مستلزم چنين محدوديت‌هايى نمىدانند .\r\n\r\nچند نكته\r\n1 - تعريفى كه مؤلف قدس سره در اين‌جا براى تسلسل آورده است ، تنها دو قسم نخست از اقسام سه‌گانهء تسلسل را شامل مىگردد و بر قسم سوم منطبق نمىشود ، چه ايشان در تعريف تسلسل آورده است : « وهو ترتب العلل لا الى نهاية » و - چنان‌كه توضيح داده شد - در قسم سوم علل تا بىنهايت بر يك‌ديگر مترتب نيستند ، بلكه معلول‌ها تا بىنهايت مترتب برهم مىباشند .\r\nاما آن‌چه در نهاية الحكمة به عنوان تعريف تسلسل آمده است ، ازاين اشكال خالى است و هر سه قسم آن را در بر مىگيرد و مؤلف قدس سره در آن‌جا به اين تعميم تصريح كرده و مىگويد :\r\nو امّا التسلسل فهو ترتب شىء موجود على شىء آخر موجود معه بالفعل ، و ترتب الثانى على ثالث كذلك ، و الثالث على رابع ، و هكذا الى غير النهاية ، سواءٌ كان ذهاب\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nالسلسلة كذلك من الجانبين ، بان يكون قبلّ كل قبلٍ قبلٌ ، و بعدَ كلّ بعدٍ بعدٌ ، او من جانب واحد . « 1 »\r\nآن‌چه ما در مقام تعريف تسلسل آورديم ، مطابق با نهايةالحكمة است .\r\n2 - برهان‌هاى مختلفى كه براى استحالهء تسلسل اقامه شده است ، برخى امتناع هر سه قسم را ثابت مىكند و برخى امتناع پاره‌اى از اين اقسام را بيان مىكند و ما هنگام شرح دو برهانى كه در متن آمده است ، بيان خواهيم كرد كه هر يك از آن دو برهان ، امتناع كدام يك از اقسام تسلسل را اثبات مىكند .\r\n3 - تسلسل به اعتبار نوع علت نيز به چند بخش تقسيم مىشود ؛ توضيح اين‌كه عللى كه بر يك‌ديگر مترتب‌اند ، ممكن است علل تامه باشند و ممكن است علل ناقصه باشند . علل ناقصه نيز چهار قسم است : علت فاعلى ، علت غايى ، علت مادى و علت صورى . توجه به اين نكته از اين جهت اهميت دارد كه برخى از برهان‌هاى تسلسل ، تنها امتناع برخى از اين اقسام را اثبات مىكند ؛ مثلًا برخى از برهان‌هاى فقط امتناع تسلسل در سلسلهء علل فاعلى و علل تامه - از آن جهت كه مشتمل بر علل فاعلى است - را اثبات مىكند ، نه همهء اقسام آن را .\r\n\r\nبرهان نخست بر استحالهء تسلسل ( برهان وسط و طرف )\r\nيكى از براهين معروف بر امتناع تسلسل ، برهانى است كه بوعلى سينا در اليهات شفا « 2 » آورده و به برهان وسط و طرف موسوم مىباشد . بوعلى سينا در اين برهان ابتدا يك مجموعهء سه عضوى را در نظر مىگيرد كه در آن ، عضو « الف » علت « ب » و عضو « ب » علت « ج » مىباشد . « الف » و « ج » دو طرف اين سلسله را تشكيل مىدهند و « ب »\r\n\r\n\r\n","description":"","footnote":"\r\n( 1 ) . نهايةالحكمه ، فصل پنجم از مرحلهء هشتم\r\n( 2 ) . فصل اول از مقالهء هشتم ، ص 327\r\n","page_name":" 297 ","page_number":297},
  {"content":"\r\n\r\nعضو ميانى و وسط مىباشد . اگر اين مجموعهء سه عضوى را مورد بررسى قرار دهيم ، خواهيم ديد كه هر يك از اعضاى آن داراى يك حكم ضرورى و ويژگى خاص خود است ؛ به اين شرح كه :\r\n1 - « الف » كه يك طرف اين سلسله قرار دارد ، علت نخستين است . حكم « الف » آن است كه علت مطلق است و خودش به هيچ وجه معلول چيز ديگرى نيست . اين حكم ، اختصاص به « الف » دارد ، لذا مىتوان گفت : هر چيزى علت مطلق باشد ، در سلسلهء علل ، در رأس قرار خواهد گرفت و طرف خواهد بود ، نه وسط .\r\n2 - « ب » كه عضو ميانى سلسلهء ياد شده است ، هم علت است و هم معلول : علتِ عضو پس از خود و معلول عضو پيش از خود . اين ويژگى اختصاص به عضو ميانى و وسط دارد . لذا مىتوان گفت : هر آن‌چه هم معلول باشد و هم علت ، وسط است .\r\n3 - « ج » كه طرف ديگر سلسله است ، فقط معلول است و حكم به معلوليت مطلق آن مىشود . اين ويژگى نيز اختصاص به عضو پايانى سلسله دارد ؛ از اين رو مىتوان گفت هر چه فقط معلول باشد ، طرف و پايان سلسلهء علل خواهد بود .\r\nتحليلى كه در مورد مجموعهء سه عضوىِ علل گفته شد ، در مورد هر سلسله‌اى كه رابطهء عليت ميان اعضاى آن برقرار است ، صادق مىباشد ؛ مثلًا اگر سلسله‌اى متشكل از صد عضو را در نظر بگيريم ، عضوى كه علت مطلق يا معلول مطلق است ، طرف آن سلسله ، يعنى آغاز يا پايان آن مىباشد و مجموع اعضايى كه هم علت‌اند و هم معلول ، وسط مىباشند .\r\nنتيجه‌اى كه از تحليل فوق مىگيريم آن است كه : هرگاه يك يا چند عضو از سلسلهء علّى و معلولى ، هم علت باشد و هم معلول ، آن عضو يا مجموعهء اعضا ، وسط خواهد بود .\r\nمقدمات برهان وسط و طرف از اين قرار است :\r\nمقدمهء نخست : هر گاه يك يا چند عضو از سلسلهء علّى و معلولى ، هم علت باشد و\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nهم معلول ، آن عضو يا مجموعهء اعضا ، وسط خواهد بود .\r\nمقدمهء دوم : تحقق وسط بدون طرف محال و ممتنع است . اين مقدمه امرى بديهى و بىنياز از دليل است ، زيرا وسط يعنى چيزى كه ميان دو طرف قرار دارد ؛ بنابر اين ، تحقق وسط بدون طرف ، يعنى تحقق چيزى كه در عين حال كه وسط است ، وسط نيست .\r\nمقدمهء سوم : وقوع تسلسل در ناحيهء علل ، مستلزم آن است كه مجموعهء اعضاى آن سلسله ، به استثناى معلول اخير ، وسط بدون طرف باشد ، زيرا همهء اعضاى آن سلسله ، به استثناى معلول اخير ، هم علت اند و هم معلول و - چنان‌كه پيش از اين گفتيم - در سلسلهء علل ، عضو يا مجموعهء اعضايى كه هم علت باشد و هم معلول ، وسط خواهد بود .\r\nنتيجه‌اى كه به روشنى از مقدمات سه‌گانهء فوق به دست مىآيد آن است كه : وقوع تسلسل در سلسلهء علل محال است .\r\n\r\nچند نكته در بارهء برهان وسط و طرف\r\n1 - بوعلى سينا اين برهان را براى اثبات محدود بودن خصوص سلسلهء علل فاعلى اقامه كرده است ، اما در پايان كلام خود مىگويد : « برهان ياد شده صلاحيت آن را دارد كه بيانى براى محدود بودن سلسلهء همهء اصناف علل قرار داده شود ، اگرچه ماآن را در مورد علل فاعلى به كار برديم » . « 1 »\r\nالبته اين برهان در مورد سلسلهء علل معده جارى نمىشود ، زيرا علل معده همراه با وجود معلول تحقق ندارند ، لذا ترتب تا بىنهايت در مورد آنها مصداق نمىيابد ، بلكه - چنان‌كه پيش از اين گفتيم - امور معد ، مجازاً علت ناميده مىشود .\r\n\r\n\r\n","description":"","footnote":"\r\n( 1 ) . الهيات شفا ، فصل اول ، از مقالهء هشتم\r\n","page_name":" 299 ","page_number":299},
  {"content":"\r\n\r\n2 - برهان ياد شده در مورد تسلسل نزولى ، يعنى تسلسل درناحيهء علل نيز قابل اجراست ، اگرچه شيخ الرئيس آن را تنها در بارهء تسلسل صعودى به كار برده است .\r\nزيرا اگر مجموعه‌اى فرض شود كه داراى علت مطلق باشد ، اما معلول مطلق نداشته باشد ، همهء اعضاى آن سلسله ، به استثناى عضونخستين آن ، وسطِ بدون طرف خواهند بود .\r\n3 - مقدمهء سومِ برهان وسط و طرف قابل مناقشه است ، زيرا تعميم دادن حكمى كه از تحليل سلسله‌هاى محدود و متناهى علت و معلول به دست آمده ، به يك سلسلهء نامحدود و نامتناهى نيازمند دليل و برهان است ، كه در بيان شيخ به آن اشاره نشده است .\r\n\r\nبرهان دوم بر استحالهء تسلسل\r\nويدلُّ على وجوبِ تناهِى العللِ التامّةِ خاصّةً ؛ ما تقدَّمَ أنّ وجودَ المعلولِ وجودٌ رابطٌ بالنسبةِ إلى علّتِهِ ؛ فانّه لو ترتبتِ العلّيّةُ والمعلوليّةُ فى سلسلةٍ غيرِ متناهيةٍ من غيرِ أن تنتهىَ إلى علّةٍ غيرِ معلولةٍ ، كانتْ وجوداتٌ رابطةٌ متحققةً من غيرِ وجودٍ نفسىٍ مستقلٍ تقومُ به ؛ وهو محالٌ .\r\nترجمه\r\nدر گذشته « 1 » گفته بوديم : « وجود معلول ، نسبت به علتش وجودى است رابط . » از اين مطلب مىتوان براى اثبات استحالهء تسلسل درخصوص سلسلهء علل تامّه بهره برد ؛ به اين بيان كه : اگر ترتب عليت و معلوليت در يك سلسله تا بىنهايت ادامه يابد ، بدون آن‌كه به علتى برسد كه خود ديگر ، معلول نباشد ، لازم مىآيد مجموعه‌اى از وجودهاى رابط وجود\r\n\r\n\r\n","description":"","footnote":"\r\n( 1 ) . ر . ك : فصل سوم ، از همين بخش\r\n","page_name":" 300 ","page_number":300},
  {"content":"\r\n\r\nداشته باشد ، بدون هيچ وجودى نفسى كه تكيه‌گاه آنها باشد و اين محال است .\r\nشرح و تفسير\r\nبرهان دومى كه براى اثبات محال بودن تسلسل در ناحيهء علل اقامه شده مبتنى بر دو اصل مىباشد كه هر دو در بحث‌هاى گذشته به اثبات رسيده است :\r\n1 - وجود معلول نسبت به علتش يك وجود رابط و فىغيره است ؛\r\n2 - وجود رابط و فىغيره ، بدون يك وجود مستقل و فىنفسه امكان تحقق ندارد .\r\nبا توجه به اين دو اصل مىگوييم : اگر سلسلهء علل نامتناهى باشد ، همهء اعضاى آن سلسله وجودشان رابط و فىغيره خواهد بود ، بدون آن‌كه وجود مستقلى تحقق داشته باشد كه به آنها قوام دهد . در حالى كه وجود رابط بدون وجود مستقل و فى نفسه‌اى كه قائم به آن باشد ، امكان تحقق ندارد .\r\nاين برهان اختصاص به سلسلهء علل و بلكه خصوص علل فاعلى دارد و در مورد سلسلهء علل تامه ، از آن جهت كه مشتمل بر علت فاعلى است نيزجارى مىگردد و آن را مىتوان به اين صورت توضيح داد :\r\nوجود معلول نسبت به علت فاعلى ، يعنى علت مفيض وجود و هستى بخش ، يك وجود فىغيره و رابط مىباشد . پس وجود معلول از شئون وجود علت هستى بخش است و در نتيجه ، علت و معلول هر دو موجود به يك وجود بوده و تفاوتشان تنها به مرتبهء وجودى آنها مىباشد . بنابراين ، اگر سلسله‌اى از علت‌ها ومعلول‌ها را در نظر بگيريم ، تمام آنها موجود به يك وجود واحداند اما مراتب گوناگون دارند .\r\nحال اگر اين وجود واحد به يك مرتبهء مستقل و غير معلول برسد ، سلسلهء ياد شده محدود و متناهى خواهد بود وتسلسلى در آن رخ نداده است ، اما اگر به چنين مرتبه‌اى نرسد و مراتب آن همگى رابط و غير مستقل باشند ، لازمه‌اش آن است كه اين وجود واحد ، كه جامع همهء مراتب است ، عين ربط باشد . اما تحقق وجود رابط ، بدون تحقق\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nوجود مستقلى كه بدان قوام بخشد ، محال مىباشد ، زيرا معنايش آن است كه وجود رابط در عين حال كه رابط است ، رابط نباشد . پس تحقق چنين سلسله‌اى محال مىباشد .\r\n\r\nاشاره به براهين ديگر تسلسل ( برهان فارابى )\r\nو لهم على استحالةِ التسلسلِ حججٌ اخرى ، مذكورةٌ فى المطوّلات .\r\nترجمه\r\nحكما ادلهء ديگرى نيز براى محال بودن تسلسل دارند ، كه در كتاب‌هاى مفصل ذكر شده است .\r\nشرح و تفسير\r\nبراهين متعددى در اسفار و ديگر كتاب‌هاى مفصل فلسفى براى اثبات امتناع تسلسل اقامه شده است و يكى از متقن‌ترين و در عين حال موجزترين آنها برهانى است كه فارابى مبتكر آن است و به برهان « اسدّاخصر » شهرت يافته است . البته تقريرهاى متفاوتى از برهان فارابى شده است ، اما تقريرى كه به عقيدهء نگارنده با كلام فارابى هماهنگ‌تر است و از گزند اشكال و مناقشه نيزمصون است ، تقرير ذيل است :\r\nاگر سلسله‌اى نامتناهى ازعلل داشته باشيم ، وجود هر يك از حلقات اين سلسله مشروط به آن است كه موجود ديگرى پيش از آن تحقق داشته باشد و اين بدان معناست كه وجود هر يك از حلقات اين سلسله مشروط به آن است كه نخسين موجود نباشد ، بلكه سابق بر آن ، موجود ديگرى تحقق داشته باشد . اما اين ، شرطى است كه هرگزتحقق نخواهد يافت و در نتيجه هيچ يك از افراد چنين سلسله‌اى نمىتواند موجود گردد . اين مانند آن است كه عده‌اى دونده در كنار يك‌ديگر ايستاده\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nباشند و هر كدام مصمم باشد كه تنها در صورتى شروع به دويدن كند كه يكى ديگر ازدونده‌ها پيش از او حركت كرده باشد ، يعنى هر كدام مصمم باشد كه نخستين دونده نباشد . در چنين فرضى هرگز هيچ يك از دونده‌ها ازجاى خود حركت نخواهد كرد ، زيرا شرطى كه براى حركت خود در نظر گرفته است هرگزتحقق نخواهد يافت . در سلسلهء نامتناهى علل نيز ، هرگزشرطِ وجود و تحقق هيچ يك از افراد سلسله محقق نخواهد شد و اين همان است كه فارابى مىگويد : « فاذن بداهة العقل قاضية بانّه من أين يوجد فى تلك السلسلة شىء حتى يوجد شىء ما بعده » .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\nالفصل السادس‌العلةُ الفاعليّةُ وأقسامُها\r\nالعلّةُ الفاعليّةُ ، وهى التى تُفيضُ وجودَ المعلولِ وتفعلهُ ، على أقسامٍ . وقد ذكرُوا فى وجهِ ضبطِها : أنّ الفاعلَ إمّا أن يكونَ له علمٌ بفعلِهِ ، اولا ؛ والثانى إمّا أن يلائمَ فعلُهُ طبعَهُ ، و هو « الفاعلُ بالطبعِ » ، او لا يلائمُ وهو « الفاعلُ بالقسرِ » ؛ والأوّل - وهو الذى له علمٌ بفعلِهِ - إن لم يكنْ فعلهُ بارادتِه ، فهو « الفاعلُ بالجبرِ » ، وإن كانَ بها ، فامّا أن يكونَ علمُه بفعلِه فى مرتبةِ فعلِهِ ، بل عينَ فعلِهِ ، وهو « الفاعلُ بالرضا » ، وإمّا أن يكونَ علمُه بفعلِهِ قبلَ فعلِهِ ، وحينئذٍ إمّا أن يكونَ علمُه مقروناً بداعٍ زائدٍ ، وهو « الفاعلُ بالقصدِ » وإمّا أن لايكونَ علمُه مقروناً بداعٍ زائدٍ ، بل يكونُ نفسُ العلمِ فعليّا منشأً لصدورِ المعلولِ ؛ وحينئذٍ فامّا أن يكونَ علمُه زائداً على ذاتِه ، وهو « الفاعلُ بالعنايةِ » ، او غيرَ زايدٍ على ذاتِهِ ، وهو « الفاعلُ بالتجلّى » ؛ والفاعلُ فى ما تَقَدَّم إذا نُسِبَ إلى فعلِهِ من جهةِ انّه وفعلَه فعلٌ لفاعلٍ آخرَ ، كانَ « فاعلًا بالتسخيرِ » .\r\nترجمه\r\nعلت فاعلى - يعنى آن‌چه افاضهء وجود به معلول كرده و آن را تحقق مىدهد - اقسامى دارد . در بيان ضابطهء تنظيم اين اقسام گفته‌اند : فاعل يا به فعل خويش آگاه است و يا نيست .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nفاعلى كه به فعل خويش آگاه نيست ، فعلش يا موافق طبيعت اوست ، كه در اين صورت فاعل طبعى است و يا موافق طبيعتش نيست ، كه فاعل قسرى مىباشد .\r\nفاعلى كه به فعل خود آگاه است ، اگر فعلش ارادى نباشد ، فاعل جبرى خواهد بود و اگر فعلش ارادى باشد ، آگاهى اوبه فعلش يا در مرتبهء فعل و بلكه عين فعل است ، كه در اين صورت فاعل بالرضا خواهد بود و يا پيش از فعل است كه در اين صورت ، اگر آگاهى او همراه با انگيزهء زائد بر ذات باشد ، فاعل قصدى بوده و اگر آگاهى او همراه با انگيزهء زائد بر ذاتش است ، كه فاعل بالعناية خواهد بود و يا زائد بر ذاتش نيست ، كه در اين صورت فاعل بالتجلّى مىباشد .\r\nفاعل در همهء اين موارد ، اگر از آن جهت كه همراه با فعلش ، فعلِ فاعل ديگرى است ، به فعلش نسبت داده شود ، فاعل بالتسخير خواهد بود .\r\nشرح و تفسير\r\n\r\nتعريف علت فاعلى\r\nدر اين فصل در بارهء اقسام گوناگون علت فاعلى گفت و گو مىشود . پيش از پرداختن به شرح و توضيح هر يك از اين اقسام ، شايان ذكر است كه علت فاعلى داراى دو اصطلاح است : يك اصطلاح آن به طبيعيات و اصطلاح ديگر آن به فلسفهء الهى مربوط مىشود . در طبيعيات مقصود از علّت فاعلى ، محرك مادهء موجود از حالى به حالى ديگر است ؛ مثلًا بنّا نسبت به ساختمان علّت فاعلى است ، زيرا مواد آن را جا به جا كرده و با هيئتى خاص آنها را باهم ممزوج نموده و يا روى هم قرار مىدهد . امّا در فلسفهء الهى مقصود از علت فاعلى ، چيزى است كه هستى معلول را افاضه مىكند و به آن وجود مىدهد . همين اصطلاح اخير در اين‌جا مورد بحث است .\r\nفلاسفه براى علت فاعلى اقسام گوناگونى بيان كرده‌اند وبرخى از ايشان شمار اقسام آن را به هشت رسانده است . نحوهء تقسيم فاعل به اين اقسام هشت‌گانه ، آن‌گونه كه در كلام ايشان آمده است ، در نمودار مقابل ترسيم شده است :\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n\r\nنمودار اقسام علت فاعلى\r\nنمايش تصوير\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\n1 - فاعل طبعى يا بالطبع\r\nفللفاعلِ أقسامٌ ثمانيةٌ : أحدُها : الفاعلُ بالطبعِ ، وهو الذى لا علمَ بفعلِهِ ، مع كونِ الفعلِ ملائماً لطبعِهِ ؛ كالنفسِ فى مرتبةِ القُوَى البدنيّةِ الطبيعيّةِ ، تفعلُ أفعالَها بالطبعِ .\r\nترجمه\r\nبنابراين فاعل داراى هشت قسم مىباشد :\r\n1 - فاعل طبعى : و آن فاعلى است كه آگاهى به فعلش ندارد ، ولى فعلش موافق با طبيعت اوست ، هم‌چون نفس در مرتبهء قواى بدنى ، كه افعالش را به مقتضاى طبيعت انجام مىدهد .\r\nشرح و تفسير\r\nفاعل بالطبع يا فاعل طبعى ، به فاعلى گفته مىشود كه از دو ويژگى برخوردار باشد :\r\n1 - اين‌كه فاعل به فعل خودش علم نداشته باشد . البته مقصود از علم ، علمى است كه مؤثر در فعل و دخيل در آن مىباشد . لذا مؤلف قدس سره در نهاية الحكمة اين قيد را آورده و گفته است : « الفاعل اما ان يكون له علم بفعله ذو دخل فى الفعل اولا و . . . » بنابراين ، علم انسان به ضربان قلب خودش ، منافاتى با فاعل طبعى بودن انسان نسبت به اين فعل ندارد زيرا اين علم تأثيرى در آن فعل ندارد .\r\n2 - اين‌كه آن فعل ملائم با طبيعت فاعل بوده و به اقتضاى طبيعت صدور يافته باشد .\r\nنفس در مرتبهء قواى طبيعى بدنى ، در صورتى كه از صحت و سلامت برخوردار باشد ، يك فاعل طبعى است ، زيرا نفس كارهايش را در اين مرتبه به مقتضاى طبيعتش انجام مىدهد . مقصود از قواى طبيعى بدنى - چنان‌كه شيخ در طبيعيات شفا تصريح\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nمىكند ، قوهء جاذبه ، ماسكه ، هاضمه و دافعه است . نفس در مرتبهء اين قوا كار خود را به طور طبيعى و ناآگاهانه انجام مىدهد و اگرچه بپذيريم كه نفس نوعى شعور و آگاهى ازكارهاى خود در مرتبهء اين قوا دارد ، اما اين شعور و آگاهى تأثير و مدخليتى در افعال وى ندارد .\r\n\r\n2 - فاعل بالقسر يا قسرى\r\nالثانى : الفاعلُ بالقسرِ ، وهو الذى لا علمَ له بفعلِهِ ، ولا فعلُه ملائمٌ لطبعِه ؛ كالنفسِ فى مرتبةِ القوى عند المرضِ ، فانّ الأفعالَ تنحرفُ فيه عن مجرَى الصحّةِ لعواملَ قاسرةٍ .\r\nترجمه\r\n2 - فاعل قسرى : و آن فاعلى است كه نه آگاهى به فعلش دارد و نه فعلش موافق با طبيعت او مىباشد ؛ مانند نفسِ بيمار در همان مرتبهء قواى بدنى ، چرا كه افعال ، هنگام بيمارى ، در اثر عوامل فشارآور ، از مسير صحيح خود خارج مىشوند .\r\nشرح و تفسير\r\nفاعل بالقسر در ويژگى نخست با فاعل بالطبع مشارك است ، ولى در ويژگى دوم مخالف آن مىباشد . بنابراين ، فعل قسرى ، فعل است كه اوّلًا متوقف بر علم فاعل نيست ، ثانياً موافق با طبيعت فاعل نمىباشد و به اقتضاى طبيعت صورت نمىپذيرد ، بلكه عوامل بيرونى نقش عمده را در صدور آنها ايفا مىكنند .\r\nدر اين‌جا بيان اين نكته لازم مىنمايد كه سخنان فلاسفهء پيشين در بارهء فاعل طبعى و قسرى ، تا حدود زيادى متأثر از نظرياتى است كه به عنوان اصول موضوعه از طبيعيات قديم اخذ شده است . علماى طبيعى ، در گذشته براى هر نوعى از موجودات جسمانى ، طبيعت خاصى قائل بودند ، كه ذاتاً اقتضاى ويژه‌اى دارد ؛ از جمله ، هر يك\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nاز انواع عناصر چهارگانه ( خاك و آب و هوا و آتش ) را مقتضى مكان طبيعى و كيفيات طبيعى خاصى مىدانستند . به‌طورى كه اگر مثلًا به واسطهء عامل خارجى در مكان ديگرى قرار بگيرند ، در اثر ميل طبيعى به سوى مكان اصلى خودشان حركت مىكنند و بدين ترتيب سقوط سنگ و ريزش باران و بالا رفتن شعلهء آتش را توجيه مىكردند و طبيعت را به عنوان مبدأ حركت ، معرفى مىنمودند و فاعل را در اين‌گونه افعال ، فاعل باطبع به شمار مىآوردند .\r\nسپس با توجه به اين‌كه گاهى حركات وآثارى در اشيا بر خلاف مقتضاى طبيعتشان پديد مىآيد ؛ مثلًا در اثر وزش باد ، گرد و غبار به سوى آسمان بلند مىشود ، قسم ديگرى از افعال را به نام « فعل قسرى » اثبات كردند و آن را به طبيعت مقسور نسبت دادند و معتقد شدند كه گرد و غبار ، كه از جنس خاك است ، با حركت قسرى به سوى آسمان مىرود و با حركت طبعى به زمين بر مىگردد .\r\nاكنون فرضيه عناصر چهارگانه و اقتضاى آنها نسبت به مكان طبيعى يا كيفياتى از قبيل رطوبت ، يبوست ، حرارت و برودت ، اگر چه اعتبار خود را از دست داده و جايگاهى در دانش معاصر ندارد ، امّا اصل وجود فاعل طبيعى و فاعل قسرى قابل انكار نيست و تنها بايد مثال‌ها را تغيير داد و نمونه‌هاى صحيح براى آن ارائه نمود ؛ چنان‌كه مؤلف قدس سره انجام داده‌اند .\r\n\r\n3 - فاعل بالجبر\r\nالثالثُ : الفاعلُ بالجبرِ ، وهو ما له علمٌ بفعلِهِ ، وليس بارادتِه ؛ كالانسانِ يُكْرَه على فعلِ ما لا يُريدُه .\r\nترجمه\r\n3 - فاعل جبرى : و آن فاعلى است كه به فعل خويش آگاه باشد ، ولى بدون اراده آن را\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nانجام دهد ؛ مانند انسانى كه بر انجام كارى كه نمىخواهد ملزم مىشود .\r\nشرح و تفسير\r\nفاعل بالجبر فاعلى است كه اوّلًا : از روى علم و آگاهى كار انجام مىدهد و فعلش به گونه‌اى است كه متوقف بر علم فاعل به آن مىباشد . ثانياً : فاعل ، آن فعل را بااراده و اختيار خود انجام نمىدهد ، بلكه شخص ديگرى او را با تهديد و امورى مانند آن ، مجبور به انجام آن كار مىكند . در فعل‌هاى جبرى ، زورگويى و تحميل يك شخص ثالث است كه باعث انتخاب آن فعل از سوى فاعل مىشود ؛ به‌گونه‌اى كه اگر آن عامل خارجى نبود ، فاعل هرگز آن فعل را انجام نمىداد .\r\n\r\n4 - فاعل بالرضا\r\nالرابعُ : الفاعلُ بالرضا ، وهو الذى له إرادةٌ ، وعلمُه التفصيلىُّ بالفعلِ عينُ الفعلِ ، وليس له قبلَ الفعلِ إلّاعلمٌ إجمالىٌ به بعلمِهِ بذاتِه ؛ كالانسانِ يفعلُ الصورَ الخياليّةَ ، وعلمُه التفصيلىُ بها عينُها ، وله قبلَها علمٌ إجمالىٌ بها بعلمِهِ بذاتِهِ ؛ وكفاعليّةِ الواجبِ للأشياءِ عندَ الاشراقيينَ .\r\nترجمه\r\n4 - فاعل بالرضا : و آن فاعلى است با اراده كه علم تفصيليش به فعل ، عين فعل بوده و پيش از آن فقط علم اجمالى ذاتى به آن دارد ؛ مانند انسان كه صورت‌هاى خيالى را مىسازد ، در حالى كه علم تفصيليش به آنها عين آنهاست و پيش از آن صورت‌ها ، فقط علم اجمالى ذاتى به آنها دارد . فاعليت واجب تعالى به اشيا ، به اعتقاد حكماى اشراقى از همين قبيل است .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nشرح و تفسير\r\nفاعل بالرضا آن است كه با اراده و انتخاب خود كار مىكند و نيز كارش را از روى علم و آگاهى انجام مىدهد ، اما علم تفصيلى و كامل او به فعلش عين فعلش مىباشد و پيش از تحقق فعل فقط علم اجمالى ومبهم به آن دارد و اين علم اجمالى و مبهم به فعل ، ناشى از علم فاعل به ذات خودش مىباشد ، چرا كه علم به علت ، مستتبع علم به معلول مىباشد .\r\nحاصل آن‌كه فاعل بالرضا دو علم و آگاهى به معلول خويش دارد : يكى علم اجمالى و غير تفصيلى ، كه پيش از انجام كار است و از علم او به ذاتش ناشى مىگردد ؛ يعنى همين اندازه كه مىداند قادر است و كارهايى مىتواند از او صادر شود . ديگرى علم تفصيلى او به فعلش است ، كه يك علم حضورى و عين معلوم مىباشد .\r\nبه عنوان مثال ، انسان نسبت به صورت‌هاى خيالى اى كه در خود ايجاد مىكند ، فاعل بالرضا است ، زيرا علم تفصيلى اوبه اين صورت‌هاى خيالى ، عين همان صورت‌ها است و پيش از ايجاد آن صورت‌هاى ، تنها علم اجمالى بدان دارد ، بدان دليل كه به ذاتِ خود ، كه آفرينندهء آن صور است ، علم دارد .\r\nفاعليت واجب تعالى نسبت به اشيا ، نزد حكماى اشراقى ، فاعليت بالرضا مىباشد . چرا كه در نظر ايشان ، علم تفصيلىِ خداوند به اشيا عين وجود اشيا است و خداوند پيش از آفرينش آنها فقط علم اجمالى و غير تفصيلى بدان‌ها دارد . « 1 »\r\n\r\n5 - فاعل بالقصد\r\nالخامسُ : الفاعلُ بالقصدِ ، وهو الذى له إرادةٌ وعلمٌ بفعلِهِ قبلَ الفعلِ ، بداعٍ زائدٍ ؛\r\n\r\n\r\n","description":"","footnote":"\r\n( 1 ) . نقد و بررسى نظريهء حكماى اشراقى در مورد علم خداوند در آينده خواهد آمد . ر . ك : فصل پنجم از بخش دوازدهم\r\n","page_name":" 311 ","page_number":311},
  {"content":"\r\n\r\nكالانسانِ فى أفعالِهِ الاختياريّةِ .\r\nترجمه\r\n5 - فاعل قصدى : و آن فاعلى است با اراده كه پيش از فعل ، آگاه به آن بوده و آن را با انگيزهء زائد بر ذات انجام مىدهد ؛ مانند انسان در افعال اختياريش .\r\nشرح و تفسير\r\nفاعل قصدى فاعلى است كه اوّلًا : از روى علم و آگاهى كارش را انجام مىدهد ؛ ثانياً : كارش را با اراده وانتخاب خودش انجام مىدهد ؛ ثالثاً : داراى قصد و انگيزهء زايد بر ذاتش در انجام آن كار مىباشد ؛ يعنى به گونه‌اى است كه اگر داعى و انگيزهء خاصى دربارهء انجام يك كار در وى پديد نيايد ، آن كار را انجام نمىدهد . انسان نسبت به كارهاى اختيارىاش ، مانند خوردن ، خوابيدن ، راه رفتن و مانند آن ، فاعل بالقصد مىباشد . چرا كه در هر يك از اين افعال ، هدف و غرض خاصى را دنبال مىكند و براى دست‌يابى به كمال معينى ، كار را انجام مىدهد .\r\nمتكلمان ، فاعليت خداوند را از اين قسم مىدانند و براى خداوند داعى زايد بر ذات تصوير مىكنند ، تعالىاللّه عن ذلك علواً كبيراً .\r\n\r\n6 - فاعل بالعناية\r\nالسادسُ : الفاعلُ بالعنايةِ ، وهو الذى له إرادةٌ وعلمٌ سابقٌ على الفعلِ زائدٌ على ذاتِ الفاعلِ ، نفسُ الصورةِ العلميّةِ منشأٌ لصدورِ الفعلِ ، من غيرِ داعٍ زائدٍ ؛ كالانسانِ الواقعِ على جذعٍ عالٍ ، فانّه بمجرّدِ توهّمِ السقوطِ يسقُط على الأرضِ ؛ وكالواجبِ فى إيجادِهِ على قولِ المشّائينَ .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nترجمه\r\n6 - فاعل بالعناية : و آن فاعلى است با اراده و آگاهى قبلى به كار ، كه علمش زائد بر ذاتش بوده و همان صورت علمى ، منشأ صدور فعل مىباشد ، بدون انگيزهء زائد بر ذات ؛ مانند انسانى كه بر شاخهء بلند درختى قرار گرفته و به مجرد توهم سقوط ، سقوط مىكند و نيزمانند واجب - تعالى - در آفرينش ، طبق نظر حكماى مشا .\r\nشرح و تفسير\r\nفاعل بالعناية فاعلى است كه اوّلًا : با اراده و خواست خودش كار انجام مىدهد . ثانياً :\r\nعلم و آگاهى تفصيلى به كارش پيش از انجام آن دارد . يعنى از قبل به خوبى مىداند كه چه خواهد كرد . ثالثاً : علم او به كارش امرى زايد بر ذاتش است ، نه آن‌كه عين ذاتش باشد . رابعاً : در انجام كارش نياز به انگيزه و داعى زايد بر ذات ندارد ، بلكه صورت علمى شىء ، منشأ صدور آن از فاعل مىباشد .\r\nمثالى كه براى فاعل بالعناية معمولًا ذكر مىشود ، آن است كه وقتى انسان در ارتفاع بلندى قرار مىگيرد و ناگهان چشمش را به زمين مىدوزد و افتادن به زمين در ذهنش خطور مىكند ، همين تصور افتادن باعث مىشود او به زمين سقوط كند .\r\nحكماى مشا فاعليت خداوند را از اين قبيل مىدانند . به عقيدهء ايشان علم تفصيلى خداوند به آفرينش ، به واسطهء صورت‌هايى است كه زايد بر ذات خداوند است و همين علم به نظام احسن و اصلح ، منشأ صدور كائنات مىباشد .\r\nدر آينده نظريهء مشائيان در باب علم واجب تعالى نقد و بررسى خواهد شد ، ان شاء الله . « 1 »\r\n\r\n\r\n","description":"","footnote":"\r\n( 1 ) . ر . ك : فصل پنجم ازبخش دوازدهم\r\n","page_name":" 313 ","page_number":313},
  {"content":"\r\n\r\n\r\n7 - فاعل بالتجلى\r\nالسابعُ : الفاعلُ بالتجلّى ، وهو الذى يفعلُ الفعلَ ، وله علمٌ سابقٌ تفصيلىٌ به هو عينُ علمِهِ الاجمالىِ بذاتِهِ ؛ كالنفسِ الانسانيّةِ المجرّدةِ فانّها لمّا كانتِ الصورةَ الأخيرةَ لنوعِها ، كانتْ على بساطتِها هى المبدأَ لجميعِ كمالاتِها وآثارِها الواجدةِ لها فى ذاتِها ، وعلمُها الحضورىُ بذاتِها علمٌ بتفاصيلِ كمالاتِها ، وإن لم يتميّزْ بعضُها من بعضٍ ؛ وكالواجبِ ، تعالى ، بناءً على ما سيجىء ، من أنّ له تعالى علماً إجماليّاً فى عينِ الكشفِ التفصيلىِّ .\r\nترجمه\r\n7 - فاعل بالتجلى : و آن فاعلى است كه با علم تفصيلى قبلى به كار ، آن را انجام مىدهد ، علمى كه عين علم اجمالى او به ذاتش است ؛ مانند نفس مجرد آدمى كه چون صورت اخير نوع خويش است ، با آن‌كه بسيط است ، مبدأ همهء كمالات و آثارى است كه در ذاتش واجد آنها مىباشد و از طرفى ، علم حضوريش به ذات خويش ، علم تفصيلى به همهء آن كمالات است ، گرچه ميان آنها تمايزى نيست ؛ هم‌چنين مانند واجب - تعالى - زيرا همان‌طور كه خواهد آمد ، « 1 » علم او در عين حال كه آگاهى تفصيلى به همه چيز است ، اجمالى و بسيط مىباشد .\r\nشرح و تفسير\r\nفاعل بالتجلى تنها در ويژگى سومى كه براى فاعل بالعناية برشمرديم با آن تفاوت دارد ، زيرا علم تفصيلىِ فاعل بالتجلى به فعل و اثر عين ذات اوست ، نه آن‌كه امرى\r\n\r\n\r\n","description":"","footnote":"\r\n( 1 ) . ر . ك : همان\r\n","page_name":" 314 ","page_number":314},
  {"content":"\r\n\r\nزايد برذاتش باشد ، بر خلاف فاعل بالعناية . بنابراين ، فاعل بالتجلى اوّلًا با اراده و خواست خودش كار مىكند ؛ ثانياً : پيش ازانجام كار علم تفصيلى به كار خويش دارد ؛ ثالثاً : علم تفصيلى او به كارش عين علم اجمالى او به ذاتش است ، نه آن‌كه امرى زايد بر ذات و عارض بر ذات باشد و رابعاً : همان علم منشأ صدور افعال مىگردد و داعى زايد بر ذات در كار نيست .\r\nالبته بايد توجه داشت كه در اين‌جا ، اجمال به معناى ابهام و عدم وضوح و روشنى نيست ، آن‌گونه كه در مورد فاعل بالرضا بيان شد ، بلكه اجمال در اين‌جا به معناى بساطت است . بنابراين ، علم اجمالى به اشيا در فاعل بالتجلى عبارت است از : كشف تفصيلى اشيا ، اما بدون تمييز آنها از يك‌ديگر ؛ به نحوى كه موجب كثرت در علم و در نتيجه كثرت در ذات عالم گردد .\r\nصدرالمتألهين و پيروان وى گفته‌اند : نفس مجرد انسان نسبت به كمالات ثانوى خويش ، فاعل بالعناية است ، چرا كه نفس مجرد انسانى صورت اخير نوع خودش است و از اين رو در عين بساطتى كه دارد ، مبدأ همهء كمالات ثانوى خود مىباشد و چون خودش به وجود آورندهء اين كمالات است ، در مرتبهء ذات ، واجد آنها مىباشد ؛ در نتيجه علم حضورى او به ذاتش علم به تفاصيل كمالات آن نيز مىباشد ، اگر چه برخى از آنها متمايز از برخى نيست ، به گونه‌اى كه با بساطت نفس ، منافات داشته باشد و موجب كثرت در آن گردد . « 1 »\r\nفاعليت واجب تعالى نزد اصحاب حكمت متعاليه ، از اين قبيل است . به عقيدهء\r\n\r\n\r\n","description":"","footnote":"\r\n( 1 ) . البته بسيارى از نفوس علم به چنين علمى ندارند ، اما اين به معناى نفى اصل آن علم نيست ؛ چنان‌كه محقق سبزوارى در شرح منظومه مىگويد : « وان لم‌يكن لها العلم بذلك العلم » . و در حاشيهء شرح منظومه ادامه مىدهد : « الّا عند الكمال و بعد الاستكمال ، بل تعلم حينئذٍ القوى الخارجية ؛ فانّ القوى المتشتة فى الآفاق والصياصى ، كعكوس للقوى المتراكمة فى هذه الصيصية التى هى ام القرى و من هنا ورد فى الائمة عليهم السلام : انفسكم فى النفوس وارواحكم فى الارواح »\r\n","page_name":" 315 ","page_number":315},
  {"content":"\r\n\r\nايشان واجب تعالى در مرتبهء ذات خود يك نحوه علم اجمالى و بسيط به همهء اشيا دارد كه عين كشف تفصيلى مىباشد .\r\n\r\n8 - فاعل بالتسخير\r\nالثامنُ : الفاعلُ بالتسخيرِ ، وهو الفاعلُ إذا نُسبَ إليه فعلهُ من جهة أنّ لنفسِ الفاعلِ فاعلًا آخرَ ، إليه يستندُ هو وفعلُه ؛ فهو فاعلٌ مسخّرٌ فى فعلِه ؛ كالقُوَى الطبيعيّةِ والنّباتيّةِ والحيوانيّةِ المسخّرةِ فى أفعالِها للنّفسِ الانسانيّةِ ؛ وكالفواعِلِ الكونيّةِ المسخّرةِ للواجبِ ، تعالى ، فى أفعالِها .\r\nترجمه\r\n8 - فاعل بالتسخير : فاعل هنگامى بالتسخير خواهد بود كه فعلش از آن جهت به او نسبت داده شود كه او را فاعل ديگرى است كه او و فعلش هر دو به آن فاعل مستند مىباشند . چنين فاعلى در فعل خويش ، مسخَّر مىباشد ، مانند قواى طبيعى ، نباتى و حيوانى كه در كارهاى خويش تحت سلطهء نفس آدمى هستند و نيز مانند همهء فاعل‌هاى جهان هستى كه كارهايشان تحت تسخير واجب - تعالى - است .\r\nشرح و تفسير\r\nفلاسفهء اسلامى با توجه به اين‌كه گاهى دو فاعل در طول يك‌ديگر در انجام كارى مؤثراند و فاعل بعيد ، كار را به وسيلهء فاعل قريب انجام مىدهد ، نوع ديگرى از فاعليت را به نام « فاعل بالتسخير » اثبات كرده‌اند ؛ به عنوان مثال قواى طبيعى ، نباتى و حيوانى در كارهايشان مسخر نفس انسانى هستند . گوارش غذا ، ضربان قلب ، حركت‌هاى دست و پا و امورى مانند آن‌كه به وسيلهء قواى بدنى ، اما\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nتحت تسلط و تدبير نفس ، صورت مىپذيرد ، همه نمونه‌هايى از فعل تسخيرى هستند . « 1 »\r\nفلاسفه هم‌چنين گفته‌اند : تمام علت‌هاى فاعلى عالم فاعل تسخيرى هستند ، چرا كه همه تحت تسخير و سلطهء خداى متعال مىباشند . البته اين مطلب مبتنى بر آن است كه افاضه و ايجاد را منحصر در خداى متعال ندانيم و معتقد باشيم در عالم علت‌هايى در طول يك‌ديگر وجود دارند كه در رأس آنها واجب تعالى است . اما بنابر نظر دقيق‌تر ، كه اضافه وايجاد را منحصر در واجب تعالى مىداند و او را تنها موجودى به شمار مىآورد كه داراى تأثير است ( لامؤثر فى الوجود الّا اللَّه ) ، ديگر در هستى علل فاعلى وجود نخواهد داشت ، تا تحت تسخير خداوند باشند .\r\nنكته‌اى كه در اين‌جا بايد ياد آور شويم اين‌كه : تقسيم فاعل به تسخيرى و غير تسخيرى ، يك تقسيم جداگانه است و نبايد با تقسيم فاعل به طبعى و قسرى و . . . در هم‌آميخته شود .\r\nنكتهء ديگر اين‌كه : يك فاعل ممكن است نسبت به يك فعل ، فاعل طبعى باشد ، و در عين حال نسبت به فعل ديگر فاعل جبرى بوده باشد و نيز نسبت به يك فعل ، فاعل بالقصد و نسبت به فعل ديگر ، فاعل بالرضا باشد ؛ چنان‌كه در مورد فاعليت انسان بيان شد . بنابراين ، اوصاف ياد شده نسبى و اضافى هستند .\r\n\r\n\r\n","description":"","footnote":"\r\n( 1 ) . البته اين مثال‌ها در صورتى صحيح است كه نفس را غير از قواى ياد شده بدانيم و آن قوا را كارگزاران نفس به شمار آوريم و اين همان نظريهء عموم حكماى مشا است . اما بنابر نظريهء صحيح ، كه قوا را همان شئون و مراتب نفس مىداند و مىگويد : « النفسُ فى وَحدتها كلُّ القوى » ، دو فاعل در كار نخواهد بود ، كه يكى مسخر ديگرى باشد ، بلكه نفس در مرتبهء قواى طبيعى ، قوهء طبيعى و در مرتبهء قواى نباتى ، قوهء نباتى و در مرتبهء قواى حيوانى ، قوهء حيوانى مىباشد .\r\nشاهد اين‌كه مثال ياد شده مبتنى بر اين نظريه مىباشد ، آن است كه مصنف قدس سره به جاى تعبير « النفس فى مرتبة القوى الطبيعية » كه در فاعل بالطبع و بالقسر آورده بود ، در اين‌جا تعبير : « القوى الطبيعية والقوى النباتية والقوى الحيوانية » را به كار مىبرد\r\n","page_name":" 317 ","page_number":317},
  {"content":"\r\n\r\n\r\nفاعل بالجبر و فاعل بالعنايه دو نوع مستقل نيستند\r\nو فى كونِ الفاعلِ بالجبرِ والفاعلِ بالعنايةِ مباينينِ للفاعلِ بالقصدِ مباينةً نوعيّةً - على ما يقتضيه التّقسيمُ - كلامٌ .\r\nترجمه\r\nالبته در اين‌كه فاعل جبرى و فاعل بالعنايه دو نوع جداگانه از فاعل قصدى باشند - آن‌گونه كه تقسيم اقتضا دارد - مجال براى مناقشه هست .\r\nشرح و تفسير\r\nدر اين قسمت مؤلف قدس سره به دواشكال در بارهء تقسيم ياد شده اشاره مىكند . اشكال نخست در مورد فاعل بالجبر و اشكال دوم در مورد فاعل بالعنايه است .\r\n\r\nآن‌چه فعل جبرى به شمار آمده در حقيقت فعل اختيارى است\r\nبيان اشكال نخست آن است كه در تقسيم ياد شده ، فاعلى كه علمش تأثير در كار دارد و از روى آگاهى كار انجام مىدهد ، به دو قسم منقسم شده است : يكى فاعلى كه با اراده و اختيار كار انجام مىدهد - كه خود بر چند قسم است - و ديگرى فاعلى كه بدون اراده و اختيار كار انجام مىدهد ، كه فاعل جبرى خوانده مىشود .\r\nاشكال آن است كه فاعل علمى هميشه كار خويش رابا اراده و اختيار انجام مىدهد ، حتى در آن‌جا كه كسى او را تهديد كرده و مىگويد اگر فلان كار را نكنى تو را مىكشم ، باز فاعل با اراده و تصميم خودش آن كار را انجام مىدهد ؛ نهايت چيزى كه هست اين‌كه تهديد شخص تهديد كننده در اتخاذ آن تصميم مؤثر است ، اما اين به معناى سلب اراده و اختيار نيست .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nكسى كه دست انسان را مىگيرد و به زور او را به جايى مىكشاند و بدين صورت به انجام كارى وادارش مىكند ، انسان اراده و اختيارى در انجام كار ندارد ، اما در چنين موردى ، فعل حقيقتاً فعل آن شخص زورگواست واسناد فاعليت به انسانِ مكرَه ، اسناد مجازى است .\r\nحاصل آن‌كه تصوير فاعل بالجبر به عنوان فاعلى كه داراى علمى است كه مؤثر در فعلش است ، اما فاقد اراده و اختيار مىباشد ، تصوير درستى نيست ، چرا كه تمام فاعل‌هايى كه چنين علمى دارند ، با اراده كار مىكنند . بنابراين ، فاعل بالجبر را نمىتوان بخشى مستقل از فاعل بالقصد دانست .\r\nخردمندان در مقررات و قوانين اجتماعى خود ، همواره ميان فعل اختيارى و اجبارى فرق گذاشته‌اند ، تا مصالح جامعه حفظ شود و قوانين آن رعايت گردد و ستايش و نكوهش و پاداش و كيفر مردم در جاى خود قرار گيرد . بنابراين ، تقسيم فعل به اختيارى و جبرى تقسيم اعتبارى خواهد بود ، نه حقيقى .\r\n\r\nآن‌چه فاعل بالعنايه به شمار آمده در واقع فاعل بالقصد است\r\nاشكال دوم آن است كه فاعل بالعنايه نيز ، مانند فاعل بالجبر ، به فاعل بالقصد باز مىگردد و بخش مستقلى از آن به شمار نمىرود ؛ يعنى در آن‌جا نيز انگيزهء زايد برذات وجود دارد و چنين نيست كه نفسِ تصور فعل بدون هيچ قصد و انگيزه‌اى منشأ صدور آن شده باشد .\r\nدر مورد مثالى كه براى فاعل بالعنايه بيان شده بايد گفت : تصور سقوط از كسى كه بر روى درخت بلندى ايستاده است ، علمى است كه هم در كسى كه ترسيده و تصوّر سقوط او را به وحشت انداخته و در نتيجه سقوط مىكند ، وجود دارد و هم در كسى كه در اثر تكرار اين عمل ، بر آن عادت كرده است ، لذا نمىترسد و سقوط هم نمىكند ؛ مانند بنّا كه بر روى ساختمان‌هاى بسيار بلند و ديوارهاى مرتفع قرار مىگيرد . بااين‌كه\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nهر دوى آنها سقوط را تصور كرده‌اند ، اما يكى مىافتد و ديگرى نمىافتد ؛ همين نشان مىدهد كه علم به تنهايى علت و منشأ فعل نيست ، بلكه تحقق فعل نياز به انگيزه‌اى وراى تصور فعل دارد و اين انگيزه در كسى كه مىترسد ، وجود دارد و در آن‌كه نمىترسد ، وجود ندارد .\r\nتوضيح اين‌كه : انسانى كه از ديوار بلندى بالا مىرود و بر روى آن مىايستد ، مىداند كه دو راه در پيش دارد : يكى آن‌كه در جاى خود ثابت باشد و در نتيجه سالم بماند ؛ دوم اين‌كه سقوط كند و در نتيجه هلاك گردد . امّا كسى كه ترس و هراس فراوان او را گرفته ، فقط سقوط را تصور مىكند و در نتيجه سقوط مىكند ؛ بر خلاف آن‌كه بر اين كار عادت دارد . نزد چنين كسى هر دو صورت موجود است ، بى آن‌كه ترس و هراسى داشته باشد ؛ در نتيجه ثابت بودن در مكان خود را اختيار مىكند و لذا سقوط نمىكند .\r\nحاصل آن‌كه ترس و هراس بر فرد نخست مستولى گشته و او را تحت فشار فراوان قرار داده است و او براى رهايى از رنج اين ترس و وحشت خود را ناگزير ازافتادن مىبيند ، چرا كه جزافتادن را تصور نكرده و افتاده است . پس در اين مورد « رهايى از رنج ترس » انگيزهء افتادن است و چنين نيست كه صرف تصور سقوط ، منشأ افتادن شده باشد . « 1 »\r\n\r\n\r\n","description":"","footnote":"\r\n( 1 ) . مناقشهء فوق فقط مثال مذكور را مخدوش مىسازد و روشن مىكند سقوط از ديوار يك فعل عنايى نيست ، بلكه فعل قصدى مىباشد ، اما برهان بر عدم امكان چنين فعلى اقامه نمىكند . لذا مدعى مىتواند با ارائهء نمونهء صحيح ، وجود چنين فعلى را اثبات كند\r\n","page_name":" 320 ","page_number":320},
  {"content":"\r\n\r\n\r\nالفصل السابع‌فى العلّةِ الغائيّةِ\r\nوهى الكمالُ الأخيرُ الّذى يتوجّهُ إليه الفاعلُ فى فعلِه . فان كان لعلمِ الفاعلِ دخلٌ فى فاعليّتِهِ ، كانتِ الغايةُ مرادةً للفاعلِ فى فعلِه ؛ وإن شئتَ فقلْ : كانَ الفعلُ مراداً له لأجلِها ، ولهذا قيلَ : إنّ الغايةَ متقدّمةٌ على الفعلِ تصوّراً ، ومتأخّرةٌ عنه وجوداً . وإن لم يكنْ للعلمِ دخلٌ فى فاعليّةِ الفاعلِ ، كانتِ الغايةُ ما ينتهى إليه الفعلُ ؛ وذلك : أنّ لكمالِ الشىءِ نسبةً ثابتةً إليه ، فهو مقتضٍ لكمالِهِ ؛ ومنعُه من مقتضاهُ دائماً او فى أكثرِ أوقاتِ وجودِه ، قسرٌ دائمىٌ او أكثرىٌّ ، ينافى العنايةَ الإلهيّةَ بايصالِ كلٌ ممكنٍ إلى كمالِهِ الّذى اودِعَ فيه استدعاؤُه ؛ فلكلِ شىءٍ غايةٌ هى كمالُه الأخيرُ الّذى يقتضيه ؛ وأمّا القسرُ الأقلّىُّ ، فهو شرٌّ قليلٌ ، يتداركُهُ ما بحذائِهِ من الخيرِ الكثيرِ ، وإنّما يقعُ فيما يقعُ فى نشأةِ المادّةِ بمزاحمةِ الأسبابِ المختلفةِ .\r\nترجمه\r\nعلت غايى همان كمال اخير است كه فاعل در فعل خود توجه به آن دارد . حال اگر آگاهى فاعل در فاعليت او مؤثر باشد ، آن غايت ، مقصود فاعل در فعلى كه انجام مىدهد ، خواهد بود ؛ به عبارت ديگر ، فاعل به خاطر آن غايت ، اراده‌اش به انجام آن كار تعلق\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nگرفته است . از اين رو ، گفته‌اند : تصور غايت ، پيش از انجام كار و تحققش پس از آن مىباشد و اگر علم در فاعليت فاعل تأثيرى نداشته باشد ، غايت همان منتهاى فعل خواهد بود .\r\nتوضيح آن‌كه : كمال يك شىء ، رابطهء ثابت و برقرارى با آن دارد و لذا آن شىء مقتضى و خواهان كمال خويش مىباشد و وجود عامل بازدارنده از تحقق اين مقتضى به طور هميشگى يا در اكثر اوقات ، به معناى تحقق دائمى يا اكثرىِ مانع خواهد بود ، كه با عنايت و حكمت الهى منافات دارد ، زيرا به مقتضاى حكمت الهى بايد هر ممكنى به كمالى كه تقاضاى آن در نهادش به وديعت نهاده شده ، برسد . بنابراين ، هر شىء را غايتى است كه كمال اخير آن را تشكيل مىدهد ، كمالى كه آن شىء ، خواهان و طالب آن مىباشد . اما تحقق مانع در بعضى ازاوقات و به‌طور محدود ، همان شرّ اندكى است كه خيرفراوانى كه در ازاى آن قرار دارد ، آن را جبران مىكند و پيدايش همين مقدار از شرّ در عالم ماده ناشى از تزاحم و برخورد اسباب مختلف با يك‌ديگر است .\r\nشرح و تفسير\r\nبحث از علت غايى از بحث‌هاى مهم فلسفهء اسلامى است ؛ تا آن‌جا كه شيخ الرئيس از آن به عنوان « افضل اجزاء االحكمة » ياد كرده و استاد مطهرى در باره‌اش گفته است :\r\n« شايد هيچ مسئلهء فلسفى به اندازهء اين مسئله در جهان‌بينى بشر اثر شگرف ندارد . » « 1 » به دليل همين اهميت ، ما به تفصيل نسبتاً بيشترى مطالب اين قسمت را شرح مىدهيم .\r\n\r\nدو نظر در باب علت غايى\r\nدر باب اصل علت غايى به‌طور كلى دو نظر وجود دارد :\r\n\r\n\r\n","description":"","footnote":"\r\n( 1 ) . شرح مختصر منظومه ، ج 2 ، ص 39\r\n","page_name":" 322 ","page_number":322},
  {"content":"\r\n\r\n1 - نظر نخست آن است كه اصل علت غايى و هدفدارى ، اختصاص دارد به حوزهء وجود انسان و حيوان كه حركت ارادى دارند ، اما در ساير فاعل‌هاى جهان ، علت‌غايى وجود ندارد . در حوزهء انسان نيزمحدود است به فعاليت‌هاى ارادى كه مربوط به ميل و خواستهء انسان مىباشد ، حال آن‌كه در ساير فعاليت‌هاى حوزهء وجود انسان ، از قبيل فعاليت‌هاى جهازهاى خون و قلب و كبد و كليه و ريه و غير آن ، چون ارادى نيست ، عليت غايى وجود ندارد . بلكه در افعال ارادى انسان نيز صددرصد عليت غايى حكومت نمىكند . بلكه پاره‌اى ازافعال ارادى انسان ، كه عبث نام دارد ، بدون هدف صادر مىشود .\r\n2 - نظر دوم آن است كه بر همهء فاعل‌ها ، معلول‌ها و مخلوق‌هاى جهان ، اصل علت غايى حكم‌فرماست . خدا باوران از اين نظر پيروى و دفاع مىكنند .\r\nحكماى الهى علاوه بر استدلال‌هاى فلسفى ، ازنظر حس و علوم تجربى نيزنظام متقن و حكيمانهء جهان را يادآور شده و مىگويند خلقت و آفرينش موجودات حكايت مىكند كه طبيعت ، مسير هدفدارى را طى مىكند . ساختمان اشيا حكايت مىكند كه تدبير و تقدير و توجه به هدف در آن وجود دارد . از نظر خدا باوران بدون دخالت دادن علت غايى ، شگفتىها و شاه‌كارهاى خلقت توجيه‌پذير نيست . « 1 »\r\n\r\nعلت‌غايى نزد حكماى الهى\r\nعلت غايى عبارت است از : « كمالى آخرى كه فاعل در فعل خودش بدان توجه دارد » و يا آن‌گونه كه در نهاية الحكمة آمده است : علت غايى چيزى است كه فاعل آن را اوّلًا و بالذات مىخواهد و مطلوب بالاصالة مىباشد .\r\nتوضيح آن‌كه حكما در تعريف حركت گفته‌اند : « حركت ، كمال نخستين است\r\n\r\n\r\n","description":"","footnote":"\r\n( 1 ) . همان\r\n","page_name":" 323 ","page_number":323},
  {"content":"\r\n\r\nبراى شىء بالقوه ، از آن جهت كه بالقوه است » . « 1 » اين تعريف نشان مىدهدكه در مورد حركت ، كمال دوّمى وجود دارد كه شىء متحرك با حركتش به سوى آن توجه دارد و حركتش به آن منتهى مىگردد . بنابراين ، آن كمال دوم ، كمالى نهايى است كه شىء متحرك با حركت خود بدان مىرسد . و حركتش را وسيله‌اى براى رسيدن به آن قرار مىدهد . به ديگر سخن : آن كمال دوم ، كه منتهااليه حركت است ، لنفسه و ذاتاً مطلوب نبوده و حركت به خاطر آن است . ازاين روست كه گفته‌اند : « حركت ذاتاً و براى خودش مطلوب نبوده ومقتضاى ذات شىء نمىباشد . » يعنى هيچ چيزى حركت را براى حركت نمىخواهد ، بلكه براى دست‌يابى به نتيجه و غايت آن بدان توسل مىجويد ؛ به گونه‌اى كه اگر شىء مىتوانست بدون حركت به آن غايت دست يابد ، هرگز حركت نمىكرد .\r\n\r\nرابطهء وجودى غايت حركت با حركت\r\nكمال دومى كه در هر حركتى وجود دارد ، همان است كه « غايت حركت » ناميده مىشود و متحرك بدان استكمال مىيابد ؛ يعنى واجد چيزى مىشودكه پيش از اين فاقد آن بوده است ؛ اگر چه اين واجديت ، ملازم با از دست دادن پاره‌اى ديگر از كمالات باشد .\r\nنسبت غايت حركت به حركت ، نسبت وجود تام به وجود ناقص است . حركت در واقع وجود بالقوهء غايت است ؛ يعنى غايت در حركت موجود است ، اما با يك وجود ضعيف و ناقص و غايت همان وجود حركت است كه فعليت يافته و تامّ گشته است . و هيچ حركتى خالى از غايت نيست ، چرا كه اگر حركت غايت نداشته باشد ، به سكون تبديل مىگردد . يعنى اگر غايت نمىبود ، حركتى نيز نبود و شىء در حال سكون به سر\r\n\r\n\r\n","description":"","footnote":"\r\n( 1 ) . ما به تفصيل دربارهء اين تعريف در آينده بحث خواهيم كرد ، انشاء اللَّه . ر . ك : فصل سوم از بخش دهم\r\n","page_name":" 324 ","page_number":324},
  {"content":"\r\n\r\nمىبرد . درخت اگر نخواهد ميوه بدهد ، هرگز رشد نمىكند و ياآدمى اگر نخواهد درس بخواند ، هرگز به مدرسه نمىرود .\r\n\r\nتقدم وجود علمى غايت بر وجود خارجى آن در فاعل‌هاى علمى\r\nفاعل هايى كه از روى علم و آگاهى كار انجام مىدهند ، پس از انجام فعل ، به غايت آن علم دارند ؛ لذا وجود علمىِ غايت در اين موارد پيش از فعل تحقق دارد ، اما وجود خارجى غايت ، پس از فعل ومترتب بر آن است . در واقع تصور و علم به غايت در اين نوع فاعل‌ها به گونه‌اى در فاعليت آنها تأثير دارد و بدون علم به غايت ، فعل مورد نظر از آنها صدور نمىيابد .\r\nتوجه در افعال اختيارى انسان نشان مىدهد كه آدمى تا غايتى را تصور نكند ؛ يعنى وجود ذهنى غايتى برايش حاصل نشود ، ارادهء كارى برايش پيدا نمىشود و همين كه غايت و فايدهء كار در ذهنش منقش شد ، آن‌گاه ميل و اراده‌اش برانگيخته مىگردد و فعل از وى صادر مىشود . پس انسان در صورتى فاعل است كه تصور ذهنى غايت برايش پيدا شود و گرنه انسان فاعل نيست . به ديگر سخن : فاعليت انسان در افعال اختيارىاش مشروط به تصور غايت است . پس تصور ذهنى غايت است كه انسان را فاعل مىكند و او است كه علت فاعليت انسان است . از اين روست كه گفته‌اند وجود ذهنىِ غايت ، علتِ علتِ فاعلى است .\r\nاز طرف ديگر ، به حكم اين‌كه غايت و فايده ، همان اثرى است كه بر فعل مترتب است ، يعنى فعل انسان وسيله و سبب به وجود آمدن آن است ، پس غايت به حسب وجود خارجىاش اثر فعل انسان است .\r\n\r\nغايت در فاعل‌هاى طبيعى\r\nاين سخن در مورد فاعل هايى است كه از روى علم و اراده كار انجام مىدهند ، اما\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nدر مورد فاعل‌هاى طبيعى كه افعالشان متوقف بر علم و ارادهء آنها نيست ، غايت همان چيزى است كه فعل بدان منتهى مىگردد .\r\nحكماى الهى معتقدند هر يك ازانواع موجودات تكوينى مسير خاصى به سوى كمالات خويش دارند و يك رابطهء وجودى ميان آنها و آن كمالات برقرار است ؛ به‌گونه‌اى كه در نهاد و طبيعت و سرشت آنها اقتضا و توجه و طلب آن كمالات نهفته است . انواع گوناگون موجودات ، شوق و اشتياق ذاتى به سوى كمالات خويش دارند و همين شوق و اشتياق است كه آنها را به سوى خاصى روانه مىكند و در جهت خاصى به راه مىاندازد .\r\nيك دانهء سيب كه در زمين كاشته مىشود ، راه معينى را در پيش مىگيرد و به سوى هدف خاصى توجه دارد ؛ يك نطفهء حيوان نيز همين‌گونه است و همهء اشياى طبيعت مشمول اين قاعدهء عام و كلى هستند .\r\nالبته اين جهان مادى ، جهان كشمكش‌ها و تزاحم‌ها و برخوردهاست .\r\nاين برخوردها چه بسا باعث شود برخى اشيا نتوانند مسير كمالى خويش را پيموده و به غايات خود دست يابند ، اما اين موانع و عوائق ، كليت و حتى غلبه ندارد ، چرا كه عنايت الهى مقتضى آن است كه هر نوعى را به كمال در خور آن نايل گرداند .\r\nاستاد مطهرى قدس سره در شرح مختصر منظومه ، بحثى جامع ومفصل دربارهء علت غايى دارد كه با نقل بخشى از آن مطالب ، اين فصل را به پايان مىبريم . آن‌چه نقل مىشود ، علاوه بر روشن ساختن اصل مسئلهء علت غايى و آن‌چه در اين فصل مطرح شد ، راهنماى خوبى براى مطالب فصل آينده و پاسخ به اشكالات وارد شده بر عموميت اصل عليت غايى نيزهست . ايشان مىگويد :\r\nعقيدهء حكماى الهى اين است كه هر فعلى براى غايت و هدفى به وجود مىآيد . هر فاعلى كار خود را براى هدف و غايتى انجام مىدهد .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nاشكال هايى بر اصل عليت غائى\r\nدر اين‌جا اشكال هايى پديد مىآيد . خلاصهء آنها اين‌كه علّت غائى در مورد فاعل‌هايى صادق است كه صاحب قصد و اراده و شعور و ادراك بوده باشند و تصوّر هدف وغايت و تصديق به مفيد بودن آن ، باعث و محرّك وانگيزهء فاعل واقع گردد .\r\nبنابراين طبيعت نمىتواند در كارهاى خود غايت و هدف داشته باشد ، زيرا فاقد شعور و اراده است و هدف داشتن فرع شعور و اراده است . هم‌چنين ذات احديّت و ساير حقايق ما فوق الطبيعه ، كه در زبان حكماى الهى « عقول مجرّده » ناميده مىشوند ، نمىتوانند در افعال خود غايت و هدف داشته باشند ، زيرا فاعلى مىتواند هدف داشته باشد كه اراده‌اش ناقص و بالقوه باشد و تصوّر هدف ، ارادهء او را برانگيزد و از قوّه به فعل آورد . بنابراين ، ذاتِ احديّت كه ما فوق همهء علل و اسباب است ، محال است كه تحت تأثير علّتى واقع گردد و از اين‌كه هدف و انگيزه‌اى او را ( به كارى ) وادار كند منزّه و مبرّا است .\r\nپس نه علل ما فوق الطبيعه مىتوانند غايت داشته باشند و نه علل طبيعى فاقد شعور و ادراك ( يعنى جمادات و نباتات ) ؛ باقى مىماند حيوان و انسان . هر چند بسيارى از افعال ارادى حيوان و انسان معلّل به علل غايى است و هر چند ارادهء انسان و حيوان ناقص بوده و نيازمند مكمّل و متمّم است ( و مكمّل و متمّم آن ، همان غايت داشتن است ) امّا چه دليلى هست كه همهء افعال اختيارى انسان بدون استثنا معلّل به علل غائى باشند و ارادهء ناقصه « 1 » انسان ( و حيوان ) تنها با هدف‌گيرى ، يعنى تصوّر و تصديق غايت بايد از نقص به كمال و از قوّه به فعل برسد ؟ مشاهده و مطالعه دربارهء انسان ثابت\r\n\r\n\r\n","description":"","footnote":"\r\n( 1 ) . ارادهء ناقصه در مقابل ارادهء كامله است . ارادهء كامله ، اراده‌اى است بالفعل و ازلى و احتياج به انگيزه و محرك وباعث ندارد ؛ مانند ارادهء بارى تعالى ؛ هم‌چنين عقول مجرده كه حكماى الهى به آن قائلند\r\n","page_name":" 327 ","page_number":327},
  {"content":"\r\n\r\nمىكند كه انسان در مورد خاصّى بدون هدف و غايت كارهايى را انجام مىدهد ؛ يعنى اراده‌اش بدون غايت و هدف از قوّه به فعليّت مىرسد . اين موارد همان‌ها است كه به نام « عَبَث » خوانده مىشود .\r\nبه‌طور خلاصه در اين‌جا سه اشكال وجود دارد :\r\nالف - برخى علّت‌ها و فاعل‌ها فاقد شعور و ادراك‌اند ؛ مانند طبيعت بى جان . چگونه مىتوان گفت آنها كار خود را براى هدف و غايتى انجام مىدهند ؟\r\nب - برخى از فاعل‌ها و علّت‌ها به عقيدهء خود حكماى الهى ما فوق مادّه و طبيعت مىباشند وآن‌چه از فعليّت و كمالْ ممكن است براى آنها به دست آيد حاصل است ؛ مانند ذات بارى و پاره‌اى عقول مجرّده ، نمىتوان گفت چنين موجوداتى كار خود را براى هدف و غايتى انجام مىدهند . زيرا فاعل و علّتى كار خود را براى هدف انجام مىدهد كه بخواهد به آن هدف برسد ، يعنى وجود ناقص خود را به آن وسيله تكميل كند و اين دربارهء فاعلى كه آن‌چه در امكان دارد ، برايش حاصل است ، معقول نيست .\r\nج - اصل عليّت غائى حتى در مورد كارهاى ارادى انسان و حيوان نيز كليّت و عموميّت ندارد ، زيرا برخى كارهاى انسان از روى اراده صادر مىشود ، در عين حال هدف ندارد ؛ همان‌هايى كه « عبث » ناميده مىشوند . « 1 »\r\n\r\n\r\n","description":"","footnote":"\r\n( 1 ) . از سه اشكال ذكر شده ، يكى در مورد خدا ، ديگرى در مورد انسان و سومى در مورد طبيعت است . آن‌چه مربوط به افعال حق است ، در الهيات مفصلًا بحث مىشود ؛ اشكال مربوط به انسان هم بعداً در همين باب علت و معلول طرح خواهد شد . اشكال مربوط به طبيعت هم دو شاخه دارد :\r\nيكى اين‌كه آيا واقعاً لازم است كه هر جا عليت غائى است ، شعور و ادراك در كار باشد ، يا لزومى ندارد و آيا اين‌كه در بالا گفته شد كه عليت غائى فرع بر شعورو ادراك طبيعت است ، آن قدر هم ساده نيست كه ما به طور جزم بگوييم ، طبيعت فاقد شعور وادراك است . قدر مسلم اين است كه طبيعت بىجان ، شعورى در درجهء شعور حيوان و انسان ندارد ، اما نفى مطلق شعور امرى است قابل بحث ، كه در گذشته و حال مورد توجه متفكران بوده است .\r\nديگر اين‌كه خواه افعال طبيعت را صاحب غايت بدانيم يا نه و خواه خود طبيعت را داراى درجه‌اى نازل از شعور بدانيم يا ندانيم آيا در پيوستگى طبيعت يك نوع نظام و هماهنگى وجود دارد كه الزاماً ما را وادار به اعتراف اين مطلب كند كه اجمالًا توجه به هدف در طبيعت از ناحيهء خود طبيعت و يا قوه‌اى كه طبيعت در تسخير او است ، وجود دارد ؟ وياچنين نظامى وجود ندارد ؟ و به عبارت ديگر آيا نظام شگفت‌انگيز موجود را از راهى غير از راه علت غائى مىتوان توجيه كرد يانه ؟\r\n","page_name":" 328 ","page_number":328},
  {"content":"\r\n\r\nاينها اشكالاتى است كه دربارهء علّت غايى مطرح مىشود . ( براى رفع اين اشكالات لازم است ) ابتدا مفهوم و معناى علّت غايى را از نظر حكماى الهى شرح دهيم :\r\nممكن است چنين تصور شود اين‌كه هر چيزى علّت غايى دارد ، بدان معنا است كه هر چيزى از آن جهت موجود مىگردد كه سود و فايده‌اى از آن به فاعل يا ديگران برسد ، آن چنان كه مثلًا كسى يك مؤسسهء خيريه از قبيل درمان‌گاه و غيره تأسيس مىكند ، كه نفع آن عايد خلق اللَّه بشود . برخى تصوّر مىكنند ، چون انسان اشرف كائنات است ، پس هر چيزى بدان جهت آفريده شده است كه انسان از آن بهره‌مند گردد و اين است معناى علّت غايى ، حال آن‌كه مقصود حكما از علّت غايى اين نيست .\r\n\r\nغايت فعل يا غايت به معناى ما اليه الحركة\r\nغايتْ گاهى به فعل نسبت داده شده و گفته مىشود غايت فعل چيست ؟ و گاهى به فاعل نسبت داده شده و گفته مىشود غايت فاعل چيست . « 1 »\r\nاگر به فعل نسبت داده شود ، بدان معنا است كه آن فعل رو به سوى چيزى دارد كه\r\n\r\n\r\n","description":"","footnote":"\r\n( 1 ) . غايت اگر به فعل نسبت داده شود ، بدان معنا است كه اين فعل ، به سويى روان است ؛ يعنى فى حد ذاته نوعى حركت است و لااقل ازقوه به فعل رسيدن است و اين فعل با داشتن نيرويى باطنى ، به سويى روان است و آن سوى متمم و مكمل آن فعل است . اين فعل جهت و نهايت دارد ؛ به عبارت ديگر : ما اليه الحركة دارد ، اما نه ما اليه حركة الفاعل ، بلكه ما اليه حركة الفعل . اما اگر به فاعل نسبت داده شود ، مفهوم مالاجله و ما اليه حركة الفاعل دارد . اكنون اگر فرضاًفاعل را متحرك ندانيم ، يا فعل را از نوع حركت ندانيم ، نظير جواهر - بنابر عدم قول به حركت جوهرى - بايد تحليلًا و عقلًا اين معنا صادق باشد . در اين‌جا است كه اشكالاتى پيش مىآيد . 1 - طبيعت ، هدف ندارد . 2 - در انسان ، عبث هست . 3 - در مورد خداوند ، مالاجله معنا ندارد . 4 - در مورد اتفاق‌هاى طبيعى ، هدف بدون مقدمه صورت مىگيرد\r\n","page_name":" 329 ","page_number":329},
  {"content":"\r\n\r\nكمال آن فعل محسوب مىشود .\r\nبه عبارت ديگر آن فعل طبعاً وذاتاً به سويى روان بوده و بدان سمت توجه دارد و آن سمت و جهت ، متمم و مكمّل وجود آن فعل است ؛ مثلًا درخت كه حركت و رشد مىكند ، به سمتى مىرود و رو به سويى دارد كه كمال و فعليّت ما بالقوّهء درخت محسوب مىگردد و اگر احياناً موجود ديگرى از آن منتفع گردد ، بدان جهت است كه كمال آن درخت به اين است كه به آن موجود ديگر متحوّل گردد ؛ يعنى تبدّل به آن موجود ديگر در مسير حركت آن درخت واقع است ، والّا صرف اين‌كه موجود ديگرى از آن بهره‌مند گردد ، بدون آن‌كه آن درخت در مسير طبيعى خود متوجّه جذب شدن در موجود ديگر و متحوّل شدن به آن باشد ، غايت و علّت غايى آن درخت محسوب نمىگردد .\r\n\r\nرابطهء تكوينى ميان غايت و ذى غايت\r\nبنابراين همواره ميان غايت و ذى غايت مغيّا رابطه طبيعى و تكوينى وجود دارد و آن اين‌كه ذى غايت طبعاً متوجّه غايت و در حال حركت به سوى غايت خويش است و آن را جست‌وجو مىكند .\r\nمعمولًا كسانى كه دقّت علمى ندارند و همه چيز را با ساخته‌هاى بشرى قياس مىكنند ، رابطهء غايت و ذى غايت را تنها در ذهن فاعل جست‌وجو مىكنند . « 1 » در مصنوعات بشرى هيچ گونه رابطهء ذاتى و طبيعى ميان مصنوع و غايت و نتيجه‌اى كه‌مورد نظر است ، وجود ندارد ؛ مثلًا انسان صندلى را براى نشستن مىسازد ، يعنى\r\n\r\n\r\n","description":"","footnote":"\r\n( 1 ) . تصرف انسان در اشيا سطحى است . يعنى تسخير طبيعت به مفهوم فلسفى نيست ؛ به عبارت ديگر ، در اثرتصرف انسان جوهر شىء به سويى حركت نمىكند . نظر عاميانه در مورد غايت هم از مقايسه به مصنوعات بشر اقتباس شده است ؛ خيال كرده‌اند همان رابطه‌اى كه ميان سازندهء انسانى و مصنوعات وى و هدف آن مصنوع هست ، عيناً ميان هر فاعلى و فعلش و غايت آن فاعل وجود دارد\r\n","page_name":" 330 ","page_number":330},
  {"content":"\r\n\r\nمقدارى چوب را تراش مىدهد و صاف مىكند و به طرز خاصّى به هم پيوند مىدهد ، تا شكل مخصوصى پيدا كند ، براى آن‌كه روى آن بنشيند . در اين‌جا طبيعت ذاتىِ چوب نيست كه به سوى صندلى شدن حركت كرده باشد ؛ صندلى شدن از نظر طبيعت چوب ، كمال و فعليّت و درجهء عالىترى از هستى به شمار نمىرود . هيچ‌گونه رابطهء ذاتى ميان چوب و صندلى شدن وجود ندارد ، بلكه اين بشر است كه با نيروى خود - كه نسبت به نيروى داخلى چوب يك نيروى خارجى است - اين شكل را به صندلى مىدهد . رابطهء شكل صندلى با استفاده‌اى كه از آن مىشود و علّت غايى آن ناميده مىشود ، رابطه‌اى است كه فقط ذهن سازنده و فاعل ، آن را به وجود آورده است و اين رابطه از نظر ذهن سازنده و فاعل صادق است كه آن شكل را براى اين استفاده به وجود آورده است ، نه از نظر طبيعتِ خود شكل و واقعيت آن استفاده .\r\n\r\nغايت فاعل يا مالاجله الحركة\r\nاكنون مىگوييم : حكما معمولًا غايت را به دو معنا تفسير ميكنند :\r\nالف - « مااليه الحركة » : يعنى چيزى كه حركت به سوى او است . اين همان است كه اكنون توضيح داديم .\r\nب - « مالاجله الحركة » : يعنى چيزى كه حركت به خاطر اوست . شايد تصوّر شود كه اين معنا همان است كه عامّهء مردم معمولًا دربارهء غايت تصور مىكنند ، كه رابطهء غايت و ذى غايت را در ذهن فاعل جست و جو مىكنند ؛ به عبارت ديگر ، با مصنوعات بشرى قياس مىكنند .\r\nولى اين تصوّر غلط است . مقصود حكما اين نيست كه غايات طبيعى از آن جهت غايت به شمار مىروند كه فاعل كلّ آنها را به خاطر يك شىء به خصوص به وجود آورده است ، بدون آن‌كه ميان غايت و ذى غايت رابطهء ذاتى وجود داشته باشد . بلكه از نظر حكما ، همان غايت به معناى اوّل از نظر فاعل كلّ مفهوم « ما لاجله » پيدا مىكند . از\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nنظر حكما علم فاعل كلّ به اشيا ، علم به نظام است ؛ چنان‌كه هست و چون در متن واقعيّت ، هستىِ مغيّا وابسته به غايت است و « به سوى غايت بودن » مُقوِّم وجود او است ؛ به طورى كه اگر غايت نمىبود ، مغيّا هم نبود ، قهراً از نظر علم فاعل ، مغيّا به خاطر غايت و براى غايت است .\r\nمفهوم « مالاجله » از نظر كسانى كه رابطهء مغيّا و غايت را فقط در ذهن فاعل جست‌وجو مىكنند ، مساوى است با مفهوم محرك بودن و برانگيزانندگى غايت نسبت به فاعل ، ولى از نظر حكيم كه نظام علمى وعينى را متطابق مىداند ، عبارت است از علمِ فاعل كلّ به نظام هستى آن چنان‌كه هست . « 1 » به عبارت ديگر ، چيزى كه در متن واقع و نظام هستى وابسته و متوجّه غايتى است و فاعل كلّ آن را آن‌چنان كه هست ( به صورت وابستگى طبيعى ) به وجود آورده است . پس فاعل كلّ آن را براى\r\n\r\n\r\n","description":"","footnote":"\r\n( 1 ) . متكلمان رابطهء غايت و ذى غايت را در ذهن فاعل جست‌وجو مىكنند ؛ آن‌چنان كه در مصنوعات بشرى وجوددارد . ولى حكيم ميان خود فعل و غايت رابطهء تكوينى قايل است و رابطهء ذهنى را جز علم به غايت و مغيّا - چنان‌كه هستند - نمىداند . علىهذا معناى غايت به‌معناى ما لاجله نيز از نظر حكيم و متكلم متفاوت مىشود . ما لاجله از نظر متكلم كه رابطه را اولًا و بالذات در ذهن فاعل جست‌وجو مىكند مفهوم محركيت و باعثيت غايت نسبت به فاعل را مىدهد ، ولى از نظر حيكم كه نظام علمى و عينى را متطابق مىداند عبارت است از علم علت به معلول آن‌چنان كه هست ؛ زيرا مغيّا در خارج و از لحاظ وجود تكوينى وابسته به غايت است و براى او است و به سوى اواست و اگر غايت در خارج نباشد ، مغيّا هم كه وجودى وابسته به اواست وجودندارد . از آن‌چه گفته شد ، فرق اصطلاح كلامى و عاميانهء غايت با اصطلاح فيلسوفانهء آن روشن مىگردد . از نظر طرز تفكر عاميانه ، فقط ذهنِ فاعل است كه غايت را غايت و مغيّا را مغيّا كرده است ، اما از نظر طرز تفكر فيلسوفانه رابطهء تكوينى ميان غايت و مغيا است كه يكى را غايت و ديگرى را مغيّا كرده است . طبيعت توجه به غايت دارد و به سوى غايت مىرود ، پس به اين معنا طبيعت غايت دارد و فاعل هم چون علمش با خارج متطابق است « لاجله » دربارهء او صادق است و اين غير از آن است كه ذات فاعل ، غايت كل است . ( از اين‌جا جواب اشكال فاعليت طبيعت كه شاعر نيست و فاعليت مجردات محض كه ناقص نيستند روشن مىشود . باقى مىماند اثبات اين مطلب كه طبيعت متوجه غايت و هدف است ، در اين‌جا بحث ما با مادى گرايان در بارهء تكامل است كه آيا تكامل ، آن طور كه آنان تفسير مىكنند بيانى جامع و تمام است يا تا اصل توجه به غايت دخالت داده نشود تكامل معنا و مفهوم ندارد ؛ يعنى عقلًا صورت وقوع پيدا نمىكند . )\r\n","page_name":" 332 ","page_number":332},
  {"content":"\r\n\r\nآن غايت به وجود آورده و آن غايت از نظر علّت فاعلى « ما لاجله الوجود » است . پس هر كجا كه طبيعت و حركت طبعى وجود داشته باشد و آن طبيعت و حركت طبعى فاعل شاعر و عالمى داشته باشد ؛ همان طورى كه غايت به معناى « مااليه الحركة » صادق است ، به معناى « مالاجله الحركة » نيز صدق مىكند .\r\n\r\nتوضيحى در بارهء غايت‌مند بودن افعال بارى تعالى و مجردات\r\nاكنون در مورد اين‌كه چگونه ممكن است فاعليت مجردات و مخصوصاً ذات بارى تعالى ، « براى » غايت و هدفى باشد ، پاسخ اين است كه :\r\nاوّلًا : بايد بدانيم كه غايت گاهى به فعل و معلول نسبت داده مىشود و گاهى به فاعل وعلّت ؛ يعنى گاهى گفته مىشود كه اين معلول براى چه غايتى است و گاهى گفته مىشود اين فاعل چه غايتى دارد .\r\nثانياً : بحث حكما دربارهء غايت فعل به اين نحو است كه چه رابطهء ذاتى ميان معلول‌ها و غايات مترتبه بر آنها هست . حكما هرگز نظر به رابطهء شبه قراردادى كه در ميان مصنوعات بشرى و هدف هايى كه منظور از آنها است ، ندارند .\r\nثالثاً : غايت دو معنا دارد : يكى « ما اليه الحركة » و ديگرى « مالاجله الحركة » .\r\nپس از اين مقدمات مىگوييم : اگر فاعلى مانند انسان ، كه موجودى بالقوه و مستكمل است ( به سوى كمال روان است ) ، فعلى را انجام دهد ( مثلًا با دست خود آبى براى نوشيدن بردارد ) ، در اين‌جا هم فعل غايت دارد وهم فاعل و در هر دو مورد ، هم « ما اليه الحركة » صادق است و هم « مالاجله الحركة » .\r\nاما غايت به معناى « ما اليه الحركة » در فعل صادق است ، زيرا هر حركتى خود به خود جهتى و سويى دارد ، كه متحرّك از قوّه به فعل مىرسد ؛ به عبارت ديگر حركت ، سير از جهت بالقوّه به جهت بالفعل است . امّا غايت به معناى « ما اليه الحركة » در فاعل صادق است ، زيرا فاعل مىخواهد به اين وسيله نقص خود را بر طرف نموده و به\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nسوى كمال سيراب شدن حركت كند .\r\nهم‌چنين غايت به معناى « ما لاجله الحركة » در فعل صادق است ، براى اين‌كه واقعاً اين فعل براى سيراب شدن به وجود آمده است . اما غايت به معناى ما لاجله الحركة در فاعل صادق است ، براى اين‌كه اين فاعل ، اين فعل را واقعاً « براى » سيراب شدن به وجود آورده است .\r\nرابعاً : ممكن است احياناً ما اليه الحركة و مالاجله الحركة ، هر دو در يك چيز متمركز و متّحد شوند ؛ يعنى همان چيزى كه حركت به سوى اوست ، فاعل نيز به خاطر همان چيز حركت را ايجاد مىكند ؛ مانند افعال ذات بارى . « 1 » ممكن است ما اليه الحركة غير از مالاجله الحركة باشد ، چنان‌كه در افعال انسان عموماً چنين است ؛ مانند اين‌كه كسى از تهران به اصفهان مسافرت مىكند براى اين‌كه زيد را در آن‌جا ملاقات كند . در اين مثال ما اليه الحركة رسيدن به اصفهان است و ما لأجله الحركة ملاقات با زيد است . به نظر ما در افعال طبيعى يا صناعى انسان نمىتوان موردى يافت كه ما اليه الحركةو مالاجله الحركة متحد باشند .\r\nاشكال اين بود كه اگر بگوييم ذات بارى در كارهاى خود غايت و هدف دارد ، لازم مىآيد كه او را ناقص و نيازمند كمال فرض كرده باشيم و اگر بگوييم او در كارهاى خود هدف ندارد ، منكر حكيم بودن او شده‌ايم .\r\nپاسخ اين اشكال از مطالب بالا روشن مىشود . توضيح اين‌كه اگر مقصوداز غايت داشتن اين است كه فعل غايت داشته باشد و منظوراز غايت هم « مااليه الحركة » باشد ، افعال ذات بارى همه غايت دارند و اگر مقصود اين است كه ذات بارى غايت داشته باشد و مقصود از غايت هم « مااليه الحركة » باشد ، جواب منفى است ؛ يعنى چنين\r\n\r\n\r\n","description":"","footnote":"\r\n( 1 ) . قبلًا گفتيم كه در نظام عالم ، چون هر حركتى ذاتاً وابسته به غايتى است و قضاى الهى ، يعنى علم خداوند به نظام‌عالم چنان‌كه هست ، قهراً هر حركتى را به خاطر همان غايت ذاتى و طبيعى خود حركت ، ايجاد مىكند ، پس از نظر ذات بارى هميشه مااليه الحركة و مالاجله الحركةيكى است\r\n","page_name":" 334 ","page_number":334},
  {"content":"\r\n\r\nغايتى در كار نيست و اگر مقصود اين است كه فعل يا فاعلْ غايت داشته باشد و مقصود از غايت هم « ما اليه الحركة » باشد ، پاسخ مثبت است ، زيرا - چنان‌كه گفتيم - رابطهء ذات حركت با هدف خود طبيعى است و حركت طبيعتاً جهت‌دار و هدف‌دار و وابسته به جهت و هدف خود مىباشد و چون ذات بارى علم دارد به نظام هستى - چنان‌كه هست - و اراده مىكند نظام هستى را چنان‌كه طبعاً و ذاتاً بايد باشد ، پس ذات بارى هر چيزى را براى همان منظور ايجاد مىكند كه آن چيز ذاتاً به سوى آن است و قهراً - چنان‌كه گفتيم - در اين مورد « ما اليه الحركة » و ما « مالاجله الحركة » يكى است .\r\nپس لازم نمىآيد كه ذات بارى ناقص و مستكمل باشد ( زيرا اين اشكال وقتى لازم مىآيد كه ذات بارى خود ، « مااليه الحركة » داشته باشد ) و نيز لازم نمىآيد كه ذات بارى حكيم نباشد ، زيرا پس از آن‌كه معلوم شد فعل بارى ذاتاً به سوى هدف و مقصود است و او فعل خود را براى همان هدف و مقصد ايجاد مىكند ، پس حكيم است و فعلش خالى از غرض نيست . لازمهء حكيم بودن اين نيست كه خود حكيم از فعل خود بهره‌مند گردد و وجود خود را به اين وسيله تكميل كند .\r\n\r\nمحل نزاع مادى گرايان وخداباوران\r\nضمناً از آن‌چه گفته شد معلوم شد كه اختلاف اساسى ميان الهيّون و مادىگراها اين است كه ازنظر ماديّون هر موجودى در حالى به وجود مىآيد كه « طبعاً » به سويى روان نيست و جهت و قبلهء خاصى ندارد . اما به عقيدهء الهيّون ذره‌اى نيست مگر اين‌كه همراه هستى او توجه به هدف خاصّى هست و داراى قبلهء معينى است . البته همهء قبله‌ها و جهت‌ها در نهايت امر به يك قبلهء اصلى منتهى مىگردد و همه عقربه‌ها در بىنهايت دور متوجّه يك مركز مغناطيسى مىباشند كه آن ، ذات بارى است : « وانَّ إلى رَبِّكَ الْمُنْتَهى » .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nالفصل الثامن‌فى اثباتِ الغايةِ فيما يُعدُّ لعباً ، او جزافاً ، او باطلًا ، والحركاتِ الطبيعيّةِ ، و غير ذلك\r\nربما يُظنُّ : أَنَّ الفواعلَ الطبيعيّةَ لا غايةَ لها فى أفعالِها ، ظنّاً : أنّ الغايةَ يجبُ أن تكونَ معلومةً مرادةً للفاعلِ ، لكنّك عرفتَ : أنّ الغايةَ أعمُّ من ذلك ، وأنّ للفواعلِ الطبيعيّةِ غايةً فى افعالِها ، هى ما ينتهى إليه حركاتُها .\r\nترجمه\r\nچه بسا گمان مىشود فاعل‌هاى طبيعى غايتى در افعال خويش ندارند ، به گمان آن‌كه غايت بايد متعلَّق علم و ارادهء فاعل باشد ، لكن دانستيم دايرهء غايت وسيع‌تر از اين بوده و فاعل‌هاى طبيعى نيز در كارهايشان داراى غايت‌اند و اين غايت همان مرحلهء پايانى حركات آنهاست .\r\nشرح و تفسير\r\n\r\nاثبات غايت در فاعل‌هاى طبيعى\r\nبرخى گمان كرده‌اند غايت به معناى چيزى است كه فاعل آن راتصور نموده و بدان\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nشوق پيدا كرده و آن‌گاه آن را اراده مىكند و براى دست‌يابى به آن كارى را انجام مىدهد . و چون اين امور ، يعنى تصور ، شوق و اراده ، اختصاص به فاعل‌هاى ارادى دارد ، نتيجه گرفته‌اند كه فاعل‌هاى طبيعى در كارهاى خويش غايت ندارند .\r\nاما اين گمان باطل است ، زيرا - چنان‌كه در فصل پيشين مفصلًا بيان شد - غايت داراى دو معنا و دو اطلاق است كه اگر چه يكى از آنها اختصاص به فاعل‌هاى ارادى دارد ، امّا ديگرى شامل فاعل‌هاى طبيعى نيز مىگردد . تفسيرى كه در كلام مستشكل آمده است بيان معناى نخست غايت ، يعنى « ما لأجله الحركة » است ؛ البته اين ، اختصاص به فاعل‌هاى ارادى دارد . امّا معناى دوم غايت عبارت است از « ما ينتهى اليه الحركة » . و اين معنا در مورد فاعل‌هاى طبيعى نيز صادق است - كه شرحش گذشت .\r\n\r\nاثبات غايت در افعال گزاف و بيهوده و مانند آن\r\nوربما يُظنُّ : أنّ كثيراً من الأفعالِ الاختياريّةِ لا غايةَ لها ؛ كملاعبِ الصبيانِ بحركاتٍ لا غايةَ لهم فيها ؛ وكاللعبِ باللحيةِ ؛ وكالتنفّسِ ؛ وكانتقالِ المريضِ النائمِ من جانبٍ إلى جانبٍ ؛ وكوقوفِ المتحركِ إلى غايةٍ عن غايتهِ ، بعروضِ مانعٍ يمنعُهُ عن ذلك ؛ إلى غيرِ ذلك من الأمثلةِ .\r\nوالحقُّ : أنّ شيئاً من هذه الأفاعيلِ لا يخلُو عن غايةٍ ؛ توضيحُ ذلك : أنّ فى الأفعالِ الاراديّةِ مبدأً قريباً للفعلِ ، هو القوّةُ العاملةُ المنبثّةُ فى العضلاتِ ؛ ومبدأً متوسطاً قبلَه ، وهو الشوقُ المستتبعُ للارادةِ والاجماعِ ؛ ومبدأً بعيداً قبلَه ، هو العلمُ وهو تصوّرُ الفعلِ على وجهٍ جزئىٍّ : الذى رُبما قارنَ التصديقَ بأنَّ الفعلَ خيرٌ للفاعلِ . ولكلٍ من هذه المبادِى الثلاثةِ غايةٌ ؛ وربما تطابقتْ أكثرُ من واحدٍ منها فى الغايةِ ، وربما لم يتطابقْ .\r\nفادا كان المبدأ الأوّلُ - وهو العلمُ - فكريّاً ، كان للفعلِ الارادىِّ غايةً فكريّةً ؛ وإذا كانَ تخيّلًا من غيرِ فكرٍ ؛ فربما كانَ تخيّلًا فقط ، ثم تعلّقَ به الشوقُ ، ثم حَرَّكتِ العاملةُ نحوَه العضلاتِ ، ويُسمَّى الفعلُ عندئذٍ « جزافاً » كما ربما تصوّرَ الصبىُّ حركةً من الحركاتِ\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nفيشتاقُ إليها فيأتى بها ، و ما انتهتْ إليه الحركةُ حينئذٍ غايةُ للمبادى كلِّها .\r\nو ربما كان تخيّلًا مع خُلقٍ وعادةٍ ، كالعَبَثِ باللحيةِ ، ويُسمّى « عادةً » ؛ وربما كان تخيّلًا مع طبيعةً ، كالتنفّسِ ، او تخيّلًا مع مزاجٍ ، كحركاتِ المريضِ ، ويُسمّى « قصداً ضروريّاً » ، وفى كلٍّ من هذه الأفعالِ لمباديها غاياتُها ، وقد تطابقتْ فى أنّها : « ما انتهتْ إليه الحركةُ » ؛ و أمّا الغايةُ الفكريّةُ فليس لها مبدأٌ فكرىٌّ ، حتّى تكونَ له غايتُهُ .\r\nترجمه\r\nو نيز برخى توهم كرده‌اند كه بسيارى از افعال اختيارى غايت ندارند ، افعالى چون :\r\nبازى كودكان با انجام حركاتى كه هيچ هدفى از آن ندارند ، بازى با محاسن ، نفس كشيدن ، انتقال بيمار خوابيده به تخت از اين پهلو به آن پهلو ، متوقف شدن متحرك در مرحله‌اى و بازماندش از غايت اصلى خود ، در اثر وجود مانعى كه او را از رسيدن به آن هدف بازمىدارد و مثال‌هاى ديگر .\r\nاما حقيقت آن است كه هيچ يك ازموارد مذكور بدون غايت نمىباشند ؛ توضيح اين‌كه : در افعال ارادى ، يك مبدأ نزديك به فعل وجود دارد ، كه همان قوهء عامله و نيروى كارگزارى است كه به‌طور گسترده در عضلات حضور دارد و يك مبدأ متوسط پيش از آن ، كه همان اشتياقى است كه اراده و تصميم را در پى دارد و مبدأ بعيدى كه پيش از اين دو موجود است ، همان علم و تصور كار به نحو جزئى و خاص است ، كه چه بسا تصديق به خير بودن فعل براى فاعل را در پى دارد .\r\nهر يك از اين مبادى سه‌گانه غايت و هدفى دارند ؛ گاهى غايت مشتركى بين دو يا هر سهء آنها وجود دارد و گاهى نيز هر كدام غايت خاص خود را دارند .\r\nحال اگر مبدأ اول - يعنى علم - فكرى باشد ، فعل ارادى ، يك غايت فكرى خواهد داشت و اگر تخيل بدون فكر باشد [ چند حالت مىتواند وجود داشته باشد ، به اين شرح كه : 
  ] ممكن است تخيل تنها باشد ، كه بعد شوق به آن تعلق گرفته و سپس نيروى عامل\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n[ كارگزار 
  ] عضلات را به طرف آن تحريك كرده است و در اين صورت آن فعل « گزاف » ناميده مىشود ؛ به عنوان مثال گاهى كودك ، حركتى را در نظر مىآورد و بعد مشتاق به آن مىگردد و سپس آن را انجام مىدهد . در اين صورت آن‌چه حركت بدان پايان مىيابد غايت همهء مبادى خواهد بود .\r\nو ممكن است تخيل همراه با خوى و عادت باشد ، چون بازى با محاسن كه به آن « عادت » گفته مىشود و يا اين‌كه همراه با طبيعت باشد ، مانند نفس كشيدن يا همراه با مزاج باشد ، مانند حركات بيمار كه به آن « قصد ضرورى » مىگويند .\r\nدر همهء اين كارها مبادى كار ، غايت خاص خويش را دارند و همگى اين غايات در اين‌كه منتها اليه حركت‌اند ، با هم مشترك مىباشند . البته در اين موارد ، غايت فكرى تحقق ندارد ، چرا كه فعل ، مبدأ فكرى ندارد تا آن مبدأ ، غايت فكرى خويش را داشته باشد .\r\nشرح و تفسير\r\nمنكران علت غايى مىگويند : « 1 » در ميان افعال ارادى و اختيارى انسان ، افعال بسيارى يافت مىشود كه عبث و بيهوده خوانده مىشود . اينها افعالى است كه فاعل هدف و غايتى از انجام آنها در نظر ندارد و اساساً بيهوده و به معناى بى هدف و بىغايت مىباشد . مثال‌هاى اين‌گونه افعال در متن آمده است و نياز به توضيح ندارد .\r\nدر اين موارد اگر از فاعل سؤال شود كه چرا چنين كردى ؟ هدف و غرض تو از انجام اين كار چيست ؟ پاسخى ندارد . در حالى كه حكما مدعىاند هيچ كارى درجهان بدون غايت و هدف نيست .\r\n\r\n\r\n","description":"","footnote":"\r\n( 1 ) . آن‌چه در شرح اين قسمت مىآيد ، عمدتاً اخذ و اقتباس توأم با تلخيص و تنظيم و ويرايش مطالبى است كه درشرح مختصر منظومه ، ج 2 ، ص 79 ، ص 96 آمده است\r\n","page_name":" 339 ","page_number":339},
  {"content":"\r\n\r\n\r\nمبادى كارهاى ارادى\r\nبراى پاسخ به اشكال فوق بايد گفت : افعال ارادى انسان سه مبدأ و سه منشأ دارد ، كه هر يك از آنها در طول يك‌ديگر و مترتب برهم ، در تحقق فعلى كه صادر مىشود ، مؤثر باشد . ما ابتدا اين مبادى و فاعل‌هاى طولى را بيان كرده و نحوهء تأثير هر كدام را توضيح مىدهيم و آن‌گاه روشن مىسازيم كه هر يك از اين مبادى در هر فعلى كه ازآدمى صادر مىشود ، غايت مناسب با خود را دارد .\r\nفلاسفه در مقام دسته بندى قواى وجود انسان گفته‌اند : قواى وجود انسان از نظر كلى سه دسته است : قواى عامله يا كارگزار ، قواى شوقيه و قواى مدركه . اين قوا مبادى افعال اختيارى انسان مىباشند ، امّا نه در عرض يك‌ديگر ، بلكه در طول هم ؛ يعنى قوّهء عامله مبدأ قريب فعل و قوهء شوقيه مبدأ متوسط و قوهء مدركه مبدأ بعيد فعل است .\r\nقواى عامله : قواى عامله عبارت است ازنيروهايى كه در عضلات بدن پخش شده است ، كه مبدأ حركاتى در بدن مىگردد ؛ مثلًا بازوحركت مىكند ، انگشتانْ هر يك جدا جدا حركت مىكنند ، پاها حركت مىكند ، فك پايين حركت مىكند ، سر ، روى گردن حركت مىكند ، پلك‌ها حركت مىكنند ، قلب و كبد و كليه و روده و معده همه حركاتى دارند . همهء اين حركات در اثر قوايى است كه به وسيلهء اعصابى - كه اعصاب حركت ناميده مىشود - در عضلات گذاشته شده است . اين قوا ، كه مبدأ حركاتى در اعضاى بدن مىباشند ، قواى عامله ناميده مىشوند . « 1 »\r\nقواى شوقيه : قواى شوقيه عبارت است از مبدأ ميل‌ها و تمايلات طبيعى يا اكتسابى كه در وجود انسان هست ؛ مثل ميل به خوردن ، پوشيدن و استراحت كردن . ميل به مقام\r\n\r\n\r\n","description":"","footnote":"\r\n( 1 ) . قواى عامله بر دو دسته‌اند : بعضى از آنها تحت فرمان اراده‌اند و برخى تحت فرمان اراده نيستند ؛ مثلًا حركات دست و پا و انگشتان تحت فرمان اراده هستند ، اما حركات قلب و معده و روده و امثال آنها تحت فرمان اراده نيستند . پس قواى عامله بر دو قسم است : ارادى و غير ارادى\r\n","page_name":" 340 ","page_number":340},
  {"content":"\r\n\r\nو كام‌يابى جنسى و تمايلات پدرى و فرزندى ، تمايل به نوعىدوستى ، تمايل به علم و حقيقت‌جويى ، تمايل به پرستش و هنر و صنعت و آفرينندگى و مانند آن . هر يك از اين ميل‌ها از مبدأ و قوه‌اى در وجود انسان ناشى مىگردد ، كه اين ميل‌ها و هيجان‌ها را به وجود مىآورد . اين‌گونه قوا را قواى شوقيه مىنامند .\r\nقواى مدركه : قواى مدركه عبارت است ازقوايى كه كار آنها درك و اطلاع رساندن به ذهن است و يا كارشان تجزيه و تحليل و تفصيل و تركيب صورت‌هاى ذهنى يا حفظ و نگهدارى آنهاست . مثل حواس ظاهرى ، مانند بينايى و شنوايى و حواس باطنى ، مانند قوهء خيال و حافظه وقوهء عقل وتفكر .\r\nدر هر فعل اختيارى ، علاوه بر قوهء عامله وقوهء شوقيه ، قوهء مدركه نيز دخالت دارد .\r\nبنابراين ، اين سه قوه در حقيقت سه مبدأ طولى براى افعال اختيارى مىباشند .\r\n\r\nارتباط هر يك از مبادى سه گانهء فعل با يك‌ديگر\r\nحكما گفته‌اند : « العاملة تحت الشوقية والشوقية تحت المدركة » ؛ يعين قوهء عامله تحت تأثير و نفوذ قوهء شوقيه است و قوهء شوقيه تحت تأثير قوهء مدركه است ؛ يعنى قوهء مدركه قوهء شوقيه را بر مىانگيزد و ميل راتحريك مىكند - اول ديده مىبيند و بعد دل ياد مىكند و مايل مىگردد - وقوهء شوقيه است كه قوهء عامله را بر مىانگيزد و تحريك مىكند تا منتهى به عمل گردد .\r\nهر فعل و عمل اختيارى مستقيماً و بلاواسطه از قوهء عامله ناشى مىشود .\r\nولى خود قوهء عامله را قوهء شوقيه به حركت وا داشته و از قوه به فعل مىرساند و باز قوهء مدركه است كه قوهء شوقيه را تحريك مىكند . پس قوهء مدركه مبدأ قوه شوقيه و قوهء شوقيه مبدأ قوهء عامله است وقوهء عامله مبدأ فعل و عمل خارجى است . به تعبير ديگر : قوهء عامله مبدأ قريب فعل وقوهء شوقيه مبدأ متوسط و قوهء مدركه مبدأ بعيد آن است .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nكار قواى مدركه ، اطلاع رساندن و ساير كارهاى اطلاعاتى و به حركت درآوردن قواى شوقيه است و كار قواى شوقيه به حركت در آوردن و برانگيختن قواى عامله و كار قواى عامله ، به حركت درآوردن بدن يا يكى از اعضاى بدن است .\r\nاز اين روست كه حكما مىگويند : « العاملة تحت الشوقية و الشوقية تحت المدركة » .\r\nفرض كنيد شما در پياده‌رو خيابان حركت مىكنيد . در اين بين چشمتان به كتابى در ويترين كتابفروشى مىافتد . نام كتاب ونام مؤلف و موضوع بحث كه بر روى كتاب نوشته شده است نظر شما را جلب مىكند . سپس به سمت كتاب فروش رفته و كتاب را مىگيريد و باز مىكنيد و فهرست مطالب آن را مىبينيد ، آن‌گاه رغبت خريدن آن كتاب در شما پديد آمده و قيمت آن را پرداخت كرده و از آن‌جا خارج مىشويد .\r\nدر اين مثال ، قوهء مدركه ( حس بينايى ) وجود چنين كتابى را به ذهن شما اطلاع داده و در اثر اين اطلاع ، ميل و شوق شما برانگيخته شده وانديشهء خريدن آن در شما پيدا مىشود . در اثر اين شوق ، مسير خود را تغيير داده ، به طرف كتاب رفته ، تا بالاخره كتاب را خريده و از آن‌جا خارج مىشويد . پس اين قوهء مدركه بوده كه شوق را در شما برانگيخته است و اين شوق و اراده بوده كه پا را به سوى مغازه به حركت در آورده و زبان را به گفت و گو و مذاكره در مورد قيمت كتاب وادار كرده و دست را به جيب برده و انواع ريزه كارىهاى ديگر را سبب شده است .\r\nاز آن‌چه گفته شد ، دانسته مىشود كه اين قواى مختلف كه در وجود انسان يا حيوان فعاليت مىكنند ، فعاليتشان نه در عرض يك‌ديگر ، بلكه در طول يك‌ديگر است . يعنى چنين نيست كه همه مستقيماً و مشتركاً در فعل اثر داشته باشند ، بلكه آن‌چه مستقيماً اثر دارد ، قواى عامله است و قواى شوقيه در قواى عامله اثر مىگذارد و باز قواى مدركه در قواى شوقيه اثر مىكند . پس اينها در حقيقت سلسله‌اى از علل را\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nتشكيل مىدهند . « 1 »\r\n\r\nمبدأ علمى براى كارهاى اختيارى\r\nمؤلف قدس سره در اين‌جا در مورد مبدأ علمى گفته است : « و هو تصوّر الفعل على وجه جزئى ، الذى ربما قارن التصديق بانّ الفعل خير للفاعل » . ايشان در نهايةالحكمة در اين باره مىگويد : « هوالصورة العلمية من تفكر اوتخيل يدعو الى الفعل لغايته » . از هر دو بيان استفاده مىشود كه مبدأ علمىِ فعل به دوگونه مىتواند باشد :\r\n1 - صورت علمى كه همراه با تصديق به خير بودن فعل براى فاعل است و يا بنابرتعبير نهاية الحكمة ، صورت علمى كه از طريق تفكر « 2 » حاصل مىشود و فاعل را به سوى فعل براى غايتى كه دارد ، دعوت مىكند . در چنين صورتى ، فعل ، يك فعل تدبيرى خواهد بود و داراى مبدأ فكرى و عقلانى مىباشد .\r\n2 - صورت علمى فعل كه بدون تصديق به خير بودن فاعل است و يا بنابر تعبير نهايةالحكمة ، صورت علمى كه از طريق تخيل حاصل شده است . در چنين صورتى ، فعل يك فعل التذاذى صرف خواهد بود .\r\nتوضيح اين‌كه : فاعل مختار براى آن‌كه به انجام كارى برانگيخته شود ، بايد آن كار\r\n\r\n\r\n","description":"","footnote":"\r\n( 1 ) . در ميان قواى ادراكى ، آن چيزى كه ازمبادى فعل است ، يعنى آن چيزى كه قواى شوقيه واراده را به حركت در مىآورد ، قوهء خياليه و عاقله است . قوهءخيال تمايلات شوقى و حيوانى را بر مىانگيزد و قوهء عقلانى ارادهء عقلانى را . اين مطلب نيازمند بحث طولانى است كه اكنون جاى آن نيست . اجمالًا بايد دانست « شوق » جزيى و حيوانى است و « اراده » كلى و انسانى است . شوق مبدأ فعاليت‌هاى التذاذى و اراده مبدأ فعاليت‌هاى تدبيرى است\r\n( 2 ) . مقصود از تفكر در اين‌جا معناى اعم آن است ؛ يعنى مطلق حركت نفس در معقولات ، نه معناى اخص آن ، كه‌اختصاص به علوم نظرى دارد و از سه حركت تركيب مىشود : حركت از مجهول به سوى مبادى و حركت در مبادى براى دست‌يابى به مبادى مناسب و حركت از مبادى مناسب به سوى مطلب موردنظر و كشف آن . هم‌چنين بايد توجه داشت كه مبدأ علمى از تخيل خالى نمىباشد ، اما گاهى تخيل صرف است و گاهى همراه با فكر .\r\n","page_name":" 343 ","page_number":343},
  {"content":"\r\n\r\nرا با غايتش به نحو جزيى تصور كند و ادراك جزيى يا احساس است يا تخيل ؛ از آن‌جا كه احساس مشروط به حضور محسوس بالعرض مىباشد و پيش از تحقق فعل ، فعلى در خارج نيست تا احساس بدان تعلق گيرد ؛ در نتيجه ادراك جزيى فعل به صورت تخيل خواهد بود . پس هيچ فعلِ اختيارى ، خالى از تخيل نمىباشد . اما گاهى فاعل به مجرد تخيل يك كار به سوى آن برانگيخته مىشود - مانند كودكان كه به صرف تخيل يك سرى حركات ، به آن شوق پيدا كرده و آن را انجام مىدهند - و گاهى در آن تأمل نموده و سود و زيانش را بررسى مىكند و اگر به اين نتيجه رسيد كه فعل مورد نظر داراى فايده و مصلحت كافى است ، بدان شوق پيدا كرده و آن را انجام مىدهد ؛ خواه اين تأمل و بررسى توأم با تفكر به معناى خاص آن باشد يا نباشد .\r\nفعل هايى كه از قسم دوم‌اند ؛ يعنى مبدأ فكرى و عقلانى ندارند و صورت خيالى فعلى همراه با تصديق عاقله به خير بودن آن فعل براى فاعل نيست ، به نوبهء خود بر سه قسم است :\r\nالف - فعل گزاف و آن فعلى است كه مبدأ علمى آن ، فقط صورت خيالى فعل است ؛ يعنى فقط تخيل فعل ، باعث شوق به آن و سپس تحريك عضلات به سوى آن مىشود . مانند بسيارى از حركات كودكان كه به محض تصور كردن ، بدان مشتاق شده و بلافاصله اقدام به انجام آن مىكنند .\r\nب - عادت و آن فعلى است كه مبدأ علمى آن ، صورت خيالى با كمك خلق و خوى مىباشد ؛ يعنى تنها صورت خيالى موجب پيدايش شوق به فعل نشده است ، بلكه خلق وخوى خاصى كه انسان دارد همراه باآن صورت خيالى مبدأ پيدايش شوق به كار مىشود ، مانند بازى با ريش .\r\nج - قصد ضرورى و آن فعلى است كه مبدأ علمى آن ، صورت خيالى با كمك طبيعت و يا مزاج مىباشد ؛ مثلًا در مورد تنفس صورت خيالى همراه با طبيعت ، مبدأ شوق به آن است و در مورد كسى كه براى رفع خستگى از اين پهلو به آن پهلو مىشود\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nو نيز حركات خاصى كه بيمار انجام مىدهد ، صورت خيالى همراه با مزاج ، مبدأ شوق به آن مىباشد . علت « قصد ضرورى » ناميدن اين‌گونه افعال آن است كه در اين موارد طبيعت يا مزاج باعث مىشود ، تقريباً به‌طور ضرورى آدمى قصد آن كار را كند و قهراً شوق و ميل به آن در او حاصل گردد ؛ گويا قصد كار به هنگام تخيل آن ، دراين موارد ضرورى و قهرى است و انسان از خود اختيارى ندارد .\r\n\r\nحضور صورت علمى فعل و غفلت از آن\r\nگفتيم فعل اختيارى هميشه مسبوق به تخيل مىباشد و فاعل مختاركارى را بدون تصور جزيى آن كار انجام نمىدهد . در اين‌جا ممكن است اعتراض شود كه : آدمى در بسيارى از موارد خود به خود كارى را انجام مىدهد ، بدون آن‌كه توجه و التفاتى بدان داشته باشد ، بلكه گاهى هنگام انجام كار و ياحتى پس از اتمام كار ، به كلى از آن كار و غايت آن غافل است ؛ اين امر به ويژه در كارهايى از قبيل عادت و قصد ضرورى روشن مىباشد . كسى كه عادت كرده است به هنگام سخن گفتن با تسبيح خود بازى كند ، چه بسا بدون هيچ‌گونه توجه و التفاتى اين كار را مىكند ، به نحوى كه اگر بعداً از او سؤال شود ، آن را انكار خواهد كرد . پس چگونه مىتوان گفت : در همهء اين افعال ، انسان ابتدا فعل را تصور مىكند و سپس بدان شايق مىگردد و آن‌گاه آن را انجام مىدهد ؟\r\nدر پاسخ به اين اعتراض مىگوييم : حضور صورت خيالى فعل نزد فاعل ، يك چيز است و التفات به آن صورت خيالى چيز ديگرى است ؛ هيچ مانعى ندارد كه فاعل در پاره‌اى از موارد ياد شده و يا در همهء آن موارد ، از صورت خيالىِ فعل كه نزد او حضور دارد ، غافل بوده و بدان توجه نداشته باشد ، چرا كه تخيّلِ فعل ، غير از علم به تخيل آن است و علم به يك شىء غير از علم به علم است . چه بسا انسان از چيزى آگاه است ، اما به آگاهى خويش التفات و توجه ندارد و از آن بىخبر مىباشد . مدعاى ما آن است كه\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nفاعل در همهء افعال ياد شده ، غايت و هدف دارد و صورت خيالى فعل با غايتش نزد او حاضر است و اين منافاتى با غفلت و عدم توجه فاعل به فعل و غايت آن ندارد .\r\n\r\nغايات هر يك از مبادى فعل\r\nبا توجه به مطالب ياد شده اينك مىپردازيم به اصل مطلب ، يعنى بيان اين مدعا كه همهء افعال ، حتى افعال گزاف و مانند آن ، داراى غايت مناسب خود مىباشند .\r\nهر يك از مبادى سه گانهء فعل ، غايتى مناسب خود دارد ، اما قوهء عامله يك فاعل طبيعى است ، يعنى فاعلى است كه به كار خود ، علم و آگاهى ندارد . غايت اين قوه همانند ديگر فاعل‌هاى طبيعى عبارت است از « ماينتهى اليه الحركة » ؛ يعنى همان چيزى كه حركت بدان پايان مىيابد و اين غايت در افعال قوهء عامله همواره تحقق دارد .\r\nاما غايت قوهء شوقيه و مدركه ، در جايى كه فعل داراى مبدأ فكرى بوده و از روى تفكر وتدبير و مصلحت سنجى انجام پذيرفته باشد ، همان مصالح و منافعى است كه بر فعل مترتب مىشود . اين‌گونه افعال داراى غايت فكرى و عقلايى بوده و همگان بر غايت‌مند بودن آن توافق دارند .\r\nاما در جايى كه فعل داراى مبدأ فكرى نباشد و از روى انديشه و تدبير و مصلحت سنجى صورت نپذيرفته باشد ، خواه آن فعل گزاف باشد ، يا عادت و يا قصد ضرورى ، غايتِ قوهء شوقيه و قوهء مدركه در آن فعل همان غايت قوهء عامله ، يعنى ما ينتهى اليه الحركة است . در اين دسته افعال ، اگر چه غايت فكرى وجود ندارد ، امااين ضرر وزيانى به مدعاى فلاسفهء الهى - كه هيچ فعلى بدون غايت نيست و هر مبدئى كه فعلى از آن صادر مىگردد ، غايت و هدفى در آن فعل دارد - وارد نمىسازد . زيرا مبدأ علمى در اين گونه افعال - كه به طور كلى افعال عبث و بيهوده ناميده مىشوند - يك صورت\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nخيالى بدون فكر و انديشه است ؛ در نتيجه در اين‌گونه كارها هيچ مبدأ فكرى وجود ندارد ، تا از آن غايت فكرى مطالبه شود . تعقل آدمى به هيچ وجه نقشى در اين افعال نداشته و هيچ‌گونه مبدئيتى نسبت به شوق به آن افعال ندارد ، لذا كارى از آن قوه صدور نيافته تا در انتظار غايتى متناسب با آن قوه باشيم . از طرفى ، فقدان غايت فكرى به معناى آن نيست كه اساساً هيچ غايتى وجود ندارد ، بلكه هر مبدئى در كار خود غايتى متناسب با خود دارد ، كه البته گاهى با غايت ديگر مبادى يكى مىباشد و گاهى با آن‌ها اختلاف دارد .\r\n\r\nعبث و بىهدف بودن افعال امرى نسبى است\r\nاز آن‌چه گذشته دانسته مىشود كه عبث و لغو و بيهوده بودن برخى از افعال انسان ، كه گمان مىرود عبث و بيهوده‌اند ، امرى نسبى است ، نه مطلق ؛ يعنى از يك نظر عبث و بى هدف است و از نظر ديگر مفيد و با هدف . يا به تعبير ديگر : در برخى موارد كه ميان قواى مختلف ناهماهنگى پديد آمده و همه با هم در يك جهت فعاليت نمىكنند ، از نظر آن قوايى كه در فعل معينى دخالت نداشته‌اند ، آن فعل عبث است ، ولى از نظر آن قوايى كه دخالت داشته‌اند ، عبث نيست .\r\nمثلًا اگر فرض كنيم در آن ساعتى كه دانشجو بايد در كلاس درس حضور يابد و بر مراتب علمى خود بيافزايد ، ميل به گردش و تفريح اورا از حضور در كلاس درس بازداشته و به گردش و تفريح وادارد ، در اين‌جا بين قواى مختلف ناهماهنگى برقرار است . زيرا اگرچه قوهء عامله به هدف و غايت خود رسيده است و همهء آثارى كه بر فعاليت اين قوه مترتب است ، بر آن مترتب مىگردد و از نظر اين قوه هيچ فرقى بين گردش و تفريح در اين ساعت و گردش وتفريح در وقت ديگر نيست . هم‌چنين قوهء شوقيه نيز به هدف و غايت خود رسيده است و از نظر اين قوه و آثار اين قوه ، هيچ فرقى بين اين ساعت و ساعت ديگر نيست - زيرا به هر حال به كمال خود نايل شده\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nاست - ولى از نظر قوهء عاقله ، اين كار بى اثر و بدون نتيجه است ؛ يعنى نتيجه‌اى كه عقل آن را تصويب كند ندارد ، زيرا به خاطر نيل به يك هدف كوچك و ناچيز از هدف بزرگ‌تر بازمانده است ؛ به همين دليل است كه آن را عبث مىخوانيم .\r\nپس در حقيقت چنين نيست كه قوه‌اى از قوا ، يافاعلى از فاعل‌ها كارى را بدون هدف و بدون توجه به مقصد و نتيجه انجام داده باشد ، بلكه آن قوايى كه فعاليت كرده و فاعلِ بالفعل شده‌اند ، به هدف خود نايل گشته‌اند و قوه‌اى به هدف خود نرسيده است كه در اثر ضعف و ناتوانى نتوانسته است فعاليت كند . پس آن قوه‌اى كه فعاليت كرده ، هدف داشته است و آن قوه‌اى كه هدف نداشته ، فعاليت هم نداشته است . به تعبير ديگر : فعل مزبور - كه عبث مىنمايد - از لحاظ مبدأ قريب و مبدأ متوسط هدف ونتيجه داشته و فقط نسبت به قوهء عاقله بى هدف بوده است ، اما با دقت در اين باره هم مىبينيم كه قوهء عاقله در اين فعل اصلًا دخالت نداشته است ، نه اين‌كه دخالت داشته و بى هدف بوده است .\r\n\r\nافعال باطل و اصل عليت غايى\r\nو كلُ مبدإٍ من هذه المبادى إذا لم يُوجدْ غايتهُ ، لانقطاعِ الفعلِ دونَ البلوغِ إلى الغايةِ بعُروضِ مانعٍ من الموانعِ ، سُمّىَ الفعلُ بالنسبةِ إليه « باطلًا » ؛ وانقطاعُ الفعلِ بسببِ مانعٍ يحولُ وبينَهُ بينَ الوصولِ إلى الغايةِ غيرُ كونِ الفاعلِ لا غايةَ له فى فعلِه .\r\nترجمه\r\nاگر غايت هر يك از اين مبادى ، دراثر عروض يك مانع و متوقف شدن فعل قبل از تماميت آن ، تحقق نيابد ، كار در مقايسه با آن مبدأ « باطل » ناميده مىشود . در عين حال متوقف شدن كار به خاطر وجود چيزى كه مانع رسيدنش به غايت شده ، به معناى بىهدف بودن فاعل نمىباشد .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nشرح و تفسير\r\nبرخى از حركات طبيعى و يا ارادى پيش از رسيدن به غايت ونقطهء پايانى حركت ، متوقف مىشوند ؛ مانند انسان كه به قصد رسيدن به محل كارش حركت مىكند ، اما در راه تصادف مىكند و اين حركت پيش ازآن‌كه به پايان برسد ، متوقف مىگردد . اين‌گونه افعال كه به طور ناقص و ابتر تحقق مىيابند ، فعل باطل ناميده مىشوند . برخى براى نقص قانون عليت غايى ، به اين گونه افعال تشبث جسته وگفته‌اند : اينها افعالى هستند كه غاياتشان بر آنها مترتب نشده است و بنابر اين نمىتوان در قالب يك قانونى كلى گفت : هر فعل و حركتى داراى غايتى است كه بر آن مترتب مىگردد .\r\nفلاسفه در پاسخ به اين اشكال گفته‌اند : فقدان غايت در يك فعلِ تحقق يافته ، مطلبى است و فقدان غايت به واسطهء متوقف شدن حركت و بطلان آن ، مطلب ديگرى . مدعاى ما آن است كه مطلب نخست نادرست و ناممكن است ، نه مطلب دوم .\r\nتوضيح اين‌كه : مدعاى ما آن است كه هرگاه فعلى تحقق پذيرد ، آن فعلْ غايتى خواهد داشت كه لزوماًبر آن مترتب مىگردد و عدم ترتب غايات بر افعال باطل اين مدعا را نقض نخواهد كرد ، زيرا در اين موارد فعل به‌طور كامل تحقق نيافته ، تا غايتش بر آن مرتب گردد . در افعال باطل فقدان غايت به خاطر فقدان فعل و عدم تحقق آن مىباشد ؛ مثلًا كسى كه به قصد دانشگاه از منزل بيرون مىرود و مىخواهد مسافت بين خانه و دانشگاه را طى كند ( فعل ) ، تا به دانشگاه برسد ( غايت ) ، اما در ميان راه تصادف كرده و حركتش به سوى دانشگاه متوقف مىگردد ؛ درست است كه به دانشگاه نمىرسد ، و غايت فعلش تحقق نمىيابد . اما نرسيدن به دانشگاه به خاطر آن است كه او فاصلهء ميان منزل تا دانشگاه را طى نكرده و فعل به‌طور كامل تحقق نيافته است .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\nالفصل التاسع‌فى نفىِ القولِ بالاتفاقِ ، وهو انتفاءُالربطةِ بينَ ما يُعدُّ غايةً للافعالِ وبينَ العللِ الفاعليّةِ\r\nربما يظنُّ : أنّ من الغاياتِ المترتبةِ على الأفعالِ ما هى غيرُ مقصودةٍ لفاعلِها ، ولا مرتبطةٍ به ؛ ومثَّلُوا له به من يحفِرُ بئراً ليصِلَ إلى الماءَ فيعثُرُ على كنزٍ ؛ والعثورُ على الكنزِ ليس غايةً لحفرِ البئرِ مرتبطةً به ، ويُسمّى هذا النوعُ من الاتفاقِ « بختاً سعيداً » ؛ وبمن يأوى إلى بيتٍ ليستظلَّ ، فينهدمُ عليه فيموتُ ويسمّى هذا النوعُ من الاتفاقِ « بختاً شقيّاً » .\r\nترجمه\r\nاتفاق عبارت است از منتفى بودن رابطهء بين علل فاعلى و آن‌چه غايت افعال محسوب مىگردد . بعضى گمان كرده‌اند برخى از غاياتِ مترتب بر كارها ، نه مقصود فاعل است و نه مرتبط با آن و مثال زده‌اند به كسى كه براى رسيدن به آب ، چاهى حفر مىكند ، ولى به گنج دست مىيابد ، حال آن‌كه رسيدن به گنج ، هدفِ مرتبط با كندن چاه نبود . اين نوع اتفاق را بخت سعيد ( خوش شانسى ) ناميده‌اند ؛ و يا كسى كه به خانه‌اى پناه مىبرد تا از سايهء آن بهره‌مند گردد ، اما خانه برسرش خراب شده ، مىميرد و اين نوع اتفاق را بخت شقى ( بدشانسى ) مىنامند .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nشرح و تفسير\r\n\r\nاصطلاحات گوناگون « اتفاق »\r\n« اتفاق » از واژه‌هايى است كه اطلاقات گوناگون دارد و در موارد مختلف معانى متفاوتى از آن اراده مىشود . در زير به پاره‌اى ازاين معانى اشاره شده است :\r\n1 - اتفاق به معناى نفى علت فاعلى ؛ مانند آن‌جا كه مادى مسلكان و ملحدان مىگويند : « پيدايش جهان هستى اتفاقى است » . يعنى جهان هستى خود به خود پديد آمده است ، بى آن‌كه علتى آن را به وجود آورده باشد .\r\n2 - اتفاق به معناى نفى ايجاب فاعل . كسانى كه منكر رابطهء ضرورى ميان علت و معلول‌اند و وجود معلول را در ظرف وجود علت حتمى و تخلف‌ناپذير نمىدانند ، مىگويند : « اگر علّت تحقق داشته باشد ، به وجود آمدن معلول اتفاقى است . »\r\n3 - اتفاق به معناى نفى علّت غايى . برخى معتقدند كه ميان فاعل و غايت رابطه‌اى ضرورى و تخلف‌ناپذير برقرار نيست ؛ بدين معنا كه فاعل چه بسا كارى را براى رسيدن به يك هدف و غايت خاص انجام مىدهد ، اما فعل او به غايت ديگرى منتهى مىگردد ، كه مقصود فاعل نبوده و فعل براى آن انجام نيافته است . يا در مورد فاعل‌هاى طبيعى مىگويند : اين فاعل‌ها در فعل خود هيچ قصدى ندارند و متوجه جهت وهدف خاصى نمىباشند و در آنها اقتضاى رسيدن به نقطهء خاصى وجود ندارد .\r\n4 - گاهى نيز مقصود از اتفاق يك امر حقيقى است كه علّت و سبب براى پاره‌اى حوادث مىباشد . گروهى معتقد بودند كه غير از علل چهارگانه ( علت فاعلى ، علت صورى ، علت مادى و علت غايى ) علت ديگرى نيز در عالم وجود دارد به نام « اتفاق » .\r\nبنابر اصطلاح اوّل ، امر اتفاقى پديدهء ممكنى است كه علت فاعلى ندارد ؛ بنابر اصطلاح دوم ، امر اتفاق معلولى است كه بىآن‌كه وجودش ضرورى و واجب شده باشد ، از علّت خود صدور يافته است ؛ بر طبق اصطلاح سوم ، امر اتفاقى غايت و\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nنتيجه‌اى است كه بر فعل مترتب شده است ، اما مقصود فاعل نبوده و فعل براى رسيدن به آن انجام نيافته است و بر طبق اصطلاح چهارم ، امر اتفاقى پديده‌اى است كه مستند به اتفاق است و اتفاق به عنوان علّتِ مغاير با علل چهارگانه ، آن را به وجود آورده است .\r\n« اتفاق » در همهء معانى چهارگانهء آن امرى باطل و مردود است و بطلان هر يك از آنها جداگانه اثبات شده است . آن‌چه هم اكنون مورد بحث است اتفاق به معناى سوم آن مىباشد ؛ چنان‌كه مؤلف در تفسير آن مىگويد : « و هو انتفاء الرابطة بين ما يعد غاية للافعال و بين العلل الفاعلية » . يعنى اتفاق عبارت است از « فقدان رابطه ميان فاعل و غايت » ؛ بدين معنا كه فاعل كارى را با قصد و اراده و براى رسيدن به هدف خاصى انجام مىدهد ، اما آن كار به هدف مورد نظر نمىرسد ، بلكه نتيجهء ديگرى كه مقصود فاعل نبوده و فاعل كار رابه خاطر آن انجام نداده است ، بر آن مترتب مىگردد . و يا آن‌كه فاعل اساساً به سوى غايتى در حركت نيست و در افعال خود به سوى نقطهء خاصى توجه ندارد .\r\n\r\nنظريهء قائلان به اتفاق\r\nبه گمان برخى ، پاره‌اى از غاياتى كه بر افعال مترتب مىگردد ، مقصودِ فاعل نيست ؛ بنابراين ، ادعاى حكيمان مبنى بر اين‌كه : « هر فاعلى در فعل خود غايتى دارد ، كه بر فعل او مترتب مىگردد » ناتمام مىباشد . به عنوان مثال ، كسى كه چاهى حفر مىكند تا به آب برسد ، اما به جاى آب به گنج دست مىيابد ؛ دست‌يابى به گنج غايتى است كه بر فعل مترتب شده ، اما اين غايت ارتباطى با حفر كنندهء چاه ندارد و مراد و مقصود او نبوده است . هم‌چنين كسى كه وارد خانه‌اى مىشودتا از سايهء آن بهره‌مند گردد ، اما سقف خانه بر سر او فرو مىريزد و او مىميرد ، در حالى كه هدف اواز وارد شدن به خانه آن نبود كه زير آوار بميرد .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nحاصل آن‌كه : در برخى موارد غايتى كه بر فعل مترتب مىشود به نحوى نيست كه ترتبش بر فعل واجب و ضرورى باشد ، لذا نمىتوان آن غايت را به آن فعل خاص و يا فاعل آن فعل نسبت داد و مثلًا گفت : رسيدن به گنج ، غايتِ حفر چاه است و يا غايت كسى است كه چاه را حفر مىكند ، چرا كه اگر رسيدن به گنج ، غايت چنين فعل و چنين فاعلى باشد ، بايد دائماً بر آن مترتب گردد ، در حالى كه جز در موارد نادر ، آن غايت بر آن فعل مترتب نمىگردد .\r\nاگر اصل علت غايى درست باشد ، بايد هر كارى منتهى به نتيجهء خاصى گردد ؛ به ديگر سخن : لازم است بين هر كار و يك چيز ديگر به نام فايده و نتيجه ، رابطه‌اى ازنوع رابطهء مقدمه ونتيجه ، يعنى يك رابطهء غير قابل تخلف وجود داشته باشد .\r\nبراساس اصل علت غايى ، بايد نتوان چيزى را فرض كرد كه بدون آن‌كه مقدمهء مخصوص آن به وجودآمده باشد ، آن چيز تحقق يابد ، حال آن‌كه عملًا مىبينيم چنين چيزى فراوان رخ مىدهد .\r\nبسيارى از امور به دنبال مقدمهء مربوط و مخصوص به خود آنها پديد مىآيند و آن مقدمه راه رسيدن به آن چيز است . اين سلسله امور ، طبيعى و غير اتفاقى است ؛ مثلًا اگر ظرف آب را روى آتش بگذاريم و حرارت دهيم تدريحاً گرم و گرم‌تر مىشودو سپس به جوش آمده و تدريجاً تبديل به بخار مىگردد . در اين‌جا نمىتوان گفت آب را روى آتش گذاشتيم واتفاقاً گرم شد . هم‌چنين اگر كسى از تهران به قم حركت كند ، خواه ناخواه به گردنهء حسن آباد مىرسد و اگر ادامه دهد ، خواه ناخواه به قم مىرسد .\r\nاين‌گونه امور رانمىتوان امور اتفاقى ناميد .\r\nولى پاره‌اى از امور به وجود مىآيند بدون آن‌كه مقدمهء مخصوص ومربوط در كار باشد ؛ مثل اين‌كه در بين راه مسافرت از تهران به قم در يك نقطه فرود آيد و دوست ديرينش نيز كه از شيراز مىآمده ، در همان نقطه فرود آيد و يك‌ديگر را ملاقات كنند و يا اين‌كه براى خريد به بازار مىرود واتفاقاً به كسى كه سال‌ها در جست‌وجوى\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nاو بوده و براى يافتن او پول‌ها خرج كرده ، برخورد مىكند . در اين‌گونه موارد مىگويد : به قم مىرفتم و اتفاقاً در فلان نقطه با فلانى ملاقات كردم ؛ يا مىگويد : براى خريد به بازار رفتم و اتفاقاً كسى را كه سال‌ها در پى او بودم ، در آن‌جا ديدم . « 1 »\r\n\r\nاستناد پيدايش عالم طبيعت به « اتفاق »\r\nو على ذلك بَنى بعضُ علماءِ الطبيعةِ كينونةَ العالمِ ، فقال : إنّ عالمَ الأجسامِ مركبّةٌ من أجزاءٍ صغارٍ ذريّةٍ مبثوثةٍ فى خلاءٍ غيرِ متناهٍ ، وهى دائمةُ الحركةِ ؛ فاتفقَ أن تصادمتْ جملةٌ منها ، فاجتمعتْ فكانتِ الأجسامَ ، فما صلحَ للبقاء بقىَ ، و ما لم يصلحْ لذلك فنى سريعاً او بطيئاً .\r\nترجمه\r\nبرخى از دانشمندان علوم طبيعى ، تحقق جهان را با همين مبنا توجيه كرده و گفته‌اند :\r\nجهان اجسام ، مركب از ذرات ريزى است كه در فضاى بى پايانى پراكنده و در يك حركت دائمى به سر مىبرند و اتفاقاً دسته‌اى از آنها با هم برخورد كرده و مجموعه‌اى را كه همان اجسام باشند ، پديد آوردند و از اين ميان آن‌چه صلاحيت ماندن داشت ، ماند و بقيه به تندى يا كندى از بين رفت .\r\nشرح و تفسير\r\nاز زمان‌هاى دور دست كسانى بوده‌اند كه پيدايش عالم طبيعت را با همهء پديده‌هاى شگرف و پيچيده و حيرت‌آور آن ، به اتفاق استناد مىداده‌اند و هرگونه طرح وانديشه و غايت و هدفى را منكر مىشده‌اند . البته ميان طرف‌داران اين نظريه ، در بيان عقيدهء خويش اختلافاتى نيز مشاهده مىشود و آن‌چه در متن آمده است ، شباهت فراوانى\r\n\r\n\r\n","description":"","footnote":"\r\n( 1 ) . شرح مختصر منظومه ، ج 2 ، ص 80 - 79\r\n","page_name":" 354 ","page_number":354},
  {"content":"\r\n\r\nدارد با نظريهء منسوب به ذى مقراطيس . « 1 » از اين رو در شرح اين قسمت به بيان نظريهء او مىپردازيم .\r\nبه عقيدهء ذىمقراطيس ، اجسام مانند : خاك ، طلا ، آب و . . . از ذرّات بسيار ريز و سخت به نام اتم ، كه در يك فضاى بىكران پراكنده بوده‌اند ، تشكل يافته است . اين ذرات ، اگرچه اشكال گوناگونى - برخى مكعب شكل ، برخى كروى و برخى به صورت چند وجهى - دارند ، اما از يك طبيعت واحدى برخوردار مىباشند ؛ يعنى جنسشان يكى است واين‌طور نيست كه هر كدام صورت نوعى خاصى داشته باشند .\r\nاين ذرات به طور دائم و هميشگى در حركت‌اند .\r\nاين ذرات قبل از آن‌كه زمين و آسمان پديد آيد و پيش از آن‌كه عناصر چهارگانه ، يعنى آب و هوا و آتش و خاك ، به وجود آيد ، در فضاى بىكرانى بدون هيچ هدف و غايتى در حركت بوده‌اند ، آن‌گاه پاره‌اى از آنها به‌طور اتفاقى با هم برخورد كردند و بر هيئت خاصى كنار يك‌ديگر قرار گرفتند و اين عالم از آنها پديد آمد . البته او معتقد بود كه پيدايش حيوان و گياه اتفاقى نيست .\r\nبراى توضيح نظريهء ذىمقراطيس يادآورى اين نكته لازم است كه مراد ذىمقراطيس از « اتفاقى بودن يك پديده » آن است كه پيدايش آن پديده مقصود طبيعت و يا مقصود يك اراده نيست . « اتفاقى » يعنى چيزى كه پديد آمده ، بدون آن‌كه يك فاعل طبيعى اقتضاى آن را كرده باشد و يا فاعل مريدى آن را قصد كرده باشد . پس وقتى او مىگويد : « پيدايش عالم اتفاقى است » مرادش آن است كه در طبيعتِ آن ذرات اوليهء بسيار ريز ، تكوّن اين عالم نبوده است ؛ يعنى اين‌طور نبوده كه حركت آنها به سوى چيز خاصى باشد كه لازمهء طبيعى و قهرى آنهاست . به ديگر سخن : مقتضاى طبيعتِ آن ذرات فقط و فقط حركت و جنبش بوده است ، نه حركت براى پيدايش\r\n\r\n\r\n","description":"","footnote":"\r\n( 1 ) . ر . ك : طبيعيات شفا ، فصل سيزدهم و چهاردهم از مقالهء نخست\r\n","page_name":" 355 ","page_number":355},
  {"content":"\r\n\r\nچنين عالمى . اين عالم محصول اتفاقىِ آن حركت هاست . اما پس از آن‌كه آسمان و زمين و ستاره‌ها و . . . براساس برخوردها و تجمع اتفاقى آن ذرات پديد آمد و به اصطلاح اسكلت عالم بنا شد ، مكوّنات و مركبات عالم ، يعنى امور جزيى مانند حيوان و گياه ، به اقتضاى آنها به وجود آمد . يعنى طبيعت به سوى اينها حركت مىكرده و در اينها قصد داشته است ؛ لذا پيدايش اين امور جزيى را نمىتوان اتفاقى و محصول تصادف دانست .\r\nشيخ‌الرّئيس پس از نقل اين نظريه ، وجوه متعددى در ردّ آن آورده است ، كه از جملهء آنها مطلبى است كه در ذيل مىآيد :\r\nاگر پيدايش خورشيد و زمين و ديگر اصولى كه ما در عالم مشاهده مىكنيم ، در اثر اجتماع اتفاقى ذرّات ريز باشد ، بقاى آنها نمىتواند دوام داشته باشد ، زيرا همان‌گونه كه آن ذرات ريز يك دفعه اجتماع كردند و از اجتماع آنها خورشيد و زمين و . . . به وجود آمد ، بايد يك دفعه هم از يك‌ديگر جدا شوند ، در حالى كه ما با عالمى روبه‌روييم كه از يك نظام استوار و متقن برخوردار است و اين نشان مىدهد كه طبيعت ثابتى حكم‌فرماست . چرا كه اگر صرفاً تعداد زيادى ذرات دور هم جمع شده باشند و هيچ عاملى نباشد كه آنها را باهم پيوند دهد ، محال است آنها همين‌طور باقى بمانند . « 1 »\r\n\r\nنقد و بررسى نظريّه اتفاق\r\nوالحقُّ : أن لا اتفاقَ فى الوجودِ . ولنقدّمْ لتوضيحِ ذلك مقدّمةً ، هى : أنّ الامورَ الكائنةَ يمكنُ أن تتصوّرَ على وجوهٍ أربعةٍ : منها ما هو دائمىُّ الوجودِ ؛ ومنها ما هو أكثرىُّ الوجودِ ؛ ومنها ما يحصلُ بالتساوى ، كقيامِ زيدٍ وقعودِهِ مثلًا ؛ ومنها ما يحصُلُ نادراً\r\n\r\n\r\n","description":"","footnote":"\r\n( 1 ) . ر . ك : همان\r\n","page_name":" 356 ","page_number":356},
  {"content":"\r\n\r\nوعلى الأقلِ ، كوجودِ الإصبعِ الزائدِ فى الانسانِ .\r\nوالأمرُ الأكثرىُّ الوجودِ يفارقُ الدائمىَّ الوجودِ بوجودِ معارضٍ يعارضُه فى بعضِ الأحيانِ ، كعددِ اصابعِ اليدِ ، فانّها خمسةٌ على الأغلبِ ، وربما أصابتِ القوّةُ المصوّرةُ للاصبع مادّةً زائدةً صالحةً لصورةِ الإصبعِ ، فصورتْها أصبعاً ؛ و من هنا يُعلمُ : أنّ كونَ الأصابعِ خمسةً مشروطٌ بعدمِ مادّةٍ زائدةٍ ، وأنّ الأمرَ بهذا الشرطِ دائمىُّ الوجودِ ، لا أكثريُّهُ ؛ وأنّ الأقلّىَ الوجودِ مع اشتراطِ المعارضِ المذكورِ أيضاً دائمىُ الوجودِ ، لا أقليُّهُ ؛ وإذا كان الأكثرىُ والأقلّىُ دائميينِ بالحقيقة ، فالأمرُ فى المساوى ظاهرٌ ؛ فالامورُ كلُّها دائميّةُ الوجودِ جاريةٌ على نظامٍ ثابتٍ لايختلفُ ولا يتخلّفُ .\r\nترجمه\r\nحقيقت آن است كه در هستى ، اتفاق در ميان نيست . براى توضيح اين مطلب ابتدائاً بايد دانست : پديده‌هاى جهان به چهار صورت قابل تصور مىباشند : 1 - پديده‌هايى كه وجودشان هميشگى است . 2 - آنها كه وجودشان اكثرى است . 3 - امورى كه به‌طور متساوى تحقق مىيابند ؛ مانند نشست و برخاست يك فرد . 4 - چيزهايى كه به ندرت واقع مىشوند ؛ مانند وجود انگشت اضافى در آدمى .\r\nفرق وجود اكثرى با آن‌چه هستىاش هميشگى است ، در وجود معارضى است كه گاهى در برابر آن قرار مىگيرد ؛ مانند تعداد انگشتان دست ، كه غالباً پنج‌تاست ، ولى چه بسا قوهء تصويرگرِ انگشتان با مادهء اضافى ، كه صلاحيت پذيرش صورت انگشت را دارد ، برخورد مىكند و آن را به صورت انگشت در مىآورد . و از اين‌جا معلوم مىگردد پنج تا بودن انگشتان ، مشروط است به نبودن مادهء اضافى و اگر ما آن را با همين شرط در نظر بگيريم ، يك امر هميشگى خواهد بود ، نه اكثرى . ونيز معلوم مىشود آن‌چه وجودش نادر است ، در صورت مشروط كردنش به معارض مذكور ، وجودش هميشگى خواهد بود ، نه امرى كه به ندرت واقع مىشود . حال كه اكثرى وا قلى هر دو در واقع امور دائمىاند ، مطلب در مورد\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nقسم سوم ، يعنى متساوى ، روشن خواهد بود . بنابراين ، همهء پديده‌ها وجودشان هميشگى است و طبق نظام ثابتى جريان دارند ؛ نظامى كه نه تغييرپذير است و نه استثنا بردار .\r\nشرح و تفسير\r\nطرف‌داران نظريهء اتفاق گمان كرده‌اند آثار و نتايجى كه بر فعل مترتب مىشود ، رابطه‌اى ضرورى ، قطعى و هميشگى با افعال ندارد ؛ لذا نمىتوان قانون عليّت غايى را پذيرفت ، زيرا اين قانون تنها در صورتى پذيرفتنى خواهد بود كه رابطه‌اى ضرورى ميان فعل و غايت برقرار باشد و رابطهء فعل با غايت آن ، هميشگى و دائمى بوده باشد .\r\nمؤلف قدس سره در پاسخ به اين نظريه مىگويد : اگر چه امور عالم در نگاه آغازين بر چهار صورت مىتواند باشد ، اما اگر دقت شود دانسته مىشود كه تمام پديده‌هاى عالم ، دائمى و هميشگى است ؛ از اين رو آن‌چه قائلان به اتفاق براى ردّ قانون عليت غايى به آن تمسك جسته‌اند ، مردود مىباشد . اين خلاصه و اجمالى است از آن‌چه شرحش در زير مىآيد .\r\n\r\nپديده‌هاى ممكن در نظر بدوى بر چهار قسم‌اند\r\nپديده‌هايى كه وقوعشان ممكن است ، در ارتباط با علتشان و چگونگى صدور آنها از علت ، در نظر بدوى ، بر چهار قسم مىباشند :\r\n1 - امورى كه وقوعشان دائمى و هميشگى است ؛ مانند صدور گرما و روشنايى از آتش ، چرا كه آتش در هر جا و هر شرايطى كه تحقق يابد ، گرما و روشنايى از خود بروز مىدهد .\r\n2 - امورى كه وقوعشان اكثرى است ؛ مانند بچهء پنج انگشتى ، زيرا بچه‌اى كه در شكم مادر تكوّن مىيابد در بيشتر موارد داراى پنج انگشت در هر دست مىباشد ونيز مانند آتش كه در بيشتر موارد ، چوبى را كه مجاور آن قرار دارد ، مىسوزاند .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n3 - امورى كه وقوعشان اقلى و نادر مىباشد ؛ مانند بچهء شش انگشتى ، كه به ندرت ديده مىشود .\r\n4 - امورى كه وقوع و عدم وقوعشان مساوى است ؛ مانند نشسته بودن يك فرد و يا ايستاده بودن وى ، كه تقريباً به طور مساوى از آن شخص صدور مىيابند .\r\nامورى كه وقوعشان دائمى و هميشگى است ، از محل نزاع بيرون است ، زيرا استناد اين امور به علت ، و وجود رابطهء ضرورى و قطعى ميان فعل و غايت در اين موارد روشن و غير قابل مناقشه است . در دنبالهء بحث توضيح بيشتر در اين باره خواهد آمد .\r\n\r\nدر نظر دقيق همهء پديده‌هاى ممكن دائمى هستند\r\nمدعاى ما آن است كه اگر دقت شود و هر پديده‌اى با آن‌چه علت حقيقى آن است ، سنجيده و با آن مقايسه شود ، روشن مىشود كه همهء پديده‌هاى ممكن از قسم نخست مىباشند ؛ يعنى امورى هستند كه صدورشان ازعلت وترتبشان بر فعلْ دائمى و هميشگى است .\r\nتوضيح اين‌كه : امورى كه وقوعشان اكثرى است ، همانند پديده‌هايى كه وقوعشان دائمى است ، نزد عقل به‌طور حتم و بالضرورة داراى علت مىباشند ، چرا كه « الاتفاق لايكون دائمياً ولا اكثرياً » . تفاوت ميان امور اكثرى با امور دائمى فقط در آن است كه امور اكثرى معارضى دارد كه گاهى از تأثير علت جلوگيرى كرده و مانع تحقق آن پديده مىگردد ؛ مانند رطوبت كه گاهى از سوختن چوبى كه مجاور آتش است ، جلوگيرى مىكند . بر خلاف آن‌چه وقوعش دائمى است ، كه هيچ معارضى ندارد و چيزى مانع تحقق آن نمىشود .\r\nاز آن‌جا كه تحقق نيافتن امر اكثرى در پاره‌اى از موارد ، به سبب وجود عامل معارض است ، در صورتى كه « عدم آن معارض » را شرط كنيم ، وقوع و تحقق آن دائمى\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nو هميشگى خواهد بود ؛ مثلًا سوختن چوبى كه در مجاورت آتش است ، اگر چه امرى اكثرى است ، اما سوختن چوب غير مرطوبى كه در مجاورت آتش است ، يك امر دائمى و هميشگى است .\r\nمثالى كه در متن آمده ، آن است كه : نوزاد آدمى در غالب موارد پنج انگشت دارد ، اما گاهى اوقات ، بر خلاف اين جريان عمومى ، نوزادى كه به دنيا مىآيد ، شش انگشتى است . منشأ اين تخلف آن است كه مانع و معارضى نگذاشته است كه نيروى صورت‌گر در رحم مادر ، آن‌گونه كه طبيعت آن اقتضا دارد ، عمل كند . در اين مورد مىتوان گفت : نيروى صورت‌گر ، اگر معارض نداشته باشد ، هميشه و دائماً براى بچه پنج انگشت قرار مىدهد .\r\nنظير اين سخن در امورى كه وقوعشان اقلى و نادر است نيز مىآيد ؛ يعنى اگر « وجودمعارض » را شرط كنيم و سبب اكثرى را مشروط به وجود معارض در نظر بگيريم ، وقوع آن امر اقلى و نادر ، به طور حتم ، دائمى وهميشگى خواهد بود . در همان مثال بالا ، نيروى صورت‌گر هرگاه در رحمْ مادهء زايدى بيابد كه براى انگشت شدن مناسب بوده و همهء شرايط آن را واجد مىباشد ، قطعاً آن را به صورت انگشت درخواهد آورد ، بى آن‌كه تخلفى در آن مشاهده شود و يا چوب ، اگر مرطوب باشد ، هرگز در مجاورت آتش نخواهد سوخت .\r\nاز اين‌جا دانسته مىشود كه امور اكثرى و اقلى در حقيقت دائمى و هميشگى است و اكثرى بودن يا اقلى بودن آنها به خاطر آن است كه ما آن پديده‌ها را با علل تامه و حقيقى آنها مقايسه نكرده‌ايم ، و به علل ناقصهء آنها نسبت داده‌ايم .\r\nنظير آن‌چه در مورد اكثرى و اقلى بيان شد ، در مورد آن‌چه وقوع و عدم وقوعش مساوى است ، نيز مىآيد ؛ مانند ايستادن حسن و نشستن وى . پس اگر فرض كنيم تمام شرايطى كه ايستادن حسن مشروط به آن است ، موجود و همهء موانع آن معدوم مىباشد ، در اين صورت حسن بالضرورة ايستاده خواهد بود .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nاز مقدمهء ياد شده روشن مىشود كه تأثيرگذارى اسباب حقيقى ، كه همان علت تامهء فعل را تشكيل مىدهد ، به‌طور دائم و هميشگى است ؛ به گونه‌اى كه صدور فعل از آن و ترتب غايت بر آن ، حتمى و بدون تخلّف مىباشد . و قول به اتفاق در واقع از جهل به اسباب حقيقى و نسبت دادن غايت به غير صاحب غايت ناشى مىشود . « 1 »\r\n\r\nاثبات غايت\r\nوإذا كانَ كذلك ، فلو فُرضَ أمرٌ كمالىٌ مترتبٌ على فعلِ فاعلٍ ترتّباً دائميّاً لايختلفُ ولا يتخلفُ ، حكمَ العقلُ حكماً ضروريّاً فطرياً بوجودِ رابطةٍ وجوديّةٍ بينَ الأمرِ الكمالىِ المذكورِ وبينَ فعلِ الفاعلِ ، رابطةً تقتضى بنوعٍ من الاتحادِ الوجودىِ بينَهما ينتهى إليه قصدُ الفاعلِ لفعلِه ، وهذا هو الغايةُ .\r\nولو جازَ لنا أن نرتابَ فى ارتباطِ غاياتِ الأفعالِ بفواعِلها مع ما ذُكر من دوامِ الترتبِ ، جاز لنا أن نرتابَ فى ارتباطِ الأفعالِ بفواعِلها وتوقفِ الحوادثِ والامور على\r\n\r\n\r\n","description":"","footnote":"\r\n( 1 ) . اين بيان مأخوذ از كلام شيخ الرئيس در طبيعيات شفا ( فصل سيزدهم و چهاردهم از مقالهء نخست ) است . حاصل سخن شيخ‌الرئيس در آن‌جا آن است كه : اتفاق عبارت است از : « وقوع يك امر اقلى الوقوع يا متساوى الوقوع و اللاوقوع ، ولو بر حسب اعتقاد گوينده » . علت فاعلى را آن‌گاه اتفاقى گويند كه تأثيرش دائمى و يا اكثرى نباشد ؛ هم‌چنين غايت را وقتى به‌طور دائم و يا اكثرى بر فعل مترتب نگردد ، اتفاقى مىخوانند ، اما بايد دانست منشأ عدم صدور فعل از فاعل در موارد نادر ، آن‌جا كه فعل اكثرى است نه دائمى ، آن است كه فاعل ديگرى وجود دارد كه با آن معارضه مىكند . بنابراين نسبت فعل به آن فاعل ، نسبت معلول به علت تامه‌اش نخواهد بود ، چرا كه يكى از اجزاى علت تامه « عدم معارض » است . اما فعل نادر به آن‌چه فاعل اقلى التأثير گمان شده ، مستند نيست ، بلكه فاعل حقيقى آن ، چيز ديگرى است كه صدور فعل از آن دائمى و يا اكثرى مىباشد . هم‌چنين است فاعلى كه نسبت به صدور فعل و عدم صدور فعل حالت تساوى دارد . از اين‌جا دانسته مىشود فاعلى كه تأثيرش نادر است و يا تأثير آن مساوى است ، فاعل حقيقى آن فعل نبوده ، بلكه فاعل بالعرض آن است ، همان‌گونه كه غايتى كه به ندرت و يا در نيمى از موارد بر فعل فاعل مترتب مىشود ، غايت حقيقى آن فعل نبوده ، بلكه غايت بالعرض آن مىباشد . نتيجهء تحليل فوق آن است كه اتفاق در صورتى كه فعل با فاعل بالعرض و يا غايت بالعرض آن سنجيده شود ، به لحاظ آن‌كه اقلى الوقوع و يا متساوى الوقوع و اللاوقوع است ، صدق مىكند . پس اتفاق امرى عينى نيست كه علت چيزى و يا معلول چيزى باشد ، بلكه قوام آن به مقايسه ونحوهء خاصى از لحاظ مىباشد\r\n","page_name":" 361 ","page_number":361},
  {"content":"\r\n\r\nعلّةٍ فاعليّةٍ ، إذ ليس هناك إلّاملازمةٌ وجوديّةٌ وترتّبٌ دائمىٌّ ؛ و من هنا ما أنكرَ كثيرٌ من القائلينَ بالاتفاقِ ، العلّةَ الفاعليّةَ ، كما أنكرَ العلّةَ الغائيّةَ ، وحصرَ العلّيّةَ فى العلّةِ المادّيّةِ ، وستجىء الاشارةُ إليه .\r\nترجمه\r\nبا توجه به مقدمهء فوق ، اگر كمالى فرض شود كه به طور دائمى و بدون هيچ تغيير يا استثنايى مترتب بر فعل يك فاعل مىباشد ، در اين صورت عقل ، حكم بديهى فطرى مىكند به تحقق يك رابطهء وجودى بين كمال مذكور و فعل فاعل ، رابطه‌اى كه حكم به نوعى اتحاد وجودى بين آن دو مىكند ، اتحادى كه فاعل در پس ارادهء فعل نظر به آن دارد .\r\nو اگر با توجه به آن‌چه گفته شد - يعنى ترتب هميشگى غايات بر افعال - باز در ارتباط غاياتِ افعال با فاعل‌هاى آنها شك كنيم ، بايد در ارتباط كارها با فاعل هايشان و توقف پديده‌ها و اشيا بر علت فاعلى ، نيز ترديد داشته باشيم ، زيرا در آن‌جا نيز جز ملازمهء در وجود و ترتب هميشگى ، چيزى نيست . از همين رو ، بسيارى از معتقدان به اتفاق ، همان‌طور كه علت غايى را انكار كرده‌اند ، علت فاعلى را نيز نپذيرفته و عليت را در علت مادى منحصر دانسته‌اند ، كه به آن اشاره خواهد شد . « 1 »\r\nشرح و تفسير\r\nاز بحث گذشته به دست آمد كه همهء امور ، وقتى باعلل حقيقى آنها سنجيده مىشوند ، دائمى و هميشگىاند . حال مىگوييم : اگر فعل فاعل به گونه‌اى است كه هميشه به نتيجه و فايده و ثمرهء خاصى منتهى مىگردد و كمال ويژه‌اى دائماً بر آن\r\n\r\n\r\n","description":"","footnote":"\r\n( 1 ) . در فصل آينده\r\n","page_name":" 362 ","page_number":362},
  {"content":"\r\n\r\nمترتب مىشود ، نشانهء آن است كه رابطه‌اى حقيقى و وجودى ميان آن فعل و آن ثمره و نتيجه وجود دارد ؛ يعنى نوعى اتحاد وجودى ميان آنها برقرار مىباشد ؛ مدعاى ما در مسئلهء غايت داشتن افعال چيزى جز اين نيست كه يك رابطهء ضرورى و قطعى ميان هر فعلى با كمالى كه آن فعل بدان منتهى مىشود ، وجود دارد .\r\nمؤلف قدس سره در پايان اين قسمت ، اين نكته را متذكر مىشود كه اگر علىرغم دائمى بودن ترتب اين غايات بر فاعل‌هاى آنها باز هم جايى براى ترديد در ارتباط ميان اين غايت‌ها و آن فاعل‌ها باقى بماند وبتوان در آن شك كرد ، بايد در مورد ارتباط فعل بافاعل نيز بتوان شك و ترديد كرد . از اين روست كه بسيارى از قائلان به اتفاق ، علت فاعلى را نيز مانند علت غايى ، انكار كرده و علّت را منحصر در علّت مادى دانسته‌اند .\r\n\r\nماحصل سخن\r\nفقد تبيّنَ من جميع ما تقدَّمَ : أنّ الغاياتِ النادرةَ الوجودِ المعدودةَ من الاتفاقِ غاياتٌ دائميّةٌ ذاتيّةٌ لعللِها ، وإنما تُنسبُ إلى غيرِها بالعرضِ ؛ فالحافرُ لأرضٍ تحتَها كنزٌ يعثرُ على الكنزِ دائماً ، وهو غايةٌ له بالذاتِ ، وإنّما تنسبُ إلى الحافرِ للوصولِ إلى الماءِ ، بالعرضِ ؛ و كذا البيتُ الذى اجتمعتْ عليه أسبابُ الانهدام ينهدمُ على من فيه دائماً ، وهو غايةٌ للمتوقفِ فيه بالذاتِ ، وإنّما عُدَّتْ غايةً للمستظلِ بالعرضِ ، فالقولُ بالاتفاقِ من الجهلِ بالسببِ .\r\nترجمه\r\nاز تمام آن‌چه تاكنون گذشت آشكار مىگردد : غاياتى كه به ندرت واقع مىشوند و ازنوع اتفاق به شمار مىروند ، غايات هميشگى بوده و رابطهء ذاتى با عللشان دارند و نسبت آنها به غير عللشان مجازى مىباشد . پس كسى كه زمينى را كه در آن گنج نهفته ، مىكاود ، هميشه به گنج دست مىيابد و اين در حقيقت غايت چنين كسى است . و اگر به كسى كه\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nزمين را براى رسيدن به آب حفر مىكند ، نسبت داده شود ، نسبتش مجازى خواهد بود . و همين‌طور خانه‌اى كه عوامل خراب شدن در آن جمع است ، هميشه روى سر كسى كه داخل آن است ، خراب مىشود و انهدام غايت كسى است كه در آن توقف دارد و غايت دانستن آن براى شخص طالب سايه ، توأم با مسامحه و مجاز مىباشد . بنابراين ، منشأ اعتقاد به اتفاق ، جهل به سبب است .\r\nشرح و تفسير\r\nگفتيم كسانى با استشهاد به مواردى كه در آن ، نتايج فعلْ امورى نادر و اقلىالوجود هستند ، منكر قانون عليت غايى و وجود رابطهء ضرورى ميان فعل و غايت شده و گفته‌اند در اين موارد نتايج فعل امورى است كه به طور اتفاقى بر فعل مترتب شده است .\r\nدر پاسخ به اين اشكال ، تحليلى را بيان كرديم كه نشان داد تقسيم پديده‌هاى ممكن به چهار دسته يعنى دائمى ، اكثرى ، متساوى واقلى ، بر حسب نظردقيق ، صحيح نيست و منشأ آن ، نسبت دادن پديده به غير سبب حقيقى آن است .\r\nبراساس آن تحليل اساساً امور اقلى و متساوى وجود ندارد تا ما آنها را اتفاقى بدانيم . به ديگر سخن : آن نتايجى كه گمان مىشود به طور نادر بر فعل خاصى مترتب مىشود ، اگر به علت حقيقىاش نسبت داده شود ، روشن مىگردد كه دائماً و هميشه بر آن مترتب مىگردد . و نادر بودن آن تنها در صورتى است كه آن را با علت حقيقى و تامه‌اش مقايسه نكرده باشيم .\r\nبنابراين ، در مورد مثال اول قائلان به اتفاق بايد گفت : دست‌يابى چاه كن به گنج ، يك سبب ذاتى دارد - كه واجد همهء شرايط و فاقد همهء موانع بوده و علت تامهء آن مىباشد - كه عبارت است از : « كندن چاه به شرط آن‌كه محاذى با گنجى باشد كه زير آن نهفته است » . اگر ما آن غايت را به سبب ذاتىاش نسبت دهيم ، خواهيم ديد كه غايت\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nدائمى براى آن بوده و هميشه بر آن مترتب مىگردد و هيچ اتفاقى در كار نيست . اما اگر آن را به مطلق « كندن چاه » نسبت دهيم ، بدون هيچ شرط زايدى ، در اين صورت رسيدن به گنج اتفاقى خواهد بود و در واقع يك غايت عرضى است ، كه به غير سبب ذاتى و دائمىاش نسبت داده شده است .\r\nهم‌چنين در مورد مثال دومى كه طرف‌داران اتفاق بدان تمسك جسته‌اند ، بايد گفت : مرگِ كسى كه براى استفاده ازسايه وارد خانه‌اى مىشود ، امّا خانه بر سر وى خراب مىگردد ، يك سبب ذاتى دارد ، كه عبارت است از : « وارد شدن درخانه‌اى كه در شُرف ويرانى است و ماندن در آن ، تا زمانى كه فرو ريزد » . اگر ما مرگ چنين كسى را به همان سبب ذاتىاش نسبت دهيم ، يك غايت ذاتى و تخلف‌ناپذير براى آن خواهد بود ، كه هميشه بر آن مترتب مىگردد . امّا اگر آن را به مطلق « وارد شدن در خانه براى بهره‌مندى از سايهء آن » نسبت دهيم ، اتفاق خواهد بود و يك غايت عرضى خواهد بود ، كه به غير سبب ذاتىاش نسبت داده شده است . سخن در بارهء ديگر مثال‌هاى خاصى كه براى اتفاق بيان شده نيز برهمين منوال است .\r\nاز آن‌چه بيان شد اين نتيجه به دست آمد كه : غايت هايى كه بر افعال فاعل‌ها مترتب مىگردد ، غايت‌هاى ذاتى و دائمى براى علت‌هاى حقيقى خود مىباشند و اثرهايى كه به ندرت بر فعلِ فاعلى مترتب مىگردند و امور اتفاقى ناميده مىشوند ، غايت‌هاى بالعرض‌اند كه به غير اسباب حقيقى خود نسبت داده شده‌اند . اگر همان امور نادر و اقلّى به علت‌هاى حقيقى خود نسبت داده شوند ، دائمى و هميشگى خواهند بود .\r\nو چون ترتب غايات ذاتى بر علت‌هاى حقيقى آنها هميشگى و تخلف‌ناپذير است ، پس ناگزير بايد پذيرفت كه ميان آن غايات و علت فاعلىِ آنها رابطهء وجودى برقرار مىباشد .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n\r\nالفصل العاشرفى العلةِ الصوريةِ والماديّةِ\r\nأمّا العلّةُ الصوريّةُ : فهى الصورةُ ، بمعنى ما به الشىءُ هو هو بالفعل ، بالنسبةِ إلى النوعِ المركّبِ منها و من المادّةِ ، فانّ لوجودِ النوعِ توقفاً عليها بالضرورةِ ، وامّا بالنسبةِ الى المادة ، فهى صورةٌ وشريكةُ العلّةِ الفاعليّةِ على ما تقدَم ، وقد تطلقُ الصورةُ على معانٍ أخرِ خارجةٍ من غرضِنا .\r\nترجمه\r\nصورت - به معناى آن‌چه شيئيت و هويّت يك چيز منوط به آن است - نسبت به نوع تشكيل يافته ازانضمام آن با ماده ، علت صورى است ، زيرا لزوماً تحقق نوع متوقف بر آن مىباشد و همان چيز نسبت به ماده ، صورت و شريك علت فاعلى است - همان‌طور كه گذشت . « 1 » البته گاهى صورت بر معانى ديگرى نيزاطلاق مىگردد ، كه خارج از محل بحث ما مىباشد .\r\nشرح و تفسير\r\n\r\nعلت صورى و مادى اختصاص به جواهر جسمى دارد\r\nجوهرهاى جسمى به طور كلى ، از هر نوعى كه باشند ، وجودشان متوقف بر چهار\r\n\r\n\r\n","description":"","footnote":"\r\n( 1 ) . ر . ك : بخش ششم ، فصل هفتم\r\n","page_name":" 366 ","page_number":366},
  {"content":"\r\n\r\nچيز است : 1 - فاعل . 2 - غايت . 3 - صورت . 4 - ماده .\r\nاز ميان امور چهارگانهء فوق ، امر اول و دوم ، كه به آن علت فاعلى و علت غايى گفته مىشود ، اختصاص به جوهرهاى جسمى ندارد و همهء پديده‌هاى ممكن را شامل مىگردد ، اعم از جوهرهاى مجرد و اعراض گوناگون . امّا امر سوم و چهارم ، يعنى علت مادى و علت صورى اختصاص به جوهرهاى جسمى دارد ؛ يعنى تنها جسم و انواع گوناگون آن است كه وجودش متوقف بر ماده و صورت بوده و داراى علت مادى و علت صورى مىباشد .\r\nعلت مادى و صورى - چنان‌كه در فصل دوم گذشت - علل داخلى و علل قوام ناميده مىشوند ، زيرا اينها اجزاى تشكيل دهندهء معلول اند و با معلول خود متحد مىگردند و در ضمن وجود آن باقى مىمانند .\r\n\r\nاثبات علت صورى\r\nعلت صورى همان صورت است ؛ يعنى چيزى است كه ملاك فعليت جسم مىباشد ؛ به تعبيرى همان چيزى است كه همهء فعليت‌هاى يك جسم مستند به آن مىباشد و منشأ و مبدأ همهء خواص وآثار مترتب بر آن مىباشد . در بحث‌هاى گذشته ثابت شد هر جسمى مركب ازماده و صورت است . علت بودن صورت براى جسم به خاطر آن است كه صورت ، جزيى ازجسم مىباشد ؛ لذا وجود جسم متوقف و وابسته به آن مىباشد ، ازباب توقف كل بر جزء . و - چنان‌كه مىدانيم - عليت و معلوليت همان رابطهء توقف و وابستگى يك شىء به شىء ديگر است .\r\n\r\nصورت ، علت صورى ماده نيست\r\nچنان‌كه بارها يادآور شده‌ايم ، آن‌چه فعليت جسم به آن است ، تنها نسبت به كل مركب از آن و ماده ، يعنى نسبت به نوع جسمى ، علت صورى است ، اما نسبت به خود\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nماده ، علت صورى نيست ، بلكه فقط صورت است . اگرچه وجودماده متوقف بر وجود صورت بوده و بدون آن تحقق نمىيابد ، اما نمىتوان صورت راعلت صورى ماده دانست ، زيرا ماده مركب ازصورت و غير آن نيست و در ذات خود نياز به صورت ندارد ، بلكه در تحصلش ، كه امرى بيرون از ذات او است ، نيازمند آن مىباشد . از اين رو ، صورت رانسبت به ماده بايد شريك علت فاعلى و تحصل بخش به ماده به شمار آورد .\r\nتوضيح اين‌كه : علت صورى بودن « الف » براى « ب » منوط به دو امر است : 1 - آن‌كه وجود « ب » متوقف و وابسته به وجود « الف » باشد و بدون آن تحققش امكان‌پذير نباشد . 2 - آن‌كه « الف » جزء صورى « ب » را تشكيل دهد ، و مقوّم ذات و ماهيت « ب » باشد . در مورد صورت و ماده ، اگر چه امر نخست تحقق دارد ، زيرا وجود ماده بدون صورت امكان‌پذير نيست ، اما شرط دوم تحقق ندارد ، زيرا صورتْ جزء صورىِ ماده نبوده و مقوم ذات و ماهيت آن نمىباشد ، بلكه نسبت به ماده شريك علت فاعلى مىباشد ؛ بدين معنا كه علت فاعلى توسط آن ، وجود و تحصّل ماده را افاده مىكند و وجودْ امرى است بيرون از ماهيت و زايد بر آن .\r\n\r\nاثبات علت مادى\r\nو أمّا العلّةُ المادّيّةُ ؛ فهى المادّةُ ، بالنسبةِ إلى النوعِ المركّبِ منها و من الصورةِ ؛ فانّ لوجودِ النوعِ توقّفاً عليها بالضرورةِ ؛ وأما بالنسبةِ إلى الصورةِ فهى مادةٌ قابلةٌ معلولةٌ لها على ما تقدمَ .\r\nترجمه\r\nماده نيز نسبت به نوع تركيب يافته از آن و صورت ، علت مادى است ، زيرا وجود نوع لزوماً توقف بر آن دارد و همين امر نسبت به صورت ، مادهء قبول كننده‌اى است كه معلول\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nآن مىباشد - چنان‌كه گذشت . « 1 »\r\n( 1 ) شرح و تفسير\r\nماده اعم از مادهء اولى و مادهء ثانيه ، در مقايسه با نوعِ مادىاى كه از تركيب آن ماده با صورت تشكيل مىشود ، علّتِ مادى مىباشد ؛ مثلًا هيولا علّت مادى براى جسم است . جسم نيز علت مادى براى آهن است ، زيرا وجود نوعِ مادى ضرورتاً وابسته و متوقف بر ماده بوده و بدون آن وجودش ناممكن مىباشد . اين وابستگى و توقف از قبيل وابستگى و توقف كلّ بر هر يك از اجزايش است . وجود كلِّ مركب از چند جزء ، وابسته به وجود هر يك از اجزايش است و بدون آنها وجودش ناممكن مىباشد . از طرفى ، علّت عبارت است از : « چيزى كه طرف وابستگى شىء ديگر است و وجود آن شىء متوقف بر آن مىباشد . » پس ماده ، علت خواهد بود براى نوع مادىِ مركب از آن ماده و صورت . اين نوع علت را « علت مادى » مىنامند .\r\nبنابراين ، ماده از آن جهت كه جزئى ازيك مركب است ، علّت براى آن مركب مىباشد . اما ماده در مقايسه با جزء ديگر مركب ، كه ماده آن را در خود مىپذيرد و قبول مىكند ، يعنى نسبت به صورت ، علت نيست ، بلكه « مادّهء » آن ومعلول آن مىباشد ، زيرا صورت - چنان‌كه گذشت - شريك علت فاعلى براى ماده است .\r\nحاصل آن‌كه : جوهرى كه قبول كنندهء كمالات اولى و ثانوى نوع است ، نسبت به خود آن نوع « علت مادى » است و نسبت به جزء ديگر آن نوع كه فعليت نوع به آن است ، « ماده » مىباشد .\r\n\r\nدليل اول بر عدم انحصار علت در علت مادى\r\nوقد حَصَرَ قومٌ من الطبيعيينَ العلّةَ فى المادّةِ ؛ والاصولُ المتقدمةُ تردُّه ، فانّ المادّةَ ،\r\n\r\n\r\n","description":"","footnote":"\r\n( 1 ) . ر . ك : فصل هفتم ، از بخش ششم\r\n","page_name":" 369 ","page_number":369},
  {"content":"\r\n\r\nسواءٌ كانتِ الأُولى أو الثانيةَ ، حيثيتُها القوّةُ ، ولازمُها الفقدانُ ، و من الضرورىِ أنّه لايكفى لا عطاءِ فعليّةِ النوعِ وإيجادِها ، فلا يبقى للفعليّةِ إلّاأن توجدَ من غيرِ علّةٍ ، وهو محالٌ .\r\nترجمه\r\nگروهى از مادىگراها علت را منحصر در ماده دانسته‌اند ، اما با توجه به اصول و قواعد پيشين ، چنين نظرى مردود است ، چرا كه ماده ، خواه مادهء نخستين يا مادهء دوم ، حيثيتى جز قوه ندارد ، كه لازمهء آن فقدان و ندارى مىباشد ؛ و روشن است كه چنين چيزى براى فعليت و تحقق بخشيدن به نوع كفايت نمىكند . بنابر اين ، لازمهء سخن ايشان آن است كه فعليت نوع بدون علت تحقق يافته باشد و اين محال است .\r\nشرح و تفسير\r\nگروهى از دانشمندان طبيعى كه گرايش به ماده داشته و منكر ماوراى ماده مىباشند ، عليت را منحصر در ماده دانسته‌اند و علت‌هاى سه گانهء ديگر را انكار كرده‌اند . به اعتقاد اين دانشمندان صورت‌هاى نوعى گوناگون معلول خود ماده است ، و علت فاعلىاى در وراى ماده وجود ندارد كه افاضه كنندهء آن صورت‌ها بر ماده باشد ؛ هم‌چنين ماده غايت و هدفى در كار خود ندارند ؛ لذا علت غايى نيز وجود ندارد .\r\nاما اين پندار نادرست است و نمىتوان ماده را علت به وجود آورنده و افاضه كنندهءصورت‌هاى نوعى دانست . براى اثبات اين مدعا و ابطال پندار اين گروه از مادىگرايان ، دو دليل مىتوان اقامه كرد .\r\nدليل نخست از سه مقدمه تشكيل مىشود :\r\n\r\nمقدمهء نخست :\r\nحيثيت ذاتى ماده ، خواه مادهء اولى و خواه مادهء ثانيه ، حيثيت قبول و پذيرش است .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\nمقدمهء دوم :\r\nحيثيت قوه و پذيرش ملازم با فقدان و ندارى است ، زيرا چيزى مىتواند چيزى را در خود بپذيرد كه ذاتاً آن را نداشته باشد . « 1 »\r\n\r\nمقدمهء سوم :\r\nفاقد شىء نمىتواند معطى و ايجاد كنندهء آن شىء باشد .\r\nبا توجه به مقدمات سه گانهء فوق ، اگر به ماده اكتفا كنيم و هر علت ديگرى غير از آن را انكار نماييم ، بايد ملتزم شويم كه آن‌چه فعليت جسم به آن است ، بدون علت به وجود آمده و اين محال است .\r\n\r\nدليل دوم\r\nوأيضاً ، قد تقدَّمَ : أنّ الشىءَ ما لم يجبْ لم يُوجدْ ، والوجوبُ الذى هو الضرورةُ واللزومُ لا مجالَ لاستنادِهِ إلى المادّةِ التى حيثيّتُها القبولُ والامكانُ ، فوراءَ المادّةِ أمرٌ يوجبُ الشىءَ ويوجدُه ، ولو انتفتْ رابطةُ التلازمِ التى إنّما تتحققُ بينَ العلّةِ والمعلولِ او بينَ معلولَىْ علّةٍ ثالثةٍ وارتفعتْ من بينِ الأشياءَ ، بَطَلَ الحكمُ باستتباعِ أىِّ شىءٍ لأىِّ شىءٍ ، و لم يجزِ الاستنادُ إلى حكمٍ ثابتٍ ، وهو خلافُ الضرورةِ العقليّةِ ، وللمادّةِ معانٍ اخَرُ غيرُ ما تقدّمَ خارجةٌ من غرضِنا .\r\nترجمه\r\nعلاوه بر آن - چنان‌كه قبلًا آورديم - « 2 » يك شىء تا وقتى وجوب نيافته ، تحقق پيدا نمىكند . و وجوب ، كه همان لزوم و ضرورت است ، نمىتواند مستند به ماده‌اى باشد كه حيثيتى جز قبول و امكان ندارد . لذا بايد چيزى در پس ماده باشد كه آن شىء را وجوب داده و موجود گرداند و اگر رابطهء تلازم ، كه فقط بين علت و معلول يا دو معلول يك علت\r\n\r\n\r\n","description":"","footnote":"\r\n( 1 ) . مادهء ثانيه اگر چه خودش مركب ازقوه و فعليت است ، اما در مقايسه با آن‌چه مادهء آن مىباشد ، قوه بوده و فقير مىباشد\r\n( 2 ) . ر . ك : فصل پنجم ، از بخش چهارم\r\n","page_name":" 371 ","page_number":371},
  {"content":"\r\n\r\nسوم برقرار است ، منتفى شده و از ميان برداشته شود ، لازم مىآيد حكم به اين‌كه چيزى مستلزم چيز ديگرى است ، باطل باشد ونيز استناد به يك حكم ثابت ، جايز نباشد ؛ و اين خلاف ضرورت عقلى است . ماده ، علاوه بر آن‌چه گذشت ، معانى ديگرى نيز دارد ، كه از محل بحث ما خارج مىباشد .\r\nشرح و تفسير\r\nمقدمات دليل دومى كه بر عدم انحصار علت ، در علت مادى اقامه شده ، بدين شرح است :\r\n1 - شىء تا واجب نگردد ، موجود نمىشود .\r\n2 - ماده نمىتواند وجود شىء را ضرورى گرداند .\r\nنتيجه : عامل ديگرى در وراى ماده وجود دارد ، كه وجود شىء را ضرورى مىگرداند .\r\n\r\nتبيين مقدمهء نخست :\r\nاين مقدمه به تفصيل در فصل پنجم از بخش چهارم مورد گفت وگو قرار گرفت . در آن‌جا گفتيم كه رابطهء ميان علت و معلول يك رابطهء ضرورى و تخلف‌ناپذير است ؛ يعنى در صورت وجود علت تامهء شىء ، وجود آن شىء ضرورى و قطعى مىباشد و آن شىء چاره‌اى جزموجود شدن ندارد .\r\nممكن است گفته شود : ما نمىپذيريم كه رابطه‌اى ضرورى و تخلف‌ناپذير ميان علت و معلول ، برقرار مىباشد ، بلكه با بودن علت تامه ، وجود معلول هم‌چنان ممكن خواهد بود ؛ به ديگر سخن : نسبت ميان علت و معلول ، نسبت ضرورت و وجوب نيست ، تا ماده را كه صلاحيت برقرارى چنين نسبتى ندارد ، علت تامهء شىء نتوان تلقى كرد .\r\nمؤلف در پاسخ به اين سخن مىگويد : اگر ميان علت و معلول رابطهء ضرورى و قطعى برقرار نباشد ، ميان هيچ پديده‌اى با پديدهء ديگر ملازمه برقرار نخواهد بود و\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nهيچ چيز مستلزم چيز ديگرى نتواند بود ، چرا كه منشأ رابطهء تلازم ، ضرورتى است كه ميان علت و معلول برقرار مىباشد و اين ضرورت از آن به دو معلول يك علت نيز سرايت مىكند . حاصل آن‌كه همهء تلازم‌ها و استلزام‌ها ، به ملازمهء ميان علت و معلول باز مىگردد و منشأ ملازمهء ميان علت و معلول همين اصل اصيل و ركن ركين فلسفى است كه : « علت تامه ، وجود معلول را قطعى مىسازد و به آن ضرورت مىدهد . » با انكار اين اصل ، هيچ قانون و حكمى را كه در قالب قضيهء : « اگر الف باشد ، ب قطعاً خواهد بود . » بيان مىشود ، نمىتوان معتبر دانست و اين بر خلاف ضرورت عقلى است .\r\n\r\nتبيين مقدمهء دوم :\r\nو اما اين‌كه گفتيم ماده نمىتواند وجود شىء را ضرورى گرداند ، توضيحش آن است كه شأن ماده همان امكان و قبول است ؛ يعنى نسبت مقبول به قابل ، امكانى است . و رابطهء ميان ماده وكمالات لاحق به آن ، امكان بالقياس است ، زيرا ماده فى نفسه به گونه‌اى است كه مىتواند همراه بافعليت مورد نظر باشد و مىتواند بدون آن باشد .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nالفصل الحادى عشرفى العلةِ الجسمانيّةِ\r\nالعللُ الجسمانيةُ متناهيةٌ أثراً ، من حيثُ العِدّةِ والمُدّةِ والشِدّةِ ، قالُوا : لأنّ الأنواعَ الجسمانيّةَ متحركةٌ بالحركةِ الجوهريّةِ ، فالطبائعُ والقُوَى التى لها منحلّةٌ منقسمةٌ إلى حدودٍ وأبعاضٍ ، كلٌ منها محفوفٌ بالعدمينِ محدودٌ ذاتاً واثراً .\r\nترجمه\r\nآثار علت‌هاى جسمانى از جهت تعداد ، مدت وشدت ، محدود و متناهى مىباشند .\r\nفلاسفه در تعليل اين مطلب مىگويند : انواع جسمانى داراى حركت جوهرىاند و لذا صورت‌هاى نوعيه و قواى آنها به بخش‌ها و قسمت‌هايى انحلال مىيابد ، كه هر كدام بين دو عدم واقع شده و از جهت ذات و اثر محدود مىباشند .\r\nشرح و تفسير\r\n\r\nآثار علت‌هاى جسمانى متناهى است\r\nآثار علت‌هاى جسمانى از جهت تعداد ، مدت و شدت ، متناهى و محدود مىباشد ؛ يعنى تعداد آثار و افعالى كه از يك علت جسمانى صادر مىشود ، امكان ندارد بىنهايت باشد ؛ هم‌چنين علت جسمانى نمىتواند اثرى از خود بروز دهد كه عمرش\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nنامحدود باشد ؛ همان‌گونه كه نمىتواند فعلى داشته باشد كه شديدتر از آن قابل تصور نباشد ؛ به عبارت ديگر : در كمترين زمان انجام يابد .\r\nبايد توضيح داد كه تناهى و عدم تناهى از اوصافى است كه اوّلًا و بالذات كميت بدان متصف مىگرددو اشياى كميت‌دار ثانياً و به عرض كميتشان بدان متصف مىگردند . بنابراين ، فرض تناهى و عدم تناهى در آثار علت‌هاى جسمانى يا به اعتبار « تعداد » آثار آنها است و يا به اعتبار « زمان » آثار آنها مىباشد . در صورت دوم ، زمان آثار يا از جهت زيادت و كثرت آن در نظر گرفته مىشود و اين همان تناهى و عدم تناهى از جهت « مدت » است ؛ بدين صورت كه اگر زمانِ يك اثر نامتناهى باشد ، گفته مىشود : آن اثر از جهت مدّت نامحدود و نامتناهى است و يا از جهت نقصان و قلّت زمان آن در نظر گرفته مىشود . اين همان تناهى و عدم تناهى از جهت « شدت » مىباشد ؛ بدين صورت كه اگر زمان يك اثر بىنهايت كم باشد ، گفته مىشود : آن اثر بىنهايت شديد است .\r\n\r\nاثبات تناهى آثار علت‌هاى جسمانى :\r\nبراساس نظريهء حركت جوهرى ، انواع جسمانى با جوهرها و اعراضشان در حركت مىباشند . اين اصلى است كه در بحث قوه و فعل به اثبات خواهد رسيد . بنابراين ، طبايع و قواى فعّالِ انواع جسمانى ، يعنى صورت‌هاى نوعيهء آنها كه مبدأ صدور آثار آن انواع مىباشند ، به تكه‌هايى منقسم مىگردند كه هر يك در محاصرهء دو نيستى مىباشند ؛ نيستىِ پيشين ونيستىِ پسين ؛ لذا هر يك از آن تكه‌ها ذاتشان محدود است . از همين رو اثرشان نيز محدود خواهد بود .\r\nتوضيح اين‌كه بنابرنظريهء حركت جوهرى ، هر موجود جسمانى ، وجودى سيال و گذرا دارد و در آن وجود سيال صورت‌هاى نوعى گوناگون متناوباً مىآيند و مىروند .\r\nلذاعمر هر صورت نوعى محدود بوده و در مقطع خاصى از حركت مىآيد و سپس جاى خود را به صورت نوعى ديگر مىدهد . صورت نوعيه‌اى كه امروز آمده ، ديروز نبوده است و فردا نيز نخواهد بود و لازمهء محدود بودن صورت نوعى آن است كه آثار\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nآن نيز محدود باشد ، زيرا اثر هميشه ضعيف‌تر از صاحب اثر است . .\r\n\r\nتأثير علت‌هاى جسمانى مشروط به برقرارى وضع خاص است\r\nو أيضاً ، العللُ الجسمانيّةُ لا تفعلُ إلّامع وضعٍ خاصٍ بينَها وبينَ المادّةِ ، قالُوا : لأنّها لمَّا احْتاجتْ فى وجودِها إلى المادّةِ ، احتاجتْ فى إيجادِها إليها ؛ والحاجةُ إليها فى الايجادِ هى بأن يحصلُ لها بسببِها وضعٌ خاصٌ مع المعلولِ ، ولذلك كان للقُربِ والبُعدِ و الأوضاعِ الخاصّةِ دخلٌ فى تأثيرِ العللِ الجسمانيّةِ .\r\nترجمه\r\nمطلب ديگر آن‌كه : علت‌هاى جسمانى فقط در صورتى مىتوانند اثر گذار باشند كه بين آنها و ماده ، وضع وموقعيت خاصى برقرار باشد . در تعليل اين مطلب آورده‌اند : علل جسمانى چون در وجود خويش نيازمند ماده‌اند ، در ايجاد كردن نيز محتاج آن مىباشند و اين نياز به ماده ، در ايجاد كردن ، به اين صورت است كه بايد آنها توسط ماده ، وضع و موقعيت خاصى با معلول پيدا كنند . به همين دليل است كه نزديكى و دورى و موقعيت‌هاى خاص در تأثير كردن علل جسمانى نقش دارند .\r\nشرح و تفسير\r\nاثرگذارى جسمانى مشروط به آن است كه ميان جسم اثر گذار و ماده‌اى كه اثر بر روى آن واقع مىگردد ، وضع « 1 » خاصى برقرار شود ؛ يعنى بايد نسبت مكانى خاصى\r\n\r\n\r\n","description":"","footnote":"\r\n( 1 ) . « وضع » داراى اصطلاحات گوناگونى است كه مهم‌ترين آنها عبارتند از :\r\nالف : هيئتى كه ازنسبت اجزاى يك شىء به يك‌ديگر و نسبت مجموع آن اجزا به خارج پديد مىآيد . در اين اصطلاح . وضعْ از مقوله‌هاى عرضى به شمار مىرود .\r\nب : بودن شىء به گونه‌اى كه بتوان به آن اشاره حسى كرد .\r\nج : نسبت مجموع شىء به بيرون از خود .\r\nدر اين‌جا مقصود از « وضع » معناى سوم آن است ، كه مىتوان از آن به « نسبت مكانى خاص ميان فاعل و مادهء منفعل » تعبير كرد . شيخ الرئيس مىگويد : « وضع عبارت است از نسبت شىء در حَيَزى كه در آن است ، به آن‌چه مسامت يا مجاور با آن است و حالت خاصى نسبت به آن دارد . » ( تعليقات ، ص 107 )\r\n","page_name":" 376 ","page_number":376},
  {"content":"\r\n\r\nميان علت جسمانى و آن‌چه اثر بر آن واقع مىشود ، برقرار گردد تا علت بتواند در آن اثر بگذارد ؛ مثلًا آتش بايد به چوب نزديك شود و مجاور آن قرار گيرد ، تا آن را گرم كند يا بسوزاند ؛ يا دو مادهء شيميايى تا در شرايط خاصى بر روى هم ريخته نشوند ، نمىتوانند در يك‌ديگر اثر بگذارند . به طور كلى هر تأثير و تأثر جسمانى ، مشروط به تماس و برخورد و نزديكى و دورى و مانند آن مىباشد .\r\nحكيمان در تعليل اين مطلب مىگويند :\r\nعلت‌هاى جسمانى ، چون در وجود و هستى خود به ماده نيازمندند ، در ايجاد و اثرگذارى خود نيز نيازمند ماده مىباشند ، زيرا ايجاد كردن و اثرگذارىِ يك علت فرع بر وجود آن علت مىباشد . نيازمندى علت‌هاى جسمانى به ماده در ايجاد كردن و اثر گذارىِ آن علت‌ها ، ازاين جهت است كه بايد به واسطهء مادّه ، وضع و موقعيت مكانى خاصى ميان آن علت‌ها و معلولشان برقرار گردد . از اين روست كه نزديكى و دورى و وضع‌هاى خاص ، نقش تامّى در نحوهء اثرگذارى علت‌هاى جسمانى دارد ؛ مثلًا آتش هر چه به طرف ظرف آب نزديك‌تر باشد ، بيشتر آن را گرم مىكند و هر چه از آن دور تر باشد ، آن را كمتر گرم مىكند و اگر فاصله زياد شود ، هيچ تأثيرى بر روى آن نخواهد گذاشت .\r\n\r\n","description":"","footnote":"","page_name":" 377 ","page_number":377},
  {"content":"\r\n . \r\n","description":"","footnote":"","page_name":" 378 ","page_number":378},
  {"content":"\r\n\r\n\r\nبخش هشتم : تقسيم موجود به واحد و كثير\r\n\r\n","description":"","footnote":"","page_name":" 379 ","page_number":379},
  {"content":"\r\n . \r\n","description":"","footnote":"","page_name":" 380 ","page_number":380},
  {"content":"\r\n\r\n\r\nالفصل الْاوّل معنى الواحدِ و الكثير\r\nالحقُّ أنَّ مفهومَىِ الوحدةِ والكثرةِ من المفاهيمِ العامّةِ التى تنتقشُ فى النفسِ انتقاشاً أوّلياً ، كمفهومِ الوجودِ ومفهومِ الامكانِ ونظائِرهما ، ولذا كانَ تعريفُهما بأنّ « الواحدَ ما لاينقسمُ من حيثُ إنّه لاينقسمُ » و « الكثيرُ ما ينقسمُ من حيثُ إنّه ينقسمُ » تعريفاً لفظيّاً ؛ ولو كانا تعريفينِ حقيقيينِ ، لم يخلوا من فسادٍ ، لِتوقُّفِ تصوُّرِ مفهومِ الواحدِ على تصوّرِ مفهومِ ما ينقسمُ ، وهو مفهومُ الكثيرِ ، وتوقُّفِ تصوُّرِ مفهومِ الكثيرِ على تصوُّرِ مفهومِ المنقسم ، الذى هو عينُه ، وبالجملة : الوحدةُ هى حيثيّةُ عدمِ الانقسامِ ، والكثرةُ حيثيّةُ الانقسامِ .\r\nترجمه\r\nدو مفهوم وحدت و كثرت ، از مفاهيم گسترده‌اى هستند كه صورت آنها در نفس ابتداءاً [ و بدون نياز به مفهوم ديگرى 
  ] پديد مىآيد ، بسان مفهوم وجود و مفهوم امكان و نظائر آن ؛ از اين رو ، تعريف آن دو به اين‌كه : « واحد چيزى است كه تقسيم نمىشود ازهمان جهت كه تقسيم نمىشود و كثير آن است كه منقسم مىشود از همان جهت كه منقسم مىگردد » . تعريفى است لفظى ؛ و اگر آن را به عنوان تعريف حقيقى در نظر بگيريم ، خالى از اشكال نخواهد بود ، چراكه تصور مفهوم واحد متوقف بر تصور مفهوم « آن‌چه\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nتقسيم مىشود » مىباشد ، كه همان مفهوم كثير است و تصور مفهوم كثير نيز متوقف بر تصور مفهوم « آن‌چه منقسم است » مىباشد ، كه همان مفهوم « كثير » است . خلاصه آن‌كه وحدت ، همان جهت « عدم تقسيم شوندگى » وكثرت ، همان جهت « تقسيم شوندگى » مىباشد .\r\nشرح و تفسير\r\n\r\nبحث از وحدت و كثرت از مسائل فلسفى است\r\nچنان كه پيش از اين گفتيم ، در فلسفه از احوال و احكام موجود مطلق ، يعنى موجود از آن جهت كه موجود است ، گفت‌وگو مىشود . بنابراين ، محمول در قضاياى فلسفى از احكام و عوارض موجود مطلق مىباشد . اين احكام و عوارض خود بر دو دسته‌اند : برخى به تنهايى از چنان عموميت و شمولى برخوردارند كه همهء مصاديق موجود را در بر مىگيرند و برخى به گونه‌اى هستند كه تنها بخشى از موجودات را فرا مىگيرند ، اما به ضميمهء همتايشان ، شامل همهء مصاديق موجود مىگردند . خارجيت ، منشأاثر بودن ، فعليت ( به معناى عام آن ) ، تشخص ، ضرورت ( اعم از ضرورت بالذات و بالغير ) همه از دستهء نخست‌اند ؛ يعنى احكام و احوالى هستند كه مساوى با موجود بوده و هيچ موجودى را نمىتوان يافت كه مشمول اين احكام نباشد . ولى ضرورت بالذات ، فعليت خاصه ، خارجيت خاصه ، معلول بودن و داراى ماهيت بودن از دستهء دوم مىباشند .\r\nمفهوم وحدت دو اعتبار دارد : به يك اعتبار معناى عامى است كه مساوق با وجود است و به اعتبار ديگر مفهومى است كه با همتاى ديگرش ، يعنى كثرت ، شامل همهء موجودات مىشود . بنابراين ، وحدت به اعتبار نخست از دستهء اول و به اعتبار دوم از دستهء دوم محسوب مىشود و در هر حال از احكام موجود مطلق مىباشد ؛ لذا بحث از آن و نيز بحث از كثرت يك بحث فلسفى خواهد بود .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nبداهت مفهوم واحد و كثير\r\nوحدت و كثرت دو مفهوم بديهىاند ؛ يعنى از مفاهيمى هستند كه خود به خود و بدون نياز به معرَّف در ذهن مرتسم مىشوند . محقق سبزوارى در منظومهء فلسفى خويش دربارهء سرّ اين‌كه چرا مفهوم وحدتْ بديهى و بلكه از شناخته شده‌ترين و روشن‌ترين مفاهيم است ، مىگويد :\r\n الوحدةُ كمثلِ ما ساوَقَها * اعمُّ الاشياءِ فهى اعرفُها \r\n« وحدت ، مانند مفهوم مساوقش ( يعنى وجود ) از عام‌ترين مفاهيم است و لذا از روشن‌ترين مفاهيم نيز به شمار مىآيد » .\r\nدر توضيح اين مطلب به اختصار مىگوييم : ملاك بداهت و بىنيازى يك مفهوم از تعريف ، همان بساطت آن مفهوم است . هر مفهوم بسيطى بديهى است و هر مفهوم بديهى بسيط است ، زيراتعريف عبارت است از تحصيل معرفت به ذات شىء و اين جز با تجزيه و تحليل مفهوم آن شىء به اجزا و عناصر اوليهء وى صورت نمىپذيرد .\r\nتعريف در جايى است كه مفهومى تصور شده باشد . اما به نحو اجمال و سربسته ؛ آن‌گاه به وسيلهء تعريف آن مفهوم مجمل ، باز و گشوده مىگردد . حال اگر مفهومى بسيط باشد ، تصور آن هميشه به يك صورت خواهد بود ، يعنى اجمال و تفصيل در مورد آن راه ندارد . اجمال و تفصيل در جايى است كه مفهومى مركب باشد . به همين دليل است كه مىگوييم مفاهيم بسيط بىنياز از تعريف اند و بلكه تعريف كردن آنها امكان‌پذير نيست .\r\nاز طرفى مفاهيم عام ، بسيط مىباشند . يعنى مفاهيمى كه شمول و فراگيرى آنها به گونه‌اى است كه نمىتوان مفهومى عام‌تر از آنها در نظر گرفت كه به عنوان جنس براى آنها مطرح شود ، ناچار بسيط مىباشند . زيرا يك مفهوم ، اگر مركب باشد ، حتماً از يك جزء اعم ( جنس ) و از يك جزء ديگر مساوى ( فصل ) تركيب يافته است . از اين رو ،\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nامكان ندارد يك مفهوم ، مركب از دو مفهومىباشد كه هر دو مساوى با آن مفهوم ، يا هر دو اخص از آن ، يا هر دو اعم از آن و يا يكى اعم و ديگرى اخص از آن بوده باشد ، بلكه لزوماً بايد يكى از آنها اعم و ديگرى مساوى با آن مفهوم باشد . بنابراين ، اگر مفهومى به گونه‌اى بود كه عام‌تر از آن قابل تصور نبود ، آن مفهوم بسيط خواهد بود . در غيراين صورت بايد جنسى داشته باشد كه از خودش عام‌تر باشد كه بنابر فرض ، چنين جنسى ندارد .\r\nحال مىگوييم : مفهوم وحدت از عام‌ترين مفاهيم است ، زيرا مساوق با مفهوم وجود است و شامل همهء موجودات مىشود . در نتيجه مفهومى بسيط خواهد بود ؛ لذا بديهى و بىنياز از تعريف مىباشد .\r\n\r\nفساد تعريف‌هاى واحد و كثير\r\nبرخى در صدد تعريف واحد و كثير برآمده و عبارت‌هايى را به عنوان معرّف و روشن‌گر مفهوم واحد و كثير ارائه داده‌اند . اگر بخواهيم اين تعريف‌ها را به مثابهء تعريف حقيقى - يعنى امورى كه مفهوم وحدت و كثرت به واسطهء آنها در نفس مرتسم مىگردد - تلقى كنيم ، با اشكال مواجه خواهيم شد ؛ براى نمونه به دو تعريف از اين تعريف‌ها اشاره مىشود ؛ يكى تعريفى كه در متن آمده است و ديگرى تعريفى كه در نهايةالحكمة ذكر شده است .\r\nاما تعريف نخست : در تعريف واحدگفته شده است : « واحد چيزى است كه تقسيم نمىشود ، از همان جهت كه تقسيم نمىشود . » « 1 » در اين تعريف ، مفهوم « عدم انقسام »\r\n\r\n\r\n","description":"","footnote":"\r\n( 1 ) . قيد : « از همان جهت كه تقسيم نمىشود » براى آن است كه امورى كه منقسم و متكثراند ، اما در آنها جهت وحيثيتى است كه به لحاظ آن ، غير قابل انقسام مىباشند ، در تعريف داخل شوند . چنين امورى به لحاظ آن حيثيت خاص ، واحد مىباشند . مؤلف قدس سره در نهاية الحكمة مىگويد : « آوردن اين قيد براى آن است كه تعريف ، شامل واحد غير حقيقى ، كه از جهتى تقسيم‌پذير است [ و از جهتى تقسيم‌پذير نيست 
  ] ، نيز بشود »\r\n","page_name":" 384 ","page_number":384},
  {"content":"\r\n\r\nاخذ شده است ، كه يك عدم مضاف است و شناسايى آن منوط به شناسايى مضاف اليه آن ، يعنى « انقسام » مىباشد . پس براى آن‌كه بدانيم واحد چيست ، بايد بدانيم كه « انقسام » چيست ؟ اما انقسام همان كثرت و « ماينقسم » نيز همان « كثير » است . در حالى كه بنابر فرض ، كثير نيز غير بديهى و نيازمند تعريف مىباشد . پس اگر بخواهيم واحد را با كثير شناسايى كنيم ، آن را با يك امر مجهول شناسايى كرده‌ايم !\r\nآيا كثير تعريف حقيقىِ درستى دارد ، يا نه ؟ كه اگر داشته باشد ، نه تنها ابهام فرضى خودش بر طرف مىشود ، بلكه ابهام مفهوم واحد نيز زدوده خواهد شد . در تعريف كثير آورده‌اند : « كثير يعنى آن‌چه تقسيم مىشود ، از آن جهت كه تقسيم مىشود » . در اين تعريف ، كثرت با انقسام پذيرى شناسايى شده است ، در حالى كه اين دو عين يك‌ديگرند ؛ يعنى اساساً دو لفظ هستند براى يك مفهوم ؛ اين‌جاست كه به بن‌بست خواهيم رسيد .\r\nاما تعريفى كه در نهايةالحكمة آمده اين است كه : « واحد چيزى است كه ، از آن جهت كه واحد بر آن اطلاق مىشود ، تقسيم نمىپذيرد . » اين تعريف با دو اشكال مواجه است : يكى آن‌كه تعريف واحد به واحد است و دوم آن‌كه « تقسيم پذيرى » ، كه همان كثرت است ، در تعريف واحد اخذ شده است . از طرف ديگر ، در تعريف كثير گفته‌اند : « كثير يعنى مجموعه‌اى از واحدها » چنان كه ملاحظه مىشود ، در تعريف كثير ، واحد اخذ شده است . پس شناسايى واحد متوقف بر شناسايى كثير و شناسايى كثير ، متوقف بر شناسايى واحد خواهد بود و اين دور است و باطل مىباشد .\r\n\r\nتعريف واحد و كثير ، تعريف لفظى است\r\nاز بيان بالا دانسته مىشود تعريف هايى كه براى واحد و كثير ارائه شده است ، در واقع « تعريف لفظى » بوده و مقصود از آن تنبيه و اشاره به معناى واحد و كثير ومشخص نمودن معناى آنها از ديگر مفاهيم بايگانى شده در نفس است ، نه آن‌كه\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nتعريف‌هاى ذكر شده ، حقيقى باشد و غرض از آنها آن باشد كه مفهوم واحد و مفهوم كثير به واسطهء آن تعريف‌ها در نفس ترسيم شود ، بلكه اين مفاهيم خود به خود در نفس مرتسم مىباشد و مقصود ازتعريف واحد و كثير فقط اشاره به آن است كه اين الفاظ مربوط به آن مفاهيم خاص‌اند و در ازاى آنها قرار دارند ؛ يعنى همان چيزى كه در كتاب‌هاى لغت ملاحظه مىشود .\r\nحاصل آن‌كه وحدت همان حيثيت « عدم تقسيم شوندگى » و كثرت همان « حيثيت تقسيم شوندگى » است . يك شىء ممكن است به يك اعتبار و به يك جهت ، تقسيم‌پذير باشد و به اعتبار ديگر ، غير قابل تقسيم باشد ، كه در اين صورت ، به اعتبار نخست كثير و به اعتبار دوم واحد خواهد بود .\r\n\r\nمعروف‌تر بودن وحدت نزد عقل و كثرت نزد خيال\r\nشيخ الرئيس « 1 » و بسيارى ديگر از فلاسفه به تبع وى گفته‌اند : عقل با مفهوم وحدت آشناتر است تا مفهوم كثرت و در برابر ، خيال با مفهوم كثرت مأنوس‌تر و آشناتر است تا مفهوم وحدت ؛ چنان‌كه در منظومهء محقق سبزوارى آمده است :\r\n و وحدةٌ عندّ العقولِ اعرفُ * و كثرةٌ عندّالخيالِ اكشفُ « 2 » \r\nوحدت نزد عقل شناخته شده‌تر است و كثرت نزد خيال روشن‌تر مىباشد .\r\nصدرالمتألهين در اين باره مىگويد :\r\nكثرت نزد خيال ووحدت نزد عقل معروف‌تر و شناخته شده‌تر است . هر يك از اين دو مفهوم ، اگر چه از مفاهيم بديهىاند ، اما كثرتْ نخست در خيال مرتسم مىگردد - زيرا آن‌چه در خيال مرتسم مىشود ، محسوس است و محسوس كثير مىباشد - و وحدت يك امر عقلى است ، زيرا معقولات امور عام و فراگيراند و نخستين تصرفى\r\n\r\n\r\n","description":"","footnote":"\r\n( 1 ) . ر . ك : الهيات شفا ، فصل سوم از مقالهء سوم\r\n( 2 ) . شرح منظومه الفريدة السادسة ، غررٌ فى غناء الوحدة وكثرة عن التعريف الحقيقى .\r\n","page_name":" 386 ","page_number":386},
  {"content":"\r\n\r\nكه عقل در آنها مىكند ، تقسيم آنها است . عقل هر يك ازاين مفاهيم عام را تصور مىكند و آن‌گاه آنها را به چيزهايى كه فلان ويژگى را دارند و چيزهايى كه فلان ويژگى را ندارند ، منقسم مىسازد . « 1 »\r\nصدرالمتألهين در ادامهء سخن خود نتيجه مىگيرد كه ما مىتوانيم كثرت را به واسطهء وحدت ، تعريف عقلى كنيم ؛ بدين صورت كه وحدت را يك مفهوم بديهى و اولىالتصور در نظر بگيريم ، آن‌گاه كثرت را به واسطهءآن براى عقل شناسايى كنيم از آن طرف ، مىتوانيم براى وحدت ، يك تعريف تنبيهى و لفظى به واسطهء كثرت ارائه دهيم .\r\nبنابراين ، در تعريف نخست ، يك معناى خيالى ( / كثرت ) را به واسطهء يك معناى عقلى ( / وحدت ) شناسايى كرده‌ايم در تعريف دوم ، بر يك معناى عقلى ، به واسطهء يك معناى خيالى ، تنبيه و يادآورى كرده‌ايم ؛ بنابراين محذور دور لازم نخواهد آمد . « 2 »\r\n\r\nوحدت مساوق با وجود است\r\nتنبيهٌ : الوحدةُ تساوقُ الوجودَ مصدقاً ، كما أنّها تبايُنهُ مفهوماً ؛ فكلُّ موجودٍ ، فهو من حيثُ إنّه موجودٌ ؛ واحدٌ ؛ كما أنّ كلَّ واحدٍ ، فهو من حيثُ إنّه واحدٌ ، موجودٌ .\r\nترجمه\r\nوحدت و وجود از جهت مصداق با يك‌ديگر برابر و مساوق‌اند ؛ اگر چه به لحاظ مفهوم مباين و از هم جدا مىباشند . بنابراين ، هر موجودى ، از همان جهت كه موجود است ، واحد است ؛ هم‌چنان‌كه هر واحدى ، از آن جهت كه واحد است ، موجود مىباشد .\r\n\r\n\r\n","description":"","footnote":"\r\n( 1 ) . اسفار ، ج 2 ، ص 83\r\n( 2 ) . همان\r\n","page_name":" 387 ","page_number":387},
  {"content":"\r\n\r\nشرح و تفسير\r\nوحدت ، از جمله امورى است كه مساوق با وجود مىباشد . مساوق به معناى هم سياق و همراه است و در جايى به كار مىرود كه دو مفهوم ، هم ازجهت مصداق برابر باشند و هم حيثيت صدقشان يكى باشد . از اين روى ، « مساوق » اخص از « مساوى » است . دو مفهوم ممكن است مساوى باشند ، يعنى همهء مصاديقشان مشترك باشد ، اما مساوق نباشند ، يعنى جهت و حيثيت صدقشان يكى نباشد ؛ مثلًا مفهوم گرم كننده و مفهوم روشن كننده ، هر دو بر آتش اطلاق مىشود ، اما به دواعتبار و به دو لحاظ مختلف . آتش از آن جهت كه گرم كننده است ، روشن كننده نيست و از آن جهت كه روشن كننده است ، گرم كننده نيست . و يا انسان از آن جهت كه رونده است ، ضاحك نيست و از آن جهت كه ضاحك است ، رونده نيست ؛ اگر چه هم رونده است و هم ضاحك .\r\n\r\nمفهوم وجود ومفهوم وحدت ،\r\nدر عين حال كه دو مفهوم مختلف بوده و يكى حاكى ازاصل تحقق شىء و ديگرى بيانگر عدم انقسام آن است ، اما اين دومفهوم نه تنها مساوىاند ، يعنى مصاديقشان يكى است ، بلكه مساوق‌اند ، يعنى حيثيت صدقشان نيز يكى مىباشد . وحدت ، از اين جهت مانند شيئيت و تشخص است . چنان كه پيش از اين گفتيم ، وجود از آن جهت كه وجود است ، همان شيئيت و تشخص است ؛ هم‌چنين شيئيت و تشخص از آن جهت كه شيئيت و تشخص‌اند ، وجوداند . يعنى اصل تحقق و واقعيت شىء مصداق بالذات همهء اين مفاهيم است . در اين‌جا نيز ، تحقق و واقعيت شىء ، مصحح وحدت آن و واحد بودن آن است . شىء از همان جهت كه هست و تحقق دارد ، واحد و يكى است .\r\nواقعيت داشتن بدون وحدت امكان ندارد . حتى در آن‌جا كه كثرتى هست ، شىء كثير ، از آن جهت كه واقعيت دارد ، يك واحد كثرت است . پنج كتاب ، از آن جهت كه\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nوجود و تحقق دارد ، يك واحد پنج كتاب است . « 1 » يعنى كثرتى كه در خارج تحقق دارد ، از آن جهت كه موجود است ، يك كثرت است وواحد مىباشد . شاهد اين مدعا آن است كه عدد بر آن كثرت عارض مىشود و گفته مىشود : يك كثرت ، دو كثرت و سه كثرت ؛ يك دَه ، دو دَه و سه دَه و به همين ترتيب ، در حالى كه عدد از « واحدها » تشكيل مىشود ؛ در نتيجه عروض عدد بر چند كثرت ، نشانهء اعتبار وحدت در هر يك از آن كثرت‌هاست . يعنى وقتى مىتوانيم بگوييم « سه تا ده تا » كه هر مجموعهء ده‌تايى را يك واحد اعتبار كرده باشيم .\r\nفان قلتَ : انقسامُ الموجودِ المطلقِ إلى الواحدِ والكثيرِ يوجبُ كونَ الكثيرِ موجوداً كالواحدِ ، لأنه من أقسامِ الموجودِ ، ويوجبُ أيضاً كونَ الكثيرِ غيرَ الواحدِ مبانياً له ، لأنهما قَسيمانِ ، والقسيمانِ متباينانِ بالضرورةِ ؛ ف « بعضُ الموجودِ - وهو الكثيرُ من حيثُ هو كثيرٌ - ليس بواحدٍ » ، وهو يناقضُ القولَ بأنّ « كلَّ موجودٍ فهو واحدٌ » .\r\nقلتُ : للواحدِ اعتبارانِ : اعتبارُهُ فى نفسِهِ ، من دونِ قياسِ الكثيرِ إليه ، فيشملُ الكثيرَ ؛ فانّ الكثيرَ من حيثُ هو موجودٌ فهو واحدٌ له وجودٌ واحدٌ ؛ ولذا يعرضُ له العددُ ، فيقالُ مثلًا : عشرةٌ واحدةٌ وعشراتٌ وكثرةٌ واحدةٌ وكثراتٌ ؛ واعتبارُه من حيثُ يقابلُ الكثيرَ ، فيباينُه .\r\nتوضيحُ ذلك : أنّا كما نأخذُ الوجودَ تارةً من حيثُ نفسِهِ ووقوعِهِ قبالَ مطلقِ العدمِ ، فيصيرُ عينَ الخارجيّةِ وحيثيّةِ ترتُّبِ الآثارِ ؛ ونأخذُه تارةً اخرى ، فنَجِدُه فى حالٍ تترتَّبُ عليه آثارُه ، وفى حالٍ اخرى لا تترتّبُ عليه تلك الآثارُ ، وإن ترتبتْ عليه آثارٌ اخرى ، فنعدُّ وجودَه المقيسَ وجوداً ذهنيّاً لا تترتَّبُ عليه الآثار ، ولا ينافى ذلك قولَنا : إنّ الوجودَ\r\n\r\n\r\n","description":"","footnote":"\r\n( 1 ) . البته در اين موارد وجود مجموع بما هو مجموع ، يك وجود اعتبارى است و وجود حقيقى از آنِ همان‌واحدهاست ؛ لذا وحدت مجموع نيز يك وحدت اعتبارى مىباشد ؛ از اين روست كه گفته‌اند : نحوهء وحدت و شدت و ضعف آن ، متناسب با نحوهء وجود و مرتبهء آن مىباشد\r\n","page_name":" 389 ","page_number":389},
  {"content":"\r\n\r\nيساوقُ العينيّةَ والخارجيّةَ وأنّه عينُ ترتُّبِ الآثارِ .\r\nكذلك ، ربما نأخذُ مفهومَ الواحدِ باطلاقِهِ من غيرِ قياسٍ ، فنجدُهُ يساوقُ الوجودَ مصداقاً ، فكلُّ ما هو موجودٌ فهو من حيثُ وجودِه واحدٌ ؛ ونجدُه تارةٌ اخرى وهو متصفٌ بالوحدةِ فى حالٍ ، وغيرُ متصفٍ بها فى حالٍ أخرى ؛ كالانسانِ الواحدِ بالعددِ ، والانسانِ الكثيرِ بالعددِ المقيسِ إلى الواحدِ بالعددِ ، فنعدُّ المقيسَ كثيراً مقابلًا للواحدِ الذى هو قَسيمُهُ ، ولا يُنافى ذلك قولَنا : الواحدُ يساوقُ الموجودَ المطلقَ ، والمرادُ به الواحدُ بمعناه الأعمِّ المطلقِ من غيرِ قياسٍ .\r\nترجمه\r\nممكن است توهم شود كه : تقسيم موجود مطلق به واحد و كثير ، ايجاب مىكند كثير هم ، مانند واحد ، تحقق داشته باشد ، زيرا يكى از اقسام موجود مىباشد ؛ هم‌چنين ايجاب مىكند كثير غير از واحد و جداى از آن باشد ، چرا كه آنها دو قسم از يك چيزند و دو قسم يك چيز بايد مباين و كاملًا جداى ازيك‌ديگر باشند . بنابراين ، برخى از موجودات - يعنى كثير از آن جهت كه كثير است - واحد نخواهد بود و اين نقيض اين گفتار است كه : هر موجودى ، واحد است .\r\nپاسخ اين توهم آن است كه : واحد را دو گونه مىتوان لحاظ كرد : اول آن‌كه آن را به تنهايى مورد توجه قرار دهيم ، بدون مقايسه كثير با آن . در اين ديدگاه ، واحد شامل كثير هم مىگردد ، چرا كه كثير نيز ، از آن جهت كه موجود است ، « يكى » است و داراى يك وجود مىباشد ؛ از همين رو معروض عدد قرار مىگيرد و گفته مىشود : يك ده تايى ، چند ده تايى و يك كثر و چند كثرت . دوم آن‌كه آن را از آن جهت كه در مقابل كثير قرار گرفته ، مورد توجه قرار دهيم ، كه در اين صورت مباين با آن خواهد بود .\r\nتوضيح آن‌كه : ما همان‌طور كه گاهى وجود را از آن جهت كه خودش هست و در مقابل مطلق عدم قرار گرفته ، مورد توجه قرار مىدهيم و در نتيجه وجود ، عين خارجيت و\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nجهت ترتب آثار مىشود و گاهى نيزوجودى را [ كه در ذهن است در مقايسه با آن‌چه بيرون از ذهن است 
  ] مورد توجه قرار داده و مىيابيم در يك حالت ، آثارش بر آن مترتب مىگردد و در حالت ديگر آن آثار را ندارد ، گرچه واجد آثار ديگرى مىباشد . و بعد آن وجود مقايسه شده را وجود ذهنى به شمار مىآوريم ، كه آثار بر آن مترتب نمىگردد و آن وجود مقياس را وجود خارجى محسوب مىكنيم ، كه واجد آثار مىباشد ، بدون آن‌كه منافاتى با اين سخن داشته باشد : كه وجود با عينيت و خارجيت برابر است ، وعين ترتب آثار مىباشد .\r\nهم‌چنين ما مفهوم واحد را گاهى به‌طور مطلق و بدون مقايسه باچيزى ، مورد توجه قرار مىدهيم و بعد آن را ازجهت مصداق برابر با وجود مىيابيم و لذا هر چه موجود است ازهمان جهت وجوديش ، « واحد » مىباشد ؛ همين وجود را در ملاحظهء ديگر مىبينيم كه در يك حال متصف به وحدت است و در حال ديگر متصف به آن نيست ؛ مانند يك فرد انسان و چند فرد انسان كه با يك فرد از آن مقايسه شده است و بعد آن وجود مقايسه شده را كثير به شمار مىآوريم ، كثيرى كه در مقابل واحدى قرارگرفته است كه قسيمش مىباشد ، بدون آن‌كه منافاتى با اين سخن ما داشته باشد كه : « واحد با موجود مطلق برابر است . » با توجه به آن‌كه مراد از واحد در اين سخن معناى گستردهء آن مىباشد كه به‌طور مطلق و بدون مقايسه باچيزى ملحوظ است .\r\nشرح و تفسير\r\nممكن است توهم شود كه آن‌چه حكما در بحث وحدت و كثرت آورده‌اند ، تناقض است ، زيرا ايشان از يك سو گفته‌اند : « هر موجودى واحد است . » از سوى ديگر ، تصريح كرده‌اند كه : « موجود به واحد و كثير منقسم مىشود . » « 1 » جمع ميان اين دو\r\n\r\n\r\n","description":"","footnote":"\r\n( 1 ) . از جمله مؤلف قدس سره در نهاية الحكمة در آغاز فصل اول از مرحلهء هفتم مىگويد : « ينقسم الموجود الى الواحدوالكثير »\r\n","page_name":" 391 ","page_number":391},
  {"content":"\r\n\r\nمطلب ، جمع ميان نقيضين است ، زيرا وقتى مىگوييم : موجود به واحد و كثير تقسيم مىشود ، لازمه‌اش آن است كه دسته‌اى از موجودات ، كثير باشند ؛ و گرنه تقسيم موجود به واحد و كثير نادرست خواهد بود . هم‌چنين لازمه‌اش آن است كه آن دسته از موجودات كه كثيراند ، با آن دستهء ديگر كه واحداند ، مغاير و مباين باشند ، زيرا در هر تقسيمى ، قسيم‌ها « 1 » مباين يك‌ديگرند . بنابراين ، از تقسيم موجود به واحد و كثير ، دو قضيه به دست مىآيد .\r\n1 - بعضى از موجودات كثيراند .\r\n2 - آن دسته از موجودات كه كثيراند ، واحد نيستند .\r\nنتيجه‌اى كه از اين دو قضيه گرفته مىشود ، آن است كه : بعضى از موجودات واحد نيستند . اين قضيهء سالبه جزئيه دقيقاً نقيض اين قضيهء موجبهء كليه است كه : « هر موجودى واحد است . »\r\nحاصل آن‌كه : نمىتوان از يك طرف ، وحدت را مساوق و مساوى با وجود بدانيم ، كه لازمه‌اش آن است كه هر موجودى واحد باشد ؛ ازسوى ديگر ، موجود را به واحد و كثير منقسم كنيم ، كه لازمه‌اش آن است كه بعضى از موجودات واحد نباشند .\r\nنظير اين اشكال در مورد « خارجيت » نيز بيان شده است . چه فلاسفه از يك سو مىگويند : وجود مساوق با خارجى بودن است و اين مستلزم آن است كه هر موجودى خارجى باشد ؛ از سوى ديگر ، وجود را تقسيم كرده‌اند به وجود خارجى و وجود ذهنى ، كه لازمه‌اش آن است كه بعضى از موجودات خارجى نباشند . هم‌چنين در مورد فعليت ، از يك طرف گفته‌اند : وجود مساوق با فعليت است و از سوى ديگر وجود را تقسيم مىكنند به وجود بالفعل و وجود بالقوه . در همهء اين موارد فلاسفه متهم به تناقض گويى شده‌اند .\r\n\r\n\r\n","description":"","footnote":"\r\n( 1 ) . در هر تقسيمى ، اطراف تقسيم نسبت به مَقْسم ، قسم ناميده مىشوند و نسبت به يك‌ديگر قسيم خوانده‌مىشوند ؛ مثلًا در تقسيم موجود به واحد و كثير ، واحد و كثير ، دو قسم موجوداند ، و هر كدام قسيم يك‌ديگرند\r\n","page_name":" 392 ","page_number":392},
  {"content":"\r\n\r\n\r\nمساوقت وحدت با وجود منافاتى با تقسيم موجود به واحد و كثير ندارد\r\nبراى بر طرف شدن توهم تناقض گويى در سخن فلاسفه ، بايد به اين نكتهء مهم توجه كنيم كه وحدت دو اعتبار دارد :\r\nاعتبار نخست آن است كه وحدت را فى نفسه در نظر بگيريم ، بدون آن‌كه ميان مصاديق آن مقايسه‌اى تحقق پذيرد و بعضى از آنها با بعض ديگر سنجيده شود . در اين اعتبار ، وحدت ، همانند وجود ، يك امر نفسى خواهد بود كه شىء فى حدّ نفسه و نه در مقايسه با ديگرى ، به آن متصف مىگردد . در اين لحاظ ، واحد مساوق و برابر با موجود مىباشد و همهء مصاديق موجود را اعم از احد و كثير ، در برخواهد گرفت ؛ يعنى اگر خود هر موجودى را در نظر بگيريم و آن را با موجود ديگرى مقايسه نكنيم ، واحد است و يك موجود مىباشد ؛ حتى اگر كثير هم باشد ، از آن جهت كه موجود است ، يك واحد كثير است ؛ همان‌گونه كه مؤلف قدس سره بيان كرده است ، كثير از اين جهت ، معروض عدد واقع مىشود ؛ چنان كه مىگوييم : يك ده‌تايى ، دو ده تايى ، چند ده‌تايى و اين نشان مىدهد كه امر واحد است ، زيرا عدد تنها بر آحاد عارض مىشود .\r\nدر اين اعتبار ، واحدْ يك مفهوم عام و شامل دارد و چنين نيست كه در برابر كثير و مقابل آن باشد ، بلكه كثير نيز خود يكى از مصاديق واحدى است كه اين‌گونه اعتبار شده است . به بيان روشن‌تر هر كثيرى در عين حال كه كثير است ، يك جهت وحدت دارد ، كه به لحاظ آن جهت مصداق واحد مىباشد و در واقع آن جهت وحدت ، يك جهت نفسى براى آن است ، اما جهت كثرتش يك جهت قياسى و اضافى براى آن مىباشد و اين دو جهت ، چون يكى نفسى است و ديگرى قياسى هيچ منافاتى با هم ندارند .\r\nاعتبار دوم آن است كه وحدت را در مقايسهء بعضى از موجودات با بعض ديگر اعتبار كنيم ؛ يعنى آن را به عنوان يك وصف اضافى و نسبى در نظر بگيريم ؛ توضيح آن كه هنگام مقايسهء موجودات گوناگون با يك‌ديگر مىبينيم كه در پاره‌اى از اين\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nموجودات نوعى وحدت و عدم انقسام هست كه در پاره‌اى ديگر از موجودات ، يافت نمىشود ؛ مثلًا « يك » داراى نوعى عدم انقسام است كه « ده » فاقد آن مىباشد . البته اگر همان « ده » را با مجموعه‌اى كه از چند تا مجموعهء ده‌تايى تشكيل شده بسنجيم ، همان معناى عدم انقسام كه در واحد نسبت به آن تحقق دارد ، در آن نيزنسبت به آن مجموعه‌ها يافت مىشود .\r\nاز اين‌جا دانسته مىشود كه كثرت همه جا يك وصف قياسى و اضافى و نسبى است . يعنى وصفى است كه شىء هنگام مقايسهء آن با شىء ديگر - از آن جهت كه فاقد نوعى وحدت است كه در آن شىء وجود دارد - به آن متصف مىگردد . اين كثرت در برابر اعتبار دوم وحدت ، كه آن هم يك وصف قياسى است ، قراردارد و با وحدت به اعتبار نخست آن ، كه يك وصف نفسى است ، هيچ منافاتى ندارد ، بلكه كاملًا با آن قابل جمع مىباشد ، چرا كه شىء كثير ، اگر چه فاقد مرتبه‌اى از وحدت است كه در موجود مقايسه شده با آن تحقق دارد ، اما فى حدّ نفسه و از آن جهت كه وجود و تحقق دارد ، يك واحد موجود مىباشد .\r\nحال كه دانسته شد واحد دو اعتبار دارد : يكى اعتبار فى نفسهء آن و ديگرى اعتبار آن در مقايسهء موجودات با يك‌ديگر مىگوييم : تناقضى در گفتار حكما وجود ندارد و قضيهء : « بعضى از موجودها واحد نيستند » با قضيهء : « هر موجودى واحد است » هيچ منافاتى ندارد و هر دو صادق مىباشند ، زيرا مقصود از « واحد » در قضيهء نخستْ واحد به اعتبار دوم است و مقصود از آن در قضيهء دومْ اعتبار نخست است . در نتيجه يكى از شرايط تناقض ، كه همان وحدت محمول است ، در اين دو قضيه محقق نيست . « 1 »\r\n\r\n\r\n","description":"","footnote":"\r\n( 1 ) . صدرالمتألهين ، در اين مقام سخن نغزى دارد كه حاصل آن چنين است : وحدت مانند وجود ، انحاى گوناگونى دارد و هر وحدتى در برابر كثرت خاصى است . وحدت مطلقه در برابر كثرت مطلقه است ؛ همان‌گونه كه وجود مطلق در برابر عدم مطلق قرار دارد و چنان‌كه از عدم مطلق خبرى نيست و تحقق آن محال است ، تحقق كثرت مطلق نيز محال و ممتنع مىباشد . يعنى محال است وجودى تحقق يابد كه فاقد تمام مراتب وحدت باشد . مدعاى ما آن است كه هر وجودى داراى مرتبه‌اى از وحدت است ، اگر چه فاقد مراتبى ديگر از آن باشد و به لحاظ فاقد بودن آن مراتب كثير خوانده شود . ( ر . ك : اسفار ، ج 2 ، ص 91 )\r\n","page_name":" 394 ","page_number":394},
  {"content":"\r\n\r\n\r\nمساوق بودن خارجيت با وجود منافاتى با تقسيم وجود به خارجى و ذهنى ندارد\r\nنظير بيان فوق ، در مورد خارجيت نيز مىآيد . ما گاهى موجود را فى حدّ نفسه در نظر مىگيريم ، بدون آن‌كه آن را با موجود ديگرى مقايسه كنيم و بسنجيم . در اين ملاحظه مىيابيم كه هر موجودى در برابر معدوم قرار گرفته و عين خارجيت مىباشد ؛ يعنى چيزى است كه منشأ آثار خاصى است و مرتبه‌اى از جهان هستى را به خود اختصاص داده است . هر موجودى اگر اين‌گونه لحاظ شود ، متصف به خارجيت و منشأ آثار بودن مىباشد و بلكه حيثيت وجود و هستىاش همان حيثيت خارجيت مىباشد . لذا فلسفه گفته‌اند : وجود مساوق با خارجيت است .\r\nاما اگر وجودى را با وجودى ديگر مقايسه كنيم ، و آن‌گاه ببينيم كه يكى ازآنها آثارى دارد كه ديگرى فاقد آن مىباشد ، آن وجودْ داراى مرتبه‌اى ازخارجيت است كه ديگرى فاقد آن مىباشد و آن ديگرى در مقايسه با وجودى كه داراى آن آثار است ، فاقد آثار و غير خارجى ( / ذهنى ) خواهد بود . پس ذهنى بودن و فاقد آثار بودن يك وصف نسبى و اضافى است و گرنه همان وجود ذهنى ، داراى آثار خاص خود بوده و يك وجود خارجى مىباشد .\r\nمثلًا اگر صورت علمى آتش را با آتشى كه در خارج از ذهن تحقق مىيابد ، مقايسه كنيم ، مىبينيم كه آن آتش خارجى گرما و روشنايى دارد وهزاران خاصيت بر آن مترتب مىشود كه هيچ يك را صورت علمى آتش ندارد ؛ ازاين رو مىگوييم : آتش خارجى منشأ آثار بوده و وجود خارجى است ، اما آتش ذهنى ، منشأآثار نيست و وجود ذهنى مىباشد ، در حالى كه اگر همان آتش ذهنى را اگر فى حدّ نفسه در نظر بگيريم ، خواهيم\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nديد كه يك كيف نفسانى است كه آثار خاص خود را دارد : موجب علم و آگاهى نفس مىگردد ، گاهى باعث به جود آمدن ترس و حيرت مىشود و گاهى موجب پيدايش حركت و تلاشى مىشود وآثار فراوانى ازاين قبيل بر آن مترتب مىگردد .\r\nپس خارجيت دو اعتبار دارد ؛ به يك اعتبار مساوق با وجود است و به اعتبار ديگر از اقسام وجود مىباشد و در برابر ذهنى قرار مىگيرد . همين سخن در مورد فعليت نيز مىآيد ، كه هوشمندى خواننده ما را از تكرار آن بىنياز مىسازد .\r\n\r\nسرّ مطلب چيست ؟\r\nبه عقيدهء علامه رحمه الله سرّ اين‌كه موجود از طرفى به دو قسم منقسم مىگردد و از طرف ديگر يكى ازاقسامْ اعتبار عامى دارد كه مساوق با مطلق وجود بوده و هر دو قسم را در بر مىگيرد ، آن است كه وجودْ يك حقيقت تشكيكى است . همين خصوصيت باعث مىشود كه حقيقت وجود فى نفسها اوصافى چون وحدت و خارجيت و فعليت داشته باشد و در عين حال وقتى مراتب مختلف آن را با يك‌ديگر مقايسه مىكنيم ، مىبينيم كه برخى نسبت به برخى ديگر فاقد اين اوصاف مىباشد ، زيرا بعضى از مراتب ضعيف‌تر از بعضى از مراتب ديگر است و كمالاتى را كه در آنها هست فاقد مىباشد ؛ يعنى آن نحوه از وحدت يا فعليت و يا خارجيّتى را كه در آن مرتبه هست ، ندارد لذا در مقايسه با آن ، كثير يا ذهنى و يا بالقوه مىباشد . ايشان در تعليقهء خود بر اسفار چنين مىگويند :\r\nوالسّر فى جميع ذلك كون الوجود حقيقة مشككة ذات مراتب قوية و ضعيفة و خالصة و مشوبة ، فللحقيقة فى نفسها اوصاف ، كالوحدة والفعلية ونحوهما ، تجرى فى جميع مصاديقها ، ثم مقايسه بعض المصاديق الى بعض توجب فقدان الضعيف لما يجده القوى من وصف الحقيقة فانهم ذالك . » « 1 »\r\n\r\n\r\n","description":"","footnote":"\r\n( 1 ) . تعليقهء بر اسفار ، ج 2 ، ذيل ص 90\r\n","page_name":" 396 ","page_number":396},
  {"content":"\r\n\r\n\r\nالفصل الثانىفى اقسامِ الواحدِ\r\nالواحدُ إمّا حقيقىٌّ ، وإمّا غيرُ حقيقىُّ . والحقيقىُّ : ما اتصفَ بالوحدةِ بنفسِهِ ، من غيرِ واسطةٍ فى العروضِ ، كالانسانِ الواحد ؛ وغيرُ الحقيقىِّ بخلافِهِ ، كالانسانِ والفرسِ المتحدَينِ فى الحيوانيّةِ .\r\nترجمه\r\nواحد يا حقيقى است و يا غير حقيقى . واحد حقيقى آن است كه خودش واقعاً متصف به وحدت مىباشد ، بدون آن‌كه واسطهء در عروض و اتصاف داشته باشد ؛ [ و به عبارت ديگر وحدت را از غير به عاريت نگرفته است 
  ] ؛ بر خلاف واحد غير حقيقى ، مانند انسان و اسب ، كه در حيوانيت « يكى » هستند .\r\nشرح و تفسير\r\n\r\nواحد حقيقى و غير حقيقى\r\nواحد بر دو قسم است : واحد حقيقى و غير حقيقى . واحد حقيقى چيزى است كه لذاته متصف به وحدت مىشود ؛ يعنى واقعاً و حقيقتاً يكى است ، نه آن‌كه بالعرض و\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nمجازاً يكى باشد . به ديگر سخن : واحد حقيقى چيزى است كه واسطهء درعروض ندارد و اسناد وحدت به آن اسناد حقيقى است و وحدت وصف خودش مىباشد ، نه وصف براى چيز ديگرى كه باآن نوعى ارتباط دارد ؛ مانند يك قلم ، يك كتاب و يك انسان .\r\nاما واحد غير حقيقى - چنان‌كه از نامش آشكار است - لذاته متصف به وحدت نمىشود ، بلكه در اين اتصاف نياز به واسطه در عروض دارد ؛ مثلًا انسان و اسب را اگر فى حد نفسه در نظر بگيريم ، واقعاً كثير هستند و نمىتوان آنها را حقيقتاً واحد دانست ، اما اگر اين نكته را در نظر بگيريم كه جنس هر دوى آنها حيوان است و حيوانيت يك امر واحد است ؛ در اين صورت مىتوان انسان و اسب را به عرضِ وحدت حيوانيت ، واحد دانست ؛ يعنى چون حيوان حقيقتاً امر واحدى است و اين امر واحد در هر دوى آنها تحقق دارد ؛ لذا مىتوان وصف حيوان را به آن دو نيز سرايت داد و گفت : انسان و اسب يكى مىباشند .\r\n\r\nتقسيم واحد حقيقى به واحد حق و واحد غير حق\r\nوالواحدُ الحقيقىُّ : إمّا ذاتٌ متصفةٌ بالوحدةِ ، وإمّا ذاتٌ هى نفسُ الوحدةِ ؛ الثانى هى الوحدةُ الحقةُ ، كوحدةِ الصرفِ من كلِ شىءٍ ، واذا كانتْ عينَ الذاتِ ، فالواحدُ والوحدةُ فيه شىءٌ واحدٌ ؛ والأوّلُ هو الواحدُ غيرُ الحقِّ ، كالانسانِ الواحدِ .\r\nترجمه\r\nواحد حقيقى نيز يا ذاتى است كه متصف به وحدت مىباشد و يا ذاتى است كه عين وحدت بوده و هيچ مغايرتى با آن ندارد . در صورت دوم آن ذات « وحدت حقه » خواهد بود ؛ مانند وحدت چيزى كه از غير خود ، هر چه باشد ، خالص و مبرى مىباشد . و چون وحدت عين ذات است ، واحد و وحدت در اين قسم يك چيز مىباشند . و در صورت اول\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n« واحدِ غير حق » خواهد بود ؛ مانند : يك انسان .\r\nشرح و تفسير\r\nامورى كه حقيقتاً متصف به وحدت مىشوند ، خود بر دو قسم‌اند .\r\nقسم نخست ذاتى است كه عين وحدت است ؛ يعنى عين وحدتِ عينى است ، نه عين مفهوم ذهنى وحدت . مقصود از وحدت عينى چيزى است كه شىء با آن واحد بالذات مىگردد و مانع وقوع كثرت در آن مىشود . چنين واحدى را واحد حق و وحدتش را وحدت حقه مىنامند . « 1 » واحدى كه عين وحدت است ، به گونه‌اى است كه كثرت هرگز در آن راه نخواهد يافت . يعنى چون وحدت عين ذات شىء است ، كثرت براى آن محال است . وحدتى كه صرف از هر حقيقتى از آن برخوردار است ، يك وحدت حقه است ، زيرا هر حقيقتى ، آن‌گاه كه صرف و محض باشد و هيچ خليطى نداشته باشد ، عين وحدت بوده و فرض كثرت در آن محال است .\r\nقسم دوم واحدى است كه وصف وحدت امرى زايد بر ذات او است ؛ يعنى چيزى است كه وحدت بر آن عارض مىگردد و در اثر عروض وحدت ، متصف به واحد مىشود ؛ مانند يك انسان ، يك ميز و يك صندلى .\r\n\r\nيك نكته\r\nآن‌چه در تفسير واحد حق آورديم ، مطابق با مطلبى است كه مؤلف قدس سره در اين‌جا و نيز در نهايةالحكمة آورده است و حاصلش آن است كه :\r\nاولًا : واحد حق ذاتى است كه عين وحدت عينى و خارجى است .\r\n\r\n\r\n","description":"","footnote":"\r\n( 1 ) . در نهاية الحكمة آمده است : « وتسمى وحدته وحدةَّ حقةَّ » اما ظاهر عبارت بداية الحكمة آن است كه خود آن‌ذات ، « وحدت حقه » ناميده مىشود : « الثانى هى الوحدة الحقة » . روشن است كه هر دو تعبير بدون هيچ تجوز و مسامحه‌اى صحيح و دقيق است ، چه در اين‌جا واحد و وحدت يكى است\r\n","page_name":" 399 ","page_number":399},
  {"content":"\r\n\r\nثانياً : واحد حق منحصر در صرف از هر حقيقتى است .\r\nاز مطلب دوم ، دو نتيجه گرفته مىشود :\r\n1 - وجودهاى خاص خارجى ، غير از وجود واجب تعالى ، واحد به حق نيستند ، زيرا آن وجودها ، ناقص و آميخته با اعدام‌اند .\r\n2 - صرف از هر ماهيتى واحد حق مىباشد ؛ مانند ماهيت مجردهء انسان .\r\nاما به نظر مىرسد با توجه به مطلب اول يعنى تعريفى كه براى واحد حق بيان شد ، مطلب دوم نادرست است و دو قضيه‌اى كه از آن استنتاج مىشود ، هر دو باطل است .\r\nتوضيح اين‌كه : اگر بپذيريم كه واحد حق يعنى ذاتى كه عين وحدت بوده و ذاتاً واحد مىباشد ، بايد بگوييم همهء حقايق وجودى واحد حق مىباشند ، كه البته در رأس همهء آنها وجود واجب تعالى است و اين بدان خاطر است كه حيثيت وحدت همان حيثيت وجود بوده و رابطهء وحدت با وجود ، نظير رابطهء تشخص با وجود است ، كه در ذهن دوچيزاند ، اما در خارج عين يك‌ديگر مىباشند . بنابراين ، وجودهاى امكانى ، اگر چه صرف وجود نيستند ، اما عين وحدت مىباشند . « 1 »\r\nاز سوى ديگر ، ماهيت را كه يك امر اعتبارى است - حتى اگر به طور صرف و خالى از هر خليطى در نظر گرفته شود ، نمىتوان عين وحدت دانست ، زيرا وحدت فقط به\r\n\r\n\r\n","description":"","footnote":"\r\n( 1 ) . صاحب درر الفوائد به اين امر تصريح دارد ؛ از آن‌جا كه مىگويد : « بل الوجود مطلقا ، حتى الوجودات الخاصة واحدة بالوحدة الحقة ، اى ذات عين الوحدة ، لا ماله الوحدة . » ( ج 1 ، ص 334 ) . و محقق سبزوارى در حاشيهء شرح منظومه مىگويد : « والوجود هوالوحدة القائمة بذاتها . والوحدة هى الوجود ، كالتشخص . فهذه المفهومات الثلاثة لها مصداق واحد ، هو الوجود الحقيقى » . ( الفريدة السادسة ، غرر فى تقسيم الوحدة ) استاد مصباح نيز با توجه به همين نكته در تعليقهء بر نهايه مىگويد : « اذا كانت الوحدة منتزعة من نفس الوجود كان كل وجود عين الواحد مصدقاً » . البته ايشان در دنبالهء كلام خود پيشنهاد مىدهد در تعريف وحدت حقه گفته مىشود : وحدت حقه وحدتى است كه فرض ثانى براى آن ممتنع و محال است . در اين صورت اين نوع وحدت منحصر در ذات واجب تعالى خواهد بود . و چه بسا همين تعريف از كلام مؤلف قدس سره ( در فصل دوم از مرحلهء دوازدهم ) استفاده شود كه مىگويد : « كون الواجب الوجود تعالى حقيقة الوجود ، التى لاثانى لها ، يثبت وحدانيته تعالى بالوحدة الحقة التى يستحيل معها فرض التكثر فيها . »\r\n","page_name":" 400 ","page_number":400},
  {"content":"\r\n\r\nوجود است و وحدت هر چيز ديگرى غير از وجود به واسطهء وجود مىباشد .\r\n\r\nتقسيم واحد غير حق به واحد خصوصى و واحد عمومى\r\nوالواحدُ بالوحدةِ غيرِ الحقّةِ : إمّا واحدٌ بالخصوصِ ، وإمّا واحدٌ بالعمومِ ؛ والأوّلُ هو الواحدُ بالعددِ ، وهو الذى يفعلُ بتكرُّرِهِ العددَ ؛ والثانى كالنوعِ الواحدِ والجنسِ الواحدِ .\r\nترجمه\r\nواحدى كه وحدتش غير حقه مىباشد ، يا واحد خصوصى است ، يا واحد عمومى . واحد خصوصى همان واحد عددى است ، كه با تكرار خود ، عدد را مىسازد و واحد عمومى ، مانند نوع واحد و جنس واحد مىباشد .\r\nشرح و تفسير\r\nواحدى كه وحدتش غير حقه است ، بر دو قسم است :\r\n1 - واحد خصوصى يا شخصى ؛ واحد خصوصى همان واحد عددى است كه مىتواند تكرار شود و از تكرار آن محالى لازم نمىآيد . در اثر تكرار اين واحد ، عدد ساخته مىشود . بنابراين ، واحد عددى مبدأ اعداد است ، اگر چه خودش در اصطلاح فلاسفه ، عدد نيست .\r\n2 - واحد عمومى ؛ و آن چيزى است كه اگر چه حقيقتاً واحد است ، اما افراد متعدد و اشياى فراوانى را تحت پوشش خود قرار مىدهد ؛ يعنى واحد عمومى در عين حال كه يك چيز است ، سعه و گستره‌اى دارد كه كثير را در خود مىگنجاند ؛ مانند ماهيت انسان ، كه واقعاً يك ماهيت است ، اما افراد متعددى دارد و يا ماهيت حيوان ، كه يك ماهيت است ، اما انواع متعددى دارد .\r\nدر اين موارد ، اگر خود آن امر جامع را متصف به وحدت كنيم ، اين اتصاف حقيقى\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nخواهد بود ، ولى اگر كثرت مندرج در آن جامع را به اعتبار وحدت جامع ، متصف به وحدت كنيم ، اين اتصاف غير حقيقى خواهد بود ؛ مثلًااتصاف حيوان به وحدت يك اتصاف حقيقى است و حيوان يك واحد جنسى مىباشد ، اما اتصاف انسان و اسب به وحدت ، در آن‌جا كه گفته مىشود : انسان و اسب در حيوانيت يكى هستند ، يك اتصاف مجازى است و به آن واحد بالجنس گفته مىشود . ازاين‌جا فرق ميان واحد غير حقيقى با واحد عمومى ، كه يكى از اقسام واحد حقيقى است ، دانسته مىشود .\r\n\r\nاقسام واحد خصوصى\r\nو الواحدُ بالخصوصِ : إمّا أن لاينقسمَ من حيثُ الطبيعةِ المعروضةِ للوحدةِ أيضاً ، كما لاينقسمُ من حيثُ وصفِ وحدتِهِ ، وإمّا أن ينقسمَ ؛ والأوّلُ : إمّا نفسُ مفهومِ الوحدةِ وعدمِ الانقسامِ ، وإمّا غيرُه ، وغيرُه ، إمّا وضعىٌّ كالنقطةِ الواحدةِ ، وإمّا غيرُ وضعىٍ ، كالمفارقِ ، وهو : إمّا متعلقٌ بالمادّةِ بوجهٍ ، كالنفسِ ؛ وإمّا غيرُ متعلقٍ ، كالعقلِ .\r\nو الثانى ، وهو الذى يقبلُ الانقسامَ بحسبِ طبيعتِهِ المعروضةِ : إمّا أن يقبلَه بالذاتِ ، كالمقدارِ الواحدِ ؛ وإمّا أن يقبلَه بالعرضِ ، كالجسمِ الطبيعىِ الواحدِ من جهةِ مقدارِه .\r\nترجمه\r\nواحد خصوصى يا ، همان‌طور كه از جهت وصفِ وحدتش قابل انقسام نيست ، از جهت طبيعت معروض وحدت هم تقسيم نمىشود و يا آن‌كه تقسيم مىشود . قسم اول نيز با خودِ مفهوم وحدت وعدم انقسام است و يا غير آن ؛ و اگر غير آن باشد ، يا وضع خارجى دارد [ و قابل اشارهء حسى مىباشد 
  ] ، مانند يك نقطه و يا چنين نيست ؛ مانند موجودات مجرد ، كه اين قسم نيز يا به نوعى ارتباط با ماده دارد ، مانند نفس ، يا ندارد ، مانند عقل .\r\nو قسم دوم يعنى آن‌چه به لحاظ موصوفِ وحدت قابل انقسام مىباشد ، يا ذاتاً چنين است ؛ مانند يك مقدار و يا بالعرض و به واسطهء ديگرى ؛ مانند يك جسم طبيعى كه از\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nجهت مقدارش قابل انقسام مىباشد .\r\nشرح و تفسير\r\nاقسام واحد خصوصى يا واحد شخصى به شرح زير است :\r\n1 - واحدى كه نه تنها به لحاظ وصف وحدتش انقسام‌پذير نيست ، بلكه به لحاظ موصوف به وحدت نيز قابل انقسام نمىباشد . اين خود داراى چند قسم است :\r\nالف : اين‌كه موصوف به وحدت همان خود وحدت باشد ، زيرا همان‌گونه كه وجود ، خودش ذاتاً موجود است ، وحدت نيز ذاتاً واحد است . پس در مورد وحدت ، وصف و موصوف يكى است . اين وحدت همان مبدأ اعداد است .\r\nب : اين‌كه موصوف به وحدت خود وحدت نباشد و در عين حال داراى وضع باشد ، يعنى بتوان به آن اشارهء حسى نمود و مثلًا گفت : در طرف چپ يا راست است و يا بالا و پايين است ؛ مانند نقطه . نقطه چيزى است كه نه تنها از آن جهت كه واحد است ، انقسام‌پذير نيست ، بلكه به لحاظ خودش ، يعنى موصوف به وحدت نيز قابل انقسام نمىباشد ، زيرا فاقد بُعد وامتداد است و در عين حال داراى وضع است .\r\nج : اين‌كه موصوف به وحدت خود وحدت نباشد و داراى وضع هم نباشد ؛ يعنى نتوان به آن اشارهء حسى كرد ، كه طبعاً غير مادى خواهد بود ، اما در عين حال نوعى تعلق به ماده دارد و اين همان نفس است ، كه خودش ، چون مجرد است ، غير قابل انقسام بوده و قابل اشارهء حسى نيز نمىباشد .\r\nد : اين قسم همانند قسم پيشين است ، با اين تفاوت كه موصوف به وحدت هيچ تعلقى به ماده ندارد و مجرد تام مىباشد .\r\n2 - واحدى كه ، اگر چه به لحاظ وصف وحدتش قابل انقسام نيست ، اما به لحاظ طبيعت موصوف به وحدت ، قابل انقسام مىباشد و اين قسم نيز به نوبهء خود بر دو قسم است :\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nالف : چيزى كه ذاتاً قابل انقسام مىباشد . كميات همگى از اين قبيل‌اند . هر كميتى ، اگرچه امر واحد است و از آن جهت كه واحد است ، قابل انقسام نمىباشد ، اما خودش متشكل ازاجزاى بالقوه يا بالفعل است و ازاين جهت قابل انقسام و يا منقسم مىباشد .\r\nب : چيزى كه بالتبع انقسام مىپذيرد ؛ مانند جسم طبيعى كه به تبع انقسام جسم تعليمى كه بر آن عارض مىگردد ، منقسم مىشود .\r\n\r\nچند نكته\r\n1 - مقصود از طبيعت معروض وحدت در جملهء : « امّا لاينقسم من حيث الطبيعة المعروضة للوحدة » ، همان شىء موصوف به وحدت است ، نه چيزى كه وحدت در خارج برآن عارض مىشود ، زيرا وحدت وصفى است كه در خارج عين موصوف مىباشد و به اصطلاح از معقولات ثانى فلسفى است . البته نزد شيخ الرئيس و پيروان او ، وحدت يك عرض است كه بر موضوع خود عارض مىگردد ، اما مؤلف قدس سره اين مبنا را قبول ندارد .\r\n2 - در عبارت : « والاول اما نفس مفهوم الوحدة وعدم الانقسام » مقصود ازمفهوم همان وصف است و گرنه مفهوم وحدت ، مانند ديگر مفاهيم ، يك امر مجرد است و در قسمت « د » قرار مىگيرد .\r\n3 - اگر واحد حق عبارت است از ذاتى كه نفس وحدت مىباشد ، چنان‌كه در تعريف مؤلف قدس سره آمده ، خود وحدت را نيز بايد واحد حق به شمارآوريم ، نه واحد غير حق ، آن‌گونه كه در كلام مؤلف ونيز در شرح منظومه آمده است . و شايد به همين جهت استاد مطهرى تقسيمات واحد را به گونه‌اى ديگر بيان كرده است . ايشان مىگويد :\r\nاگر وحدتْ حقيقى باشد يا اين است كه واحد عين وحدت است ، يا واحد غير وحدت است و به عبارت ديگر : يا صفت و موصوف يكى هستند و يا صفت و موصوف دو چيز هستند . حال اگر واحد عين وحدت باشد ، اين هم بر دو قسم است :\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nيا حقيقتش عين حقيقت وحدت است ، يا مفهومش عين مفهوم وحدت است . اگر مفهومش عين مفهوم وحدت باشد ، خودِ مفهوم وحدت است و اگر حقيقتش عين حقيقت وحدت باشد ، اين را وحدت حقهء حقيقيه مىگويند كه در ذات حق تعالى است . « 1 »\r\n4 - مقصود از « بالعرض » در عبارت : « و اما ان يقبله بالعرض ، كالجسم الطبيعى الواحد من جهة مقداره » همان بالتبع است ، زيرا جسم طبيعى حقيقتاً منقسم مىشود نه مجازاً ، اما اين انقسام به تبع انقسام مقدار و كميتش است .\r\n\r\nاقسام واحد عمومى\r\nو الواحدُ بالعمومِ : إمّا واحدٌ بالعمومِ المفهومىِّ ، وإمّا واحدٌ بالعمومِ بمعنى السعةِ الوجوديّةِ ؛ والأوّلُ إمّا واحدٌ نوعىٌّ ، كوحدةِ الانسانِ ؛ وإمّا واحدٌ جنسىٌّ ، كوحدةِ الحيوانِ ؛ و إمّا واحدٌ عرضىٌّ ، كوحدةِ الماشى والضاحكِ . والواحدُ بالعمومِ ، بمعنى السعةِ الوجوديّةِ ، كالوجودِ المنبسطِ .\r\nترجمه\r\nواحد عمومى نيز يا عموميتش مفهومى است ( واحد به عمومى مفهومى ) و يا عموميت آن به معناى سعه و گسترهء وجودى مىباشد . در صورت اول نيز با واحد نوعى است ، مانند وحدت انسان . و يا واحد جنسى است ، مانند وحدت حيوان و يا واحد عرضى است ، مانند وحدت رونده و خندان .\r\nو نمونهء قسم دوم يعنى واحد عمومى به معناى گستردگى وجودى ، وجود منبسط مىباشد [ كه همان فيض گستردهء الهى است ، كه با آن‌كه يكى است ، با مراتب مختلفش همهء موجودات را در بر مىگيرد . 
  ]\r\n\r\n\r\n","description":"","footnote":"\r\n( 1 ) . درسهاى الهيات شفا ، ج 1 ، ص 288\r\n","page_name":" 405 ","page_number":405},
  {"content":"\r\n\r\nشرح و تفسير\r\nگفتيم واحد عمومى ، چيزى است كه در عين وحدت ويگانگى ، امور متعدد و كثيرى را در بر مىگيرد ؛ يعنى يك چيز است كه اشياى گوناگونى را شامل است . واحد عمومى بر دو قسم است :\r\n1 - واحد به عموم مفهومى ؛ يعنى يك مفهوم واحد كه كليت دارد و شامل افراد متعددى مىشود . اين خود بر سه قسم است :\r\nالف : واحد نوعى و آن در جايى است كه مفهوم واحد مورد نظر تمام ذاتيات افراد ومصاديقش را منعكس مىسازد ؛ مانند انسان .\r\nب : واحد جنسى و آن در جايى است كه مفهوم واحد مورد نظر تنها قسمتى از ذاتيات افراد و مصاديقش را حكايت مىكند ؛ مثلًا حيوان يك واحد جنسى است .\r\nج : واحد عرضى ؛ واحد عرضى مفهومى است كه بيان‌گر ذات و ذاتيات مصاديق خودش نيست ؛ مانند رونده و خندان .\r\n2 - واحد به عموم سِعى ؛ مانند وجود منبسط . وجود منبسط - كه به آن فيض مقدس ، نفس رحمانى ، لابشرط قسمى و موجود مطلق مقيد به عموم و اطلاقِ انبساطى نيز گفته مىشود - يك اصطلاح عرفانى است . مقصود از آن تجلى افعالى خداوند است ؛ يعنى همان ظهور ذات متعالى الهى در هر يك از مظاهر ماهيات امكانى ، كه هر يك با وجود خاص خود موجوداند . به ديگر سخن : وجودى است گسترده بر همهء ماهيات ، اعم از جواهر و اعراض .\r\n\r\nواحد غير حقيقى و اقسام آن\r\nوالواحدُ غيرُ الحقيقىِّ : ما اتصفَ بالوحدةِ بعرضِ غيرهِ ، بأن يتحدَ نوعَ اتحادٍ مع واحدٍ حقيقىٍّ ؛ كزيدٍ وعمروٍ ، فانهما واحدٌ فى الانسان ؛ والانسانُ والفرسُ ، فانهما واحدٌ فى\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nالحيوانِ . وتختلفُ أسماءُ الواحدِ غيرِ الحقيقىِ باختلافِ جهةِ الوحدةِ بالعرضِ ؛ فالوحدةُ فى معنى النوعِ ، تُسمّى تماثلًا ، وفى معنَى الجنسِ ، تجانساً ؛ وفى الكيفِ ، تشابهاً ؛ وفى الكلمِ ، تساوياً ؛ وفى الوضعِ ، توازياً ؛ وفى النسبةِ ، تناسباً .\r\nو وجودُ كلٍ من الأقسام المذكورةِ ظاهرٌ ؛ كذا قرّروا .\r\nترجمه\r\nو اما واحد غير حقيقى چيزى است كه به واسطهء شىء ديگرى متصف به وحدت مىگردد ؛ به اين صورت كه يك نوع اتحادى با واحدى حقيقى پيدا مىكند . چون تقى و نفى كه در انسانيت يكى هستند و انسان و اسب كه در حيوانيت يكى مىباشند . وحدت غير حقيقى در اثر اختلاف جهتِ و حدتِ عرضى آن ، نام‌هاى متفاوتى پيدا مىكند ، به اين شرح كه : وحدت در معناى نوع ، « تماثل » و وحدت در معناى جنس ، « تجانس » و در كيف ، « تشابه » و در كم ، « تساوى » و در وضع ، « توازى » و در نسبتْ « تناسب » نام دارد .\r\nوجود هر يك از اين اقسام بيان شده ، روشن است . اينها مطالبى است كه حكما در بحث اقسام واحد آورده‌اند .\r\nشرح و تفسير\r\nتوضيح واحد غير حقيقى پيش از اين بيان شده و نيازى به تكرار آن نيست . در اين‌جا فقط اين نكته را تذكر مىدهيم كه فرق ميان واحد عمومى با واحد غير حقيقى در آن است كه در واحد عمومى وحدت به همان مورد اشتراك و جامع نسبت داده مىشود و در واحد غير حقيقى ، وحدت به امور كثيرى كه تحت آن جامع قرار دارند ، اطلاق مىشود ؛ مثلًا در واحد عمومى گفته مىشود انسان واحد نوعى و حيوان واحد جنسى است ، اما در واحد غير حقيقى گفته مىشود : حسن و حسين واحد بالنوع و انسان واسب واحد بالجنس هستند .\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nنمايش تصوير\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n1 - - 1\r\n\r\nالفصل الثالث‌الهوهويّةُ وهو الحملُ\r\nمن عوارضِ الوحدةِ ، الهوهويّةُ ؛ كما أنّ من عوارضِ الكثرةِ ، الغيريّةَ . ثم الهوهويّةُ :\r\nهى الاتحادُ فى جهةٍ ما ، مع الاختلافِ من جهةٍ ما ؛ وهذا هو الحملُ ؛ ولازمُهُ صحّةُ الحملِ فى كلِ مختلفينِ بينَهما اتحادُما ؛ لكنَّ التعارفُ خصَّ إطلاقَ الحملِ على موردينِ من الاتحادِ بعد الاختلافِ .\r\nترجمه\r\nيكى از عوارض و لوازم وحدت « اين همانى » است ؛ همان‌طور كه مغايرت [ و دو يا چندگانگى 
  ] از لوازم كثرت مىباشد .\r\n« اين همانى » همواره داراى يك جهت اتحاد ونيز يك جهت اختلاف مىباشد و عبارت ديگرى است از حمل ؛ از اين رو هرگاه دو چيزِ مختلفْ در يك جهت اتحاد داشته باشند ، بايد حمل صحيح باشد . اما معمول و متعارف آن است كه حمل را فقط بر دو مورد از موارد اتحادِ بعد از اختلاف به كار مىبرند .\r\nشرح و تفسير\r\n\r\nهوهويت و حمل\r\n« هوهويت » مصدر جعلى است كه از « هوهو » به معناى « او اوست » گرفته شده و\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nمعادل فارسى آن « اين همانى » است ؛ حَمْل در لغت به معناى بار و بارداشتن و بار كردن مىآيد .\r\nاما در اصطلاح ، هوهويت و حمل هر دو به معناى اتحاد دو چيز است ؛ يعنى اتحاد دو امرى كه يك نحوه اختلاف و كثرت ميانشان برقرار است ، ولو به اعتبار . « 1 » البته بايد توجه داشت كه قوام هوهويت و حمل به همان اتحاد است و اعتبار كثرت و مغايرت تنها از آن روست كه يك نحوه دوگانگى به وجود آيد تا اين رابطه و نسبت ، كه تنها ميان دو طرف بر قرار مىگردد ، بتواند ميان آن دو برقرار شود .\r\nدر اين‌جا بايد يادآور شد كه هر يك از هوهويت و حمل ، گاهى به معناى « حكم به اتحاد دوچيز » به‌كار مىروند ؛ يعنى حكم به اين‌كه « اين آن است » . در اين صورت ، حمل از معقولات ثانى منطقى خواهد بود ، زيرا حكم اختصاص به قضيه دارد ، كه از مفاهيم ذهنى است ؛ مثلًا در آن‌جا كه از صحت و عدم صحت حمل سخن به ميان مىآيد ؛ روشن است كه مقصودْ نفس « اتحاد دوچيز » نيست ، بلكه مراد « حكم به اتحاد دوچيز » است ، زيرا صحت و عدم صحت وصف حكم و تصديق است ، نه وصف واقعيت خارجى . « 2 »\r\n\r\n\r\n","description":"","footnote":"\r\n( 1 ) . مرحوم آملى در درر الفوائد مىگويد : حمل و هوهويت دو اصطلاح دارد كه يكى اعم از ديگرى است . اصطلاح نخست آن همان مطلق اتحاد دو امر مختلف است و معناى اخص آن اتحاد دو امر در وجود و در هستى است ، كه شامل حمل شايع و حمل اولى هر دو مىشود ، زيرا در حمل اولى كه دوچيز اتحاد در مفهوم و ماهيت دارند ، قهراً اتحاد در وجود نيز دارند . مؤلف قدس سره در فصل چهارم از بخش اول ، در ضمن برهان دومى كه بر اصالت وجود آورده است ، به اين معناى دوم اشاره كرده است ؛ آن‌جا كه مىگويد : « فلم يتحقق الحمل الذى هو الاتحاد فى الوجود »\r\n( 2 ) . در كلام مؤلف قدس سره هر دو اطلاق وجود دارد ؛ مثلًا در آن‌جا كه مىگويد : « لازمه صحة الحمل فى كل مختلفين بينهما اتحاد ما » مقصود معناى دوم حمل است و آن‌جا كه مىگويد : « لكن التعارف خص اطلاق الحمل على موردين من الاتحاد بعد الاختلاف » مقصود معناى نخست آن است\r\n","page_name":" 410 ","page_number":410},
  {"content":"\r\n\r\n\r\n« هوهويت » از عوارض وحدت است\r\nيكى ازعوارض ولواحق ذاتى وحدت ، اين همانى و هوهويت « 1 » است ؛ يعنى هر كجا وحدت باشد ، اين همانى نيز هست و جايى كه وحدت به هيچ نحو تحقق نداشته باشد ، اين همانى نيز نخواهد بود ، زيرا چنان‌كه دانستيم ، قوام هوهويت به « اتحاد » است و اتحاد جز با وجود امر واحد و يگانه‌اى ، كه مايهء ارتباط ميان دو امر مختلف مىگردد ، ميسور نمىباشد ؛ مثلًا آن‌جا كه گفته مىشود : « حسن عالم است » يك وجود واحد و يگانه است كه دو مفهوم بر آن منطبق مىگردد و همين وجود واحد موجب اتحاد ميان آن دو مفهوم مىگردد و اگر آن وجود واحد نباشد ، هرگز اتحادى ميان آن دو برقرار نخواهد بود ؛ چنان‌كه شيخ اشراق مىگويد :\r\nاز لواحق و عوارض واحد ، اين همانى است ؛ يعنى اين‌كه يك ذات واحد دو اعتبار داشته باشد و گفته شود : دارندهء اين اعتبار ، بعينه دارندهء اعتبار دوم است ؛ مثل اين‌كه مىگوييم : قائم همان طويل است . « 2 »\r\nاز سوى ديگر ، غيريت و « اين نه آنى » از عوارض و احكام كثرت است . در جايى كه كثرت حاكم است ، به لحاظ كثرتى كه وجود دارد ، مغايرت و انفكاك وجدايى برقرار خواهد بود .\r\nدر اين قسمت مؤلف قدس سره به مطلب ديگرى نيزاشاره دارند و آن اين‌كه هر كجا دو امر مختلف با يك‌ديگر اتحاد داشته باشند ، اين همانى برقرار است و مىتوان گفت : « اين آن است . » شرح اين قسمت پس از بيان حمل اولى و حمل شايع ، خواهد آمد .\r\n\r\n\r\n","description":"","footnote":"\r\n( 1 ) . در اين‌جا معناى نخست هوهويت مراد است ، يعنى « اتحاد دو امر مختلف »\r\n( 2 ) . تلويحات ، ص 27\r\n","page_name":" 411 ","page_number":411},
  {"content":"\r\n\r\n\r\nحمل ذاتى اولى\r\nأحدُهما : أن يتحدَ الموضوعُ والمحمولُ مفهوماً وماهيّةً ، ويختلفا بنوعٍ من الاعتبارِ ؛ كالاختلافِ بالاجمالِ والتفصيلِ فى قولِنا : « الانسانُ حيوانٌ ناطقٌ » ، فانّ الحدَّ عينُ المحدودِ مفهوماً ، وإنّما يختلفانِ بالاجمالِ والتفصيلِ ؛ وكالاختلافِ بفرضِ انسلابِ الشىءِ عن نفسِهِ ، فتغايرُ نفسُهُ نفسَه ، ثم يُحمَلُ على نفسِهِ لدفعِ توهّم المغايرةِ ، فيقالُ « الانسانُ انسانٌ » ويسمّى هذا الحملُ ب « الحملِ الذاتىِ الأوّلىِ » .\r\nترجمه\r\n1 - موردى كه موضوع ومحمول ، مفهوماً و به لحاظ ماهيت متحدند و فقط يك نوع اختلاف اعتبارى با يك‌ديگر دارند ؛ مانند اختلاف در اجمال [ / ابهام 
  ] و تفصيل [ / وضوح 
  ] در قضيهء : « انسان حيوان ناطق است . » چرا كه مفهوم معرّف [ / شناساننده 
  ] همان مفهوم معرَّف [ / شناخته شده 
  ] مىباشد و اختلاف آن دو فقط در اجمال و تفصيل مىباشد . ونيز مانند اختلاف حاصل از فرض نفى چيزى از خودش ، كه باعث مغايرت يك شىء با خودش مىشود و بعد براى دفع توهم دوگانگى بر آن حمل مىگردد و گفته مىشود :\r\nانسان ، انسان است . اين نوع حمل ، حمل ذاتى اولى « 1 » ناميده مىشود .\r\nشرح و تفسير\r\nچنان‌كه گذشت ، حمل عبارت است از اتحاد وامر مختلف . در صورتى كه دو چيز اتحادشان در مفهوم و ماهيت باشد و اختلافشان در امورى مانند اجمال و تفصيل بوده باشد ، حمل ميان آنها حمل ذاتى اولى ناميده مىشود . مفاد ومضمون حمل ذاتى اولى\r\n\r\n\r\n","description":"","footnote":"\r\n( 1 ) . آن را « ذاتى » مىنامند ، چرا كه محمول در آن حمل ، ذاتى موضوع مىباشد و به آن اولى گويند ، به دليل آن‌كه اين حمل از بديهيات اوليه مىباشد كه تصديق به آنها جز تصور موضوع و محمول ، نيازبه چيز ديگرى ندارد . ( مؤلف )\r\n","page_name":" 412 ","page_number":412},
  {"content":"\r\n\r\nآن است كه مفهوم و ماهيت موضوع همان مفهوم و ماهيت محمول است و به‌طور خلاصه مفاد آن اتحاد موضوع و محمول در مفهوم است . در اين‌جا نمونه‌هايى از حمل ذاتى اولى را ياد آور مىشويم :\r\n1 - حمل حدّ تام بر محدود ؛ مانند : « انسان حيوان ناطق است . » و « خط كميت متصل قارالذات يك بعدى است . » در تمام اين موارد مفهوم موضوع همان مفهوم محمول است و اختلاف ميان آن دو تنها در اجمال و تفصيل است ؛ يعنى محدود و معرَّف به نحو اجمال و سربسته بر يك ماهيت دلالت دارد ، اما حدّ تام ، آن ماهيت را به نحو باز و گشوده بيان مىكند .\r\n2 - حمل جنس بر نوع ؛ مانند : « انسان حيوان است . » و « خط كميت متصل است . » به عقيدهء مؤلف قدس سره مفهوم جنس همان مفهوم نوع است و اختلافشان تنها در ابهام و عدم ابهام مىباشد ، زيرا چنان‌كه در بخش پنجم گذشت ، جنس همان نوع است كه به شرط ابهام اعتبار شده است . ونوع همان جنس است در صورتى كه لا به شرط ابهام اعتبار شود . البته فلاسفهء ديگر اين نوع حمل را ، حمل شايع صناعى مىدانند .\r\n3 - حمل فصل بر نوع ؛ مانند : « انسان ناطق است . » نزد مؤلف قدس سره مفهوم فصل همان مفهوم نوع است و اختلاف ميان آن دو تنها در تحصل و عدم تحصل مىباشد ؛ بدين صورت كه اعتبار فصل به شرط تحصل است ، اما نوع لابشرط از تحصل مىباشد .\r\n4 - حمل شىء بر خودش ؛ مانند : انسان انسان است . مغايرتى كه در اين قسم از حمل اولى ميان موضوع و محمول برقرار است ، يك مغايرت توهمى است ؛ يعنى در جايى كه ممكن است توهم شود انسان انسان نباشد ، گفته مىشود : « انسان انسان است » ؛ و لذا مؤلف قدس سره مىگويد : « اختلاف در اين‌جا به واسطهء فرض اين‌كه شىء خودش خودش نيست ، به وجود مىآيد . »\r\n\r\n","description":"","footnote":"","page_name":" 413 ","page_number":413},
  {"content":"\r\n\r\n\r\nدو نكته\r\n\r\nنكتهء اول :\r\nصحت حمل شىء بر خودش ، متوقف بر آن نيست كه توهم سلب شىء از خودش شود ، زيرا مغايرت و اختلافى كه براى حمل بدان نيازمنديم و مصحح حمل مىباشد ، در مورد حمل شىء بر خودش با اعتبار عقل حاصل مىگردد ؛ بدين صورت كه عقل مثلًامفهوم انسان را يك بار لحاظ كرده و آن را موضوع قرار مىدهد و آن‌گاه دوباره آن را لحاظ كرده و محمول قرارش مىدهد و مقصود ازاين‌كه گفته مىشود اختلاف در قضيهء : « انسان انسان است » يك اختلاف اعتبارى است ، همين است . « 1 »\r\nمطلبى كه مؤلف قدس سره به آن اشاره كرده است شرط مفيد بودن حمل است ، نه شرط صحت آن ؛ يعنى براى آن‌كه قضيهء : « انسان انسان است » داراى فايده‌اى باشد ، بايد مخاطب امكان سلب شىء از خودش را توهم كرده باشد و اين قضيه در مقام دفع آن توهم ذكر شود . « 2 »\r\n\r\n\r\n","description":"","footnote":"\r\n( 1 ) . از اين‌جا دانسته مىشود كه مغايرت و اختلاف در حمل به معناى دوم آن يعنى « حكم به اتحاد دو چيز » ، معتبر است ، اما در حمل به معناى نخست آن ، كه همان هوهويت نفس الامرى واتحاد واقعى است ، كثرت معتبر نيست و لذا در جايى كه وحدت صرف حاكم است ، در واقع اتّم مصاديق هوهويت برقرار مىباشد ؛ كثرت درجايى لازم است كه بخواهيم حكم به اين كنيم كه « اين آيه آن است » ، نه در خود اتحاد واقعى و نفس الامرى . در واقع اتحادى كه در هوهويت مطرح است ، معنايى اعم از وحدت دارد ، لذا شامل يگانگى يك چيز با خودش نيز مىگردد و بلكه اين مورد از يگانگى اتمّ مصاديق هوهويت است . استاد مطهرى در اين باره مىگويد : « امثال شيخ كه تصريح مىكنند كه در هوهويت و حمل وحدت من جهةٍ و كثرت من جهةٍ شرط است ، . . . مقصودشان اين نيست كه شرط صحت حمل و صحت هوهويت كثرت من جهةٍ و وحدت من جهةٍ مىباشد ، بلكه مقصودشان شرط مفيد بودن است . . . پس ما بايد در باب هوهويت قبول كنيم كه اظهر مصاديق هوهويت ، حمل شىء بر نفس مىباشد ( درسهاى الهيات شفا ، ج 1 ، ص 269 )\r\n( 2 ) . و از اين روست كه محقق سبزوارى پس از آن كه در مورد حمل اولى مىگويد : « مفاده انّ الموضوع نفس مفهوم المحمول ذاتاً و ماهيةً و لكن بعد ان يلحظ نحو من التغاير » در تعليقه‌اى كه بر اين قسمت دارد ، مىگويد : « ليفيد الحمل ، اذ لكونه ضرورياً بمعنيين ، اى واجباً وبديهياً ، يترائى انه لايفيد . لكن ليس لذلك ، اذ يفيد فائدة معتداً بها . فان قولك « الانسان انسانٌ » فى المقامين بمنزلة ان يقال : الانسان الذى يجوز عند السائل ان يفقد نفسه ، حيث ان سؤاله فى قوة هذا التجويز ، هو الانسان الذى هو واجد نفسه ، ممتنع الفقدان لنفسه » . ( شرح منظومه ، فريدهء ششم ، غرر فى الحمل وتقسيمه »\r\n","page_name":" 414 ","page_number":414},
  {"content":"\r\n\r\n\r\nنكتهء دوم :\r\nمؤلف قدس سره در نهايةالحكمة مىگويد : از آن‌جا كه حمل اولى ذاتى گاهى در مورد وجود عينى و خارجى اعتبار مىشود ، بهتر است به جاى اين‌كه بگوييم : « حمل اولى ذاتى عبارت است از اتحاد موضوع و محمول در مفهوم » بگوييم : « حمل اولى ذاتى عبارت است از اتحاد موضوع و محمول در ذات » . زيرا ذات همان هويت است و شامل وجود عينى نيز مىگردد ، بر خلاف مفهوم كه اختصاص به وجود ذهنى دارد .\r\n\r\nنكتهء سوم :\r\nوجه نام‌گذارى اين نوع حمل به حمل ذاتى اولى آن است كه در اين حمل دوخصوصيت وجود دارد : يكى آن‌كه محمول در تمام اقسام اين حمل همان ذات موضوع است ؛ خواه محمول حدّ تام موضوع باشد ، يا جنس و يا فصل آن باشد و يا عيناً خود موضوع باشد و دوم آن‌كه قضايايى كه در اين مورد تشكيل مىشود ، بديهى اولى هستند ؛ يعنى اگر موضوع و محمول آن تصور شود ، انسان خود به خود به آن تصديق خواهد كرد ، چرا كه حمل در اين قضايا در واقع از باب حمل شىء بر خودش است كه امرى بديهى و ضرورى است ، به لحاظ ويژگى اول اين حمل را ذاتى و به لحاظ ويژگى دوم آن را اوّلى مىگويند .\r\n\r\nنكتهء چهارم :\r\nدر حمل اولى ذاتى علاوه بر اتحاد در مفهوم ، اتحاد در وجود و هستى هم برقرار مىباشد . در واقع تفاوت اين حمل با حمل شايع در آن است كه در حمل شايع فقط اتحاد در وجود است ، اما در حمل اولى علاوه بر اتحاد در وجود ، اتحاد در مفهوم نيز برقرار مىباشد . « 1 »\r\n\r\n\r\n","description":"","footnote":"\r\n( 1 ) . و از اين روست كه محقق سبزوارى در شرح منظومه مىگويد : « مفاده [ اى مفاد الحمل الاولى 
  ] ان الموضوع نفس مفهوم المحمول ذاتاً وماهيةً لا وجوداً فقط ، كما فى الحمل الشايع »\r\n","page_name":" 415 ","page_number":415},
  {"content":"\r\n\r\n\r\nحمل شايع صناعى\r\nوثانيهما : أن يختلفَ أمرانِ مفهوماً ويتحدا وجوداً ، كقولنا : « الانسانُ ضاحكٌ » و « زيدٌ قائمٌ » ؛ ويسمّى هذا الحملُ ب « الحملِ الشائعِ الصناعي » .\r\nترجمه\r\n2 - اين‌كه دو چيز از نظر مفهوم مختلف بوده ، اما يك هستى داشته باشند ؛ مانند :\r\n« انسان خندان است ، » اين نوع حمل ، حمل شايع صناعى « 1 » ناميده مىشود .\r\nشرح و تفسير\r\nقسم دوم حمل ، حمل شايع صناعى است ؛ و آن در جايى است كه مفهوم و ماهيت موضوع و محمول متفاوت و مختلف است ، اما در وجود و هستى بايك‌ديگر اتحاد و يگانگى دارند ؛ يعنى يك وجود است كه هر دو مفهوم از آن انتزاع مىشود . برخى از موارد حمل شايع صناعى عبارت است از :\r\n1 - حمل ماهيت جوهرى بر فردش ؛ مانند : حسن انسان است .\r\n2 - حمل مفهوم عرضى بر جوهر ؛ مانند : زغال سياه است .\r\n3 - حمل يك مفهوم عرضى بر مفهوم عرضى ديگر ؛ مانند : خندان رونده است .\r\nوجه نام‌گذارى اين حمل ، قضايايى كه در ميان مردم ردّ و بدل مىشود ، قضايايى است كه تنها بيان‌گر اتحاد موضوع و محمول در وجود مىباشد . ثانياً : تمام قضايايى كه مسائل علوم و صناعات گوناگون را تشكيل مىدهد ، مشتمل بر اين نوع حمل است ، زيرا در هر علمى از عوارض ذاتى موضوع آن علم گفت وگو مىشود و عرض ذاتى ،\r\n\r\n\r\n","description":"","footnote":"\r\n( 1 ) . اين حمل را حمل شايع مىگويند ، چون در گفت و گوها شيوع و رواج دارد و به آن صناعى گفته مىشود ، چرا كه اين نوع حمل در علوم و فنون مختلف رائج و مستعمل است\r\n","page_name":" 416 ","page_number":416},
  {"content":"\r\n\r\nمحمولى بيرون از ذات موضوع است كه بدون واسطهء در عروض بر آن حمل مىگردد ؛ لذا حملش بر آن به صورت حمل شايع مىباشد .\r\n\r\nعدم انحصار حمل در حمل اولى و حمل شايع\r\nنكتهء مهمى كه پيش از اين ، بدان اشاره شد و تفصيل آن به پايان فصل موكول شد ، اين است كه حمل بر خلاف آن‌چه شهرت يافته است ، اختصاص به حمل اولى و حمل شايع ندارد ، زيرا چنان‌كه گفتيم حمل عبارت است از « اتحاد دو امر مختلف » .\r\nو لذا هر جا دو چيز مغاير و مختلف داشته باشيم كه نوعى اتحاد و يگانگى با هم داشته باشند ، هوهويت برقرار است و مىتوان حكم به اتحاد آن دو كرد .\r\nتوضيح مطلب آن است كه در حمل اوّلى دو چيز هست كه اتحاد در مفهوم دارند ، يعنى مفهومشان واحد است و در حمل شايع دو چيز داريم كه اتحاد در وجود دارند ، يعنى وجودشان يكى است ؛ همين « مشترك بودن دو چيز در يك چيز » مصحح و مجوز آن است كه بگوييم : « اين آن است » . در حمل اولى معناى اين عبارت آن است كه : « اين آن است در مفهوم » و در حمل شايع معنايش آن است كه : « اين آن است در وجود » . اما بايد دانست كه مابه الاتحاد و مابه الاشتراك منحصر در وجود و مفهوم نيست ، بلكه امور ديگر نيز مىتواند باشد ؛ مثلًا حسن و حسين در عوارض شخصى اختلاف دارند ، اما در ماهيت انسان مشترك و متحداند ؛ يعنى در اين دو شخص يك ذات و يك ماهيت تحقق دارد ؛ لذا مىتوان گفت : « حسن حسين است » اما معناى اين عبارت آن است كه « حسن حسين است در انسانيت » هم‌چنين در مورد انسان و اسب مىتواند گفت « انسان اسب است در حيوانيت » . « 1 »\r\n\r\n\r\n","description":"","footnote":"\r\n( 1 ) . ر . ك : شرح منظومه ، فريدهء ششم ، غررٌ فى الحمل و تقسيمه . محقق سبزوارى در يكى از تعليقات خود بر اين قسمت از شرح منظومه مىگويد : « فكما ان الضاحك و الكاتب متخالفان ماهية ، متحدان وجوداً ، ولذلك يحمل احمدهما على الاخر بهو هو ، كذلك زيد و عمرو مختلفان بالعوارض المشخصهء ، متحدان فى الانسانية ، لانّ تمام ذاتهما المشتركة واحد . فيمكن ان يقال : فيمكن ان يقال : زيد عمرو فى مقام الانسانية . و كذلك الانسان و الفرس مختلفان بالماهية النوعية ، متحدان فى الحيوانية . فيمكن ان يقال : الانسان فرسٌ فى مقام الحيوانية . وقس عليهما سائر اقسام الهوهوية »\r\n","page_name":" 417 ","page_number":417},
  {"content":"\r\n\r\nاز اين‌جا دانسته مىشود كه حمل معلول بر علت - كه حمل رقيقت بر حقيقت است - و حمل علت بر معلول - كه حمل حقيقت بر رقيقت است - نيز صحيح و پذيرفتنى است ، چرا كه علت و معلول در اصل وجود و تحقق اتحاد و اشتراك دارند و اختلافشان در مصداق وجود و در كمال ونقص است ، كه يكى مستقل و ديگرى رابط مىباشد .\r\nحال اگر اين مطلب را به آن‌چه در بخش سوم گذشت « 1 » و آن اين‌كه تحقق نسبت و وجود رابط ميان دو امر مستلزم برقرار شدن نوعى اتحاد ميان آن دو است ، ضميمه كنيم ، اين نتيجه به دست مىآيد كه هر جا ميان دو امر وجود رابط و نسبت تحقق داشته باشد ، حمل صحيح و هوهويت برقرار خواهد بود .\r\nالبته حمل در همهء اين موارد متعارف و معمول نيست ، زيرا مردم تنها در جايى كه دوچيز اتحاد در مفهوم يا وجود داشته باشند ، حكم « به اين آن است » مىكنند . پس اگر چه هوهويت به معناى « اتحاد دو امر مختلف در يك چيز » امرى عام و گسترده است ، اما حمل به معناى « حكم به اتحاد دو چيز » در عرف مردم اختصاص به جايى دارد كه طرفين آن در وجود و يا مفهوم متحد باشند .\r\n\r\n\r\n","description":"","footnote":"\r\n( 1 ) . ر . ك : بخش سوم ، فصل اول فرع دوم\r\n","page_name":" 418 ","page_number":418},
  {"content":"\r\n\r\n\r\nالفصل الرابع‌تقسيماتٌ للحملِ الشايع\r\nوينقسمُ الحملُ الشائعٌ إلى « حملِ هو هو » ، وهو : أن يُحمَلَ المحمولُ على الموضوعِ بلا اعتبارِ أمرٍ زائدٍ ، نحوُ « الانسانُ ضاحكٌ » ويسمّى أيضاً « حملَ المواطاةِ » ؛ و « حملَ ذى هو » وهو : أن يتوقَّفَ اتحادُ المحمولِ مع الموضوعِ على اعتبارٍ زائدٍ ، كتقديرِ ذى ، او الاشتقاقِ ؛ كزيدٌ عدلٌ ، اى ذو عدلٍ او عادلٌ .\r\nترجمه\r\nحمل شايع به حمل « هوهو » و حمل « ذى هو » تقسيم مىشود . حمل « هوهو » آن است كه محمول بدون در نظر گرفتن امر زائدى بر موضوع حمل مىگردد ، مانند « انسان خندان است » و به آن حمل « مواطات » نيز مىگويند . حمل « ذى هو » جايى است كه اتحاد محمول با موضوع ، متوقف بر لحاظ يك امر زائد باشد ، مانند در نظر گرفتن « داراى » و يا « اشتاق » مانند : « حسن عدالت است . » يعنى داراى عدالت و يا عادل است .\r\nشرح و تفسير\r\n\r\nحمل مواطات و حمل اشتقاق\r\nدر اين فصل به پاره‌اى ازتقسيمات حمل شايع اشاره مىشود . نخستين تقسيمى\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nكه در اين‌جا بيان شده است ، تقسيم حمل شايع به حمل مواطات و حمل اشتقاق است .\r\nحمل مواطات در جايى است كه شىء حقيقتاً و بدون واسطه بر موضوع حمل مىشود و يا به تعبير مؤلف قدس سره حمل شىء بر موضوع نياز به اعتبار امر ديگرى علاوه بر خود آن شىء ندارد ؛ مانند آن‌جا كه مىگوييم : انسان ضاحك است . حمل ضاحك بر انسان ، حمل ابيض ( / سفيد ) بر پنبه ، حمل حارّ ( / گرم ) بر آتش ، همگى حمل مواطات است ، زيرا مىتوان با اشاره به موضوع و محمول گفت : « اين آن است » . از اين رو ، اين نوع حمل را كه در آن محمول با موضوع توافق و همراهى كامل دارد و حقيقتاً بر آن منطبق مىشود ، حمل مواطات ( / موافقت ) ناميده‌اند و نيز به آن حمل « هو هو » « 1 » ( / او اوست ) گفته‌اند .\r\nدر برابر ، حمل اشتقاق در جايى است كه شىء حقيقتاً و بدون واسطه بر موضوع حمل نمىشود ، بلكه حملش بر آن نيازمند آن است كه « ذو » ( / داراى ) در تقدير گرفته شود و يا از آن شىء مشتقى گرفته شود و آن‌گاه آن مشتق بر موضوع حمل ؛ شود مثلًا حمل ضحك ( / خنده ) بر انسان ، حمل بياض ( / سفيدى ) بر پنبه ، حمل حرارت ( / گرما ) بر آتش و حمل برودت ( / سرما ) بر يخ ، همه از قبيل حمل اشتقاق مىباشد .\r\nزيرا ضحك حقيقتاً خودش بر انسان حمل نمىشود و اگر گفته شود : « انسان ضحك است » مقصود آن است كه « ذوضحك » يا « ضاحك » مىباشد . به اين نوع حمل ، حمل « ذى هو » نيزگفته مىشود زيرا در آن ، موضوع همان محمول نيست و رابطهء هوهو ( اين آن است ) برقرار نمىباشد ؛ بلكه موضوع داراى محمول است و مفادش آن است كه « اين داراى آن است » .\r\n\r\n\r\n","description":"","footnote":"\r\n( 1 ) . ضمير نخست به موضوع و ضمير دوم به محمول باز مىگردد ؛ و مقصود آن است كه در اين نوع حمل ، بدون نياز به در نظر گرفت ، چيزى علاوه بر موضوع و محمول ، مىتوان حكم به اتحادشان كرد\r\n","page_name":" 420 ","page_number":420},
  {"content":"\r\n\r\n\r\nحمل بتّى و حمل غير بتى\r\nوينقسمُ أيضاً ، إلى « بتّىٍ » و « غيرِ بتّىٍ » ؛ والبتىُّ : ما كانتْ لموضوعِهِ أفرادٌ محقَّقةٌ يصدقُ عليها عنوانُه ، كالانسانُ ضاحكٌ والكاتبُ متحركُ الأصابعِ ؛ وغيرُ البتّىِ : ما كانتْ لموضوعِهِ أفرادٌ مقدّرةٌ غيرُ محققةٍ ، كقولِنا : « كلُّ معدومٍ مطلقٍ فانّه لا يُخبرُ عنه » و « كلُ اجتماعِ النقيضَيْنِ محالٌ » .\r\nترجمه\r\nهم‌چنين حمل شايع به « بتّى » و « غير بتّى » منقسم مىگردد . بتّى آن است كه موضوعش افراد موجودى دارد كه عنوان موضوع بر آنها صدق مىكند ، مانند : انسان خندان است و نويسنده انگشتانش حركت مىكند . و غير بتّى آن است كه افراد موضوعش فرضى و غير موجود باشند ، مانند : هر معدوم مطلقى غير قابل اخبار مىباشد و هر اجتماع نقيضينى محال است .\r\nشرح و تفسير\r\nتقسيم ديگرى كه در مورد حمل شايع شده است ، تقسيم آن به بتّى و غير بتّى است .\r\nاين تقسيم به اعتبار موضوع قضيه و نحوهء وجود مصاديق آن در خارج صورت پذيرفته است . توضيح اين‌كه وقتى گفته مىشود : « الف ، ب است » چون حمل ، بنابر فرض ، حمل شايع است ، حكمى كه در آن قضيه است مربوط به مصاديق « الف » مىباشد ؛ يعنى مفاد آن قضيه آن است كه مصاديق « الف » ، داراى فلان حكم هستند .\r\nباتوجه به اين نكته مىگوييم : « الف » ممكن است مفهومى باشد كه بالفعل داراى مصاديق محقق مىباشد و يا لااقل امكان اين را كه مصاديقى از آن واقعاً تحقق يابد ، دارد و يا آن‌كه به گونه‌اى است كه نه تنها مصداق محققى ندارد ، بلكه امكان اين‌كه\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nمصداقى از آن واقعاً تحقق يابد ، وجود ندارد . به ديگر سخن : موضوع قضيه يا يك امر ذاتاً ممكن است و يا يك امر ذاتاً ممتنع مىباشد .\r\nدر صورت نخست ، قضيهء مورد نظر يك قضيهء بتّى خواهد بود ؛ مانند قضيهء انسان خندان است سيمرغ پرنده است ، كوهى از طلا زرين است ، دريايى از جيوه بارد و خنك مىباشد و نظاير آن . در همهء اين قضايا حكم روى افراد ومصاديق واقعى موضوع مىرود ؛ خواه با مصاديق واقعىِ محقق و خواه با مصاديق واقعى مقدر ؛ در مورد مصاديق مقدّر هم ، با فرض وجود موضوع حكم روى مصاديق مىرود .\r\nاما در صورت دوم قضيهء مورد نظر يك قضيهء غير بتّى خواهد بود ؛ مانند قضيهء « هر معدوم مطلقى غير قابل اخبار مىباشد . » مقصود از معدوم مطلق چيزى است كه نه در خارج تحقق دارد و نه در ذهن . بسيارى از چيزها هستند كه نه تنها در خارج وجود ندارند ، بلكه ما نيز از آنها تصورى نداريم و روشن است كه از چنين امورى نمىتوان خبر داد و مطلبى بيان كرد . اين قضيهء غير بتّى است ، زيرا معدوم مطلق از آن جهت كه معدوم مطلق است ، محال است تحقق يابد ؛ چه اگر تحقق يابد ديگر معدوم مطلق نخواهد بود . لذا حكم در اين قضيه روى مصاديق واقعىِ موضوع نمىرود ، بلكه بر مصاديق فرضى و غير واقعى حكم مىشود . ذهن آن‌چه را معدوم مطلق است ، يعنى محض نابودى و نيستى است ، به عنوان مصداق معدوم مطلق فرض مىكند و آن‌گاه بر همين مصداق‌هاى فرضى و غير واقعى حكم مىكند . يعنى در واقع مفاد قضيه به اين صورت است كه اگر ما مصداقى براى معدوم مطلق فرض و اعتبار كنيم ، آن مصداق غير قابل خبر دادن است .\r\nقضيهء هر : « اجتماع نقيضينى محال است » نيز از همين قبيل است ؛ يعنى عقل مصاديقى براى اين مفهوم فرض و اعتبار مىكند و آن‌گاه حكم به امتناع وجود آن مصاديق فرضى و غير واقعى مىكند .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n\r\nيك نكته\r\nعبارت مؤلف قدس سره موهم آن است كه قضيهء بتّى در جايى است كه موضوع قضيه ، بالفعل مصداق محقق دارد و بنابراين ، قضيهء سيمرغ پرنده است ، يكى قضيهء بتى به شمار نمىرود . اما اين مطلب صحيح نيست و از قرائتى كه در كلام ايشان وجود دارد ، از جمله مثال هايى كه براى قضيهء غير بتّى بيان كرده‌اند ، مىتوان همان چيزى را كه در تفسير كلام ايشان آورديم ، استفاده كرد .\r\n\r\nحمل بسيط و حمل مركب\r\nوينقسمُ أيضاً ، إلى « بسيطٍ » و « مركّبٍ » ؛ ويسميّانِ : « الهليّةَ البسيطةَ » و « الهليّةَ المركّبةَ » ؛ والهليّةُ البسيطةُ : ما كان المحمولُ فيها وجودُ الموضوعِ ، كقولِنا : الانسانُ موجودٌ ؛ والمركّبةُ : ما كان المحمولُ فيها أثراً من آثارِ وجودهِ ، كقولِنا : الانسانُ ضاحكٌ .\r\nترجمه\r\nو نيز تقسيم مىشود به بسيط و مركب ، كه به آن « هليهء بسيطه » و « هليهء مركبه » نيز مىگويند . هليهء بسيط آن است كه محمول قضيه همان وجود موضوع باشد ، مانند : انسان موجود است . و هليهء مركبه آن است كه محمول قضيه اثرى از آثار وجود موضوع باشد ، مانند انسان خندان است .\r\nشرح و تفسير\r\nتقسيم ديگرى كه در مورد حمل شايع بيان شده است ، تقسيم آن به حمل بسيط و مركب است . قضيه‌اى كه حملش بسيط باشد ، هليهء بسيطه و يا قضيهء ثنايى است و قضيه‌اى كه حملش مركب باشد ، هليهء مركبه يا قضيهء ثلاثى مىنامند . هليهء بسيطه\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nقضيه‌ايى است كه محمول در آن موجود است ؛ لذا مفاد چنين قضيه‌اى اصل ثبوت و تحقق موضوع مىباشد ؛ مانند قضيهء : « خداوند موجود است » ، « فرشته موجود است » ، « جن موجود است » . در همهء اين قضايا ازاصل ثبوت وتحقق شىء اخبار داده مىشود .\r\nاما هليهء مركبه قضيه‌اى است كه بيانگر وصفى از اوصاف موضوع و حكمى ازاحكام آن و خلاصه يكى از ويژگىهاى آن مىباشد ، نه اصل ثبوت آن . در يك كلمه هليهء مركبه حكايت ازثبوت چيزى براى چيزى مىكند - بر خلاف هليهء بسيطه كه حكايت از اصل ثبوت شىء مىكند - مانند : آتش گرم است ؛ خداوند كريم است ؛ فرشته معصوم است و جن داراى علم و اختياراست .\r\n\r\nدفع اشكال از قاعدهء فرعيت\r\nوَ بذلكَ يندفعُ مَا اسْتُشكِلَ على قاعدةِ الفرعيّةِ - وهى أنّ « ثبوتَ شىءٍ لشىءٍ فرعُ ثبوتِ المثبتِ له » - بأنّ ثبوتَ الوجودِ للانسانِ مثلًا فى قولِنا : الانسانُ موجودٌ ، فرعُ ثبوتِ الانسانِ قبلَه ، فله وجودٌ قبلَ ثُبوتِ الوجودِ له ، وتجرى فيه قاعدةُ الفرعيّةِ ، وهلُّمَ جراً ، فيتسلسلُ .\r\nوجهُ الاندفاعِ : أنَّ قاعدةَ الفرعيّةِ إنّما تَجرى فى ثُبوتِ شىءٍ لشىءٍ ؛ ومفادُ الهليّةِ البسيطةِ ثبوتُ الشىءِ ، لا ثبوتُ شىءٍ لشىءٍ ، فلا تجرى فيها القاعدةُ .\r\nترجمه\r\nبا اين بيان اشكالى كه بر قاعدهء فرعيت ( / ثبوت شيئى براى شىء ديگر فرع ثبوت شىء ديگر است ) شده بر طرف مىگردد . اشكال اين است كه مثلًا در قضيهء : « انسان موجود است » ثبوتِ وجود براى انسان ، فرع ثبوت قبلى انسان مىباشد ؛ پس انسان قبل از ثبوت وجود براى او ، وجودى دارد و قاعدهء فرعيت در آن وجود هم جارى مىشود ؛ و همين‌طور ادامه مىيابد . . . و اين مستلزم تسلسل مىباشد .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nنكتهء بر طرف شدن اشكال آن است كه قاعدهء فرعيت فقط در مورد ثبوت شيئى براى شىء ديگر جارى مىشود ، حال آن‌كه مفاد هليهء بسيطه ثبوت شىء است ، نه ثبوت چيزى براى آن شىء و بنابراين ، قاعدهء مذكور در آن جارى نمىشود . « 1 »\r\nشرح و تفسير\r\nمطالب اين قسمت و حتى آن‌چه در پاورقىِ مؤلف قدس سره آمده است ، به صورت كامل‌ترى در فصل ششم از بخش اول گذشت و ما در آن‌جا مطلب را كاملًا شرح داده‌ايم ، لذاازتكرار آن در اين‌جا پرهيز مىكنيم . « 2 »\r\n\r\n\r\n","description":"","footnote":"\r\n( 1 ) . اين جواب از آن صدرالمتألهين قدس سره مىباشد . اما محقق دوانى با تبديل فرعيت به استلزام خود را از اشكال رهانيد و گفت : ثبوت چيزى براى شىء ديگر مستلزم ثبوت شىء ديگر است ؛ بنابر اين اشكالى در هليهء بسيطه به وجود نمىآيد ، زيرا ثبوت وجود براى ماهيت مستلزم ثبوت ماهيت توسط همين وجود مىباشد . اين جواب در واقع قبول وارد بودن اشكال بر قاعده مىباشد ، لذاجواب تامى نيست . از فخررازى نيز نقل شده كه هليهء بسيطه از حكم قاعدهء فرعيت استثنا مىشود . اشكال اين جواب در اين است كه چنين چيزى تخصيص زدن قواعد عقلى مىباشد . [ و قواعد عقلى غير قال تخصيصند . 
  ] ( مؤلف )\r\n( 2 ) . ر . ك : ج 1 ، ص 106 - 97\r\n","page_name":" 425 ","page_number":425},
  {"content":"\r\n\r\n\r\nالفصل الخامس‌فى الغيريَّةِ والتقابلِ\r\nقد تقدَّمَ : أنّ من عوارضِ الكثرةِ ، الغيريّةَ ؛ وهى تنقسمُ إلى غيريّةٍ ذاتيّةٍ ، وغيرِ ذاتيّةٍ ؛ و الغيريّةُ الذاتيةُ هى : كونُ المغايرةِ بينَ الشىءِ وغيرِه لذاتِهِ ، كالمغايرةِ بينَ الوجودِ والعدمِ ، وتسمّى « تقابلا » ؛ والغيريّةُ غيرُ الذاتيّةِ هى كونُ المغايرةِ لأسبابٍ اخَرَ ، غيرِ ذاتِ الشىءِ ، كافتراقِ الحلاوةِ والسوادِ فى السكرِ والفَحمِ ، وتسمّى « خلافاً » .\r\nترجمه\r\nقبلًا آورديم كه مغايرت از عوارض و لوازم كثرت مىباشد و آن بر دو قسم است :\r\nمغايرت ذاتى و مغايرت غير ذاتى . مغايرت ذاتى آن است كه مغايرت يك شىء با شىء ديگر به سبب ذات آنها باشد ، مانند مغايرت بين هستى و نيستى و به آن « تقابل » گويند .\r\nمغايرت غير ذاتى آن است كه امور ديگرى غير از ذاتِ شىء ، سبب آن باشد ، مانند :\r\nجدايى شيرينىِ شكر و سياهىِ ذغال از يك‌ديگر و به آن « خلاف » گويند .\r\nشرح و تفسير\r\n\r\nغيريت ذاتى و غير ذاتى\r\nهمان‌گونه كه هو هويت و اين همانى از لوازم و عوارض ذاتى وحدت است ،\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nغيريت و « اين نه آنى » نيز از لوازم و عوارض كثرت مىباشد . در جايى كه كثرت برقرار است ، كثيرين از آن جهت كه كثيرين هستند ، با هم مغاير بوده و از يك‌ديگر سلب مىشوند . غيريت داراى دو قسم است : غيريت ذاتى و غيريت غير ذاتى .\r\nغيريت ذاتى آن است كه مغايرت و انفكاك و جدايى ميان دو شىء برخاسته از ذات آنها باشد ؛ يعنى دو شىء به گونه‌اى باشند كه ذاتاً تعاند و تنافر از يك‌ديگر داشته و ذاتاً هم‌ديگر را طرد كنند ، مانند مغايرت هستى با نيستى ، سفيدى با سياهى ، بالايى با پايينى ، تقدم با تأخر ، انسان با لاانسان ، علم با جهل ، شجاعت با ترس . اين نوع مغايرت ، تقابل نيز ناميده مىشود . تعريف فنّى تقابل در دنبالهء بحث مىآيد .\r\nاما غيريت غير ذاتى آن است كه جدايى و انفكاك دو شىء به خاطر عوامل و اسباب ديگرى باشد ، نه به خاطر ذات آنها مثلًا ؛ شيرينى شكر و سياهى زغال دو امر مغاير و جدا و منفك از يك‌ديگرند ، اما مغايرتشان ذاتى نيست ؛ يعنى چنين نيست كه ذات شيرينى تعاند و تنافر با ذات سياهى داشته باشد ؛ لذا آن دو مىتوانند در موضوع واحد جمع شوند و نوعى هوهويت واتحاد ميانشان برقرار گردد ؛ مانند خرما كه هم شيرين است و هم سياه و در مورد آن مىتوان گفت : اين شىء شيرين سياه است .\r\nغيريت غير ذاتى را خلاف و يا تخالف مىنامند .\r\n\r\nيك نكته\r\nدر مورد اين‌كه غيريت بر دو قسم است و يا قسم سومى به نام تماثل نيز دارد ، ميان فلاسفه و منطق دانان اختلاف‌نظر است . مؤلف قدس سره تماثل را از اقسام وحدت به شمار آورده ، اگرچه وحدتش را غير حقيقى و مجازى دانسته است . محقق سبزوارى نيز با مؤلف همراه است و مىگويد : اگر چه در تماثل نوعى غيريت وجود دارد ، اما جهت اتحاد و هوهويت در آن غالب است . « 1 » اما صدر المتألهين ترجيح مىدهد تماثل را از\r\n\r\n\r\n","description":"","footnote":"\r\n( 1 ) . ر . ك : شرح منظومه فريدهء ششم ، غرر فى التقابل واقسامه . محقق سبزوارى در « غرر فى الحمل و تقسيمه » درتعليقهءخود بر عبارت : « والغيرية التى هى مقسم للتقابل و التخالف و للتماثل بوجه » مىگويد : « فان التماثل قد يدرج فى الهوهوية ، وقد يدرج فى الغيرية . و الثانى سياق اهل الكلام و الاصول فيقولون : الغيران او الاثنان اما متفقان فى الماهية و لازمها ، فهما المثلان ، اولا ، فاما يمكن اجتماعهما فى محل واحد ، فهما الخلافان ، او لا ، فهما ضدان »\r\n","page_name":" 427 ","page_number":427},
  {"content":"\r\n\r\nاقسام غيريت به شمار آورد ؛ آن‌جا كه مىگويد : « والمماثلة ايضاً من اقسام الغيرية ، و كذا المجانسة والمشاكلة و نظائرها ، لانها بالحقيقة من عوارض الكثرة . . . فان جهة الاتحادفى الجميع ترجع الى التماثل . . . وجهة الوحدة فى المماثلة ترجع الى الوحدة الذهنية للمعنى الكلى المنتزع من الشخصيات عند تجريدها عن الغواشى المادية ، فيكون جهة الوحدة فيها ضعيفة بخلاف جهة الكثرة ، فانها خارجية » . « 1 »\r\nبه نظر مىرسد در اين باره حق با صدرالمتألهين باشد و تماثل به معناى عام آن‌كه شامل تجانس و تساوى و توازى وتناسب وتشابه و غير آن مىگردد ، بايد از اقسام غيريت به شمار روند .\r\nوينقسمُ التقابلُ ، وهو الغيريّةُ الذاتيّةُ - وقد عرَّفُوه بامتناعِ اجتماعِ شيئينِ فى محلٍ واحدٍ ، من جهةٍ واحدةٍ ، فى زمانٍ واحد - إلى أربعةِ أقسامٍ : فانّ المتقابلينِ : إمّا أن يكونا وجوديّينِ ، اولا ، وعلى الأوّلِ إمّا أن يكونَ كلٌّ منهما معقولًا بالقياسِ إلى الآخرِ ، كالعلوِّ والسفلِ ، فهما « متضائفانِ » والتقابلُ تقابلُ التضائيفِ ، أو لا يكونا كذلك ، كالسوادِ والبياضِ ، فهما « متضادّانِ » والتقابلُ تقابلُ التضادِّ ؛ وعلى الثانى يكونُ أحدُهما وجوديّاً والآخرُ عدميّاً ، إذ لا تقابلَ بينَ عدميينِ ؛ وحينئذٍ ، إمّا أن يكونَ هناك موضوعٌ قابلٌ لكلٍّ منهما ، كالعمى والبَصَرِ ويسمّى تقابلهُما « تقابلَ العدمِ والملكةِ » ، وإمّا أن يكونَ كذلك ، كالنفىِ والاثباتِ ، ويسميّانِ « متناقضَيْنِ » وتقابلُهما تقابلَ التناقضِ ؛ كذا قَرَّرُوا .\r\nترجمه\r\nتقابل كه همان مغايرت ذاتى مىباشد - و در تعريف آن گفته‌اند : امتناع اجتماع دو\r\n\r\n\r\n","description":"","footnote":"\r\n( 1 ) . اسفار ، ج 2 ، ص 101\r\n","page_name":" 428 ","page_number":428},
  {"content":"\r\n\r\nچيز است در يك محل ، از يك جهت و در يك زمان - به چهار قسم تقسيم مىشود ؛ به اين بيان كه : دوامر متقابل يا هر دو وجودى هستند ، يا نه . در فرض اول يا هر كدام در مقايسه با ديگرى تصور مىشود ، مانند بالايى و پايينى ، كه در اين صورت آنها « متضايقين » و تقابل ميان آنها تقابل تضايف خواهد بود و يا چنين نيستند ، مانند سياهى و سفيدى ، كه در اين صورت آنها « متضادين » بوده و تقابلشان تقابل تضاد مىباشد . در فرض دوم لزوماً يكى از آنها وجودى و ديگرى عدمى خواهد بود ، چرا كه تقابل ، بين دو امر عدمى تحقق ندارد ؛ حال يا هر كدام ازآنها موضوعى دارند كه در آن تحقق مىيابند ، مانند : كورى و بينايى ، كه تقابلشان‌را « تقابل عدم و ملكه » نامند و ياندارند ، مانند نفى و اثبات كه « متناقضين » ناميده مىشوند و تقابلشان را هم تقابل تناقض گويند . به اين صورت فلاسفه اقسام تقابل را بيان كرده‌اند .\r\nشرح و تفسير\r\n\r\nتعريف تقابل\r\nتعريف فنى و دقيق تقابل چنين است : « تقابل عبارت است از امتناع اجتماع دو شىء در محل واحد و از جهت واحد و در زمان واحد . »\r\nدر اين تعريف « امتناع اجتماع » به « دو شىء » به طور مطلق و بدون مقيد كردن آن به يك حيثيت خاص ، نسبت داده شده تا نشان دهد كه اين امتناع ، به خاطر ذات آنها مىباشد . يعنى تقابل در جايى است كه دو شىء با هم جمع نمىشوند و اين جمع نشدن آنها مستند به شيئيت و ذات آنها مىباشد ، نه امور بيرون از ذات . بنابراين ، غيريت غير ذاتى از تعريف فوق بيرون خواهد بود .\r\nهم‌چنين مقصود از « محل واحد » در تعريف فوق ، مطلق محل است ، كه محل حقيقى و محل اعتبارى ، هر دو را شامل مىشود . محل حقيقى نيز اعم از موضوع به معناى خاص آن - يعنى محلى كه بىنياز از حال است - مىباشد .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nبنابراين ، تعريف فوق شامل تقابل سلب و ايجاد نيز مىگردد ، زيرا متن قضيه ، يعنى مجموع موضوع و محمول ، به منزلهء موضوع و محلى است كه سلب و ايجاد بر آن وارد مىآيد .\r\nقيد از « جهت واحد » براى بيان اين نكته است كه اجتماع دو امر متقابل در يك محل از دو جهت مختلف ، هيچ مانع و منافاتى با متقابل بودن آنها ندارد ؛ مثل آن‌كه عقل فعال علت عالم ماده و در عين حال معلول خداوند است ؛ يعنى در مقايسه با عالم ماده علت و نسبت به خداوند معلول مىباشد . در اين‌جا عليت و معلوليت كه دو امر متقابل‌اند با هم جمع شده‌اند و يك شىء هم علت است و هم معلول ، اما از دو جهت مختلف . پس دو امر متقابل از جهت واحد در يك شىء جمع نمىشوند ، اما از دو جهت مختلف ممكن است با هم جمع شوند .\r\nقيد « زمان واحد » هم براى آن است كه تعريف ، شامل مواردى كه متقابلين از امور زمان‌مند هستند ، نيز بشود . با توجه به اين قيد ، اگر دو امرى كه ضد يك‌ديگرند ، در دو زمان مختلف بر يك موضوع عارض شوند ، تعريف ياد شده نقض نخواهد شد .\r\n\r\nاقسام تقابل\r\nحكما برآنند كه اقسام تقابل منحصر در چهار قسم است : تقابل تناقض ، تقابل عدم و ملكه ، تقابل تضاد و تقابل تضايف . بيانى كه در وجه حصر تقابل در اين چهار قسم آورده‌اند چنين است :\r\nدو امر متقابل كه غيريت ذاتى ميانشان برقرار است ، از دو حال بيرون نيستند : يا هر دو از امور ثبوتى و وجودى اند و يا چنين نيستند .\r\nاگر هر دو از امور وجودى باشند ، از دو حال بيرون نيستند : يا تعقل هر يك بدون ديگر ناممكن است - و به ديگر سخن : هر كدام در مقايسه با ديگرى تصور مىشود - و يا چنين نيستند ؛ يعنى هر كدام را جداى از ديگرى نيز مىتوان تعقل نمود . در صورت\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nاول ، آن دو متضايفان بوده و تقابل ميان آنها تقابل تضايف نام دارد ؛ مانند بالايى و پايينى و در صورت دوم آن دو متضادان و تقابل ميان آنها تقابل تضاد ناميده مىشود ؛ مانند سياهى و سفيدى .\r\nو اگر هر دو از امور وجودى نباشند ، ناچار يكى وجودى و ديگرى عدمى خواهد بود ، چرا كه دوامر متقابل نمىتوانند هر دو عدمى باشند ، زيرا تمايز و انفكاك در اعدام راه ندارد . اگر گفته شود : نيستى و عدم نيستى ونيزكورى و عدم كورى از امور متقابل‌اند ، با آن‌كه هر دو طرف تقابل در آن عدمى مىباشد ؛ در پاسخ مىگوييم : در اين‌جا نيز يكى ثبوتى و ديگرى عدمى است ، زيرا تا اعتبار ثبوت براى نيستى و كورى نشود ، نمىتوان آنها را سلب و نفى نمود . « 1 »\r\nدو متقابلى كه يكى وجودى و ديگرى عدمى است ، از دو حال بيرون نيست : يا موضوع قابل براى هر يك ازآنها وجود دارد و يا وجود ندارد « 2 » . در صورت نخست\r\n\r\n\r\n","description":"","footnote":"\r\n( 1 ) . صدرالمتألهين در اسفار همين اشكال را به آن چه در بيان وجه حصر آورديم ، وارد كرده ؛ لذا خودش بيان ديگرى براى وجه حصر ارائه داده است و آن بيان را مؤلف قدس سره در نهاية الحكمة بهتر و درست‌تر دانسته است . حاصل آن بيان چنين است :\r\nدو شىء متقابل يا يكى از آنها عدم ديگرى است و يا نيست . در صورت اول يا موضوع قابل در كار هست يا نيست . اگر موضوعِ قابل وجود داشته باشد به آن تقابل عدم و ملكه گفته مىشود ؛ مانند بينايى و كورى ، زيرا كورى عبارت است از عدم بينايى در جايى كه قابليت بينايى هست . و اگر موضوع قابل نباشد تقابل تناقض ناميده مىشود ؛ مانند سلب و ايجاب . و در صورت دوم ، يعنى در صورتى كه هر دو وجودى باشند ، اگر تعقل يكى از آنها بدون ديگرى امكان‌پذير نباشد ؛ مانند بالايى و پايينى ، به آن تقابل تضايف گفته مىشود و اگر تعقل يكى از آنها بدون ديگرى امكان‌پذير باشد به آن تقابل تضاد مىگويند\r\n( 2 ) . بهتر آن است كه گفته شود : يا موضوع قابل براى آنها اعتبار مىشود يا نمىشود ، زيرا فرق ميان عدم و ملكه ومتناقضين در آن است كه در مورد اول اعتبار موضوع در طرف عدم مىشود ، اما در مورد تناقض چنين اعتبارى در طرف عدم نمىشود ، اگر چه ممكن است موضوع قابل در واقع وجود داشته باشد ، اما اعتبار نمىشود ؛ مانند بياض و لابياض كه متناقضين هستند در عين حال موضوع قابل دارند . ولذا در اسفار ، ج 2 ، ص 103 آمده است : « فاما ان يعتبر فى العدمى محلّ قابل » ؛ و نيز در شرح منظومه فريدهء ششم غرر فى التقابل آمده :\r\n« فما اعتبر فيه قابلية لما انتفى فعدم وقنيةٌ »\r\nتقابل داخل در خصوص تضايف است . ( مؤلف )\r\n","page_name":" 431 ","page_number":431},
  {"content":"\r\n\r\nتقابل ميان آنها عدم و ملكه خواهد بود ؛ مانند كورى و بينايى . كورى عبارت است از عدم بينايى در موردى كه قابليت و صلاحيت براى بينايى وجود دارد ؛ لذا ديوار با آن‌كه بينايى ندارد ، اما به آن كور گفته نمىشود ، زيرا اساساً صلاحيت بينايى ندارد . در صورت دوم آن دو شىء متناقضين و تقابل ميان آنها تقابل تناقض خواهد بود .\r\n\r\nتقابل تنها ميان دو طرف برقرار مىشود\r\nوَمن أحكامِ مطلقِ التقابلِ : أنّه يتحقَّقُ بينَ طرفَيْنِ ، لأنه نوعُ نسبةٍ بينَ المتقابلينِ ، والنسبةُ تتحققُ بينَ طرفينِ .\r\nترجمه\r\nيكى از احكام جارى در همهء اقسام تقابل آن است كه : هميشه بين دو طرف تحقق پيدا مىكند ، چرا كه تقابل يك نوع نسبت و رابطه ميان متقابلين است و نسبت هميشه بين دو طرف مىباشد . « 1 »\r\nشرح و تفسير\r\nتقابل - به معناى تغاير ذاتى ميان دو شىء و امتناع اجتماع آن دو در محل واحد ، از جهت واحد و در زمان واحد - نوعى نسبت و رابطهء خاص ميان دو شىء است و چون نسبت هميشه قائم به دو طرف مىباشد ، لذا تقابل هميشه ميان دو طرف برقرار مىگردد . در واقع مفهوم تقابل يكى ازاقسام تضايف است و متقابلان از آن جهت كه\r\n\r\n\r\n","description":"","footnote":"\r\n( 1 ) . يعنى مفهوم تقابل از آن جهت كه مفهوم تقابل است ، گرچه شامل تضايف و غير آن مىشود ، اما مصداق تقابل داخل در خصوص تضايف است . ( مؤلف )\r\n","page_name":" 432 ","page_number":432},
  {"content":"\r\n\r\nمتقابلان هستند ، متضايف مىباشند ؛ يعنى نسبت متكررى ميان آنها برقرار است و تعقل يكى از آنها بدون ديگرى امكان‌پذير نيست ، زيرا متقابلان عبارتند از چيزى كه يكى از آنها جمع نمىشود با ديگرى كه آن ديگرى نيز با اين جمع نمىشود .\r\nبه همين دليل برخى اشكال كرده و گفته‌اند : نمىتوان تضايف راازاقسام تقابل به شمار آورد ، زيرا تقابل خود يكى از اقسام تضايف مىباشد و نمىتوان قسم يك چيز را مَقْسم آن قرار داد . امّا اين اشكال وارد نيست ، زيرا همان‌گونه كه مؤلف قدس سره در پاورقىِ اين قسمت بدان اشاره كرده‌اند ، مفهوم تقابل بما هوهو ، شامل تضايف و غير آن مىشود ، اما مصداق تقابل خود يكى از مصاديق تضايف است و در آن مندرج مىباشد .\r\nتوضيح اين‌كه : يك وقت ما مىخواهيم ببينيم چه چيزهايى تغاير ذاتى با هم دارند و در محل واحد باهم جمع نمىشوند ، در اين صورت وقتى به بررسى مواردى كه اين‌گونه‌اند مىپردازيم ، مىبينيم تغاير ذاتى گاهى ميان دو امر وجودى برقرار مىشود و گاهى ميان يك امر وجودى و يك امر عدمى و خلاصه چهار مورد كلى براى تقابل شناسايى مىكنيم ، كه يكى از آنها متضايفين است ؛ مانند بالايى و پايينى . اما گاهى كه خود وصف تقابل را به عنوان يكى از اوصاف ، مانند وصف برادرى ، توازى و اوصاف ديگرى از اين قبيل مورد بررسى قرار مىدهيم و مىخواهيم ببينيم چه ويژگى و خصوصيتى دارد در مىيابيم وصف تقابل حاكى از يك نوع نسبت متكرر ميان دو شىء است ، لذا داخل در اقسام تضايف مىباشد .\r\nبه ديگر سخن : تقابل را دو گونه مىتوان لحاظ كرد يكى از آن جهت كه مفهومى عام است و مصاديق فراوانى دارد ؛ مانند سياهى و سفيدى ، وجود و عدم ، بينايى وكورى و بالايى و پايينى . در اين لحاظ نظر ما به مفهوم تقابل به عنوان يكى از اشيا نيست ، بلكه به عنوان آينه و مرآت براى اشياى ديگر در آن نظر مىكنيم . در اين‌جا است كه تقابل را مقسم قرار مىدهيم و مىگوييم تقابل چهار قسم است : تقابل تضاد ،\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nتقابل تناقض ، تقابل عدم و ملكه وتقابل تضايف . اين لحاظ را مىتوان لحاظ مفهومى ناميد ؛ يعنى لحاظ شىء به عنوان مفهوم حاكى از اشياى ديگر .\r\nگونهء ديگر لحاظ آن است كه خود مفهوم تقابل را به عنوان وصفى ازاوصاف كه برخى اشيا به آن متصف مىشوند ، بررسى مىكنيم ؛ يعنى مىخواهيم ببينيم اين وصف چگونه وصفى مىباشد . در اين لحاظ كه مىتوان آن را لحاظ مصداقى ناميد ، تقابل يكى از موارد و مصاديق تضايف به شمار خواهد آمد .\r\nمثلًا سياهى و سفيدى ، از آن جهت كه سياهى و سفيدى هستند ، متضاداند و يكى از اقسام تقابل را تشكيل مىدهند . اما از آن جهت كه هر يك از آنها جمع نمىشود با ديگرى كه آن ديگرى نيز با او جمع نمىشود ، دو امر متضايف هستند .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\n\r\nالفصل السادس‌فى تقابلِ التضايُفِ\r\nمن أحكامِ التضايُفِ : أنّ المتضايفَيْنِ متكافئانِ وجوداً وعدماً ، وقوّةً وفعلًا ؛ فاذا كان أحدُهما موجوداً كان الآخرُ موجوداً بالضرورةِ ، وإذا كانَ أحدُهما بالفعلِ أو بالقوةِ كان الآخرُ كذلك بالضرورةِ ؛ ولازمُ ذلك أنّهما معانٍ ، لا يتقدّمُ أحدُهما على الآخرِ ، لا ذهناً ولا خارجاً .\r\nترجمه\r\nاز جمله احكام تضايف آن است كه دو امر متضايف در وجود و عدم و قوه و فعل ، برابر و يك‌سانند . پس اگر يكى از آن دو موجود باشد ، ديگرى نيز لزوماً موجود مىباشد و اگر يكى از آن دو معدوم باشد ، ديگرى نيز حتماً همان‌طور خواهد بود . و لازمهء چنين چيزى آن است كه آن دو هميشه با يك‌ديگر بوده و يكى بر ديگرى تقدم نيابد ، نه در ذهن و نه درخارج .\r\nشرح و تفسير\r\n\r\nتعريف تضايف\r\nمتضايفان دوامر وجودىاند كه تعقل هر يك از آنها بدون تعقل ديگرى ناممكن است . از اين‌جا دانسته مىشود كه متضايفان از امورى هستند كه اگرچه در يك شىء از\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nجهت واحد جمع نمىشود ، بدون يك‌ديگر قابل تعقل و تصور نمىباشند ؛ مانند پدرى و فرزندى ، عليت و معلوليت ، برادرى ، محاذات ، بالايى و پايينى .\r\nسرّ اين مطلب آن است كه متضايفين دو نسبت‌اند كه در مفهوم آنها وابستگى به يك‌ديگر اخذ شده است ؛ لذا همراه با هم تعقل مىشوند وتصور يكى بدون ديگرى غير ممكن مىباشد ؛ مثلًا بالايى نسبتى است كه سقف به كف دارد از آن جهت كه كف ، نسبت پايينى به آن دارد و پايينى هم نسبتى است كه كف به سقف دارد از آن جهت كه سقف بالاى آن است . لذا بالايى را بدون پايينى و پايينى را بدون بالايى نمىتوان تعقل كرد . به همين دليل است كه متضايفين در يك شىء از جهت واحد جمع نمىشوند ، زيرا نسبت هرگزميان شىء و خودش برقرار نمىگردد .\r\n\r\nمتضايفان همتاى يك ديگرند\r\nتضايف براساس يك نسبت متكرر ميان دو شىء است ؛ از اين رو متضايفين از آن جهت كه متضايفين هستند ، همراه و همتاى يك‌ديگرند ؛ يعنى وجود يكى از آنها منوط به وجود ديگرى و فعليتش متوقف بر فعليت ديگرى است و تصور آن نيز منوط به تصور ديگرى مىباشد . بنابراين ، وجود بالايى بدون پايينى و وجود پدرى بدون فرزندى و وجود عليت بدون معلوليت امكان‌پذير نيست .\r\nبنابراين ، دو امر متضايف هميشه با يك‌ديگر معيت و همراهى دارند و هم در ذهن و هم در خارج در كنار يك‌ديگر مىباشند و يكى بر ديگرى تقدم نمىيابد ؛ مثلًا اتصاف كف به پايينى همراه و همزمان با اتصاف سقف به بالايى است ؛ پيش از آن‌كه سقف بنا شود ، كف متصف به پايينى نمىگردد و پس از معدوم شدن سقف نيز كف ديگر متصف به پايينى نخواهد بود . هم‌چنين « الف » وقتى علتِ « ب » خواهد بود ، كه « ب » معلول « الف » باشد و هرگاه معلول بودن « ب » براى « الف » منتفى شود ، علت بودن « الف » براى « ب » نيزمنتفى خواهد بود ، اگر چه ذات « الف » باقى باشد .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\n\r\nالفصل السابع‌في تقابُلِ التضاد\r\nالتضادُ على ما تحصَّلَ من التقسيمِ السابقِ : كونُ أمرَيْنِ وجوديينِ غيرِ متضائفَيْنِ متغايرينِ بالذات ، اى غيرَ مجتمعينِ بالذاتِ .\r\nو من أحكامِه : أن لا تضادَّ بينَ الأجناسِ العاليةِ ، من المقولاتِ العشرِ ، فانَّ الأكثرَ من واحدٍ منها تجتمعُ فى محلٍ واحدٍ ، كالكمِ والكيفِ وغيرِهما فى الأجسامِ ؛ و كذا أنواعُ كلٍ منها مع أنواعِ غيرِه ؛ و كذا بعضُ الأجناسِ المندرجةِ تحتَ الواحدِ منها معَ بعضٍ آخرَ ، كاللونِ مع الطعمِ مثلًا ؛ فالتضادُ بالاستقراءِ إنّما يتحقَّقُ بينَ نوعَينِ أخيرَيْنِ مندرجينِ تحتَ جنسٍ قريبٍ كالسوادِ والبياضِ المندرجينِ تحتَ اللونِ ؛ كذا قرّروا .\r\nترجمه\r\nتضاد - آن‌گونه كه ازتقسيم سابق به دست مىآيد - عبارت است از آن‌كه دو امر وجودىِ غير متضايف ، تغاير ذاتى داشته باشند ؛ يعنى ذاتاً قابل اجتماع نباشند .\r\n\r\nاحكام تضاد :\r\n1 - فلاسفه گفته‌اند : بين اجناس عالى از مقولات ده‌گانه تضاد راه ندارد ، زيرا تعدادى از آنها مى توانند در يك محل جمع شوند ، مانند كم و كيف و غير آن ، كه در اجسام باهم جمع مىشوند ؛ هم‌چنين انواع هر كدام ازمقولات مىتوانند با انواع ديگرى جمع شوند و\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nنيز بعضى از اجناس مندرج در يكى از آنها با برخى ديگر ، مانند رنگ كه با طعم جمع مىگردد . بنابراين تضاد با توجه به بررسى موارد مختلف ، فقط بين دو نوع اخير كه در يك جنس قريب داخلند ، تحقق مىيابد ؛ مانند سياهى و سفيدى كه داخل در جنس رنگ مىباشند .\r\nشرح و تفسير\r\n\r\nتعريف تضاد\r\nتعريفى كه فلاسفه پيشين براى تضاد ذكر كرده‌اند ، همان چيزى است كه ازتقسيم ذكر شده در پايان فصل پنجم به دست مىآيد كه : « دو امر وجودىِ غير متضايف تغاير ذاتى داشته باشند » ، يعنى ذاتاً در محل واحد و در زمان واحد و ازجهت واحد قابل جمع شدن نباشند . بنابراين ، متضادان عبارت خواهند بود از : « دو امر وجودىِ غير متضايف كه در محل واحد ، زمان واحد و از جهت واحد يا يك‌ديگر جمع نمىشوند » .\r\nچنان‌كه گفتيم حكماى پيشين در مقام تعريف تضاد به همين مقدار بسنده كرده‌اند ، لذا وقوع تضاد در ميان جواهر را جايز دانسته‌اند و نيز گفته‌اند اطراف تضاد مىتواند بيش از دو چيز باشد ؛ يعنى مانعى ندارد سه چيز يا چهار چيز يا بيشتر با يك‌ديگر متضاد باشند .\r\nاما حكماى مشاقيدهاى ديگرى را بر تعريف تضاد افزودند و گفتند : « متضادان عبارتند از دوامر وجودى غير متضايف كه پى در پى بر يك موضوع وارد مىشوند ، تحت يك جنس قريب قرار دارند و ميانشان نهايت خلاف و جدايى است . » قيودى كه در تعريف حكماى مشا اضافه شده عبارت است از :\r\n1 - متضادان مندرج در يك جنس قريب مىباشند ؛\r\n2 - متضادان داراى موضوع واحد و مشتركى هستند . « 1 »\r\n3 - ميان متضادان نهايت خلاف و جدايى است .\r\n\r\n\r\n","description":"","footnote":"\r\n( 1 ) . اين قيد البته اختصاص به تضاد ندارد\r\n","page_name":" 438 ","page_number":438},
  {"content":"\r\n\r\nبا توجه به اين قيدها ، تضاد نزد حكماى مشا تنها در ميان دونوع اخير از اعراض كه تحت يك جنس قريب مندرج‌اند و ميانشان نهايت خلاف است ، واقع مىشود و به همين دليل است كه ايشان وقوع تضاد در ميان بيش از دو طرف را محال مىدانند .\r\nصدرالمتألهين قدس سره اين اختلاف ميان قدما و حكماى مشا را مجرد اختلاف در اصطلاح دانسته است ؛ يعنى قدما تضاد را به گونه‌اى تعريف كرده‌اند و حكماى مشا به‌گونه‌اى ديگر و اصطلاح تضاد نزد حكماى مشا اخص از اصطلاح آن نزد قدما مىباشد .\r\nاما مؤلف قدس سره معتقد است اعتبار قيدها ياد شده ، در تعريف تضاد از سوى حكماى مشابه خاطر آن است كه ايشان اساساً موارد تحقق تضاد ، به معناى مغايرت ذاتى ميان دوامر وجودى غير متضايف ، را منحصر در جايى مىدانند كه قيود سه گانهء فوق تحقق داشته باشد ؛ بنابراين ، اصطلاح مشائيان در تضاد اگر مشتمل بر قيدهاى اضافه‌اى است و مفهوماً ضيق‌تر از اصطلاح قدما است ، اما مورداً مساوى آن است ؛ درست مانند مفهوم ناطق و مفهوم حيوان ناطق ، كه اگرچه در خود مفهوم ناطق ، قيد حيوان مأخوذ نيست ، اما ناطقى كه حيوان نباشد نيز تحقق ندارد .\r\nدليل بر اين مطلب آن است كه اگر اصطلاح مشائيان و مصداقاً اخص از اصطلاح قدما باشد ، بايد مواردى كه مصداق تعريف قدما هست ، اما بنابراصطلاح مشائين تضاد خوانده نمىشود ، تكليفشان روشن شود و نام و عنوان ديگرى برايشان وضع شود و در هر حال اين اشكال بر مشائيان وارد مىشود كه در اين صورت ، ادعاى حصر تقابل در چهار قسم پذيرفتنى نخواهد بود .\r\nاز اين رو ، مؤلف قدس سره در تعليقهء بر اسفار ونيز در نهايةالحكمة در صدد توجيه و اقامهء دليل بر اعتبار قيود سه گانهء ياد شده در تعريف تضاد بر مىآيد اثبات مىكند كه تغاير ذاتى ميان دو امر وجودىِ غير متضايف تنها در جايى است كه آن دوامر وجودى اوّلًا در يك جنس قريب مندرج باشند ؛ ثانياً داراى موضوع واحد و مشتركى باشند و\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nثالثاً ميانشان نهايت خلاف و جدايى باشد .\r\nدر اين‌جا نيز مؤلف قدس سره همان راه را طى مىكند ، اما به‌طور غير مستقيم . يعنى ابتدا تعريف قدما براى تضاد را - كه محصول همان تقسيم سابق‌الذكر است - بيان مىكند ؛ آن‌گاه امورى را به عنوان احكام تضاد ذكر مىكند كه در واقع همان قيدهاى سه‌گانه‌اى است كه در تعريف حكماى مشا براى تضاد آمده است . و در نهايت مىگويد : « و مما تقدم يظهر معنى تعريفهم المتضادين بانهما امران وجوديان متواردان على موضوع واحد داخلان تحت جنس قريب بينهما غاية الخلاف » .\r\n\r\nاحكام تضاد :\r\n\r\n1 - متضادان تحت يك جنس قريب مندرج‌اند\r\nاين حكم را مىتوان با استقرا به اثبات رساند ؛ يعنى با ملاحظه موارد گوناگون مىبينيم رابطهء تضاد فقط در جايى برقرار مىشود كه دو شىء مندرج در يك جنس قريب باشند . توضيح اين‌كه وقتى اجناس عالى ، يعنى مقولات ده‌گانه را بررسى مىكنيم ، مىبينيم قابل اجتماع‌اند و در محل واحد در كنار هم قرار مىگيرند ؛ مثلًا كم و كيف و نيز اعراض ديگر ، در يك جوهر جسمانى با هم جمع مىشوند . يك تكه چوب هم كميّت دارد ، هم كيفيت دارد ، هم وضع دارد ، هم متى دارد و هم أين دارد و هكذا .\r\nهم‌چنين بعضى از اجناس متوسط ، كه در بعضى از اجناس عالى مندرج‌اند با پاره‌اى از اجناس متوسط ديگر ، كه در اجناس عالى ديگرى مندرج‌اند ، جمع مىشوند ، مثلًا كميت متصل قارالذات كه تحت كميت مندرج است ، با طعم كه تحت كيفيت مندرج است ، جمع مىشوند ، و نيز انواع اخير كه تحت برخى از اجناس مندرج هستند ، با بعضى از انواع اخير ديگر كه تحت اجناس ديگرى مندرج مىباشند جمع مىشوند ؛ مثلًاسفيدى كه يك كيف محسوس مبصر است ، با شيرينى كه يك كيف محسوس مذوق است و يا با وزيرى كه يك كيف محسوس ملموس است ، جمع مىشود .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nبنابراين تضاد به حكم استقرا فقط در دو نوع ، كه تحت يك جنس قريب از مقولات عرضى مندرج‌اند واقع مىشود ؛ مانند : سياهى و سفيدى و تهور و جُبن « 1 »\r\n\r\n2 - متضادان موضوع مشترك دارند\r\nوَ من أحكامِه : أنّه يجبُ أن يكونَ هناك موضوعٌ يتواردانِ عليه ، إذ لو لا موضوعٌ شخصىٌّ مشتركٌ لم يمتنعْ تحقُقها فى الوجودِ ، كوجودِ السوادِ فى جسمٍ والبياضِ فى آخرَ .\r\nو لازمُ ذلك أن لا تضادَّ بينَ الجواهرِ ، إذا لا موضوعَ لها توجدُ فيه ، فالتضادُّ إنّما يتحققُ فى الأعراضِ ؛ وقد بدَّلَ بعضُهم الموضوعَ بالمحلِ حتّى يشملَ مادّةَ الجواهرِ ، وعلى هذا يتحققُ التضادُ بينَ الصورِ الجوهريّةِ الحالّةِ فى المادّةِ .\r\nترجمه\r\n2 - از ديگر احكام تضاد آن است كه بايد موضوعى باشد كه متضادان پى درپى بر آن وارد شوند ، زيرا اگر يك موضوع مشترك در كار نباشد ، تحقق هر دوى آنها با هم ممتنع نخواهد بود ؛ مثل تحقق سياهى در يك جسم و سفيدى در جسم ديگر .\r\nمقتضاى اين حكم آن است كه رابطهء تضاد ميان جواهر برقرار نباشد ، چون آنها موضوعى كه در آن موجود شوند ، ندارند . بنابراين ، تضاد فقط در اعراض راه دارد .\r\nالبته برخى از فلاسفه به جاى موضوع تعبير به « محل » كرده‌اند ، تا شامل مادهء جواهر\r\n\r\n\r\n","description":"","footnote":"\r\n( 1 ) . مؤلف قدس سره در نهايةالحكمة يك دليل عقلى نيز براى اثبات اين حكم آورده است و آن اين‌كه تضاد عبارت است ازاين‌كه دوچيز به گونه‌اى باشند كه هر كدام ازآنها با ماهيتش ديگرى را طرد كند و ناظر به آن بوده ، ازاجتماع با آن در وجود ابا داشته باشد . بنابراين ، هر يك از متضادان ناظر به ديگرى مىباشد ، لذا بايد متضادان دو نوع باشند كه هر يك ديگرى را با فصلش ، كه تمام نوعيت آن را تشكيل مىدهد ، طرد كند . از طرفى ، يك فصل تنها در صورتى فصل ديگر را طرد مىكند كه هر دو مقسِّم يك جنس باشند ، يعنى بايد دو نوع متضاد تحت يك جنس قريب مندرج باشند\r\n","page_name":" 441 ","page_number":441},
  {"content":"\r\n\r\nهم بشود ؛ بنابراين ، تضاد بين صورت‌هاى جوهرى كه در ماده حلول مىكنند ، نيز واقع مىشود .\r\nشرح و تفسير\r\nحكم ديگر تضاد آن است كه بايد يك موضوع مشترك ، وجود داشته باشد كه دو امر به‌طور متوالى بر آن وارد گردند و به نحوى با آن متحد شوند . اين حكم از خصوصيت متقابل بودن دو امر متضاد ناشى مىشود ، زيرا تقابل يعنى مغايرت ذاتى ميان دو شىء ، به گونه‌اى كه دو شىء ذاتاً غير قابل اجتماع باشند ؛ روشن است كه مقصود از عدم قابليت اجتماع ، عدم قابليت اجتماع در موضوع واحد است ؛ و گرنه پر واضع است كه متقابلان هر يك براى خود مىتوانند در يك محل و موضوعى وجود و تحقق داشته باشند . « 1 »\r\nاز اين‌جا مىتوان نتيجه گرفت كه در ميان جواهررابطهء تضاد برقرار نيست و هرگز نمىتوان جوهرى را ضد جوهر ديگر به شمار آورد ، زيرا جوهر فاقد موضوع مىباشد . « 2 »\r\nالبته در مورد صورت‌هاى جوهرى ، چون نهايت خلاف و جدايى برقرار نيست ،\r\n\r\n\r\n","description":"","footnote":"\r\n( 1 ) . بيان دقيق‌تر مطلب مطابق با آن‌چه مؤلف قدس سره در تعليقهء بر اسفار ( ذيل صفحهء 102 از ج 2 ) آورده‌اند آن است كه : تقابلْ غيريت ذاتى ميان دو شىء است و مغايرت و انفكاك و بينونت تنها در صورتى مىتواند مستند به ذات شىء باشد كه ذات بنفسها اقتضاى مغايرت با شىء ديگر داشته باشد . يعنى شىء ذاتاً غير را از خودش طرد كند تا هميشه ميانشان كثرت برقرار باشد وهرگزاتحاد نيابند ؛ اين تنها در جايى صورت مىبندد كه هر يك از دو امر متغاير با شىء سومى اتحاد يابند و هر كدام طرف مقابل را از آن شىء سوم طرد كند . بنابراين ، تحقق موضوع ، يا آن‌چه جارى مجراى موضوع است ، در تقابل ، ازاحكام ضرورى آن است لذا اين قيد در تعريف رسمى تقابل اخذ شده است\r\n( 2 ) . اين نتيجه‌اى است كه مؤلف قدس سره گرفته است ، اما ظاهراً دليلى كه براى لزوم وجود موضوع واحد در تضاد بيان شده است ، موضوع به معناى عام راكه مرادف با محل است ، اثبات مىكند ، لذا شامل مادهء جواهر نيز مىشود ؛ بنابراين ، لزوم اشتراط وجود يك موضوع مشترك در تضاد مستلزم آن نيست كه تضاد اختصاص به اعراض داشته باشد\r\n","page_name":" 442 ","page_number":442},
  {"content":"\r\n\r\nرابطهء تضاد ازاين جهت ميان آنها برقرار نخواهد بود . لذاعبارت : « وعلى هذا يتحقق التضاد بين الصور الجوهرية الحالةفى المادة » را بايد به اين صورت توجيه كرد كه : از جهت اعتبار قيد « محل واحد » در تضاد مانعى ندارد كه رابطهء تضاد ميان دو صورت جوهرى برقرار شود ، اگر چه از جهت اعتبار قيدهاى ديگر ، مانند قيد « غايت خلاف » ممكن است تضاد ميان آنها نفى شود . « 1 »\r\n\r\n3 - متضادان در نهايت اختلاف و جدايى از هم هستند\r\nو من أحكامِه : أن يكونَ بينَهما غايةُ الخلافِ ؛ فلو كانَ هناك امورٌ وجوديّةٌ متغايرةٌ ، بعضُها أقرىُ إلى بعضِها من بعضٍ ، فالمتضادّانِ هما الطرفانِ اللذانِ بينَهما غايةُ البُعدِ والخلافِ ، كالسوادِ والبياضِ الواقعِ بينَهما ألوانٌ اخرى متوسطةٌ ، بعضُها أقربُ إلى أحدِ الطرفينِ من بعضٍ ، كالصُّفرةِ التى هى أقربُ إلى البياضِ من الحُمرةِ مثلًا .\r\nترجمه\r\n3 - از ديگر احكام تضاد آن است كه بايد بين دو متضاد بالاترين حدّ اختلاف وجود باشد ؛ بنابراين ، اگر چند امر وجودى باشد كه نزديكى بعضى از آنها به برخى بيش ازنزديكى بعض ديگر باشد ، در اين صورت آن دو جانبى كه در نهايت دورى و اختلاف از يك‌ديگراند متضاد خواهند بود ؛ بسان سفيدى و سياهى كه بين آن دو رنگ‌هاى ديگرى واقع شده ، كه قرب برخى از آنها به يكى از دو جانب ، بيش از بعض ديگر آنها مىباشد ، مانند زردى كه نزديكيش به سفيدى بيش ازنزديكى مثلًا قرمزى مىباشد .\r\n\r\n\r\n","description":"","footnote":"\r\n( 1 ) . مؤلف قدس سره در تعليقهء بر اسفار به اين امر توجه داده و مىگويد : « فهناك امرٌ يتحد به كلٌ من طرفى التضاد . و حيث كانا جميعاً وجوديين ، والشىء الذى يوجد له و يتحد به الامر الوجودى هوالموضوع الاعم من محل الصور الجوهرية وموضوع الاعراض ؛ غير ان اعتبار غاية الخلاف يوجب نفى التضاد عن الجواهر ، فلا يبقى الاموضوع العرض ، ويظهر من هنا ان المتضادين يجب ان يكونا من الاعراض » . ( ج 2 ، ص 112 )\r\n","page_name":" 443 ","page_number":443},
  {"content":"\r\n\r\nشرح و تفسير\r\nسومين حكم تضاد آن است كه دو امر متضاد در نهايت اختلاف و بينونت و جدايى از يك‌ديگرند . بنابراين ، اگر تحت يك جنسْ انواع متعددى مندرج باشد كه درجهء اختلاف ميان آنها گوناگون مىباشد ، تنها آن دو نوعى كه بالاترين درجهء اختلاف را دارند و فاصلهء ميان آنها از يك‌ديگر بيش ازفاصلهء ديگر انواع از يك‌ديگر است ، متضاد مىباشند ؛ مثلًا « رنگ » جنسى است كه انواع گوناگونى در آن مندرج است ، مانند سفيدى ، زردى ، صورتى ، قرمزى ، سبزى و سياهى . در ميان اين رنگ‌ها فاصله و اختلاف ميان سفيدى و سياهى بيش از فاصلهء ديگر رنگ‌ها از يك‌ديگر است . لذا تضاد تنها ميان اين دو رنگ برقرار مىباشد . به عقيدهء حكماى مشا رنگ‌هاى ديگر تركيبى از اين دو رنگ هستند . اختلاف وتضاد ميان آنها به تضاد سياهى يا سفيدى باز مىگردد ؛ مثلًا تضاد ميان زردى و سبزى از آن روست كه در رنگ زرد سفيدى غلبه دارد و در رنگ سبز سياهى . پس در حقيقت تضاد ميان سفيدى و سياهى برقرار مىباشد .\r\nمؤلف قدس سره مىگويد :\r\nنكتهء اين‌كه حكماى مشا گفته‌اند : « بايد ميان متضادان نهايت اختلاف باشد » آن است كه فلاسفه ابتدا حكم كردند به وقوع تضاد ميان امورى و آن‌گاه به چيزهايى دست يافتند كه متوسط ميان متضادان بوده ونسبى مىباشند ، مانند سفيدى و سياهى ، كه ضد يك‌ديگرند و ميان آنها رنگ‌هايى چون زردى ، قرمزى و سبزى قرار دارد و اين رنگ‌ها در مقايسه با رنگ سياهى ، جزو سفيدى به شمار مىروند . و در مقايسه با سفيدى از مصداق‌هاى سياهى محسوب مىشوند و مانند تهوّر و جبن ، كه شجاعت ميان آنها قرار دارد . از اين روى ، اين شرط را معتبر دانستند و گفتند : يك ضد بايد در غايت اختلاف با ضد ديگر و در نهايت دورى از آن باشد .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nو همين نكته موجب گرديده كه حكماى مشا وقوع تضاد ميان جواهر را انكار كنند زيرا ميان انواع جوهرى ، نه نوع نسبىاى كه با دو طرف مقايسه شود ، يافت مىشود و نه دو نوعى كه در دو طرف قرار گرفته باشند وميان آنها نهايت اختلاف باشد . « 1 »\r\n\r\nنتيجهء بحث\r\nوممّا تقدَّمَ يظهرُ : معنى تعريفِهم المتضادَّينِ بأنّهما : « أمرانِ وجوديّانِ ، متواردانِ على موضوعٍ واحدٍ ، داخلانِ تحتَ جنسٍ قريبٍ ، بينَهما غايةُ الخلافِ » .\r\nترجمه\r\nاز آن‌چه گذشت معناى تعريف آنها در بارهء دو متضاد روشن مىگردد و آن اين‌كه :\r\nمتضادان دو امر وجودى مىباشند ، كه به طور پى در پى بر يك موضوع وارد شده و داخل در جنس قريب بوده و بينشان نهايت اختلاف مىباشد .\r\nشرح و تفسير\r\nاز مطالبى كه بيان شد ، دانسته مىشود چرا كه حكماى مشا قيدهاى ديگرى را بر تعريف تضاد افزوده و گفتند متضادان عبارتند از : « دو امر وجودىِ غير متضايف كه پى در پى بر يك موضوع وارد مىآيند ، تحت يك جنس قريب قرار دارند و ميانشان نهايت خلاف و جدايى است . » و روشن مىگردد كه افزودن اين قيدها يك امر اعتبارى و قراردادى نيست ، بلكه مبتنى بر ادله‌اى است كه وقوع تقابل ميان دو امر وجودىِ غير متضايف را منحصر در جايى مىكند كه قيود ذكر شده در اين تعريف تحقق داشته باشد .\r\n\r\n\r\n","description":"","footnote":"\r\n( 1 ) . نهاية الحكمة ، فصل نهم از مرحلهء هفتم\r\n","page_name":" 445 ","page_number":445},
  {"content":"\r\n\r\n\r\nالفصل الثامن‌فى تقابُلِ العدمِ والملكة\r\nويُسمّى أيضاً : « تقابلَ العدمِ والقِنْيَةِ » ، وهما : أمرٌ وجودىٌ لموضوعٍ من شأنِهِ أن يتصفَ به ؛ وعدمَ ذلك الأمرِ الوجودىِ فى ذلك الموضوعِ ، كالبصرِ والعمى ، الذى هو فَقْدُ البصرِ للموضوعِ الذى من شأنِه أن يكونَ ذا بصرٍ .\r\nترجمه\r\nتقابل عدم و ملكه ، كه به آن ، تقابل عدم و قنيه [ / دارايى 
  ] نيز گفته مىشود و آنها عبارتند از : يك امر وجودى براى موضوعى كه صلاحيت اتصاف به آن را دارد و عدم آن امر وجودى در همان موضوع ؛ مانند بينايى و كورى كه همان نبود بينايى است براى موضوعى كه صلاحيت بينايى در او هست .\r\nشرح و تفسير\r\n\r\nتعريف ملكه و عدم ملكه\r\nمقصود از ملكه وصف وجودى است كه بر موضوعى كه صلاحيت و قابليت اتصاف به آن را دارد عارض مىگردد و وجودش براى آن موضوع مىباشد ؛ مانند :\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nعلم ، تقوا ، بينايى و شنوايى . و عدم ملكه عبارت است ازنبود آن امر وجودى در آن موضوع ؛ مانند : جهل ، فسق ، كورى و كرى .\r\nتفاوت ميان تقابل عدم و ملكه با تقابل تناقض در آن است كه در تناقض ، موضوع قابل معتبر نيست ، اما در عدم و ملكه اين قيد اعتبار مىشود ؛ مثلًا فرق ميان جاهل كه عدم ملكهء عالم است ، با « لاعالم » كه نقيض عالم است ، در آن است كه جاهل تنها بر چيزى اطلاق مىشود كه صلاحيت اتصاف به علم را دارد ، امّا بالفعل متصف به علم نيست ؛ بر خلاف مفهوم لاعالم كه بر هر چيزى كه فاقد علم باشد اطلاق مىگردد ، خواه صلاحيت عالم شدن را داشته باشد ، يا نداشته باشد . بنابراين ، ديوار جاهل نيست ، اما لاعالم هست . به همين دليل است كه متناقضين همان‌طور كه جمعشان ناممكن است ، رفعشان نيز ممتنع است ؛ بر خلاف عدم و ملكه كه اگرچه جمع نمىشوند ، اما رفعشان ممكن مىباشد .\r\n\r\nعدم و ملكهء حقيقى\r\nفان اخِذَ موضوعٌ الملكةِ هو الطبيعةَ الشخصيّةَ او النوعيّةَ او الجنسيّةَ التى من شأنِها أن تتصفَ بالملكةِ فى الجملةِ من غير تقييدٍ بوقتٍ خاصٍّ ، سُميّا ملكةً وعدماً حقيقيَّينِ ؛ فعدمُ البصرِ فى العقربِ عَمىً وعدمُ ملكةٍ ، لكونِ جنسِهِ وهو الحيوانُ موضوعاً قابلًا للبصرِ ، وإن كانَ نوعُه غيرَ قابلٍ له ، كما قيل ؛ و كذا مرودةُ الانسانِ قبلَ أوانِ التحائِهِ من عدمِ الملكةِ ، وإن كانَ صنفُه غيرَ قابلٍ للالتحاءِ قبلَ أوانِ البلوغِ .\r\nترجمه\r\nاگر موضوع ملكه ، طبيعت نوعى ياجنسى كه صلاحيت اتصاف به ملكه تا حدى در او هست ، بدون مقيد كردن به زمان خاصى ، در نظر گرفته شود « ملكه و عدم حقيقى » ناميده مىشوند . بنابراين ، نابينايى عقرب ، كورى و عدم ملكه خواهد بود ، چرا كه جنس عقرب\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n( يعنى حيوان ) يك موضوع قابل بينايى مىباشد ، اگرچه عقرب - آن‌طور كه گفته‌اند - قابليت بينايى ندارد . و همين‌طور مرودت انسان [ / بى ريش بودن او 
  ] قبل از رسيدن زمان روييدن مو بر صورتش ، عدم ملكه مىباشد ، اگر چه قبل از رسيدن زمان بلوغ ، در اين گروه خاص از انسان‌ها قابليت روييدن محاسن وجود ندارد .\r\nشرح و تفسير\r\nچنان‌كه گفتيم در مورد عدم و ملكه ، « موضوع قابل » معتبر است . اما در تعيين اين موضوع قابل اختلاف نظر وجود دارد ؛ همين اختلاف نظر موجب گشته است دو اصطلاح « عدم و ملكهء حقيقى » و « عدم و ملكهء مشهورى » مطرح شود .\r\nتوضيح مطلب آن است كه غالب حكما بر آنند كه موضوع ملكه ، اوّلًا اعم از طبيعت شخصيه ، نوعيه و جنسيه است ، ثانياً آن طبيعتْ مقيد به وقت خاصى نمىباشد . از اين رو ، فقدان بينايى در عقرب ، كورى و عدم ملكه محسوب مىشود ، با آن‌كه طبيعت شخص و بلكه طبيعت نوعى عقرب قابليت بينايى ندارد ، اما چون طبيعت جنسى آن ، يعنى حيوان ، صلاحيت اتصاف به بينايى دارد ، مىتوان گفت :\r\nعقرب ، به اعتبار حيوان بودنش ، صلاحيت و قابليت بينايى دارد . هم‌چنين مىتوان مرودتِ ( / بى ريش بودن ) پسر قبل از زمان بلوغش را عدم ملكه به شمار آورد ، با آن‌كه پسر در آن وقت خاص قابليت رويش مو بر چهره‌اش را ندارد ، اما چون انسان به طور كلى قابليت براى رويش مو بر چهره‌اش را دارد ، مىتوان پسر را به اعتبار اين‌كه انسان است ، يك موضوع قابل براى لحيه‌دار شدن به شمار آورد .\r\nحال اگر موضوع ملكه را با اين وسعت در نظر بگيريم ، عدم و ملكه ، عدم و ملكهء حقيقى خوانده مىشود .\r\nمؤلف قدس سره در نهاية الحكمة در اين باره مىگويد :\r\nبراى تحقق اين نوع تقابل [ / تقابل عدم و ملكه 
  ] مىتوان موضوع ملكه را طبيعت\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nشخصى قرار داد و مىتوان موضوع آن را طبيعت نوعى و يا طبيعت جنسى قرار داد ، زيرا وقتى يك فرد متصف به وصفى مىشود ، همان‌گونه كه خود آن فرد موضوع آن وصف است ، طبيعت جنسى و نوعىِ موجود در آن فرد نيز [ / متصف به آن وصف مىشوند و لذا 
  ] موضوع آن وصف به شمار مىروند . [ مثلًا اگر حسن سفيد پوست باشد ، مىتوان گفت انسان ونيز حيوان سفيد پوست است و در نتيجه انسان و حيوان موضوع اين وصف به شمار مىروند . 
  ]\r\n\r\nعدم و ملكه مشهورى\r\nو إن اخِذَ الموضوعُ هو الطبيعةَ الشخصيّةَ ، وقُيّدَ بوقتِ الاتصافِ سُميّا عدماً وملكةً مشهوريينِ ؛ وعليه فَقْدُ الأكمهِ - وهو الممسوحُ العين - للبصرِ ، و كذا المرودةُ ، ليسا من العدمِ والملكةِ فى شىءٍ .\r\nترجمه\r\nو اگر موضوع را همان طبيعت خاص در نظر بگيريم و آن را مقيد به وقت اتصاف نيز بكنيم ، « عدم و ملكه مشهورى » ناميده مىشوند . و بنابراين ، فاقد چشم بودن اكمه - يعنى كسى كه كاسهء چشمش صاف مىباشد - و نيز بىريش بودن جوان نابالغ ، به هيچ وجه عدم ملكه نخواهند بود .\r\nشرح و تفسير\r\nنظر ديگر در باب عدم و ملكه آن است كه موضوع ملكه را بايد اولًا طبيعت شخصى در نظر گرفت ، ثانياً آن را مقيد به وقت اتصاف كرد . بنابراين نظر ، اگر موضوع در همان وقتى كه فاقد يك وصف وجودى است ، صلاحيت براى اتصاف به آن وصف وجودى را داشته باشد ، فقدان آن وصف ، عدم ملكه مىباشد ؛ در غير اين\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nصورت ميان آنها تقابل عدم و ملكه برقرار نخواهد بود . اگر اين قيدها را در موضوع معتبر بدانيم اين عدم و ملكه ، مشهورى خوانده مىشود .\r\nروشن است كه دايرهء عدم و ملكهء مشهورى بسى تنگ‌تر از دايرهء عدم و ملكهء حقيقى است ، زيرا فقدان در مواردى چون فقدان بينايى در عقرب و نيز در كسى كه اكمه است و فقدان ريش در جوان نابالغ عدم ملكهء حقيقى است ، اما عدم ملكهء مشهورى نيست .\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n\r\nالفصل التاسع‌فى تقابُلِ التناقُضِ\r\nوهو تقابُلُ الايجابِ والسلبِ ، بأن يَرِدَ السلبُ على نفسِ ما وَرَدَ عليه الايجابُ ، فهو بحسبِ الأصلِ فى القضايا ، وقد يحولُ مضمونُ القضيّةِ إلى المفردِ ، فيقالُ : التناقُضُ بينَ وجودِ الشىءِ وعدمِهِ ، كما قد يُقال : نقيضُ كلِ شىءٍ رفعُه .\r\nترجمه\r\nتقابل تناقضى ، تقابل بين اثبات و نفى است ؛ به اين صورت كه نفى به همان چيزى كه مورد اثبات قرار گرفته ، تعلق بگيرد . بنابراين ، تناقض در اصل رابطه‌اى است كه در ميان قضايا برقرار مىباشد ، ولى گاهى مضمون قضيه به مفرد تبديل مىگردد و آن‌گاه گفته مىشود : تناقض بين وجود يك چيز و عدم آن مىباشد ؛ همان‌طور كه گاهى گفته مىشود :\r\nنقيض هر چيز ، رفع « 1 » آن است .\r\n\r\n\r\n","description":"","footnote":"\r\n( 1 ) . مراد از رفع يك چيز ، طرد و ابطال آن مىباشد ، پس رفع انسان ، لاانسان است ؛ همان‌طور كه طرد لاانسان ، انسان مىباشد نه آن‌طور كه بعضى توهم كرده‌اند : « رفع يك چيز نفى آن است و نقيض انسان ، لاانسان بوده و نقيض لاانسان نيز لالاانسان مىباشد و انسان در واقع لازم نقيض است ، نه خود آن » . ( مؤلف )\r\n","page_name":" 451 ","page_number":451},
  {"content":"\r\n\r\n( 1 ) شرح و تفسير\r\n\r\nتعريف تقابل تناقض\r\nتقابل تناقض همان تقابل سلب و ايجاد و يا نفى و اثبات است . اين نوع تقابل ميان هر شىء با عدم آن برقرار مىباشد . هرگاه يك امر ثبوتى را نفى كنيم ، در واقع نقيض آن امر ثبوتى را به دست ؛ داده‌ايم مثلًا نقيض : « همهء انسان‌ها عالم‌اند » آن است كه : « چنين نيست كه همهء انسان‌ها عالم‌اند . » و نقيض : « زيد ايستاده است » آن است كه : « زيد ايستاده نيست » . به‌طور كلى هرگاه يك امر ثبوتى را بدون كم و زياد ، نفى و سلب كنيم و آن‌گاه آن دو را با هم مقايسه كنيم ، ميان آنها رابطهء تناقض برقرار خواهد بود . « 1 »\r\nدر مورد تقابل تناقض دو بحث اساسى مطرح است : يكى آن‌كه آيا اين نوع تقابل اوّلًا و بالذات در مورد قضايا مطرح مىشود وآن‌گاه به مفردات به اعتبار بازگشت آنها به قضايا ، نسبت داده مىشود يا آن‌كه اتصاف مفردات به تناقض در عرض اتصاف قضايا به آن است . بحث ديگر آن است كه نقيض يك قضيهء سالبه ، مانند قضيهء : « هيچ انسانى فرشته نيست » ، و يا يك مفهوم سلبى مانند « لاانسان » چيست ؟ مؤلف قدس سره بحث نخستين را در متن و بحث دوم را در پاورقى مطرح كرده است .\r\n\r\nنحوهء اتصاف مفاهيم مفرد به تناقض\r\nدربارهء چگونگى اتصاف مفردات به تناقض دونظر وجود دارد : برخى معتقدند مفاهيم مفرد در عرض قضايا متصف به تناقض مىشوند ، بدون نياز به ارجاع دادن آن\r\n\r\n\r\n","description":"","footnote":"\r\n( 1 ) . توضيح بيشتر در اين باره ، در دنبالهء بحث خواهد آمد و در پايان خواهيم گفت كه تناقض اوّلًا و بالذات ميان سلب و ايجاب و يا به تعبير ديگر : ميان وجود وعدم برقرار مىباشد و هر امر ديگرى كه متصف به تناقض مىشود ، به عرض وجود و عدم مىباشد . يعنى تناقض ميان وجود و عدم ، واسطهء در عروض تناقض بر امور ديگر است\r\n","page_name":" 452 ","page_number":452},
  {"content":"\r\n\r\nمفاهيم به قضايايى كه در ازاى آنها قرار دارند . صدرالمتألهين قدس سره از جمله پيروان اين نظريه است . « 1 » در نظر ايشان همان‌گونه كه قضيهء « انسان موجود است » و « انسان موجود نيست » نقيض يك‌ديگرند ، انسان ولاانسان نيز نقيض يك‌ديگر مىباشند ؛ بدون آن‌كه لازم باشد آن دو را به دو قضيهء متناقض ارجاع دهيم .\r\nصدرالمتألهين در مقام تعليل مدعاى خويش مىگويد : « هر مفهومى را اگر فىنفسه در نظر بگيريم و آنگاه مفاد كلمهء نفى را به آن ضميمه كنيم ، مفهوم ديگرى به دست خواهد آمد كه در نهايت دورى از آن مىباشد و در هيچ يك از آنها صدق و ياعدم صدق بر چيزى اعتبار نمىشود . و اگر آن دو مفهوم را به حمل مواطات و يا اشتقاق بر چيزى حمل كنيم [ مثلًا بگوييم : « الف انسان است » يا « الف لاانسان است » 
  ] اثباتش براى آن [ يعنى قضيهء الف لاانسان است 
  ] موجبهء معدولهء المحمول خواهد بود و اين دو قضيه تنها در صدق تنافى دارند ، [ يعنى هر دوى آنها با هم نمى توانند صادق باشند 
  ] ؛ اما در كذب تنافى ندارند ، [ يعنى كذب هر دوى آنها با هم جايز است 
  ] ، زيرا در صورتى كه موضوع آن قضيه تحقق نداشته باشد ، هر دو كاذب خواهند بود . » « 2 »\r\nنظريهء دوم كه مؤلف قدس سره از آن جانب‌دارى مىكند ، آن است كه تناقض اوّلًا و بالذات در مورد قضايا مطرح مىشود و اتصاف مفردات به آن به اعتبار بازگشت آنها به قضيه مىباشد . ايشان در پاسخ به سخن صدرالمتألهين مىگويد : شما كه مىگوييد با ضميمه كردن مفاد نفى به يك مفهوم ، مفهوم ديگرى به دست مىآيد كه در نهايت دورى از آن است و در نتيجه نقيض آن مىباشد ، مقصودتان چيست ؟\r\nاگر مىخواهيد بگوييد : در صورتى كه مفاد نفى را از آن جهت كه يكى از مفاهيم ذهنى است ، به يك مفهوم ديگر ، مانند مفهوم انسان ضميمه كنيم ، مفهوم نقيض آن به دست مىآيد ، چون مفهوم انسان و لاانسان در نهايت بُعد و دورى از يك‌ديگرند ؛ در\r\n\r\n\r\n","description":"","footnote":"\r\n( 1 ) . ر . ك : اسفار ، ج 2 ، ص 105 و 106\r\n( 2 ) . همان\r\n","page_name":" 453 ","page_number":453},
  {"content":"\r\n\r\nپاسخ مىگوييم با ضميمه شدن مفاد نفى به مفهوم انسان ، تنها يك مفهوم ديگرى به دست مىآيد به نام « لاانسان » كه نسبتش با انسان همانند نسبت مفهوم شجر و حجر و ساير مفاهيم به آن است و همان اندازه بُعد و فاصله از آن دارد كه ديگر مفاهيم دارند و اين فاصله همين است كه هر يك از اين مفاهيم از مفهوم انسان سلب مىشوند و بر آن منطبق نمىگردند .\r\nو اما اگر مىخواهيد بگوييد : در صورتى كه مفاد نفى را از آن جهت كه حاكى از بطلان وجود وسلب وجود است ، به مفهوم ديگرى ضميمه كنيم ، نقيض آن به دست مىآيد ؛ در پاسخ مىگوييم : لازمهء اين مطلب آن است كه آن مفهومى كه نفى بر آن وارد مىشود ، مانند انسان ، از آن جهت كه حاكى از وجود است ، اعتبار شده باشد . بنابراين ، نقيضين عبارتند از عدم وجود انسان و وجود انسان ، كه اولى به قضيهء « انسان موجود نيست » و دومى به قضيهء : « انسان موجود است » باز مىگردد . « 1 »\r\nحاصل آن‌كه : اگر ثبوت ووجود در ناحيهء انسان اعتبار نشود ، هرگز انسان ، لاانسان را طرد نمىكند و نقيض آن نخواهد بود . پس انسان و لاانسان از آن روى نقيض يك‌ديگرند كه در حكم وجود انسان و عدم وجود انسان مىباشند و اين تنها در صورتى خواهد بود كه قيام وجود به انسان و هم‌چنين قيام عدم وجود به انسان در نظر گرفته شود . پس انسان و لاانسان ، چون به دو هليهء بسيطه منحل مىشوند ، نقيض يك‌ديگرند .\r\nنظير اين سخن در مورد مفاهيم متناقضى چون علم حسن و عدم علم حسن نيز مىآيد ، زيرا اين دو مفهوم در حكم وجود علم براى حسن و عدم علم براى حسن مىباشند و اين دو نيز به دو قضيهء مركبه انحلال مىيابند ، كه عبارتند از « حسن عالم است » و « حسن عالم نيست . »\r\n\r\n\r\n","description":"","footnote":"\r\n( 1 ) . آن‌چه در بيان نظر مؤلف آورديم ، مأخوذ از پاورقى ايشان بر اسفار ، ج 2 ، ص 106 است ؛ البته همراه با شرح و توضيح نگارنده\r\n","page_name":" 454 ","page_number":454},
  {"content":"\r\n\r\nبلكه بايد بگوييم : تناقض در حقيقت و اولًا و بالذات ميان ايجاب و سلب و به بيان ديگر ميان وجود و عدم بر قرار است و اگر به امور ديگر ، اعم از قضايا و مفاهيم مفرد نسبت داده مىشود ، به عرض آن دو مىباشد ؛ يعنى وقتى گفته مىشود : قضيهء « انسان موجود است » نقيض قضيهء « انسان موجود نيست » مىباشد ؛ در واقع ايجابى كه در آن قضيه است با سلبى كه در قضيهء ديگر است ، تناقض دارد و اين تناقض از ايجاب و سلب به قضايا سرايت مىكند ، زيرا مضمون قضيهء متعلَّق ايجاد و سلب است . « 1 »\r\n\r\nمقصود از رفع در عبارت « نقيضُ كلّ شىء رفعه »\r\nاين عبارت شايع و رايج است كه مىگويند : « نقيض هر چيزى رفع آن است » .\r\nبسيارى توهم كرده‌اند كه مقصود از « رفع » در اين عبارت همان نفى است ، لذا گفته‌اند :\r\nبراى به دست آوردن نقيض هر چيزى بايد آن چيز را ، خواه يك امر وجودى و ثبوتى باشد و يا يك امر عدمى و منفى ، نفى كرد . بنابراين ، نقيض انسان لاانسان است و نقيض لاانسان ، نفى لاانسان ، يعنى لا لاانسان مىباشد اگر گفته شود : نقيض لاانسان ، انسان است مسامحه‌گويى شده است ، زيرا انسان در واقع لازم نقيض « لاانسان » است ، نه خود نقيض آن . هم‌چنين نقيض قضيهء : « انسان موجود است » اين قضيه است كه : « انسان موجود نيست » . و نقيض قضيهء : « انسان موجود نيست » . اين قضيه است كه : « اين‌چنين نيست كه انسان موجود نيست » و قضيهء « انسان موجود است » لازمهء نقيض آن مىباشد .\r\nمؤلف قدس سره در پاورقى اين قسمت از بداية الحكمه و با تفصيل بيشترى در نهايةالحكمة و تعليقهء خود بر اسفار « 2 » به اين توهم پاسخ داده است . حاصل كلام ايشان آن است كه تناقض يك رابطهء دو طرفى است ، نه يك طرفى . يعنى اگر « الف » نقيض « ب » باشد ، « ب » نيز نقيض « الف » خواهد بود ، زيرا تناقض از اقسام تقابل است و تقابل\r\n\r\n\r\n","description":"","footnote":"\r\n( 1 ) . ر . ك : نهايةالحكمة ، ص 147 و تعليقة على نهاية الحكمة ، شماره 222\r\n( 2 ) . ج 2 ، ص 104\r\n","page_name":" 455 ","page_number":455},
  {"content":"\r\n\r\nخودش بيانگر يك نسبت متكرر ميان طرفين خود مىباشد ؛ ازاين رو يك مفهوم متضايف مىباشد ، در حالى كه اگر مقصود از رفع در عبارت : « نقيض هر چيزى رفع آن است » همان نفى باشد ، رابطهء تناقض يك طرفه خواهد بود ؛ مثلًا « لا انسان » نقيض انسان است ؛ اما انسان نقيض « لا انسان » نخواهد بود ، بلكهء لازمهء نقيض آن مىباشد .\r\nاز اين‌جا دانسته مىشود كه مقصود از « رفع » در آن عبارت ، همان طرد ذاتى و ابطال ديگرى است ؛ يعنى اين‌كه دو مفهوم يك‌ديگر را ذاتاً كنار زده و باطل سازند و اين معنا نسبت به انسان ولاانسان ، از هر دو طرف صادق مىباشد ، زيرا همان‌گونه كه « لاانسان » ذاتاً انسان را طرد و ابطال مىكند ، انسان نيز ذاتاً لا انسان را طرد مىكند .\r\n\r\nاجتماع و ارتفاع نقيضين ممتنع است\r\nو حكمُ النقيضَيْنِ ، أعنى الايجابَ والسلبَ ، أنّهما لايجتمعانِ معاً ، ولا يرتفعانِ معاً ، على سبيلِ القضيّةِ المنفصلةِ الحقيقيّةِ ؛ وهى من البديهيّاتِ الأوّليّةِ التى عليها يتوقفُ صدقُ كلِّ قضيّةِ مفروضةٍ ، ضروريّةً كانتْ او نظريّةً ؛ إذ لا يتعلّقُ العلمُ بقضيّةٍ إلّابعدَ العلمِ بامتناعِ نقيضِها ، فقولُنا : الأربعةُ زوجٌ ، إنّما يتمُّ تصديقُهُ إذا عُلمَ كذبُ قولِنا : ليستِ الأربعةُ زوجاً ؛ ولذا سميّتْ قضيّةُ امتناعِ اجتماعِ النقيضينِ وارتفاعِهما « أولَى الأوائلِ » .\r\nترجمه\r\nحكم دو نقيض ، يعنى اثبات ونفى ، آن است كه نه هر دو با هم جمع مىشوند و نه هر دو با هم بر طرف مىگردند ، به صورت يك قضيهء منفصلهء حقيقيه « 1 » و اين از بديهيات اوليه‌اى است كه صدق هر قضيهء مفروضى ، خواه بديهى و يا نظرى ، بر آن متوقف مىباشد ، چرا كه علم [ و يقين 
  ] به يك قضيه تعلق نمىگيرد مگر بعد از علم به ممتنع بودن نقيض آن ؛ پس ازسخن ما كه : « چهار زوج است » در صورتى تصديقش تمام خواهد بود كه\r\n\r\n\r\n","description":"","footnote":"\r\n( 1 ) . آن قضيه منفصله عبارت است از اين‌كه : يا ايجاب صادق است و يا سلب صادق ( مؤلف )\r\n","page_name":" 456 ","page_number":456},
  {"content":"\r\n\r\nبدانيم قضيهء « چهار زوج نيست » دروغ مىباشد و از اين رو قضيهء ممتنع بودن اجتماع دو نقيض و ارتفاع آن دو را اولى الاوائل [ نخستين قضيهء اولى 
  ] ناميده‌اند .\r\nشرح و تفسير\r\nگفتيم تقابل تناقض همان تقابل ميان سلب وايجاب و يا تقابل ميان وجود و عدم‌است . از جمله احكام اين نوع تقابل آن است كه نقيضين همان‌گونه كه اجتماعشان محال و ممتنع است ، ارتفاعشان نيز محال و ممتنع مىباشد . امتناع اجتماع ، حكم مشترك ميان تمام اقسام تقابل است اما امتناع ارتفاع از ويژگىهاى تقابل تناقض مىباشد . بنابراين ، به نحو قضيهء منفصلهء حقيقى مىتوان گفت : « يا ايجاب صادق است يا سلب صادق . »\r\nپس هرگاه دو قضيه داشته باشيم كه يكى موجبه و ديگرى سالبه باشد و در اين دو قضيه ايجاب و سلب دقيقاًبه يك چيز تعلق گرفته باشد - يعنى وحدت‌هايى كه در تناقض معتبر است ، رعايت شده باشند - در اين صورت قطعاً و بالضرورة يكى از آن دو قضيه صادق است و ديگرى كاذب مىباشد و امكان ندارد هر دوى آنها صادق و يا هر دوى آنها كاذب باشد .\r\n\r\nاصل امتناع تناقض اولى الاوائل و أم القضايا است\r\nممتنع بودن اجتماع وارتفاع نقيضين مطلبى است بديهى و بىنياز از دليل وبرهان ، چرا كه هركس ايجاب و سلب را تصور كند ، تصديق خواهد كرد كه اجتماع آنها و ارتفاع آنها محال است . بلكه اين مطلب ، بديهىترين بديهيات و نخستين قضيه‌اى است كه مورد تصديق و پذيرش قرار مىگيرد ؛ به گونه‌اى كه تصديق و علم به هر قضيهء ديگرى متوقف و وابسته به پذيرش آن مىباشد . اگر كسى در صدق اين منفصلهء حقيقى كه : « يا ايجاب صادق است و يا سلب » ، شك و ترديد كند ، در صدق هر قضيهء\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nديگرى نيز شك و ترديد خواهد كرد .\r\nتوضيح اين‌كه : علم به يك قضيه تنها در صورتى امكان‌پذير است كه بدانيم نقيض آن قضيه كاذب مىباشد ؛ از طرفى ، ترديد در آن منفصلهء حقيقى موجب مىگردد كه انسان در كاذب بودن نقيض هر قضيه‌اى شك و ترديد كند و لازمهء ترديد در كذب نقيض يك قضيه - و به عبارت ديگر : لازمهء احتمال صادق بودن نقيض يك قضيه شك در صدق خود آن قضيه است .\r\nمثلًا اگر قضيهء : « عدد چهار زوج است » را در نظر بگيريم ، تنها در صورتى مىتوانيم علم به صدق آن داشته باشيم كه بدانيم قضيهء : « عدد چهار زوج نيست » كاذب است . و تنها در صورتى مىتوانيم علم به كذب اين قضيه داشته باشيم كه اجتماع وارتفاع نقيضين را ممتنع بدانيم ، زيرا اگر احتمال دهيم نقيضين هر دو باهم مىتوانند صادق باشند ، احتمال خواهيم داد كه قضيهء : « عدد چهار زوج نيست » صادق باشد . و اگر چنين احتمالى بدهيم ، ديگر علم به صدق قضيه : « عدد چهار زوج است » نخواهيم داشت ، زيرا علم به يك قضيه تنها در صورتى است كه جزم به بطلان نقيض آن داشته باشيم به ديگر سخن : آدمى تنها در صورتى مىتواند علم به زوج بودن عدد چهار داشته باشد ، كه احتمال زوج نبودن عدد چهار را ندهد و اين در صورتى است كه آن قضيهء منفصله را پذيرفته باشد و ارتفاع و اجتماع نقيضين را محال بداند .\r\nاز اين روست كه قضيهء : « يا ايجاب صادق است و يا سلب صادق مىباشد » را اولى الاوائل ، يعنى نخستين قضيهء بديهى و امّ القضايا ، يعنى مادر همهء قضايا نام نهاده‌اند . چرا كه اوّلًا در جهء بداهت اين قضيه از هر قضيهء ديگرى بيشتر است ؛ ثانياً علم به هر قضيهء ديگرى فرع بر علم به آن قضيه مىباشد .\r\n\r\nبيان استاد مطهرى در بارهء امّ القضايا بودن اصل امتناع تناقض\r\nما وقتى دربارهء يك قضيه مىانديشيم ؛ مثلًا هنگامى كه دربارهء تناهى ابعاد عالم\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nمىانديشيم ، يكى از سه حالت در ما پديد مىآيد :\r\n1 - شك مىكنيم كه آيا عالم متناهى است يا نه ؛ يعنى دو قضيه در جلو ذهن ما خودنمايى مىكند :\r\nالف - عالم متناهى است .\r\nب - عالم متناهى نيست .\r\nاين دو قضيه مانند دو كفهء ترازو ، متعادل در برابر هم در ذهن ما قرار مىگيرند . نه قضيهء اول مىچربد و نه قضيهء دوم ؛ يعنى احتمال متساوى در مورد اين دو قضيه داريم و نام اين حالت ما شك است .\r\n2 - گمان پيدا مىكنيم به يكى از دو طرف ، يعنى احتمال يك طرف مىچربد ؛ مثلًا احتمال اين‌كه عالم متناهى باشد ، مىچربد و يا بر عكس . در آن صورت ، آن حالتِ رجحان ذهن خود را ظن يا گمان مىناميم .\r\n3 - اين‌كه از دو طرف ، يك طرف به كلى منفى شود و به هيچ وجه احتمال داده نشود و ذهن تنها به يك طرف تمايل قاطع داشته باشد . نام اين حالت را يقين مىگذاريم .\r\nما در ابتدا كه در بارهء مسائل نظرى ، در مقابل مسائل بديهى مىانديشيم ، شك مىكنيم ، ولى وقتى كه دليل محكم پيدا كرديم ، يقين پيدا مىكنيم و لااقل براى ما گمان پيدا مىشود .\r\n. . . هرگز يقين به يك قضيه با احتمال مخالف سازگار نيست ؛ هم‌چنان‌كه ظن و گمان به يك قضيه مستلزم نفى احتمال مساوى طرف مخالف است و با احتمال مساوى ناسازگار است ، ولى البته با احتمال غير مساوى سازگار است .\r\nاكنون مىگوييم : قطعى شدن و علمى شدن و حتى راجح شدن و مظنون شدن يك مطلب موقوف به اين است كه ذهن ما قبلًا اصل امتناع تناقض را پذيرفته باشد .\r\nاگر اين اصل را نپذيرفته باشد ، هيچ‌گاه ذهن ما از حال شك خارج نمىشود . يعنى در آن وقت هيچ مانعى نخواهد بود كه آهن در اثر حرارت انبساط يابد و در همان حال آهن در اثر حرارت انبساط نيابد ، زيرا جمع ميان اين دو على الفرض محال نيست .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nپس دو طرف قضيه براى ذهن ما على السويه است . پس يقين به هيچ‌وجه براى ما حاصل نمىشود ، زيرا يقين آن وقت پيدا مىشود كه ذهن به يك طرف تمايل قاطع داشته باشد و طرف ديگر را به كلى نفى كند . « 1 »\r\n\r\nچيزى از حكم نقيضين بيرون نيست\r\nو من أحكامِ التناقضِ : انه لا يخرُجُ عن حكمِ النقيضينِ شىءٌ البتةَ ؛ فكلُّ شىءٍ مفروضٍ ، إمّا أن يصدقَ عليه زيدٌ او اللازيدُ ؛ وكلُّ شىءٍ مفروضٍ ، إمّا أن يصدقَ عليه البياضُ او اللابياضُ ، وهكذا .\r\nوأمّا ماتقدَّمَ فى مرحلةِ الماهيّةِ : أنّ النقيضينِ مرتفعانِ عن مرتبةِ الذاتِ ، كقولِنا : الانسانُ من حيثُ إنّه انسانٌ ليس بموجودٍ ولاموجودٍ ، فقد عرفت : انّ ذلك ليس بحسبِ الحقيقة من ارتفاع النقيضين فى شىءٍ ، بل مآله إلى خروجِ النقيضينِ معاً عن مرتبةِ ذاتِ الشىءِ ، فليس يُحدُّ الانسانُ بأنّه « حيوانٌ ناطقٌ موجودٌ » ؛ ولا يُحدُّ بأنّه « حيوانٌ ناطقٌ معدومٌ » .\r\nترجمه\r\nاز ديگر احكام تناقض آن است كه هرگز چيزى از حكم دو نقيض خارج نمىباشد . به عنوان مثال بر هر چيز مفروضى يا « حسن » صادق است و يا « غيرحسن » ؛ هم‌چنين هر چيز مفروضى يا « سفيدى » است و يا « غير سفيدى » و همين‌طور . . . اما آن‌چه در بخش ماهيت بدان اشاره رفت « 2 » كه : « دو نقيض از مرتبهء ذات سلب مىگردند ؛ مثلًا انسان ، از آن جهت كه انسان است ، نه موجود است نه غير موجود » در واقع ربطى با مسئلهء ارتفاع دو نقيض ندارد ، بلكه بازگشت آن سخن به اين است كه : هر دو نقيض از مرتبهء ذات شىء خارج مىباشند ؛ يعنى در تعريف انسان نمىگويند : « او حيوان ناطقِ موجود است » و نيز\r\n\r\n\r\n","description":"","footnote":"\r\n( 1 ) . آشنايى با علوم اسلامى ، منطق ، درس نهم\r\n( 2 ) . ر . ك : فصل اول از مرحلهء پنجم\r\n","page_name":" 460 ","page_number":460},
  {"content":"\r\n\r\nنمىگويند : « حيوان ناطقِ معدوم است . »\r\nشرح و تفسير\r\nمطلبى كه در قسمت پيشين بيان شد ، در مورد قضايا بود ، زيرا ايجاب و سلب به مفاد و مضمون قضيه تعلق مىگيرد . حال اگر همان مطلب را در مورد مفردات مطرح كنيم ، به اين صورت در مىآيد كه : هر گاه دو مفهوم ، نقيض يك‌ديگر باشند ، اجتماع وارتفاع آنها محال خواهد بود . و مقصود از اجتماع دو مفهوم متناقض آن است كه هر دو با هم بر يك شىء صدق كنند و مراد از ارتفاع دو مفهوم متناقض آن است كه هيچ كدام از آن دو بر يك شىء صدق نكنند . پس بازگشت محال بودن اجتماع و ارتفاع دو مفهوم متناقض به اين منفصلهء حقيقى خواهد بود كه : « يك شىء هر چه باشد ، يا مصداق « الف » است و يا مصداق « لاالف » مىباشد . » و لازمهء صدق اين قضيهء منفصلهء حقيقى آن است كه هيچ چيزى ازحكم نقيضين بيرون نباشد . به ديگر سخن : اگر مصاديق « الف » را با مصاديق « لاالف » جمع كنيم ، مجموع مصاديق آنها مساوى خواهد بود با تمام اشيا .\r\nقضيهء منفصلهء ياد شده را مىتوان از قضيهء منفصله‌اى كه پيش از اين بيان كرديم ، يعنى قضيهء : « يا ايجاب صادق است و يا سلب استنتاج كرد . توضيح اين‌كه ما هر چيزى را در نظر بگيريم آن چيز مثلًا يا انسان است يا لاانسان ، به دليل آن‌كه در مورد آن شىء دو قضيه مىتوان تشكيل داد :\r\n1 - آن شىء انسان است .\r\n2 - آن شىء انسان نيست .\r\nاين دو قضيه نقيض يك‌ديگرند ، پس حتماً يكى از آنها صادق و ديگرى كاذب مىباشد . اگر قضيهء نخست صادق باشد ، معنايش آن است كه آن شىء مصداق انسان است و اگر قضيهء دوم صادق باشد ، لازمه‌اش آن است كه آن شىء مصداق لاانسان\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nباشد . و چون قطعاً يكى از آن دو قضيه صادق است و ديگرى كاذب ؛ پس قطعاً آن شىء يا مصداق انسان است يا مصداق لاانسان .\r\nاز بيان فوق دانسته مىشود كه اين حكم ، فرع بر حكم پيشين مىباشد ؛ چنان‌كه اصل اتصاف مفردات به تناقض ، فرع بر اتصاف قضايا به تناقض است .\r\n\r\nمعناى ارتفاع نقيضين از مرتبهء ماهيت\r\nممكن است گفته شود حكم ياد شده با آن‌چه در بحث ماهيت گذشت منافات دارد ، زيرا در آن‌جا گفته شد نقيضين هر دو از مرتبهء ذات و ماهيت سلب مىشود ؛ مثلًا انسان از آن جهت كه انسان است ، نه موجود است و نه غير موجود ؛ نه سفيد است و نه غير سفيد ؛ نه عالم است و نه غير عالم و به همين ترتيب . اما شما در اين‌جا مىگوييد :\r\nامكان ندارد يك شىء مصداق هيچ يك از دو مفهوم متناقض نباشد و هيچ كدام از آن دو بر آن صدق نكند .\r\nدر پاسخ به اين توهم بايد يادآور شد كه مقصود ازجملهء : « نقيضين هر دو از مرتبهء ذات و ماهيت سلب مىشود » آن است كه نفيضين هيچ كدام در حدّ ماهيت مأخوذ نيستند . به ديگر سخن : نقيضين هيچ كدام به حمل اولى بر ماهيت حمل نمىشوند .\r\nانسان ، به حمل اولى ، نه موجود است و نه معدوم ، زيرا وجود عدم هيچ يك جنس و يا فصل انسان نيست ، هم‌چنين انسان ، به حمل اولى ، نه سفيد است و نه غير سفيد ، زيرا نه سفيدى و نه لاسفيدى هيچ يك جنس و يا فصل انسان نيست . آن‌چه بر انسان به حمل اولى حمل مىشود ، فقط و فقط ذاتيات انسان است .\r\nاما مطلبى كه در اين‌جا بيان شد ، بازگشتش به آن است كه يكى از نقيضين بر هر شىء مفروضى به حمل شايع صدق مىكند و روشن است كه نفى حمل اولى يك شىء بر شىء ديگر ، منافاتى با اثبات حمل شايع آن شىء ندارد .\r\nمثلًا هيچ يك از سفيد و غير سفيد بر انسان به حمل اولى حمل نمىشوند ، اما\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nمسلماً هر انسان يا مصداق سفيد است و يا مصداق غير سفيد ؛ و نيز هيچ يك از موجود و معدوم بر انسان به حمل اولى حمل نمىشود ، اما انسان در هر حال يا موجود است و يا معدوم مىباشد .\r\n\r\nوحدت‌هاى نه گانهء معتبر در تناقض\r\nو من أحكامِهِ : أنّ تحقُّقَه فى القضايا مشروطٌ بثمانِ وحداتٍ معروفةٍ ، مذكورةٍ فى كتبِ المنطق ؛ وزاد عليها صدرُ المتألهينَ رحمه الله وحدةَ الحملِ ، بأن يكونَ الحملُ فيهما جميعاً حملًا أوليّاً ، او فيهما معاً حملًا شايعاً ، من غيرِ اختلافٍ ؛ فلا تناقُضَ بين قولِنا :\r\n« الجزئىُ جزئىٌّ » اى مفهوماً ، وقولِنا : « ليس الجزئىُ بجزئىٍّ » اى مصداقاً .\r\nترجمه\r\nو ازجمله احكام تناقض اين است كه تحقق تناقض در قضايا مشروط به وحدت‌هاى هشت‌گانهء معروفى است كه در كتاب‌هاى منطق آمده است . مرحوم صدرالمتألهين وحدت حمل را نيز بر آنها افزوده است ؛ به اين صورت كه : حمل در هر دو قضيهء مورد نظر ، اوّلى و يا در هر دو ، شايع باشد و دو قضيه در اين جهت با هم اختلاف نداشته باشند .\r\nبنابراين ، بين دوقضيهء : « جزئى ، جزئى است » ، يعنى از جهت ، مفهوم و « جزئى ، جزئى نيست » ، يعنى از جهت مصداق ، تناقضى وجود ندارد .\r\nشرح و تفسير\r\nچنان‌كه پيش از اين يادآور شديم ، تناقض تقابلى است كه اوّلًا و بالذات ميان ايجاب و سلب برقرار مىباشد ؛ لذا براى آن‌كه دو قضيه متناقض باشند ، بايد اوّلًا يكى موجبه و ديگرى سالبه باشد ؛ ثانياً : ايجاب و سلب در آن دو قضيه دقيقاً به يك چيز تعلق گرفته باشد . يعنى در قضيهء نخست همان چيزى ايجاب و اثبات شده باشد كه در\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nقضيهء دوم سلب و نفى شده است ؛ در قضيهء دوم نيز همان چيزى نفى شده باشد كه در قضيهء نخست اثبات شده است . فلاسفه گفته‌اند : اين ويژگى در صورتى تحقق خواهد داشت كه دو قضيهء موجبه و سالبه در هشت چيز وحدت داشته باشند : موضوع ، محمول ، مكان ، شرط ، اضافه ، جزء و كل ، قوه و فعل و زمان . « 1 »\r\nپس اگر بگوييم : انسان خندان است و اسب خندان نيست ؛ تناقضى وجود ندارد ، زيرا موضوع‌ها وحدت ندارند . و اگر بگوييم انسان خندان است و انسان چهارپا نيست ، تناقضى در كار نيست ، زيرا محمول‌ها وحدت ندارند . هم‌چنين قضيهء : « اگر كسوف رخ دهد ، نماز آيات واجب است » و قضيهء « اگر كسوف رخ ندهد ، نماز آيات واجب نيست » متناقض نيستند ، زيرا شرطهايشان مختلف است . و اگر بگوييد : انسان در روز نمىترسد و انسان در شب مىترسد ، تناقض نيست زيرا زمان‌ها مختلف اند .\r\nاگر بگوييم : وزن يك ليتر آب در روى زمين يك كيلوگرم است و در فضاى بالا مثلًا نيم كيلوگرم است ، تناقض نيست ، زيرا مكان‌ها مختلف‌اند . دوقضيهء علم انسان متغير است وعلم خدا متغير نيست ، متناقض ، نيسستند زيرا اضافه‌ها ، يعنى مضاف اليه‌هاى دو موضوع مختلف اند . اگر بگوييم : كل مساحت تهران 1600 كيلومتر مربع است و بخشى از مساحت تهران ، مثلًا شرق تهران ، 1600 كيلومتر مربع نيست ، تناقض نگفته‌ايم ، زيرا دو قضيه از لحاظ جزء و كل اختلاف دارند . و اگر بگوييم : هر نوزاد انسان بالقوه مجتهد است و بعضى از نوزادهاى انسان بالقوه مجتهد نيستند ، تناقض نگفته‌ايم ، زيرا اين دو قضيه ازلحاظ قوه و فعليت اختلاف دارند . « 2 »\r\nتا پيش از صدرالمتألهين قدس سره درتناقض وحدت در اين امور هشت‌گانه معتبر دانسته مىشد ، اما صدرالمتألهين وحدت حمل را نيز در تحقق تناقض شرط دانست . بنابر\r\n\r\n\r\n","description":"","footnote":"\r\n( 1 ) . در شعر فارسى اين وحدت‌ها را به اين صورت بيان كرده‌اند :\r\nدر تناقض هشت وحدت شرط دان وحدت موضوع و محمول و مكان\r\nوحدت شرط و اضافه ، جزء و كل قوه و فعل است ، در آخر زمان\r\n( 2 ) . آشنايى با علوم اسلامى ، منطق ، درس دهم\r\n","page_name":" 464 ","page_number":464},
  {"content":"\r\n\r\nنظر او ، دو قضيه براى آن‌كه متناقض باشند ، علاوه بر وحدت در امور هشت‌گانه ياد شده ، بايد وحدت در حمل نيز داشته باشند ؛ يعنى در هر قضيه حمل شايع برقرار باشد و يا در هر دو حمل اولى برقرار باشد . پس اگر دو قضيه داشته باشيم ، كه در همهء امور هشت‌گانه يكى باشند ، اما حمل در يكى اولى و در ديگرى شايع باشد ، اين دو قضيه متناقض نخواهند بود ؛ مانند قضيهء جزئى ، جزئى است به حمل اولى و قضيهء جزيى جزيى نيست به حمل شايع .\r\n\r\nيك نكته\r\nدر مورد وحدت حمل كه صدرالمتألهين آن را در تناقض قضايا معتبر دانسته است ، بايد يادآور شويم كه وقتى يك قضيهء حمليه به صورت « الف ، ب است » تنظيم مىشود ، آن قضيه به يكى از چهار صورت ذيل مىتواند مورد نظر باشد :\r\n1 - اين‌كه مقصود آن باشد كه مصداق الف همان مصداق ب است ؛ مثل آن‌جا كه مىگوييم : انسان رونده است . مقصود از اين قضيه آن است كه مصداق موضوع با مصداق محمول اتحاد دارد و آن‌چه انسان بر آن منطبق مىشود ، رونده نيز بر او صدق مىكند . در اين صورت ، عقد الوضع و عقد الحمل هر دو شايع است ؛ يعنى هم در ناحيهء موضوع و هم در ناحيهء محمول ، مراد و مقصود و مصاديق آنها است ، نه خود عنوان و مفهوم آنها .\r\n2 - اين‌كه مقصود آن باشد كه مفهوم الف ، مصداق ب است ؛ مثل آن‌جا كه مىگوييم :\r\nجزيى كلى است . در اين قضيه حكم شده است به اين‌كه مفهوم جزيى ، يعنى مفهوم « ما يمتنع صدق على كثيرين » كه به آن جزيى منطقى گفته مىشود ، خودش كلى است ؛ يعنى يكى از مصاديق « كلى » مىباشد ، زيرا مفهومى است كه بر مفاهيم عديده‌اى صدق مىكند . قضيهء انسان نوع است و حيوان جنس است ، نيز از همين قبيل است .\r\nدر اين موارد عقد الوضعْ اولى و عقد الحملْ شايع است .\r\n3 - اين‌كه مقصود آن باشد كه مصداق « الف » همان مفهوم « ب » است . اين قسم در\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nميان قضايا مثال ندارد و تنها يك فرض عقلى است . يعنى در هيچ قضيه‌اى حكم نمىشود به اين‌كه مصداق موضوع همان مفهوم محمول است . پس قضيه‌اى نيست كه عقدالوضع آن شايع و عقد الحمل آن اولى باشد .\r\n4 - اين‌كه مقصود آن باشد كه مفهوم الف همان مفهوم ب است ؛ مثل آن‌جا كه مىگوييم : انسان حيوان ناطق است . در اين مورد عقدالوضع و عقد الحمل هر دو اولى است . روشن است كه هر گاه مفهوم موضوع همان مفهوم محمول باشد قطعاً مصاديق موضوع نيز با مصاديق محمول يكى خواهد بود . بنابراين قضايايى كه در اين قسم مندرج مىشوند ، اگر در قسم نخست نيز قرار گيرند ، صادق خواهند بود .\r\nمقصود از وحدت حمل در كلام صدرالمتألهين ، خصوص وحدت در عقد الحمل نيست ، بلكه شامل وحدت در عقدالوضع نيز مىشود . يعنى دو قضيه در صورتى متناقض خواهند بود كه هر دو در يكى از اقسام چهارگانهء ياد شده قرار گيرند ، نه آن كه يكى مثلًا در قسم اول و ديگرى در قسم دوم مندرج باشد . پس اگر عقدالحمل در هر دو قضيه شايع باشد ، اما عقدالوضع يكى اولى و عقدالوضع ديگرى شايع باشد ، آن دو قضيه متناقض نخواهند بود . از اين‌جا دانسته مىشود كه قضيهء : « جزيى كلى است » .\r\nيعنى مفهوماً ، با قضيهء « جزيى كلى نيست » ، يعنى مصداقاً ، متناقض نيست ، زيرا اگر چه عقدالحمل در هر دو قضيه شايع است اما عقدالوضع در قضيهء نخست ، اولى و در قضيهء دوم ، شايع مىباشد .\r\nدر مورد قضيهء : « جزيى جزيى است » بايد گفت كه اين قضيه هم مىتواند در بخش نخست قرار گيرد و هم در قسم چهارم و اما قضيهء : « جزيى جزيى نيست » تنها در قسم دوم مندرج تواند بود ، زيرا عقدالوضع در آن اولى است ، ولى عقدالحمل شايع مىباشد . بنابراين ، دو قضيهء ياد شده واجد شرط تناقض نيستند .\r\nاز اين‌جا دانسته مىشود كه قيد « مفهوما » در عبارت : « الجزئى جزئىٌ ، اى مفهوماً » هم به عقدالوضع راجع است وهم به عقد الحمل ، اما قيد « مصداقاً » در عبارت : « ليس الجزئى بجزئى ، اى مصداقا » تنها به عقد الحمل راجع مىباشد .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n\r\nالفصل العاشر تقابُلِ الواحدِ والكثيرِ\r\nاختلفُوا فى تقابلِ الواحدِ والكثيرِ ، هل هو تقابلٌ بالذاتِ ، او لا ؟ وعلى الأوّلِ ، ذَهَبَ بعضُهم إلى أنّهما متضائفانِ ، وبعضُهم إلى أنّهما متضادّانِ ، وبعضُهم إلى أن تقابلَهما نوعٌ خامسٌ ، غيرُ الأنواعِ الأربعةِ المذكورةِ .\r\nو الحقُّ : أنّ ما بينَ الواحدِ والكثيرِ من الاختلافِ ليس من التقابلِ المصطلحِ فى شىءٍ ؛ لأنّ اختلافَ الموجودِ المطلقِ ، بانقسامِهِ إلى الواحدِ والكثيرِ ، اختلافٌ تشكيكىٌّ ، يرجعُ فيه ما به الاختلافُ إلى ما به الاتفاقُ ؛ نظيرُ انقسامِهِ إلى الوجودِ الخارجىِ والذهنىِّ ؛ وانقسامِهِ إلى ما بالفعلِ و ما بالقوّةِ ؛ والاختلافُ والمغايرةُ التى فى كلٍ من أقسام التقابلِ الأربعِ يمتنعُ أن يرجعَ إلى ما به الاتحادُ ، فلا تقابلَ بينَ الواحدِ والكثيرِ بشىءٍ من أقسامِ التقابلِ الاربعةِ .\r\nترجمه\r\nدر تعيين نوع تقابل واحد و كثير اختلاف است كه آيا تقابل آن دو ذاتى يا نه ؟ و بر فرض ذاتى بودن نيز ، برخى آن دو را متضايف و برخى ديگر متضاد دانسته‌اند و دستهء سومى معتقدند تقابل آن دو ، نوع پنجمى از تقابل ( غير از انواع چهارگانهء مذكور مىباشد .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nحقيقت آن است كه اختلاف بين واحد و كثير ربطى با تقابل اصطلاحى ندارد ، چرا كه اختلافى كه در موجود مطلق با تقسيم شدنش به واحد و كثير حاصل مىگردد اختلاف تشكيكى است ، كه وجه اختلاف در آن به وجه اشتراك باز مىگردد ؛ مانند تقسيم موجود مطلق به وجود خارجى و ذهنى و نيزتقسيم آن به بالفعل و بالقوه . در حالى كه اختلاف و مغايرتى كه بين دو شىء در هر يك از اقسام چهارگانهء تقابل وجود دارد ، امكان ندارد به وجه اتفاق و اتحاد آن دو برگردد . بنابراين ، بين واحد و كثير هيچ يك از اقسام تقابل ، وجود ندارد .\r\nشرح و تفسير\r\nروشن است كه ميان و احد و كثير ، تمانع و تغاير و اختلاف وجود دارد ؛ به گونه‌اى كه يك شىء نمىتواند ازيك جهت ، هم واحد باشد و هم كثير . اما بحث بر سر آن است كه آيا تمانع و تغاير ميان واحد و كثير ازباب تقابل بالذات و غيريت ذاتى است ، يانه ؟ در صورتى كه تمانع ميان واحد و كثير از باب تقابل بالذات باشد ، آيا يكى ازاقسام چهارگانهء ياد شده است و يا قسم ينجمى مىباشد ؟ و باز در صورتى كه يكى ازاقسام چهارگانهء تقابل باشد ، آيا تقابل ميان آن دو از قبيل تقابل تضايف است يا تضاد ؟ هر يك از اين احتمالات را شخص يا اشخاصى پذيرفته‌اند ، كه شرحش در كتاب‌هاى مبسوط آمده است .\r\n\r\nاختلاف ميان واحد و كثير تشكيكى است\r\nميان واحد و كثير اساساً رابطهء تقابل مصطلح برقرار نيست ، زيرا قوام تقابل مصطلح به غيريت ذاتى است ؛ يعنى اين‌كه دو شىء متقابل ، يك ديگر را ذاتاً طرد و دفع كنند . اين اختلاف و تمانع ذاتى هرگز به اتحاد و الفت و يگانگى باز نمىگردد .\r\nيعنى هرگز ما به الامتياز و مابه الاختلاف در متقابلين به همان مابه‌الاشتراك والاتحاد\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nرجوع نمىكند . در حالى كه در واحد و كثير ما به‌الامتياز به همان مابه الاشتراك باز مىگردد .\r\nتوضيح اين‌كه واحد و كثير دو بخش از اقسام موجود مطلق‌اند ؛ يعنى موجود از آن جهت كه موجود است ، يا واحد است و يا كثير . از طرفى ، وحدت با وجود مساوق است ؛ يعنى هر موجودى از آن جهت كه موجود است ، واحد مىباشد . بنابراين ، واحد و كثير ، هر دو مصداق واحداند . يعنى حيثيت اختلاف ميان واحد و كثير به حيثيت اتحاد آن دو بر مىگردد و اين ، ويژگى تشكيك است نه تقابل . در واقع شىء از آن جهت متصف به كثرت مىگردد كه با شىء ديگرى مقايسه و آن گاه مشاهده شود كه آن مرتبه و درجه از وحدت كه در آن شىء هست ، در اين شىء نيست ؛ اگر چه ممكن است همين شىء در مقايسه با شىء سوم درجه‌اى از وحدت را داشته باشد كه آن شىء سوم فاقد آن مىباشد ؛ در نتيجه ، علاوه بر آن‌كه فى نفسه واحد است ، در مقايسه باآن شىء سوم نيز واحد بوده و آن شىء را متصف به كثرت كند .\r\nاز اين رو ، اختلاف ميان واحد و كثير مانند اختلاف ميان وجود ذهنى و وجود خارجى و نيز اختلاف ميان وجود بالفعل و وجود بالقوه است ، چرا كه در اين موارد نيز مابه‌الامتياز به مابه‌الاتحاد - كه همان خارجيت و فعليت است - باز مىگردد . چه ، وجود ذهنى نيز فى نفسه يك وجود خارجى است ، منتها آن درجه از خارجيت وترتب آثار را كه برخى ديگر ازموجودات دارند ، فاقد است و در مقايسهء با آن موجودات متصف به ذهنيت مىشود . هم‌چنين وجود بالقوه نيز فى نفسه يك وجود بالفعل است ، لكن درجهء ضعيفى از فعليت را دارد كه در مقايسه با وجودى كه داراى درجهء بالاترى از فعليت مىباشد ، بالقوه به شمار مىرود .\r\n\r\nبيانى ديگربراى نفى تقابل بالذات از واحد و كثير\r\nمؤلف قدس سره در نهايةالحكمة - علاوه بر آن‌چه گذشت - براى اثبات اين‌كه تمانع ميان\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nواحد و كثير از باب تقابل مصطلح نيست ، بيان ديگرى نيز دارند و آن اين‌كه : هيچ يك از اقسام تقابل بر واحد و كثير منطبق نمىشود . زيرا در تقابل تناقض وتقابل عدم و ملكه ، يكى از طرفين تقابلْ عدم ديگرى است ، در حالى كه واحد و كثير هر دو وجودى بوده و در تقابل تضايف طرفين تقابل در وجود و عدم و در قوه و فعل همتاى يك‌ديگرند ، در حالى كه واحد و كثير چنين ويژگىاى ندارد در تقابل تضاد طرفين تقابل با يك‌ديگر نهايت خلاف را دارند ، در حالى كه واحد و كثير چنين نيستند ، زيرا هر كثير عددى با واحد مقايسه شود ، مىتوان عدد ديگرى را در نظر گرفت كه بزرگ‌تر از آن بوده و فاصله‌اش از واحد بيشتر باشد . چراكه عدد متناهى نيست . بنابراين ، ميان واحد و كثير هيچ يك ازاقسام چهارگانهء تقابل تحقق ندارد ؛ از طرفى ، تقسيم تقابل به چهار قسم حاضر است [ و نمىتوان قسم پنجمى براى آن تصور كرد 
  ] در نتيجه ميان واحد و كثير اساساً تقابل نيست .\r\n\r\nتقابل سلب و ايجاب ، ذهنى است نه خارجى\r\nتتمةٌ : التقابلُ بينَ الايجابِ والسلبِ ليس تقابلًا حقيقياً خارجياً ، بل عقلىٌّ بنوعٍ من الاعتبارِ ، لأنّ التقابلَ نسبةٌ خاصّةٌ بينَ المتقابلينِ ، والنِّسَبُ وجوداتٌ رابطةٌ قائمةٌ بطرفينِ موجودينِ محققينِ ، وأحدُ الطرفينِ فى التناقضِ هو السلبُ ، الذى هو عدمٌ وبطلانٌ ، لكمَّ العقلَ بعتبرُ السلبَ طرفاً للايجابِ فيرى عدمَ جوازِ اجتماعِهِما لذاتَيْهما .\r\nو أما تقابلُ العدمِ والملكةِ ، فللعدمِ فيه حظٌّ من التحققِ ، لكونِهِ عدمَ صفةٍ من شأنِ الموضوعِ أن يتصفَ بها ، فيُنتزعُ عدمُها منه ، وهذا المقدارُ من الوجودِ الانتزاعىِ كافٍ فى تحققِ النسبةِ .\r\n( 1 ) ترجمه\r\nتقابل بين اثبات و نفى تقابل حقيقى خارجى نيست ، بلكه با يك نحوه اعتبار ، تقابل عقلى\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nبين آن دووجود دارد ، چرا كه تقابل دو چيز ، نسبت خاصى است بين آن دو و نسبت‌ها وجودهاى رابط ومتكى به دو طرفِ موجود و محقق مىباشند . حال آن‌كه يكى از دو طرف تناقض « نفى » است كه عدم و بطلان مىباشد ، ولى عقل همين نفى را به عنوان يك طرف براى اثبات در نظر مىگيرد .\r\nاما در تقابل عدم و ملكه ، عدم ، بهره‌اى از تحقق و ثبوت دارد ، زيرا نبودْ وصفى است كه موضوع صلاحيت اتصاف به آن را دارد ؛ لذا عدم اين وصف از آن موضوع انتزاع مىشود و همين مقدار از ثبوت انتزاعى در تحقق نسبت كفايت مىكند .\r\n( 1 ) شرح و تفسير\r\nتقابل ميان ايجاب و سلب - و به عبارتى ، وجود و عدم - از نوع حقيقى و خارجى نيست ، بلكه نوعى تقابل اعتبارى و ذهنى مىباشد و اين به خاطر آن است كه تقابل يك نوع نسبت و رابطهء طرفينى است « 1 » و نسبت براى آن‌كه تحقق خارجى داشته باشد ، بايد طرفين آن در خارج موجود و محقق باشد . در حالى كه در نقيضين يكى از دو طرف ، عدم است و عدمْ اعتبار عقلى است و مصداق حقيقى در خارج ندارد ، از اين رو نمىتواند طرف يك نسبت واقعى و حقيقى قرار گيرد .\r\nدر اين‌جا ممكن است گفته شود : در تقابل عدم و ملكه نيز يكى از طرفين تقابل عدم است و در نتيجه اين نوع تقابل نيز نبايد در خارج تحقق داشته باشد .\r\nاما بايد دانست كه عدم و ملكه با متناقضين تفاوت دارد ، زيرا در عدم و ملكه صلاحيت موضوع براى اتصاف به ملكه معتبر است ؛ لذا عدم ملكه ، عدم مطلق نيست ، بلكه نبود يك وصف ثبوتى از موضوع قابل است و همين موجب مىگردد\r\n\r\n\r\n","description":"","footnote":"\r\n( 1 ) . و به همين دليل بود كه گفتيم تقابل در واقع خودش از اقسام تضايف مىباشد و تحقق تضايف فرع بر تحقق‌طرفين آن مىباشد\r\n","page_name":" 471 ","page_number":471},
  {"content":"\r\n\r\nعدم ملكه بهره‌اى از ثبوت و تحقق داشته و بتواند طرف يك نسبت خارجى قرار گيرد .\r\nبه ديگر سخن : چون عدم در تقابل عدم و ملكه ، عدم يك صفت از موضوع قابل‌است ، نبود آن صفت از آن موضوع انتزاع مىشود و آن موضوع - كه يك امر ثبوتى است - به اعتبار فاقد بودن آن وصف ، مصداق عدم آن وصف قرار مىگيرد و همين مقدار از وجود و ثبوت انتزاعى براى تحقق خارجى نسبت كفايت مىكند ؛ مثلًاجهل عبارت است از نبود علم در يك موضوع قابل براى عالم شدن ، مانند انسان . از اين رو ، اگر انسانى فاقد علم باشد ، مفهوم جاهل ازوى انتزاع مىشود و او مصداق جاهل قرار مىگيرد . پس مىتوان گفت : جهل در خارج تحقق دارد و همين نحوه از تحقق و ثبوت براى طرف نسبت و اضافه واقع شدن كفايت مىكند .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nملخص\r\n\" بداية الحكمة \" كتاب قام بتأليفه العلامة الطباطبائي \" رضوان الله عليه \" في سنة 1390 ه‍ ، كمنهج دراسي للفلسفة الصدرائية . منهج الكتاب استدلالي بحت فلاتجد فيه سوى الدليل والبرهان وسياقة الكتاب تخلو من الحشو والإضافات ، محكم ورصين وهو على إيجازه يحتوي على أهم أبحاث الحكمة الإلهية .\r\nإن إيجاز العبارات في الكتاب أدى إلى تعسر كثير من مقاصد الكتاب على المبتدئين وعدم استيعاب مضامينها كما ينبغي .\r\nالكتاب الماثل بين يمينيك يهدف إلى إيضاح مقاصد الكتاب و إلقاء الضوء على مضامينه المستعصية .\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الأفضل على المستوى الوطني\r\nعنوان المكتب المركزي : ايران ، قم ، أول شارع شهداء ، ص ب : 917 / 37185\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nبداية الحكمة ترجمة وشرحا\r\nالعلامة السيد محمد حسين الطباطبائي\r\nالمجلد الثاني\r\nالتنقيح الثاني\r\nالدكتور علي الشيرواني\r\nمؤسسة بوستان كتاب\r\n1388 / 1430\r\n\r\n","description":"","footnote":"","page_name":" 474 ","page_number":474},
  {"content":"\r\n . \r\n","description":"","footnote":"","page_name":" 475 ","page_number":475},
  {"content":"\r\n . \r\n\r\n","description":"","footnote":"","page_name":" 476 ","page_number":476}
  ]