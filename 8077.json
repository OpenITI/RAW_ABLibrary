[
  {"content":"\r\n\r\nتاريخ و فرهنگ ايران\r\nدر دوران انتقال از عصر ساسانى به عصر اسلامى\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ و فرهنگ ايران\r\nدر\r\nدوران انتقال از عصر ساسانى به عصر اسلامى\r\nجلد چهارم\r\nزبان فارسى\r\nهمچون مايه و مددكارى براى زبان عربى در نخستين قرنهاى اسلامى\r\nنوشتهء :\r\nدكتر محمد محمدى ملايرى\r\nاستاد در دانشگاههاى : تهران و دولتى لبنان و امريكائى بيروت\r\nبين سالهاى 1316 تا 1357 ه‍ . ش .\r\nتهران\r\nانتشارات توس\r\n1380\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمحمدى ، محمد ، 1290 -\r\nتاريخ و فرهنگ ايران در دوران انتقال از عصر ساسانى به عصر اسلامى / نوشته محمد محمدى ملايرى . - تهران : توس ، 13 -\r\n6 ج . - ( انتشارات توس ؛ 398 ، 492 ، 399 )\r\n( دوره ) ISBN 964 - 315 - 543 - 9\r\n( ج . 1 ) ISBN 964 - 315 - 453 - x\r\n( ج . 2 ) ISBN 964 - 315 - 538 - 2\r\n( ج . 3 ) ISBN 964 - 315 - 539 - 0\r\n( ج . 4 ) ISBN 964 - 315 - 540 - 4\r\n( ج . 5 ) ISBN 964 - 315 - 541 - 2\r\n( ج . 6 ) ISBN 964 - 315 - 542 - 0\r\nفهرستنويسى بر اساس اطلاعات فيپا .\r\nص . ع . به انگليسى : M . Mohammadi Malayeri .\r\nIranian History , Clvllization . . . . . .\r\nكتابنامه .\r\nمندرجات : ج . 1 . - - بخش اول . دل ايرانشهر . - - ج . 3 . دل ايرنشهر . بخش دوم و پايانى . ايرانيان و اعراب قبل و بعد از فتوحات اسلامى . - - ج . 4 . زبان فارسى همچون مايه و مددكارى براى زبانهاى عربى در نخستين قرن هاى اسلامى . -\r\nج . 4 و 5 ( چاپ اول ) : 1380 .\r\n1 . ايران - - تمدن - - پيش از اسلام . الف . عنوان .\r\n2 ت 3 م / 142 DSR\r\n01 / 955\r\nكتابخانه ملى ايران 2120 - 76 م\r\nتاريخ و فرهنگ ايران\r\nدر دوران انتقال از عصر ساسانى به عصر اسلامى\r\nدكتر محمد محمدى ملايرى\r\nچاپ دوم : 1385\r\nتيراژ : 3300 نسخه\r\nچاپ حيدرى\r\nفروشگاه : تهران ، خيابان انقلاب ، اول خيابان دانشگاه ، پلاك 1\r\nتلفن : فروشگاه 66461007 - 66970677 دفتر مركزى : 8 - 66491445\r\nنشانى اينترنتى : www . toospub . com\r\nپست الكترونيك : info @ toospub . com\r\nشابك 4 - 540 - 315 - 964\r\nISBN 964 - 315 - 540 - 4\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد چهارم\r\n\r\nفهرست\r\nعنوان صفحه\r\nمقدمه 7\r\nگفتار نخست - پيوستگىهاى تاريخى دو زبان فارسى و عربى 9\r\nگفتار دوم - زبان فارسى همچون مايه و مددكارى براى زبان عربى\r\nدر نخستين قرنهاى اسلامى 19\r\nگفتار سوّم - پهلوى يا فارسى 51\r\nگفتار چهارم - اهميت منابع عربى و اسلامى از لحاظ تحقيق در\r\nادبيات دورهء ساسانى 101\r\nگفتار پنجم - مترجمان آثار ايرانى از فارسى ساسانى به زبان عربى در\r\nقرنهاى نخستين اسلامى 125\r\nگفتار ششم - آيين‌نامه‌ها و تاجنامه‌هاى ساسانى در زبان عربى و دوران\r\nاسلامى 189\r\nگفتار هفتم - ادبيات اخلاقى ايران در دورهء ساسانى و آثار آن در\r\nادب عربى و حكمت اسلامى 255\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nگفتار هشتم - كتابهايى كه نام آنها در فهرست ابن نديم ذكر شده 279\r\nگفتار نهم - كتابهايى كه مسكويه از آنها نقل كرده 297\r\nگفتار دهم - ادبيات ايران در دورهء ساسانى از خلال مآخذ عربى 333\r\nگفتار يازدهم - جاودان خرد يا نامهء هوشنگ 345\r\nگفتار دوازدهم - سخنانى در حكمت از بهمن شاه 369\r\nگفتار سيزدهم - كتاب « المسائل » منسوب به خسرو انوشيروان و\r\nترجمهء قطعه‌اى از آن 389\r\nنمايه 411\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nمقدمه\r\nهنگامى كه زبان فارسى در اسلام با زبان عربى آشنا شد ، زبان عربى هنوز مراحل رشد طبيعى خود را تا اين‌كه به مرحلهء كتابت و تدوين كتاب برسد نگذرانيده بود . نخستين كتاب را زبان فارسى به آن زبان ارزانى داشت و نخستين كسانى كه آن زبان را در تدوين كتب و تحرير علوم به كار گرفتند و وسيلهء پيشرفت آن را فراهم ساختند ايرانيان فارسىزبان بودند كه آن زبان را همچون زبان دينى خود برگزيدند و در تقويت و گسترش آن از هيچ كوششى دريغ نداشتند .\r\nالبته اين مسلم است كه نخستين كتابى كه در زبان عربى تدوين يافت قرآن مجيد بود كه در زمان خليفه عثمان جمع و مدوّن گرديد ولى قرآن كلام الهى بود ثابت و تغييرناپذير و در اين‌جا سخن از كلام مردم خاكى است تغييرپذير و پيوسته در حال تحوّل و چنين كلامى بود كه زبان عربى در آن به مرحله كتابت و تدوين نرسيده بود و زبان فارسى بود كه آن را مدد رسانيد تا به اين مرحله برسد .\r\nفارسىزبانان در كمك خود به زبان عربى از يك سو آن‌چه خود داشتند در طبق اخلاص نهاده و نه تنها آن را به زبان عربى ارزانى داشتند بلكه خود آن‌ها را به زبان عربى درآوردند و با اين كار خود بر پايه و مايه آن زبان بسى افزوده و از سوى ديگر با مطالعه در زبان عربى راه و روش و ساختار آن زبان را شناختند و قواعد دستورى و ضوابط بلاغى آن را استخراج كرده به قيد تحرير درآوردند و نتيجه آنها كتاب‌هاى مفصل و عالمانه‌اى بود كه در صرف و نحو و علوم بلاغت و ديگر معارف ادبى زبان عربى زينت‌بخش كتاب‌خانه‌ها گرديد .\r\nدر اين‌جا از بين همهء امورى كه اجمالا ياد شد آن‌چه مورد گفت‌وگو است كتاب‌ها و نوشته‌هائى است كه ايرانيان فارسىزبان آنها را از زبان فارسى به زبان عربى\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nدرآوردند و بدين ترتيب آنها كه در اصل از ذخائر زبان فارسى و فرهنگ ايران بودند از ذخائر زبان و فرهنگ عربى به شمار رفتند و با گذشت زمان آثار زبان فارسى و فرهنگ ايرانى از آنها زدوده يا ناديده انگاشته شد .\r\nدر اين بحث دو هدف نهفته است يكى آن‌كه از خلال اين بررسىها به گوشه‌هائى از تاريخ و فرهنگ ساسانى دست يابيم كه اهميت آن براى تدوين تاريخ فرهنگى دورهء ساسانى بر كسى پوشيده نيست و ديگر دست‌يابى به ريشه‌ها و اصول ايرانى زبان و ادبيات عربى است كه آن هم در اهميت براى كسانى كه بخواهند آن زبان را خارج از حدود سنتى كه در كتابهاى تاريخ ادبيات زبان عربى براى آن مشخص شده است بشناسند كمتر از اولى نيست .\r\nدر اين كتاب سعى شده است كه در خلال مباحث لغوى و آن‌چه به ترجمه آثار يا مترجمان ارتباط مىيابد به مباحث ديگرى در زمينه پيوستگيهاى تاريخى دو زبان فارسى و عربى و كمكهاى زبان فارسى به زبان عربى و برخى مباحث ديگر كه به زبان فارسى و پهلوى ارتباط مىيابد اشاره‌اى بشود يا به تفصيل دربارهء آن‌ها سخن رود . ذكر اين مباحث در اين كتاب از آن‌رو است كه هريك از آنها پرتوى بر مباحث اصلى كتاب مىافكنند كه خواننده را در درك مطالب آن كمك مىكنند ، و اين كار بدين سبب سودمند و شايد هم ضرورى باشد كه خواننده در زمينه مطالب اين كتاب منابع كمترى خواهد يافت كه بتواند آن‌چه براى وى مشكل مىنمايد از منابع ديگرى رفع اشكال كند .\r\nقبلا به‌طور خلاصه‌تر در نوشتهء ديگر برخى از مطالب اين كتاب مؤلّف با عنوان « فرهنگ ايرانى » كه تجديد چاپ آن توسط انتشارات دانشگاه تهران در سال 1357 انجام پذيرفت ، چاپ گرديد . اين مطالب در اين كتاب به‌طور مفصّلتر و در دنبالهء مطالب ديگرى كه در اين مجموعه « تاريخ و فرهنگ ايران » منتشر گرديده به مطالب اين جلد از مجموعه افزوده شده است .\r\nمحمد محمدى ملايرى تير ماه 1380\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nگفتار نخست پيوستگىهاى تاريخى دو زبان فارسى و عربى\r\nروابط ديرينه ايرانيان و اعراب ؟ ؟ ؟ مرزبانان و سرداران ايرانى ؟ ؟ ؟\r\nرفتار مرزبانان با قبايل عرب\r\nمعمولا در تاريخ ادبيات عربى دوران نقل و ترجمه از زبانهاى بيگانه را به زبان عربى از عصر عباسى مىدانند و وقتى سخن از زبانهاى بيگانه مىرود زبان فارسى را هم در رديف يونانى و سريانى و هندى نام مىبرند . اين نظر نه دربارهء ترجمه از زبان فارسى به عربى درست است و نه براى دسترسى مسائلى كه در زبان عربى مطرح‌اند و ريشه در زبان فارسى دارند مبناى درستى تواند بود . نقل و ترجمه از فارسى به عربى تا آنجا كه از منابع موجود برمىآيد ، از نيم قرن پيش از عصر عباسى آغاز مىشود و مسائلى هم كه در زبان و ادب عربى در ارتباط با زبان و فرهنگ فارسى مطرح است از لحاظ اهميت و گسترش آنها قابل مقايسه با هيچ زبان ديگرى نيست ، زيرا اين مسائل به ترجمه چند نوشتهء معروف فارسى كه در كتابهاى قديم نام آنها آمده خلاصه نمىگردد و تنها با در نظر گرفتن آنها در اين زمينه حق مطلب ادا نمىشود . اين مسائل بايد بر مبناى پيوستگىهاى تاريخى دو زبان فارسى و عربى كه از خيلى پيش از اسلام سرچشمه گرفته و در دوران\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاسلامى گسترش يافته است بررسى شود و موضوع نقل و ترجمه از فارسى به عربى هم بايد در پرتو همين پيوستگيها مورد بحث و تحقيق قرار گيرد و اين چيزى است كه در اينجا موضوع سخن است .\r\n\r\nروابط ديرينه ايرانيان و اعراب\r\nروابط تاريخى ايرانيان و اعراب بسيار قديم است ، از قرن ششم پيش از مسيح و از دوران هخامنشى آغاز مىگردد . هخامنشيان وارث آشوريها و بابليها در اين منطقه بودند و فرمانروائى عربستان را از آنها به ارث بردند . داريوش اول عربستان را جزء ممالك خود مىشمارد و مورخان قديم يونان از وجود دسته‌هائى از اعراب در اردوى كورش اول و دوم شرحى نوشته‌اند . هردوت در شرح جنگهاى ايران و مصر از وجود عربها در اردوى كمبوجيه و خشار يارشا و پوشش و جنگ‌افزارهاى آنها ، و همچنين از عهد و پيمانى كه آنها با كمبوجيه براى راهنمائى و گذراندن سپاه او از صحرا بسته بودند شرحى نوشته است . در دوران اشكانى نفوذ ايران در شرق عربستان بسيار گسترش يافت و تا مرزهاى شرقى يمن پيش رفت . در دوران ساسانى شبه جزيرهء عربستان بيش از گذشته مورد توجه و اهتمام دولت ايران گرديد ، زيرا اين سرزمين بيش از گذشته در محدودهء رقابتهاى اقتصادى و سياسى دو دولت ايران و روم قرار گرفته بود ، و ايران گذشته از هدفهاى امنيتى و بازرگانى كه در اين منطقه داشت ناچار بود كه در برابر توطئه‌هاى روم و متحدان حبشه‌اى او كه در سرزمين يمن داراى هدفهاى جهانگيرى بودند و سعى مىكردند كه در آنها دردسرهائى براى ايران ايجاد كنند نيز به مقابله برخيزد . حملهء حبشيان به يمن به تحريك و با كمك روميها و تشكيل دولتى در آنجا از حبشيها به سرپرستى روميان فصلى بود از اين رقابت ؛ و حملهء ايران به يمن از راه دريا و بيرون راندن حبشىها از آنجا و ضميمه شدن يمن هم به قلمرو دولت ايران فصل ديگرى بود از همان رقابت كه شرح آن\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nدر تاريخها كم‌وبيش آمده . « 1 »\r\nگذشته از داخلهء عربستان ايران را در اين دوران كه مورد گفت‌وگوى ما است در سواحل شبه‌جزيرهء عربستان چه در خليج فارس و چه در درياى عمان و چه در اقيانوس هند تا عدن بندرگاهها و پايگاههائى بوده كه هم سيطره دريانوردى ايران را در اين درياها تأمين مىكرده و هم امنيت بازرگانى راههائى را كه از اين بنادر مىگذشته‌اند و حتى در درياى سرخ هم كه بازرگانان رومى و حبشى رفت‌وآمد داشته‌اند ايران داراى دو مركز تجارى براى همين منظور بوده كه يكى همين بندر جده در سواحل حجاز و ديگرى محلى به نام سواكن بوده كه از سه جزيرهء كوچك در نزديكى سواحل افريقائى اين دريا تشكيل مىشده و بازرگانان براى مصون ماندن از حملهء طوائف افريقائى به ايشان انبار كالاها و محل زيست خود را در آن جزائر قرار مىداده‌اند و روزها براى دادوستد به ساحل مىرفته‌اند . « 2 »\r\n\r\nمرزبانان و سرداران ايرانى\r\nبر اساس اصلاحاتى كه در زمان انوشيروان در ايران صورت گرفت و تغييراتى كه در سازمان نظامى و سياسى و تقسيمات كشورى حاصل گرديد تمام قلمرو ايران به چهار بخش عمده شرق و غرب و شمال و جنوب تقسيم گرديد و هر بخشى زير نظر يك اسپهبد قرار گرفت كه عنوانهاى ايشان : خراسان اسپهبد و خربران اسپهبد و آذربادگان اسپهبد و نيمروز اسپهبد بود . « 3 » و تمام قلمرو دولت ساسانى در شبه جزيره عربستان از حيره گرفته تا بحرين كه در آن روزگار شامل تمام سواحل جنوبى خليج فارس و سرزمينهاى\r\n\r\n\r\n","description":"","footnote":"\r\n( 1 ) . آگاهى بيشتر را در اين زمينه در خطابه ششم از رشته گفتارهائى كه استاد فقيد تقىزاده با عنوان تاريخ عربستان و قوم عرب در اوان ظهور اسلام و قبل از آن در دانشكده علوم معقول و منقول ايراد نموده و جزء انتشارات آن دانشكده به چاپ رسيده ، خواهيد يافت .\r\n( 2 ) . آگاهى بيشتر را در اين‌باره در مقاله نگارنده با عنوان « اشتيام » در يادواره دكتر محمود افشار خواهيد يافت .\r\n( 3 ) . المسالك و الممالك ، ص 18 و 72 و 119 .\r\n","page_name":" 11 ","page_number":11},
  {"content":"\r\n\r\nواقع در شرق « الريع الخالى » مىشد و همچنين عمان و يمن و حجاز ، همه در قلمرو همين نيمروز اسپهبد قرار داشت .\r\nهريك از اين بخشهاى چهارگانهء اصلى به بخشهاى كوچكترى تقسيم مىشدند كه فرمانرواى هريك از آنها را معمولا مرزبان مىخوانده‌اند . در قلمرو اسپهبد نيمروز هم ذكرى از چند مرزبان ايرانى به مناسبتهاى مختلف در تاريخهاى اسلامى آمده است .\r\nحمزهء اصفهانى نام شانزده تن از مرزبانان را كه از قديم و در زمانهاى مختلف از سوى ايران بر مناطقى از عربستان گمارده شده بوده‌اند ياد كرده كه هشت تن آنها از فرمانروايان ايرانى يمن بوده‌اند و هشت تن ديگر از مرزبانان ساير مناطق عربستان . « 1 »\r\n\r\n\r\n","description":"","footnote":"\r\n( 1 ) . سنى ملوك الارض و الانبياء ، بيروت ، دار مكتبة الحياة ، ص 115 - 116 . نام اين هشت تن كه در مناطقى از عربستان به جز يمن فرمان مىرانده‌اند در كتاب حمزه بدين‌گونه آمده :\r\n1 - سخت : كه حمزه دربارهء او گويد : « وى زمانى دراز بر سرزمين كنده و حضر موت و توابع آنها فرمان مىرانده و نمىدانم كه در چه زمان و در عهد كدام پادشاه بوده » ، ( بلاذرى نام مرزبان ايران را در هجر مركز بحرين سيبخت نوشته . كه نزديك به اين نام است . فتوح البلدان ، ص 95 ) .\r\n2 - سنداد : وى جانشين سخت است و اقامت او در ريف به درازا كشيد تا جايى كه در آنجا بناهائى هم بساخت و قصر ذى الشرفات را كه شاعر در اين بيت :\r\n اصل الخورنق و السدير و بارق * و القصر ذى الشرفات من سندات \r\nنام برده از بناهاى او است .\r\n3 - هامرز : كه در جنگ ذوقار فرمانده سپاه خسرو پرويز بوده .\r\n4 - فنابرزين : كه تمام حاشيهء صحرا مجاور آباديهاى عراق از حد حيره تا حدود بحرين در قلمرو حكومت او بوده و اعراب او را خنابرزين مىگفته‌اند .\r\n5 - ساسان پسر روزبه كه در روزگار قديم از سوى برخى از پادشاهان بر اعراب تغلب و مضر و عمان و يثرب و تهامه حكومت يافته بود و حاكم افريقا و حاكم نوبه هم به او خراج مىپرداخته‌اند .\r\n6 - روزبه پسر ساسان كه مدت درازى در ميان اعراب زيست .\r\n7 - انوش‌زاد پسر گشنسب بنده ( جشنشيبده ) كه در روزگار خسرو انوشروان و چندى در زمان -\r\n","page_name":" 12 ","page_number":12},
  {"content":"\r\n\r\nاز جمله مرزبانان ايرانى كه در رويدادهاى تاريخى سرزمين عربستان يا در روايات ادبى عربى نامشان برده شده يكى مرزبانى است كه در مآخذ عربى با عنوان مرزبان الزاره ياد شده و در رويدادهاى مربوط به حملهء اعراب مسلمان به بحرين نامش آمده « 1 » و ديگر كسى است به نام سيبخت كه به گفتهء بلاذرى مقّر فرماندهى او در هجر مركز بحرين بوده و اين همان كسى است كه پيغمبر ( ص ) در سال هشتم هجرى علاء بن عبد الله حضزمى را براى دعوت او و منذرين ساوى يكى از اعراب آنجا كه او هم از سوى دولت ايران به سرپرستى باديه‌نشينان آنجا منصوب شده بود فرستاد . و به گفتهء بلاذرى آن دو و همهء اعراب و بخشى از ايرانيان آنجا به اسلام گرويدند . « 2 »\r\nو ديگر كسى است كه عنوان او را مرزبان الباديه و قلمرو او را از عذيب حد شرقى شبه جزيره عربستان تا تمام نجد و حجاز و از آن جمله يثرب و تهامه نوشته‌اند و به گفتهء ابن خرداد به عاملى كه پيش از اسلام بر امور يثرب و تهامه\r\n\r\n\r\n","description":"","footnote":"\r\n- پسرش هرمز بر بخشى از سرزمين عرب ولايت داشت .\r\n8 - دادفروز پسر گشنسبان ( جشنفشان ) كه اعراب او را المكعبر خوانده‌اند او صاحب دژ يا قصر المشقّر بود و ولايت بحرين و عمان تا يمامه و پيرامون آن را تا « غربين » داشت و زندگى او ادامه يافت تا به عبد إله بن عامر بن كريز ( عامل عثمان بر بصره ) پيوست .\r\nحمزه نام هشت تن مرزبانان ايران يمن را هم بدين‌گونه آورده كه غالبا از تحريف مصون نمانده‌اند :\r\n1 - وهرز - خرزاد پسر نرسى .\r\n2 - وليسجان .\r\n3 - خرزادان شهر .\r\n4 - نوشجان .\r\n5 - مروزان .\r\n6 - خرخسرو .\r\n7 - باذان .\r\n8 - دادويه فيروز ديلمى ( سنى ملوك الارض و الانبياء ، ص 115 - 116 ) .\r\n( 1 ) . جواد على ، تاريخ العرب قبل از اسلام ، ج 3 ، ص 298 .\r\n( 2 ) . بلاذرى ، فتوح البلدان ، ص 95 .\r\n","page_name":" 13 ","page_number":13},
  {"content":"\r\n\r\nنظارت داشته به وسيلهء همين مرزبان ( مرزبان الباديه ) منصوب شده بوده است .\r\nذكر اين مرزبان به مناسبت ذكر مدينه كه در آن زمان به نام الطيبه و يثرب خوانده مىشده و ذكر قريظه و نظير كه از سوى همان مرزبان و عامل او به سرپرستى او قبيله اوس و خزرج منصوب شده بوده‌اند آمده است . « 1 »\r\nو ديگر دادفروز گشنسبان مرزبان عمان و بحرين است كه در ميان عربها به نام المكعبر معروف بوده و ذكر او ، هم در روايات عربى و در آنچه به نام ايام العرب خوانده شده آمده و هم در رويدادهاى سالهاى نخستين اسلامى .\r\nبه نقل طبرى از گفتهء مصعب بن زبير اين دادفروز يا مكعبر خواهر جارود از روساى قبايل عبد قيس را به زنى گرفته بوده « 2 » و در سال 23 هجرى كه در توّج فارس جنگى ميان شهرك فرمانده دسته‌اى از سپاه ايران با حكم بن ابى العاص كه از سوى عبد الله بن عامر بن كريز عامل بصره در اين نواحى به تاخت‌وتاز مشغول بود در گرفت اين مكعبر در سپاه شهرك بود از او بريد و به حكم بن ابى العاص پيوست . « 3 »\r\nو ديگر باذان فرمانرواى ايرانى يمن در دوران خسرو پرويز است كه به مناسبت نامه‌اى كه بنابر روايات ، خسرو پرويز دربارهء پيغمبر ( ص ) به او نوشته بود ، و همچنين به مناسبت اسلام او و يارانش در يمن و حوادث ديگر نام در رويدادهاى اين دوران ذكر شده . « 4 »\r\nو ديگر شهر جانشين باذان است كه در فتنهء اسود عنسى كه در يمن به دعوى پيغمبرى برخاسته بود به قتل رسيد ، و در حوادث آن سالها نامش برده شده . « 5 »\r\n\r\n\r\n","description":"","footnote":"\r\n( 1 ) . « و كان عليها - المدينه » و على تهامه فى الجاهليه عامل من قبل مرزبان الباديه يجبى خراجها و كانت قريظه ملوكاملكوها على المدينه على الاوس و الخزرج و فى ذلك يقول شاعر الانصار :\r\nتودى الخرج بعد خراج كسرى - و خرج من قريظه و النضير ( المسالك و الممالك ، ص 128 ) .\r\n( 2 ) . طبرى ، 2 / 802 .\r\n( 3 ) . طبرى ، 1 / 9 - 3698 .\r\n( 4 ) . طبرى ، 1 / 958 و 1010 و 1040 و 1572 و 1574 و 1755 و 1763 و 1851 - 1853 و 1864 و 1898 و 3 / 2555 .\r\n( 5 ) . طبرى ، 1 / 1852 - 1855 .\r\n","page_name":" 14 ","page_number":14},
  {"content":"\r\n\r\nو ديگر دو سردار ايرانى يمن به نامهاى دادويه و فيروز ديلمى هستند كه آن‌ها هم به سبب كوشش بسيارى كه در رفع فتنه اسود عنسى به كار بردند تا سرانجام بر او پيروز شدند نامشان در تاريخ آمده و نوشته‌اند خوشحال‌كننده خبرى كه پيش از رحلت پيغمبر ( ص ) به آن حضرت رسيد همين خبر پيروزى فيروز بر اسود عنسى بود « 1 » نام اين دو سردار در خبر رده سران يمن كه پس از رحلت پيغمبر سر از فرمان خليفه برتافتند و عمال پيغمبر را هم بيرون راندند و ايرانيان را هم كه عموما مدافع اسلام بودند در محاصره گرفتند و همچنين در خبر غلبهء اينان بر مرتدان با كمكى كه از سوى خليفه ابو بكر براى آنها فرستاده شد در بعضى تواريخ به تفصيل آمده است . « 2 »\r\nدر امارت حيره كه بزرگترين امارت عربى در شرق عربستان بوده و فرمانروائى آنجا را لخميها كه از خاندانهاى كهن و سرشناس عرب بودند از قديم برعهده داشتند جز در موارد استثنائى از سوى ايران مرزبانى تعيين نمىگرديد . از اين مرزبانان يكى در زمان سلطنت انوشروان به نام « فيشهرت الفارسى » در مآخذ عربى آمده كه نوشته‌اند وى در زمان انوشروان يك سال بر حيره سلطنت كرده « 3 » و ديگر شخصى است كه در كتاب حمزه نام او البحر جان الفارسى ذكر شده كه پس از قتل نعمان بن منذر پادشاه حيره به وسيله خسرو پرويز هنگامى كه سلطنت حيره از سوى خسرو به اياس بن قبيصه طائى واگذار شد ، اين شخص هم از طرف آن شاه در كنار اياس بن قبيصه به سلطنت آنجا منصوب گرديد و ديگر شخصى است كه نام او بدين صورت آمده :\r\n« زاديه بن ماهبنيان بن مهر ابنداد الهمدانى » اين شخص كه نام او مانند بيشتر\r\n\r\n\r\n","description":"","footnote":"\r\n( 1 ) . طبرى 1 / 1763 و 1798 و 1853 و 1855 و 1857 و 1863 .\r\n( 2 ) . طبرى 1 / 1989 - 1999 .\r\n( 3 ) . حمزه اصفهانى ، سنى ملوك الارض ، ص 94 در فهرست پادشاهان حيره . اين شخص پس از قابوس بن المنذر و پيش از المنذر بن المنذر آمده . قابوس بن المنذر را مردى سست و ضعيف نوشته‌اند كه به دست مردى از قبيله يشكر كشته شده ، ظاهرا اعزام اين مرزبان ايرانى به سلطنت حيره از سوى انوشروان براى حفظ امنيت آنجا تا تعيين جانشين قابوس بوده .\r\n","page_name":" 15 ","page_number":15},
  {"content":"\r\n\r\nنامهاى فارسى كه در نوشته‌هاى عربى آمده خالى از تحريف نيست پس از اياس بن قبيصه از سوى خسرو پرويز به سلطنت حيره برگزيده شده و مدت هفده سال مستقلا بر آن سرزمين فرمان رانده كه از اين مدت چهارده سال و هشت ماه آن در زمان خسرو پرويز و بقيه آن در زمان جانشينان او بوده . « 1 »\r\n\r\nرفتار مرزبانان با قبايل عرب\r\nسياست عربى دولت ساسانى چنين نبود كه مرزبانان و كارگزاران ايرانى در امور داخلى قبايل عرب و روابط آنان با يكديگر دخالتى كنند آنچه آنها در پى آن بوده‌اند مراقبت در حفظ امنيت مرزهاى ايران در حواشى صحرا و جلوگيرى از تاخت‌وتاز قبايل صحرانشين و قتل و غارت در روستاها و آباديهاى ايران و همچنين حفظ امنيت راههاى بازرگانىاى بود كه از داخله عربستان مىگذشته تا به بندرهاى ساحلى آن مىپيوسته و اين را هم در هر ناحيه‌اى به عهدهء قبايل همان ناحيه و بزرگان ايشان مىگذاشتند و در عوض به آنها يا مقررى ساليانه و يا پاداشهاى موقت مىپرداختند كه عربها بدان حق الخفارة مىگفتند .\r\nدر اين دورانى كه در اينجا مورد گفت‌وگو است يعنى در اواخر دورهء ساسانى اداره مناطق عربى در قلمرو دولت ساسانى به استثناى يمن كه وضعى خاص داشت كم‌وبيش بدين صورت بوده .\r\nامارت سرزمين حيره را كه همسايهء غربى ايران بود تا نيمه‌هاى سلطنت خسرو پرويز خاندان لخميها كه از خاندانهاى معروف و معتبر عربى به‌شمار مىرفتند برعهده داشتند و پس از قتل نعمان بود كه از سوى ايران نخست در كنار فرمانرواى عرب آنجا و سپس به استقلال مرزبانى ايرانى منصوب گرديد .\r\nامور يمامه را يكى از بزرگان عرب به نام هوزة بن على برعهده داشت كه\r\n\r\n\r\n","description":"","footnote":"\r\n( 1 ) . سنى ملوك الارض ، ص 96 .\r\n","page_name":" 16 ","page_number":16},
  {"content":"\r\n\r\nاو را امير يمامه مىخواندند و پس از خلعتى كه خسرو پرويز به او داده بود به لقب ذو التاج خوانده مىشد . « 1 »\r\nسرپرستى باديه‌نشينان سرزمينهاى جنوبى خليج فارس را كه از مشرق الربع الخالى تا سواحل عمان همه را بحرين مىخواندند چنان كه گذشت با منذر بن ساوى بود كه از سوى ايران يا به وسيلهء مرزبان ايرانى بحرين به اين سمت منصوب شده بود « 2 » حفظ راههائى كه از بندر ابله - مهمترين بندر ايران در دهانهء خليج فارس - به سمت غرب و سرزمينهاى عربى مىگذشت و در محل بصره كنونى چند رشته مىشد و همچنين حفظ امنيت سرزمينهاى مرزى ايران را در غرب رود فرات و حاشيهء صحرا كه در عربى آن را طف مىخواندند يكى از روساى قبائل اين منطقه به نام قيس بن صعود شيبانى عهده‌دار بود كه در حاشيه صحرا در فاصله شش ميلى غرب پادگان ايرانى بهشت آباد كه از سوى سپاهيان ايران نگاهبانى مىشد او هم محل ديده‌بانى و پايگاهى به همين منظور دائر كرده بود كه به منجشانيه معروف بود « 3 » پدر صهيت صحابى معروف نيز ظاهرا مدتى همين وظيفه را عهده‌دار بوده .\r\nاينان هركدام در برابر خدمتى كه در قلمرو خود عهده‌دار بودند يا مقررى ساليانه و يا به مناسبتهاى مختلف پاداشهاى گاه‌به‌گاه دريافت مىكردند . مقررى پادشاهان حيره از ابو ابجمعى شهر فيروز شاپور كه مركز انبارهاى آذوقه و جنگ افزار دولت ساسانى در غرب ايران بود ، و به همين سبب هم به انبار معروف گرديده و در كتابهاى عربى هم به نام « الانبار » ذكر شده ، پرداخت مىگرديد و روساى قبايلى كه عهده‌دار امنيت حاشيهء مرزى صحرا در غرب فرات بودند مانند قيس بن مسعود شيبانى و پدر صهيت از درآمدهاى بندر ابله بزرگترين بندر بازرگانى و پايگاه دريائى ايران در دهانهء خليج فارس و كناره اروند رود كه در\r\n\r\n\r\n","description":"","footnote":"\r\n( 1 ) . الاغانى بولاق ، ج 16 ، ص 78 و طبرى جلد 1 ، ص 984 - 985 .\r\n( 2 ) . فتوح البلدان ، ص 95 .\r\n( 3 ) . ياقوت 4 / 658 منجشان نام مباشرى بوده كه اين محل را براى قيس بن مسعود ساخته بود .\r\n","page_name":" 17 ","page_number":17},
  {"content":"\r\n\r\nآن زمان بهمنشير خوانده مىشد پرداخت مىگرديد و هوزة بن على نيز چنان كه گذشت به مناسبتهايى پاداش دريافت مىكرد كه وصف يك مورد آن را كه خلعتى مركب از تاج و كمر بوده و معمولا از خلعتهاى ممتاز به شمار مىرفته در اغانى ابو الفرج اصفهانى و تاريخ طبرى مىتوان يافت . و اعراب باديه هم در خشكساليها به وسيلهء مرزبان بحرين كمك دريافت مىداشته‌اند كه در روايات عربى مربوط به « يوم المشقّر » ذكرى از آن رفته و آن دسته از قبايل عرب هم كه عهده‌دار گذراندن كاروانها از قلمرو خود و حفظ آنها از دستبرد راهزنان و غارتگران بوده‌اند نيز در برابر كار خود حق الزحمه‌اى دريافت مىداشته‌اند « 1 » كه چنان كه گفتيم به آن حق الخفاره مىگفته‌اند .\r\n\r\n\r\n","description":"","footnote":"\r\n( 1 ) . در اغانى ، ج 16 ، ص 150 وصف يكى از اين راههاى كاروان رو را از تيسفون به يمن و قبايلى كه در مسير راه هريك در قلمرو خود نگاهبانى و بدرقه آن را عهده‌دار بوده‌اند مىتوان يافت .\r\n","page_name":" 18 ","page_number":18},
  {"content":"\r\n\r\n\r\nگفتار دوم زبان فارسى همچون مايه و مددكارى براى زبان عربى در نخستين قرنهاى اسلامى\r\nنقش زبان فارسى در كشوردارى سالهاى نخستين حكومت خلفا ؟ ؟ ؟\r\nنقش ايرانيان در رونق يافتن زبان عربى ؟ ؟ ؟ كتاب العقد الفريد ؟ ؟ ؟\r\nعربى زبان كار ايرانيان ؟ ؟ ؟ موسى اسوارى و ديگر سخنوران دوزبانه ؟ ؟ ؟ طاهر بن حسين سردودمان طاهريان ؟ ؟ ؟ عربى زبان كتابت و فارسى زبان گفتار ؟ ؟ ؟ نقش ايرانيان در دوران انتقال از ادبيات جاهلى به ادبيات غنى قرنهاى نخستين اسلامى ؟ ؟ ؟ رابطه فرهنگى ايرانيان با زبان عربى ؟ ؟ ؟ نفوذ وزيران و دبيران ايرانى در دربار خلافت ؟ ؟ ؟ ايرانيان حاميان زبان عربى به عنوان زبان دينى اسلامى ؟ ؟ ؟ اثر متقابل فارسى و عربى در يكديگر\r\nدر آغاز دوران اسلامى از آنجا كه زبان فارسى يكى از ابزارهاى مؤثر حكومت خلفا در ايران بود و فارسىزبانان هم رفته‌رفته يكى از دو عضو مهم جامعهء اسلامى گرديدند ازاين‌رو زبان فارسى هم در كنار زبان عربى يكى از دو ركن فرهنگى اسلام گرديد .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nنقش زبان فارسى در كشوردارى سالهاى نخستين حكومت خلفا\r\nاز همان روزهاى نخست كه حكومت خلفا در ايران جايگزين حكومت ساسانى گرديد ادارهء امورى كه با زندگى مردم و با كارهاى حكومت ارتباط مىيافت و تعطيل‌پذير نبودند مانند جمع‌آورى مالياتها و خراج زمينها و عشريه بازرگانان و راهدارى و نگاهبانى راهها و امور بازرگانى و كشاورزى و ساير امورى كه در ايران از ضروريات زندگى اجتماعى و ادارى شمرده مىشد و اعراب از آنها سررشته‌اى نداشتند به حكم ضرورت همچنان در دست همان طبقه از ايرانيان كه از سابق ادارهء آنها را برعهده داشتند باقى ماند ، و ديوان خراج هم كه ركن اصلى و استخوان‌بندى هر دولتى و به خصوص دولت خلفا بود تا مدتى كم‌وبيش نزديك به يك قرن همچنان با همان زبان فارسى ماند . « 1 »\r\n\r\nنقش ايرانيان در رونق يافتن زبان عربى\r\nاين امر از يك سو و گرايش اسلامى ايرانيان و اقبال آنان به آموختن زبان عربى براى درك صحيح اين دين از سوى ديگر باعث تحولى در زبان عربى گرديد كه هرچند در تاريخ ادبيات عربى چنان كه بايد بدان توجه نشده ولى در واقع بزرگترين تحولى بوده كه خارج از سرزمين اعراب در اين زبان روى داده و سرآغاز تحولات ديگرى گرديده كه اين زبان در دوره‌هاى بعد به خود ديده است .\r\nتوضيح اين اجمال آنكه « پيش از اسلام و در سالهاى نخستين اسلامى هم تا پيش از آنكه اين دين از سرزمين عربستان و از محدودهء قوم عرب خارج شود\r\n\r\n\r\n","description":"","footnote":"\r\n( 1 ) . ديوانهاى خراج در همهء قلمرو گستردهء ايران در يك زمان به عربى تغيير نيافت در بعضى جاها مانند عراق زودتر و در بعضى جاها چون اصفهان و كرمان و خراسان ديرتر و در بعضى جاها هم شايد ديوانهاى محلى آنها هيچ‌گاه به عربى برگردانده نشد . تعريف ديوان در عراق كه زودتر از همه‌جا صورت پذيرفت در دههء هشتاد هجرى و احتمالا در سال 87 هجرى صورت گرفته و ديوانهاى مناطق ديگر چنان كه در جاى خود خواهد آمد در قرن دوم و بعد تغيير يافته .\r\n","page_name":" 20 ","page_number":20},
  {"content":"\r\n\r\nو به سرزمينهاى ديگر و به ميان ملتهائى به جز قوم عرب راه يابد زبان عربى هم زبانى بود محدود به همان سرزمين و همان قوم ، قومى كه زبانشان عربى بود و به قول ابن خلدون ملكهء عربيت داشتند يعنى اين زبان را از دامان مادر ياد مىگرفتند نه از راه تعليم و تعلّم ولى با گسترش اسلام در ايران مردم ديگرى هم به اين زبان روى آوردند كه نه عرب بودند و نه عربىزبان بلكه فارسىزبانانى بودند كه مىبايستى زبان عربى را به تعلّم بياموزند و به قول ابن خلدون صناعت عربيّت كسب كنند . « 1 »\r\nاين تحول كه به بركت اسلام و گرايش اسلامى ايرانيان در زبان عربى روى داد از آن رو بزرگ بود كه هم فصلى نو در تاريخ زبان و ادبيات عربى گشود و آن را از يك زبان قبيله‌اى محلى به يك زبان جهانى اسلامى بدل ساخت و هم افقهاى تازه‌اى بر روى استعدادهاى نهفتهء ايرانيان باز كرد و سلسله جنبان تلاش و كوشش بىمانندى گرديد كه علماى اين سرزمين به قصد فرا گرفتن اين زبان از روى اصول و مبانى آن و وقوف بر دقايق لغوى و دستورى و بيانى آن به عمل آوردند .\r\nتلاش و كوششى كه پيش از آن تاريخ و در خارج از اين سرزمين به عمل نيامده بود زيرا عربىزبانان كه ملكهء عربيت داشتند نه نيازى به دانستن قواعد زبان احساس مىكردند و نه پيش از اسلام در چنان سطحى از دانش و آگاهى بودند كه به چنين مسائلى توجه داشته باشند .\r\nولى ايرانيان كه مىبايستى اين زبان را از راه تعلّم بياموزند ناچار بودند كه هم قواعد صرف و نحو آن را بشناسند و هم راههاى اشتقاق آن را بدانند و از اين راه هم بر لغات و كلمات آن وقوف يابند و هم براى درك صحيح مفاهيم اسلامى با دقايق لغوى و بيانى اين زبان آشنا شوند ، چيزهايى كه تا اين زمان در اين زبان صورت نگرفته بود و مىبايستى ايرانيان خود به اين كارها بپردازند و\r\n\r\n\r\n","description":"","footnote":"\r\n( 1 ) . تفصيل اين مبحث را در مقدمهء ابن خلدون ، ص 560 متن عربى آن و در ص 1157 جلد دوم ترجمهء فارسى آن از مرحوم پروين گنابادى خواهيد يافت .\r\n","page_name":" 21 ","page_number":21},
  {"content":"\r\n\r\nهمين امر بود كه علماى ايران را به جمع و تدوين كلمات عرب و بحث و تحقيق دربارهء علوم لغوى و صرفى و نحوى و بلاغى زبان عربى و تأليف و تدوين كتب و رسالات در اين زمينه‌ها واداشت و همين امر هم باعث اين گرديد كه همهء اين علوم و همچنين علوم ديگرى كه به زبان عربى تدوين گرديد از سرزمين ايران سرچشمه گيرد نه از سرزمين اعراب .\r\nدر توضيح اين اجمال و در بيان اين نكته كه از همان قرنهاى نخستين اسلامى كه تأليف و تدوين علوم به زبان عربى آغاز شده تا دوران حملهء مغول به ايران ، و ويرانيهائى كه از آن ناشى شده و موجب نابودى بسيارى از مراكز علمى و پراكنده شدن بسيارى از علما و دانشمندان اين سرزمين گرديده كانون علم و فرهنگ اسلامى و زبان عربى در همين سرزمين ايران و حاملان دانش و فرهنگ هم در جهان اسلام علمائى از همين سرزمين بوده‌اند ابن خلدون را گفتارى مفصل است كه در آن كوشيده علل و عوامل طبيعى و تاريخى اين پديده را كه آن را از پديده‌هاى شگفت خوانده بر اساس قوانين و اصولى كه بر تاريخ عمران بشرى حاكم است روشن سازد « 1 » و غرض از اشاره به اين موضوع نه تكرار آن مطالب بلكه بيان اين نكته است كه در هنگامى كه علوم و معارف اسلامى و به تبع آن علوم لسانى و بلاغى عربى به مناطق ديگر اسلامى راه يافت چه پيش از حملهء مغول و چه پس از آن ، آنچه در آن مناطق هم به وجود آمد بازتابى بود از آنچه در اين سرزمين ايران پايه‌گذارى شده بود و همان شكل و صورتى را داشت كه نخستين‌بار در اينجا شكل گرفته بود ، و به‌ندرت مىتوان در آنجاها آثارى مستقل از آثارى كه در ايران به وجود آمده بود يافت .\r\n\r\nكتاب العقد الفريد\r\nنوشته‌اند هنگامى كه صاحب بن عباد كتاب « العقد الفريد » تأليف ابن عبد ربه اندلسى را ديد گفت :\r\n« هذه بضاعتنا ردّت الينا » يعنى اين كالاى خود ما\r\n\r\n\r\n","description":"","footnote":"\r\n( 1 ) . مقدمهء ابن خلدون .\r\n","page_name":" 22 ","page_number":22},
  {"content":"\r\n\r\nاست كه به ما بازگردانده شده ؛ و گفت ما گمان برديم كه از بلاد خود اندلس چيزى نوشته اكنون دانستيم فقط اخبار ما را دارد . « 1 »\r\nكتاب « العقد الفريد » نخستين كتاب معتبرى بود كه در خارج از اين سرزمين در زبان عربى و معارف اسلامى تأليف شده بود . ابن عبد ربه مؤلف آن از مردم قرطبه اندلس ( اسپانياى كنونى كه آن روز قسمت عمدهء آن در تصرف مسلمانان بود ) و از مولايان هشام پسر عبد الرحمان اموى بود . وى در سال 246 هجرى زاده شده و در سال 328 هجرى بدرود زندگى گفته . همواره در قرطبه مىزيسته و با چهار تن از فرمانروايان مسلمان آنجا هم‌زمان بوده و آنها را در شعر خود ستوده است .\r\nاين‌كه صاحب انتظار داشته كه آن كتاب را در بردارندهء اخبار ادبى و فرهنگى ديار خود مؤلف يعنى مغرب عالم اسلامى بيابد انتظارى بىجا و نامعقول نبوده و اگر آن كتاب انتظار وى را برنياورده بدين سبب بوده كه هنوز نه تنها در مغرب عالم اسلامى بلكه حتى در مشرق عالم اسلامى هم خارج از همين سرزمين ايران آنچه بتوان آن را فرهنگى مستقل و داراى خواصى جداگانه شمرد به وجود نيامده بود .\r\nمؤلف كتاب العقد الفريد هم همين مطلب را در مقدمهء كتاب خود بدين گونه بيان كرده كه وى مطالب كتاب خود را از نوشته‌هاى علماى شرق اسلامى گرفته و امتيازى كه براى كتاب خود شناخته نه در اصل مطالب و محتواى آن بلكه در حسن انتخاب مطالب و حسن اختصار آنها و در مقدمه‌اى دانسته كه بر هر بخش از آن‌كه آنها را به نام « كتاب » خوانده نوشته است .\r\nو چون به اصل كتاب هم مراجعه شود همين امر را در آن به وضوح\r\n\r\n\r\n","description":"","footnote":"\r\n( 1 ) . نام او اسماعيل و كنيه‌اش ابو القاسم ، و لقبش صاحب و كافى الكفاه ، از وزيران معروف ديلميان اصلا اهل طالقان و مدتها در خدمت ابن عميد وزير پرآوازهء دوران ديلمى بود . در عربى از بليغان به نام بود و در عربيّت تعصّبى بسيار داشت . وى در سال 335 هجرى قمرى درگذشته است . شرح حال صاحب را در وفيات الاعيان ابن خلكان ج 1 ، ص 206 و وصف جامعى دربارهء او را در لغت‌نامهء دهخدا خواهيد يافت .\r\n","page_name":" 23 ","page_number":23},
  {"content":"\r\n\r\nمىتوان ديد از مؤلفان شرقى آنكه بيش از همه كتاب او مورد تقليد ابن عبد ربه قرار گرفته و مطالب آن به كتاب وى انتقال يافته ابن قتيبه دينورى است كه كتاب « عيون الاخبار » او را نه تنها از لحاظ روش و گزينش الگوى خود قرار داده بلكه قسمت اعظم مطالب آن را هم در كتاب خود نقل كرده « 1 » يا چنان كه برخى از محققان نوشته‌اند بر آن كتاب يورش برده و مطالب آن را به غنيمت برده است . « 2 »\r\nپس از عيون الاخبار ابن قتيبه كتاب الكامل مبرّد « 3 » و الكتاب سيبويه « 4 » و كتابهاى ابن مقفع « 5 » و جاحظ « 6 » و ابن سلّام جمحى « 7 » و چند تن ديگر است كه آثار آنها را جابه‌جا در كتاب « العقد الفريد » مىتوان يافت .\r\n\r\n\r\n","description":"","footnote":"\r\n( 1 ) . عبد الله بن مسلم معروف به ابن قتيبه اصلا از خاندانى ايرانى و مروزى است كه چون مدتها قضاء دينور را برعهده داشته به دينورى معروف شده ، وى در قرن سوم هجرى مىزيسته است . ابن قتيبه كتاب « عيون الاخبار » خود را بر نه باب تقسيم كرده و هر بابى را كتابى ناميده .\r\nبدين‌گونه : كتاب السلطان ، كتاب الحرب . . . الخ و ابن عبد ربه هم با همان روش كتاب خود را به بيست و پنج باب بخش كرده و هر بخشى را كتابى خوانده و هر دو كتاب را به نام يك گوهر يا سنگ قيمتى ناميده و مجموع آن را به صورت گردنبندى ( العقد ) تصور كرده كه هر دو گوهر هم نام در دو طرف گوهر بزرگ وسط قرار گرفته‌اند .\r\n( 2 ) . دكتر جبرائيل جبور ، در كتاب « ابن عبد ربّه و عقده » بيروت 1933 ميلادى .\r\n( 3 ) . ابو العباس مبّرد ، نحوى و لغوى معروف كه در سال 285 هجرى در سن 77 سالگى در بغداد درگذشت او را چند كتاب در ادب و لغت بود كه معروفترين آنها كتاب « الكامل » بود كه آن را يكى از اركان ادب عربى شمرده‌اند .\r\n( 4 ) . عمرو بن عثمان بن قنبر فارسى ملقب به سيبويه پيشواى علم نحو و صاحب نخستين كتاب مدون در نحو عربى به نام « الكتاب » اصلش از فارس تولدش در بيضاء فارس و متوفى در شيراز در سال 194 هجرى ( وفيات ، ج 3 ، ص 133 ) .\r\n( 5 ) . روزبه پسر دادويه معروف به عبد الله بن مقفع نويسنده نامى و مترجم كتابهاى فارسى به عربى كه در سال 140 هجرى به امر منصور خليفه عباسى يا با موافقت او به قتل رسيد .\r\n( 6 ) . عمرو بن بحر معروف به جاحظ كه در سال 255 هجرى در بصره درگذشته مؤلف كتابهاى چندى از آن جمله كتاب « البيان و التبيين » و كتاب « الحيوان » مىباشد .\r\n( 7 ) . ابو عبيد قاسم بن سلّام - پدرش بنده‌اى رومى از آن مردى از اهل هرات بود . هجده سال قضاء طرسوس را برعهده داشت . او را كتابهاى چندى در قرآن و حديث و فقه و امثال و معانى شعر بود و در سال 222 يا 223 درگذشت .\r\n","page_name":" 24 ","page_number":24},
  {"content":"\r\n\r\n\r\nعربى زبان كار ايرانيان\r\nبا اين تحول بزرگ كه در زبان و ادب عربى روى داد تحولى هم همچنان بزرگ در ادب و فرهنگ ايرانيان حاصل آمد زيرا از اين زمان كه زبان عربى زبان دينى ايرانيان گرديده بود غالب علماى ايران هم دوزبانى شدند يكى زبان فارسى كه ملكهء آن را داشتند و زبان زندگى و گفتار و نوشتار آنان در ميان خودشان بود و ديگر زبان عربى كه نخست زبان دينى و سپس تا چندين قرن زبان علمى و ديوانى ايشان گرديده بود و مىبايستى آن را به تعلّم بياموزند . از آن زمان تا چندين قرن هر آن‌كس از ايرانيان كه مىخواست در زمرهء علماى دين درآيد يا در ردهء دانشمندان و اهل فضل قرار گيرد يا به ديوان و ديوانيان دستگاه خلافت بپيوندند مىبايستى عربى را تا آن حدّ كه نياز وى را برآورد فرا گيرد .\r\nو به همين سبب بود كه زبان عربى هم ناقل ادب و فرهنگ ايران گرديد و پيوسته و در تمام دوران اسلامى در قرنهاى نخستين اسلامى به‌طور عمده و در قرنهاى بعد در كنار زبان فارسى يكى از دو زبانى بوده است كه ثمرهء ذوق و قريحه و انديشه و خرد مردم اين سرزمين را در جاى خود داده است .\r\nو امروز هم با اين‌كه زبان عربى مانند زبان فارسى در ميدان علم و تحقيق هر دو نيازمند زبانهاى ديگراند باز زبان عربى در حوزه‌هاى علوم اسلامى ايران همچنان به عنوان مقدمات تحصيل مىشود .\r\n\r\nموسى اسوارى و ديگر\r\nجاحظ از شخصى به نام موسى اسوارى « 1 » نام برده كه سخنورى توانا بوده و\r\n\r\n\r\n","description":"","footnote":"\r\n( 1 ) . موسى از اسواران ايرانى بصره بود و اسواران بصره دسته‌اى از سپاهيان ساسانى بودند كه در جنگ خوزستان با شرايطى به ابو موسى اشعرى سردار سپاهيان عرب پيوستند . از جملهء آن شرايط اين بود كه در هر كجا خود مايل باشند اقامت كنند و با هر قبيله‌اى از اعراب كه خود انتخاب كنند هم‌پيمان شوند و در نتيجه اين شرايط بصره را براى اقامتگاه خود برگزيدند و با -\r\n","page_name":" 25 ","page_number":25},
  {"content":"\r\n\r\n\r\nسخنوران دوزبانه\r\nدر مسجد بصره به دو زبان عربى و فارسى وعظ مىكرده است . وى در جايى كه از قصّاص ( واعظان ) سخن رانده دربارهء او چنين نوشته است : « يكى از اين قصّاص ( واعظان ) موسى اسوارى است . او از شگفتيهاى جهان بود ، فصاحت او در زبان فارسى هم سنگ فصاحتش در زبان عربى بود . وقتى در مجلسى كه به نام خود او مشهود شده بود مىنشست عربها در دست راست او و ايرانيان در سمت چپ او مىنشستند ، و او يك آيه از كلام خدا را مىخواند و براى عربها آن را به عربى تفسير مىكرد و آنگاه روى به ايرانيان مىگردانيد و آن را براى ايشان به فارسى تفسير مىكرد و نمىشد فهميد كه او به كدام يك از اين دو زبان فصيح‌تر است با اين‌كه وقتى دو زبان در يك فرد باهم برخورد كنند هريك از آنها ديگرى را در تنگنا قرار مىدهد مگر آنچه از زبان موسى بن سيار « 1 » اسوارى ذكر كرده‌اند . در\r\n\r\n\r\n","description":"","footnote":"\r\n- قبيلهء بنى تميم كه به آنها گفتند نزديكترين قبايل آنجا به پيغمبرند هم‌پيمان شدند ( فتوح البلدان ، ص 459 ) .\r\n( 1 ) . البيان و التبيين ، ج 1 ، ص 284 . در نسخه‌اى كه از اين كتاب مورد مراجعه بود ( چاپ سندوبى ) اين كلمه سيار چاپ شده ولى چنين به نظر مىرسد كه اين كلمه تحريف يسار باشد .\r\nسيار به عنوان اسم علم در اين دوران مورد بحث كمتر به كار رفته مگر به‌ندرت در مواردى كه در آنها هم احتمال تحريف مىرود برعكس نام يسار به خصوص براى ايرانيان معروف و متداول بوده زيرا عربها كه نامهاى فارسى را دشوار مىيافته‌اند ازاين‌رو آنها را يا به يسار و يا به سهل كه هر دو به معنى آسان است بدل مىكرده‌اند . از گفتهء ابو سهل پسر نوبخت نقل شده كه وقتى در معرفى خود به منصور ( دومين خليفه عباسى ) نام فارسى خود را ذكر كرده منصور از بلندى آن نام در شگفت شده و به او گفته يا در نام خود به جزئى از آن اكتفا كند و يا به كنيه ابو سهل كه وى براى او انتخاب خواهد كرد راضى شود و او دومى را پذيرفته و از آن روز ابو سهل خوانده شده . ( عباس اقبال « خاندان نوبختى » چاپ سوم ، ص 11 ، به نقل از ابن ابى اصيبعه ج 1 ، ص 152 و قفطى ص 409 و مختصر الدول ، ص 224 ) .\r\nاز جمله كسانى كه به همين ترتيب يسار خوانده شدند يكى پدر حسن بصرى و برادرش سعيد بن يسار بود كه نامش فيروز بود و پس از اسارت در جنگهاى ابلّه ( بندر بزرگ ايران در پيوندگاه رود بهمنشير « اروند رود امروز » و خليج فارس ) نامش به يسار تبديل شد ( فتوح ، 422 و 423 ) . و ديگر يسار پبدر عطاء بن يسار و سليمان بن يسار كه از موالى ميمونه زوجهء پيغمبر -\r\n","page_name":" 26 ","page_number":26},
  {"content":"\r\n\r\nاين امت پس از ابو موسى اشعرى كسى در محراب قارىتر از موسى بن سيار نبوده . « 1 »\r\nجاحظ از سخنوران ديگرى از همين دسته از واعظان قرن اول اسلامى ياد كرده كه در زبان عربى از سرآمدان روزگار خود به شمار مىرفته‌اند و پيش از آن هم در زبان فارسى از سخنوران به نام بوده‌اند . وى از اين دسته از سه تن به نامهاى فضل بن عيسى ابن ابان و پسرش عبد الصمد و عمويش يزيد بن ابان نام برده كه در مجلس حسن بصرى و فقهاى زمانشان سخنورى مىكرده‌اند و آنها را به عنوان سخنورترين مردم زمان خودشان ستوده و از سخنان آنان نيز عبارات\r\n\r\n\r\n","description":"","footnote":"\r\n- بودند و هر دو از بزرگان اسلام به شمار مىرفتند و سليمان بن يسار يكى از هفت فقيه مشهور مدينه گرديد ( فتوح 15 يا 25 ؟ ) و وفيات 2 / 135 . و ديگر يسار جدّ ابو مسلم خراسانى كه به قول ابن خلكان نسب او به بزرجمهر بن بختگان مىرسيده ( وفيات 2 / 324 ) و ديگر يسار جد ابو عبيد الله طبرانى كه مدتى وزارت مهدى خليفه عباسى را برعهده داشت ( تاريخ ابن طباطباء ص 182 و وفيات 6 / 20 و جهشيارى ص 332 ) . و ديگر يسار جد ثابت بن يحيى دبير مأمون و وزير او ( تاريخ الدول الاسلاميه ابن طباطبا ، ص 226 - 227 ) . و ديگر يسار پدر اسماعيل شاعر معروف دوران اموى . ناگفته نماند كه تحريف يسار به سيار در نام برخى از رجال مذكور در وفيات الاعيان نيز صورت گرفته از آن جمله در شرح حال محمد بن اسحاق كه آمده : محمد بن اسحاق بن يسار و قيل سيّار . . . و از آن جمله قاسم بن يسار كاتب . . . زير نسخهء دوم نوشته شده ( وفيات ج 3 ، ص 405 - 406 ) و ديگر در شرح حال ثعلب عالم نحوى معروف است كه به قول ابن خلكان پيشواى كوفيان در نحو و لغت بوده و از موالى معن بن زائده شيبانى به شمار مىرفته كه نسب او چنين ذكر شده « ابو العباس احمد بن زيد بن سيّار النحوى ، الشيبانى بالولاء المعروف بثلعب . . . » و معلوم مىشود كه تحرف در نسخه‌اى كه مورد مراجعهء ابن خلكان بوده صورت گرفته چه ابن خلكان در پايان اين شرح حال سيّار را به همين‌گونه ضبط كرده است .\r\n( وفيات 1 / 84 - 87 )\r\nو از ايرانيانى هم كه نامشان به سهل تبديل شده مىتوان اينها را ذكر كرد :\r\nسهل پدر فضل و حسن وزيران مأمون كه به گفته ابن طباطبا از شاهزادگان ايرانى بوده‌اند و در ايام هارون رشيد از كيش زردشتى به دين اسلام درآمده‌اند ( ابن طباطبا ، ص 232 ) و ديگرى سهل پدر ابو زيد بلخى كه نامش احمد بن سهل بود ( الفهرست ، ص 138 ) و ديگر سهل پدر محمد بن مرزبان كرخى معروف به ابن سيرين از علماى شناخته شده اسلام است ( الفهرست ، ص 183 و 316 و صفحهء 259 از فهرست الفبائى الفهرست ) .\r\n( 1 ) . البيان و التبيين ، ج 1 ، ص 247 .\r\n","page_name":" 27 ","page_number":27},
  {"content":"\r\n\r\nعبرت‌آموزى را كه بر سر زبانها افتاده بوده نقل كرده و گويد : « پدر و جد اينها هم سخنور بودند آنها سخنوران دربار خسروان ( در عربى اكاسره ) بودند و چون به اسارت افتادند و در سرزمين اسلام و در جزيرة العرب از آن‌ها فرزندانى زاده شد چون عرق سخنورى در آنها بود در اين زبان هم همان مقامى را يافتند كه در آن زبان داشتند و اين عرق در اين خاندان همچنان باقى بود تا وقتى كه با بيگانگان با زناشوئى درهم آميختند و اين عرق هم در آنان سستى گرفت و زائل شد .\r\nنظير سخنان ستايش‌آميزى را كه جاحظ دربارهء موسى اسوارى گفته در نوشته‌هاى ابن جبير كه در قرن ششم هجرى از مغرب اسلامى به مكه معظم مشرف شده بود در وصف دو واعظ خراسانى كه در شبهاى 15 و 16 رمضان در خانهء كعبه به منبر رفته و به دو زبان عربى و فارسى براى عربىزبانان و فارسىزبانان ايراد سخن كرده‌اند مىتوان يافت . ابن جبير هم از تسلط اين دو واعظ بر زبانهاى عربى و فارسى تا آن حد كه سخن ايشان را در هر دو زبان سحر حلال خوانده شگفتيها كرده و اين را كه آنها پس از پايان وعظ همچنان بر منبر مىمانده‌اند و هر سؤالى را به سرعت پاسخ مىگفته‌اند از عجايب شمرده و گويد :\r\nاين روش واعظان مناطق شرقى كه هر سؤالى را جواب مىگويند از عجيب‌ترين عجايبى است كه ديده شده زيرا اين سؤال و جوابها در يك فن و علم نيست بلكه در همه رشته‌ها است و گاهى هم سؤالها براى عاجز ساختن و خرده گرفتن از آنها طرح مىشد ولى آنها آن‌چنان سريع و بليغ جواب مىگفتند كه عقلها حيران مىماند . « 1 »\r\nآنچه ذكر شد منحصر به واعظان يا عالمان دين يا مؤلفان نبوده بلكه غالب نويسندگان سرشناس و بيشتر دبيران ديوان و وزيران دربار خلافت در قرنهاى نخستين اسلامى نيز از همين گروه يعنى از فارسىزبانان عربىنويس بوده‌اند . در گذشته به اين مطلب اشاره شد كه پس از آن‌كه حكومت خلفا جاى دولت ساسانى را در ايران گرفت ديوان خراج و به تبع آن ديگر دستگاههاى مالى اين\r\n\r\n\r\n","description":"","footnote":"\r\n( 1 ) . رحله ابن خبير ، چاپ بيروت دار صادر ، ص 159 .\r\n","page_name":" 28 ","page_number":28},
  {"content":"\r\n\r\nسرزمين همچنان به زبان فارسى باقى ماندند و مدتى طول كشيد ( كم‌وبيش يك قرن ) تا ديوان خراج در بيشتر قلمرو خلافت به زبان عربى درآمد ولى زياد طول نكشيد كه دبيران فارسىنويس آن ديوانها زبان عربى را هم آموختند و همچنان به كار خود ادامه دادند . در شرح حال صالح پسر عبد الرحمن نخستين دبير فارسى زبان كه در روزگار حجاج ديوان عراق را به عربى برگرداند مىخوانيم كه او پيش از آنكه رياست اين ديوان را عهده‌دار شود و به اين كار دست زند ساليان دراز در همين ديوان زيردست زادان فرخ رئيس پيشين آن به فارسى و عربى چيز مىنوشته . « 1 »\r\nو خود زادان فرخ هم كه مدتى دراز همين ديوان را پيش از ترجمهء آن به زبان عربى اداره مىكرد گذشته از فارسى در زبان عربى هم آن اندازه توانا بود كه كتابى فارسى را در وصف شهرها به عربى برگرداند « 2 » و چون سلسلهء اين دبيران و وزيران را در دستگاه خلافت امويان و عباسيان همچنان ادامه دهيم به افراد و خاندانهاى بيشترى از همين فارسىزبانان عربىنويس برمىخوريم مانند سالم پسر فرخ دبير هشام كه كتابى تاريخى را براى هشام از فارسى به عربى برگرداند و پسر او جبله كه دو كتاب داستانى فارسى را به نامهاى « رستم و اسفنديار » و « بهرام چوبين » به عربى ترجمه كرد و داماد او عبد الحميد كاتب دبير مروان بن محمد آخرين خليفهء اموى نويسندهء نام‌آور و پيشواى فن ترسل در زبان عربى كه روش او در فن نويسندگى در تمام دوره‌ها سرمش دبيران عربىنويس بوده و به گفتهء ابو هلال عسكرى وى نمونه‌هاى فن نويسندگى را كه براى آيندگان ترسيم كرد از زبان فارسى برگرفت و آنها را به زبان عربى برگردانيد . « 3 » و از همين طبقه‌اند\r\n\r\n\r\n","description":"","footnote":"\r\n( 1 ) . فتوح البلدان ، ص 368 و الفهرست ص 242 .\r\n( 2 ) . دربارهء زادان فرخ و ترجمهء او در بخشهاى آيندهء كتاب حاضر با تفصيل بيشترى سخن خواهد رفت .\r\n( 3 ) . الصناعتين ، ص 51 ، چاپ آستانه . وى در سخن از انتقال بلاغت از زبانى به زبان ديگر گويد :\r\n« كسى كه در زبانى ترتيب معانى را بشناسد و بداند كه كلمات را در همهء صورتهاى آنها درست -\r\n","page_name":" 29 ","page_number":29},
  {"content":"\r\n\r\nابن مقفع مترجم معروف كتابهاى فارسى نويسندهء پرآوازهء زبان عربى و خاندان برمكيان وزيران معروف هارون الرشيد كه گذشته از مقامى كه خود در بلاغت عربى داشته‌اند « 1 » و اهتمامى كه به نقل علوم به زبان عربى مىكرده‌اند ، كسانى را هم به نقل بعضى از آثار علمى به زبان فارسى مىگماشته‌اند . « 2 » و خاندان سهل سرخسى ( فضل و حسن ) وزيران مأمون « 3 » و ديگر وزيران و دبيرانى كه ذكر نامشان فهرستى بلند بالا مىخواهد .\r\n\r\nطاهر بن حسين سردودمان طاهريان\r\nابن خلدون نامه‌اى را به زبان عربى از طاهر بن حسين خطاب به پسرش عبد الله در هنگامى كه مأمون او را به امارت رقه « 4 » تا مصر برگزيده بود ، نقل كرده و آن را از بهترين نوشته‌ها در آيين كشوردارى خوانده و گويد : اهل اخبار آورده‌اند كه اين نامه چون منتشر گرديد ، باعث\r\n\r\n\r\n","description":"","footnote":"\r\n- و به جا به كار برد و آن‌گاه به زبانى ديگر درآيد در اين زبان هم همان هنر سخن‌پردازى كه در زبان پيشين داشت براى او فراهم باشد . آيا نمىبينى كه عبد الحميد نمونه‌هاى فن نويسندگى را كه براى آيندگان ترسيم كرد از زبان فارسى برگرفت و آنها را به زبان عربى برگردانيد ؟ » .\r\n( 1 ) . دربارهء جعفر پسر يحيى برمكى نوشته‌اند كه بلاغت او در عربى به اندازه‌اى بود كه چون در ديوان خلافت به توقيع عرايض مىنشست از توقيعهاى وى نسخه‌ها برمىداشتند و آنها را همچون سرمشق بلاغت به درس مىخواندند . ( جهشيارى ، الوزراء و الكتاب ، ص 204 ) و حتى به قول ابن خلدون هر توقيعى از او به يك دينار خريد و فروش مىشد ( مقدمه ، ص 247 ) .\r\n( 2 ) . ابن ابى اصيبعه در طبقات الاطبا آورده كه منكه هندى به كمك ابو حاتم بلخى كتاب زهرها ( السموم ) را كهع به نام شاناق هندى معروف بوده براى يحيى برمكى از زبان هندى به فارسى ترجمه كرد . ( طبقات الاطبا ، ص 474 )\r\n( 3 ) . ابن ابى اصيبعه در طبقات الاطبا آورده كه منكه هندى به كمك ابو حاتم بلخى كتاب زهرها ( السموم ) را كهع به نام شاناق هندى معروف بوده براى يحيى برمكى از زبان هندى به فارسى ترجمه كرد . ( طبقات الاطبا ، ص 474 )\r\n( 4 ) . رقه شهر آباد و با اسم و رسمى بود در كرانه شرقى فرات در سرزمين جزيره ( يعنى جزيره فرات ) و قلمرو فرمانروائى عبد الله تمام سوريه و مصر را شامل مىشد و مركز فرمانروائى آل طاهر در همين شهر رقه بود .\r\n","page_name":" 30 ","page_number":30},
  {"content":"\r\n\r\nشگفتى مردمان شد و وقتى خبر آن به مأمون رسيد و آن را بر او خواندند گفت :\r\n« ابو الطيّب يعنى طاهر در اين نامه چيزى را از امر دين و دنيا و راى و تدبير و سياست و صلاح كشور و رعيت و حفظ قدرت و طاعت خلفا و استقامت امر خلافت فروگذار نكرده و دستور داد كه از آن نسخه‌ها برداشتند و براى واليان و كارگزاران خلافت در اطراف و اكناف فرستادند تا همگى از روى آن عمل كنند « 1 » اين طاهر سر دودمان فرمانروايانى است كه در تاريخ ايران به نام او طاهريان خوانده شده‌اند و نخستين دسته از فرمانروايان ايرانى بودند كه حكومتى موروثى و تا حدى مستقل از دستگاه خلافت تأسيس كردند . « 2 »\r\nاين خاندان با اين‌كه افرادى از آنها در نوشتن عربى دستى بسيار توانا داشته‌اند ولى همه فارسى زبان بوده و در مجالس خود به فارسى سخن\r\n\r\n\r\n","description":"","footnote":"\r\n( 1 ) . مقدمه ، ص 303 - 311 . ابن خلدون كه همهء آن نامه را به سبب اهميتش نقل كرده دربارهء آن گفته « و هذا احسن ما وقفت عليه فى هذه السياسه » يعنى اين نامه بهترين چيزى است كه من دربارهء اين سياست ( كشوردارى ) بر آن دست يافتم .\r\n( 2 ) . طاهر قريب پنجاه سال خود و فرزندانش در خراسان فرمان راندند . اين خاندان اصلا از مردم پوشنگ خراسان بودند و چون جد اعلاى طاهر به نام زريق بن ماهان دو ولاء طلحه الطلحات خزاعى بوده ازاين‌رو در نسب او گاهى خزاعى بالولاء هم ذكر مىكنند . مصعب پسر زريق و جد طاهر والى پوشنگ و هرات و مدتى هم كاتب سليمان بن كثير خزاعى صاحب دعوت بنى عباس بود . حسين پدر طاهر هم در پوشنگ مىزيست و از سوى مأمون به ولايت آنجا منصوب گرديد و خود طاهر هم در پوشنگ زاده شد و در آنجا هم نشو و نما يافت و در جوانى هم در همانجا مىبود تا وقتى كه به خدمت مأمون پيوست و از سرداران نامى او شد و به ذو اليمينين ملقب گرديد و پس از غلبه بر امين و كشتن او و مسلم ساختن خلافت مأمون از سوى او به فرمانروائى بسيارى از سرزمينهايى كه فتح كرده بود منصوب گرديد و پيش از آنكه به خراسان منتقل گردد او و فرزندانش در مركز خلافت به امور مهم خلافت مىپرداختند و مركز فرمانروائى آنها در غرب قلمرو خلافت در رقّه بود . طاهر مردى شاعر و مترسل و بليغ بود مجموعهء رسائلى هم در عربى داشته است و به جز اين نامهء او كه در آيين كشوردارى به پسرش نوشته و ابن خلدون از آن نام برده ابن نديم هم از نامهء ديگرى از او ياد كرده كه وى هنگام فتح بغداد به مأمون نوشته و آن را به بلاغت ستوده است ( الفهرست ، ص 117 ) . « كان عبد الله بن طاهر شاعرا مترسلا بليغا و كذلك ابوه طاهر و لكل واحد منهما مجموع رسائل و رساله طاهر بن الحسين الى المأمون عند فتح بغداد مهوره و هى حسنة » .\r\n","page_name":" 31 ","page_number":31},
  {"content":"\r\n\r\nمىگفته‌اند . آخرين سخنى كه در تاريخ از گفتهء طاهر نقل شده اين عبارت فارسى است كه پيش از مرگ خود گفته : « در مرگ نيز مردى وايذ ( - بايد ) » . « 1 »\r\n\r\nعربى زبان كتابت و فارسى زبان گفتار\r\nاز روايتى كه احمد بن ابى طاهر طيفور در تاريخ بغداد دربارهء مجلسى كه در محضر محمد بن طاهر تشكيل شده بوده و شركت عتّابى شاعر معروف عرب در آن مجلس و سخن گفتن وى به فارسى با ديگر حاضران اين مطلب را به خوبى مىتوان دريافت كه اين وزيران و اميران ايرانى كه غالبا از دودمانهاى كهن ايرانى بوده‌اند با همهء قدرتى كه در نوشتن به عربى مىيافته‌اند باز در خانه و خانواده و در مجالس خود همچنان به فارسى سخن مىگفته‌اند . « 2 »\r\nقلقشنذى در بيان علت اين‌كه اصطلاحات ديوانى و نام مشاغل رسمى مصر غالبا فارسى است با اين‌كه مصر در دوران اسلامى مجاور ايران نبوده نوشته اين بدان سبب است كه مشاغل ديوانى مصر از مشاغل ديوانى خلافت بغداد تقليد\r\n\r\n\r\n","description":"","footnote":"\r\n( 1 ) . طبرى 3 / 1063 ، رويدادهاى سال 207 هجرى .\r\n( 2 ) . خلاصه روايت از قول يحيى بن الحسن چنين است : « روزى من در رقه نزد محمد بن طاهر بن الحسين بر كنار بركه‌اى نشسته بودم و من يكى از ملازمان او را خواندم و با وى به فارسى سخن گفتم ، در اين ميان عتابى وارد شد او هم كه گفت‌وگوى ما را شنيد با من به فارسى سخن گفت ، به وى گفتم تو را با اين زبان چه كار ؟ گفت : من سه بار به اين شهر آمده‌ام و از كتابهاى ايرانى كه در گنجينه مرو است چيزها نوشته‌ام ، اين كتابها از زمان يزدگرد بدين مكان افتاده و تاكنون نيز موجود است . . . » ( طپفور ، تاريخ بغداد ، ج 6 ، ص 157 و 158 ) به نقل احمد امين از او در ضحى الاسلام ، ج 1 ، ص 180 ، در اينجا اين توضيح لازم است كه اين رقه شهرى بوده در مرو كه خاندان طاهر در آنجا هم دستگاهى داشته‌اند . عتابى نام كاملش ابو عمر و كلثوم بن عمر و بن ايوب الثعلبى العتابى ، از مردم شام بوده كه در قنسرين مىزيسته . وى در دوران وزيران برمكى در خدمت ايشان بود و پس از ايشان به طاهر بن حسين سر دودمان طاهريان خراسان پيوست ( الفهرست ، ص 121 ) وى دبيرى خوش‌قلم بود و فارسى را هم در خدمت اين خاندانها به نيكى آموخته بود .\r\n","page_name":" 32 ","page_number":32},
  {"content":"\r\n\r\nشده و در خلافت بغداد هم غالب سخن اهل آن به فارسى بوده است . « 1 »\r\nو اين امر يعنى آشنا بودن علماى عربىنويس به زبان فارسى تا آن حد شايع و مشهور بوده كه وقتى شمس قيس رازى در سال 630 هجرى كتاب « المعجم فى معايير اشعار العجم » خود را تأليف مىكرد در مقدمه آن در بيان علت اين‌كه آن كتاب را به فارسى تأليف كرده نه به عربى نوشت : از بهر آنكه هر مستعرب را قوّت ادراك لغت پارسى باشد و هر شاعر پارسىگوى را مهارت در لغت عرب نبود « 2 » و معلوم است كه مراد از مستعرب همان عربىنويسان پارسى گوى بوده‌اند كه زبان عربى را به درس مىآموخته‌اند و داراى صناعت عربيت بوده‌اند نه ملكه عربيت ، و همين مطلب را در نوشتهء ابن خلدون روشنتر مىتوان يافت . ابن خلدون در فصلى از مقدمه خود با عنوان اين‌كه بيشتر دانشمندان در اسلام ايرانيان هستند مىنويسد : « . . . و اگر كسانى هم از اين دانشمندان يافت شوند كه از حيث نژاد عرب باشند باز از لحاظ زبان و محل تربيت و استادان ايرانى هستند . « 3 » و به همين علتها بوده كه در آن دوران غالب علماى بزرگ كه در شرق عالم اسلامى مىزيسته‌اند و در تاريخ دانش و فرهنگ اسلامى نام و آوازه‌اى يافته‌اند هرچند ايرانى تبار و فارسىزبان هم نبوده‌اند مانند جاحظ و مسعودى و\r\n\r\n\r\n","description":"","footnote":"\r\n( 1 ) . صبح الاعشى ، ج 5 ، ص 453 . « و السبب فى استعمال الفارسى منها ( الالقاب ) و ان كانت الفرس لم تلها فى الاسلام ان الخلافه كانت ببغداد و غالب كلام اهلها الفارسية ، و الوظائف منقولة عنها الى هذه المملكة . . . » .\r\n( 2 ) . المعجم فى يعاير اشعار المعجم ، 18 و 19 .\r\n( 3 ) . مقدمه ، ص 543 . عبارت ابن خلدون چنين است : « و ان كان منهم العربى فى نسبته فهو عجمى فى لغته و مرباه و مشيخته ، مع ان الملة عربية و صاحب شريعتها عربى » ، ( ص 543 ) كلمه عجم هرچند در لغت به معنى غير عرب است ولى به تدريج براى ايرانيان علم شده بوده و ابن خلدون هم آن را در همين معنى به كار برده و اين امر از عبارات ديگر وى در همين زمينه بهتر معلوم مىشود مانند : « و الحضر لذلك العهد هم العجم او من هم فى معناهم من الموالى و اهل الحواضر الذين هم يومئذ تبع للعجم فى الحضارة و احوالها من الصنايع و الحرف لانهم اقوم على ذلك للحضارة الراسنحة فيهم منذ دولة الفرس » و اين عبارت « و لم يقم بحفظ العلم و تدوينه الا الاعاجم و ظهر مصداق قوله صلى الله عليه و سلّم لو تعلق العلم باكناف السماء لنا له قوم من اهل فارس » و اين عبارت « فلم يزل ذلك فى الا مصار مادامت الحضارة فى العجم و بلادهم من القرآن و خراسان و ماوراء النهر » ، ( مقدمه ص 543 - 545 ) .\r\n","page_name":" 33 ","page_number":33},
  {"content":"\r\n\r\nمقدسى و هم‌رديفان ايشان فارسى را هم در كنار عربى مىدانسته‌اند . اين را از خلال كتابها و نوشته‌هاى ايشان و اظهارنظرهائى كه دربارهء زبان فارسى و كلماتى كه از اين زبان در عربى راه يافته بوده مىتوان به خوبى دريافت و حتى از آنچه بشارى مقدسى در كتاب احسن التقاسيم دربارهء لهجه‌هاى مختلف فارسى كه در مناطق مختلف ايران بدانها سخن مىگفته‌اند نوشته مىتوان گذشته از فارسىدانى توانائى او را هم در شناخت ويژگيهاى لهجه‌هاى محلى ايران باز شناخت .\r\nاز مطالعه كتاب معتبر لسان العرب و غالب تفسيرهائى كه در آن كتاب دربارهء معرّبات از فارسى آمده و همچنين از اين امر كه مؤلف كتاب گاه براى بيان معنى دقيق يك كلمهء عربى معادل فارسى آن را ذكر مىكند « 1 » مىتوان اين نكته را دريافت كه زبان فارسى براى طبقهء درس خوانده آن زمان كه با كتابى همچون لسان العرب سروكار مىيافته‌اند زبانى بيگانه و ناآشنا نبوده و گرنه آوردن يك كلمه بيگانه و ناآشنا در تفسير يك كلمهء عربى آن هم در يك لغت‌نامهء عربى نه تنها كار لغو و بيهوده بلكه كارى خارج از دائره عقل و منطق به شمار مىرفته كه با كار عالمانه و خردمندانه اين منظور افريقى مؤلف اين كتاب هيچ تناسبى نمىداشته . و نظائر اين را در لغت‌نامه‌هاى ديگر عربى نيز مىتوان يافت . « 2 »\r\n\r\n\r\n","description":"","footnote":"\r\n( 1 ) . مانند آنچه در لغت الهجين نوشته به اين مضمون : در يقال للهجين مخمر بكسر الميم ، و هو بالفارسيه بالانى ( همچنين اسبهاى بد تخمه‌اند كه در فارسى آنها را يابو خوانند و مخمر هم در عربى به معنى اسب خرگونه است كه در فارسى آن را پالانى مىگفته‌اند يعنى اسبى كه مانند خر بايد بر آن پالان نهاد نه زين . و ديگر لغت حماره است كه آن را چنين معنى كرده « هى ثلاثه اعواد ليشد بعض اطرافها الى بعض و يخالف بين ارجلها تعلق عليها الادواه لتبرد الماء و يسمى بالفارسيه اسهباى ( سه پاى يا سه پايه ) ، ( لسان العرب در حمر ، ج 4 ، ص 210 ) . و ديگر اين عبارت : « و فرس اصفر و هو الذى يقال له بالفارسية زرده » ، ( لسان ) .\r\n( 2 ) . مانند آنچه در معنى كلمه « اليارق » در صحاح و معيار و قاموس به اين عبارت آمده است :\r\n« اليارق الدستنبد العريض يعنى يارق دست‌بند پهن است . ( يارق خود معرب كلمه ياره و عربى آن سوار است ) ، المعرب جواليقى زيرنويس ص 357 در تعليفات احمد محمد شاكر بر كلمه -\r\n","page_name":" 34 ","page_number":34},
  {"content":"\r\n\r\nو از همين قبيل است كار مسعودى دربارهء تقسيم اقليمهاى هفت‌گانه به ستاره‌هاى هفت‌گانه كه در هيأت قديم معمول بوده مسعودى هريك از اقليمهاى هفت‌گانه را با ستاره‌اى كه بدان منسوب است ذكر كرده و طبق معمول نام عربى هريك از اين ستاره‌ها را هم به عربى آورده ولى به همان اكتفا نكرده بلكه نام فارسى آن ستاره‌ها را هم در كنار نام عربى به صورتى ذكر كرده كه گوئى آنها هم مانند نامهاى عربى معروف و متداول بوده « 1 » و ياقوت هم كه در مقدمه معجم البلدان تقسيم زمن را به اقليمها با تفصيل بيشتر و بر طبق اقوال مختلف آورده دربارهء يكى از اين آراء كه آن را از ابو ريحان بيرونى برحسب راى « اهل الرياضه و الحكمه و التنجيم » نقل كرده كه منطبق با همان تقسيمى است كه مسعودى ذكر كرده نام همان ستارگان را هم آورده با اين فرق كه در اين تقسيم ياقوت نسبت هريك از اين اقليمها را به هر يك از ستارگان برحسب راى ايرانيان و روميان هم كه گاه باهم مختصر فرقى دارند ذكر كرده ولى در نام ستارگان تنها نامهاى عربى و فارسى آنها را ذكر كرده و از نام رومى آنها سخنى نگفته « 2 » و اين مىرساند كه آنچه براى علماى آن زمان مانوس و آشنا بوده همان دو زبان عربى و فارسى بوده نه زبان ديگر .\r\nو به همين سبب است كه آنچه علماى عربىنويس سلف دربارهء زبان فارسى و تفسير معربات فارسى در عربى نوشته‌اند غالبا صحيح‌تر و استوارتر از آن چيزى است كه علماى عربىنويس در دوره‌هائى كه پيوندهاى قديم گسسته است نوشته‌اند و آثار آن را در نوشته‌هاى برخى از علماى معاصر\r\n\r\n\r\n","description":"","footnote":"\r\n- « اليارق » نيز ديده شود . يا آنچه در قاموس فيروزآبادى در ماده يارق به اين عبارت آمده : « و\r\nالعروق الصفر نبات للصباغة ، فارسية زردچوبه » كلمه الاعبر باريس كه آن را رومى نوشته به\r\nاين‌گونه معنى شده : « الامبر باريس و الانبر باريس و البر باريس الزرشك و هو حب حامض\r\nروميه » .\r\n( 1 ) . التنبيه و الاشراف ، ص 33 .\r\n( 2 ) . معجم البلدان ، ج 1 / ص 29 تا 35 .\r\n","page_name":" 35 ","page_number":35},
  {"content":"\r\n\r\nعرب به خوبى مىتوان يافت . « 1 »\r\n\r\n\r\n","description":"","footnote":"\r\n( 1 ) . براى نمونه :\r\n1 - مسعودى در جائى كه مراتب و مناصب ايرانيان را در دولت اكاسره همچون موبذ و اسپهبد و بزرگفربدار و دبيربد و هوتخشه بد مىشمارد و هركدام را به عربى معنى مىكند معنى دبيربد را هم حافظ الكتّاب نوشته يعنى رئيس كاتبان ( التنبيه و الاشراف ، ص 104 ) و مرحوم احمد زكى پاشا از دانشمندان اخير مصر كه كتاب التاج منسوب به جاحظ را با دقتى عالمانه تصحيح و چاپ كرده در تفسير همين كلمه دبير بد كه در كتاب التاج هم آمده به استناد تفسير مسعودى كه آن را به غلط حافظ الكتاب خوانده دبير بد در اصل دبيريد بوده مركب از يك كلمه فارسى دبير به معنى كاتب و يك كلمهء عربى يد به معنى دست كه معناى آن مىشود « كاتب اليد » يعنى كسى كه با دست مىنويسد . و علت اين ترديد را هم‌چنين مىنويسد كه در فرهنگهاى فارسى معنائى براى اين كلمه كه موافق با گفتهء مسعودى نباشد نيافته . ( كتاب التاج زيرنويس صفحه 77 ) و از همين قبيل است كلمات فارسى ديگرى در همان كتاب كه آنها هم در مقاله « كتاب التاج للجاحظ و علاقته بكتب تاجنامه فى الادب الفارسى الساسانى » از نويسنده اين سطور كه در مجله « الدراسات الادبيه » سال اول ، بيروت 1338 هجرى شمسى ، 1959 ميلادى ) زير عنوان « استدراكات و تعليقات » ص 59 - 67 به چاپ رسيده ، ذكر شده است .\r\n2 - آقاى احمد محمد شاكر مصحح كتاب المعرب جواليقى كه در سال 1361 هجرى قمرى در چاپخانهء دار الكتب المصريه چاپ رسيده چنان كه از تعليقات وى بر اين كتاب برمىآيد يكى از علماى لغت عربى و از محققان صاحب نظر در اين لغت به‌شمار است و آنچه مرحوم دكتر عبد الوهاب عزام در مقدمه اين كتاب در معرفى وى نوشته كه « هر صفحه‌اى از اين كتاب نمودار كوششى است كه آن محقق در بحث و بررسى از مراجع اين كتاب به عمل آورده و رنجى است كه در اين راه بر خود هموار ساخته و دقتى است كه در ضبط كلمات و ارجاع آنها به اصول و مراجع آنها به كار برده است مبالغه و گزاف نيست . اينها خصوصياتى است كه در اين كتاب ديده مىشود .\r\nولى همين استاد در تحقيق كلماتى كه در كتاب آمده و غالبا از كلمات فارسى عربى شده هستند تا آنجا كه مطلب به نقل اقوال گذشتگان ارتباط مىيابد . همچنان عالمى با دقت و صاحب اطلاع مىنمايد ولى در جائى كه به داورى بين اقوال مختلف مىپردازد به سبب ناآشنائى وى به زبان فارسى از اين مقام فرو مىافتد و گهگاه در اين زمينه نظرهائى ابراز مىدارد كه شايستهء عالمى چون او نمىنمايد . مرحوم دكتر عبد الوهاب عزام استاد دانشگاه قاهره كه گذشته از تبحر وى در زبان و ادب عربى از استادان به نام زبان و ادب فارسى در آن دانشگاه بود . در همان مقدمه خود در اشاره به اين جنبه از تحقيقات وى نوشت « اگر استاد ناشر در پاره‌اى از مسائل به كسى كه آشنا به زبان فارسى يا زبانهاى سامى بود مراجعه مىكرد -\r\n","page_name":" 36 ","page_number":36},
  {"content":"\r\n\r\n\r\nنقش ايرانيان در دوران انتقال از ادبيات جاهلى به ادبيات غنى قرنهاى نخستين اسلامى\r\nاز آنچه گذشت مىتوان به اين نتيجه رسيد كه نه تنها در تاريخ ادبيات ايران يك دورهء بسيار مهم كه خط و صلى بين ادبيات و فرهنگ قديم ايران و دوران اسلامى آن باشد يعنى همين دورانى كه ما آن را دوران انتقال از عصر ساسانى به عصر اسلامى ناميده‌ايم از قلم افتاده ، در تاريخ ادبيات عربى نيز براى درك تحولات تاريخى آن و به عنوان خط و صلى بين ادبيات جاهلى و زبان غنى و پرمايه قرنهاى نخستين اسلامى جاى چنين دوره‌اى خالى است . دوره‌اى كه اساس تحقيقات در آن بايد بر محور اسلام و گرايش اسلامى ايرانيان قرار گيرد و از تاريخ و جغرافياى ايران و به خصوص تاريخ اجتماعى و فرهنگى اين سرزمين و جغرافياى انسانى آن بيگانه نماند .\r\n\r\n\r\n","description":"","footnote":"\r\n- مىتوانست در سنجيدن بين نظريه‌هاى مختلف و ترجيع يكى از آنها بر ديگرى داورى صاحب‌نظر باشد و تفسير و تعليقى كه بر بعضى كلمات نوشته استوارتر و به صواب نزديكتر باشد . مرحوم دكتر عزام چند نمونه از اين‌گونه تفسيرهاى ناصواب را ذكر كرده و با مطالعهء دقيق‌تر كتاب مىتوان نمونه‌هاى ديگرى را هم بر آنها افزود . از آن جمله تعليق وى را بر نافجه و جمع آن نوافج المسك در ص 341 ، 343 و همچنين نسبت خطا دادن وى را بر صاحب صحاح اللغة و قاموس و معيار كه در معنى « اليارق » معرب « ياره » كه آن را به عربى « الجباره » معنى كرده‌اند و در تفسير جباره هم نوشته‌اند « و هو الدستبند العريض » در ص 357 و 237 كه ناشى از عدم آشنائى وى با معانى مختلف دستبند در فارسى است .\r\n3 - مرحوم دكتر طه حسين از استادان صاحب نام مصر در دوران اخير بود كه در بسيارى از مسائل مربوط به تاريخ و ادبيات عربى نظرهائى غالبا جسورانه ابراز مىكرد و به همين سبب هم در ميان جوانان نوطلب نام و آوازه‌اى داشت . گرچه در گفته‌هاى وى غالبا جنبه خطابى بر جنبه تحقيقاتى آنها مىچربيد ولى باز در آنچه صرفا مربوط به زبان و ادب عربى مىشد به سبب احاطه‌اى كه بر آن زبان داشت غالب نظرهاى وى مقرون به صواب مىنمود ولى در آنچه در زبان و ادب فارسى با فرهنگ ايران و زبان فارسى ارتباط مىيافت نظرهاى وى غالبا مانند آنچه دربارهء « عبد الحميد كاتب » خواهد آمد دربارهء اين نظرها سخن خواهد رفت در اينجا تكرار نمىشود .\r\n","page_name":" 37 ","page_number":37},
  {"content":"\r\n\r\nاين‌كه برخى از تاريخ‌نويسان قديم رويدادهاى مهم تاريخ قديم اين منطقه حتى جاهائى را هم كه در قلمرو فرمانروائى مستقيم ايران نبوده‌اند در زمينهء اصلى تاريخ ايران ذكر كرده‌اند برحسب اتفاق يا يك تفنن تاريخ‌نگارى نبوده ، آنچه در آن تاريخها آمده بازتابى بوده از آنچه در افواه و اذهان مردم اين منطقه مىگشته و در گفته‌ها و نوشته‌هاى آنها منعكس مىشده و آن هم بدان سبب بوده كه دولت ايران در طى قرنها همواره بزرگترين و پايدارترين و پرآوازه‌ترين دولت اين منطقه به‌شمار مىرفته و به همين عنوان هم در گفته‌ها و نوشته‌هاى مردم جائى شناخته شده داشته بنابراين طبيعى بوده كه رويدادهاى مهمى كه قابل ذكر بوده با تاريخ شاهان ايرانى كه جاى شاخصى در تاريخ داشته‌اند سنجيده مىشود .\r\nمثلا در تاريخها رسالت هود را به قوم عاد و رسالت صالح را به قوم ثمود در زمان پادشاهى جم و رسالت ابراهيم را در زمان منوچهر و همچنين سلطنت شمر بن الاملوك و پسرش را در يمن در زمان منوچهر و از سوى او نوشته‌اند . و به نوشته همين تاريخها در زمان پادشاهى كيقباد بوده كه بنى قحطان سلطنت خود را در سرزمين يمن بنياد گذاردند . و فرمانروائى اقرن بن ابى المالك ( تبّع دوم ) در يمن در پادشاهى بهمن بن اسفنديار بن گشتاسب و فرمانروائى پسر اين اقرن يعنى ذوجيشان بن اقرن در زمان دارا پسر همين بهمن و جانشينان او بوده است . « 1 »\r\nطبرى پس از ذكر چند تن از پادشاهان يمن در زمينهء تاريخ منوچهر گويد :\r\n« علت اين‌كه من پادشاهان يمن را در اين موضوع ذكر كردم اين است كه عده‌اى معتقدند كه رانش در زمان منوچهر پادشاه يمن بوده و پادشاهان يمن كارگزاران پادشاهان ايران بودند و فرمانروائى آنها در آنجا از سوى اينان بوده است » . « 2 »\r\nو همو دربارهء مرگ موسى بن عمران گويد تمام مدت عمر موسى يكصد و بيست سال بود كه از آن مدت بيست سال آن در سلطنت فريدون بود و يكصد\r\n\r\n\r\n","description":"","footnote":"\r\n( 1 ) . تفضيل بيشتر را در باب هشتم از تاريخ حمزه اصفهانى كه مطالب آن را از تاريخ يمن نقل كرده\r\nخواهيد يافت .\r\n( 2 ) . طبرى 1 / 442 .\r\n","page_name":" 38 ","page_number":38},
  {"content":"\r\n\r\nسال آن در سلطنت منوچهر و تمام دوران بعثت پيغمبرى او در زمان سلطنت منوچهر بود « 1 » و اين نمونه‌ها در تاريخهاى قديم كم نيستند .\r\nحال اگر با اين سابقه و با توجه به مطالبى كه در همين گفتار اجمالا به آنها اشاره شد ، تاريخ پيش از اسلام عربها و سرزمينهاى عرب‌نشين در زمينهء اصلى تاريخ سياسى دوران ساسانى و آنچه را به نام ادب جاهلى روايت مىشود با توجه به تاريخ فرهنگ و تمدن ايران مورد تحقيق و بررسى قرار گيرد مسلم است كه نتايج حاصل از آن خيلى پربارتر و چهرهء آن دوران خيلى روشن‌تر از آنچه هم اكنون هست جلوه‌گر خواهد شد .\r\nدوران اسلامى هم خارج از مسير كلى تاريخ اين منطقه نبوده است . در اين دوران هم سرزمين ايران و مردم آن با اثرى كه در تحول علمى و فرهنگى اسلام و به تبع آن در تحول زبان و ادب عربى داشته‌اند ، هرگاه در تاريخ ادبيات عربى قرنهاى نخستين اسلامى و به قول ابن خلدون تا حملهء مغول از اسلام و از گرايش اسلامى و ايرانيان به‌عنوان دو عامل اساسى در تحول علمى و ادبى زبان عربى ياد نشود و اين دو عامل چنان كه در خور اثر عظيم آنان در اين زبان است مورد بررسى قرار نگيرد بسيارى از پرسشهائى كه در اين زمينه براى صاحب‌نظران مطرح مىشود بىپاسخ خواهد ماند ، زيرا براى آن تحولات نمىتوان يك توجيه عربى صرف يافت .\r\nاين‌كه تصور شود كه گسترش زبان عربى در ايران و دگرگونيهاى علمى و فرهنگى آن در اين سرزمين نتيجه فتوحات عربى و به تعبير جديد تاسيس امپراطورى عربى و از مقولهء تحميل زبان قوم غالب بر مغلوب بوده و هر آنچه هم از علوم و معارفى كه در طى دوران شكوفائى اسلام در اين سرزمين بوجود آمده دست آورد همان امپراطورى و محصول انديشه و ذوق عربى بوده تصورى است باطل و با واقعيات تاريخى ناسازگار و براى محققانى هم كه اساس تحقيقات خود را بر اين فرض نهند بسيار گمراه‌كننده .\r\n\r\n\r\n","description":"","footnote":"\r\n( 1 ) . طبرى 1 / 506 .\r\n","page_name":" 39 ","page_number":39},
  {"content":"\r\n\r\n\r\nرابطه فرهنگى ايرانيان با زبان عربى\r\nبراى آنچه در اصطلاح نويسندگان حكومت عربى يا به تعبير برخى از آنان امپراطورى عربى خوانده مىشود در تمام تاريخ اسلام جز خلافت اموى كه به قول جاحظ اعرابى بود مصداقى نمىتوان يافت و اين حكومت هم پيش از آن‌كه زبان عربى در ميدان تاليف و ترجمه گام نهد و حتى قواعد صرف و نحو اشتقاق آن استخراج و تدوين گردد يا در زمينهء شعر و شاعرى هم كه قوام زبان عربى بر آن بوده به پيشرفتى نايل آيد ، جاى خود را به حكومتى ديگر داد كه اگر هم به تمام معنى اسلامى نبود عربى صرف هم نبود بلكه به قول جاحظ اعجمى خراسانى « 1 » و به قول ابو ريحان بيرونى خراسانى و شرقى بود « 2 » و به‌هرحال هرچه بود ايرانيان هم كه در اين دوران بزرگترين جامعهء اسلامى غير عربى بودند در آن از لحاظ سياسى سهمى داشتند و از لحاظ فرهنگى شاخص بودند و گسترش زبان عربى و تحكيم مبانى لغوى و ادبى آن هم در همين دوران و در همين سرزمين صورت گرفت نه در دوران پيش از آن و نه در جاى ديگر . و دربارهء رواج زبان عربى هم به عنوان زبان قوم غالب چنان كه پيش از اين گذشت در ايران نه تنها چنين امرى صورت نپذيرفت بلكه درست عكس آن اتفاق افتاد و طوائف و قبائل و گروههاى عربى كه به مناطق مختلف ايران مهاجرت كرده بودند به تدريج زبان و قوميت خود را از دست دادند و در جامعهء فارسىزبان ايران تحليل رفتند .\r\nاين فرض از آن رو باطل و خلاف واقع و گمراه‌كننده است كه براى پذيرش آن بايد به فرضهائى نه تنها خلاف واقع‌تر بلكه خلاف عقل و منطق نيز\r\n\r\n\r\n","description":"","footnote":"\r\n( 1 ) . جاحظ ، البيان و التنبيين ، ج 3 ، ص 206 .\r\n( 2 ) . بيرونى ، الاثار الباقيه ، ص 213 ، وى در جائى كه به گفته‌هاى منجمان زردشتى و پيش‌گوئى ايشان دربارهء بازگشت دولت ايرانيان اشاره كرده و از تطبيق ايشان نشانه‌هائى را كه در ادوار و قرانات آورده‌اند با دولت ديلميان سخن رانده گويد : « من نمىدانم چگونه دولت ديلميان را همان دولت موعد دانستند در صورتى كه دلائل ايشان بر دولت بنى العباس راست‌تر مىآيد .\r\nدولت بنى العباس هم دولتى خراسانى و شرقى است » .\r\n","page_name":" 40 ","page_number":40},
  {"content":"\r\n\r\nتوسل جست مثلا فرض نمود كه با حملهء اعراب به ايران و مهاجرت دسته جمعى و سكونت ايشان در داخلهء ايران مردم اين سرزمين هم زبان و مليت خود را از دست دادند و عرب يا عربىزبان شدند ؛ براى پذيرفتن چنان فرضى چنين فرض نامعقول ضرورت دارد چه تا وقتى چنين نشود نمىتوان كسانى همچون ذكرياى رازى و ابن سينا و بيرونى و صدها دانشمند ديگر از اين قبيل را عرب يا عربىزبان شمرد و به اين سؤال هم پاسخ نداد كه قبائل و طوائفى كه خود پس از مدتى كم و بيش كوتاه يا بلند زبان و قوميت عربى خود را در اين سرزمين از دست دادند و ايرانى و فارسى زبان شدند چگونه توانستند جامعهء ايرانى را عرب يا عربىزبان گردانند .\r\nاز اين‌گونه سؤالها كه براى آنها بر اساس اين‌گونه فرضها نمىتوان پاسخى خردپذير يافت بسيار است ، و يكى از علل عمدهء آن اين است كه تاريخ آن دوران در روزگار ما به عللى كه شرح آنها خارج از موضوع اين مقال است از بستر واقعى و طبيعى خود خارج شده و در بسترى پندارى و غير واقعى افتاده است و به همين جهت است كه برخى از مظاهر علمى و فرهنگى آن دوران در نظر برخى از محققان عجيب و نامأنوس جلوه مىكنند .\r\nزبان عربى در ايران از همان زمان كه ايرانيان با اسلام آشنا شدند و اين زبان را به‌عنوان زبان دينى خود برگزيدند و به شرحى كه گذشت اهل علم و معرفت ايشان به تحقيق درباره اصول و قواعد اين زبان و تأليف و تدوين به آن پرداختند ديگر در اين زمينه آن‌چنان رابطه‌اى با حكومت عربى نداشت كه وضع آن حكومت و نشيب و فراز آن در وضع اين زبان اثرى داشته باشد و به همين سبب است كه پس از ضعف دستگاه خلافت و زوال قدرت اعراب گسترش و پيشرفت زبان عربى در ايران نه تنها از ميان نرفت بلكه بيشتر گرديد و بر مايهء علمى و فلسفى آن بسى افزود و در مراكز علمى و فرهنگى ايران پناهگاهى استوارتر يافت .\r\nاصولا وابسته ساختن زبان عربى اسلامى و پيشرفت و گسترش آن را به\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nحكومت و قدرت اعراب و مبالغه در آن تا حدى كه اگر خلاف آن در مسير تاريخى مشاهده شود امرى عجيب به نظر آيد خلاف واقع است . زبان عربى اسلامى و همچنين تلاش و كوشش اهل علم و قلم ايران در تحكيم مبانى و تقويت علمى و ادبى آن در اين محدوده نمىگنجد ، بستر طبيعى اين زبان در اين دوران اسلام و براى ايرانيان گرايش اسلامى ايشان است و در اين بستر تاريخى است كه همهء رويدادهاى تاريخى آن طبيعى و معقول به نظر مىرسد . اين امر را مىتوان از همان آغاز كار كه خلافت اسلامى از تعصبات شديد قومى رها گرديد و جنبهء اسلامى به خود گرفت در همهء مظاهر علمى و فرهنگى اين زبان به وضوح ديد .\r\n\r\nنفوذ وزيران و دبيران ايرانى در دربار خلافت\r\nشايد بىمورد نباشد كه براى روشن شدن مطلب به اين نكته هم توجه شود كه هرچند مركز خلافت كانون نشر و پيشرفت زبان و ادبيات عربى بوده ولى در همان كانون هم غالبا اثر وزيران و دبيران و ساير بزرگان دربار خلافت كه غالبا ايرانى و به قول قلقشندى فارسىزبان بوده‌اند در تشويق عالمان و اديبان و شاعران خيلى كمتر از خلفا نبوده و حتى در برخى دوره‌ها سهم ايشان در تشويق علما و دانشمندان و شاعران عربىزبان از خلفاى معاصر خود نيز بيشتر بوده است .\r\nدر نخستين دورهء عصر عباسى كه آن را دورهء نفوذ فارسى شمرده‌اند « 1 » خاندانهاى بسيارى را در دربار خلافت مىيابيم كه گذشته از اين‌كه خود در زبان و ادبيات عربى و همچنين در رشته‌هائى از دانش از سرآمدان روزگار خود بوده‌اند از مشوّقان علما و دانشمندان و شاعران و اديبان عربى نيز بوده‌اند ، اين مطلب را در شرح حال خاندانهائى همچون برمكيان و طاهريان و سهل سرخسى و نوبخت و بنى شاكر و خاندان منجم و خاندانها يا افراد بسيار ديگرى از اين رده\r\n\r\n\r\n","description":"","footnote":"\r\n( 1 ) . زيدان ، تاريخ اداب اللغه العربيه .\r\n","page_name":" 42 ","page_number":42},
  {"content":"\r\n\r\nمىتوان يافت به‌خصوص در آنچه به نقل علوم و معارف از زبانهاى ديگر به زبان عربى ارتباط مىيابد كه با كوششى كه در اين راه به كار برده‌اند بر غناى علمى و فلسفى اين زبان افزوده و آن را در اين زمينه‌ها توانا و پرمايه ساخته‌اند و در تشويق شعرا و فضلاى عرب نيز آن اندازه دست و دل‌باز بوده‌اند كه اگر مدائحى كه از سوى اين شاعران در حق آنان گفته شده و به‌خصوص آنچه دربارهء برمكيان چه در زمان حيات يا پس از كشته شدن آنان گفته شده جمع گردد شايد دست كمى از آنچه در حق خلفاى آن زمان گفته شده نداشته باشد اگر بر آنها فزونى نباشد . اين امر در تاريخ ادبيات عربى معروف و شناخته شده است ولى در دوره‌هاى بعد هم كه به اين عنوان كلّى ؛ عصر نفوذ فارسى خوانده نشده باز همين وزيران و دبيران و خاندانهاى ايرانى را در تشويق شاعران عرب دستى توانا و حتى در بعضى دوره‌ها ذكرى فزونتر از خلفاى زمان خود خواهيم يافت . بهترين نمونهء اين تشويقها ستايشهاى شاعران ستايشگر است كه خود بازتابى از همان تشويقها و بذل و بخششهائى است كه در اين راه به كار رفته .\r\nدر فاصلهء ميان مأمون و معتضد مصادف با ظهور سه تن از بزرگترين شعراى عرب يعنى ابو تمام و بحترى و ابن رومى است . ابو تمام در سال 230 يا 231 هجرى و ابن رومى در سال 283 هجرى و بحترى در سال 284 هجرى درگذشته‌اند . اين سه شاعر هر سه از شاعران ستايشگر بوده‌اند يعنى مدح بزرگان مىگفته‌اند و صله و انعام دريافت مىداشته‌اند . حال اگر قصائد اين سه شاعر را از اين نظر بررسى كنيم اين تحول را در آنها خواهيم يافت .\r\nابو تمام ستايشگر معتصم خليفهء عباسى بود و بيشتر قصائدش در مدح اين خليفه و برخى از بزرگان عرب بود . او را در مدح وزيران و اميران ايرانى هم مانند خاندان وهب و عبد الله بن طاهر و خاندان سهل سرخسى ( حسن و فضل ) قصائدى است كه به پاى قصائدش در مدح خليفه رجال عرب نمىرسد « 1 » بحترى با آنكه ستايشگر متوكل عباسى بود و قصائد بسيارى هم در مدح او سروده ولى\r\n\r\n\r\n","description":"","footnote":"\r\n( 1 ) . امراء الشعرا لعربى ، ص 145 .\r\n","page_name":" 43 ","page_number":43},
  {"content":"\r\n\r\nقصائدى كه در مدح بزرگان ايرانى مانند خاندان حسن بن مخّلد ، و ابراهيم بن المدبر ، و خاندان سهل حسن و فضل وزيران مأمون ، و پسر يزدادبه وزير مستعين ، و شاه بن ميكال و ابو العباس پسر بسطام و اسماعيل نوبخت و خاندان دينار - سروده بيش از مدائحى است كه دربارهء امراى عرب گفته است . « 1 »\r\nولى ابن رومى را دربارهء خلفا شعر قابل ذكرى نيست بلكه بيشتر ممدوحان وى خاندانهاى ايرانى هستند مانند خاندان وهب ، و خاندان طاهريان و خاندان منجم و به ويژه على بن يحيى بن منجم ، و خاندان مدبّر و خاندان نوبخت . « 2 »\r\n\r\nايرانيان حاميان زبان عربى به عنوان زبان دينى اسلامى\r\nآخرين خليفه‌اى كه نامى از وى به عنوان ممدوح در ديوان شاعرى برده شده الراضى بالله خليفه عباسى است كه در سال 322 به خلافت نشسته « 3 » و اين بدان معنى است كه از اين پس ديگر خلافت عباسى پناهگاهى براى زبان عربى و مشوقى براى شعراى عرب نيست و از اين تاريخ نشانى زبان و ادب عربى را بايد در فارس و خراسان و شكوفائى آن را بايد در نهضت ايرانى يافت و به‌خصوص در آنچه راجع به عصر 150 ساله پيشرفت علوم در اسلام در سلطنتهاى مستقل ايران گفته شد ( به مقاله ابو ريحان و گفته بنورسكى دربارهء فاصله بين سلطه اعراب و تركهاى سلجوقى مراجعه شود . )\r\nاز اين تاريخ بايد نشانى حاميان زبان عربى را به عنوان زبان دينى اسلامى در دولتهاى ايرانى در فارس و خراسان و گرگان و ساير مراكز علمى و فرهنگى ايران جستجو كرد و شكوفائى آن را هم بايد در شكوفائى علوم و فرهنگ اسلامى در نهضت ايرانى كه از خراسان سرچشمه مىگرفت يافت .\r\nدربارهء نهضت ايرانى در قرنهاى نخستين اسلامى و اثرى كه آن نهضت در\r\n\r\n\r\n","description":"","footnote":"\r\n( 1 ) . امراء الشعر ، ص 192 .\r\n( 2 ) . امراء الشعر ، ص 231 - 232 .\r\n( 3 ) . امراء الشعر ، ص 10 .\r\n","page_name":" 44 ","page_number":44},
  {"content":"\r\n\r\nپيشرفت و گسترش فرهنگ اسلامى و زبان عربى داشته است در جاى ديگر « 1 » مطالبى گفته شده كه در اينجا به يكى دو نكته آن اشاره مىكنم :\r\nيكى آنكه نهضت علمى و ادبى اسلام هرچند در بغداد مركز خلافت عباسى شروع شد ولى دورهء نضج و كمال و گسترش آن مقارن بوده با دوره‌هائى كه خلافت بغداد رو به ضعف نهاده و عامل مؤثر در اداره سرزمينهاى شرقى خلافت كه مركز اين نهضت بوده حكومتهاى محلى ايرانى بوده‌اند و علاوه بر بغداد كه خود در اين دوره‌ها نيز عملا تابع يكى از اين حكومتها بوده ( دولت آل بويه ) مراكز علمى ديگرى هم در مناطقى از ايران مانند فارس و رى و طوس و نيشابور و خراسان و جاهاى ديگر به وجود آمده بود كه در گسترش دانش و ادب اثر بسيار داشتند .\r\nبرخى از محققان « 2 » همين ضعف خلافت و تعدد مراكز قدرت را در داخلهء ايران مهمترين عامل اين شكفتگى علمى دانسته‌اند كه در تاريخ فرهنگ اسلامى و به تبع آن زبان عربى رخ نموده و آن دوران را از لحاظ فرهنگى دوران طلائى اسلام ساخته است . به نظر اينان « مدت زمانى را كه از يك طرف ضعف و سستى خلافت مركزى بغداد آن را از لحاظ سياسى و ادارى تا سرحد انحلال كشانده بود و از طرف ديگر هنوز قبائل ترك هم از مرزهاى شرقى به داخلهء ايران راه نيافته بودند يعنى در فاصلهء 150 سال يا بيشتر كه قدرت سياسى و ادارى و تا حدى هم علمى در دست دولتهاى كوچك محلى ايران بوده زمينه براى پيشرفت\r\n\r\n\r\n","description":"","footnote":"\r\n( 1 ) . در خطابه‌اى با عنوان « سير انديشه و علم در جهان اسلام تا زمان ابو ريحان و پس از آن » در كنگره جهانى ابو ريحان بيرونى منعقد در تهران در سال 1352 كه در يادنامه بيرونى « مجموعهء سخنرانيهاى فارسى ، كه آن را شوراى عالى فرهنگ و هنر در سال 1353 منتشر ساخته است از ص 1 - 25 به چاپ رسيده .\r\n( 2 ) . مينورسكى در مقاله مربوط به زندگى ابن سينا كه ترجمهء عربى آن در دائره المعارف عربى چاپ دانشگاه لبنان ج 3 ، ص 218 بيروت 1960 ميلادى و ترجمه فارسى آن در مجله دوزبانى الدراسات الادبيه سال 2 ، شماره 3 ، بيروت 1339 هجرى شمسى ، 1960 ميلادى با عنوان ( ابن سينا چند نكته دربارهء زندگى و اصل و تبار او ) منتشر گرديد .\r\n","page_name":" 45 ","page_number":45},
  {"content":"\r\n\r\nعلم و دانش از هر زمان ديگر در تاريخ اسلام آماده‌تر بوده است . اين دوره را كه از نظر فرهنگى داراى دو ويژگى ، يكى تعدد مراكز فرهنگى و ديگرى آزادى نسبى عقل در اعمال حقوق خود خارج از يوغ مذهب ، شناخته‌اند و نمايندهء آن را در بهترين صفات و مزايايش دو شخصيت عظيم و هم روزگار يعنى بيرونى و ابن سينا مىدانند از آن رو دورهء نهضت ايرانى خوانده‌اند كه در همين دوره بوده كه انديشهء استقلال در خراسان مايه گرفته و به تدريج در همه ايران گسترش يافته و تا آذربايجان و بين النهرين هم پيش آمده و خود باعث پا گرفتن دولتهاى محلى ايرانى گرديده كه يكى از نتايج آن رستاخيز زبان فارسى و بوجود آمدن حماسهء بزرگ ملى ايران يعنى شاهنامه به دست فردوسى گرديده است .\r\nو آنچه در اين نهضت ايرانى قابل تأمل است اين است كه اين نهضت در همان حال كه باعث رستاخيز زبان فارسى گرديده زبان و فرهنگ عربى را هم به عنوان زبان و فرهنگ دينى خود در كنف حمايت خود گرفته و آن را رونق بخشيده . و بر سرمايهء علمى و ادبى آن بسى افزوده كه نمونه‌هائى از آن را در يتيمة الدهر ثعالبى مىتوان ديد . و اين برحسب تصادف و اتفاق نبوده كه بزرگترين نمايندهء رستاخيز زبان فارسى يعنى فردوسى در همان دوره و همان منطقه به ظهور مىرسد كه بزرگترين انديشمندان عالم اسلام همچون ابن سينا و بيرونى شاهكارهاى فكرى خود را به زبان عربى تدوين مىكنند . ( يادنامهء بيرونى ، ص 17 - 21 )\r\nبا توجه به آنچه گذشت بهتر مىتوان به اين نكته پى برد كه چگونه زبان عربى در دوران اسلامى در سرزمين ايران كه اكنون يكى از بزرگترين سرزمينهاى اسلامى و از لحاظ فرهنگى غنىترين آنها به‌شمار مىرفت و در مهد زبان فارسى باليده و گسترش يافته و پيوستگيهاى لغوى و فرهنگى آن با زبان فارسى به صورتى درآمده كه به‌ندرت مىتوان دو زبان ناهم‌ريشه را در تاريخ نشان داد كه بدين‌سان كه فارسى و عربى را در دوران اسلامى حاصل گرديد چنين باهم پيوسته و از لحاظ محتواى فكرى و فرهنگى آميخته و منسجم گردند ، آميختگى و انسجامى كه در زمينهء تحقيقاتى به‌خصوص اگر مربوط به تحقيق در تحولات\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nتاريخى و فرهنگى باشد تفكيك آن دو را از يكدگر اگر ناممكن نسازد بسيار دشوار خواهد نمود .\r\n\r\nاثر متقابل فارسى و عربى در يكديگر\r\nپيش از اسلام زبان عربى آنچه را از كلمات و تعابير از زبان فارسى مىگرفت يا از راه ايرانيان مقيم عربستان يا كاروانهاى بازرگانى كه در سرزمينهاى عربى درآمد و رفت بودند يا از طريق بازرگانان يا قبايل عرب كه در مجاورت ايران مىزيسته و در مناطق فارسىزبان آمد و رفت داشتند و يا از طرق محدود ديگرى كه معمول آن زمان بود صورت مىگرفت و در هر حال دائره آن نسبت به نيازهاى محدود زندگى عربى چندان گسترده نبود ولى در دوران اسلامى زبان عربى در قلمرو زبان فارسى با اين زبان هم‌عنان گرديده بود و هر دو به‌عنوان زبان اسلامى حامل يك پيام مىبودند ، و در اين محيط تازه زبان عربى با اشياء و مفاهيمى برخورد مىكرد كه براى آن تازگى داشت و كلمات و تعابيرى را از زبان فارسى به‌صورت تعريب يا ترجمه در خود مىپذيرفت كه تا آن زمان در آن زبان سابقه نداشت ، يا واسطهء همين زبان فارسى با جنبه‌هائى از تمدن و فرهنگى گذشته اين سرزمين آشنا مىشد كه قبلا با آنها آشنا نبود و به همين سبب بود كه زبان فارسى مهمترين زبانى گرديد كه بزرگترين اثر را در زبان عربى برجاى گذاشت همچنان كه زبان عربى هم مهمترين زبانى گرديد كه بزرگترين اثر را در زبان فارسى برجاى گذاشته است . و به همين سبب است كه تحقيق در تحولات لغوى و فرهنگى هريك از اين دوزبان بدون آشنائى با زبان ديگر خالى از نقص و نارسائى نخواهد بود . ميان زبان فارسى و عربى فرقى هست كه بايد بدان توجه شود و چون اين فرق را در يكى از مجالس بحث و بررسى كه در تلويزيون لبنان براى بحث در همين موضوع تشكيل شده بود در پاسخ يكى از استادان ادبيات عرب دانشگاه لبنان بيان كرده‌ام بهتر آن مىدانم كه آن قسمت از سؤال و جوابى را كه مربوط به همين موضوع است از\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nآن صورت جلسه كه چاپ شده است در اينجا نقل كنم .\r\nسؤال : شما چه در سخنرانيها و چه در نوشته‌هاى خود پيوسته بر اين نكته تكيه مىكنيد كه آموختن زبان و ادبيات فارسى براى درك بهتر زبان و ادبيات عربى لازم و براى تحقيق در فرهنگ و ادب عربى ضرورى است و به همين جهت هم در دانشگاه لبنان زبان و ادب فارسى در رشتهء ادبيات عرب جزء دروس اساسى و اجبارى شده ، چون اين مطلبى است تازه و احتياج به توضيح بيشترى دارد ممكن است بفرمائيد كه شما براى تأييد اين نظر خود چه دلائلى داريد ؟\r\nجواب : اين مطلب صحيح است كه من در نوشته‌ها و گفته‌هاى خود بر اين مطلب تكيه مىكنم ولى اين نظريه‌اى نيست كه من آن را به وجود آورده باشم ، بلكه مطلبى است كه تحقيقات و پژوهشهاى لغوى و تاريخى و ادبى آن را بر ما تحميل مىكند ، و من يقين دارم كه هر قدر دامنهء تحقيقات تاريخى و علمى در اين دو زبان و به‌خصوص در زبان عربى گسترش يابد و پيوستگى تاريخى آن با زبان و ادب فارسى آشكارتر گردد اين مطلب مسلم‌تر خواهد گرديد . زيرا اين دو زبان از لحاظ فرهنگ و ادب به اندازه‌اى به هم پيوسته‌اند كه تفكيك آنها در زمينه تحقيقاتى مشكل به نظر مىرسد و در همه مؤسسات علمى و خاورشناسى هم فارسى و عربى تقريبا يك زمينه تحقيقاتى را تشكيل مىدهند . مثلا از نظر لغوى كسى كه بخواهد در رشته زبان و ادبيات عربى تخصص حاصل نمايد و اصول كلمات و تحولات آنها را تشخيص دهد همان احتياج را به دانستن زبان فارسى دارد كه داوطلب تخصص در زبان و ادبيات فارسى به آموختن زبان عربى دارد .\r\nصحيح است كه اثر زبان عربى در فارسى هم نمايان‌تر و هم بيشتر است ، ولى اين امر در اصل موضوع تغييرى نمىدهد زيرا اين ضرورتى را كه ما براى آموختن زبان فارسى جهت دانشجويان عربى زبان معتقديم در حد تخصص است نه در سطح عادى . « 1 »\r\n\r\n\r\n","description":"","footnote":"\r\n( 1 ) . اين مجلس بحث و بررسى در سال 1966 ميلادى در برنامه « مع اهل الفكر » تلويزيون -\r\n","page_name":" 48 ","page_number":48},
  {"content":"\r\n\r\nدر توضيح قسمت اخير اين جواب يعنى لزوم تحصيل فارسى براى تخصص در ادبيات عربى نه در سطح عادى تذكر اين نكته مفيد است كه هرچند دو زبان فارسى و عربى در گذشته از لحاظ دادوستد لغوى روابط نزديك داشته‌اند و همان‌طورى كه كلمات بىشمارى از زبان عربى به زبان فارسى راه يافته كلمات بسيارى هم از فارسى داخل زبان عربى شده است ولى روشى كه در هريك از اين زبانها در معامله با كلمات زبان ديگر به كار رفته با يكديگر فرق داشته است و همين فرق كه اينجا جاى شرح و تفصيل آن نيست باعث شده كه اولا كلمات عربى در زبان فارسى خيلى بيشتر از آنچه معمولا كلمات بيگانه در زبانى به چشم مىخورد چشمگير و بارز باشند و ثانيا اين كلمات هنوز هم پس از چندين قرن استعمال در زبان فارسى غالبا تابع قواعد عربى باشند نه دستور زبان فارسى ولى كلمات فارسى در زبان عربى وضع ديگرى دارند زيرا چون از اصل خود دور افتاده و به زى عربى درآمده‌اند غالبا ناشناخته مانده و كمتر به چشم مىخورند و همانها هم كه به چشم مىخورند از هر لحاظ تابع قواعد عربى هستند نه فارسى و نتيجه‌اى كه از اين اختلاف روش حاصل شده اين است كه در زبان فارسى براى بهتر درك كردن كلمات عربى و اشتقاق آنها و همچنين براى به دست آوردن معانى صحيح آنها تا حدى احتياج به دانستن زبان عربى و به خصوص قواعد اشتقاق و صرف آن هست ولى در زبان عربى در اين سطح چنين احتياجى به دانستن زبان فارسى نيست چون كلمات فارسى نه اصل اشتقاق خود را در آن زبان حفظ كرده‌اند و نه غالبا معانى خود را ولى در حد تخصص وضع بدين صورت نيست ، عالم متخصص در لغت عرب به همان اندازه كه ناچار است\r\n\r\n\r\n","description":"","footnote":"\r\n- لبنان كه زير نظر يكى از استادان دانشگاه لبنان اداره مىگرديد در دو جلسه تشكيل شد . و اصل عربى آن را دانشگاه لبنان در رساله‌اى با عنوان « حديث ادبى حول لمازاكان تعلم كل من العربية و الفارسيه ضروريّا لدراسه اللغه الاخرى با عنوان خلاصه متقابلتين تلفزيونتين فى بيروت مع رئيس قسم اللغه الفارسيه و ادابها فى الجامعه اللبنانيه » بيروت 1966 ، منتشر ساخت و ترجمهء فارسى آن نيز در شماره‌هاى سوم و چهارم سال هفتم مجله دو زبانى « الدراسات الادبيه » نشريه كرسى فارسى دانشگاه لبنان ، ص 303 - 313 انتشار يافت .\r\n","page_name":" 49 ","page_number":49},
  {"content":"\r\n\r\nاصول كلمات عربى را با مراجعه به ضوابط و قواعد صرفى و اشتقاقى عربى تشخيص دهد و معرفى كند ناچار است كه كلمات دخيل و معرّب را هم به خوبى بشناسد و اصول آنها را هم تشخيص دهد و تحولى را هم كه پس از تعريب در معناى آنها حاصل شده باز نمايد و چون در گذشته بيشتر معرّبات از زبان فارسى بوده بنابراين شناختن اين زبان و خواص تركيبى و اصول ساختمان آن هم براى وى ضرورى است . به همين نحو است تاريخ ايران براى عالم متخصص در تاريخ عرب زيرا كه تاريخ عرب چه در دوره‌هاى قبل از اسلام و چه در قرنهاى نخستين اسلامى بيشتر از هر ملت ديگر با تاريخ ملت ايران بستگى و آميختگى دارد . در ادبيات عرب نيز وضع به همين منوال است از آنجا كه معرفت به علل و عوامل تحول ادبى عرب در قرنهاى نخستين اسلامى و عصر عباسى بدون معرفت به وضع و زمينه‌هاى فرهنگى اين منطقه كه اساس آن فرهنگ ايرانى است ميسر نيست و تحقيقاتى كه بدون توجه به اين عوامل صورت گيرد ناقص و نارسا خواهد بود .\r\nالبته در اين زمينه گسترده مطالب گفتنى و تحقيق كردنى بسيار است كه مقدارى از آنها چه در همين مجالس و چه پيش از آن در نوشته‌هائى متعدد در همين زمينه و زمينه‌هاى مشابه با تفصيلى كه درخور آن نوشته‌ها بود منتشر شده بود و با اشارهء به همان نوشته‌ها بود كه استاد فوآد افرام البستانى رئيس دانشگاه لبنان كه خود يكى از محققان شناخته شده جهان عرب و مؤلف بسيارى از كتب تاريخى و ادبى و از آن جمله دائرة المعارف عربى است دربارهء نتايج اين‌گونه تحقيقات در روشن ساختن راه محققان تاريخ و ادب عربى در مقالهء مفصلى از جمله چنين نوشت . . . ( از مقدمه فرهنگ ايرانى ، ص 7 نقل شود ) .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nگفتار سوم پهلوى يا فارسى\r\nپهلوى زبان پيش از اسلام ايران ؟ * اشاراتى كه به زبان فارسى قبل از اسلام و پس از اسلام شده * فارسى زبان فراگير تمامى سرزمينهاى ايران از قبل تا بعد از اسلام * « الفارسيه الاولى » و « الفارسيه الثانيه » * زبان فارسى عامل پايدارى فرهنگ ايرانى\r\n\r\nپهلوى زبان پيش از اسلام ايران ؟\r\nرسم بر اين جارى است كه زبان پيش از اسلام ايران را پهلوى بخوانند و زبان دوران اسلامى اين سرزمين را كه در قرنهاى سوم و چهارم هجرى آثار ادبى آن شكوفا گرديد فارسى . خود من هم در نوشته‌هاى سابقم از همين رسم پيروى كرده‌ام ولى در اين رشته از يادداشتها كه موضوع آنها ترجمه آثار پيش از اسلام ايران به زبان عربى است و نخستين بار بخشى از آنها در سال 1353 هجرى خورشيدى به‌صورت كتابى منتشر گرديد « 1 » و بخشهاى ديگرى از آنها هم پس از آن به‌صورت مقاله يا رساله انتشار\r\n\r\n\r\n","description":"","footnote":"\r\n( 1 ) . با عنوان : « الترجمة و النقل عن الفارسيه فى القرون الاسلاميه الاولى » از انتشارات كرسى زبان و ادبيات فارسى در دانشگاه لبنان ، بيروت .\r\n","page_name":" 51 ","page_number":51},
  {"content":"\r\n\r\nيافت « 1 » از اين رسم جارى عدول كرده و همه‌جا ، به جاى پهلوى فارسى به كار برده‌ام و دليل آن هم اين بوده كه در همهء مآخذ و اسناد دست اول و معتبرى كه در اين يادداشتها مورد مراجعهء من بود يعنى مؤلفات عربى و اسلامى قرنهاى نخستين اسلامى كه مؤلفان آنها يا خود كم‌وبيش از مترجمان آن آثار بوده‌اند يا هم روزگار با مترجمان يا نزديك به همان زمانها مىزيسته و در هر حال واقف‌تر از ما به اوضاع و احوال آن زمانها بوده‌اند در سخن از زبانى كه نوشته‌هاى ايرانى از آن زبان به عربى برگردانده شده همه‌جا نام زبان فارسى ( اللغة الفارسية ) به كار برده شده نه زبان پهلوى ( اللغة البهلوية ) و من براى خود مجوزى نيافتم كه فارسى را از نوشتهء آنها برگيرم و به جاى آن پهلوى بگذارم ، گذشته از اين‌كه با مراجعهء به آن مآخذ براى خود من هم در اين امر كه مراد از « اللغة الفارسية » در آن مآخذ چنان كه بعضى از پژوهندگان گمان كرده‌اند همان « اللغة البهلوية » است ترديدى سخت حاصل شده بود كه مرا از اين كار باز مىداشت .\r\nدر آن نوشته‌ها جائى براى مطرح ساختن اين ترديد و ذكر دلائل آن نبود چون آن نوشته‌ها به زبان عربى بود و در آنها از همان روش مآخذ عربى پيروى شده بود و امرى خلاف رسم جارى صورت نگرفته بود ولى اكنون كه پس از ساليان دراز در ادامهء انتشار همان يادداشتها به نوشتن اين مطالب به زبان فارسى مىپردازم و در اينها هم سخن از نقل و ترجمهء آثار پيش از اسلام ايران است ، ضرورت داشت كه در توجيه عدول خود از اين رسم جارى توضيحى بيفزايم - چه در اين مدتى كه ميان نشر آن نوشته‌ها و اين كتاب فاصله شده آن ترديد نه تنها از ميان نرفته بلكه هم راسخ‌تر شده و هم دامنهء آن وسعت بيشترى يافته و مسائل ديگرى را هم در اين زمينه دربرگرفته و به همين سبب در اين نوشته‌ها هم هرچند به زبان فارسى است همچون گذشته زبان فارسى را به‌جاى پهلوى به كار خواهم برد ، و هرچند اين امر خلاف رسم\r\n\r\n\r\n","description":"","footnote":"\r\n( 1 ) . با عنوان : « المترجمون و النقله عن الفارسيه فى القرون الاسلاميه الاولى » كه در مجله « الدراسات الادبيه » از انتشارات همان كرسى انتشار يافته .\r\n","page_name":" 52 ","page_number":52},
  {"content":"\r\n\r\nجارى و تا حدى هم عدول از نظر جمهور شمرده شود .\r\nاين ضرورت بدان سبب است كه موضوع زبان ايران اگر مهمترين موضوع فرهنگ ايران نباشد بىترديد يكى از مهمترين موضوعهاى فرهنگى و تاريخى مردم اين سرزمين است كه با بسيارى از مسائل ديگر و به‌خصوص با مسأله استمرار فرهنگى ايران در دوره‌هاى مختلف تاريخى آن بستگى تام و تمام دارد .\r\nو هر امرى كه بدان بازگردد چه كلى و چه جزئى بايد مورد مطالعهء همه محققانى قرار گيرد كه با مسائل زبان و فرهنگ ايران سروكار دارند . و به همين منظور آنچه در اين‌جا توضيح خوانده شد دامنه‌اى گسترده‌تر از يك توضيح عادى خواهد يافت چه همان ضرورتى كه اين توضيح را سبب شده اين را هم ايجاب مىكند كه اگرچه به اجمال هم باشد دلايل و شواهدى كه موجب اين ترديد و عدول از نظر جمهور شده تا آن حد كه براى خواننده هم روشن شود در اينجا ذكر شود . بنابراين در اين توضيح كه خواه‌ناخواه به‌صورت يك گفتار درآمده نخست شواهدى از منابع و مآخذ معتبرى كه معمولا در اين‌گونه تحقيقات از مراجع دست اول و موثق به‌شمار مىروند به ترتيبى كه سير تاريخى آنها هم كم و بيش نموده شود ياد مىگردد و سپس تا حدى كه درخور اين مقال و مقتضاى آن ضرورت باشد به برآوردهائى كه از آنها مىشود اشاره خواهد شد و در پايان يكى دو مطلب اصلى و اساسى كه از اين مآخذ استنباط مىگردد و شايد بتوان آنها را به‌عنوان زيربناى تحقيقات زبان‌شناسى ايران در اين دوران انتقال به كار برد افزوده مىشود .\r\nاين را هم بايد در اين‌جا بيفزايم كه قصد من از اين گفتار ورود در مبحث زبان‌شناسى ايران و جرح و تعديل دلايل و نظريه‌هائى كه در آن اقامه يا اظهار شده يا مىشود نيست چه آن را راهى ديگر و رهروانى ديگر است ؛ منظور از اين گفتار همان‌طور كه گفته شد ذكر مطالبى است كه از مطالعه و دقت در منابع معتبر عربى و اسلامى كه براى تحقيق در تاريخ و فرهنگ ايران و از آن جمله زبان فارسى در اين دوران انتقال از اسناد مهم و موثق و دست اول به‌شمار مىروند\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاستنباط مىگردد و عرضه كردن آن به صاحب‌نظرانى است كه در اين زمينه‌ها به پژوهش و كنجكاوى مىپردازند باشد كه اين نوشته‌ها هم پرتوى هرچند كم‌سو به مباحث زبان ايران در اين دوران كه هنوز پرده‌اى از ابهام آن را فراگرفته و هنوز بسيارى از نظريه‌هائى كه در اين‌باره اظهار شده مبتنى بر حدس و گمان است و هنوز باب اجتهاد در آن مفتوح است بيفكند .\r\nاينك ذكر آن شواهد :\r\n\r\nاشاراتى كه به زبان فارسى قبل از اسلام و پس از اسلام شده\r\nابو سهل « 1 » پسر نوبخت در كتاب « النهمطان » در شرح كارهائى كه اردشير بابكان براى جمع‌آورى آنچه از كتابهاى ايرانى كه پس از حملهء اسكندر در اطراف پراكنده شده بود بدان دست زده ، نوشته است كه : اردشير كسانى را به سرزمين هند و چين و روم در طلب كتابهائى كه آنها داشتند و استنساخ آنچه از كتابها به آن ديار افتاده بود فرستاد و پسرش شاپور نيز كار او را دنبال كرد تا همهء آن كتابها به فارسى درآورده شد « . . . حتى نسخت تلك الكتب كلّها بالفارسيه » . « 2 »\r\nدر اخبار فتح يمن به دست سپاهيان ايران كه در حدود سالهاى 570 تا 575 ميلادى يعنى كم‌وبيش نيم قرن پيش از هجرت پيغمبر اتفاق افتاده گفتهء وهريز سردار سپاه ايران دربارهء مركوب مسروق فرمانده حبشيان - هنگامى كه او در ميدان جنگ از اسب به زير آمد و بر استرى سوار شد و وهريز آن را براى خود به فال نيك و براى او به فال بد گرفت - در كتابهاى عربى بدين‌گونه نقل شده « . . . فقال بالفارسيه اين كودك خر است يعنى ابن الحمار » « 3 » يعنى به\r\n\r\n\r\n","description":"","footnote":"\r\n( 1 ) . ابو سهل در خزانه الحكمه هارون الرشيد خدمت مىكرد و نوشته‌هائى را هم از فارسى به عربى برگردانده و به گفتهء ابن نديم اعتماد او در عملش بر كتابهاى فارسى بوده و كتاب النهمطان از مولفات او در مواليد ( زايجه‌ها ) بوده است . الفهرست ، 274 .\r\n( 2 ) . الفهرست ، ص 239 .\r\n( 3 ) . البدء و التاريخ ، ج 3 ، ص 192 . وهرز از آن روى كار مسروق را براى خود به فال نيك و -\r\n","page_name":" 54 ","page_number":54},
  {"content":"\r\n\r\nفارسى گفت اين ( استر ) كودك خر است .\r\nو همچنين تفاول زدن وهرز در همين واقعه به تيرى كه به نام زن او بود در همين كتابها چنين نقل شده « و زنان بالفارسيه النساء ، ثم قال زن آن فاذا ترجمتها اضرب ذلك قال نعم الطائر » « 1 » يعنى زنان به فارسى به معنى نساء است و سپس گفت زن آن يعنى آن را بزن و چه فال نيكى .\r\nدر داستان مروزان يكى از فرمانروايان ايرانى يمن و نافرمان شدن اهل مصانع كه قلعه‌اى بر فراز كوهى بلند و منيع بود و از هيچ سوى راهى بدانجا نبود آمده كه مروزان خود شخصا از فراز قلعه‌اى كه مشرف بر قلعه آنها بود ولى دره‌اى آنها را از هم جدا مىساخت با اسب از فراز دره به درون قلعه پريد و آنها را درحالىكه از حيرت و وحشت بهت‌زده و آشفته شده بودند به دست خودشان به بند كشيد و از قلعه فرود آورد . در تاريخهاى عربى گفتهء او بدانها چنين نقل شده « فانتهر هم بالفارسية و امر هم ان يربط بعضهم بعضا ففعلوا و استنزلهم من حصنهم . . . » . « 2 »\r\nيعنى به فارسى بر آنها بانگ زد و ناسزا گفت و فرمان داد تا يكديگر را ببندند و آنها نيز چنان كردند و سپس آنها را از دژشان فرود آورد .\r\nدر روايات اسلامى دربارهء اين‌كه حضرت رسول ( ص ) به فارسى سخن گفته دو روايت بدين ترتيب نقل شده :\r\n1 - « سئل ابن عباس هل تكلّم رسول الله ( ص ) بالفارسيّة ، قال نعم دخل عليه سلمان فقال له درسته و ساديه . قال محمد بن اميل اظنّه مرحب و اهلا » . « 3 »\r\n\r\n\r\n","description":"","footnote":"\r\n- براى او به فال بد گرفت كه اسب را مركوب شاهان مىدانستند و فرود آمدن مسروق را از آن نشانى از فرود آمدن از سلطنت شمرده است .\r\n( 1 ) . عيون الاخبار ، ج 1 ، ص 149 ، و البدء و التاريخ ، ج 3 ، ص 193 .\r\n( 2 ) . عيون الاخبار ، ج 1 ، ص 179 .\r\n( 3 ) . متن عربى اين روايت از صبح الاعشى ج 1 / 166 نقل شده ، عبارت فارسى كه از زبان پيغمبر ( ص ) روايت شده دچار تحريف بسيار گرديده ، آنچه در ترجمهء فارسى آن ذكر شد به احتمال -\r\n","page_name":" 55 ","page_number":55},
  {"content":"\r\n\r\nيعنى از ابن عباس پرسيدند آيا پيامبر خدا ( ص ) به فارسى سخن گفت .\r\nپاسخ داد : بلى روزى سلمان بر او وارد شد حضرت به او فرمود : « به درستى و شادى » ( تندرستى و شادى ) محمد بن اميل گفت : گمان مىكنم اين عبارت به‌جاى « مرحبا و اهلا » است :\r\n2 - « عن جابر بن عبد الله ان النبى ( ص ) قال : يا اهل الخندق قوموا فقد صنع جابر سورا قال ابو العباس ثعلب انما يراد من هذا ان النبى ( ص ) تكلّم بالفارسية ، صنع سورا اى طعاما دعا اليه الناس » . « 1 »\r\nمعنى آن اين‌كه جابر بن عبد الله روايت كرده كه پيغمبر ( ص ) خطاب به اهل خندق ( كسانى كه در كندن خندق پيغمبر را يارى مىكرده‌اند ) فرموده است برخيزيد كه جابر سورى برپا كرده است . و ابو العباس ثعلب ( يكى از علماى لغت و نحو عربى ) گفته است كه مراد از اين روايت اين است كه پيغمبر ( ص ) به فارسى تكلم فرموده ، صنع سورا يعنى طعامى فراهم آورده و مردم را به ضيافت خوانده .\r\n( سور در فارسى به معنى وليمه و ضيافت است ) .\r\nسخن معروف سلمان كردند - نكردند به روايت البدء و التاريخ ، ج 5 ، در خلافت عثمان يا ( كرديد و نكرديد ) خطاب به آنان كه در ثقيفه بنى ساعده ابو بكر را به جانشينى پيغمبر ( ص ) برگزيده بودند در مآخذ اسلامى بدين‌گونه نقل شده :\r\nو ذكروا انه قال بالفارسية حين انتخبو ابا بكر خليفه فى سقيفة بنى ساعده كرديد و نكرديد « 2 » . لهجه او را هم در عربى لهجهء فارسى مىخواندند و گفته‌اند « و كان سلمان يرتضخ لكنة فارسيه » . « 3 »\r\n\r\n\r\n","description":"","footnote":"\r\n- قوى صورت تصحيح شدهء آن است . مرحوم دكتر محمد معين هم در ملحقات برهان قاطع آن را به همين‌گونه تصحيح كرده ولى اين‌كه آن را نمونه‌اى براى زبان پهلوى شمرده دور از احتياط است در روايت سخن از تكلّم پيغمبر به فارسى است نه پهلوى تحريف ناشى از تعريب هم در اصل عبارت عربى به اندازه‌اى كه نمىتوان با تصحيح احتمالى آن چنين حكمى قطعى بر آن مترتب ساخت به خصوص كه حرف‌ها در آخر اين دو كلمه دليل بر پهلوى بودن آنها نيست و در كلمات فارسى هم نظائرى دارد .\r\n( 1 ) . المعرّب ، ص 192 .\r\n( 2 ) . الاحتجاج ، طبرسى ، ص 43 .\r\n( 3 ) . لسان العرب در رضخ ( به المعرّب هم مراجعه شود ) .\r\n","page_name":" 56 ","page_number":56},
  {"content":"\r\n\r\nدر حوادث سال 14 هجرى كه طبرى شرح ديدار اعراب مسلمان را با يزدگرد پادشاه ايران نوشته و شمه‌اى از گفت‌وگوهاى آنان را هم نقل كرده باز سخن از زبان فارسى ( الفارسيه ) در ميان است نه زبانى ديگر . « 1 »\r\nدر سال 16 يا 17 هجرى ، روزى كه هرمزان را كه در كتب عربى او را ملك الاهواز نوشته‌اند و در جنگهاى خوزستان اسير عرب‌ها شده بود به مدينه نزد عمر بردند و آن روز را به سبب اهميت اين رويداد در تاريخها يوم الهرمزان خوانده‌اند ، نخست مغيرة بن شعبه مترجم او گرديد تا مترجمى ديگر يافتند ، طبرى اين مطلب را چنين نوشته : « و كان الترجمان يوم الهرمزان المغيرة بن شعبه الى ان جاء المترجم ، و كان المغيره يفقه شيئا من الفارسيه . . . » « 2 » يعنى در روز هرمزان مغيره بن شعبه مترجم گرديد تا مترجم آمد و مغيره كمى فارسى مىدانست » .\r\nمغيره ازآن‌رو كمى فارسى آموخته بود كه مدتى قبل از اين تاريخ از سوى عمر عامل بصره شده بود و در آن منطقه كه مردم اصلى آنجا فارسىزبان بودند با زبان فارسى آشنا شده بود .\r\nو در جنگ نهاوند كه در سال 19 يا 20 و به قولى در سال 21 هجرى روى داد در ذكر حادثه‌اى كه باعث صلح اعراب مسلمان با اهل نهاوند بر مقدارى خراج و جزيه گرديد روايتى در مآخذ عربى نقل شده بدين مضمون :\r\nروزى سمّاك بن عبيد العبسى يكى از سرداران حذيفه بن يمان فرمانده اعراب در آن جنگ به مردى برخورد كه با هشت سوار در حركت بود ؛ سمّاك و همراهانش پس از زد و خوردى او را اسير كردند و شنيدند كه او چيزى به فارسى مىگويد چون آن را ترجمه كردند معلوم شد كه او بزرگ آن ناحيه است و مىگويد مرا پيش اميرتان ببريد تا دربارهء اين منطقه با او صلح كنم . . . در اينجا\r\n\r\n\r\n","description":"","footnote":"\r\n( 1 ) . طبرى ، 1 / 2239 .\r\n( 2 ) . طبرى ، 1 / 2560 . براى آگاهى بيشتر دربارهء اين هرمزان نگاه كنيد به اين دو نوشته از نويسنده همين كتاب : الف - كتاب فرهنگ ايرانى پيش از اسلام و آثار آن در تمدن اسلامى و عربى ، چاپ دوم ص 65 - 69 . ب - رسالهء سرگذشت هرمزان و شرح نخستين آشنائى اعراب مسلمان با نظام ديوانى ايران مقالات و بررسيها . . .\r\n","page_name":" 57 ","page_number":57},
  {"content":"\r\n\r\nهم عبارت عربى چنين است : « . . . فتكلم بالفارسيه فدعا له سمّاك برجل يفهم كلامه ، فاذا هو يقول . . . » . « 1 »\r\nجاحظ دربارهء عبيد الله بن زياد كه امارت بصره و كوفه را برعهده داشت نوشته است : « و عبيد الله بن زياد يرتضخ لكنة فارسيه » يعنى عبيد الله بن زياد لكنت فارسى داشت « 2 » و علت آن را هم اين نوشته كه عبيد الله در خانه شيرويه اسوارى شوهر مادرش مرجانه و در ميان اسواران ايرانى بزرگ شده بود و با زبان فارسى آن اندازه خو گرفته بود كه در زبان عربى او اثر گذاشته و برخى از حروف عربى را مانند فارسىزبانان ادا مىكرده و لهجهء فارسى داشته و مثالى هم كه جاحظ براى آن ذكر كرده عبارتى است كه عبيد الله در آن حاء را مانند فارسىزبانان‌ها تلفظ مىكرده . « 3 »\r\nو باز در همين دوران امارت عبيد الله بن زياد در بصره كه او يزيد بن مفرغ شاعر را به سبب هجائى كه از او و برادرش عباد بن زياد كرده بود زندانى كرده و دستور داده بود او را با حالتى شرم‌آور در شهر بگردانند و او كه با پليديهاى خود آلوده بود بچه‌ها به دنبال او افتاده و به فارسى مىگفتند اين چيست ؟ و او هم به فارسى جواب مىداد .\r\nو در اينجا هم در مأخذى كه اين خبر را نقل كرده‌اند دربارهء زبان اين محاوره چنين آمده است : فجعل يسلح و الصبيان بتبعونه و يقولون له بالفارسيه اين چيست ؟\r\nفيقول : آب است و نبيذ است ، عصارات زبيب است ، سميّه رو سپيذ است . « 4 »\r\nدر سال شصت و پنج هجرى كه همين عبيد الله بن زياد به سبب شورش مردم بصره بر او از آنجا گريخته و در نهان به قبيلهء ازد در خارج بصره پناهنده شده بود و مسعود رئيس قبيلهء ازد به بصره آمده و در مسجد بصره به منبر رفته و\r\n\r\n\r\n","description":"","footnote":"\r\n( 1 ) . بلاذرى ، فتوح ، ص 375 .\r\n( 2 ) . البيان و التبيين ، ج 1 ، ص 75 و 76 .\r\n( 3 ) . همان مأخذ .\r\n( 4 ) . اغانى ، ج 17 ، ص 115 .\r\n","page_name":" 58 ","page_number":58},
  {"content":"\r\n\r\nبه طرفداران عبيد الله براى آرام ساختن مردم سخن مىگفت ، چهار تن از اسواران ايرانى به سركردگى ماه افريدون براى آنكه مانع كار مسعود شوند به مسجد حمله بردند و پس از مدتى جنگ و ستيز با طرفداران عبيد الله كه مانع پيشرفت آنها مىشدند سرانجام راهى به مسجد گشودند و مسعود را از منبر به زير كشيدند و مسعود در اين واقعه كشته شد ، طبرى در شرح اين رويداد درباره پيشرفت اسواران گويد : فلما بلغوا افواه السكك و قفوا فقال لهم ماه افريدون بالفارسيه ، ما لكم يا معشر الفتيان ؟ قالوا تلقو ناباسنّة الرماح فقال لهم بالفارسيه صكّوهم بالفنجقان اى به خمس نشابات فى رميه بالفارسيه » « 1 » يعنى چون سواران به دهانه منزلگاههاى اعراب رسيدند ايستادند ماه افريدون به فارسى به آنها گفت : جوانان شما را چه مىشود گفتند سرنيزه‌ها را به سوى ما گرفته‌اند پس به فارسى به آنها گفت شما هم با پنجگان به آنها تيراندازى كنيد ، و پنجگان به فارسى تيرى است داراى پنج پيكان .\r\nدر همين سال شصت و پنج هجرى كه سلم بن زياد برادر همين عبيد الله بن زياد پس از چهار سال ولايت سيستان و خراسان به بصره بازگشت دبير خود اصطفانوس را خواست و 12 ميليون درهم نقره به او داد و گفت : اينها را براى من نگه‌دار چون يك دينار آن از راه ظلم به مسلمانى يا كسى كه در عهد و پيمان ما بوده به دست نيامده ، اصطفانوس به فارسى از او پرسيد پس اين همه مال از كجا جمع شده ، سلم كه متوجه طعنهء او شد گفت : همهء اينها از هداياى كارگزاران و روستائيان و دهقانان ايرانى است . ( الذخائر و التحف ، تأليف قاضى رشيد بن الزبير از رجال قرن پنجم ، چاپ كويت سال 1951 ميلادى ، ص 11 ) .\r\nدر واقعه جنگ سپاهيان مختار به فرماندهى ابن شميط با سپاهيان مصعب بن زبير در سال 67 هجرى كه به سبب فريبكارى يكى از سران عرب سپاه مختار و كينه‌اى كه او از موالى داشت ( ايرانيانى كه در سپاه مختار بودند به اين عنوان خوانده مىشدند ) سپاهيان مختار شكست فاحشى خوردند و بسيارى از موالى\r\n\r\n\r\n","description":"","footnote":"\r\n( 1 ) . طبرى ، 2 / 454 .\r\n","page_name":" 59 ","page_number":59},
  {"content":"\r\n\r\nكشته شدند . « 1 » طبرى گويد چون خبر اين شكست و كشتار ايرانيان كه با ابن شميط بودند به مختار و ياران و برادران ايشان رسيد ايرانيان به فارسى گفتند : « اين بار دروغ گفت ( يعنى مختار كه به آنها وعدهء پيروزى داده بود ) عبارت طبرى چنين است : « فلما بلغ من مع المختار من تلك الاعاجم ما لقى اخوانهم مع ابن شميط قالوا بالفارسيه « اين بار دروغ گفت » . « 2 »\r\nدر ميان سالهاى 82 تا 87 هجرى در زمان امارت حجاج بر عراق كه ديوان يعنى دستگاه مالى ايران به عربى ترجمه شد ، در كتب عربى در هرجا كه سخن از ترجمه ديوان رفته باز صحبت از فارسى است ، بلاذرى در فتوح البلدان در روايتى از مدائنى نقل كرده « لم يزل ديوان خراج السواد و سائر العراق بالفارسيه ، فلما ولى الحجاج استكتب زادان فروخ بن بيرى ، و كان معه صالح بن عبد الرحمن يختط بين يديه بالعربيّه و الفارسيه . . . » . « 3 »\r\nو ابن نديم در فصلى مربوط به آغاز ترجمه در اسلام پس از اشاره به ترجمهء كتابى در كيميا براى خالد بن يزيد بن معويه گويد : ثم نقل الديوان و كان\r\n\r\n\r\n","description":"","footnote":"\r\n( 1 ) . طبرى ( 2 / 721 ) اين داستان را چنين مىنويسد كه عبد الله بن وهب بن انس كه فرماندهى ميسرة ابن شميط را برعهده داشت ( ابن شميط فرمانده سپاه مختار بود ) در روز جنگ به او گفت : « موالى و بردگان در جنگ پايدار نيستند و در اين سپاه بسيارى از آنان سواره‌اند و بيم آن مىرود كه اگر جنگ سخت شود آنها با اسبان خود از ميدان جنگ به در روند و تو را تنها بگذارند پس بهتر است كه دستور دهى آنها هم پياده شوند و پياده جنگ كنند چون در اين صورت آنها وسيله‌اى براى گريز ندارند و ناچار پايدارى خواهند كرد . ابن شميط سخن او را باور كرد و دستور داد موالى پياده جنگ كنند و همين امر باعث شكست سپاه ابن شميط شد و چون پيادگان نتوانسته بودند پس از شكست خود را از معركه بيرون بكشند همگى كشته شدند ، زيرا مصعب يكى از سران لشكر خود را مأمور كرده بود كه فراريان را تعقيب كند و هر كه را يافت بىدرنگ بكشد به همين سبب در اين جنگ از سپاهيان مختار تنها عده‌اى از سواران توانستند جان سالم به در برند . طبرى كه اين واقعه را نقل كرده مىنويسد كه عبد الله بن وهب در توصيهء خود به ابن شميط قصدش راهنمائى او نبود بلكه او با اين سخنان ابن شميط را فريب داد و قصدش انتقام‌جوئى از موالى بود كه از آنان كينه‌اى سخت بر دل داشت و مىخواست كه اگر لشكر ابن شميط شكست بخورد آنها همه كشته شوند .\r\n( 2 ) . طبرى ، 2 / 721 .\r\n( 3 ) . فتوح البلدان ، ص 368 .\r\n","page_name":" 60 ","page_number":60},
  {"content":"\r\n\r\nباللغة الفارسيه الى العربيه فى ايام الحجاج . . . « 1 »\r\nمسعودى درباره كتاب بزرگى كه در سال يكصد و سيزده هجرى براى هشام خليفه اموى ترجمه شده بود و وى آن را در سال 303 هجرى در خاندان يكى از اشراف ايرانى در استخر فارس ديده بود و شامل بسيارى از علوم و اخبار و شرح بناها و سياستهاى ايرانيان و شامل تصوير همه پادشاهان ساسانى و شرح رويدادهاى مهم دوران هريك مىبود چنين نوشته است :\r\n« و كان تاريخ هذا الكتاب انه كتب مما وجد فى خزائن ملوك فارس للنصف من جمادى الاخره سنه 113 و نقل لهشام بن عبد الملك بن مروان من الفارسيه الى العربيه » . « 2 » يعنى در تاريخ اين كتاب آمده بود كه آن كتاب را از روى آنچه در گنجينه‌هاى پادشاهان ايران يافت شده در نيمه جمادى الاخر سال 113 نوشته بودند براى هشام بن عبد الملك بن مروان از فارسى به عربى ترجمه شده .\r\nدر اوائل قرن دوم هجرى هم كه عبد الحميد رسائل ديوانى ايران را به عربى برمىگرداند به گفتهء ابو هلال عسكرى در كتاب الصناعتين آنها را از فارسى به عربى برگردانده وى در اين‌باره گويد :\r\n« . . . الا ترى ان عبد الحميد الكاتب استخرج امثله الكتابه التى رسمها لمن بعده من اللسان الفارسى فحوّلها الى اللسان العربى . . . » . « 3 » يعنى آيا نمىبينى كه عبد الحميد كاتب الگوهاى نويسندگى را كه براى آيندگان وضع كرد از زبان فارسى استخراج كرد و آنها را به زبان عربى برگرداند ؟\r\nو در همان ايام هم كه كليله و دمنه به وسيلهء ابن مقفع به عربى ترجمه شد يعنى در نيمهء اول قرن دوم هجرى ، باز در هرجا كه در متن عربى همين كتاب ذكرى از اين ترجمه رفته سخن از زبان فارسى است چه ترجمه از زبان هندى به فارسى و چه از زبان فارسى به عربى و آنچه در اين مورد قابل تأمل مىنمايد اين است كه در همين كليله و دمنه عربى كه قديمىترين نسخهء موجود از اين كتاب\r\n\r\n\r\n","description":"","footnote":"\r\n( 1 ) . الفهرست ، ص 242 .\r\n( 2 ) . التنبيه و الاشراف ، ص 106 .\r\n( 3 ) . الصناعتين ، ص 51 ، چاپ استانه ، 1320 هجرى قمرى .\r\n","page_name":" 61 ","page_number":61},
  {"content":"\r\n\r\nاست در هيچ‌جا سخن از زبان پهلوى نيست . ( اين نسخهء عربى كليله و دمنه به وسيلهء خاورشناس فرانسوى « سيلوستر دوساسى » در زمان پادشاهى لوى سيزدهم در پاريس چاپ شده ) .\r\nدر « باب بعثه برزويه » در وصف كسى كه بايد براى آوردن كتاب به هند فرستاده شود چنين آمده : « امّا كاتبا نحريرا او طبيبا فيلسوفا ماهرا . قد ادّبته التجارب عارفا بلسان الفارسيه خبيرا باللغه الهنديه » « 1 » يعنى : يا نويسنده‌اى توانا و يا پزشكى فيلسوف و ماهر و باتجربه كه زبان فارسى بداند و به زبان هندى آگاه باشد » . و در باب « عرض الكتاب لعبد الله بن المقفع » كه خود ابن مقفع از ترجمهء آن به عربى سخن مىگويد اين عبارت خوانده مىشود :\r\n« قال عبد الله بن المقفع ، لما رايت اهل فارس قد فسرّوا هذا الكتاب من الهنديه الى اللغة الفارسيه » « 2 » يعنى عبد الله بن مقفع گفت : من چون مردم فارس ( ايران ) را ديدم كه اين كتاب را از هندى به زبان فارسى درآورده‌اند . . . و ابن نديم هم در شرح حال ابن مقفع در جائى كه از ترجمه‌هاى او از فارسى به عربى ياد كرده و كليله و دمنه را هم جزء آنها شمرده دربارهء او گفته : « و كان احد النقله من اللسان الفارسى الى العربى مضطلعا باللغتين فصيحا بهما » « 3 » يعنى او يكى از ناقلان آثار از زبان فارسى به عربى بود كه در هر دو زبان دستى توانا داشت و به هر دو زبان فصيح بود .\r\nابن مقفع به جز كتاب كليله و دمنه كه از زبان هندى ترجمه شده بود كتابهاى ديگرى را هم كه در قديم يعنى پيش از اسلام در طب و منطق به فارسى ترجمه شده بود از زبان فارسى به عربى برگردانده بود . عبارت ابن نديم در اين باره چنين است : « و قد كانت الفرس نقلت فى القديم شيئا من كتب المنطق و الطب الى اللغة الفارسيه فنقل ذلك الى العربى عبد الله بن المقفع و غيره » « 4 » يعنى ايرانيان\r\n\r\n\r\n","description":"","footnote":"\r\n( 1 ) . كليله و دمنه ، چاپ دار الكتب العلميّه بيروت ، ص 41 - 42 .\r\n( 2 ) . كليله و دمنه ، چاپ دار الكتب العلميّه بيروت ، ص 84 .\r\n( 3 ) . الفهرست ، ص 118 .\r\n( 4 ) . الفهرست ، ص 242 .\r\n","page_name":" 62 ","page_number":62},
  {"content":"\r\n\r\nدر روزگار گذشته مقدارى از كتابهاى منطق و پزشكى را به زبان فارسى درآورده بودند و عبد الله بن مقفع و ديگران آنها را به زبان عربى نقل كردند .\r\nبه جز كتاب كليله و دمنه كتابهاى ديگر هندى هم كه نخست در ايران ترجمه شده و سپس همان ترجمه‌ها به عربى برگردانده شده بود آنها هم از زبان هندى به زبان فارسى و سپس از فارسى به عربى درآمده بودند ابن ابى اصيبعه دربارهء كتاب شرك هندى كه گويد رازى در كتاب حاوى از آن مطالبى نقل كرده گويد : « و هذا الكتاب فسّره عبد الله بن على من الفارسى الى العربى لانه اولا نقل من الهندى الى الفارسى » « 1 » يعنى اين كتاب را عبد الله بن على از فارسى به عربى برگرداند زيرا پيش از اين از هندى به فارسى ترجمه شده بود .\r\nديوان خراج خراسان هم كه پس از سال 124 هجرى در زمان ولايت نصر بن سيّار آخرين كارگزار خليفه اموى كه به دست ابو مسلم خراسانى كشته شد به زبان عربى ترجمه گرديد از زبان فارسى بود . جهشيارى در اين‌باره نوشته است « و كان اكثر كتّاب خراسان اذ ذاك مجوس و كانت الحسبانات بالفارسيه . . . و كان اول من نقل الكتابه من الفارسيه الى العربيه بخراسان اسحاق بن طليق الكاتب ، رجل من بنى نهشل ، كان مع نصر بن سيّار فخص به . . . » « 2 » يعنى بيشتر دبيران خراسان در آن هنگام زردشتى بودند و حسابها هم به فارسى بود . . . و نخستين كسى كه در خراسان كتابت را از فارسى به عربى برگرداند اسحاق بن طليق كاتب بود كه مردى از قبيله بنى نهشل و از خواص نصر بن سيّار بود .\r\nدر سال 120 يا 130 هجرى كه به‌آفريد پسر ما فروردين براى پيروان خود كتابى نوشت آن را به زبان فارسى نوشت ، به‌آفريد در يكى از روستاهاى نيشابور به دعوى پيغمبرى برخاست و گروهى هم به او گرويدند و سرانجام در اثر شكايت موبدان و هيربدان زردشتى به ابو مسلم خراسانى كه دعوى او را نوعى تصرف در دين زردشتى و باعث فساد دين خود مىپنداشتند ابو مسلم او را با گروهى از پيروانش كه بدانها دست يافت بكشت . ابو ريحان كه از اين كتاب خبر\r\n\r\n\r\n","description":"","footnote":"\r\n( 1 ) . طبقات الاطباء ، ص 473 .\r\n( 2 ) . الوزراء و الكتاب ، ص 67 .\r\n","page_name":" 63 ","page_number":63},
  {"content":"\r\n\r\nداده دربارهء آن گويد : « و وضع لهم كتابا بالفارسيه » . « 1 »\r\nدر دوران هارون الرشيد يعنى در نيمهء دوم قرن دوم هجرى كه منكه هندى كتاب زهرها ( كتاب السموم ) تأليف شاناق حكيم هندى را براى يحيى برمكى ترجمه كرد آن را از زبان هندى به زبان فارسى درآورد .\r\nابن اصيبعه ترجمهء آن را چنين وصف كرده : « فسّره من اللسان الهندى الى اللسان الفارسى منكه الهندى ، و كان المتولى لنقله بالخط الفارسى رجل بعرف بابى حاتم البلخى ، فسّره ليحيى بن خالد بن برمك » . « 2 » و اين منكه را هم‌چنين تعريف كرده : « منكه الهندى كان عالما بصناعة الطب ، حسن المعالجه ، لطيف التدبير فيلسوفا من جمله المشار اليهم فى علوم الهند ، متقنا للغه الهند و لغه الفرس و هو الذى نقل كتاب شاناق الهند الى العراق فى ايامه و اجتمع به و داواه » . « 3 »\r\nبرگردان ديوان قم هم به عربى كه در زمان هارون الرشيد يا پس از آن انجام يافت از زبان فارسى بود . در تاريخ قم آمده كه اين ديوان را پس از آن‌كه قم در زمان هارون به كوره ( استان ) تبديل گرديد از فارسى به عربى كردند . « پس كوره و شهر را هر دو قم نام كردند بدين دستور كه ما ياد كرديم ، نواحى و رساتيقى كه خارج از تيمره بودند مجموع داخل تيمره گردانيدند تا غايت كه ديوان خراج از فارسى با عربى كردند » . « 4 »\r\nدر همين قرن دوم هجرى كه ترجمهء آثار فارسى به عربى رونق داشت باز هم در هرجا كه ذكرى از اين ترجمه‌ها مىرود سخن از زبان فارسى است .\r\nابن نديم در جائى كه چند تن از اين مترجمان را نام مىبرد آنها را زير عنوان « اسماء النقلة من الفارسى الى العربى » ذكر مىكند و در هرجا هم كه توضيحى دربارهء هريك لازم مىديده باز هم از ترجمهء فارسى آنها سخن گفته مانند آنچه دربارهء موسى و يوسف دو پسر خالد كه در خدمت داود بن عبد الله بوده‌اند و\r\n\r\n\r\n","description":"","footnote":"\r\n( 1 ) . الاثار الباقيه ، ص 227 .\r\n( 2 ) . طبقات الاطباء ، ص 474 .\r\n( 3 ) . طبقات الاطباء ، ص 475 ( طبع دار مكتبة الحياه بيروت 1965 ميلادى .\r\n( 4 ) . تاريخ قم ، ص 24 .\r\n","page_name":" 64 ","page_number":64},
  {"content":"\r\n\r\nهمچنين دربارهء تميمى مترجم زيج شهريار و بلاذرى و جبله بن سالم و اسحق بن يزيد و ترجمه‌هاى آنها گفته است . « 1 »\r\nدر تاريخ بغداد تأليف احمد بن ابى طاهر طيفور حكايتى نقل شده مربوط به گفت‌وگوئى كه در اواخر همين قرن دوم هجرى ميان عتّابى شاعر عرب با يحيى بن الحسن در رقه و در خدمت محمد بن طاهر بن حسين از طاهريان خراسان به زبان فارسى روى داده . عتّابى در دوران وزيران برمكى در خدمت ايشان بود و پس از اين‌كه هارون خليفهء عباسى آنها را برانداخت عتّابى به طاهر بن حسين ذو اليمينين سر دودمان طاهريان خراسان پيوست . وى دبيرى خوش‌قلم بود و زبان فارسى را هم به نيكى آموخته بود . « 2 » خلاصهء آن حكايت اين است كه يحيى بن الحسن گفت :\r\n« روزى من در رقه نزد محمد بن طاهر بن الحسين بر كنار بركه‌اى نشسته بودم و من يكى از ملازمان او را خواندم و با وى به فارسى سخن گفتم ( اذ دعوت بغلام له فكلمته بالفارسيه ) در اين ميان عتّابى وارد شد او هم كه گفت‌وگوى ما را شنيد با من به فارسى سخن گفت : « فدخل العتابى و كان حاضرا فى كلامنا فتكلم معى بالفارسيه » به وى گفتم تو را با اين زبان چه كار ؟\r\nگفت : من سه بار به اين شهر شما آمده‌ام و از كتابهاى ايرانى كه در گنجينهء مرو است چيزها نوشته‌ام اين كتابها از زمان يزدگرد بدين مكان افتاده و تاكنون نيز موجود است . و پس از ذكر مطالبى كه در اين خصوص ميان يحيى بن الحسن و عتابى گذشته گويد : « و پس از آن بسيار با من به فارسى مذاكره كرد و سخن گفت :\r\n\r\n\r\n","description":"","footnote":"\r\n( 1 ) . الفهرست ، ص 245 .\r\n( 2 ) . نام كامل او چنان كه در فهرست ابن نديم آمده « ابو عمرو كلثوم بن عمر و بن ايوب الثعلبى العتابى » است از مردم شام بوده در قنسرين مىزيسته از تأليفات او ابن نديم اينها را ذكر كرده :\r\nكتاب المنطق ، كتاب الاداب ، كتاب فنون الحكم ، كتاب الخيل ، كتاب الالفاظ ، كتاب الاجواد .\r\n( الفهرست ، ص 121 ) .\r\nابن نديم چهار بيت هم از او زير عنوان « كلام فى فضائل الكتب » يعنى سخن در فضيلت كتاب نقل كرده است : ص 11 فهرست .\r\n","page_name":" 65 ","page_number":65},
  {"content":"\r\n\r\nثم كان يذكرنى و يحدثنى بالفارسيه كثيرا . « 1 »\r\nدر اواسط قرن سوم هجرى جاحظ در بيان اين معنى كه چگونه كلماتى از زبان فارسى به عربى راه يافته چنين نوشت :\r\n« الا ترى ان اهل المدينة لما نزل فيهم ناس من الفرس فى قديم الدهر علقوا بالفاظ من الفاظهم و لذلك يسمون البطيخ لخربز و يسمون السميط الروزق ، و يسمون المصوص المزوز ، و يسمون الشطرنج الاشتر نهج الى غير ذلك من الاسماء . . . ؟ »\r\nو كذلك اهل الكوفه فانهم يسمون المسحاة بال ( بيل ) و بال بالفارسيه . . .\r\nو يسمى اهل الكوفه الحوك باذروج و الباذروج بالفارسيه و الحوك كلمه عربيه .\r\nو اهل البصره اذا التقت اربع طرق فيسمونها مربّعه ، و يسميها اهل الكوفه الجهارسو ، و الجهارسو بالفارسيه ، و يسمون السوق او السويقه و ازار ، و الوازار بالفارسيه . و يسمون القثاخيارا ، و الخيار فارسيه ، و يسمون المجزوم و يذى بالفارسيه » « 2 » يعنى آيا نمىبينى كه مردم مدينه هنگامى كه گروهى از ايرانيان در روزگاران كهن در ميان آنان مىزيستند كلماتى از زبان آنان را گرفتند و بدين سبب بطيخ را خربزه و سميط را روده ( روذق ) و مصوص را مزوز و شطرنج را اشترنج مىنامند ، به همين گونه‌اند مردم كوفه زيرا آنها هم مسحاة را بيل مىگويند و بيل فارسى است و حوك را باذروج مىگويند و باذروج فارسى است و حوك عربى است . مردم بصره وقتى چهار راه به هم برسند آن را مربعه مىگويند ولى مردم كوفه آن را چهارسو مىخوانند كه فارسى است و سوق يا سويقه را وازار ( بازار ) مىگويند كه فارسى است ، قثا را خيار مىگويند كه فارسى است و جذامى را ويذى مىگويند كه آن هم فارسى است . « 3 »\r\n\r\n\r\n","description":"","footnote":"\r\n( 1 ) . طيفور ، تاريخ بغداد ، ج 6 ، ص 157 و 158 به نقل احمد امين از او در ضحى الاسلام ج 1 ، ص 180 .\r\n( 2 ) . البيان و التبيين ، ج 1 ، ص 32 و 33 .\r\n( 3 ) . كلماتى كه جاحظ در اينجا ذكر كرده به جز آنها كه معروفند از اين قرارند :\r\nروذق ، شكل عربى شدهء روده است و روده چنان كه در برهان قاطع آمده « مرغ يا بره‌اى را گويند -\r\n","page_name":" 66 ","page_number":66},
  {"content":"\r\n\r\nآنچه جاحظ از كلمات فارسى كه اهل مدينه به كار مىبرده‌اند و گويد كه آنها را در قديم الدهر از ايرانيان گرفته‌اند ياد كرده تواند بود كه مربوط به دوران پيش از اسلام و هنگامى باشد كه يثرب و تيماء و مناطق ديگرى كه بر سر راه تجارتى قديم و محل آمدورفت كاروانها بوده‌اند در قلمرو مرزبانان ايران قرار داشته و بازرگانان ايران ، هم به مدينه و هم به مكه و هم به بندر جدّه آمدورفت مىكرده‌اند « 1 » و آنچه دربارهء كلمات فارسى مردم كوفه ذكر كرده مربوط به دوران خود او است زيرا در دوران قديم اعراب در كوفه نبوده‌اند و در فتوحات اسلامى در آنجا مقيم شده‌اند .\r\nدر همين نيمهء دوم قرن سوم هجرى كه محمد بن وصيف سيستانى يعقوب ليث صفارى را با شعرى فارسى مىستود و شعر او به عنوان آغاز ظهور شعر فارسى در كتب ادب ثبت مىشد ، مسعودى هم در كتاب مروج الذهب سخنى به فارسى از زبان يكى از سپاهيان او با عبارت « فقال بالفارسيه » نقل كرده كه براى بيان مقصود بسيار گويا است . مسعودى به عنوان نمونه براى بيان نظم و انضباط\r\n\r\n\r\n","description":"","footnote":"\r\n- كه پر و موى او را پاك كرده و به روغن بريان كرده باشند و آن را روده كرده هم مىگويند و به عربى سميط خوانند . مصحح كتاب البيان و التبيين در تعريف كلمه السميط در حاشيهء آن كتاب نوشته « السميط هو ان يلقى بالحيوان بعد ذبحه فى الماء الحار ثم ينتف عنه صوف او ريشه » و مرحوم دكتر معين در ذيل برهان قاطع با نقل همين عبارت افزوده است و اين همان « اوريد » اوريت كردن است كه مرغ را در آب گرم اندازند و پرهاى آن بكنند . در اينجا اين توضيح بايد اضافه شود كه آن معنى كه در حاشيهء البيان و التبيين براى « السميط » ذكر شده در واقع معنى « السمط » است نه السميط و « السميط » حيوانى است كه بدان صورت پر يا موى آن كنده شده باشد .\r\nمصوص كه به گفتهء جاحظ شكل عربى شدهء مزوز است خوراكى بوده كه از گوشت در سركه خوابانده مىساخته‌اند « لحم ينقع فى الخل و يطبخ » صاحب لسان گويد : « در حديث على عليه السلام آمده كه آن حضرت مصوص را با سركه ميل مىفرمود » . ( لسان العرب ، در مصّ )\r\nو يذى ظاهرا معرّب پيسى مىنمايد كه در فارسى كنونى به معنى برص است . بارتولومه در فرهنگ خود و به تبع او هرن پيسى را جذام ترجمه كرده است ( برهان قاطع در پيس و ذيل دكتر محمد معين ) معنى بارتولومه با عبارت جاحظ درست درمىآيد .\r\n( 1 ) . در اين‌باره در گفتار دهم از جلد اول همين كتاب توضيح بيشترى خواهيد يافت .\r\n","page_name":" 67 ","page_number":67},
  {"content":"\r\n\r\nسختى كه در لشكر يعقوب در اثر فرمانبردارى مشتاقانه سپاهيان از او حكم‌فرما بوده حكايتى آورده بدين مضمون كه در ايامى كه وى به سپاهيان اجازه داده بود كه اسبان خود را در چراگاه علف تازه بخورانند چون امرى پيش آمد كه كوچ لشكر را ايجاب كرد و دستور داد تا اسبان را از چرا باز دارند يكى از سپاهيان به محض شنيدن اين دستور بىدرنگ دسته علفى كه در دهان اسبش بود بيرون كشيد . مسعودى سپس گويد فقال بالفارسيه امير المؤمنين دواب را از تر بريدند و تفسير ذلك : اقطعوا الدواب عن الرطبه . « 1 »\r\nروشن‌تر از اينها دربارهء زبان فارسى و قلمرو و لهجه‌هاى آن نوشتهء مقدسى در احسن التقاسيم است كه خود ساليان دراز در اين مناطق سفر كرده و آنجاها را از نزديك ديده و با زبان آنها آشنا شده است . وى در بخشى از كتاب خود كه آن را به وصف اقليمهاى هشت‌گانه ايرانيان ( اقاليم الاعاجم الثمانيه ) از ماوراء النهر و خراسان و سيستان گرفته تا مكران و سند و مولتان در شرق و مناطق ديگر ايران در شمال و جنوب و غرب گويد : سخن اين اقليمهاى هشت‌گانه به عجمى است ليكن برخى از آنها درى و برخى ديگر پيچيده و ناروشن است ولى همهء آنها فارسى خوانده مىشوند . « 2 »\r\nمقدسى براى بيان كيفيت لهجه‌هاى مختلف فارسى در نواحى مختلف ايران دوگونه تعبير به كار مىبرد جاهائى كه به فارسى روان و روشن سخن مىگفته‌اند آن را فارسى مفهوم و گاهى هم درى خوانده و جاهائى كه لهجه‌شان دور از فارسى معروف است آن را مغلق خوانده يعنى بسته و مغلق كه به آسانى درك نمىشود . و گاهى نيز براى فرق براى لهجه‌ها مثالهائى به‌عنوان نمونه ذكر مىكند مثلا مىگويد كه زبان دامغان ( قومس ) و گرگان به هم نزديكند و آن‌ها معمولا يك « ها » به كلام خود مىافزايند و مىگويند هاده و هاكن و زبان تبرستان\r\n\r\n\r\n","description":"","footnote":"\r\n( 1 ) . مروج الذهب ، چاپ مصر ، ج 4 ، ص 141 .\r\n( 2 ) . احسن التقاسيم ، ص 259 ، « و كلام اهل هذه الاقاليم الثمانيه بالعجميه الا ان منها دريّه و منها\r\nمنغلقه و جميعها تسمى الفارسيه . . . » .\r\n","page_name":" 68 ","page_number":68},
  {"content":"\r\n\r\nهم نزديك به اينها است ليكن در آن شتاب هست و زبان ديلمان پيچيده و مغلق است « 1 » و دربارهء زبان نيشابوريان گويد زبان آنها فصيح و مفهوم است ليكن آنها اوائل كلمات را كسره مىدهند و يك « هء » و يا ( ظ ) به آن مىافزايند و مثلا مىگويند بيگو و بيشو ( بگو و بشو ) و سينى را هم بيهوده به كلام مىافزايند مثلا بخردستى و بگفتستى و نخفتستى « 2 » و دربارهء رى گويد كه آنها را در آغاز كلام افزايند : راده و راكن و در همهء اين اقاليم زبانى ساده‌تر و آسان‌تر از زبان مردم رى نيست . « 3 »\r\nو در زبان مردم بخارا تكرار هست و مىگويند يكى درمى و يكى مردى و كلمه دانستى را هم بىهيچ فايده‌اى بسيار در سخنشان به كار مىبرند ليكن با همهء اينها زبان آنها درى است ، و اين زبان و زبانهاى مشابه آن را ازاين‌رو درى مىخوانند كه اين زبانى است كه نامه‌هاى سلطان را به اين زبان مىنويسند و نامه‌ها و عرايضى را هم كه به سلطان مىنويسند بايد به اين زبان باشد . اين كلمه را از در مشتق شده بدين معنى كه اين زبان زبانى است كه در دربار سلطان بدان تكلم مىكنند . « 4 »\r\nو دربارهء اقليم خوزستان گويد و در همه اقاليم ايرانيان فصيحتر از زبان ايشان نيست و غالبا فارسى را با عربى مىآميزند و مىگويند اين كتاب وصلا كن و اين كار قطعا كن و چه بسا درحالىكه به فارسى مىگويند به عربى منتقل مىشوند .\r\n« و ليس فى اقاليم الاعاجم افصح من لسانهم و كثيرا ما يمزجون فارسيتهم بالعربيه و يقولون اين كتاب وصلا كن و اين قطعا كن و احسن ما تراهم يتكلمون بالفارسيه حتى ينتقلون الى العربيه » . « 5 »\r\nمقدسى در جاهائى هم از اين اقليمها كه زبانى غير فارسى داشته‌اند باز به\r\n\r\n\r\n","description":"","footnote":"\r\n( 1 ) . احسن التقاسيم ، ص 368 .\r\n( 2 ) . احسن التقاسيم ، ص 334 .\r\n( 3 ) . احسن التقاسيم ، ص 398 .\r\n( 4 ) . احسن التقاسيم ، ص 335 .\r\n( 5 ) . احسن التقاسيم ، ص 418 .\r\n","page_name":" 69 ","page_number":69},
  {"content":"\r\n\r\nزبان فارسى آنها اشاره كرده مثلا در اقليم رحاب كه ارمنستان و اران و آذربايجان را از آن اقليم شمرده گويد :\r\nدر ارمنستان به ارمنى و در اران به ارانى سخن مىگويند و فارسى آنها مفهوم و نزديك به خراسانى است . « و بارمينيه يتكلمون بالارمنيه و بالكان بالرانيه و فارسيتهم مفهومه تقارب الخراسانيه » . « 1 »\r\nو در اقليم سند وضع مردم مولتان و زبانشان را چنين وصف كرده : « ماء مرىء و عيش هنىء و ظرف و مرّوه و فارسيّه مفهومه » « 2 » يعنى آب گوارا و زندگى خوش ، و ظرافت و مروّت و فارسى مفهوم .\r\nهم در زمان يا دوران شكوفائى زبان فارسى در شعر و نثر كه شاهكارهاى ادبيات فارسى در آن دوران به وجود مىآمد ابو ريحان بيرونى هم كتابهائى از فارسى به عربى برمىگرداند چه از قصه‌ها و داستانهاى پيش از اسلام ايران مانند آنچه نام آنها را در فهرست مولفات خود آورده و چه از كتابهائى كه در دوران اسلامى به زبان فارسى تاليف شده بوده مانند شرح حال مقنّع مقتول در 169 هجرى كه دربارهء آن نوشته « و قد ترجمت اخباره من الفارسيّة الى العربيّه و هى مستقصاه فى كتابى اخبار المبيّضه و القرامطه » « 3 » و از اينها گذشته خود او هم « كتاب التفهيم » را به زبان فارسى تاليف مىكرد . و در نوشته‌هاى او هيچ نشانه يا اشاره‌اى به اين‌كه زبان اين سه‌گونه كتاب يعنى كتابهاى پيش از اسلام و كتاب قرن دوم هجرى و كتاب التفهيم كه در اواخر قرن چهارم يا اوائل قرن پنجم تاليف شده با هم فرقى داشته‌اند ديده نمىشود .\r\n\r\nفارسىزبان فراگير تمامى سرزمينهاى\r\nغرض از اين تفصيل و شواهدى پيوسته از دوران پيش از اسلام تا دوران شكوفائى شعر و ادب فارسى در قرن چهارم و پنجم هجرى ، از مآخذى\r\n\r\n\r\n","description":"","footnote":"\r\n( 1 ) . احسن التقاسيم ، ص 398 .\r\n( 2 ) . احسن التقاسيم ، ص 471 .\r\n( 3 ) . الاثار الباقيه ، ص 211 .\r\n","page_name":" 70 ","page_number":70},
  {"content":"\r\n\r\n\r\nايران از قبل تا بعد از اسلام\r\nكه چنان كه گفته شد براى تحقيق در تاريخ و فرهنگ ايران در دوران انتقال از منابع مهم و معتبر و دست اول به‌شمار مىروند و حتى نقل عين عبارات عربى آنها با آنكه موجب اطناب مىشد بيان اين نكته است كه مآخذ اين نظر را كه در ايران پيش از اسلام زبان عمومى و فراگير ايران كه در نوشته‌ها و گفته‌ها به‌كار مىرفته زبان پهلوى بوده و در دوران اسلامى آن زبان كم‌كم به ضعف و سستى گرائيده و جاى خود را به زبان فارسى يعنى همان زبانى داده كه در قرنهاى سوم و چهارم هجرى به جهان دانش و ادب راه يافته و پيش از اين تاريخ زبانى پخته و رسا نبوده است ، نه تنها تاييد نمىكنند بلكه درست عكس آن را مىرسانند . اين قابل تأمل است كه همهء اين مآخذ در هرجا كه به مناسبتى ذكرى از زبان ايرانيان شده در هر منطقه‌اى كه در قلمرو گستردهء ايران واقع بوده از زمانهاى پيش از اسلام تا دوران شكوفائى ادبيات فارسى همه‌جا آن را به نام زبان فارسى « اللغة الفارسيه » خوانده‌اند با اين‌كه مؤلفان كتابهائى كه نوشته‌هائى از آنها نقل شد از كسانى بوده‌اند كه اگر هم مانند ابن مقفع و بيرونى از صاحب‌نظران و از عالمان در زبان و تاريخ و فرهنگ ايران نبوده‌اند بارى چنان كه از آثار و سرگذشتشان پيداست از آگاهان بصير اين زبان و فرهنگ آن به‌شمار مىرفته‌اند و از زبان پهلوى هم در جاى ديگر از كتاب خود به مناسبتى ديگر و با كاربردى ديگر ياد كرده‌اند و در هرحال از كسانى نبوده‌اند كه فرق ميان زبان پهلوى و زبان فارسى را ندانند يا آن اندازه مسامحه كار باشند كه يكى را به جاى ديگرى بگذارند . به‌علاوه در همين قرنهاى نخستين اسلامى كه اين كتابها تاليف مىشده زبان و فرهنگ ايران كه هنوز آثار زيادى از گذشته آن در دسترس اهل علم و ادب بوده در جامعهء اسلامى كه ايرانيان خود عضو مهمى از آن به‌شمار مىرفته‌اند آن اندازه ناشناخته نبوده كه چنين مسامحه‌اى از اهل علم و ادب در آن روا باشد .\r\nو چون بر آنچه گذشت اين مطلب هم افزوده بشود كه در همهء اين مآخذ\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nكلمات و عباراتى كه از زبان مردم ايران نقل شده چه از پيش از اسلام و چه از دوران اسلامى از يمن و مدينه و كوفه گرفته تا مرو و بلخ و بخارا « 1 » همه از فارسى است و همچنين كلمات بىشمار ديگرى كه از زبان ايرانيان به عربى راه يافته و جزء معربات آن زبان شده‌اند همه را در كتابهاى لغت عربى معرّب از فارسى شمرده‌اند بنابراين اين مطلب را هم بايد مسلم شمرد كه علما و محققان قرنهاى نخستين اسلامى و به اصطلاح امروز ايران‌شناسان آن زمان كه غالبا خود ايرانى و فارسىزبان هم بوده‌اند و آنچه از آثار پيش از اسلام ايران به عربى منتقل شده اگرنه همهء آنها دست كم قسمت اعظم آن به وسيلهء همانها بوده است زبان ايران را يعنى همان زبان عام و جامعى كه ايران با قلمرو وسيعش بدان شناخته مىشده جز زبان فارسى نمىدانسته‌اند ، و زبان پهلوى را هم‌چنانكه خواهد آمد همچون يكى از لهجه‌هاى محلى و با كاربردى محدود مىشناخته‌اند و چون از اين نشانه‌ها پيروى كنيم و راهى به غير از همان كه آنها نشان مىدهند در پيش نداريم خواه‌ناخواه به اين نتايج مىرسيم كه :\r\n1 . زبان عام و جامع ايرانيانى كه پيش از اسلام در يمن و مدينه مىزيسته‌اند يا زبان ايرانيانى كه در قرنهاى نخستين اسلامى در كوفه بوده‌اند يا زبان ايرانيانى كه چه پيش از اسلام و چه در دوران اسلامى در ساير مناطقى كه در قلمرو ايران بوده تا مرو و بلخ و بخارا در آن سوى خراسان امروز زندگى مىكرده‌اند همهء اينها يكى بوده با لهجه‌هاى مختلف و همه هم فارسى خوانده مىشده‌اند .\r\n2 . زبان ديوانهاى ايران كه در دوران اسلامى به عربى برگردانده شده ، چه ديوان عراق كه در زمان حجاج و بعد از سال هشتاد و دو هجرى ترجمه شده و چه ديوان خراسان كه پس از سال 124 هجرى به عربى نقل شده و چه ديوان قم\r\n\r\n\r\n","description":"","footnote":"\r\n( 1 ) . اين‌گونه كلمات را غالب محققان كم‌وبيش نقل كرده‌اند ، مرحوم بهار در جلد اول سبك‌شناسى صورتى از آنها به دست داده و مرحوم دكتر معين هم در مقدمه برهان قاطع چند مورد ذكر كرده و اخيرا آقاى على اشرف صادقى با استقراء بيشتر فهرست جامع‌ترى از اين گونه عبارات را در كتاب تكوين زبان فارسى نقل كرده‌اند .\r\n","page_name":" 72 ","page_number":72},
  {"content":"\r\n\r\nكه در اواخر قرن دوم هجرى به عربى درآمده و چه ساير ديوانها در مناطق ديگر كه در همين زمانها يا ديرتر نقل گرديده همه به زبان فارسى بوده‌اند .\r\n3 . مجادلات مردانشاه و ديگر دبيران ايرانى با صالح پسر عبد الرحمن سيستانى كه از سوى حجاج مأمور برگردان اين ديوان به زبان عربى شده بود همه پيرامون زبان فارسى است نه زبان ديگر . « 1 »\r\n4 . زبانى كه كليله و دمنه از هندى به آن زبان ترجمه شده و سپس از آن زبان به عربى برگشته زبان فارسى بوده نه چنان كه شهرت دارد زبان پهلوى . اين مطلب چنان كه گذشت از گفته خود ابن مقفع در مقدمه كليله و دمنه برمىآيد و اگر دربارهء هركس ديگرى بتوان گمان برد كه به‌جاى زبان پهلوى به مسامحه زبان فارسى به كار برده دربارهء ابن مقفع چنين گمانى به كلى نارواست چون غالب مطالبى كه دربارهء زبان پهلوى در مآخذ عربى اسلامى منعكس شده از او سرچشمه مىگيرد و چنان كه خواهيم ديد گفته‌هاى او در مورد لهجه‌هاى ايران و از آن جمله پهلوى مورد استناد ساير علما و مورخان سلف بوده است .\r\n5 . كتابهاى خزانهء مرو يعنى همانها كه به وسيلهء يزدگرد آخرين پادشاه ساسانى در هنگام عقب‌نشينى به مرو از تيسفون به آنجا انتقال يافته بود به همان زبانى نوشته شده بود كه عتابى با يحيى بن حسن با آن زبان سخن مىگفت يعنى زبان فارسى كه طاهريان در خراسان و برمكيان و ديگر وزيران و دبيران ايرانى در عراق كه عتابى فارسى را از آنها آموخته بود با آن سخن مىگفتند و اگر جز اين بود و عتابى براى خواندن آن كتابها ناچار شده بود كه زبان پهلوى را هم بياموزد حتما آن را ناگفته نمىگذاشت ، چون او در اين گفت‌وگو در اين مقام است كه كوششهاى قبلى خود را براى آشنائى با زبان فارسى و بهره‌اى كه به سبب آن از كتابهاى كتابخانهء مرو برده بيان كند و اگر براى اين كار جزء فرا گرفتن فارسى كوشش ديگرى به كار برده بود جاى ذكر آن همين‌جا بود . احمد بن ابى طاهر\r\n\r\n\r\n","description":"","footnote":"\r\n( 1 ) . آگاهى بيشتر را در اين‌باره در مقالهء نويسندهء همين سطور در « مقالات و بررسيها » عنوان نقل\r\nديوان خواهيد يافت .\r\n","page_name":" 73 ","page_number":73},
  {"content":"\r\n\r\nطيفور هم كه اين گفت‌وگو را نقل كرده خود از مردم مرو رود بوده و زمان او هم با زمان اين دو و گفت‌وگوى آنها چندان فاصله‌اى نداشته ؛ اين گفت‌وگو در حضور محمد بن طاهر بن الحسين اتفاق افتاده كه در سال 198 هجرى بدرود زندگى گفته . احمد از دبيران سرشناس بوده و به ابو الفضل كاتب شهرت داشته او را به بلاغت و شعر و روايت و همچنين به علم و فهم ستوده‌اند . « 1 »\r\nبنابراين اگر او هم در سخن عتابى مسامحه يا ابهامى مىيافت يا آن را نقل نمىكرد يا توضيحى بدان مىافزود .\r\n6 . زبان قصه‌ها و داستانهائى كه ابو ريحان بيرونى از نوشته‌هاى پيش از اسلام ايران به عربى ترجمه كرده بود با زبان اخبار مقنع كه در قرن دوم يا سوم هجرى تأليف شده بود و وى آن را به عربى درآورده بود همان زبانى بوده كه وى كتاب التفهيم خود را به آن زبان تأليف كرده بود يعنى زبان فارسى .\r\nدر اين مآخذ ، همچنان كه اشاره شد ، از زبان پهلوى هم سخن رفته ولى نه به‌عنوان زبان عام و فراگير ايران بلكه به‌عنوان لهجه يا زبانى محلى و با كاربردى محدود و اگر بخواهيم براى اين موضوع هم مثال يا مثالهائى ذكر كنيم بايد از قديمىترين روايتى كه در اين‌باره وارد شده يعنى روايتى كه ابن نديم از ابن مقفع نقل كرده آغاز كنيم . اين روايت ابن مقفع از قديم تاكنون يكى از راهنماهاى اصلى براى شناخت زبانها يا لهجه‌هاى فارسى بوده ، در قديم خوارزمى و حمزه اصفهانى و ياقوت از آن بهره گرفته‌اند و در دوران معاصر هم همهء محققان سرشناس اين رشته آن را كم‌وبيش مورد بررسى قرار داده‌اند و چون اين روايت مانند ديگر گفته‌هاى ابن مقفع از هر لحاظ قابل تأمل و دقت است و در اينجا به جز در مورد زبان پهلوى در موارد ديگرى هم متن عربى آن مورد استناد قرار خواهد گرفت از اين‌رو متن عربى آن هم عينا به همان صورت كه ابن نديم آورده نقل مىشود :\r\n\r\n\r\n","description":"","footnote":"\r\n( 1 ) . او كتابى به نام « كتاب بغداد » در شرح حال خلفا و رويدادهاى مهم زمان ايشان در چندين مجلد پرداخته بود كه ظاهرا جز جلد ششم آن‌كه اختصاص به اخبار مأمون داشته از آن چاپ نشده است . ( خطيب بغدادى ، تاريخ بغداد ، ج 4 ، ص 211 )\r\n","page_name":" 74 ","page_number":74},
  {"content":"\r\n\r\nروايت ابن نديم چنين است : قال عبد الله بن المقفع :\r\nلغات الفارسية ، الفهلويه و الدريّه و الفارسيه و الخوزيّه و السريانيه . »\r\nفامّا الفهلوى فمنسوب الى فهله ، اسم يقع على خمسة بلدان و هى اصفهان و الرى و همدان و ماه نهاوند و آذربيجان و اما الدريّه فلغة مدن المدائن و بها كان يتكلم من بياب الملك و هى منسوبه الى حاضره الباب و الغالب عليها من لغه اهل خراسان و المشرق لغه اهل بلخ . و اما الفارسيه فيتكلّم بها الموء ابذه و العلما و اشباههم و هى لغه اهل فارس .\r\nو اما الخوزيه فبها كان يتكلّم الملوك و الاشراف فى الخلوة و مواضع اللعب و اللذة و مع الحاشيه .\r\nو اما السريانيه فكان يتكلم بها اهل السواد و المكاتبه فى نوع من اللغه بالسريانى فارسى . « 1 »\r\nيعنى : « ابن مقفع گويد زبانهاى فارسى عبارتند از پهلوى و درى و فارسى و خوزى و سريانى .\r\nاما پهلوى منسوب است به پهله و پهله نامى است كه بر پنج شهر اطلاق مىشود و آنها اصفهان و رى و همدان و ماه نهاوند و آذربايجان هستند .\r\nاما درى زبان شهرهاى مدائن است و كسانى كه در دربار شاه بودند بدين زبان سخن مىگفتند و اين زبان منسوب است به دربار و غالب بر اين زبان از زبان مردم خراسان و مشرق زبان اهل بلخ است .\r\nو اما فارسى زبانى است كه موبدان و دانشمندان و نظائر ايشان بدان سخن مىگفتند و آن زبان مردم فارس بود .\r\nو اما خوزى زبانى بود كه پادشاهان و بزرگان در مجالس انس و لهو و لعب و با پيرامونيان و حاشيه خود بدان سخن مىگفتند .\r\nو اما سريانى زبانى بود كه مردم سواد بدان سخن مىگفتند و مكاتبه هم در آن به گونه‌اى از زبان فارسى به سريانى است .\r\n\r\n\r\n","description":"","footnote":"\r\n( 1 ) . الفهرست ، ص 13 .\r\n","page_name":" 75 ","page_number":75},
  {"content":"\r\n\r\nچنان كه ملاحظه مىشود ابن مقفع زبان پهلوى را كه از جمله لهجه‌ها يا زبانهاى فارسى شمرده منسوب به پنج شهر غربى و شمال غربى ايران دانسته و سرزمين پهله را هم جز همين مناطق نمىشناخته و از اين امر مىتوان چنين فهميد كه در اين دوران كه شامل اواخر عصر ساسانى و اوائل دوران اسلامى مىشود پهله جز به اين مناطق و پهلوى جز به لهجهء بومى اين مناطق اطلاق نمىشده و آنچه دربارهء زبان پهلوى ( پارتى ) يا پهلوى شمالى و همچنين مناطقى كه در شرق و شمال ايران پهله خوانده مىشده‌اند كه برخى از نويسندگان آن را در مباحث زبان‌شناسى ايران مطرح ساخته‌اند مربوط به دوره‌هاى خيلى قديمتر مىشود كه شايد در اين دوران هم ناشناخته بوده‌اند . مويد اين امر مطلبى است كه در المسالك و الممالك ابن خردادبه يعنى قديمىترين كتابى كه در شناخت راهها و سرزمينها به زبان عربى تأليف شده و چنان كه خواهد آمد آن هم معرف دوره‌هاى اخير دوران ساسانى است ذيل عنوان « بلاد البهلويين » آمده كه در آنجا هم تنها همين مناطق با كمى اختلاف سرزمين پهلويها شمرده شده نه جاى ديگر . « 1 »\r\nيكى از ايرادهائى كه براين روايت ابن مقفع گرفته شده اين است كه در آن زبان سريانى كه خود زبانى سامى و غير ايرانى است جزء زبانهاى فارسى شمرده شده و اين را از اشتباهات ابن مقفع شمرده‌اند « 2 » در صورتى كه اگر در همين روايت بيشتر دقت شود نه تنها ايرادى در آن نمىتوان يافت بلكه برعكس مىتوان از خلال آن ، هم يكى از لهجه‌هاى ناشناخته زبان فارسى را شناخت و هم براى بعضى مسائل زبان فارسى در اين دوران انتقال پاسخهاى بهترى يافت .\r\nابن مقفع در اين روايت از زبان سريانى سخن نمىگويد بلكه از لهجه يا گونه‌اى از زبان فارسى نام مىبرد كه آن را فارسى سريانى خوانده يعنى فارسىاى\r\n\r\n\r\n","description":"","footnote":"\r\n( 1 ) . ابن خردادبه ، المسالك و الممالك .\r\n( 2 ) . بهار ، سبك‌شناسى ، ج 1 ، ص 27 - محمد معين مقدمه برهان قاطع ص 30 به نقل از پورداود ، فرهنگ ايران باستان ، ج 1 ، ص 161 بدين عبارت « سريانى شعبه مهمى از زبان آرامى شرقى از سلسلهء زبانهاى سامى است نه هند و اروپائى و آريائى و به تحقيق ايرانى نيست . اين اشتباه از آنجا برخاسته است كه زبان و خط سريانى در ايران عهد ساسانى رواج داشته است .\r\n","page_name":" 76 ","page_number":76},
  {"content":"\r\n\r\nكه به خط سريانى نوشته مىشده و در منطقه سواد يعنى سورستان دوران ساسانى و عراق امروز رايج بوده است .\r\nجالب توجه اين است كه ابن مقفع خود اين احتمال را مىداده كه آنچه او بيان كرده با زبان سريانى اشتباه مىشود به همين سبب براى رفع اين اشتباه به اين اكتفا نكرده كه آن را جزء اقسام فارسى شمرده بلكه يك كلمهء فارسى هم در آخر آن اضافه كرده كه تأكيدى براى فهم مقصود وى باشد و عبارت را بدين صورت بيان كرده : « و المكاتبة فى نوع من اللغه بالسريانى فارسى » يعنى مكاتبه در آن نوعى فارسى با خط سريانى بود و ابن نديم هم با كمال امانت همين عبارت را ، با همان كلمهء فارسى آخر آن‌كه بسا محتمل بود بدان توجه نشود و از قلم بيفتد ، نقل كرده ولى با همهء آن تأكيدها و احتياطها سرانجام همين كلمه از نظر كسانى كه اين روايت را مورد استفاده قرار داده‌اند دور مانده و در نتيجه اين بىدقتى در فهم مراد ابن مقفع براى ايشان اشتباهى روى داده كه آن را به ابن مقفع نسبت داده‌اند .\r\nهمين موضوع يعنى نوشتن به سريانى و خواندن به فارسى را ابن مقفع در روايتى ديگر كه ابن نديم در موضوع خطهاى هفت‌گانه فارسى از او نقل كرده دربارهء يكى از اين خطها كه در فارسى آن را نامه دبيره ( خط همگانى و عمومى ) مىخوانده‌اند و در عربى « كتابه الرسائل » خوانده شده چنين بيان داشته كه برخى از كلمات اين خط به زبان سريانى قديم كه مردم بابل بدان سخن مىگفته‌اند نوشته مىشود ولى به فارسى خوانده مىشود . « 1 »\r\nگذشته از روايتهاى ابن مقفع و آنچه وى دربارهء زوارش ( هزوارش ) گفته كه آن هم كم‌وبيش از همين مقوله است ، تكه‌هائى از نوشته‌هاى پارسى كه به خط سريانى در كاوشهاى باستان‌شناسى يافت شده « 2 » مؤيد اين نظر و دليل اين تواند\r\n\r\n\r\n","description":"","footnote":"\r\n( 1 ) . الفهرست ، ص 13 - 14 .\r\n( 2 ) . از آن جمله قطعه‌اى از زبور نسطورى به زبان فارسى و به خط سريانى كه در نزديك توفان\r\nكشف شده و ديگر قطعه‌اى است كه استاد فقيد هنينگ نشانى آن را داده و آن هم به زبان -\r\n","page_name":" 77 ","page_number":77},
  {"content":"\r\n\r\nبود كه در دوران ساسانى و شايد پيش از آن هم در نوشتن زبان فارسى به كار بردن خط سريانى و حتى به كار بردن كلمات سريانى همچون نشانه‌هائى براى مفاهيم فارسى امرى ناآشنا و بيگانه نبوده ، و اين امر چنان كه خواهد آمد صرفا ارتباط با خط داشته نه زبان كه در همه حال فارسى خوانده مىشده ، نوشتن فارسى با خطى غير از فارسى منحصر به خط سريانى نبوده بلكه برخى از پيروان مذاهب ديگر كه از خود خطى داشته‌اند نيز فارسى را با خط خودشان مىنوشته‌اند محققان تاكنون به نوشته‌هائى به زبان فارسى و به خط عبرى و مانوى دست يافته‌اند « 1 » و بسا كه با پيشرفت تحقيقات به نوشته‌هاى ديگرى به همين زبان و با خطهاى ديگر نيز دست يابند .\r\nبا فارسى سريانى يعنى فارسىاى كه با خط سريانى نوشته مىشود به يكى از مباحث مهم زبان فارسى در اين دوران انتقال يعنى مسأله خط مىرسيم كه بسيارى از مشكلاتى كه در آن بوجود آمده ناشى از همين مسأله و آميختگى آن با مسأله زبان است . شايد بهترين نمونه‌اى كه بتوان براى اين دشواريهاى ناشى از آميختگى مسائل خط و زبان ذكر كرد هزوارش موجود در متون پهلوى باشد كه سالهاى سال يكى از مشكلات زبان پهلوى به‌شمار مىرفت و موجب سرگردانى محققان آن رشته و باعث بدفهمى بسيارى از متون پهلوى گرديده بود و سرانجام پس از راه‌يابى به شناخت آنها كه آن هم به راهنمايى روايت ابن مقفع « 2 » صورت پذيرفت معلوم شد كه آن مشكلى مربوط به خط بوده نه زبان .\r\nدر اينجا شايد تذكر اين نكته لازم باشد كه در روايت ابن مقفع دربارهء هزوارش يا زوارشن و همچنين در مجموع روايتى كه ابن نديم از او دربارهء خطهاى فارسى زير عنوان « الكلام على القلم الفارسى » « 3 » آورده در هيچ‌جا ذكرى\r\n\r\n\r\n","description":"","footnote":"\r\n- فارسى و به خط سريانى . آگاهى بيشتر دربارهء اين دو نامه را در مقاله « بعضى از كهن‌ترين آثار نثر فارسى تا پايان قرن چهارم » از استاد دكتر غلامحسين صديقى ، ص 5 - 6 خواهيد يافت .\r\n( 1 ) . همان مأخذ .\r\n( 2 ) . « و لهم هجاء يقال له زوتارشن . . .\r\n( 3 ) . ابن مقفع در اين روايت از هفت خط فارسى نام برده كه پنج تاى آنها تا زمان ابن نديم هم -\r\n","page_name":" 78 ","page_number":78},
  {"content":"\r\n\r\nاز خط پهلوى نيست . بنابراين در تفسير روايت ابن مقفع پهلوى را به‌جاى فارسى گذاردن ، چنان كه برخى از محققان كرده‌اند « 1 » هم دور از احتياط و هم تحميلى ناروا بر عبارت ابن مقفع و ابن نديم است ، گذشته از اين‌كه در همين فهرست خطهائى ذكر شده كه در عرف زبان‌شناسان معاصر هم پهلوى خوانده نمىشوند مانند دين دبيره كه امروز خط اوستائى خوانده مىشود نه پهلوى .\r\nدر ترجمه كتاب زهرها از هندى به فارسى براى يحيى برمكى كه ذكر آن گذشت نيز سخن از خط فارسى است . ابن نديم هم در ذكر خط مانوى زير عنوان « الكلام على القلم المنانى » از خط فارسى سخن گفته . « 2 »\r\nدر دوران اسلامى با تغيير خط فارسى به خط اسلامى مشكلات ديگرى بر آنچه از قديم بود در راه شناختن خط و زبان ايران افزوده گشت . ايهامى بيش از گذشته بر اين مبحث سايه افكند و مسأله تغيير خط هم با مسأله تغيير زبان درهم آميخت .\r\nاز آنچه دربارهء فارسى سريانى گذشت مىتوان به اين امر هم پىبرد كه در ايران از قديم فارسى را به خطهاى ديگر نوشتن امرى نامأنوس و غير عادى نبوده و ظاهرا در قلمرو گستردهء زبان فارسى پيروان هر مذهبى كه از خود خطى داشته‌اند فارسى را با همان خط مىنوشته‌اند . مردم ماورا النهر و سمرقند با خط مانوى « 3 » كه مكاتبه با آن براى ايشان آسان‌تر بوده يهوديان با خط عبرى نسطوريان و سريانيان با خط سريانى و مانويان با خط مانوى . بنابراين طبيعى بوده\r\n\r\n\r\n","description":"","footnote":"\r\n- وجود داشته و وى آنها را ديده و نمونه‌اى هم از هريك از آنها در الفهرست آورده و دو خط ديگر را ابن نديم نديده و نمىشناخته ( الفهرست ، ص 13 و 14 ) .\r\n( 1 ) . شادروان بهار پس از ذكر روايت ابن مقفع دربارهء خطها گويد : « چنان كه ملاحظه شد در آغاز خطوط پهلوى را هفت دانسته و در شرح آن هشت آورده » - سبك‌شناسى ، ج 1 ، ص 77 - 78 .\r\n( 2 ) . « الخط المنانى مستخرج من الفارسى و السوريانى استخرجه مانى كما ان المذهب مركب من\r\nالمجوسيه و النصرانيه . . . » . ( الفهرست ، ص 17 )\r\n( 3 ) . ابن نديم دربارهء خط مانوى زير عنوان الكلام على القلم المنانى ، گويد « و بهذا القلم يكتبون انا جيلهم و كتب شرانعهم . و اهل ماوراء النهر و سمرقند بهذا القلم يكتبون كتب الدين و يسمّى ثم قلم الدين . . . » - ( الفهرست ، ص 17 ) .\r\n","page_name":" 79 ","page_number":79},
  {"content":"\r\n\r\nكه در دوران اسلامى هم ايرانيانى كه به اسلام مىگرويده‌اند و با خط عربى كه به تدريج سر و صورتى مىگرفته و به خط اسلامى تبديل مىشده است « 1 » مانوس و آشنا مىشده‌اند كم‌كم زبان فارسى خود را هم با همين خط كه آن را براى بيان انديشه‌هاى تازه خود رساتر مىيافته‌اند بنويسند . و اين هم طبيعى بوده كه زرتشتيان ايران كه شماره آنها در قرنهاى نخستين اسلامى آنقدرها هم كم نبوده با خط اسلامى سروكارى نيابند و به همان خط فارسى خود وفادار مانند و همهء كتابهاى خود را اعم از مذهبى و اسلامى همچنين مكاتبات ميان خود را همچون گذشته با همان خط سابق خود بنويسند و بخوانند .\r\nاز اين دو رويداد دو نتيجه حاصل آمد كه سردرگمىهاى امروز در شناخت صحيح زبان آن دوران ناشى از همانها است يكى آنكه ايرانيان مسلمان با خط سابق خود آنچنان بيگانه شدند كه نتوانستند بعدها از خلال آن خط زبان خود را باز يابند و بشناسند و به همين سبب آن را زبانى ناآشنا از روزگاران قديم پنداشتند . و اين روزگاران قديم هم همان دوران پيش از اسلام بود كه هرچه بيشتر از آن دور مىشدند آگاهى ايشان از آن كمتر و ابهامى كه آن را فرا مىگرفت بيشتر مىشد . و ديگر آن‌كه زبانى كه با خط سابق نوشته مىشد و اختصاص به زرتشتيان يافته بود با كاهش تدريجى ايشان در اثر گرايش به اسلام يا كوچهاى فردى و گروهى و يا عوامل ديگر به تدريج زبان نوشتارى گروهى محدود گرديد و به سبب قطع رابطهء آن با منابع اصلى خويش يعنى مردم ايران كه عموما مسلمان شده بودند نه تنها از تحول و تكاملى كه زبان فارسى با خط اسلامى از آن برخوردار بود محروم ماند بلكه چون دايرهء آن به تدريج تنگتر گرديد و دانائى و آگاهى زرتشتيان و عالمان ايشان هم نسبت به اين زبان كاستى گرفت نيروى زايش خود را هم به تدريج از دست داد و به شكل زبانى كم‌مايه و سترون درآمد .\r\n\r\n\r\n","description":"","footnote":"\r\n( 1 ) . سير تحول خط عربى و نام كسانى را كه اين تحول تدريجى به دست آنها صورت گرفته در الفهرست ابن نديم ، ص 4 - 9 خواهيد يافت .\r\n","page_name":" 80 ","page_number":80},
  {"content":"\r\n\r\nدر اين زمينه به اين مطلب هم بايد توجه داشت كه زبان دين يعنى زبانى كه در پرستشگاهها در خطابه‌ها و نيايشها به كار مىرود و در نوشته‌هاى دينى منعكس مىشود هميشه و در همه‌جا كهنه‌تر از زبانى است كه در بيرون از قلمرو مذهب معمول و متداول است . زيرا آن زبان از روزگارى قديمتر سرچشمه مىگيرد و غالبا كلمات و اصطلاحاتى كه در آن به‌كار مىرود به همان شكل و هيأت قديمى جزء سنتها در مىآيند و از نوعى قداست برخوردار مىشوند كه دست تحول را از دامن آنها كوتاه مىسازد يا اگر تحولى در آنها راه يابد تا بدان حد نيست كه غبار كهنگى را از چهرهء آنها بزدايد . بنابراين دور از واقعيت نخواهد بود اگر گفته شود كه زبانى كه موبدان زردشتى براى كتابها و روايات مذهبى خود به‌كار مىبردند حتى پيش از آنكه با تغيير خط فارسى از پويائى و تحول باز ماند و به كهنگى گرايد خود زبانى كهنه و قديمى بوده است .\r\nبه‌هرحال پس از تغيير خط فارسى به خط اسلامى و محصور ماندن خط فارسى به كتابهاى دينى زردشتى و نوشته‌هائى كه موبدان و علماى زردشتى از روزگاران قديم نگاه مىداشتند كم‌كم براى تشخيص آنها از فارسى اسلامى كلمهء پهلوى به‌كار رفت بىآنكه در همه‌جا تصوير روشنى از آن در دست باشد و التباسى بين خط و زبان در ميان نباشد و به همين جهت گاه در مآخذ عربى و اسلامى مفهوم اين كلمه دور از آشفتگى و تشويش نيست و استعمال اين كلمه را بدين صورت در مؤلفات قرن چهارم به بعد مىتوان ديد .\r\nچنان كه گذشت در اوائل قرن دوم به گفته ابن مقفع زبان پهلوى يك لهجهء محلى بوده منسوب به پهله يا عراق عجم و آن ارتباطى با كتب دينى زرتشتى نداشته . در نوشته جاحظ هم به‌عنوان لهجه‌اى ياد شده كه مردم اهواز در جنب زبان فارسى در آن هم مهارت داشته‌اند اين هم اگر حكايت از گذشته نباشد و مربوط به زمان خود جاحظ باشد باز از گفتهء ابن مقفع دور نيست زيرا اهواز هم با\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبخش مهمى از عراق عجم در دولت ساسانى يك حاكم‌نشين را تشكيل مىداده‌اند . « 1 »\r\nولى در مؤلفات دوره‌هاى بعد يعنى از قرن چهارم به بعد اين مفهوم تغيير يافته . در هنگامى كه در قرن چهارم بشارى مقدسى اقليمهاى هشت‌گانه ايران را كه در همه يا اغلب آنها سفر كرده و از زبان آنها هم اجمالا و تفصيلا در كتاب احسن التقاسيم ياد كرده ، در وصف زبان همين محلهائى كه در دوره‌هاى سابق پهله يا خوزستان ناميده مىشد به جز فارسى ذكرى از زبان هيچ جاى ايران را هم پهلوى نخواند ، اين را چنين مىتوان تعبير كرد كه او زبان رايج مردم را در زمان خودش وصف كرده و نظرى به سابقهء تاريخى نداشته .\r\nدر همين قرن استخرى و به پيروى از او ابن حوقل در جائى كه از سه زبان رايج در فارس ياد كرده‌اند زبان پهلوى را هم در رديف فارسى و عربى آورده و كاربرد پهلوى را چنين بيان كرده :\r\n« و لسانهم الذى به كتب العجم و ايامهم و مكاتبات المجوس فيما بينهم الفهلويه التى تحتاج الى تفسير حتى يعرفها الفرس » « 2 » ، يعنى زبان مردم فارس كه كتابهاى عجم و تواريخ ايشان و نوشته‌هاى زردشتيان ميان خودشان با آن زبان است پهلوى است كه احتياج به توضيحى دارد تا ايرانيان آن را بفهمند .\r\nاين زبانى كه استخرى آن را پهلوى خوانده با همان زبانى تطبيق مىشود كه در روايت ابن مقفع به نام فارسى يعنى زبان مردم فارس خوانده شده و طبق آن روايت زبانى بوده است كه موبدان و دانشمندان و نظائر ايشان بدان سخن مىگفته‌اند .\r\nشايد لازم باشد در اينجا براى روشن شدن اين معنى به اين مطلب اشاره‌اى بشود كه زبان مردم فارس از آن‌رو زبان موبدان و دانشمندان بوده كه اقليم\r\n\r\n\r\n","description":"","footnote":"\r\n( 1 ) . آخرين فرمانرواى اين منطقه كه به دوران اسلامى رسيد هرمزان بود كه فرمانرواى لرستان و\r\nخوزستان بود .\r\n( 2 ) . اصطخرى ، مسالك الممالك ، ص 137 و ابن حوقل ، صوره الارض ، ص 253 .\r\n","page_name":" 82 ","page_number":82},
  {"content":"\r\n\r\nفارس همچنان كه از قديم دار الملك ايران بوده هميشه و حتى پس از انتقال مركز سياسى ايران به مناطق ديگر مانند تيسفون و بلخ و جاهاى ديگر همچنان مركزيت دينى و علمى خود را در همهء دوره‌ها حفظ كرده و براى زردشتيان در همه‌جاى ايران در حكم دار العلم و مركز تعليم و تعلم و حفظ آثار علمى و مذهبى ايران به شمار مىرفته ، و علت اين هم كه در دوران اسلامى تا قرنها اين اقليم همچنان چهرهء زردشتى خود را حفظ كرده همين سابقهء علمى و فرهنگى آن بوده .\r\nابن حوقل در قرن چهارم هجرى آنجا را چنين وصف كرده : « در هيچ‌جا به اندازهء فارس زردشتى وجود ندارد زيرا در اين ناحيه پايتخت كشور و مركز دين و محل كتابها و آتشكده‌هاى آنها بوده ، آثارى كه پشت به پشت به ارث برده‌اند و تا امروز در دست آنها باقى است . « 1 »\r\nو به سبب همين مركزيت اينجا بوده كه مهمترين آثار دينى و فرهنگى ايران در همين منطقه به‌وجود آمده و بيشتر آنها هم در همين منطقه تا قرنها در دوران اسلامى باقى مانده بود . استخرى از كوهى در اين منطقه در ناحيه شاپور نشانى مىدهد كه بر آن تصوير هريك از پادشاهان و مرزبانان سرشناس و رؤساى نام‌آور آتشكده‌ها و موبدان بزرگ و ديگران نقش شده بوده و تصويرهاى اين اشخاص با سرگذشتها و داستانهايشان در صندوقهائى نگهدارى مىشده ، و عهده‌دار حفظ آنها گروهى بوده‌اند كه در ناحيه ارجان در جائى كه نام آنجا را به عربى « حصن الجص » نوشته است نشيمن دارند . « 2 »\r\nحصن الجص يا قلعه الجص را كه بر طبق معمول فارسى در اين موارد بايد ترجمهء گچ‌دژ يا دژگچين باشد در جاى ديگر در ذكر دژها و قلعه‌هاى فارس ( حصون فارس ) چنين توصيف كرده « قلعه الجص در ناحيه ارجان است كه در\r\n\r\n\r\n","description":"","footnote":"\r\n( 1 ) . صوره الارض ، ص 255 ( فرهنگ ايرانى ص 26 ) .\r\n( 2 ) . مسالك الممالك ، ص 150 . « و بناحيه سابور جبل قدو صوّر فيه صور كل ملك و كل مرزبان معروف للعجم و كل مذكور من سدنة النيران و عظيم من موبد و غيره و تتابع صورها و لاء و ايامهم و قصصهم فى ادراج و قد خص بحفظ ذلك قوم سكان بموضع بناحيه ارجان يعرف بحصن البحص » .\r\n","page_name":" 83 ","page_number":83},
  {"content":"\r\n\r\nآن زردشتيان و داستان‌سرايان ايران نشيمن دارند و رويدادهاى بزرگ تاريخشان را در آنجا به درس مىآموزند و آن سخت استوار است » . « 1 »\r\nناحيه ارجان از مناطق غربى فارس و ميان دو استان فارس و خوزستان واقع بوده و از آنچه ياقوت دربارهء ريشهر كه بخشى از استان ارجان بوده ذكر كرده است چنين برمىآيد كه اين ناحيه از روزگاران قديم همچنان محل درس و بحث و تحرير علوم بوده وى در اين‌باره نوشته :\r\n« ريشهر كه به قول حمزه مختصر ( ريو اردشير ) است ناحيه‌اى است از استان ارجان كه در دولت ايرانيان گشته دفتران ( ظ گشته دبيران ) در آنجا نشيمن داشتند و آنها كسانى بودند كه به خط جستق ( معرب گشته ) كه كتابهاى طب و نجوم و فلسفه را با آن مىنوشته‌اند كتابت مىكردند . « 2 »\r\nو به سبب همين اهميت دينى و تاريخى آنجا بوده كه در دوران اسلامى هم اين منطقه تا قرنها همچنان چهرهء قديم خود را حفظ كرده بوده تا روزگار\r\n\r\n\r\n","description":"","footnote":"\r\n( 1 ) . « و قلعة الجص بناحيه ارجان فيها مجوس و بادگذارات الفرس و ايامهم تتدارس فيها و هى منيعة جدا » ( المسالك الممالك ، ص 118 ) .\r\nترجمهء بادگذار كه در اينجا با همان عبارت فارسى آن نقل شده به داستان‌سرا يك ترجمهء احتمالى است . اينوسترانز و ص 19 از كتاب نريمان ، آن را به همين‌گونه ترجمه كرده ولى شايد به‌طور قطع نتوان گفت كه از اين كلمه اگر تحريفى در آن روى نداده باشد چه معنائى قصد مىشده . ابن حوقل اين عبارت را كه ظاهرا از استخرى گرفته چنين نقل كرده : « و قلعه الجص بناحيه الرجان يسكنها المجوس با ياذارات الفرس و ايامهم بند ارسون فيها علومهم و هى منيعه رفيعه » - ( صوره الارض ، ص 242 ) . كه عبارتى زياد به سامان نيست و اگر تحريفى در آن روى نداده باشد دقتى هم در نقل گفته استخرى به‌كار نرفته نظير همين بىدقتى در نقل نوشته‌اى است كه بر آتشكده بارين نوشته بوده و استخرى آن را نقل كرده و ابن حوقل از او برداشته ، استخرى دربارهء آن نوشته « و حدثنى من راى به قد كتب عليه بالفهلويه انه انفق عليه ثلاثون الف درهم » - ( مسالك الممالك ، ص 118 ) ولى ابن حوقل آن را چنين نوشته : « و حدثنى من قرا عليه بالفهلويه انه انفق عليه ثلاثون الف الف دينار » . ( صوره الارض ، ص 242 ) كه در اين عبارت سى هزار درهم هزينه آن آتشكده كه رقمى معقول است به رقم نامعقول سى ميليون دينار تغيير يافته .\r\n( 2 ) . معجم البلدان در كلمه ريشهر آگاهى بيشتر دربارهء اين روايت و كشته دبيران را در كتاب نگارنده « فرهنگ ايرانى پيش از اسلام و . . . » چاپ 2 ، ص 35 خواهيد يافت .\r\n","page_name":" 84 ","page_number":84},
  {"content":"\r\n\r\nاستخرى يعنى قرن چهارم هنوز شمار آتشكده‌هاى فارس به اندازه‌اى بوده كه وى نمىتوانسته از حفظ آنها را بشمرد زيرا به گفتهء وى به‌ندرت مىشد در آنجا ناحيه و شهر و روستائى يافت كه در آن چند آتشكده نباشد و از آن جمله نام ده آتشكده را در نواحى مختلف فارس كه بيش از همه مورد احترام و تعظيم و تكريم زردشتيان روزگار خودش بوده ذكر كرده است « 1 » و در زمانى هم كه مقدسى آنجا را ديده زردشتيان آن ناحيه هرچند هم رديف اهل ذمه به‌شمار مىرفته‌اند ليكن نشانه‌اى را كه معمولا اهل ذمه مىبايستى بر خود بزنند آنها نمىزده‌اند و در آئين‌ها و جشنهاى ايشان همه اهل شهر شركت مىداشتند و همه بازارهاى شهر را آذين مىبسته‌اند . « 2 »\r\nو با اين سابقهء دينى و تاريخى طبيعى بوده است كه زبان كتابها و آثار دينى زردشتيان همين زبان مردم فارس يعنى لهجهء مخصوص آنها باشد . چنان كه در روايت ابن مقفع هم ذكر شده ، نكته‌اى كه در نوشتهء استخرى قابل تأمل است اين است كه در قرن چهارم زبانى را كه او پهلوى ناميده نه زبان گفتار بلكه زبان نوشتار موبدان و زردشتيان بوده و از اين برمىآيد كه آنچه باعث اين شده كه زبانشان را به جز زبان فارسى كه عموم مردم بدان تكلم مىكرده‌اند بشمرد همان خصوصيتى بوده كه از تغيير خط فارسى به خط اسلامى و عدم تغيير خط زردشتيان و آثار ناشى از آن سرچشمه گرفته و در اين تاريخ كه شايد بيش از دو سه قرن از تاريخ تغيير خط فارسى مىگذشته در اثر تحول اين زبان و ثابت ماندن آن ديگرى تفاوتهائى بين آن دو به وجود آمده بود كه به گفتهء استخرى آن زبان مكتوب به آن خط قديم نياز به توضيحى داشته تا فارسىزبانان آن را درست بفهمند و شايد اين توضيح يا تفسير هم چندان زياد نبوده . « 3 »\r\nدر هر حال آنچه از نوشته‌هاى استخرى برمىآيد اين است كه در اين\r\n\r\n\r\n","description":"","footnote":"\r\n( 1 ) . مسالك الممالك ، ص 118 و 119 .\r\n( 2 ) . احسن التقاسيم ، ص 429 .\r\n( 3 ) . اين معنى از عبارت « تحناج الى تفسير حتى يعرفها الفرس » كه تفسير در آن بدون إله ذكر شده فهميده مىشود .\r\n","page_name":" 85 ","page_number":85},
  {"content":"\r\n\r\nتاريخ زبان پهلوى به آن دسته از نوشته‌هاى زردشتى اطلاق مىشده كه به خط قديم نوشته مىشده وى همين كلمه را براى خطى در آتشكده بارين كه ظاهرا در آن تاريخ بنا و مبلغى كه بر آن هزينه كرده بوده‌اند نوشته بوده است به كار برده . « 1 »\r\n\r\n« الفارسيه الاولى » و « الفارسيه الثانيه »\r\nابهامى كه در اثر اين تغييرات و آميخته شدن مسائل خط و زبان به يكديگر بر مفهوم و كاربرد كلمهء پهلوى در مآخذ عربى و اسلامى سايه افكند در نوشته‌هاى مسعودى به‌صورتى بارز و تا حدى آشفته نمودار مىگردد . وى در يك جا پهلوى را مانند يكى از لهجه‌هاى شناخته شده فارسى و در رديف درى و آذرى نام برده بىآنكه كاربرد يا قلمرو آن را ذكر كند « 2 » و در موردى از آن به‌صورتى نام برده كه با كتابهاى دينى مانى و ابن ديصان و مرقيون بستگى مىيابد « 3 » و در مورد ديگرى آن را به اوستا ربط داده و در سخن از آن گويد كه زردشت شرحى بر اوستا پرداخت و آن را زند ناميد و سپس زردشت آن را از زبان پهلوى به فارسى ترجمه كرد و آنگاه براى زند هم شرحى پرداخت كه آن را پازند ناميد « 4 » كه از اين عبارت معلوم مىشود كه مسعودى زبان اوستا را در زمان خودش فارسى مىدانسته كه از زبان قديمترى يعنى پهلوى ترجمه شده بوده است . و در موردى هم پهلوى را الفارسيه الاولى يعنى فارسى كهن معنى كرده و آن به مناسبت ذكر فرعون است كه گويد : معنى آن را از قبطيان مصر پرسيده و پاسخى نشنيده و سپس خودش احتمال داده كه اين اسم در زبان قديم مصر نشانهء پادشاهانشان بوده و آن زبان اكنون تغيير يافته مانند تغيير يافتن پهلوى كه فارسى اوليه بوده به فارسى دوم . « كتغير الفهلوية من\r\n\r\n\r\n","description":"","footnote":"\r\n( 1 ) . مسالك الممالك ، ص 118 .\r\n( 2 ) . التنبيه و الاشراف ، ص 78 .\r\n( 3 ) . مروج الذهب ، چاپ محمد محيى الدين عبد الحميد - قاهره ج 4 ، ص 242 ، « و امعن المهدى فى قتل الملحدين و المداهنين عن الدين . . . لما انتشر من كتب مانى و ابن ديصال و مرقيون مما نقله عبد الله بن المقفع و غيره و ترجمت من الفارسيه و الفهلويه الى العربيه » .\r\n( 4 ) . التنبيه و الاشراف ، ص 92 ، « . . . ثم ترجمه زرادشت من لغه الفهلويه الى الفارسيه » .\r\n","page_name":" 86 ","page_number":86},
  {"content":"\r\n\r\nالفارسية الاولى الى الفارسية الثانية » . « 1 »\r\nو الفارسية الاولى را هم در جاى ديگر زبانى دانسته كه كسى در زمان او آن را نمىشناخته . او در نقل روايتى كه اوستا را بر دوازده هزار پوست گاو نوشته يا كنده بوده‌اند ، گويد : « حفروا باللغة الفارسية الاولى ، و لا يعلم احد اليوم يعرف معنى تلك اللغة و انما نقل لهم الى هذه الفارسية شيئى من السور فهى فى ايديهم يقرءونها فى صلواتهم » « 2 » يعنى آن را به زبان فارسى قديم حفر كردند و امروز كسى نيست كه معنى آن زبان را بداند ، ليكن براى ايشان برخى از سوره‌ها را به همين فارسى برگرداندند و اين همان است كه در دست ايشان است و در نمازهاشان آن را مىخوانند . ولى باز در مورد ديگر همين « الفارسيه الاولى » زبانى است كه ابن مقفع كتابى را كه حاوى جنگهاى افراسياب و شرح جنگهاى ايرانيان و تركها بوده و به نام سكيسران يا نامى شبيه به اين خوانده مىشده از آن زبان به عربى برگردانده است . « 3 »\r\nاين تصوير ناروشن از زبان پهلوى و استعمال آن براى بيان زبان تا پيش از اسلام ايران يا هرچه به خط آن زمان نوشته مىشده در همهء مآخذ چه فارسى و چه عربى همچنان ادامه يافته و آنچنان شهرت يافته كه گوئى مؤلفان بعدى آن را جزء مسلمات مىشمرده‌اند . شايد بهترين نمونه‌اى كه در اين مورد بتوان ياد كرد مطالبى است كه دربارهء كليله و دمنه ساسانى و زبان آن در اين نوشته‌ها آمده . اين كتاب را از آن‌رو بهترين نمونه مىتوان شمرد كه دربارهء اين كتاب به شهاد همهء مآخذ موجود به جز آنچه در مقدمه‌هاى نسخه عربى اين كتاب آمده اطلاعات ديگرى از مآخذ ديگرى به جهان اسلام نرسيده بوده بنابراين جالب توجه خواهد بود كه تحقيق شود با آنكه در متن عربى كليله و دمنه و مقدمه‌هاى آن در هيچ‌جا ذكرى از زبان پهلوى نرفته و در جاهائى هم كه سخن از ترجمهء آن رفته\r\n\r\n\r\n","description":"","footnote":"\r\n( 1 ) . مروج الذهب ، پلا ، ج 2 ، ص 95 .\r\n( 2 ) . التنبيه و الاشراف ، ص 91 .\r\n( 3 ) . مروج الذهب ، پلّا ، ج 1 ، ص 267 ، « فهذا كلّه موجود مشروح فى الكتاب المترجم بكتاب السكيسران ، ترجمه ابن مقفع من الفارسيه الاولى الى العربيه » .\r\n","page_name":" 87 ","page_number":87},
  {"content":"\r\n\r\nو ذكر زبان ضرورت داشته چنان كه ذكر شد همه‌جا سخن از « اللغة الفارسيه » يا « اللسان الفارسى » است چگونه و از چه راه اين زبان در دوره‌هاى بعد به زبان پهلوى تغيير يافته و اين امر هم آن‌چنان شهرت يافته كه امروز از مسلمات شمرده مىشود .\r\nقديمىترين مآخذ موثقى كه مىتوان نخستين بار براى كليله و دمنه زبان پهلوى را به‌جاى فارسى يافت مقدمهء قديم شاهنامه يا شاهنامهء ابو منصورى است كه در سال 346 هجرى قمرى فراهم شده . در اين مقدمه دربارهء كليله و دمنه و ترجمهء آن چنين آمده : « . . . و مأمون پسر هارون الرشيد منش پادشاهان و همت مهتران داشت . يك روز با فرزانگان نشسته بود گفت مردم بايد كه تا اندرين جهان باشند و توانائى دارند بكوشند تا ازو يادگارى بود تا پس از مرگ او نامش زنده بود عبد الله پسر مقفع كه دبير او بود گفتش كه از كسرى انوشيروان چيزى مانده است كه از هيچ پادشاه نمانده است ، مأمون گفت چه ماند ( ظ مانده ) گفت نامهء از هندوستان بياورد آنكه برزويهء طبيب از هندوى به پهلوى گردانيده بود تا نام او زنده شد ميان جهانيان و پانصد خروار درم هزينه كرد ، مأمون آن نامه بخواست و آن نامه بديد فرمود دبير خويش را تا از زبان پهلوى به زبان تازى گردانيد . پس امير سعيد نصر بن احمد اين سخن بشنيد خوش آمدش دستور خويش را خواجه بلعمى بر آن داشت تا از زبان تازى به زبان پارسى گردانيد . » « 1 »\r\nو چون اين مسلم است كه گردآورندگان اين مقدمه دربارهء كليله و دمنه و زبان او به جز آنچه در مقدمهء خود كتاب آمده بوده هيچ منبع مستقلى در دست نداشته‌اند كه تغيير فارسى به پهلوى را از آن گرفته باشند بنابراين هيچ توجيهى براى استعمال اين كلمه جز همان كه ذكر شد نمىتوان يافت و اين هم كه زمان ترجمه كتاب را در عصر مأمون و ابن مقفع را هم وزير مأمون پنداشته‌اند كه درست نيست مىرساند كه نبايد از ايشان انتظار تحقيقى دقيق دربارهء تاريخ و\r\n\r\n\r\n","description":"","footnote":"\r\n( 1 ) . مقدمهء قديم شاهنامه به تصحيح علامه فقيد محمد قزوينى ، هزار سال پس از فردوسى ، انتشارات وزارت فرهنگ ، تهران 1322 هجرى شمسى ، ص 135 .\r\n","page_name":" 88 ","page_number":88},
  {"content":"\r\n\r\nترجمه و زبان آن داشت . آنچه هم كه در شاهنامهء فردوسى دربارهء كليله و ترجمهء آن در اين شعر آمده :\r\n كليله به تازى شد از پهلوى * بدانسان كه اكنون همى بشنوى \r\nتواند بود كه از همين مقدمه گرفته شده باشد . چه در شاهنامه هم همان اشتباهى كه دربارهء زمان ترجمهء كليله در اين مقدمه آمده به‌همان صورت تكرار شده بنابراين كلمهء پهلوى در اينجا هم مفهومى بيش از آنچه در آن مقدمه داشت ندارد . بدين مناسبت بىمورد نيست كه به اين نكته هم توجه شود كه اصولا استدلال به اشعار شاهنامه دربارهء زبان و خط پهلوى در مباحث زبان‌شناسى كه نياز به دقت و تشخيص معنى دارد دور از احتياط به نظر مىرسد زيرا پهلوى كلمه‌اى است كه فردوسى از آن در بسيارى موارد براى بيان مفاهيمى عام و نامشخص ولى آميخته با شكوهى ستايش‌آميز همچون قدرت ، پهلوانى ، دليرى اصالت دودمانى و مانند اينها كه همهء آنها به ايران قديم باز مىگردد استفاده كرده و اين توهم را به وجود مىآورد كه شايد در مورد خط و زبان هم يكى از آن مفاهيم را قصد كرده باشد .\r\nدر همين قرن ثعالبى هم در كتاب « غرر اخبار ملوك الفرس و سيرهم » « 1 » در داستان كليله و دمنه و ترجمهء آن در روزگار انوشيروان به‌جاى فارسى پهلوى گذاشت و نوشت : « و امر ( انوشيروان ) بزرجمهر بنقله انى اللغه الفهلويه . . . و لم يزل الكتاب مخزونا عند ملوك الفرس حتى نقله ابن المقفع الى العربية و الروذكى بامر\r\n\r\n\r\n","description":"","footnote":"\r\n( 1 ) . اين كتاب را به همين نام از مؤلفات ابو منصور عبد الملك بن محمد بن اسماعيل ثعالبى نيشابورى شمرده‌اند و زتنبرك كه نخستين بار اين كتاب را با ترجمهء فرانسوى كه خود او كرده بوده است در سال 1900 ميلادى در پاريس به چاپ رسانده است آن را با همين عنوان چاپ كرده ولى مرحوم مينوى در مقدمهء چاپى كه به‌صورت افست از همان چاپ زتنبرك در سال 1963 ميلادى در تهران به عمل آمده به استناد نوشته بركلمن در تاريخ ادبيات عربى و دلائل ديگر مؤلف آن را ابو منصور حسين بن محمد المرغنى الثعالبى دانسته نه ابو منصور عبد الملك بن محمد بن اسماعيل نيشابورى ( ديباچه ) و چون اين دو شخص هم‌زمان بوده‌اند بنابراين اين كتاب هم از مؤلفات همين قرن شمرده مىشود .\r\n","page_name":" 89 ","page_number":89},
  {"content":"\r\n\r\nالامير نصر بن احمد الى الشعر بالفارسية » « 1 » و اين هم ظاهرا نخستين بارى است كه در كتابى عربى در سخن از زبان كليله و دمنه كه به پيش از اسلام باز مىگردد به جاى فارسى پهلوى به كار رفته ، و شايد مآخذ ثعالبى هم در اين نوشته همان مقدمه شاهنامهء ابو منصورى باشد هرچند وى زمان ترجمه كليله را در عهد منصور نوشته نه مأمون . نصر الله منشى هم كه در قرن ششم هجرى كتاب كليله و دمنه را از عربى به فارسى برگردانيده و با آنكه در هيچ جاى متنى كه به فارسى ترجمه مىكرد سخنى از زبان پهلوى نرفته بود و خود او هم در ترجمهء مقدمهء اصلى كتاب به پيروى از متن عربى آن زبان پارسى به‌كار برده بود نه پهلوى « 2 » باز در ديباچه‌اى كه بر ترجمهء خود نوشته به‌جاى زبان پارسى زبان پهلوى گذاشت « 3 » و در ترجمهء تتمه گفتار ابن مقفع هم كه عربى آن در بالا نقل شد فارسى را به پهلوى بدل كرد و نه تنها در اين زمينه كلمه‌اى را كه ابن مقفع به كار نبرده بود از زبان او نقل كرد بلكه مطالب ديگرى را هم به زبان او گذاشته كه ابن مقفع آنها را نگفته بود . « 4 » نصر الله منشى اگرچه دبيرى فاضل و نويسنده‌اى اديب و خوش‌قلم بوده ولى بىدقتىهائى كه او در ترجمه و در نقل مطالبى كه از منابع ديگر گرفته « 5 » نشان\r\n\r\n\r\n","description":"","footnote":"\r\n( 1 ) . غرر ، ص 633 .\r\n( 2 ) . كليله و دمنه چاپ مينوى ، ص 30 ترجمهء مقدمه عربى كليله « آن خسرو عادل ( انوشروان ) همت به آن مقصور گردانيد كه آن را ببيند و فرمود كه مردى هنرمند بايد طلبيد كه زبان پارسى و هندوى بداند » .\r\n( 3 ) . كليله و دمنه چاپ مينوى ، ص 19 ، ديباچه نصر الله منشى « انوشروان مثال داد تا آن را به حيلتها از ديار هند به مملكت پارس آوردند و به زبان پهلوى ترجمه كرد . . . تا در نوبت امير المؤمنين ابو جعفر منصور ابن المقفع آن را از زبان پهلوى به لغت تازى ترجمه كرد » .\r\n( 4 ) . كليله و دمنه چاپ مينوى ، ص 43 ، در ترجمه گفتار ابن مقفع « و ما چون اهل پارس را ديديم كه اين كتاب را از زبان هندى به پهلوى ترجمه كردند خواستيم كه اهل عراق و بغداد و شام و حجاز را هم از آن نصيب باشد و به لغت تازى كه زبان ايشان است ترجمه كرده‌اند » . در اين ترجمه گذشته از تغيير زبان فارسى به پهلوى عبارت « اهل عراق و بغداد و شام و حجاز . . . » را هم خود به زبان ابن مقفع گذاشته . در زمانى كه ابن مقفع كليله را ترجمه مىكرد هنوز بغداد منصور ساخته نشده بود كه نام آن به زبان ابن مقفع رود .\r\n( 5 ) . در ذكر مناقب منصور خليفهء عباسى ، توقيعى كه به نام او نوشته و به احتمال قوى آن را -\r\n","page_name":" 90 ","page_number":90},
  {"content":"\r\n\r\nمىدهد كه او را خارج از قلمرو معلوماتش نبايد در مسائلى كه نياز به تحقيقات تاريخى و زبان‌شناسى دارد صاحب‌نظرى مستقل به‌شمار آورد .\r\nولى ديباچه نصر الله منشى و قدرت بيان او كه كليله و دمنه را جامه‌اى نو پوشانيد و گذشته‌هاى آن را به‌دست فراموشى سپرد مهر زبان پهلوى را بر تارك نسخه ايرانى پيش از اسلام اين كتاب آنچنان نقش بست كه حتى وقتى دانشمند فرانسوى سيلوستر دوساسى نخستين بار نسخهء عربى كليله و دمنه را در سال 1816 مسيحى در پاريس به چاپ مىرسانيد او هم با آنكه در متن كتابى كه چاپ مىكرد هيچ‌جا جز « الفارسيه » نمىيافت و آن را در متن كتاب براى رعايت امانت به‌همان صورت هم چاپ كرد « 1 » باز در مقدمه‌اى كه بر همين چاپ نوشت « الفارسيه » را « البهلويه » كرد و نوشت : « و كان ابن المقفع قد نقل هذا الكتاب الى لسان العرب من الترجمه البهلويه التى احدثها قبل الاسلام برزويه راس اطباء فارس » . « 2 »\r\nو طبيعى است كه در چاپهاى بىشمارى كه از اين كتاب چه در عربى و چه در فارسى به عمل آمده همين روش ادامه يابد يعنى با حفظ زبان فارسى در متن\r\n\r\n\r\n","description":"","footnote":"\r\n- از غرر ثعالبى نقل كرده چه نام آن كتاب را در همين مورد برده . در نقل آن بىامانتى نشان داده چه ثعالبى آن توقيع را از زبان خسرو پرويز نقل كرده و گفته كه منصور عباسى هم به تقليد او اين توقيع را صادر كرده ولى نصر الله منشى نام خسرو پرويز را كه ظاهرا از مناقب منصور مىكاسته حذف كرده و آن را به نام منصور ثبت كرده . و همچنين اين قطعه معروف « لا توسعن على جندك فيستغنوا عنك . . . » را كه باز ثعالبى از خسرو پرويز نقل كرده و در ساير مآخذ عربى و اسلامى هم از زبان خسرو پرويز روايت شده و از شدت اشتهار در ادب عربى حكم مثل سائر را يافته نصر الله منشى آن را هم لابد براى تأكيد در مناقب منصور - از زبان منصور روايت كرده . ن . ك . غرر اخبار ملوك الفرس و سيرهم ، ص 689 و 690 ، و كليله و دمنه چاپ مينوى ، ص 23 .\r\n( 1 ) . « . . . فامر الملك ( انوشروان ) وزيره بزرجمهر ان بحجث له عن رجل اديب عاقل من اهل مملكته بصير بلسان الفارسيه ما هر بكلام الهند و يكون بليغا باللسانين جميعا . . . فانا » ( بزرجمهر ) برجل اديب كامل العقل و الادب معروف بصناعه الطب ماهر بالفارسيه و الهنديه يقال له برزويه » . ( كليله و دمنه چاپ سيلوستر دوساسى ، ص 24 ) .\r\n( 2 ) . همان كتاب ، ص 2 .\r\n","page_name":" 91 ","page_number":91},
  {"content":"\r\n\r\nكتاب در مقدمه‌هائى كه از سوى محققان و ناشران بر آن افزوده مىشود زبان پهلوى به‌كار رود « 1 » و تنها نكته‌اى كه در اين مورد گفتنى مىنمايد اين است كه مرحوم مينوى در مقدمه‌اى كه بر چاپ خود از كليله و دمنه نوشته نامى از زبان پهلوى نبرده و به‌جاى آن زبان پارسى به‌كار برده و ظاهرا در اين امر از متن كتاب پيروى كرده نه از ديباچه نصر الله منشى و گرچه در اين مقدمه علت عدول خود را از پهلوى به پارسى ذكر نكرده ولى شايد در مقدمهء مفصلى كه در نيت داشته بر اين كتاب بنويسد و ظاهرا به نوشتن آن موفق نشده يا اگر شده چاپ و منتشر نگرديده است علت آن را كه احتمالا همين ترديد در صحت اين تغيير است ذكر كرده باشد .\r\nو بدين مناسبت شايد ذكر اين نكته هم بىمورد نباشد كه مرحوم مينوى در چاپ اول نامهء تنسر در سال 1311 هجرى شمسى در عنوان كتاب در پشت جلد عبارت « ترجمه از پهلوى به عربى » را ذكر كرده بود ولى در چاپ دوم همين كتاب در سال 1354 هجرى شمسى اين عبارت از عنوان كتاب برداشته شده .\r\nاز مجموع آنچه در اين گفتار گذشت دو مطلب اساسى زير به دست مىآيد كه هر دو قابل توجه و در خور تأمل‌اند .\r\nمطلب نخست آنكه در روزگاران قديم هم مانند امروز در كنار لهجه‌ها و زبانهاى مختلف محلى كه در گوشه و كنار سرزمين گستردهء ايران وجود داشته و امروز هم در محدودهء فعلى آن وجود دارد يك زبان جامع و فراگير هم وجود مىداشته كه هم زبان رسمى و ديوانى كشور بوده و هم زبان علم و فرهنگ آن كه به حكم ضرورت در همهء مناطق دور و نزديك اين مملكت روان بوده و زبان مشترك و ملّى همهء ايرانيان از هر تيره و قبيله‌اى شمرده مىشده . و اين زبان جامع و فراگير همان زبان فارسى بوده نه زبانى ديگر و آن را هم به همين نام فارسى\r\n\r\n\r\n","description":"","footnote":"\r\n( 1 ) . براى نمونه نگاه كنيد به چاپ عربى كليله و دمنه از لويس شيخو از محققان ادبيات عربى به سال 1922 ميلادى در بيروت و چاپ فارسى كليله و دمنه نصر الله منشى از عبد العظيم قريب استاد فقيد زبان و ادبيات فارسى ، در تهران .\r\n","page_name":" 92 ","page_number":92},
  {"content":"\r\n\r\nمىخوانده‌اند نه نام ديگر . زبانى كه از قديم ايران را بدان مىشناخته‌اند و امروز هم به همان مىشناسند و ساير لهجه‌هاى محلى را هم بدان مىخوانده‌اند و امروز هم بدان مىخوانند . و اين فراگيرى و گسترش زبان كه خود از ضروريات بقاء دولتهاى بزرگ و فراگير است تا آن اندازه بوده كه حتى در مناطقى هم كه زبان آنها از لهجه‌هاى فارسى و زبانهاى ايرانى شمرده نمىشده باز در كنار زبان محلى آنها زبان فارسى وجودى نمايان داشته چنان كه در قرن چهارم كه مقدسى از محلهائى همچون ارمنستان و آران در شمال و مولتان در منطقهء سند كه زبان بومى آنها فارسى نبوده سخن گفته و اين را هم گفته كه زبان آنها ارمنى و ارانى و سندى است باز زبان فارسى آنها را به روانى و رسائى ستوده است .\r\nاينكه در بعضى مآخذ اين زبان را با صفت درى همراه ساخته‌اند از آن روايت كه اين زبان در همهء دوره‌ها و در همه‌جا زبان دولت و زبان دفتر و ديوان و مكاتبات رسمى آن هم بوده . مراد از دركه در قديم آن را درگاه و در دوره‌هاى متاخر دربار مىگفته‌اند مركز حكومت و كانون قدرت و سررشته‌دارى امور و مملكت بوده و به همين سبب هم زبانى را كه در آن براى همين منظور به كار مىرفته هرچند زبان عمومى ايران بوده درى هم مىخوانده‌اند . « 1 »\r\nو اين هم كه اين زبان يعنى فارسى درى را به معنى فصيح ياد كرده‌اند بدين سبب است كه اين زبان گذشته از اين‌كه زبان دفتر و ديوان و به‌خصوص ديوان رسائل بوده و خود مىبايستى زبانى آراسته و پيراسته باشد زبان دانشمندان و نويسندگان و اهل ادب و قلم نيز بوده از آن‌رو كه مركز حكومت هر مملكت پيوسته مجمع علما و دانشمندان و كسانى كه با ادب و فرهنگ سروكار داشته‌اند نيز بوده و به ويژه در عصر فرمانروايانى كه مىخواسته‌اند نام و آوازه‌اى داشته باشند و به دانش دوستى هم زبانزد شوند كه مىكوشيده‌اند دربار خود را با\r\n\r\n\r\n","description":"","footnote":"\r\n( 1 ) . « و انما سمى ما جانسها ( لسان البخاريين ) دريا لانها اللسان الذى مكتب به رسائل السلطان و ترفع بها اليه القصص و اشتقاقه من الدر و هو الباب يعنى انه الكلام الذى يتكلم به على الباب » ( احسن التقاسيم ، ص 235 ) .\r\n","page_name":" 93 ","page_number":93},
  {"content":"\r\n\r\nدانشمندان بيشترى بيارايند بدان‌سان كه فردوسى در وصف انوشروان گفته :\r\n ز هر دانشى موبدى خواستى * كه درگاه از ايشان بياراستى \r\nو طبيعى است كه زبانى كه به وسيلهء اينان يعنى دبيران ديوان و دانشمندان و سخنوران به‌كار مىرفته زبانى باشد شسته رفته‌تر از زبان مردم عادى خالى از حشو زوائد و بر كنار از الفاظ ناهنجار و ناخوش‌آيند و از كلمات دست و پا شكسته‌اى كه معمولا در گفت‌وگوهاى محلى به‌كار مىرود و خلاصه زبانى باشد روان و رسا « 1 » و اينها هم از خواص بلاغت در هر زبانى است .\r\nبه‌هرحال چنين زبانى بوده كه طى روزگاران دراز به وسيلهء نويسندگان ديوانى و دانشمندان و سخنوران در همهء اقطار مملكت رواج يافته است . مطلبى كه دربارهء دبيران ديوان در روزگار اردشير بابكان و روش گزينش و آموزش ايشان و اينكه نخست در كارگزاريهاى خارج از مركز به خدمت مىپرداخته‌اند و پس از احراز شايستگى به مركز منتقل مىشده‌اند در شاهنامه آمده و پيش از آن در مآخذ عربى هم نقل شده ، و اهميتى كه در گزينش ايشان به خط و بلاغت مىداده‌اند به خوبى راه گسترش اين زبان را در تمام قلمرو حكومت ساسانى نشان مىدهد و طبيعى است كه چنين زبانى در سير تكاملى خود از همه لهجه‌ها و زبانهاى محلى هم مايه‌هاى فروان بگيرد و در هر جا دبيران و دانشمندان كلمات يا عباراتى كه شايسته و در خور زبان خود مىيافته‌اند در آن به‌كار برند ، همچنانكه طبيعى است كه از ميان مناطق مختلف از زبان مناطقى كه در دانش و فرهنگ و قدرت و سياست از مقامى شايسته‌تر برخوردار بوده‌اند اثر بيشترى بپذيرد .\r\nاين‌كه در روايت ابن مقفع دربارهء فارسى درى آمده كه از ميان زبانهاى شرقى زبان مردم بلخ بر آن غلبه دارد بدين سبب تواند بود كه بلخ را از روزگاران كهن در تاريخ ايران نام و آوازه‌اى بوده و در دوران ساسانى هم از جايگاهى\r\n\r\n\r\n","description":"","footnote":"\r\n( 1 ) . مقدسى آن را در مقابل گنگ و پيچيده ( منغلفه ) به‌كار برده « و كلام اهل هذه الاقاليم الثمانيه\r\nبالعجميه الا ان منها دريه و منها منغلقه و جميعها تسمى الفارسيه » - ( احسن التقاسيم ، ص 255 ) .\r\n","page_name":" 94 ","page_number":94},
  {"content":"\r\n\r\nخاص برخوردار بوده زيرا آنجا هم مانند مدائن يكى از پايتختهاى ايران به‌شمار مىرفته . « 1 » بنابراين طبيعى بوده كه آنجا هم مانند مدائن در اين زبان رسمى و ديوانى اثر فراوان گذاشته باشد و اين زبان به وسيلهء دبيران ديوان و دانشمندان و اهل قلم آن ديار از زبان مردم آنجا مايهء فراوان گرفته باشد و اين ويژگى در آن آنچنان نمايان بوده كه ابن مقفع هم آن را ذكر كرده و اگر بنا باشد كه براى فارسى درى و مايه گرفتن آن از لهجه‌ها و زبانهاى محلى نظيرى ذكر شود بايد آن را نظير زبان فصيح عربى شمرد كه از همهء لهجه‌هاى مختلف عربى مايه گرفته و از زبان قريش بيش از همه و براى همهء اعراب در كنار لهجه‌هاى گفتارى خود زبان علم و فرهنگ و ادب و كتابت ايشان است .\r\n\r\nزبان فارسى عامل پايدارى فرهنگ ايرانى\r\nو بدين‌سان بوده كه زبان فارسى از روزگاران قديم و پيوسته در طول تاريخ ايران زبان جامع و فراگير همهء مردم اين سرزمين بوده كه در هر دورانى تيره‌ها و اقوام مختلف ايرانى را در گوشه و كنار اين سرزمين به‌هم مىپيوسته و در حوادث مختلف تاريخى هم كه بر اين سرزمين گذشته و برخى از آنها هم سخت و بنيان كن مىنموده وحدت مردم اين سرزمين و استمرار فرهنگ ايران را تضمين كرده و اين وحدت زبان هم يكى از ويژگيهاى ايرانى بوده كه از قديم جلب نظر مورخان را كرده و مسعودى هم در جائى كه از ايرانيان و سرزمين ايشان در روزگار قديم تا زمان خودش سخن رانده و موطن ايرانيان را از حد بلاد جبال « 2 » و آذربايجان و حدود ارمنستان و اران و بيلقان و\r\n\r\n\r\n","description":"","footnote":"\r\n( 1 ) . ابن بلخى ، فارسنامه ص 113 ، « بلاد فرس از لب جيحون بود تا شط فرات ، و پارس دار الملك اصلى بودى و بلخ و مدائن هم بر آن قاعده دار الملك اصلى بودى و خزائن و ذخائر آنجا داشتندى و مايه لشكر ايران از آنجا خاستى » - ص 113 .\r\n« در عهد ملوك فرس و اكاسره پارس دار الملك اصلى بودى و بلخ و مدائن هم بر آن قاعده دار الملك اصلى بودى و خزائن و ذخائر آنجا داشتندى و مايه لشكر ايران از آنجا خاستى » . ( به نقل از تكوين زبان فارسى ص 45 ) .\r\n( 2 ) . « و بلاد جبل عبارت از همدان سات و ماسبذان كه آن سيروان است و مهر جانقذق » -\r\n","page_name":" 95 ","page_number":95},
  {"content":"\r\n\r\nدربند ( قفقاز ) و رى و طبرستان و مسقط و شابران و جرجان و ابرشهر ( نيشابور ) و هرات و مرو و ساير بلاد خراسان و سيستان و كرمان و اهواز و ديگر سرزمينهائى كه موطن ايرانيان بوده برشمرده اين وحدت زبان را هم شايستهء ذكر دانسته و نوشته است : « همهء اين سرزمينها كشور واحدى بودند ، داراى يك پادشاه و يك زبان ، هرچند در برخى جزئيات در لهجه‌ها باهم اختلاف داشتند » . « 1 » و بدين ترتيب شايد كوشش براى يافتن محل خاصى براى نسبت دادن فارسى درى كه در واقع زبان عام همهء ايرانيان گرديده به آن محل خالى از تكلف نباشد . « 2 » مطلب دوم اين است كه در اين مآخذ زبان ايرانيان از دير باز كه نامى از آن در اين مآخذ برده شده تا قرنهاى سوم و چهارم هجرى كه دوباره در صحنهء علم و سياست ظاهر شده و همچنان در مسير تاريخى خود به سير طبيعى خويش ادامه داده و هيچ تغيير يا تحول ناگهانى يا به اصطلاح امروز جهش انقلابى در آن روى نداده كه آن را از صورتى به صورتى ديگر و از نامى به نام ديگر درآورد زيرا زبان چيزى نيست كه مانند ديگر صفات يا خواص متغيير انسان تغيير كند ، وقتى زبانى براى كسى از كودكى ملكه شد و مخارج حرفى و صوتى وى بر روال آن به‌كار افتاد و به مرور زمان اين ملكه در وى راسخ گشت به‌ندرت ممكن است كه آن ملكه از وى زائل شود يا به ملكه‌اى ديگر تبديل يابد هرچند در محيطى بيگانه و ناهمزبان افتد و هرچند زبان ديگرى را هم به خوبى بياموزد ، اين دربارهء فردى است كه حتى فرصت تمرين زبان مادرى و تقويت ملكه خود را هم نيابد چه رسد به جامعه‌اى بزرگ در قلمرو گسترده كه همچنان در سرزمين ابا و اجدادى خود با\r\n\r\n\r\n","description":"","footnote":"\r\n- كه آن صيمره است ، و قم و ماه البصره كه آن نهاوند است و ماه الكوفه كه دينور است ، و قرميسين ( كرمانشاه ) - تاريخ قم ، ص 26 .\r\n( 1 ) . التنبيه و الاشراف ، ص 77 - 78 .\r\n( 2 ) . مانند پافشارى مرحوم بهار به اين‌كه اين زبان را به خراسان اختصاص دهد تا حدى كه حتى نوشتهء جاحظ را هم كه مردم اهواز را به فصاحت در زبان درى ستوده بر خلاف مقتضاى زبان عربى و ارادهء گويندهء آن تحريف كرده و اين تحريف را هم مسامحه ناميده است .\r\n( سبك‌شناسى ، ج 1 ، ص 152 ، حاشيه 1 )\r\n","page_name":" 96 ","page_number":96},
  {"content":"\r\n\r\nهمزبانان خويش مىزيسته و پيوسته ملكه زبان در آن در حال تجديد و همواره از فردى به فردى و از نسلى به نسلى در حال انتقال بوده ، در چنين جامعه‌اى حتى تصور انقطاع اين سير طبيعى هم دشوار است چون خارج از قوانين طبيعت است چه رسد به آنكه صورت وقوع يابد . در دوران اسلامى هم امرى خارج از نواميس خلقت در ايران اتفاق نيفتاد تا چنين امر ناممكن را ممكن سازد .\r\nدر اين دوران سقوط دولت ساسانى تغيير وضع سياسى ايران را ايجاب كرد و اسلام ايرانيان هم باورهاى دينى و برخى از رسوم اجتماعى وابسته به آن را دگرگون ساخت و هيچ‌يك از اين دو امر با اينكه به تدريج اثرى بسيار نافذ در جامعه ايران برجاى گذاشتند امرى خارق عادت نبودند كه نتايج خارق عادت و از آن جمله تغيير زبان ايران را موجب شوند . مهمترين اثرى كه از اين رويداد ظاهر گرديد و با زبان ارتباط مىيابد يكى اين بود كه گروهى از ايرانيان كه معمولا ديوانيان و اهل علم و ادب بودند به آموختن عربى و بهره‌گيرى از آن پرداختند ، و ديگرى غيبت موقت زبان فارسى بود از صحنهء علم و سياست ولى هيچ يك از اين دو اثرى در تودهء عظيم مردم ايران و زبان آنها نداشت و حتى دربارهء آن دسته از ايرانيانى هم كه در قلمرو زبان فارسى به زبان عربى روى آوردند چه آنها كه به‌كار علم و دين پرداختند و چه آن‌ها كه به كارهاى ديوانى ترديد فراوان هست كه زبان مادرى خود را فراموش كرده باشند و وسيلهء تفاهم با همزبانان خود را هم كه در ميان آنها مىزيستند از دست داده باشند ، بلكه برعكس از خلال مآخذ موجود نشانه‌هاى بسيارى مىتوان يافت كه خلاف اين را مىرسانند .\r\nغيبت موقت زبان فارسى هم از صحنه علم و سياست هرچند اثر نامساعدى بر توان علمى و ادبى اين زبان برجاى گذاشت و آن را تا مدتى از سير تكاملى خود باز داشت ولى اين امر هرگز باعث غيبت اين زبان از صحنه‌اى بزرگتر و نيرومندتر يعنى صحنهء زندگى مردم ايران نگرديد ، چه مردم ايران در اين دوران هم مانند همهء دوره‌هائى كه بر تاريخ ايران گذشته همچنان به زندگى خود كه طى\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nقرنها بدان خو گرفته و مايه اصلى فرهنگ ايشان را تشكيل مىداده و با دين نو يافته ايشان هم تعارضى نداشت همچنان ادامه مىدادند .\r\nاز اينها گذشته اگر تحولى كه در ايران روى داد تغييرى را هم در زبان ايجاب مىكرد مىبايستى آن زبان را كه فرض شده است پهلوى بوده را به زبان عربى تغيير مىداد كه همهء مقتضيات آن موجود و همهء نيروهاى سياسى و نظامى و دينى و اقتصادى هم آن را پشتيبانى مىكردند نه به زبان فارسى كه هيچ پشتيبانى از اين قبيل نداشت ولى مىدانيم كه چنين نشد بلكه عكس آن اتفاق افتاد بدين معنى كه نه تنها اعرابى كه به قصد جهاد يا حكومت به اين سرزمين روى آوردند بلكه حتى قبائل متعددى از اعراب هم كه به قصد توطن به مناطق مختلف ايران كوچ كردند و با تملك اراضى وسيع قدرتى زائد بر قدرتى كه معمولا فاتحان را بود به دست آوردند و برخى از آنها مانند اشعريان قم با دست‌اندازى به مناطق وسيعى از آن منطقه يكى دو قرن بر همهء مناطق آنجا سيطره كلى يافتند سرانجام با كثرت جمعيت و قدرت و شوكتى هم كه دارا شده بودند به مرور زمان در جامعهء ايرانى تحليل رفتند و زبانشان به فارسى تبديل شد و خودشان هم به آداب و سنتهاى اهل محل درآمدند و ايرانى شدند حتى شواهدى در دست است كه حكام عرب هم كه به مناطق مختلف ايران به امارت يا ولايت مىرفته‌اند براى تفاهم با مردم آنجا ناچار مىشده‌اند فارسى ياد بگيرند .\r\nدر شواهدى كه گذشت از فارسى دانى مغيرة بن شعيه كه مترجم هرمزان شده بود و همچنين از گفت‌وگوى سلم بن زياد كه پس از چهار سال امارت بر سيستان و خراسان به بصره بازگشته بود و با دبيرش به زبان فارسى سخن مىگفت ذكرى به ميان آمد . مغيره چند صباحى عامل عمر در بصره بود و فارسى را در همانجا براى تفاهم با فارسىزبانان ساكنان اصلى آنجا آموخته بود و سلم هم در خراسان براى تفاهم با مردم آنجا ناچار شده بود فارسى ياد بگيرد . نظائر اينها را در مآخذ تاريخى مىتوان به فراوانى يافت و اين جز بدين علت نمىتوانست بود كه زبان فارسى را حتى در اين دوران كه گمان مىرود در اثر حوادث نامساعد دچار\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nضعف و فتورى شده بنيانى استوارتر و در مردم ايران ريشه‌اى ژرف‌تر بوده كه با اين‌گونه حوادث از جاى برود يا رنگ ببازد .\r\nزبانى هم كه اين مآخذ عربى اسلامى در اين دوران تحول از ايران مىنمايانند چنين زبانى است پايدار و توانا ، غنى و پرمايه كه همهء مراحلى را كه در تاريخ طولانى اين سرزمين بر آن گذشته با قدرت پيموده و حتى در همين دوران انتقال هم به زبان عربى كه اكنون زبان دينى ايرانيان شده بود در زمينه‌هاى مختلف كمكها رسانده و آن را با كلمات و اصطلاحات بسيارى در زمينه‌هائى كه در آنها سابقه‌اى نداشت مجهز ساخته و به نثر ديوانى آن بلاغت بخشيده از خلال آن به فرهنگ اسلامى خدمتها كرده است . و اين واقعيات با اين پندار كه با گسترش اسلام در ايران زبان پهلوى كه در عصر ساسانى زبان رسمى ايران بود از كار افتاده و زبان فارسى كم‌كم نشو و نما يافت تا در قرن سوم و چهارم هجرى جانى گرفت و شكوفا گرديد سازگار نيست ، چون از زبانهائى كه يكى در حال نزع و ديگرى هنوز ناساخته و نوپا باشد چنين پايدارى و هنرى ساخته نيست .\r\n\r\n","description":"","footnote":"","page_name":" 99 ","page_number":99},
  {"content":"\r\n . \r\n","description":"","footnote":"","page_name":" 100 ","page_number":100},
  {"content":"\r\n\r\n\r\nگفتار چهارم اهميت منابع عربى و اسلامى از لحاظ تحقيق در ادبيات دورهء ساسانى « * »\r\nفرهنگى نو در زبان عربى ؟ ؟ ؟ نگاهى به ادبيات عربى عصر اول عباسى ؟ ؟ ؟ آغاز تحوّل در فرهنگ و ادب عربى ؟ ؟ ؟ چگونه فرهنگ و ادب ايرانى به خورد زبان عربى رفت ؟ ؟ ؟ نمونه‌اى از عصر حاضر ؟ ؟ ؟\r\nچند نكته درخور بررسى ؟ ؟ ؟ كلمات فارسى در زبان عربى\r\nبا آنكه در تاريخ ايران از دورهء ساسانى بيش از دوره‌هاى ديگر پيش از اسلام اطلاعات تاريخى در دست هست ، ولى باوجود اين از آثار فرهنگى و علمى و ادبى آن دوره در زبان و هيأت اصلى نه چيز قابلى كه شايستهء چنان دوره‌اى باشد به ما رسيده و نه اطلاعات صحيحى دربارهء خصوصيات ادبى و علمى آن دوره ، خارج از حدود كليات ، در دست پژوهندگان است . اين بىخبرى را معمولا به اين علت مىدانند كه در حملهء اعراب آثار فرهنگى و علمى ايران از ميان رفت ، و در اين مورد غالبا به رواياتى كه دربارهء نابود ساختن كتابخانه‌هاى ايران و مصر وارد شده اشاره مىنمايند . اين علت البته آسان‌ترين علتى است كه\r\n\r\n\r\n","description":"","footnote":"\r\n( * ) . اين گفتار نخست به‌صورت مقاله‌اى در مجلّه الدراسات الادبيه بخش فارسى دانشگاه لبنان چاپ شده است و از آن‌جا در نشريه ايران‌شناسى كتابخانه پهلوى نيز نقل شده .\r\n","page_name":" 101 ","page_number":101},
  {"content":"\r\n\r\nمىتوان براى اين امر ذكر كرد ، ولى مسلما صحيح‌ترين يا لااقل تنها علت نيست ، چون هرقدر دامنهء تحقيق در منابع فرهنگى اسلام و ادبيات زبان عربى توسعه مىيابد بيشتر معلوم مىشود كه حوادث قرن اول اسلام هرچند اثر بسيار نامساعدى بر آثار فرهنگى و ادبى ايران گذاشته ، و قسمتى از آن آثار هم به سبب جنگ‌ها و آشفتگىهاى ناشى از آنها از ميان رفته ، ولى موجب نابودى همهء آثار فرهنگى ايران به آن اندازه كه باعث چنين بىخبرى باشد نگرديده است ، زيرا قسمت زيادى از آن آثار و نوشته‌ها پس از آن حوادث هم در خاندان‌هاى كهن و برخى مراكز علمى و مذهبى ايران باقى ماند ، و تا دو سه قرن ديگر هم كم و بيش در دسترس اهل علم و ادب و مورد استفاده آنان بود ، و بسيارى از آن آثار و مؤلفات در قرن‌هاى نخستين اسلامى به زبان عربى هم ترجمه شد ، و در فرهنگ اسلامى راه يافت ، و همان آثار علمى و فرهنگى ايران بود كه يكى از عوامل تحول سريع فرهنگ عربى و اسلامى در دورهء خلافت عباسى گرديد .\r\nبنابراين مطلبى كه در اين مورد نزديك‌تر به حقيقت مىنمايد اين است كه با ظهور و انتشار اسلام قسمت عمدهء آثار فكرى و فرهنگى ايران تحول يافت ، يعنى از صورت ايرانى و زردشتى به زىّ عربى و اسلامى درآمد ، و به سبب همين تحول ، چهرهء اصلى آن آثار دگرگون شد ، و براى كسانى كه انتظار داشتند آثار ايرانى را در همان زىّ ايرانى و ساسانى آن بيابند ناشناخته ماند و در حكم معدوم درآمد . و يكى از علل عمدهء بىخبرى يا كم‌خبرى ما هم از آثار ادبى آن دوره همين امر است .\r\n\r\nفرهنگى نو در زبان عربى\r\nاين را مىدانيم كه در نيمهء اول قرن دوم اسلامى هنگامى كه خلافت اسلامى در عهد عباسيان در عراق يعنى مركز دولت ساسانى مستقر گرديد ، باز هم در اين منطقه فرهنگ و تمدنى بوجود آمد كه هرچند در ظاهر به‌صورت عربى جلوه نمود ولى اهل نظر و تحقيق آن را از بسيارى جهات ، چه از نظر علمى\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nو هنرى و چه از نظر ادارى و تشكيلات ، دنباله همان تمدن و فرهنگى مىدانند كه پيشتر در اين منطقه حكم‌فرما بوده ، يعنى تمدن و فرهنگ ساسانى . و اين نشان مىدهد كه آن فرهنگ و تمدن همچنان در اين منطقه پايدار و سرزنده باقى مانده بود تا پس از گذشتن دوران آشفتگى و رسيدن دوران آرامش و استقرار دوباره رسالت تاريخى خود را ، ولى اين‌بار به‌صورت ديگرى از سرگيرد .\r\nو اين را هم مىدانيم كه در دورهء اول از تاريخ خلافت عباسى كه در تاريخ ادبيات عرب به عصر نقل و ترجمه معروف شده در بين دانشمندانى كه كار آنها ترجمه كتاب از زبانهاى ديگر به زبان عربى بود كسانى كه به ترجمهء كتابهاى ايرانى به زبان عربى اشتغال داشتند كم نبودند . و اگر به فهرستى كه ابن نديم از اين اشخاص داده مراجعه كنيم ، و نام مترجمان ديگرى را هم كه از منابع ديگر به دست مىآيد بر آن بيفزائيم ، به شرحى كه خواهد آمد ، صورتى از مترجمان كتابهاى ايرانى در دست خواهيم داشت كه در حدود سى نام را شامل خواهد بود كه بعضى از آنها را مىتوان مترجمان حرفه‌اى ناميد ، يعنى كسانى كه شغلشان ترجمه بوده و كتابهاى متعددى از فارسى ساسانى به عربى ترجمه كرده‌اند . و اگر نام تمام كتابها و رساله‌هائى را كه در هر رشته از رشته‌هاى علمى و ادبى از اين زبان به عربى ترجمه شده و نامى يا خبرى از آنها به ما رسيده در يك‌جا جمع كنيم شايد شمارهء آنها از صد كتاب و رساله هم متجاوز باشد ، و اين تنها شمارهء كتابها يا مترجمانى هستند كه از آنها اثر يا خبرى به ما رسيده ، و گرنه بوده‌اند مترجمان يا كتابهاى ديگرى كه جز اطلاعى مبهم و ناقص هيچ‌گونه اثر و خبرى از آنها در دست نيست ، چنان كه مثلا ياقوت در شرح حال محمد بن خلف بن مرزبان مىنويسد كه او يكى از مترجمان كتابهاى فارسى به عربى بوده و بيش از پنجاه ترجمه داشته ، در صورتى كه از تمام اين پنجاه ترجمه جز نام يك كتاب را بيشتر نمىدانيم آن هم اگر حدس بروكلمن ( ج 3 ، ص 104 ، ترجمه عربى ) دربارهء اين‌كه تاريخ اسكندر را همين محمد بن خلف بن مرزبان از فارسى به عربى ترجمه كرده است صحيح باشد . كتابهائى هم كه از فارسى ساسانى به عربى ترجمه شد تا آنجا\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nكه از نام آنها پيدا است منحصر به يك يا دو فن نبوده بلكه شامل بيشتر علوم و فنونى بوده كه در آن عصر رواج داشته ؛ از طب و منطق و گياه‌شناسى و هيأت و نجوم و خواص البلدان گرفته تا تاريخ و داستان و قصه و ادبيات اخلاقى و رسائل ادبى و آيين‌هاى مختلف كه موضوع همين كتاب است و از آن به ادب و حكمت تعبير شده است .\r\nاز اين مقدمه مىخواهيم به اين نتيجه برسيم كه هرگاه پژوهش‌كنندگان تاريخ دورهء ساسانى براى تحقيق دربارهء ادبيات اين دوره منابع تحقيق خود را به همان آثار معدود و محدودى كه به زبان پهلوى از آن دوره يا از دوره‌هاى نزديك به آن در دست است منحصر كنند ، و از يكى از منابع مهم تحقيق در اين زمينه ، يعنى ادبيات عربى عصر عباسى كه قسمتى از آن تحول يافتهء همان ادبيات دوره ساسانى است غفلت ورزند ، هرگز توفيق نخواهند يافت كه چهرهء واقعى ادبيات دورهء ساسانى را چنان‌كه بايد ترسيم كنند و آن را چنان‌كه بوده بشناسند و بشناسانند ، زيرا بدون ترديد يكى از مهمترين منابع براى جستجو و تحقيق در ادبيات دورهء ساسانى همين ادبيات عربى دورهء عباسى است كه از خلال آن نه تنها مىتوان تا حدى با كيفيت و انواع و رشته‌هاى مختلف ادبيات دورهء ساسانى آشنا گرديد بلكه همچنين مىتوان با دقت و موشكافى بيشتر و با صرف وقت و شكيبايى آثار ارزنده‌اى از ادبيات آن دوره را هم لااقل در ترجمهء عربى آنها به دست آورد .\r\n\r\nنگاهى به ادبيات عربى در عصر اول عباسى\r\nادبيات عصر اول عباسى نه تنها از نظر تحقيق در فرهنگ ايران بلكه از نظر تحقيق در تحول فرهنگ عربى نيز اهميت فراوان دارد زيرا به همان‌گونه كه پژوهندگان فرهنگ ايرانى ناچارند براى دست يافتن به پاره‌اى از آثار ادبى و فرهنگى دورهء ساسانى از خلال همين ادبيات و آثار فرهنگى عربى عصر عباسى راهى به آن دوران باز\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nكنند ، محققان زبان و ادبيات عربى هم براى درك صحيح تحولات ادبى اين زبان در عصر عباسى ناچارند كه قسمتى از علل و عوامل آن تحولات را در ادبيات دورهء ساسانى و فرهنگ و تمدن ايران جستجو كنند .\r\nالبته اين را هم بايد در نظر داشت كه اين‌گونه تحقيقات گذشته از دقت زياد و صبر و حوصلهء فراوان احتياج به ممارست ممتد در فرهنگ و ادب و تاريخ هر دو زبان دارد ، و به همين جهت لازم مىآيد كه تحقيق در اين موضوع در محدودهء تحقيقات مشترك عربى و فارسى و ادبيات تطبيقى اين دو زبان قرار گيرد . البته اين امر بر دشوارى كار مىافزايد ولى از آن هم چاره‌اى نيست زيرا در چنين مسأله‌اى كه به ادبيات و تاريخ هر دو زبان بستگى دارد بايد بحث و تحقيق در آن هم دو جانبه باشد . و پژوهنده بايد كه همواره مراقب باشد تا تحت تأثير آراء و عقايد كسانى كه اين مسأله را تنها از يك سوى آن ديده و نظرى ابراز داشته‌اند قرار نگيرد و از تحقيق و پژوهش حتى در كوچكترين مسائل باز نايستد زيرا كمترين غفلت در بحث و تحقيق در اين زمينه حتى نسبت به مسائل كوچك ممكن است كه پژوهنده را از جاده صواب منحرف سازد و به نتايجى خلاف آنچه در واقع بوده است برساند .\r\nدر اينجا منظور ما از ذكر اين مطالب يكى جلب نظر ارباب مطالعه و تحقيق است به موضوعى كه تصور مىرود تاكنون چنان‌كه درخور اهميت آن بوده مورد توجه قرار نگرفته است ، و ديگر ذكر بعضى از امورى است كه شايد اطلاع از آنها براى محققان جوان از آنجا كه ممكن است پرتويى بر راه بحث و تحقيقشان بيفكند سودمند باشد ، و ما در اينجا اجمالا بدانها اشاره مىكنيم .\r\nيكى اين‌كه تحولى كه از اوائل دورهء عباسى در زبان و ادبيات عربى روى داد و باعث ايجاد فنون تازه و گسترش بىسابقه آن شد نتيجهء تحول طبيعى و داخلى زبان عربى نبود ، چون تا اواخر دورهء اموى و قبل از اينكه آثار خارجى به اين زبان راه يابند نمونه‌اى از بسيارى از اين فنون بدان صورت كه در عصر عباسى خودنمائى كرد در آن ديده نمىشد . همهء آنان كه دربارهء ادبيات عصر عباسى و\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nتحول آن تحقيق نموده‌اند ، چه محققان عرب و چه غير عرب در اين امر همداستان هستند كه اين تحول نتيجه برخورد زبان عربى با آثار علمى و ادبى ملت‌هاى ديگر بوده و وقتى هم سخن از ملت‌هاى ديگر به ميان مىآيد معمولا از ايرانيان و يونانيان و هنديان نام برده مىشود .\r\nاين مطلب صحيح است كه مجموعهء فرهنگ عربى و اسلامى در دوره‌هاى مختلف آن و در رشته‌هاى مختلف علمى و ادبى و فلسفى از هر سه فرهنگ ايران و يونان و هند نه تنها بهرهء وافى برده ، بلكه زبان عربى به تدريج قسمت عمده‌اى از آنها را دربرگرفته است ؛ ولى اين را بايد در نظر داشت كه تأثير هريك از اين فرهنگ‌ها در زمينه خاصى از فرهنگ عربى بيشتر نمودار است ، و همه از اين لحاظ يكسان نيستند . مثلا وقتى صحبت از ادبيات زبان عربى و تحول آن در عصر اول عباسى است اين مطلب را نبايد فراموش كنيم كه در اين دوره از ميان همهء عوامل غير عربى ، آثار فرهنگى و ادبى ايران مهمترين عاملى بوده كه در ادبيات عرب اثر نافذ و مستقيم داشته است . اثر يونان در هيچ عصرى به محيط ادبيات عرب ، به آن صورت كه در آن تحولى ايجاد كند ، كشيده نشد ، و از آثار ادبى معروف منسوب به هند هم در اين عصر اول معمولا آنهائى به عربى ترجمه مىشد كه مدتها قبل در دورهء ساسانيان به زبان فارسى ترجمه گرديده و با فرهنگ ايرانى آميخته شده و در ايران تحول يافته بودند ، و آنها هم از زبان فارسى ساسانى به عربى ترجمه شدند نه از زبان هندى . بنابراين مهمترين عامل خارجى كه در دورهء اول عباسى و از اواخر دورهء اموى در تحول ادبيات عربى مؤثر افتاد آثار ادبى دورهء ساسانى بود ؛ و نخستين دريچه‌اى هم كه بر روى ادبيات عربى از يك فرهنگ غير عربى گشوده شد به وسيلهء زبان فارسى بود . و گذشته از ادبيات ، حتى برخى از علوم هم كه بعدها با ترجمهء آثار يونانى و هندى تكميل شد و توسعه يافت مانند طب و منطق و نجوم و هندسه نخست از زبان فارسى به عربى ترجمه گرديد . و آنچه اين اثر را ريشه‌دارتر و نافذتر مىساخت اين بود كه اين خود ايرانيان بودند كه زبان عربى را به‌عنوان زبان علم و ادب برگزيده بودند ، هم\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nآثار گذشته خود را به اين زبان درآوردند و هم آن را در اين دوره وسيله بيان عواطف و انديشه‌هاى خود در عالم اسلام قرار دادند .\r\nديگر اينكه تحول و پيشرفت زبان و ادبيات عربى در محيطى صورت گرفت ، كه بر خلاف آنكه بعضى از نويسندگان شتاب‌زده تصور كرده‌اند ، يك محيط عربى خالص نبوده ، بلكه محيطى بوده است متشكل از اقوام مختلف كه دو قوم اصلى آن را اعراب و ايرانيان تشكيل مىداده‌اند ، و همين دو قوم بوده‌اند كه بيش از همه زندگى فكرى و سياسى و اجتماعى آن عصر را تحت تأثير قرار داده‌اند .\r\n\r\nآغاز تحوّل در فرهنگ و ادب عربى\r\nتحول ادبى و فرهنگى زبان عربى از هنگامى شروع شد كه مركز خلافت به سرزمين عراق يعنى مركز دولت ساسانى كه به همين سبب دل ايرانشهر خوانده مىشد ، منتقل شده بود . منطقهء بغداد ، كه در زمان منصور با بناى مدينة السلام وسعت يافت و پايتخت دولت عباسى گرديد ، در دورهء ساسانيان هم بىنام و آوازه نبود . اين محل با همين نام يكى از تفرج‌گاههاى حومهء تيسفون پايتخت دولت ساسانى بود ، و برخى از پادشاهان و بزرگان آن دولت هم در آنجا كاخها و باغهاى متعدد داشتند . اين محل را با تيسفون پايتخت دولت ساسانى در آن روز تقريبا همان فاصله و نسبت بود كه امروز شهرستان كرج با تهران پايتخت كنونى ايران دارد .\r\nبغداد در دورهء ساسانيان داراى اين خصوصيت هم بود كه هر ساله در فصلى معين يك بازار بزرگ تجارتى به مدت يك ماه در آنجا تشكيل مىشد ، و از بسيارى از شهرهاى دور و نزديك ايران بازرگانان با كاروانهاى بزرگ و پر از كالا براى دادوستد به آنجا روى مىآوردند . اين بازار را در تاريخ آن روزگار خاصيت و شهرتى به سزا بود ، و تا اواخر قرن اول اسلامى هم گاه‌گاه نشانى از آن\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nدر تواريخ اسلامى ديده مىشود . « 1 » بنابراين بغداد از قديم يكى از مراكز اجتماعات و آداب و رسوم و فرهنگ ايرانى بود . و وقتى كه در زمان عباسيان مركز خلافت اسلامى گرديد نه تنها اين خاصيت خود را از دست نداد بلكه به همان‌گونه كه مصالح ساختمانى قصور آن از كاخهاى شاهى تيسفون تأمين مىگرديد ، قسمت عمده‌اى از جمعيت اين شهر را هم ساكنان قديم تيسفون تشكيل مىدادند كه براى كار و شغل يا استفاده از مزاياى اين مركز جديد ، كه در همسايگى شهرى كه رو به ويرانى نهاده بود ، قد مىافراشت به آنجا منتقل مىشدند . و در بين آنها بايد صنعتگران و پيشه‌وران و هنرمندان را هم كه در زندگى عمومى مردم اثر عظيم داشتند به حساب آورد . و طبيعى است كه اين مردم آداب و رسوم و زبان و سنّتهاى ديرين خود را هم با خود به محل جديد منتقل مىساختند . در چنين محيط و در حمايت وزراى ايرانى و نويسندگان و مؤلفان و مترجمانى كه غالبا يا ايرانى و يا تربيت شده دست آنان بودند ادبيات جديد زبان عربى - كه در واقع تركيبى بود از ادب و فرهنگ هر دو ملت - تكوين يافت .\r\nديگر اينكه زبان عربى همان خاصيتى را كه در هضم و تحليل كلمات خارجى دارد ، يعنى اين‌كه آن كلمات را به‌طورى تغيير شكل مىدهد و به ريخت و قالب زبان عربى درمىآورد كه تشخيص اصل آنها نه تنها براى خواننده عادى بلكه گاه حتى براى علماى لغت و متخصصان امر هم دشوار است ، در هضم و تحليل آثار ادبى و فرهنگى خارجى نيز كه به اين زبان درآمده‌اند همان خاصيت را داشته است ، زيرا بيشتر آثار خارجى به‌خصوص در زمينه ادب و هنر ، كه به زبان عربى ترجمه و در مؤلفات عربى گنجانده شده‌اند ، به‌صورتى عرضه گشته‌اند كه همچون يك اثر اصيل عربى جلوه مىكنند و بدين‌گونه تحريفى در آن‌ها صورت گرفته كه بدون تحقيق و پژوهش و پىجوئيهاى مفصل تاريخى اصول يا\r\n\r\n\r\n","description":"","footnote":"\r\n( 1 ) . براى اطلاع بيشتر در اين موضوع رجوع كنيد به : « دليل خارطة بغداد قديما و حديثا » تأليف دكتر مصطفى جواد و دكتر احمد سوسه ، بغداد 1958 ( فصل اول و دوم ) .\r\n","page_name":" 108 ","page_number":108},
  {"content":"\r\n\r\nسرمشق خارجى آنها را نمىتوان تشخيص داد . اين وضع چنان كه گفتيم بيشتر در ادبيات و فنون وابسته به آن روى داده است ، زيرا در رشته‌هاى علمى و علوم عقلى همچون طب و فلسفه و نجوم و غيره چون از قديم آنها را در عربى علوم غريبه و دخيله خوانده‌اند ، در همين نام تصريح به اصول خارجى آنها هست ، و از اين تحريف مصون مانده‌اند ولى در ادبيات و فنونى كه مستقيما با زبان عربى سر و كار داشته و معمولا عربى الاصل شمرده مىشوند ، و در خود آن فنون هم اشارات كمى بر اصول خارجى آنها مىتوان يافت ، تشخيص آن اصول كارى بس دشوار و دقيق است .\r\nبا آنچه گذشت شايد اين امر تا اندازه‌اى روشن شده باشد كه يكى از مقدمات ضرورى كار براى پژوهندگانى كه بخواهند از خلال ادبيات عربى دورهء عباسى راهى به ادبيات ساسانى باز كنند اين است كه از سرگذشت ادبيات ساسانى و مراحلى كه پس از اسلام گذرانده است آگاه باشند . مقصود در اينجا مراحلى است كه آثار ادبى ساسانى از آغاز ترجمه به عربى تا هنگامى كه در ادبيات عربى تحليل رفته و به‌صورت عربى خالص نمودار شده پيموده است ، زيرا اين امر كمك بسيارى در روشن كردن راه تحقيق و در تخفيف مشكلات آن خواهد نمود .\r\n\r\nچگونه فرهنگ و ادب ايرانى به خورد زبان عربى رفت ؟\r\nالبته نمىتوان اين مراحل را با قيد زمان و مكان و با تفصيل جزئيات مشخص و معرفى نمود ، ولى مىتوان با پژوهش و پىجوئى در آثار ادبى عصر عباسى ، و سنجش و مقايسه آن با ادبيات عربى قبل از اين دوره ، و اطلاعات عمومى كه از ادبيات و فرهنگ ايران در آن دوره و قبل از آن دوره داريم ، به‌طور كلى چند مرحله را در مسير ادبيات ساسانى در خلال ادبيات عربى تشخيص دهيم ، و براى هر مرحله نشانه‌ها و اماراتى بيابيم كه شايد اشاره به آنها در اينجا بىفايده نباشد .\r\nنخستين مرحله‌اى كه قسمتى از آثار ادبى ساسانى در دورهء اسلامى طى\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nنمود اين بود كه به‌صورت آثار مستقلى به عربى ترجمه شد و به همان صورت يعنى به صورت كتب و مؤلفات مستقل عرضه گرديد . اين ترجمه‌ها تا چند قرن بعد هم‌همچنان به‌صورت مستقل در زبان عربى وجود داشته و مورد استفاده دبيران و نويسندگان عربى زبان بوده‌اند . از اين ترجمه‌ها آثار بسيار كمى به همان صورت اصلى يعنى به‌صورت كتاب مستقل تا امروز باقى مانده كه از آن جمله بايد كتاب كليله و دمنه و كتاب الاداب الكبير و كتاب الادب الصغير را كه هر سه به وسيلهء ابن مقفع به عربى ترجمه شده است نام برد .\r\nبرخى از اين كتابها پس از ترجمه به عربى يا در حين ترجمه به وسيلهء يك يا چند تن از مترجمان يا مؤلفان به‌صورت تهذيب يا تلخيص يا اقتباس مورد تصرف قرار گرفتند ، و بدين ترتيب در اصول اصلى آنها تغييرى روى داد و در نتيجه نسخه‌هاى متعددى از آنها به وجود آمد كه باهم اختلاف‌هائى هم داشتند .\r\nنمونهء بارز اين دسته از كتابها ، كتاب خداىنامه يعنى تاريخ بزرگ ايران در دورهء ساسانى است كه مأخذ اصلى يا اصل كتاب شاهنامه فردوسى بوده . از اين كتاب كه ترجمهء عربى آن به نامهائى از قبيل ( سير الملوك ) يا ( سير ملوك الفرس ) و مانند اينها ناميده شده ، تا زمان حمزه اصفهانى در قرن چهارم هجرى ، در نتيجهء همين‌گونه تصرفها هفت نسخهء مختلف به همين نام سير الملوك وجود داشته كه در تأليف كتاب ( سنى ملوك الارض و الانبياء ) مورد استفاده وى قرار گرفته است .\r\nظاهرا اين‌گونه تصرف در ترجمه به‌صورت تهذيب و تلخيص يا اقتباس بيشتر در كتابهاى مفصل صورت گرفته كه ترجمهء همهء آنها با تمام تفاصيل آن مورد علاقه همهء مترجمان نبوده ، و شايد آيين‌نامه بزرگ هم كه مسعودى از آن ياد كرده و گفته است كه در هزاران برگ است و نسخهء كامل آن را جز در نزد موبدان نمىتوان يافت « 1 » همين سرنوشت را داشته است . از اين‌گونه ترجمه‌ها كه نمايندهء مرحلهء ديگرى از تحولات آثار ايرانى پس از ترجمه به عربى است نمونه‌هاى كاملى در دست نداريم زيرا با تأليف تاريخ‌هاى عربى مستقل مطالب\r\n\r\n\r\n","description":"","footnote":"\r\n( 1 ) . التنبيه و الاشراف - ص 104 .\r\n","page_name":" 110 ","page_number":110},
  {"content":"\r\n\r\nاين ترجمه‌ها هم در آنها گنجانده شده و اصل آنها به‌صورت اصلى از ميان رفته است .\r\nبرخى ديگر از اين ترجمه‌ها ، بعدها به وسيلهء مؤلفان اسلامى در كتاب‌هائى گنجانده شد كه علاوه بر آن ترجمه‌ها شامل آثار ديگرى هم از همان نوع مىبود كه از منابع ايرانى يا غير ايرانى گرفته شده بود . در برخى از اين نوشته‌ها كه بيشتر صورت مجموعه‌هائى از آثار مختلف را دارند هنوز آثار ترجمه شده از فارسى به‌طور جداگانه باقى است و در آثار عربى حل نشده . بهترين نمونه‌اى كه از اين مرحله تا امروز باقى مانده و در دست است كتاب جاودان خرد مسكويه است كه مجموعه‌اى است از ادب و اخلاق و بر اساس كتاب « جاودان خرد » كه يكى از كتابهاى اخلاقى دورهء ساسانى بوده تنظيم يافته ، و در آن ، هم اين رساله « جاودان خرد » ، و هم ترجمه‌هاى ديگرى از آثار اخلاقى و اندرزنامه‌هاى ساسانى بطور جداگانه در جنب آثار ادبى و اخلاقى عربى و هندى و رومى و اسلامى قرار گرفته‌اند ، و به همين جهت هم اين تأليف عربى مسكويه به همان نام نخستين دفتر آن « جاودان خرد » خوانده شده و اخيرا آن را در عربى به « الحكمة الخالدة » ترجمه و چاپ كرده‌اند « 1 » و گاهى نيز آن را به تناسب مطالب آن به نام « ادب العرب و الفرس » خوانده‌اند و ما دربارهء آن در اين كتاب به تفصيل گفت‌وگو خواهيم كرد .\r\nگاهى مطالبى كه از اين نوع آثار ايرانى گرفته شده به‌صورتى با مطالب مشابه عربى آميخته شده كه تشخيص آنها از يكديگر ميسر نيست هرچند به ايرانى بودن قسمتى از آن تصريح شده است . نمونه‌اى كه از اين مرحله مىتوان ذكر كرد فصلى است كه در كتاب العقد الفريد تأليف ابن عبد ربه ديده مىشود كه تحت عنوان « سخنان حكمت‌آميز اكثم بن صيفى و بزرجمهر » بسيارى از سخنان اين دو شخص كه يكى عربى و ديگرى ايرانى است نقل شده ولى بدون اينكه سخنان\r\n\r\n\r\n","description":"","footnote":"\r\n( 1 ) . الحكمة الخالدة ، به تحقيق دكتر عبد الرحمن بدوى ، چاپ مكتبة النهضة المصرية ، قاهره\r\n1952 .\r\n","page_name":" 111 ","page_number":111},
  {"content":"\r\n\r\nهر يك از ديگرى مشخص شده باشد .\r\nمرحلهء ديگرى كه در تحول آثار ايرانى و عربى ديده مىشود اين است كه گاهى مؤلف عربى كتابى از كتب ايرانى را با افزودن مطالبى عربى و اسلامى از نوع مطالب اصل كتاب موضوع تأليف جداگانه‌اى قرار مىدهد ، و بىآنكه به اصل ايرانى آن اشاره نمايد آن را به‌صورت يك تأليف اصيل عربى عرضه مىدارد ، كه جز با تحقيق و پژوهش نمىتوان به اصل آن راه يافت . شايد بهترين نمونه‌اى كه از اين مرحله مىتوان معرفى نمود و در دست است كتاب « التاج فى اخلاق الملوك » منسوب به جاحظ باشد كه اصل آن چنان كه در جاى خود تحقيق شده « 1 » ترجمهء يكى از تاج‌نامه‌هاى ساسانى است كه مطالب آن دربارهء آيين مجلس پادشاهان و شامل نمونه‌ها و مثالهايى از شاهان ساسانى بوده و مؤلف يا مترجم عربى با تصرف در آن و افزودن مثال‌هايى از خلفاى اسلامى آن را به‌صورت يك تأليف عربى درآورده است .\r\nو از همين قبيل است كارى كه نخستين مؤلفان تواريخ عربى و اسلامى با ترجمه كتابهاى تاريخى و داستان‌هاى ايرانى كرده‌اند ، زيرا آنها هم همان ترجمه‌ها يا مطالب آنها را بدون ذكر مآخذ در صدر تواريخ خود در ذكر حوادث قبل از اسلام قرار داده و سپس رويدادهاى دوران اسلامى و ايام خلفا را بر آن افزوده‌اند ، و بدين ترتيب آن ترجمه‌ها خود به خود ضميمه يك تأليف عربى شده‌اند .\r\nدر مرحلهء ديگر آثار منتخب و برگزيده از كتابهاى فارسى با آثار برگزيدهء عربى ، در ضمن تأليفات ادبى و اخلاقى عربى كه در قرنهاى سوم و چهارم طبق مفهوم ادب در آن دوران « هو الاخذ من كل شى به طرف » بيشتر كتابهاى گلچينى و التقاطى بودند ، درهم آميخته و يك نوع هماهنگى و انسجامى بين آنها حاصل گرديده است . و از آنجا كه در اين‌گونه كتاب‌ها بيشتر نظر بر اصل مطالب ادبى و\r\n\r\n\r\n","description":"","footnote":"\r\n( 1 ) . ن . ك : محمد محمدى . الترجمة و النقل عن الفارسية ، الجزء الاول : كتب التّاج و الآئين ، ص 209 ، بيروت 1964 . چاپ دوم انتشارات توس ، تهران ، بهار 1374 .\r\n","page_name":" 112 ","page_number":112},
  {"content":"\r\n\r\nاخلاقى است نه گوينده يا نويسنده آنها ، بدين جهت غالبا ذكرى از مآخذ آن مطالب نيست ، مگر بعضى از مؤلفان كه تا حدى به ذكر مآخذ خود پاىبند بوده‌اند كه شايد بتوان ابن قتيبه را در مواردى از كتاب عيون الاخبار و ابو الحسن بن ابى ذر عامرى نيشابورى را در كتاب « السعادة و الاسعاد » از اين دسته دانست .\r\nپس از اين مرحله آثار ايرانى در نوشته‌هاى عربى و اسلامى به‌صورتى درمىآيند كه نه تنها اسمى از مآخذ ايرانى آنها نيست بلكه تمام امارات و نشانه‌هايى هم كه ممكن بوده اصل آنها را نشان دهند به هيأتى تغيير يافته‌اند كه جز به عربى و اسلامى بودن آنها دليل نتوانند بود . و در اين‌گونه موارد فقط بر حسب تصادف يا با پژوهش زياد ممكن است به اصل بعضى از آنها راه يافت .\r\nنمونه‌اى كه براى اين مرحله مىتوان ذكر كرد مطلبى است كه در كتاب « التاج فى اخلاق الملوك » و كتاب « محاسن الملوك » نقل شده است . در كتاب « التاج فى اخلاق الملوك » كه گفتيم يكى از كتب اسلامى است كه بر اساس يكى از تاج‌نامه‌هاى ساسانى تأليف شده ، مطلبى است دربارهء آيين به داورى نشستن پادشاهان ايران ، كه بدون شك از مآخذ ايرانى در آن منعكس شده . خلاصهء اين مطلب آن است كه پادشاهان ايران را رسم بر اين بود كه در روزى كه به داورى مىنشستند و مردم براى دادخواهى حاضر مىشدند ، نخست پرس‌وجو مىكردند كه آيا كسى از دست خود شاه شكايتى دارد يا خير ، و اگر چنين كسى مىبود پيش از آنكه شاه به داورى بنشيند آن شخص را مىخواستند و شاه با او مانند دو طرف دعوى در نزد موبدان موبد و ايران دبيربد و هيربدان هيربد مىنشستند تا آنها به آن شكايت رسيدگى و بين آن دو داورى كنند ، و پس از فيصله اين امر شاه در جاى خود مىنشست و به دعاوى مردم رسيدگى مىكرد . ولى همين مطلب در كتاب محاسن الملوك كه چند قرن پس از كتاب « التاج فى اخلاق الملوك » تأليف شده به‌صورتى نقل گرديده كه كوچكترين نشانه‌اى از اثر ايرانى در آن نيست . در كتاب محاسن الملوك هيچ اسمى از آيين پادشاهان ايران نيست و اين مطلب را به عنوان رسم ملوك پيشين ذكر كرده و در آن موبدان موبد و ايران دبيربد و\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nهيربدان هيربد كه در روايت ( التاج ) ذكر شده‌اند به كلمهء ( قاضى ) مبدل گرديده و بدين ترتيب به‌صورت يك اثر اسلامى تمام عيار درآمده است . « 1 »\r\nنظير همين مطلب حكايتى است كه در نصيحة الملوك غزالى و عقد العلى و تاريخ ابن عساكر نقل شده است . غزالى در نصيحة الملوك حكايتى از انوشروان و طرز داورى او بين دو نفر فروشنده و خريدار زمينى كه در آنجا گنجى پيدا شده بود نقل كرده كه در كتاب عقد العلى نيز به‌همان مضمون نقل شده . ولى در كتاب تاريخ ابن عساكر كه خيلى پس از نصيحة الملوك غزالى تأليف شده نام انوشروان به ذى القرنين تبديل شده و محل وقوع حكايت هم « بعض المدائن » ذكر گرديده است .\r\nو نظاير اين امر در كتبى كه معمولا در حكايات و نوادر و قصص و مواعظ اخلاقى تأليف شده و اسامى پادشاهان يا حكماى ايرانى كه به مناسبتى از آنها حكايت يا سخنان حكمت‌آميز نقل شده به ( بعض الملوك ) يا ( بعض الحكما ) يعنى يكى از پادشاهان يا يكى از حكما تبديل گرديده فراوان است ، و شايد يكى از علل عمده اين امر هم اين است كه غالب مؤلفان چنين كتاب‌هايى به خود مطالب و حكايات بيشتر از مآخذ و اصل آنها اهميت مىداده‌اند .\r\nبدين ترتيب بود كه آثار ادبى ايران پس از ترجمه به عربى رفته‌رفته رنگ و روى اصلى خود را از دست داد و با آثار عربى درهم آميخت ، و به مرور زمان شكل عربى و اسلامى به خود گرفت ، و به تدريج به خورد زبان و ادبيات عربى رفت و در آن حل گرديد و جز مقدارى خيلى كم اثرى از اصل آنها باقى نماند .\r\nمراحلى كه ذكر شد البته به ترتيب زمانى نيست و ضرورتى هم ندارد كه حتما آنها را از اين لحاظ در راستاى هم قرار دهيم . آنچه ذكر شد نمونه‌هايى است از تغييرات و تحولاتى كه آثار ادبى دورهء ساسانى پس از ترجمه به عربى تا وقتى كه به خورد ادبيات عربى رفته به خود ديده ، و به هيچ‌وجه محدود به زمان يا مكان معينى نيست ، و شايد با تحقيق بيشتر بتوان در هر دوره‌اى نظاير متعددى\r\n\r\n\r\n","description":"","footnote":"\r\n( 1 ) . ن . ك : صفحه 161 و 162 كتاب « التاج فى اخلاق الملوك » و ص 39 - 40 كتاب « محاسن الملوك » .\r\n","page_name":" 114 ","page_number":114},
  {"content":"\r\n\r\nاز آنچه ذكر شد به دست آورد ، چنان‌كه در عصر حاضر هم با وجود آنكه عصر چاپ و انتشار كتب و مطبوعات است و معمولا در چنين عصرى انتظار نمىرود كه آثار علمى و ادبى قديم يا جديد دست‌خوش تغيير يا تصرفات بىجا شود باز هم نظاير آن را مىبينيم كه شايد بىمناسبت نباشد براى تكميل نمونه‌هايى كه آورديم يك نمونه هم از اين عصر حاضر ذكر كنيم .\r\n\r\nنمونه‌اى از عصر حاضر\r\nداستانى را كه چند سال پيش به كوشش آقاى دكتر صفا استاد دانشمند دانشگاه تهران به نام « داراب‌نامه » چاپ و منتشر گرديد همه كم و بيش مىشناسيم . اين داستان هرچند از روى نسخه‌اى چاپ شده كه پرداختهء دست داستان‌گزارى است كه در قرن هشتم و نهم هجرى مىزيسته ، ولى اصلى قديمتر از اين تاريخ دارد ، و در هرحال مبتنى بر روايات كهن ايرانى است . اين داستان يك تحرير عربى هم دارد كه مفصل‌تر از اصل فارسى است و در چهار جلد به نام « قصة فيروز شاه » چاپ شده و از آنجا كه برداشت مطالب و داستان كتاب دربارهء سرگذشت و شرح جنگها و كشورستانىهاى فيروز شاه پسر داراب شاه است ، همچنان كه آقاى دكتر صفا هم اظهارنظر كرده‌اند نامى كه در تحرير عربى بدان خوانده شده شايسته‌تر از نام فارسى آن يعنى « داراب‌نامه » است . به هر حال در تحرير عربى آثار كهنگى قصه بيشتر از تحرير فارسى آن نمودار است ، حتى سرآغاز قصه كه از يكى از داستانهاى خيلى كهن ايرانى مايه گرفته و در تحرير فارسى اين كتاب موجود نيست در تحرير عربى آن همچنان وجود دارد .\r\nدر اين‌كه اين قصه از زبان فارسى به زبان عربى درآمده هيچ شكى نيست ، ولى اين‌كه در چه زمان و به چه صورت انجام شده احتياج به تحقيق دارد . و در اين هم كه اين تحرير عربى از نسخه‌اى قديمتر از اين نسخه موجود فارسى گرفته شده شايد ترديد نباشد . تحرير عربى اين قصه هم مانند فارسى آن ولى خيلى زودتر از آن به چاپ رسيده و چندين مرتبه هم به چاپ رسيده . هرچند در\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nنسخه‌هايى كه تاريخ چاپ دارند اين تاريخ به كمتر از نيم قرن مىرسد ولى بدون شك نخستين چاپ آن خيلى قديمتر از اين تاريخ است ، زيرا قصهء فيروز شاه از قصه‌هايى است كه در بين طبقه عامه عرب بسيار شايع و مطلوب و مانند قصه‌هاى رستم‌نامه و حسين كرد و امير ارسلان در زبان فارسى است كه پيوسته از طرف ناشران و كتاب‌فروشان با چاپ‌هاى بازارى و ارزان و غالبا بدون ذكر تاريخ منتشر مىشوند ، و معمولا اين‌گونه كتابها كه طالبان زيادى در طبقه عامه داشته‌اند از خيلى قديم به زيور طبع آراسته مىشده‌اند . من خود در بيروت از استادانى كه عمر آنها نزديك به هفتاد مىرسيد شنيدم كه در دوران كودكى آنها هم كتاب قصه فيروز شاه از كتابهاى خيلى رايج و از قصه‌هاى معروف بوده است .\r\nغرض از ذكر اين مطالب دربارهء اين قصه بيان اين نكته است كه همين كتاب عربى « قصة فيروز شاه » در چند سال پيش به‌وسيلهء سه تن از نويسندگان مصرى مورد تصرف قرار گرفته و با خلاصه كردن قصه و حذف بسيارى از مطالب آن با همين نام و به‌صورت يك داستان نو پرداخته‌اى عرضه شده و در دو جلد كوچك به چاپ رسيده بىآنكه كمترين اشاره‌اى به سابقهء وجودى اين داستان شده باشد . از جمله تصرفات ناپسندى كه در آن شده حذف و تبديل نام كشورهاست بدين صورت كه مثلا به‌جاى ايران شهر سفيد و به جاى مصر شهر سبز گذارده و آثار قدمت آن را كور كرده و رنگ ايرانى آن را زدوده‌اند . و در پشت جلد كتاب نيز فيروز شاه به‌صورت عربى با كلاه‌خود و عقال و جبه‌اى بر تن و خنجرى به كمر در واحه‌اى از واحات عربستان تصوير شده و عنوان كتاب نيز چنين آمده : « فيروز شاه نوشته حسن جوهر - محمد احمد برانق - امين احمد عطار . از انتشارات دار المعارف مصر سال 1958 » كه از آن جز اين فهميده نمىشود كه اين داستانى است نو كه به‌وسيلهء اين سه نفر نويسنده معاصر پرداخته شده و نخستين بار در سال 1958 به چاپ رسيده است .\r\nاين هم نمونه‌اى بود از طرز رفتار برخى از نويسندگان بىامانت و بىپروا با آثار كهن در دورانى كه هم چاپ وجود دارد و هم اين‌كه آن آثار كهن به چاپ\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nرسيده و منتشر شده است ، و از اينجا مىتوان سنجيد كه در دورانى كه صنعت چاپ ناشناخته بوده و نسخه كتابها از معدودى تجاوز نمىكرده و شماره كسانى هم كه از وجود آنها اطلاع داشته‌اند به واسطه تغيير خط و زبان بسيار محدود بوده سرنوشت آن دسته از آثار علمى و ادبى دورهء ساسانى كه به دست مؤلفانى از نوع مؤلفان قصه فيروز شاه مىافتاده چه بوده و به چه صورت درمىآمده‌اند . و به اين جهت است كه در تاريخ علوم و فرهنگ عربى و اسلامى بايد قدر آن عده از مؤلفان با دقت و با امانت و اهل علم و تقوى را كه مراجع مطالبى را كه نقل كرده‌اند با دقت ذكر نموده و آثار قديم را به خود نسبت نداده‌اند بسيار دانست ، زيرا امروز از بركت وجود همين علما است كه ما نمونه‌هايى از آثار ادبى عصر ساسانى را مىتوانيم به‌دست آوريم و در پرتو آنها تحقيقات خود را در اين زمينه توسعه دهيم .\r\nاز آنچه ذكر شد شايد اين مطلب به خوبى روشن شده باشد كه براى تحقيق دربارهء آثار دوره ساسانى و دست يافتن به بعضى از بقاياى آن از خلال ادبيات عربى ما نبايد حتما به دنبال روايات نقلى برويم و اگر در كتاب يا رساله يا فنى از فنون تصريحى بر اصل آن نيافتيم رشتهء تحقيق را از دست بنهيم . چه بسا با مطالعهء دقيق در بعضى از مؤلفات و مآخذ قديم عربى به دلائل و اماراتى دست يابيم كه ما را در تحقيق به راههاى روشنترى راهنمايى كنند . اگر محققانى همچون نلدكه و بارون روزن و دانشمندان ديگرى كه دربارهء كتاب خداينامه تحقيقات گرانبهايى كرده و اين اثر ساسانى را شناسانده‌اند مثلا در تاريخ طبرى به دنبال چنين نقل يا تصريحى مىگشتند هرگز نمىتوانستند روايات آن كتاب را در قسمت اول تاريخ طبرى يعنى قسمت قبل از اسلام آن بازيابند و آن همه اطلاعات سودمند دربارهء آن كتاب گم شده به دست آورند .\r\nخوشبختانه در اين راه كه ما گام برمىداريم روشهاى عالمانه‌اى به‌وسيلهء عده‌اى از اين‌گونه محققان با بصيرت پىريزى شده كه از آنها مىتوان در رشته‌هاى ناشناخته ديگرى نيز به خوبى بهره‌مند شد و شكى نيست كه آشنا شدن با سير\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nادبيات ساسانى در ادبيات عربى كه اجمالا بدان اشاره رفت پرتوى بر راههاى تحقيق در اين زمينه خواهد افكند كه با راهنمايى آن مىتوان به نتايج بسيار نيكى رسيد .\r\n\r\nچند نكته درخور بررسى\r\nتاكنون سخن ما به‌طور كلى دربارهء ادبيات عربى عصر عباسى و اهميت آن از لحاظ تحقيق دربارهء آثار ادبى دورهء ساسانى بود . اكنون براى توضيح بيشتر بايد اين مطلب را هم اضافه كنيم كه در مجموعهء ادبيات و فرهنگ عصر عباسى همه اقسام و همه دوره‌هاى آن از اين نظر يكسان نيستند ، بلكه بعضى قسمت‌هاى آن اهميت بيشتر و بعضى اهميت كمترى دارند ، و به اين جهت ضرورت دارد كه اين مسأله نيز در نظر باشد تا بتوان موارد صحيح تحقيق و راهنمايى را كه بهتر به مقصود مىرسانند مشخص ساخت . مثلا همان‌طور كه در سير ادبيات ساسانى در ادبيات عرب ديديم كه هرقدر زمان جلوتر آمده و از دوران ترجمه دور تر شده به تدريج آثار ايرانى آنها كم‌رنگتر و شكل عربى در آنها نمايان‌تر شده است ، و به‌همين جهت هرقدر منابع ادبى قديمتر و به دوران ترجمه نزديك‌تر باشند براى كار ما مهمتر و با ارزشترند . به‌همين‌گونه هم بعضى رشته‌هاى ادبى و بعضى از مظاهر فرهنگ و تمدن عصر عباسى نيز براى كار ما اهميت بيشترى دارند ، و شايد بهتر باشد كه اين موضوع را هم با ذكر چند مثال روشنتر سازيم .\r\nدر ادبيات عصر عباسى گاهى به رشته‌هايى برمىخوريم كه در ادبيات قديم عرب به هيچ‌وجه سابقه نداشته و براى نخستين بار در ادبيات اين زبان جلوه مىكند . تحقيق در اين رشته‌ها و به‌خصوص اگر به نخستين اثرى كه در عربى بوجود آمده دست يابيم غالبا ما را به ادبيات ايرانى و دورهء ساسانى مىكشاند .\r\nروشى كه اينوسترانزف « 1 » خاورشناس دانشمند روسى در مقالهء « سنّت ادب\r\n\r\n\r\n","description":"","footnote":"\r\n( 1 ) . توضيح مربوط به اينوسترانزف از صفحه 115 - گفتار چهارم .\r\n","page_name":" 118 ","page_number":118},
  {"content":"\r\n\r\nفارسى در قرنهاى اول اسلامى » « 1 » در تحقيق دربارهء كتاب « المحاسن » منسوب به عمر بن فرخان از منجمان و مترجمان قرن دوم هجرى به‌كار برده ممكن است در رشته‌هاى نوظهور ديگرى در ادبيات اين عصر نيز ، بىآنكه جانب حزم و احتياط رها شود ، آزمايش گردد . اينوسترانزف كوشيده است كه رابطه اين كتاب را كه به‌نظر وى سرآغاز يك سلسله كتب اخلاقى عربى به نامهاى المحاسن و الاضداد يا المحاسن و المساوى و مانند اينها گرديده با كتابهايى كه در همين زمينه در ادبيات پهلوى وجود داشته و به نام « شايست نشايست » معروف بوده روشن سازد .\r\nاز همين قبيل است تحقيق و پژوهش دربارهء شرح حال و آثار كسانى كه در ادبيات عربى اين دوره به‌عنوان پيشرو يك فن يا به وجود آورندهء مكتبى جديد شناخته شده‌اند . زيرا بسيار احتمال مىرود كه آن فن يا مكتبى كه در زبان عربى تازه و نوظهور جلوه مىكند در ادبيات دورهء ساسانى سابقه داشته و از آثار آن دوره به زبان عربى راه يافته باشد ، و در اين صورت بعيد نيست كه از تحقيق در شرح حال و پژوهش آثار ايشان راههاى تازه‌اى براى تحقيق در زمينه‌هاى جديدى از ادبيات دوره ساسانى به روى پژوهنده گشوده شود . شايد بهترين مثالى كه براى اين مطلب بتوان ذكر كرد عبد الحميد بن يحيى دبير و نويسندهء معروف اواخر عصر اموى است . عبد الحميد در تاريخ ادبيات عربى به‌عنوان مخترع فن نويسندگى و بوجود آورنده نثر فنى در زبان عربى شناخته شده . هنر نويسندگى بدان‌گونه كه در ديوان رسائل معمول بود تا آن زمان در زبان عربى سابقه نداشت و كار استادانه عبد الحميد هم در نظر معاصران و هم در نظر متأخران تازه و نوظهور مىنمود تا جايى كه گفتند « بدات الكتابة بعبد الحميد » يعنى نويسندگى با عبد الحميد آغاز شد ، و اين گفته در عربى حكم مثل سائر را پيدا كرد . ولى همين هنر كه در زبان عربى تازه مىنمود در زبان فارسى و ادبيات دورهء ساسانى نه تنها\r\n\r\n\r\n","description":"","footnote":"\r\n( 1 ) . اين مقاله را در كتاب « مطالعاتى دربارهء ساسانيان » چاپ بنگاه ترجمه و نشر كتاب ، تهران 1348 خواهيد يافت .\r\n","page_name":" 119 ","page_number":119},
  {"content":"\r\n\r\nبا سابقه بود بلكه شيوع و رواج كامل داشت . و هيچ شكى نيست كه عبد الحميد همان‌طور كه ابو هلال عسكرى گفته است از رسائل فارسى سرمشق گرفته و آنچه در زبان عربى به‌وجود آورده ، از لحاظ هنر و شيوه نگارش نمودار آثارى است كه از دورهء ساسانى در دست داشته و شايد بسيارى از آنها را هم خود وى به عربى ترجمه كرده باشد . و با اين ترتيب مسلم است كه هرقدر تحقيقات ما دربارهء عبد الحميد و هنر وى پيشتر رود ، و مطالعات تطبيقى دربارهء آثار بازماندهء وى گسترش يابد ، و معلومات ما دربارهء نثر فنى عربى و تحولات آن بيشتر گردد ، از خلال آن به معلومات گرانبهاترى دربارهء فن نويسندگى در دورهء ساسانى و آيين بلاغت و سخن‌پردازى آن عهد و به نمونه‌هاى ذى قيمتى از ترجمه‌هاى رسائل و نامه‌هاى ادبى آن عصر دست خواهيم يافت .\r\nتحقيق در برخى مؤسسات يا سازمانهايى هم كه براى نخستين بار در دورهء اول عصر عباسى به‌وجود آمده و قبل از آن در عالم عرب سابقه نداشته نيز ممكن است در اين زمينه ، يعنى پىجويى آثار فرهنگى دورهء ساسانى ، نتايج ارزنده‌اى داشته باشد ؛ مانند اهميتى كه مثلا تحقيق دربارهء نخستين بيمارستانى كه در زمان هارون الرشيد در بغداد تأسيس گرديد براى كسب اطلاعات دقيقتر و وسيعتر دربارهء مدرسه و بيمارستان جندى شاپور در دورهء ساسانيان دارد . البته اين مثال زياد با مسأله ادبيات كه موضوع ما است ارتباط ندارد ولى با موضوع كلى علوم و فرهنگ دورهء ساسانى كمال ارتباط را دارد .\r\nچنان كه مىدانيم نخستين بيمارستانى كه در اسلام براى درمان بيماران تأسيس شد و سرمشق بيمارستان‌هاى اسلامى گرديد ، همين بيمارستانى بود كه در زمان هارون الرشيد در بغداد به‌وجود آمد . اين بيمارستان به‌وسيلهء يكى از پزشكان بيمارستان جندىشاپور و به تقليد از همان بيمارستان تأسيس يافت .\r\nروش كار هم در آنجا همان بود كه در بيمارستان جندىشاپور بود . آموزشگاه و بيمارستان جندى شاپور كه سارتن در كتاب نفيس خود به‌عنوان « مقدمه بر تاريخ علم » آن را به نام دانشگاه خوانده است هم در دورهء ساسانى و هم پس از آن\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nدوران تا قرن سوم و چهارم هجرى همچنان مركز پزشكى و علوم وابسته به آن در ايران و اسلام بود ، و جندىشاپوريان تا چند قرن همچنان سيطرهء علمى خود را در عالم اسلام حفظ كردند . نخستين كتابهاى طبى كه به زبان عربى برگردانده شد به‌وسيلهء همين جندىشاپوريان بود ، و مهمترين كتابهايى كه چه در طب و چه در داروسازى تا چند قرن مرجع اطباى اسلام بود به‌وسيلهء همانها تأليف شده بود .\r\nبنابراين شكى نيست كه تحقيق دربارهء نخستين مؤسسات پزشكى اسلامى و نخستين كتابهايى كه در اين رشته با زبان عربى ترجمه يا تأليف گرديده ، و همچنين شرح حال و آثار نخستين پزشكانى كه در اسلام و دولت خلفا به اين كار پرداختند كمك بسيار گرانبهايى در روشن شدن تاريخ علمى آن مؤسسه طبى ساسانى خواهد نمود . و از راه مطالعه در مؤسسات مشابه اسلامى مىتوان بسيارى از نقاطى را كه در تاريخ آن مدرسه و بيمارستان هنوز تاريك و مبهم است واضح و آشكار ساخت ، چنان‌كه استاد كريستن سن در تحقيق سازمان ادارى دولت ساسانى از اطلاعاتى كه مورخان اسلامى دربارهء سازمان ادارى و ديوانى دستگاه خلافت عباسى كه اساس آن نمونه و تقليدى از همان تشكيلات دولت ساسانى بوده ذكر كرده‌اند استفاده نموده و از اين راه به نتايج بسيار ارزنده و عالمانه‌اى رسيده است .\r\nاگر بيمارستان رشيد با ادبيات رابطه مستقيم ندارد ، مؤسسه‌اى كه فرزند وى مأمون در همين بغداد به نام بيت الحكمه يا خزانة الحكمه تأسيس كرد و نخستين مؤسسه‌اى از اين نوع در اسلام بود با موضوع ما يعنى ادبيات رابطهء بسيار نزديك دارد . بيت الحكمه كه كانون فعاليت و نقل و ترجمه آثار خارجى به زبان عربى بود يكى از مراكز تجمع علما و فضلاى ايرانى به‌شمار مىرفت . متصديان امور آن غالبا از ايرانيان و چند نفر از آنها و از آن جمله سلم يا سالم رئيس اين مؤسسه « 1 » از مترجمان به نام زبان فارسى بودند . و قسمتى از آثار علمى و ادبى ايرانى در همين خزانة الحكمه نگاهدارى مىشده و در همان‌جا هم به‌وسيلهء\r\n\r\n\r\n","description":"","footnote":"\r\n( 1 ) . الفهرست - ص 120 .\r\n","page_name":" 121 ","page_number":121},
  {"content":"\r\n\r\nفضلاى ايرانى به عربى ترجمه شده است .\r\nاينها نمونه‌هايى است از اين قبيل مؤسسات نوظهور عصر عباسى ، كه هر قدر دامنهء اطلاعات ما دربارهء آنها و متصديان امور آنها و نوع كارهايى كه در آنجاها مىشده است گسترش يابد ، نه تنها از تحقيقات خود دربارهء ادب و فرهنگ دورهء ساسانى به نتايج بهترى خواهيم رسيد بلكه از فعاليت‌هاى فكرى و علمى دانشمندان ايرانى در اين دوران تحول كه خود موضوعى جالب و شايسته تحقيق است نيز اطلاعات گرانبهايى به‌دست خواهيم آورد .\r\n\r\nكلمات فارسى در زبان عربى\r\nپيش از ختم اين بحث شايد مناسب باشد كه به موضوع ديگرى هم ، كه توجه به آن از لحاظ تحقيق در ادبيات و به‌خصوص در زبان دورهء ساسانى لازم به‌نظر مىرسد ، اشاره‌اى بشود و آن موضوع كلمات فارسى است كه از قديم و به‌خصوص در دوره‌هاى نخستين اسلامى به زبان عربى راه يافته و به تدريج جزء آن زبان شده است . كلمات خارجى در زبان عربى كه به عنوان معرّب خوانده مىشوند پيوسته مورد توجه علماى متقدّم و متأخر بوده و در اين موضوع تأليفات سودمندى هم بوجود آمده ، و دربارهء معرّبات از فارسى هم كم‌وبيش تحقيقات ارزنده‌اى به وسيله چند تن از محققان شده است . ولى در اين زمينه هنوز كار ناكرده بسيار است . و بايد گفت كه هنوز اين مسأله از نظر اهميت و فايده‌اى كه براى تحقيق در زبان دوره ساسانى و تحولات لغوى آن دارد تاكنون چنان‌كه بايد و شايد مورد توجه و استفاده قرار نگرفته است ، در صورتى كه جستجوى اين‌گونه كلمات در زبان عربى و تحقيق لغوى و تاريخى دربارهء آنها براى علماى لغت كه به تحقيق درباره زبان دوره ساسانى علاقه‌مندند كمال اهميت را دارد ، و بدون شك به آنها در اين راه كمكهاى شايان خواهد نمود . زيرا از خلال همين پژوهش‌ها گذشته از اين‌كه مىتوان دربارهء تحول تاريخى بسيارى از كلمات فارسى و مفاهيم آنها معلومات ذى قيمتى بدست\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nآورد مىتوان به قسمتى از كلمات فارسى فراموش شده نيز دست يافت كه خود براى زبان فارسى غنيمتى گرانبها است .\r\nدر اينجا لازم است به دو مطلب مهم كه توجه به آنها در اين زمينه ضرورت دارد توجه شود .\r\nمطلب اول اين‌كه : كلمات فارسى در زبان عربى خيلى بيش از آن است كه معمولا در كتابهايى كه براى تعريف معرّبات تأليف شده ذكر گرديده و يا در لغتنامه‌ها به اصل فارسى آنها تصريح شده است ، زيرا بسيارى از كلمات فارسى در اثر دگرگونيهاى فراوانى كه در زبان عربى در آنها راه يافته به اندازه‌اى از حيث لفظ و معنى از اصل فارسى خود دور افتاده و هيأت عربى به خود گرفته‌اند كه اصل بعضى از آنها برگردآورندگان لغات عربى هم مجهول مانده و غالبا آنها را از اصل عربى پنداشته‌اند ، و بدين جهت بسيارند كلمات فارسى كه در زبان عربى به‌كار رفته‌اند ولى در كتب معرّبات و در لغت‌نامه‌ها ذكرى از اصل آنها نيست .\r\nاز اين يادآورى مىخواهيم به اين نتيجه برسيم كه جستجوى كلمات فارسى در زبان عربى نبايد تنها به كلماتى منحصر گردد كه در مآخذ عربى يا غير عربى به اصل فارسى آنها تصريح شده بلكه بايد دامنهء تحقيق در اين زمينه گسترده‌تر از اين باشد و بايد اين را همواره در نظر داشت كه معرّبات فارسى كه از نظر ارباب لغت دور مانده يا براى آنها ناشناخته مانده‌اند فراوان است و در اين مورد هم باب علم و تحقيق مسدود نيست .\r\nمطلب ديگر اين‌كه : كلمات فارسى در زبان عربى از لحاظ تاريخى و از نظر موضوع مورد بحث ما به چند دسته تقسيم مىشوند : يك دسته كلماتى هستند كه در دوره‌هاى قبل از اسلام به زبان عربى راه يافته‌اند كه نمونه آنها را در اشعار بعضى شعراى عصر جاهليّت عربى و همچنين در قرآن مجيد مىيابيم . دسته ديگر كلماتى هستند كه در قرنهاى نخستين اسلامى از زبان فارسى گرفته شده‌اند كه شماره آنها بسيار و غالب كلماتى كه در مآخذ قديم عربى به‌كار رفته از اين دسته‌اند . دسته ديگر كلماتى هستند كه در قرنهاى متأخر اسلامى يا در اثر\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nمجاورت ، يا رفت‌وآمد ، يا به وسيلهء زبان تركى در قلمرو عربى خلافت عثمانى وارد شده و بيشتر در زبانهاى محلى اين مناطق رواج يافته‌اند . البته جستجو و تحقيق دربارهء همه اين كلمات كه خود مستلزم كار و كوشش فراوان است براى زبان فارسى نتايج بسيار ارزنده‌اى خواهد داشت ولى آنچه از نظر تحقيق در ادبيات دوره ساسانى كه مورد گفت‌وگوى ما در اين مقال است اهميت خاص دارد كلمات دستهء اول و دوم هستند يعنى كلماتى كه در دوره‌هاى قبل از اسلام و در قرنهاى نخستين اسلامى وارد اين زبان شده‌اند . چون آن كلمات يا از زبان دورهء ساسانى است و يا از زبان نزديك به‌همان عصر كه فرق زيادى با زبان آن دوره نداشته و در هرحال نمودارى از زبان آن دوره است .\r\nاينها مطالبى بود كه فهرست‌وار براى معرفى يكى از منابع تحقيق در ادبيات دورهء ساسانى ذكر شد ، و شايد احتياج به يادآورى نباشد كه براى تحقيق در ادب و فرهنگ ايران در دوره‌هاى مختلف تاريخى منابع خارجى بسيارى بايد مورد بحث و تحقيق قرار گيرد ، زيرا فرهنگ ايران در هيچ‌يك از دوره‌هاى تاريخى خود در داخله مرزهاى ايران محصور نمانده و همواره قلمرو تأثير آن وسيعتر از مرزهاى جغرافيايى و ملى آن بوده و ازاين‌رو است كه يكى از مطالب مهم در پژوهش تاريخى فرهنگ ايران تحقيق دربارهء آثار آن در زبانهايى غير از زبان فارسى و در سرزمين‌هايى خارج از مرز و بوم ايران است .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nگفتار پنجم مترجمان آثار ايرانى از فارسى ساسانى به زبان عربى در قرنهاى نخستين اسلامى\r\nچند نكته درباره مترجمان و ترجمه‌هاى آن‌ها ؟ ؟ ؟ صورتى كه ابن النديم در فهرست آورده ؟ ؟ ؟ ابن المقفع ؟ ؟ ؟ خاندان نوبختى ؟ ؟ ؟\r\nموسى و يوسف دو فرزند خالد ؟ ؟ ؟ حسن پسر سهيل ؟ ؟ ؟ على پسر زياد تميمى ؟ ؟ ؟ بلاذرى ؟ ؟ ؟ جبله پسر سالم ؟ ؟ ؟ اسحاق پسر يزيد ؟ ؟ ؟ كتاب بختيارنامه ؟ ؟ ؟ مترجمين كتب تاريخى و داستانى ؟ ؟ ؟ محمد پسر جهم برمكى ؟ ؟ ؟ هشام پسر قاسم ؟ ؟ ؟ موسى پسر عيسى كسروى ؟ ؟ ؟ زادويه پسر شاهويه اصفهانى ؟ ؟ ؟ محمد پسر بهرام پسر مطيار اصفهانى ؟ ؟ ؟\r\nبهرام پسر مردانشاه ؟ ؟ ؟ كتاب سير الملوك ؟ ؟ ؟ عمر پسر فرخان ؟ ؟ ؟\r\nزادان فرخ ؟ ؟ ؟ صالح پسر عبد الرحمن سيستانى ؟ ؟ ؟ عبد الحميد ؟ ؟ ؟\r\nفضل پسر سهل ؟ ؟ ؟ از ديگر مترجمان ؟ ؟ ؟ ابو ريحان بيرونى ؟ ؟ ؟ ابان لاحقى\r\n\r\nچند نكته درباره مترجمان و ترجمه‌هاى آن‌ها\r\nمسأله نقل و ترجمه كتب و نوشته‌هاى دورهء ساسانى به زبان عربى در قرنهاى نخستين اسلامى يكى از مسائلى است كه ، هم براى شناسايى بهتر ادبيات ايران در دورهء ساسانى ، و هم براى درك بهتر\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nتحول و پيشرفت ادبيات عرب در دورهء عباسى ، داراى اهميت فراوان و شايسته جستجو و پژوهش دقيق است .\r\nآنچه در اين فصل به‌نظر خواننده مىرسد صورتى است از نام و آثار كسانى كه در منابع تاريخى و ادبى عرب به مناسبتى از آنها به‌عنوان مترجم كتابهاى فارسى ياد شده است ؛ از اين عده بعضى به‌عنوان مترجمين حرفه‌اى شناخته شده‌اند يعنى كسانى كه كار آنها ترجمه بوده و بيش از چند كتاب و نوشته ايرانى را به زبان عربى برگردانده‌اند ، و برخى ديگر كسانى بوده‌اند كه به ذوق و سليقه شخصى خود به ترجمه يك يا چند كتاب پرداخته‌اند . البته آنچه در اينجا ذكر مىشود نتيجهء يك تحقيق نهايى مبتنى بر استقراء كامل از نام همهء مترجمان و همهء آثار ترجمه شده از فارسى نيست ، بلكه صورتى است از آنچه نويسنده اين سطور در طى مطالعات خود بدان برخورده و يادداشت كرده است ، و اميد است كسانى كه در اين رشته به تحقيق و پژوهش مىپردازند در آينده آن را تكميل نمايند .\r\nچون مهمترين مآخذ تاريخى كه در آن نامى و صورتى از مترجمين پهلوى ذكر شده كتاب فهرست تأليف ابن نديم است ، بنابراين ما هم اين‌صورت را نخست با معرفى كسانى كه نام آنها در اين فهرست ذكر شده آغاز مىكنيم و آنگاه به معرفى كسانى كه نام آنها در مآخذ ديگر تاريخى آمده است مىپردازيم .\r\n\r\nصورتى كه ابن النديم در فهرست آورده\r\nدر كتاب فهرست زير عنوان : « نام مترجمان از فارسى به عربى « 1 » صورتى شامل شانزده نام ذكر شده كه يكى از آنها يعنى نوبخت نام خاندانى است كه بيشتر افراد آنها از مترجمين فارسى به عربى بوده‌اند . اين صورت بدين ترتيب است :\r\n\r\n\r\n","description":"","footnote":"\r\n( 1 ) . الفهرست ، ص 244 .\r\n","page_name":" 126 ","page_number":126},
  {"content":"\r\n\r\n1 - ابن مقفع .\r\n2 - خاندان نوبخت . بيشترشان .\r\n3 - موسى و يوسف دو پسر خالد .\r\n4 - على پسر زياد تميمى .\r\n5 - حسن پسر سهل .\r\n6 - احمد پسر يحيى پسر جابر بلاذرى .\r\n7 - جبلة پسر سالم دبير هشام .\r\n8 - اسحق پسر يزيد .\r\n9 - محمد پسر جهم برمكى .\r\n10 - هشام پسر قاسم .\r\n11 - موسى پسر عيسى كسروى . « 1 »\r\n12 - زادويه پسر شاهويه اصفهانى .\r\n13 - محمد پسر بهرام پسر مطيار اصفهانى .\r\n14 - بهرام پسر مردانشاه موبد شهر شاپور از شهرهاى فارس . « 2 »\r\n15 - عمر پسر فرخان .\r\nاين صورت جامع‌ترين صورتى است از مترجمان فارسى كه از خلال مآخذ اسلامى به ما رسيده ، ولى باوجود اين شامل همه مترجمانى كه به نقل آثار فارسى به عربى پرداخته‌اند نيست . زيرا به جز اينها نويسندگان و دانشمندان ديگرى هم بوده‌اند كه آثارى از فارسى به عربى ترجمه كرده‌اند و نام آنها در اين صورت نيامده ، شايد به علت آنكه ابن نديم در اين فهرست فقط نام كسانى را ذكر كرده كه در اين كار ممارست داشته و شهرت يافته بوده‌اند ، و يا به سبب آنكه ابن نديم از ترجمه‌هاى آنها آگاه نبوده و يا زمان آنها پس از وى بوده است .\r\n\r\n\r\n","description":"","footnote":"\r\n( 1 ) . در الفهرست چاپ فلوگل به‌جاى الكسروى « الكردى » چاپ شده است . و در چاپ تجدّد كه مبتنى بر نسخه چسترپيتى است « الكردى » آمده و هر دو چنان كه بعد در شرح حال همين كسروى خواهيم ديد تحريف شده‌اند و صحيح همان است كه در متن ذكر شد .\r\n( 2 ) . در الفهرست به‌جاى شاپور نيشابور ذكر شده و اين هم اشتباه است .\r\n","page_name":" 127 ","page_number":127},
  {"content":"\r\n\r\nپيش از آنكه به معرفى اشخاص اين فهرست بپردازيم بايد اين توضيح را هم اضافه كنيم كه همهء اشخاصى كه در اين فهرست نام آنها آمده از لحاظ كيفيّت ترجمه و نوع كتابها و نوشته‌هايى كه به عربى ترجمه كرده‌اند در يك طبقه نيستند ، بلكه هر فرد يا دسته‌اى از آنها به ترجمهء نوع خاصى از كتب و نوشته‌هاى ايرانى پرداخته و در آن معروف شده‌اند . اينوسترانزف كه اين صورت را مورد بررسى قرار داده اشخاص آن را از اين لحاظ به چهار يا پنج طبقه تقسيم كرده است . « 1 »\r\nدر طبقه اول كسى قرار دارد كه كار او منحصر به ترجمه در يك يا دو رشته نبوده بلكه در هر رشته و هر زمينه‌اى از زمينه‌هاى فكرى آن عصر ، چه در آداب و چه در علوم ، ترجمه‌هايى از فارسى به عربى از وى شناخته شده وى ابن مقفع است . كه نام او در اين صورت در سرلوحه مترجمان قرار داده شده .\r\nطبقه دوم مترجمانى هستند كه بيشتر به ترجمه آثارى در نجوم و رياضى پرداخته‌اند و در غير اين رشته‌ها ترجمه‌اى از آنها شناخته نشده ، و اينها كسانى هستند كه نام آنها در اين صورت بين ابن مقفع و احمد پسر يحيى پسر جابر بلاذرى ذكر شده است .\r\nطبقه سوم كسانى هستند كه به ترجمه كتابهاى ادبى از نوع داستانهاى پهلوانى و ادبيات اخلاقى پرداخته‌اند و نمايندهء آنها در اين صورت يكى بلاذرى و ديگرى جبلة پسر سالم است .\r\nو طبقه چهارم مترجمانى هستند كه از آنها ترجمه‌هايى جز در تاريخ و داستانهاى تاريخى ديده نشده و آنها كسانى هستند كه نام آنها بين جبلة پسر سالم و عمر پسر فرخان ذكر شده است .\r\nو اما عمر فرخان با اينكه شهرت وى در نجوم و اهتمام وى به كتب نجومى بوده ولى به‌نظر اينوسترانزف ذكر وى در اين صورت و در اين محل نه به\r\n\r\n\r\n","description":"","footnote":"\r\n( 1 ) . اين بررسى را در صفحات 86 - 75 از كتاب  Iranian Influence On Moslem Literature  خواهيد يافت .\r\n","page_name":" 128 ","page_number":128},
  {"content":"\r\n\r\nسبب ترجمهء يك كتاب نجومى بلكه به علت ترجمه كتابى است در نوع ديگرى از معارف عصر كه بعدا دربارهء آن گفت‌وگو خواهيم كرد .\r\n\r\nابن المقفع و ترجمه‌هايش\r\nابن مقفع كه ابن النديم وى را در سرلوحه اين صورت قرار داده ، و در واقع شايسته چنين مقامى هم هست ، در ادبيات عربى و اسلامى شهرتى به‌سزا دارد . شهرت وى نه تنها به سبب فصاحت و بلاغت وى در زبان عربى است ، بلكه هم بر اثر سخندانى و نويسندگى او و هم بدان جهت است كه قديمترين كتبى كه به زبان عربى تدوين شده و در تمام دوره‌هاى تاريخى ادبيات عرب از آثار ادبى نفيس اين زبان به‌شمار مىرفته و هنوز هم پس از گذشتن سيزده قرن براى نوآموزان زبان عربى از كتابهاى درسى و اساسى شمرده مىشوند ، يعنى كتاب كليله و دمنه ، و الاداب الكبير ، و الادب الصغير از آثارى هستند كه وى از زبان فارسى برگردانده و به اين خوبى و آراستگى به زبان عربى درآورده ، و به همين سبب در تمام دوره‌ها نام وى زبانزد اهل علم و فضل و همه اديبان و ادب‌آموزان بوده است .\r\nآنچه در شرح حال وى معروف است اين است كه نام فارسى وى روزبه و نام عربى او عبد الله و كنيه‌اش پيش از آنكه اسلام آورد ابو عمر و پس از اسلام ابو محمد بوده . و پدرش را دادويه « 1 » يا دادگشسب نوشته‌اند . نام مبارك كه در زمان ولايت حجاج بر عراق ( بين 75 و 95 هجرى ) كارگزار خراج فارس بوده و شهرت مقفع هم يادگار همين كارگزارى است ، ظاهرا نامى بوده است كه عربها دادويه يا شايد هم پدر او را به اين نام مىخوانده‌اند زيرا نوشته‌اند كه حجاج در اثر اختلافى كه در حساب او پنداشته او را آنقدر زده كه دستش فلج يا متشنج شده .\r\n\r\n\r\n","description":"","footnote":"\r\n( 1 ) . مسكويه نام ابن مقفع را داذبه و نام پدرش را داذجشنس نوشته است . ( الحكمة الخالدة ، ص 293 ) و در تاج العروس در ماده قفع ، در نام او بين روزبه و داذبه ترديد شده ولى نام پدرش در آنجا هم داذجشنس است .\r\n","page_name":" 129 ","page_number":129},
  {"content":"\r\n\r\nابن مقفع از مردم گور ( در عربى جور ) « 1 » يكى از شهرهاى فارس واقع در بيست فرسخى شيراز بوده است . و اين شهر گور همان است كه به نقل ياقوت « 2 » عضد الدوله ديلمى آن را فيروزآباد ناميد . نوشته است كه چون ناحيه گور شكارگاه عضد الدوله بود و هنگامى كه به شكار مىرفت مردم مىگفتند « ملك به گور رفت » عضد الدوله اين لفظ را خوش نداشت ازين رو نام آن را برگردانيد . اين شهر كه در زمان ساسانيان شهرى آباد و پرجمعيت بوده به هر دو نام خود در ادبيات عربى معروف است . جور كه معرب گور است به واسطهء گلهاى سرخ و خوش‌رنگش در زبان عربى معروف گرديده و هنوز هم در زبان عربى « الورد الجورى » وصف بهترين گل سرخ ( رز ) است « 3 » كه در فارسى سرخ آتشى خوانند . و نام فيروزآباد هم به علت آنكه صاحب قاموس ( كتاب لغت معروف عربى ) از مردم آنجا بوده و بيشتر با نسبت فيروز آبادى خوانده مىشود در زبان عربى و فارسى معروف است .\r\nظاهرا نخستين كار ديوانى كه ابن مقفع بدان اشتغال يافته كارگزارى كوره « بهقباد » بوده . و اين در سال 97 هجرى و در هنگامى بوده است كه سليمان بن عبد الملك خليفهء اموى يزيد بن ابو مسلم والى عراق را معزول ساخت ، و ولايت عراق را به يزيد بن مهلب و امر خراج را به‌عهدهء صالح فرزند عبد الرحمن سيستانى واگذارد « 4 » ، و وى يعنى صالح ابن مقفع را از جانب خود به\r\n\r\n\r\n","description":"","footnote":"\r\n( 1 ) . اين كلمه در الفهرست چاپ فلوگل « حوز » با زاء نقطه‌دار و در چاپ تجدد « خوز » با خاء و زاء نقطه‌دار آمده و هر دو تحريف از كلمه « جور » معرب « گور » است .\r\n( 2 ) . معجم البلدان در كلمهء جور .\r\n( 3 ) . « و بين جور و شيراز عشرون فرسخا و اليها ينسب الورد الجورى ، و هو اجود اصناف الورد ، و هو الاحمر الصافى » از همان مصدر .\r\n( 4 ) . فتوح البلدان ، ص 464 چاپ دوخويه و ص 570 چاپ دكتر منجد . بنابراين روايت گفته ابن خلكان كه ابن مقفع در زمان كشته شدنش 36 ساله بوده مورد ترديد قرار مىگيرد . اين صالح همان است كه ديوان عراق را در زمان حجاج بن يوسف بر عراق از فارسى به عربى برگرداند .\r\nبراى تفصيل اين مطلب نگاه كنيد به : « نقل ديوان عراق از فارسى به عربى . . . » از نويسندهء اين -\r\n","page_name":" 130 ","page_number":130},
  {"content":"\r\n\r\nكارگزارى كوره « بهقباد » بگماشت .\r\nبهقباد نام منطقه وسيعى بوده است كه در غرب رود دجله قرار گرفته و از نهرهايى كه از فرات جدا مىشده آب مىخورده است . اين منطقه در تقسيمات دورهء ساسانى كه در قرنهاى نخستين اسلامى هم مورد عمل بوده به سه استان تقسيم مىشده كه هر سه نام بهقباد داشته‌اند : « بهقباد بالا و بهقباد ميانه و بهقباد پائين » ، و استان بهقباد پائين جنوبىترين استانهاى عراق بوده كه مصب رود فرات به مردابهاى جنوبى در آن قرار داشت . « 1 »\r\nو مىدانيم كه ابن مقفع كار دبيرى داود بن يزيد را هم چند گاهى در عهده داشته ، و اين هم در هنگامى بوده كه پدر داود يعنى يزيد بن عمر بن هبيره از جانب آخرين خليفه اموى مروان بن محمد حكومت عراق را داشته است .\r\nبنابراين تاريخ اشتغال ابن مقفع به دبيرى داود بن يزيد پس از سال 127 هجرى ( يعنى آغاز حكومت يزيد بر عراق ) خواهد بود . پس از كشته شدن داود بن يزيد در آغاز دولت عباسيان در سال 132 هجرى ، ابن مقفع به خدمت عيسى بن على و برادرش سليمان بن على درآمد . وى دبير عيسى بر كرمان بود ( عيسى در سال 132 هجرى به ولايت كرمان منصوب گرديد ) ابن مقفع به دست عيسى اسلام پذيرفت ، و در تمام دوران زندگى از دوستان و طرفداران اين خاندان بود تا حدى كه دوستى وى را با آنها سبب هلاك وى شمرده و گفته‌اند كه آن به سبب عبارات سخت و زننده‌اى بوده كه وى به قصد استحكام امان‌نامه‌اى كه از جانب منصور خليفه عباسى براى عبد الله بن على برادر همين عيسى نوشته بود ، به‌كار برده بود و اين كار منصور را خوش نيامد . و گفته‌اند همين امر سبب شد كه به اشاره منصور سفيان بن معاويه كه به‌جاى عيسى بن على به ولايت بصره منصوب شده بود در صدد قتل وى برآمد و چون او را به تهمت زندقه بكشت منصور اين عمل را\r\n\r\n\r\n","description":"","footnote":"\r\n- كتاب كه در دفتر سوم و چهارم « مقالات و بررسيها » نشريه گروه تحقيقاتى دانشكده الهيات - تهران 1349 چاپ شده است .\r\n( 1 ) . در گفتار چهارم از جلد سوم همين كتاب تاريخ و فرهنگ ايران در دوران انتقال كه عنوان آن « استان‌هاى بهقباد » است اطلاعات بيشترى دربارهء اين استان‌ها خواهيد يافت .\r\n","page_name":" 131 ","page_number":131},
  {"content":"\r\n\r\nناديده گرفت و از سفيان بازخواست نكرد . « 1 »\r\nابن مقفع به سبب اشتغال به كارهاى ديوانى و مناصب دولتى و همچنين به علت هنر نويسندگى و بلاغتش از مردمان سرشناس و محترم زمان خود بود ، از مال و ثروت بىبهره نبود و از زمرهء اعيان و اشراف به‌شمار مىرفت و به دهش و بخشش و كمك به نيازمندان معروف بود . در كتاب انساب الاشراف بلاذرى شرح حالى از او هست كه مفصلترين و جامعترين شرح حالى است كه از اين نويسنده در مآخذ قديم ديده مىشود ، ولى چون همه اجزاء كتاب انساب الاشراف بلاذرى چاپ نشده و در دسترس قرار نگرفته اين شرح حال هم از نظر بسيارى از نويسندگان و محققان كه دربارهء ابن مقفع چيزى نوشته‌اند دور مانده و تاكنون از آن‌چنان كه بايد استفاده نشده است . « 2 »\r\nابن مقفع از ادباى معروف عرب بود ، شعر هم مىگفت ولى كم مىگفت .\r\nابو تمام مقدارى از اشعار او را در ديوان حماسه نقل كرده است . و گفته‌اند كه ابن مقفع را با خليل بن احمد عالم لغوى معروف ، با واسطه عباد بن عباد المحلبى ، ملاقاتى دست داده و چند روز با وى همنشين بوده است . و از جمله اخبارى كه درباره او نقل كرده‌اند و معلوم نيست اصل تاريخى داشته باشد ، ولى در كتب ادبى روايت شده و غالبا در وفادارى و دوستى بدان تمثل مىجويند اين حكايت است ، كه چون عبد الحميد بن يحيى نويسنده معروف ايرانى و دبير مروان بن حكم آخرين خليفه اموى از دوستان يكدل ابن مقفع بود در روزهايى كه عبد الحميد از جانب سپاهيان بنى عباس مورد تعقيب بود روزى به منزل ابن مقفع رفت ، در اين هنگام مأموران بنى عباس براى دستگيرى و قتل وى به خانه ابن مقفع درآمدند ، و نمىدانستند كه كدام يك از آنها عبد الحميد است ، چون عبد الحميد را نمىشناختند ، هريك از آن دو از بيم آنكه مبادا دوستش\r\n\r\n\r\n","description":"","footnote":"\r\n( 1 ) . به شرح حال فشرده و جامعى از ابن مقفع به قلم استاد فقيد تقى زاده در كتاب هزاره فردوسى ذيل ص 31 چاپ شده ، مراجعه شود .\r\n( 2 ) . نسخه خطى « معهد المخطوطات العربيه » ، ج 1 ، ص 635 - 639 .\r\n","page_name":" 132 ","page_number":132},
  {"content":"\r\n\r\nگرفتار و هلاك شود خود را عبد الحميد معرفى كرد ، و چون نزديك بود كه ابن مقفع گرفتار آيد عبد الحميد آنها را واداشت تا بروند و نشانيهاى شخصى را كه در طلب وى هستند بپرسند ، و آنها نيز چنين كردند و در نتيجه ابن مقفع را رها ساخته عبد الحميد را گرفته با خود بردند و سپس به قتل رسانيدند .\r\nابن مقفع كتب متعددى از زبان فارسى به عربى ترجمه كرده . صورتى كه ابن نديم از ترجمه‌هاى او داده شامل هشت كتاب است بدين ترتيب :\r\n1 - كتاب خداىنامه در سيرت پادشاهان . « 1 »\r\n2 - كتاب آيين‌نامه ( در آيين ) . « 2 »\r\n3 - كتاب كليله و دمنه . « 3 »\r\n4 - كتاب مزدك . « 4 »\r\n5 - كتاب تاج در سيرت انوشروان .\r\n\r\n\r\n","description":"","footnote":"\r\n( 1 ) . اين كتاب چنان كه معروف است در دورهء خسرو انوشروان تدوين شده و پس از او تكميل گرديده است ، مشتمل بر داستانها و حوادث تاريخى ايران بوده از قديمترين روزگار كه دوره‌هاى داستانى و پهلوانى است تا دوره‌هاى تاريخى و پايان دورهء ساسانى .\r\n( 2 ) . اين كلمه كه ما آن را در متن بين دو هلال قرار داديم در نسخهء چاپ فلوگل به‌صورتى نامفهوم آمده كه تحريف آن آشكار است . و تصحيحى كه در متن شده از روى نسخه خطى چسترپيتى است . ن . ك . چاپ تجدد ، ص 132 .\r\n( 3 ) . براى تفصيل بيشتر دربارهء تحقيقات راجع به اين كتاب و همچنين ترجمه‌هايى كه از آن به عمل آمده رجوع كنيد به تاريخ ادبيات عرب تأليف بروكلمن ، ترجمه عربى آن ، ج 3 ، ص 93 و ما بعد چاپ مصر .\r\n( 4 ) . اين كلمه در بعضى نسخه‌ها « مردك » به راء بىنقطه و در بعضى از منابع « مروك » با راء و واو نقل شده . و از آنچه طبرى در حوادث سال 225 هجرى در محاكمهء افشين نقل كرده چنين برمىآيد كه اين كتاب از كتابهاى ادبى و اخلاقى و از نوع كتاب كليله و دمنه و امثال آن بوده است ، و در آن عصر در نزد ادبا و اهل كتاب معروف و متداول بوده و ربطى با مزدك و تعليمات مذهبى او نداشته . ( طبرى قسم 3 ، ج 12 ، ص 1309 ، چاپ اروپا ، افست خياط ، بيروت ) . اين كتاب را ابان بن عبد الحميد لاحقى مانند كتاب كليله و دمنه به عربى منظوم ساخته بود . در دائرة المعارف « آريانا » ج 1 ، ضمن كتابهايى كه ابان بن عبد الحميد منظوم ساخته يكى هم كتاب « سندباد مزدك » ياد شده و براى ما معلوم نشد كه افزودن كلمهء سندباد بر اين كتاب از چه مأخذى است .\r\n","page_name":" 133 ","page_number":133},
  {"content":"\r\n\r\n6 - كتاب الادب الصغير .\r\n7 - كتاب الاداب الكبير معروف به « ماقراحسيس » . « 1 » ( ماه خردگشسب ؟ ؟ )\r\n8 - كتاب اليتميه در رسائل . « 2 »\r\nاز اين هشت كتاب ، كتاب خداىنامه در هزارهء فردوسى مورد مطالعه و تحقيق چند تن از محققان قرار گرفت كه در مجموعه‌اى كه به همين نام به‌وسيلهء\r\n\r\n\r\n","description":"","footnote":"\r\n( 1 ) . اين كلمه نام فارسى كتاب بوده كه البته دستخوش تحريف و تغيير شده و شناختن اصل آن دشوار است . ممكن است حدس زد كه جزء اخير اين كلمه كه به‌صورت حسيس نوشته شده در اصل « جشنس » بوده است . جشنس معرّب كلمهء گشنسب است كه در عربى به اين هيأت زياد استعمال شده مانند آذرجشنس و ايزد جشنس و داذجشنس ( نام پدر ابن مقفع به گفتهء مسكويه ) و هرچند كلمه گشنسب چنان كه نوشته‌اند معنى تركيبى آن در اصل صاحب اسب بزرگ ( نيرومند ) بوده ولى بعدا در اوصاف تركيبى به معنى مطلق بزرگ و عظيم به‌كار رفته است و شايد بتوان حدس زد كه كلمهء « الكبير » هم در نام عربى اين كتاب برگردانى از نام فارسى آن باشد . اين مطلب را كه كلمهء « حسيس » در چاپ فلوگل تحريف كلمهء « جشنس » باشد سابقا به‌صورت حدس و احتمال در تحرير عربى اين مقال ذكر كرده بودم « الذراسات الادبيه » سال هفتم ، حاشيه 2 از صفحه 199 ، بيروت 1344 . ولى پس از انتشار چاپ جديد الفهرست در 1350 ، يعنى چاپ تجدد كه مبتنى بر نسخه خطى چسترپيتى است معلوم شد كه آن حدس صائب بوده زيرا در اين چاپ اين كلمه « جسنس » نوشته شده و صحيح هم همين است .\r\n( 2 ) . از اين سه كتاب اخير فقط دو كتاب آن در دست است كه به نام الادب الكبير و الادب الصغير چاپ شده و متداول است و گفته مىشود كه كتاب اليتميه مفقود است ولى گاهى برخى از چاپ كنندگان آداب ابن مقفع يكى از اين دو كتاب را به نام « اليتميه » چاپ كرده‌اند . و در هر حال اين سه‌كتاب هنوز احتياج به بحث و تحقيق بيشترى دارد . و شكى نيست كه كتاب اليتميه در قرن چهارم هجرى هم وجود داشته و هم معروف بوده است زيرا ابن نديم علاوه بر اينكه آن را ضمن فهرست كتب ابن مقفع ذكر كرده در جاى ديگر از كتاب خود ( الفهرست ص 126 ) آن را از پنج كتابى شمرده است كه در خوبى آنها اتفاق نظر بوده است . آن چهار كتاب ديگر : كتاب عهد اردشير و كتاب كليله و دمنه و نامهء عمارة بن حمزة الماهانية و نامهء حسن به احمد بن يوسف كاتب است .\r\nبروكلمن اين سه كتاب اخير يعنى كتاب الادب الصغير و كتاب الادب الكبير و كتاب اليتيمه را از مصنفات ابن مقفع شمرده است . و اينها را پس از فهرست ترجمه‌هاى او ذكر كرده ؛ و با وجود تصريح ابن نديم و ذكر وى اين كتابها را در فهرست ترجمه‌هاى ابن مقفع ، و با وجود اينكه همه‌چيز در اين كتابها دلالت بر ترجمه بودن آنها مىكند ، علتى براى اين امر نيافتم .\r\n","page_name":" 134 ","page_number":134},
  {"content":"\r\n\r\nوزارت فرهنگ و ارشاد اسلامى انتشار يافت مندرج است . دربارهء دو كتاب ديگر يعنى كتاب آيين‌نامه و كتاب تاج هم نويسنده اين سطور پيش از اين‌ها مطالبى نوشته بود كه به‌صورت مقالاتى در فصلنامه « الدراسات الادبيه » سال اول ( 1338 ) مقاله « آيين‌نامه‌هاى پهلوى » و سال سوّم شماره سوم ( 1340 ) « كتاب التاج فى سيره انوشروان » بخش اوّل و سال سوّم شماره چهارم « كتاب التاج فى سيره انوشروان » بخش دوم به چاپ رسيده . . . و همچنين در كتابى به نام « كتب التاج و الآيين » كه به عربى در دانشگاه لبنان منتشر شده به چاپ رسيده است كه خلاصه آن‌ها در اين‌جا پس از شرح حال ابن مقفع نقل مىشود .\r\nغير از اين كتابها ابن مقفع كتابهاى ديگرى هم از فارسى ساسانى به عربى ترجمه كرده بود كه در اين صورت ذكرى از آنها نرفته و نام يا اثر آنها از مآخذ ديگر تاريخى به‌دست مىآيد .\r\nيكى از آنها كتابى است كه مسعودى دوبار در مروج الذهب از آن ياد كرده .\r\nنام اصلى اين كتاب در مروج الذهب به‌صورتى تحريف شده كه تصحيح آن دشوار است . « 1 » ظاهرا نام آن سكيسران بوده . مسعودى در يك مورد اسم مترجم\r\n\r\n\r\n","description":"","footnote":"\r\n( 1 ) . نام اين كتاب در نسخه‌هاى مروج الذهب به صورتهاى مختلف و تحريف شده آمده است مانند « كتاب البنكش و كتاب النسكين » . به‌نظر بلوشه از خاورشناسان معروف همهء اين شكلهاى مختلف تحريف شدهء كلمهء « بندهش » مىباشد ؛ و مرحوم عباس اقبال نيز نظر وى را بدين علت تأييد نموده كه آنچه را مسعودى در وصف اين كتاب گفته منطبق با كتاب « البندهش » مىشود ، و آنچه هم كه در تاريخ سيستان آمده ، كه قسمت عمدهء آن بين سالهاى 400 و 493 هجرى تأليف شده است و نام اين كتاب در آنجا به‌صورت « كتاب بىدهشتى گركان » وارد شده ، نيز به عقيده آن مرحوم مويد اين نظر است ، زيرا اين كلمه را هم نقل كرده ، و شايد خود مؤلف تاريخ سيستان ترجمهء عربى كتاب بندهش را در اختيار داشته يا خبر چنين ترجمه‌اى را در كتاب ديگرى ديده است . ( رجوع كنيد به شرح حال عبد الله بن مقفع تأليف عباس اقبال آشتيانى ، برلن 1306 شمسى 1927 ميلادى ، ص 59 ) . و نظر بروكلمن آن است كه اين كتابى كه مسعودى در اينجا ذكر كرده همان كتاب خداينامه است كه ترجمه عربى آن به نام « سير ملوك العجم » معروف شده است . يا اينكه « بنكش » و « سكيسران » عنوان دو فصل از آن كتاب بوده است . ( براى اطلاع بيشتر دربارهء اين كتاب رجوع كنيد به فرهنگ ايرانى و تأثير -\r\n","page_name":" 135 ","page_number":135},
  {"content":"\r\n\r\nاين كتاب را كه ابن مقفع بوده ذكر كرده و آن در جايى است كه داستان افراسياب و جنگهاى ايران و ترك را شرح داده و گويد :\r\n« . . . همه اينها در كتابى كه به نام « سكيسران » خوانده مىشود و ابن مقفع آن را از فارسى به عربى ترجمه كرده به‌طور مشروح موجود مىباشد . . . » « 1 » .\r\nولى در جاى ديگر تنها به ذكر نام اين كتاب اكتفا كرده و از گفته او چنين معلوم مىشود كه اين كتاب در روزگار وى معروف بوده است . « 2 »\r\nديگر از كتابهايى كه ابن مقفع ترجمه كرده « نامهء تنسر » است و آن نامه‌اى بوده كه تنسر موبدان موبد دوران اردشير بابكان بنيادگذار دولت ساسانى به سپهبد طبرستان نوشته . از اين نامه يك نسخه فارسى در تاريخ طبرستان ابن اسفنديار موجود است كه از روى ترجمه عربى ابن مقفع به فارسى برگردانده شده . ولى تاكنون اثرى از اصل ترجمه ابن مقفع به‌دست نيامده است . و اين ترجمه فارسى كار بهاء الدين محمد بن حسن بن اسفنديار مؤلف تاريخ طبرستان است ، و تاريخ آن به اوائل سده هفتم هجرى مىرسد يا به‌طور دقيق‌تر بين سالهاى 606 - 613 . « 3 »\r\nو بنابر آنچه ابن ابى اصيبعه در كتاب طبقات الاطباء « 4 » ذكر كرده ابن مقفع از جمله كتب ارسطا طاليس كتاب قاطيغورياس « مقولات عشر » و كتاب بارى ارميناس « عبارت » و كتاب انولوطيقا « تجزيه و تحليل » را به عربى ترجمه كرده و همچنين\r\n\r\n\r\n","description":"","footnote":"\r\n- آن در تمدن اسلام و عرب ، تأليف نويسندهء اين كتاب ، چاپ تهران سال 1323 ، ص 144 و 145 ) چاپ سوم ، انتشارات توس ، تهران . ولى در هرحال تا وقتى دلايل بهتر و اطلاعات بيشترى دربارهء اين كتاب به‌دست نيامده اين نظرها از حدود حدس و احتمال خارج نمىتواند بود . بروكلمن از ماركوارت در  ( Z . O . M . G )  نقل كرده است كه « البنكش » معرّب « الپيكار » ( پيكار جنگ ) بوده است .\r\n( 1 ) . مروج الذهب ، ج 2 ، ص 118 .\r\n( 2 ) . مروج الذهب ، ج 2 ، ص 120 .\r\n( 3 ) . متن فارسى اين كتاب را آقاى مجتبى مينوى در سال 1311 هجرى شمسى در تهران به چاپ رسانده‌اند و از روى همين متن فارسى اين كتاب بار دوم در سال 1952 ميلادى به وسيلهء آقايان دكتر يحيى الخشاب و سيد صادق نشات از فارسى به عربى ترجمه شده و با عنوان « كتاب تنسر اقدم نص عن النظم الفارسية قبل الاسلام » در قاهره به چاپ رسيده است .\r\n( 4 ) . طبقات الاطباء ، ج 1 ، ص 308 .\r\n","page_name":" 136 ","page_number":136},
  {"content":"\r\n\r\nكتاب معروف به ايساغوجى « مقدمه علم و منطق » تأليف فرفوريوس صورى را نيز او به عربى برگردانده است .\r\nو قاضى صاعد اندلسى « 1 » و ابن نديم « 2 » هم ابن مقفع را از جمله كسانى شمرده‌اند كه دو كتاب قاطيغورياس و بارى ارميناس تأليف ارسطو را مختصر كرده‌اند و او را در طبقه الكندى و اسحق بن حنين و احمد بن طيب آورده‌اند .\r\nابن مقفع اختصار اين دو كتاب و همچنين كتابهاى يونانى ديگرى كه ترجمه آنها را به وى نسبت داده‌اند از زبان فارسى به عربى برگردانده نه از زبان يونانى . زيرا وى با زبان يونانى آشنايى نداشته و در هيچ‌يك از منابع قديم هم ذكرى از اين مطلب نشده ، و گفته ابن نديم هم در الفهرست كه گويد : « ايرانيان در قديم تعدادى كتاب در منطق و طب به زبان فارسى برگردانده بودند كه بعدها عبد الله ابن مقفع و ديگران آنها را به زبان عربى ترجمه كردند » « 3 » ، نيز اين احتمال را تأييد مىكند .\r\nاقتباسى از كتاب مقولات عشر در كتاب مفاتيح العلوم خوارزمى ( ابو عبد الله محمد بن احمد بن يوسف الكاتب ) موجود است . « 4 » و چنان كه مسعودى در مروج الذهب ، « 5 » به نقل از محمد بن على عبدى ذكر كرده ابن مقفع برخى از كتب مانى و ابن ديصان و مرقيون را نيز به عربى ترجمه كرده بوده است . « 6 »\r\n\r\n\r\n","description":"","footnote":"\r\n( 1 ) . طبقات الامم ، ص 49 .\r\n( 2 ) . الفهرست ، ص 248 .\r\n( 3 ) . الفهرست ، ص 242 .\r\n( 4 ) . تقىزاده ، هزاره فردوسى ، ذيل ص 32 .\r\n( 5 ) . مروج الذهب ، ج 8 ، ص 164 .\r\n( 6 ) . دربارهء مانى و دين او تحقيقى عالمانه از استاد فقيد تقىزاده به زبان فارسى موجود است كه در سال 1335 به انضمام متون عربى و فارسى دربارهء مانى و مانويت فراهم آورده آقاى احمد افشار شيرازى از طرف انجمن ايران‌شناسى در تهران در چاپخانه مجلس به چاپ رسيده و منتشر شده است . مقاله تقىزاده به عربى هم ترجمه شده و در مجله « الدراسات الادبية » ج 4 ، ص 196 - 284 به چاپ رسيده . ابن ديصان يكى از فيلسوفان قديم بوده كه در بين سالهاى 154 - 222 ميلادى در ايران و بين النهرين مىزيسته ، و آراء و عقايد وى مخالف با عقايد حكيم ديگرى به نام مرقيون  \" Marcion \"  بود . اين دو هريك پيشواى طريقت مختلفى در دين -\r\n","page_name":" 137 ","page_number":137},
  {"content":"\r\n\r\n\r\nخاندان نوبختى\r\nخاندان نوبختى كه ابن نديم بيشتر آنها را از مترجمان زبان مترجمان زبان فارسى به عربى خوانده است به نوبخت منجم و دانشمند معروف علم فلك در قرن دوم هجرى منسوب مىگردند . نوبخت از جمله منجمانى بود كه در عصر منصور شهرتى بسزا داشت و در سال 144 هجرى « 1 » در تعيين محل و ترسيم نقشه شهر بغداد شركت نمود . اين نام در كتب عربى به‌صورت « نوبخت » و « نيبخت » هر دو آمده همچنان كه كلمه « نورز » هم به هر دو صورت « نوروز » و « نيروز » آمده است .\r\nخاندان نوبختى خود را از دودمان گيو پسر گودرز ، پهلوان معروف ايرانى كه نام و داستانهاى وى در شاهنامه ذكر شده است مىدانسته‌اند . بحترى شاعر معروف عرب نسبت آنها را در دو قصيده كه در ستايش دو تن از افراد اين خاندان سروده است به همين گونه ذكر كرده . دو بيت زير از قصيده‌اى است كه در ستايش ابو الفضل يعقوب بن ابى يعقوب اسحق نوبختى گفته :\r\n تمضى صريمته و توقظ رأيه * عزمات جودرز و سورة بيب .\r\nشرف تتابع كابرا عن كابر * كالرمح انبوبا على انبوب \r\nدر مصرع دوم از بيت اول جودرز معرب گودرز و بيب معرّب گيو است .\r\nمنصور خليفه عباسى اهتمامى فراوان به علم نجوم و علم احكام نجوم داشت ، بلكه چنان كه مسعودى گفته است وى نخستين خليفه‌اى بود كه منجمان را به خود نزديك ساخت ، و نخستين خليفه‌اى بود كه كتابهايى از زبانهاى ديگر براى وى به زبان عربى ترجمه شد . « 2 » و به‌سبب همين اهتمام وى نوبخت را به بغداد خواند و او را به خدمت خود درآورد ، و از اين تاريخ نوبخت و پس از او پسرش ابو سهل در زمره منجمان خاص منصور درآمدند . از كتابهاى نجومى كه\r\n\r\n\r\n","description":"","footnote":"\r\n- مسيحى شدند ، ولى هر دوى آنها به ثنويت ايمان داشتند . و عقايد آنها در موارد بسيار شبيه عقايد مانى بود و همين سبب شده كه آنها را از پيش‌گامان دين مانى بشمارند .\r\n( 1 ) . رجوع شود به الآثار الباقيه ص 270 ، و الاعلاق النفيسه نوشته ابن رسته ص 241 ، و يعقوبى ص 238 ، و تاريخ بغداد ، ج 1 ، ص 67 و ابن اثير ، ج 5 ، ص 436 .\r\n( 2 ) . مروج الذهب ، ج 4 ، ص 241 .\r\n","page_name":" 138 ","page_number":138},
  {"content":"\r\n\r\nنوبخت از فارسى به عربى ترجمه كرده نام و نشانى در مصادر تاريخى نمىيابيم .\r\nحاج خليفه در كشف الظنون كتابى به نام او ياد كرده كه ممكن است از ترجمه‌هاى وى باشد .\r\nخاندان نوبختى در طى مدتى طولانى نزديك به سه قرن از اوايل قرن دوم تا اوايل قرن پنجم هجرى در امور مختلف خلافت اسلامى چه از لحاظ ادارهء امور ديوانى يا در علوم و ادبيات و فرهنگ عربى و اسلامى شهرت و مقامى شايسته داشته‌اند ، و اشتغالات علمى آنها هم منحصر به يك يا دو رشته نبوده بلكه در بسيارى از رشته‌هاى علمى و ادبى و دينى عصر افرادى از اين خاندان سرشناس شده‌اند ، خود نوبخت و پسرش ابو سهل و چند تن از فرزندان ابو سهل در علم نجوم شهرت يافتند و آنها بودند كه براى نخستين بار علم نجوم را از راه كتابهايى كه از زبان فارسى ترجمه كردند به زبان عربى درآوردند .\r\nسه تن از افراد اين خاندان نيز در ادبيات عرب به‌واسطه آنكه اشعار سه تن از شعراى نامى عرب : ابو نواس ( 141 - 199 ) و بحترى ( 206 - 283 ) و ابن رومى ( 212 - 283 ) را جمع و تدوين كرده بودند شهرت يافتند . و عده‌اى از اين خاندان نيز در علوم دينى تبحر يافتند .\r\nو چند تن از آنها هم از علما و متكلمان بزرگ شيعه گشتند . و اثر زيادى در تحكيم مبانى اين مذهب بر اساس قواعد كلامى داشتند كه از آن جمله‌اند ابو محمد حسن بن موسى نوبختى ( درگذشته در سال 300 يا 301 ) مؤلف كتاب فرق الشيعه و كتاب الاراء و الديانات . وى نخستين كسى است كه كتابى در ملل و نحل تأليف كرد . و ديگر شيخ ابو اسحق نوبختى مؤلف كتاب الياقوت فى علم الكلام است كه در آن مباحث علم كلام براساس مذهب شيعه تقرير شده است . و اين كتاب را در نزد علماى شيعه قدر و منزلتى فراوان است و چندين بار شرح و تفسير شده است .\r\nو چند تن از افراد اين خاندان نيز به كار نويسندگى و دبيرى ديوان خلفا و كارگزاران ايشان شهرت يافته‌اند ، كه از آن جمله ابو اسحق پسر ابو سهل نوبختى\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n( درگذشته در سال 323 ) و پسر وى ابو الفضل يعقوب ، و ابو طالب نوبختى ، و ابو الحسين على بن عباس ( 244 - 324 ) و پسرش ابو عبد الله الحسين ( درگذشته در سال 326 ) .\r\nو شهرت گروهى از اين خاندان هم به سبب آن است كه به جمع و تدوين اخبار شيعه اماميه پرداختند . و يكى از افراد اين خاندان كه در نزد شيعه اماميه بسيار معروف است ابو القاسم حسين بن روح نوبختى است كه سومين نائب خاص امام غائب بوده است . « 1 »\r\nاز آثارى كه افراد اين خاندان از زبان فارسى به عربى ترجمه كرده‌اند چيزى به ما نرسيده و حتى نام آنها را هم نمىدانيم ، با اين‌كه بنا به گفتهء ابن نديم بيشتر افراد اين خاندان را ترجمه‌هايى از زبان فارسى به عربى بوده است . شايد ابو سهل پسر نوبخت تنها كسى باشد كه از خلال بعضى مؤلفات وى بتوان به نام بعضى از آثار ايرانى راه يافت . اين ابو سهل در دوره منصور خليفه عباسى مىزيست و عصر هارون الرشيد را هم درك كرد ، و از كسانى بود كه به بيت الحكمه يا خزانة الحكمه كه در بغداد براى جمع‌آورى و نگاهدارى كتب تأسيس شده بود رفت‌وآمد داشت .\r\nنوشته‌اند « 2 » كه وقتى ابو سهل بر خليفه منصور وارد شد خود را چنين معرفى كرد : « خرشاذماه طيماذا اما ذرياد خسروا بهمشاذ » « 3 » خليفه كه اين نام را بسيار طولانى و دشوار يافت براى سهولت او را ابو سهل ناميد . از نامى كه ابو سهل براى خود ذكر كرده چنين معلوم مىشود كه وى تا آن هنگام هنوز اسلام نياورده بوده و نام اسلامى نداشته است . از اسلام پدرش نوبخت نيز چيزى نمىدانيم و\r\n\r\n\r\n","description":"","footnote":"\r\n( 1 ) . استاد مرحوم عباس اقبال شرح حال و آثار و خدمات اين خاندان را در كتاب پربار خود « خاندان نوبختى » آورده است اين كتاب در سال 1311 خورشيدى در تهران در چاپخانه مجلس به چاپ رسيده است .\r\n( 2 ) . ابن ابى اصيبعه ، ج 1 ، ص 152 . و قفطى ص 409 و تاريخ مختصر الدول ، ص 224 .\r\n( 3 ) . اين نامها در تحرير عربى غالبا دچار تحريف و تعريب شده‌اند و يافتن صورت صحيح آنها\r\nاحتياج به تحقيق دارد .\r\n","page_name":" 140 ","page_number":140},
  {"content":"\r\n\r\nبراى او هم نام اسلامى نمىشناسيم و ظاهرا نوبخت هم همچنان به دين زردشتى خود باقى مانده بوده است .\r\nاز آنچه ياقوت در معجم البلدان ذكر كرده چنين برمىآيد كه ابو سهل هم جزء منجمانى بوده است كه در تعيين محل بغداد و ترسيم نقشه آن شركت داشته است . وى به نقل از ابو سهل گويد : « منصور هنگامى كه قصد بناى بغداد را داشت مرا به گرفتن طالع امر فرمود ، و من چون طالع گرفتم طالع در آفتاب و آفتاب در برج قوس بود و من وى را به اين امر كه به موجب احكام نجوم بر طول بقاى اين شهر و كثرت آبادى آن و احتياج مردم ساير اماكن بدين شهر دلالت دارد ، و همچنين به خواص ديگر آن ، آگاه كردم » . « 1 »\r\nابو سهل در تمام دوران زندگى منصور در خدمت وى ماند و از خواص نديمان وى گرديد ، و در آخرين سفر حج منصور در سال 158 كه منصور در آن سفر وفات يافت نيز همراه او بود .\r\nوى كتابهاى متعددى در علم نجوم و علم احكام نجوم تأليف كرد ، و ابن نديم در فهرستى كه از كتابهاى وى ذكر كرده هشت كتاب را بدين شرح نام برده است :\r\n1 - كتاب النهمطان ( يا اليهبطان ) در مواليد . « 2 »\r\n2 - كتاب الفأل النجومى . « 3 »\r\n3 - كتاب المواليد مفرد ( و هو غير كتاب اليهبطان ) .\r\n4 - كتاب تحويل سنى المواليد .\r\n\r\n\r\n","description":"","footnote":"\r\n( 1 ) . معجم البلدان ، ج 1 ، ص 684 و 685 .\r\n( 2 ) . ابن نديم در آغاز فن اول از مقاله هفتم از كتاب الفهرست مشتمل بر اخبار فلاسفه و علوم باستانى ( الاوائل ؟ ) و كتابهايى كه در اين‌باره تصنيف كرده‌اند مطالبى از كتاب النهمطان ابو سهل بن نوبخت در چند صفحه نقل كرده كه از آن به خوبى معلوم مىشود كه مقدمه كتابى نجومى و مربوط به ايران قبل از اسلام بوده . ص 238 - 239 چاپ فلوگل .\r\n( 3 ) . براى اطلاع بيشتر دربارهء اين كتاب رجوع شود به كتاب نگارنده « الترجمه و النقل عن الفارسية فى القرون الاسلامية الاولى » ، چاپ بيروت ، چاپ دوم ، انتشارات توس ، تهران ، ج 1 ، ص 203 .\r\n","page_name":" 141 ","page_number":141},
  {"content":"\r\n\r\n5 - كتاب المدخل .\r\n6 - كتاب التشبيه و التمثيل .\r\n7 - كتاب المنتحل من اقاويل المنجمين فى الاخبار و المسائل و المواليد و غيرها . « 1 »\r\nاز اينكه ابن نديم پس از ذكر كتابهاى ابو سهل گويد كه اعتماد وى در علمش بر كتب ايرانيان است و چنان كه گذشت بيشتر خاندان نوبختى را هم از مترجمين فارسى دانسته چنين برمىآيد كه اين كتابها كه به نام ابو سهل ذكر شده يا به شكل ترجمه يا به‌صورت اقتباس از مآخذ ايرانى گرفته شده‌اند . و آنچه اين نظر را تأييد مىكند آن است كه در برخى از اين كتابها نام فارسى كتاب هم ( هر چند تحريف شده ) با ترجمه عربى آن باهم ياد شده است .\r\nكلمه‌اى كه در اين صورت در نام نخستين كتاب به شكل النهمطان يا اليهبطان آمده به احتمال قوى تحريفى از نام فارسى همين كتاب است كه به سبب تعريب و تغيير زياد پى بردن به اصل آن دشوار گرديده و شايد بتوان بدون ترديد گفت كه اين اسم كلمه‌اى بوده است هم معنى كلمهء عربى مواليد كه ابن النديم آن را در تفسير اليهبطان ذكر كرده است . « 2 »\r\nنام ابن ابو سهل در الفهرست فضل بن ابى سهل ذكر شده و قفطى نيز وى را به همين اسم فضل بن ابى سهل ياد كرده فضل اسم پسر ابو سهل است و مرحوم عباس اقبال را عقيده بر آن است كه آنچه باعث اشتباه ابن نديم و قفطى شده و نام پسر را به‌جاى پدر ذكر كرده‌اند اين است كه ابو سهل اسم عربى اسلامى نداشته و فقط با كنيهء ابو سهل كه منصور وى را بدان ناميده بود معروف بوده . ابو العباس نجاشى در كتاب خود كه به نام « رجال نجاشى » معروف شده وى را با ترديد به نام طيمارث ذكر كرده است . اين كلمه بدون شك تحريفى است از قسمتى از نام فارسى او كه قبلا ذكر شد . « 3 »\r\n\r\n\r\n","description":"","footnote":"\r\n( 1 ) . اين صورت را در كتاب الفهرست ، ص 274 و نيز در قفطى ، ص 255 خواهيد يافت .\r\n( 2 ) . مرحوم عباس اقبال احتمال داده كه اين كلمه « اليهبطان » و الف و نون آخر آن علامت جمع فارسى باشد .\r\n( 3 ) . عباس اقبال ، خاندان نوبختى ، ص 11 - 14 .\r\n","page_name":" 142 ","page_number":142},
  {"content":"\r\n\r\nپسر اين ابو سهل كه به نام فضل خوانده مىشد و ديديم كه ابن نديم و قفطى نام او را اشتباها به‌جاى نام پدرش گذاشته‌اند نيز از جمله منجمين معروف دورهء هارون الرشيد و مأمون « 1 » به‌شمار مىرفته و او را نيز كتابهايى در علم نجوم بوده است .\r\nحسن بن سهل كه او هم از منجمان معروف بوده و كتابى به نام « الانواء » « 2 » تأليف كرده بود از نواده‌هاى همين ابو سهل است .\r\nچنين به‌نظر مىرسد كه آنچه باعث شده است ابن نديم اكثر افراد خاندان نوبختى را از مترجمان فارسى قلمداد كند ، بيشتر ترجمه آثار نجومى و فلكى فارسى بوده است . زيرا چنان كه ديديم خاندان نوبختى نخستين بار در دربار خلفا و در عالم اسلامى به‌عنوان منجم و مؤلفين كتب نجومى شناخته شده‌اند ، و همانها بوده‌اند كه براى نخستين بار علم نجوم را به زبان عربى درآورده‌اند ، و چنان كه ديديم سرچشمه اطلاعات نجومى ايشان نيز كتب فارسى و نجوم ايرانى بوده است ، زيرا آشنايى اعراب و مسلمانان با علم نجوم و هيأت يونانى بعد از اين تاريخ صورت گرفت . به همين جهت كتبى را كه در علم نجوم به‌وسيلهء نوبختىها به عربى تأليف شده همانطور كه گفتيم بايد يا ترجمه و يا اقتباسى از كتابهاى فارسى دانست و يا مبتنى بر آثار نجومى ايرانى . و علت اين هم كه ابن نديم آل نوبخت را در فهرست مترجمان فارسى و در سرلوحه نام مترجمانى قرار داده است كه كار آنها ترجمه كتب نجومى و فلكى بوده است نيز همين است .\r\n\r\nموسى و يوسف دو فرزند خالد\r\nاز موسى و يوسف دو فرزند خالد كه به گفتهء ابن نديم در خدمت داود بن عبد الله بن حميد بن قحطبه « 3 » بوده‌اند نه از خودشان و نه از كتابهايى كه به عربى عربى ترجمه كرده‌اند اطلاع زيادى نداريم . از اين\r\n\r\n\r\n","description":"","footnote":"\r\n( 1 ) . طبقات الامم ، ص 60 .\r\n( 2 ) . الفهرست ، ص 275 .\r\n( 3 ) . حميد بن قحطبه يكى از سرداران عباسيان در جنگ با امويان بوده است .\r\n","page_name":" 143 ","page_number":143},
  {"content":"\r\n\r\nكه ابن نديم نام آن دو را در ضمن مترجمانى ذكر كرده است كه به ترجمه كتب نجومى شهرت داشته‌اند شايد بتوان حدس زد كه اين دو پسران خالد بن عبد الملك مرورودى « 1 » از بزرگترين علماى رصد و نجوم در عصر مأمون باشند . اين خالد به سبب كارهاى علمى بزرگى كه انجام داد شهرت يافته بود . وى در سالهاى 215 و 216 و 217 هجرى به فرمان مأمون به رصد كواكب پرداخت و براى نخستين بار از روى مسافت نصف النهار به تعيين مسافت دايره زمين پرداخت ، و در نتيجه استخراج وى مسافت هر درجه نصف النهار 65 ميل و دو سوم ميل تعيين گرديد . « 2 » ولى از اين‌كه ابن نديم نام خالد را در اين فهرست بدون هيچ توصيف و تعريفى ذكر كرده چنين برمىآيد كه وى شخصيتى معروف و مستغنى از تعريف و توصيف ديگرى بوده است .\r\nخالد ديگرى را كه به اين درجه از شهرت باشد جز خالد بن برمك وزير سفاح نخستين خليفهء عباسى نمىشناسيم . شهرت خالد در تاريخ نه تنها به‌سبب وزارت سفاح بود بلكه همچنين به واسطه پسران و نوادگانش بود كه در تاريخ به نام برمكيان معروف شدند ، و در تحكيم مبانى خلافت عباسيان اثر بسيار نافذ و عميقى داشتند ، به‌طورى كه تاريخ دورهء اول عصر عباسى را نمىتوان به هيچ وجه از تاريخ برمكيان چه از لحاظ سياسى و چه از لحاظ ادبى و علمى جدا نمود . همچنان كه نمىتوان كار ناجوان مردانه هارون خليفه عباسى را در براندازى اين خاندان فراموش كرد .\r\nسبب ديگرى كه باعث شهرت خالد برمكى به‌خصوص در كتب ادبى عرب شده اين است كه چون وى مانند بيشتر افراد اين خاندان مردى باكرم و گشاده‌دست بود ، و شهرت كرم و بخششهاى وى باعث گرديده بود كه از اطراف و اكناف شعرا و ارباب علم و فضل به او روى بياورند ، و تا آن زمان معمول بود\r\n\r\n\r\n","description":"","footnote":"\r\n( 1 ) . مرو روذ يا مرو الروذ ، شهرى است در خراسان .\r\n( 2 ) . رجوع كنيد به كتاب التفهيم بيرونى ( نسخهء فارسى ) طهران 1318 شمسى ذيل ص 160 و\r\n163 به تصحيح استاد جلال همايى .\r\n","page_name":" 144 ","page_number":144},
  {"content":"\r\n\r\nكه چنين افرادى را « سائل » مىخواندند ، خالد دستور داد كه از آن پس از به‌كار بردن اين كلمه كه منافى با حيثيت و شرافت اهل علم بود خوددارى كنند و آنان را « زائر » - يعنى ديداركننده يا ميهمان - بخوانند . و نوشته‌اند اثر نيكى كه اين عمل در نفوس ارباب حاجت كرد بيش از اثرى بود كه كرم و انعام وى در آنها مىداشت .\r\nو همين معنى را يكى از شعرا به نام ابن حبيبات كوفى در چند بيت زير منظوم ساخت كه در كتب ادب روايت شده است :\r\n حذا خالد من مجده حذ و برمك * فمجد له مستطرف و اصيل\r\nو كان اولو الحاجات يدعون قبله * بلفظ على الاعدام فيه دليل\r\nفسما هم « الزوار » سترا عليهم * و لكن من فعل الكرام جميل \r\nكه خلاصهء معنى او اين است كه خالد در بزرگوارى به آيين برمك رفته و اين بزرگوارى هم در خود او و هم در تبار او است . پيش از او حاجت‌مندان را با نامى مىخواندند كه دلالت بر فقر و تنگدستى آن‌ها مىكرد ولى او دستور داد كه براى حفظ آبرويشان آن‌ها را مهمان بخوانند و اين عمل از بزرگان زيبنده است .\r\nخالد در سال 163 هجرى پس از آنكه هارون از يك سفر جنگى به بغداد مراجعت نمود درگذشت ، و از قدر و منزلت وى در دستگاه خلافت چنين نوشته‌اند كه چون وفات يافت مهدى پسر هارون براى وى كفن فرستاد و هارون خود بر وى نماز گزارد ، و اين هر دو را نشانه تجليلى دانسته‌اند كه از او شده است .\r\nدر كتاب تاريخ تجارب السلف از جمله فرزندان خالد نام موسى ذكر شده ولى نام يوسف در ضمن اولاد وى نيامده .\r\nچنان كه گذشت تاكنون اثرى از كتب يا رساله‌اى كه اين دو تن يعنى موسى و يوسف از فارسى به عربى ترجمه كرده باشند و حتى نام آنها هم به ما نرسيده است .\r\n\r\nحسن پسر سهل\r\nديگر از مترجمان حسن پسر سهل پسر عبد الله سرخسى است كه مأمون پس از قتل برادرش فضل او را به وزارت برگزيد ، و سپس دختر او پوران را به زنى گرفت ، و شكوه و\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nتجمل جشن عروسى او به اندازه‌اى چشم‌گير و خيره‌كننده بود كه در كتب تاريخ و ادب عربى با اوصافى مبالغه‌آميز ياد شده و نوشته‌اند كه در هيچ عصر و دوره‌اى در تاريخ نظير آن جشنها ديده نشده است .\r\nحسن در وزارت مأمون همچنان باقى بود تا بيمار گرديد و از وزارت كناره گرفت . بيمارى وى به‌سبب رنج و اندوهى بود كه از قتل برادرش فضل بر وى عارض گشته بود . چنان كه نوشته‌اند وى در سال 203 از وزارت كناره گرفته است و به روايت طبرى در سال 235 درگذشت . « 1 »\r\nحسن در عصر مأمون هنوز نو اسلام بود . ابن خلكان در شرح حال برادرش فضل ، درباره حسن نوشته است كه وى در سال 190 هجرى به دست مأمون اسلام آورد ، و بعضى گفته‌اند كه پدرش سهل به دست مهدى اسلام آورده بود ، و به‌هرحال اسلام اين خاندان و انتقال ايشان از ديانت زردشتى قديم خود به دين جديد از حدود نيمه دوم قرن دوم هجرى تجاوز نمىكند .\r\nابن نديم كتابى از ترجمه‌هاى او را ذكر نكرده ولى از اينكه او را در رديف مترجمين كتب نجومى قرار داده چنين برمىآيد كه وى نيز مانند برادرش فضل از منجمان و از آشنايان به علم احكام نجوم بوده است .\r\nفضل برادر وى از منجمان بسيار معروف بوده بلكه به گفتهء ابن خلكان ، وى ماهرترين منجمين عصر خود در علم احكام نجوم بوده ، و در احكام خود بيش از همه صائب بوده است . و هم او بود كه باعث گرديد تا مأمون به علم نجوم و عمل به احكام نجوم راغب گرديد . « 2 »\r\nگفتيم كه از حسن پسر سهل ترجمه‌اى در علم نجوم به ما نرسيده ولى از اين شخص ترجمه كتاب ديگرى از زبان فارسى در دست است كه به‌وسيلهء\r\n\r\n\r\n","description":"","footnote":"\r\n( 1 ) . طبرى ، قسمت سوم ، ص 1406 .\r\n( 2 ) . وفيات الاعيان چاپ مصر ، 1948 ، ج 3 ، ص 209 . و در كتاب مشاكلة الناس لزمانهم دربارهء مأمون چنين آمده : « در آغاز خلافت وى فضل در وى نفوذ فراوان داشت و در عمل به نجوم و نظر در آن رغبت نشان مىداد ، و در اين كار از نظريه پادشاهان ايران پيروى مىنمود ، و به قرائت كتب قديم ميل فراوان داشت . » چاپ دار الكتاب الجديد ، بيروت 1963 ، ص 28 - 27 .\r\n","page_name":" 146 ","page_number":146},
  {"content":"\r\n\r\nمسكويه روايت شده و اخيرا نيز به چاپ رسيده . و آن كتابى است كه در فارسى به نام « جاودان خرد » معروف بوده و در عربى هم به همين نام خوانده شده ، و اخيرا مصحح و ناشر آن اين نام فارسى را به « الحكمه الخالدة » ترجمه نموده است .\r\nدر مقدمه اين كتاب كه ابن مسكويه آن را روايت كرده عبارتى است كه ترجمه فارسى آن چنين است :\r\n« كتاب جاودان خرد مشتمل بر حكمت ايرانيان و هند و عرب و روم كه آن را هوشنگ شاه همچون وصيت به جانشين خود برجاى گذاشت و آن را گنجور پسر اسفنديار وزير پادشاه ايرانشهر از زبان قديم به زبان فارسى برگرداند و حسن بن سهل برادر فضل بن سهل ذو الرياستين آن را به عربى ترجمه كرد و احمد بن محمد مسكويه آن را تمام نمود . « 1 »\r\n\r\nعلى پسر زياد تميمى\r\nابو الحسن على بن زياد تميمى نيز در علم نجوم از عالمان به نام و از مترجمان كتب فارسى در اين فن بوده است . يكى از كتابهايى كه در اين علم از فارسى ترجمه كرده و خبر آن به ما رسيده كتاب زيج بزرگ بوده است كه به نامهاى « زيج شاه » و « زيج شهريار » خوانده شده « 2 » ، و زيج رسمى ايران در دوره ساسانى و مصدر احكام و اصول گاه‌شمارى ايرانى بوده است . اين كتاب مهمترين كتابى بوده كه دربارهء علم نجوم و گاه‌شمارى از زبان فارسى به عربى ترجمه شده و در قرنهاى نخستين اسلامى و تا مدتى پس از آن مرجع و مستند علماى اسلامى بوده است . در توصيف اين زيج ابن نديم شرح نسبتا مفصلى از كتاب اختلاف الزيجات تأليف ابو معشر فلكى دانشمند معروف علم نجوم و فلك نقل كرده است كه دلالت بر اهميت و منزلت اين كتاب در نزد علماى فلك و به‌خصوص در نظر ابو معشر دارد .\r\n\r\n\r\n","description":"","footnote":"\r\n( 1 ) . الحكمه الخالده ( جاودان خرد ) تحقيق عبد الرحمن بدوى ، مكتبه النهضه ، مصر 1952 ، ص 3 ، پس از ديباچه . دربارهء اين كتاب تفصيل بيشترى در فصلهاى بعد خواهد آمد .\r\n( 2 ) . الفهرست ، ص 242 .\r\n","page_name":" 147 ","page_number":147},
  {"content":"\r\n\r\nابو معشر بعد از توصيف كتابخانه‌اى كه به نقل وى در زمان طهمورث پادشاه باستانى ايران براى حفظ و نگهدارى كتب موجود از آسيب روزگار در شهر اصفهان ساخته شده بود گويد : « و از جمله آن كتابها ، كتابى بود منسوب به يكى از حكماى قديم و در آن كتاب سالها و دوره‌هاى نجومى كه براى استخراج اوساط كواكب و علل حركات آنها به‌كار مىرفت تعيين شده بود ، و مردم زمان طهمورث و ايرانيان قبل از ايشان آن را دوره‌هاى هزاره‌اى مىناميدند . و بيشتر دانشمندان و پادشاهان هند و پادشاهان باستانى ايران و كلدانيان قديم اوساط كواكب هفتگانه را از همين سنين و ادوار استخراج مىنمودند . و طهمورث از آن جهت اين زيج را از بين همهء زيجهايى كه در عصر او بود برگزيد و در اين گنجينه نهاد كه هم او و هم ديگر كسانى كه در آن روزگار بودند پس از آزمايش اين زيج را صحيح‌ترين و مختصرترين همه يافتند ، و منجمين آن عصر از آن زيج زيج ديگرى استخراج كردند و آن را زيج شهريار ناميدند يعنى شاه زيجها » . « 1 »\r\n\r\nبلاذرى\r\nاحمد بن يحيى بن جابر بن داود بلاذرى يكى از دانشمندان ايرانى است كه در قرن سوم هجرى شهرت يافت . « 2 » شهرت وى بيشتر به سبب كتاب معروف او فتوح البلدان است كه مسعودى در وصف آن گفته :\r\n« در موضوع فتح شهرها و كشورها ( مقصود فتوحات اسلامى است ) كتابى بهتر از آن نمىشناسيم » .\r\n\r\n\r\n","description":"","footnote":"\r\n( 1 ) . الفهرست ص 241 ، و همچنين رجوع كنيد به تحقيق گرانبهايى كه دربارهء اين كتاب به قلم\r\nآقاى كندى استاد علوم رياضيات در دانشگاه آمريكايى بيروت با عنوان زير منتشر شده است :\r\n The Sasanian Astronomical HandbOok Zij - i - Shah and the Astrological Doctrine Transit of ( Mamarr ) journal of the American Society \r\n( 2 ) . رجوع كنيد به مقالهء بكر  C . H . Becker  در دائرة المعارف اسلامى دربارهء « بلاذرى » و همچنين به كتاب « تاريخ‌نويسان عرب » به قلم سواژه  ( Sauvaget , Les Historiens Arabes )  و به « تاريخ ادبيات عربى » به قلم كارل بروكلمن ( ترجمه عربى آن ، ج 3 ، ص 43 و پس از آن ) .\r\n","page_name":" 148 ","page_number":148},
  {"content":"\r\n\r\nشهرت كتاب فتوح البلدان باعث شد كه تأليفات ديگر بلاذرى و همچنين كارهاى ديگر وى در غير از رشته تاريخ در سايهء آن قرار گيرد . و به اين جهت كمتر بلاذرى را به‌عنوان يكى از مترجمين كتابهاى فارسى مىشناختند . و اگر نام وى در فهرست مترجمان ذكر نشده بود ، و ابن نديم در جاى ديگر از كتاب خود به مناسبتى ذكرى از يكى از ترجمه‌هاى فارسى وى به ميان نياورده بود ، ما به‌طور كلى از اين رشته از كارهاى او و اينكه او به زبان فارسى وى به ميان نياورده بود ، ما به طور كلى از اين رشته از كارهاى او و اينكه او به زبان فارسى هم آشنايى داشته و از اين زبان آثارى نقل كرده است بىاطلاع مىمانديم .\r\nاز گفته ابن نديم « 1 » چنين برمىآيد كه جد او جابر براى خصيب كه در ايام رشيد كارگزارى خراج مصر را برعهده داشته به كار دبيرى اشتغال داشته . بنا به روايت ياقوت بلاذرى قصائدى هم در ستايش مأمون گفته است . در اواخر دوره متوكل خليفه عباسى هم در تواريخ به نام بلاذرى به‌عنوان نديم و هم‌صحبت خليفه برمىخوريم ، و در جشن بزرگى هم كه متوكل به مناسبت ختنه‌سوران پسرش المعتز در كاخ برگوارا « 2 » بزرگترين كاخهاى خود برپا داشته بود باز او را با بحترى شاعر معروف آن زمان ، و على بن جهم ، و حسين بن ضحاك ، و على بن ربن كاتب ، و يعقوب بن سكيت ، و پسران حمدون نديم « 3 » مىبينيم . پس از متوكل بلاذرى به جانشين وى المستعين پيوست و در زمان خلافت المعتز تربيت عبد الله بن معتز به‌عهده او گذاشته شده بود .\r\nبلاذرى در اواخر خلافت المعتمد بنا به قول ارجح در سال 279 هجرى درگذشت . داستان مرگ او معروف است و ابن نديم آن را بدين صورت نقل كرده كه او در اواخر عمر حب بلادر مىخورد و در اثر آن به مرض وسواس و نوعى جنون دچار شد كه ناچار او را در بيمارستان مقيد نمودند و در همانجا هم\r\n\r\n\r\n","description":"","footnote":"\r\n( 1 ) . الفهرست ، ص 113 .\r\n( 2 ) . برگوارا : كلمه‌اى فارسى است كه از دو جزء بر و گوارا تركيب يافته و آن را به عربى « على الهناء » ترجمه كرده‌اند .\r\n( 3 ) . دكتر صلاح الدين المنجد در مقدمهء فتوح البلدان ص 8 چاپ مكتبه النهضه المصريه به نقل از نسخهء خطى الذخائر و التحف اوحدى .\r\n","page_name":" 149 ","page_number":149},
  {"content":"\r\n\r\nوفات يافت ، و به اين سبب بعد از مرگش به بلاذرى معروف گرديد . ولى برخى از محققان معاصر نيز مانند برخى از متقدمين اين داستان را بدين صورت ، به‌نظر شك و ترديد مىنگرند . « 1 »\r\nبه نام بلاذرى غير از كتاب فتوح البلدان دو كتاب بزرگ ديگر به نامهاى انساب الاشراف و الانساب و الاخبار ذكر كرده‌اند كه ظاهرا هر دو نام يك كتاب است . « 2 »\r\nو اما از ترجمه‌هاى فارسى بلاذرى تنها اثرى كه از آن اطلاعى به ما رسيده كتاب يا نامه معروف به عهد اردشير است كه ترجمه عربى آن را يكى از پنج كتابى دانسته‌اند كه از بهترين آثار ادبى عرب شمرده شده است . در فصلهاى آينده تفصيل بيشترى دربارهء اين كتاب خواهد آمد . ابن نديم پس از ذكر بلاذرى و ترجمهء « عهد اردشير » نوشته است : « او يكى از مترجمان فارسى به عربى بود » و از اين گفته چنين برمىآيد كه ترجمه‌هاى وى منحصر به اين كتاب نبوده ولى خبرى هم از ترجمه‌هاى ديگر وى به ما نرسيده همچنان كه از همين ترجمه عهد اردشير هم كه ترجمه‌اى منظوم بوده تاكنون اثرى يافت نشده است .\r\n\r\nجبله پسر سالم\r\nجبلة پسر ابو العلاء سالم بن عبد العزيز است ، و سالم دبير هشام بن عبد الملك بود . وى پيش از دبيرى هشام از موالى سعيد بن عبد الملك بن مروان و عنبسة بن عبد الملك بود و سپس از موالى هشام و دبير ديوان وى گرديد ، و ظاهرا در تمام دوران خلافت هشام بن عبد الملك در خدمت او و در همين سمت باقى مانده و پس از مرگ هشام هم مدتى زيسته است .\r\nسالم ايرانى بود و ترجمه بعضى از نامه‌هاى ارسطو به اسكندر به وى\r\n\r\n\r\n","description":"","footnote":"\r\n( 1 ) . مصدر سابق ، ص 11 .\r\n( 2 ) . دربارهء اين كتاب نگاه كنيد به مقاله بيكر در دائرة المعارف اسلامى و خلاصه‌اى كه دكتر حميد إله از فهرست مطالب اين كتاب از روى تنها نسخهء خطى موجود از آن در استانبول در  Bulletin dee Institut Francais de Damas 1959  منتشر ساخته است .\r\n","page_name":" 150 ","page_number":150},
  {"content":"\r\n\r\nنسبت داده شده و ظاهرا او يونانى يا سريانى نمىدانسته و براى او ترجمه مىكرده‌اند و او اصلاح مىكرده . « 1 » و شايد هم او آنها را از زبان فارسى نقل كرده باشد . وى از اشراف بود و او را از بلغاى ده‌گانه زبان عربى شمرده‌اند « 2 » ، سالم هم استاد عبد الحميد بن يحيى دبير معروف مروان بن محمد آخرين خليفه اموى بود ، و هم پدر زن او ، چه عبد الحميد دختر ابن سالم را به زنى داشت و داماد او بود .\r\nمسعودى « 3 » از يك كتاب تاريخى فارسى نام مىبرد كه در آن صورت همه پادشاهان ساسانى مصور بوده و وى آن را در استخر فارس ديده بوده است ، در مقدمه آن كتاب چنين ذكر شده بود كه آن كتاب در سال 113 هجرى براى هشام بن عبد الملك ترجمه شده است . ظن قوى مىرود كه آن كتاب را يا همين سالم دبير هشام و يا پسر سالم جبلة از فارسى ساسانى به عربى ترجمه كرده باشد .\r\nاز ترجمه‌هاى جبلة بن سالم دو كتاب در عربى معروف بوده كه هر دو آنها از نوع داستانهاى تاريخى و پهلوانى ايران بوده‌اند . يكى كتاب رستم و اسفنديار و ديگرى كتاب بهرام چوبين . نام هر دو اين كتابها در فهرست ابن نديم ذيل عنوان « كتابهايى كه ايرانيان در شرح حال و داستانهاى صحيح پادشاهان خود تأليف كرده‌اند » « 4 » آمده و در همين فهرست به نام مترجم آنها يعنى جبلة بن سالم نيز تصريح شده است .\r\nنام كتاب « بهرام چوبين » غير از الفهرست در مروج الذهب مسعودى نيز ذكر شده است . مسعودى پس از ذكر اخبارى از بهرام چوبين گويد : « ايرانيان را دربارهء سرگذشت بهرام چوبين كتابى جداگانه است كه در آن حوادثى كه در سرزمين ترك بر او گذشته ، و واقعهء نجات دادن وى دختر پادشاه تركستان را از حيوانى كه او را سمع « 5 » خوانند و به اندازه يك\r\n\r\n\r\n","description":"","footnote":"\r\n( 1 ) . الفهرست ، ص 117 با توجه به ص 131 چاپ تجدد .\r\n( 2 ) . الفهرست ، ص 126 .\r\n( 3 ) . التنبيه و الاشراف ، ص 106 .\r\n( 4 ) . الفهرست ، ص 315 .\r\n( 5 ) . در برخى نسخه‌ها السبع آمده . سمع نام جانور درنده‌اى است كه گويند از آميزش گرگ و كفتار به‌وجود آيد .\r\n","page_name":" 151 ","page_number":151},
  {"content":"\r\n\r\nگورخر « 1 » است و همچنين آغاز و انجام كار و نسب و خبر قتل وى در آن مندرج است « 2 » در منابع تاريخى عربى نيز آثارى از اين دو داستان ديده مىشود و در شاهنامهء فردوسى قطعات مفصلترى از آنها نقل شده است .\r\n\r\nاسحاق پسر يزيد\r\nو اما اسحاق پسر يزيد كه در اين فهرست پس از جبلة بن سالم ذكر شده بنا به گفتهء ابن نديم از جمله كتابهايى كه از فارسى به عربى ترجمه كرده كتابى بوده كه وى نام عربى آن را « كتاب سيرة الفرس المعروف به اختيار نامه » نوشته است . « 3 » از اينكه كتاب « خداينامه » پس از ترجمهء به عربى به نام « سير الملوك » يا « سير ملوك الفرس » و مانند اينها ناميده شده شايد از عبارت ابن نديم چنين احتمالى به خاطر خطور كند كه اسحاق بن يزيد از مترجمان كتاب خداينامه بوده و كلمهء اختيار نامه هم تحريفى از خداينامه باشد « 4 » ولى با مطالعه و تأمل بيشتر دو چيز اين احتمال را ضعيف مىسازد يكى اينكه در هيچ يك از منابعى كه در آنها صورتى از مترجمان خداينامه ذكر شده مانند كتاب حمزهء اصفهانى « 5 » و تاريخ بلعمى « 6 » و مقدمه قديم شاهنامه « 7 » و مجمل التواريخ « 8 » و جاهاى ديگر هيچ نامى از اسحاق بن يزيد\r\n\r\n\r\n","description":"","footnote":"\r\n( 1 ) . اين كلمه به دو صورت « العنز » به معنى بز و « العير » به معنى گوره‌خر خوانده مىشود و ما دومى را ترجيح داديم .\r\n( 2 ) . مروج الذهب چاپ المطبعة التجارية در مصر 1958 ، ج 1 ، ص 176 و چاپ دانشگاه لبنان به تحقيق شارل پلا ، 1966 ، ج 1 ، ص 318 .\r\n( 3 ) . الفهرست ، ص 245 . در چاپ تجدد حدادنامه ذكر شده و چنان كه در ذيل صفحه آمده در حاشيه نسخه خطى كه اساس اين چاپ بوده اين كلمه به « اختيارنامه » تصحيح شده ، ص 205 .\r\n( 4 ) . خود من هم در نوشته‌هاى سابقم همين احتمال را داده‌ام . نگاه كنيد به « فرهنگ ايرانى و تأثير آن در تمدن اسلام و عرب » چاپ تهران 1323 ، ص 131 ، چاپ سوم ، انتشارات توس ، تهران و « الادب الفارسى فى اهم ادواره و اشهر علامه » چاپ بيروت سال 1967 ، ص 110 حاشيه 1 ، چاپ دوم ، انتشارات توس ، تهران .\r\n( 5 ) . تاريخ سنى ملوك الارض و الانبياء . منشورات دار مكتبه الحياة بيروت ، ص 14 .\r\n( 6 ) . تاريخ بلعمى ( ترجمه تاريخ طبرى ) چاپ دكتر مشكور ، ص 5 و 6 .\r\n( 7 ) . تاريخ سنى ملوك الارض و الانبياء . منشورات دار مكتبه الحياة بيروت ، ص 14 .\r\n( 8 ) . تاريخ بلعمى ( ترجمه تاريخ طبرى ) چاپ دكتر مشكور ، ص 5 و 6 .\r\n","page_name":" 152 ","page_number":152},
  {"content":"\r\n\r\nنيست . و ديگر اين‌كه از عبارت ابن نديم و اسمى كه براى اين كتاب ذكر كرده ( اختيارنامه ) چنين برمىآيد كه اين كتابى كه اسحاق بن يزيد ترجمه كرده غير از خداينامه بوده به‌خصوص كه پس از نام اسحاق بن يزيد صورتى از مترجمان را ذكر مىكند كه چنان كه خواهيم ديد همه از مترجمان خداينامه بوده‌اند و در مقابل نام هيچ يك از آنها ذكرى از اين كتاب كه در مقابل نام اسحاق بن يزيد ذكر شده نيست . و اگر در نظر بگيريم كه عنوان « سيره » يا « سير » عنوانى عام بوده براى كتابهايى كه در تاريخ يا داستان يا شرح حال اشخاص نوشته مىشده اين مطلب روشنتر خواهد شد كه لزومى ندارد كه از عبارت « سيرة الفرس » چنين فهميده شود كه مقصود از آن سير الملوك و مقصود از سير الملوك هم خداينامه باشد .\r\nاز اينكه نام اسحاق بن يزيد پس از جبلة بن سالم ، كه چنان كه ديديم از مترجمان داستانهاى ايرانى بود ، ذكر شده چنين به‌نظر مىرسد كه اسحاق بن يزيد هم يكى از مترجمان كتابهاى داستانى بوده و كتابى هم كه ابن النديم ترجمهء آن را به او نسبت داده يكى از همين داستانها است . بنابراين شايد بهتر باشد كه نام اصلى و خصوصيات اين كتاب را در داستانهاى قديم ايرانى جستجو كرد .\r\n\r\nكتاب بختيارنامه\r\nدر بين داستانهاى قديم ايرانى كه نامى و نسخه‌هايى در تحريرهاى مختلف از آن به ما رسيده و خيلى احتمال مىرود كه تحرير فارسى همين داستانى باشد كه اسحاق بن يزيد آن را از فارسى ساسانى به عربى ترجمه كرده كتابى است به نام بختيارنامه ، كه يكى از تحريرهاى آن‌كه ظاهرا از شمس الدين محمد دقائقى مروزى از رجال اواخر قرن ششم و اوائل قرن هفتم هجرى است . در سال 1345 به يادگار نخستين كنگرهء ايران‌شناسان به اهتمام و تصحيح آقاى دكتر ذبيح الله صفا جزء انتشارات دانشگاه تهران به نام راحة الارواح فى سرور المفراح « بختيارنامه » به چاپ رسيده است . « 9 »\r\n\r\n\r\n","description":"","footnote":"\r\n( 9 ) . شمارهء 1056 از انتشارات دانشگاه تهران ، سال 1345 .\r\n","page_name":" 153 ","page_number":153},
  {"content":"\r\n\r\nاين تحرير كه بدان اشاره شد در حال حاضر قديمترين تحرير موجود از اين كتاب است ولى قديمترين ترجمهء فارسى آن نيست ، زيرا محرر اين كتاب آن را از روى يك متن فارسى ساده به نثر آرايش يافته و مصنوع از نوع نثرى كه در اين تحرير ديده مىشود و در قرنهاى ششم و هفتم هجرى زيبا و عالى مىنموده درآورده است « 1 » . بنابراين بختيارنامه موجود را بايد از نوع سندباد نامه و مرزبان نامه دانست كه آنها هم در همين قرنها از نسخه‌هايى قديمتر ولى ساده و بىپيرايه بازنويس شده و به اصطلاح « لباس عبارت پوشيده‌اند » . در اينكه نسخهء فارسى بختيارنامه كه اصل اين تحرير فعلى است در چه زمان تدوين يا ترجمه شده ، و آيا از فارسى ساسانى به فارسى اسلامى درآمده و يا از ترجمهء عربى آن ؟ شايد نتوان به‌طور قطع نظرى ابراز داشت ، زيرا آن نسخهء اصلى فارسى در دست نيست و اينها هم مطالبى است كه مىبايستى با مراجعهء به آن اصل و سنجش آن با ترجمه‌هاى عربى مورد بررسى قرار گيرد ؛ ولى با توجه به امارات و شواهد ديگر و همچنين با در نظر گرفتن خصوصياتى كه در اين تحرير فارسى و در ترجمه‌هاى عربى اين داستان به چشم مىخورد مىتوان اجمالا اين نظر را پذيرفت كه كتاب بختيارنامهء حاضر از جملهء داستانهائى است كه از دورهء ساسانى به دوران اسلامى رسيده و در قرنهاى نخستين اسلامى به عربى ترجمه شده و سپس يا از طريق همان ترجمهء عربى يا مستقيما از فارسى ساسانى به فارسى اسلامى درآمده است .\r\nدر تاريخ سيستان از كتابى به نام بختيارنامه سخن رفته و بنا بر آنچه در آنجا آمده بختيارنامه در احوال و داستانهاى بختيار جهان پهلوان دوران خسرو پرويز بوده كه نسب او به رستم پهلوان معروف داستانهاى ايران مىرسيده .\r\nاين بختيار در تاريخ سيستان با لقب الاسبهبد ( سپهبد ) خوانده شده و سلسلهء نسب او تا كورنگ بن گرشاسب نياى اعلاى رستم به ترتيب ذكر شده است . « 2 » گرچه به نظر مرحوم بهار .\r\n\r\n\r\n","description":"","footnote":"\r\n( 1 ) . لباب الالباب ، چاپ تهران ، ص 179 و بختيارنامه ، چاپ دانشگاه تهران ، ص 8 .\r\n( 2 ) . تاريخ سيستان ، به تصحيح ملك الشعراء بهار ، تهران 1314 شمسى ، ص 8 .\r\n","page_name":" 154 ","page_number":154},
  {"content":"\r\n\r\n« اين بختيارنامه مسلما غير از بختيارنامه‌اى است منظوم و منشور چاپ بمبئى كه داستان پادشاهى را با پسر گمشده‌اش نقل مىكند » . « 1 »\r\nبه‌هرحال عبارت تاريخ سيستان هم مانند نسخه‌هاى موجود براى تحقيق در موضوع مورد علاقه ما شايستهء بحث و بررسى است .\r\nكتاب بختيارنامهء موجود در بعضى از تحريرهاى مختلفش تا به حال چندين بار به طبع رسيده و به بعضى زبانهاى ديگر هم ترجمه شده قديميترين چاپ و ترجمهء آن نسخه‌اى است كه آن را  Sir William Ousely  با ترجمهء انگليسى آن در سال 1801 ميلادى در لندن به‌طبع رسانيده . در ايران نيز در سال 1310 شمسى نسخه‌اى را كه برتلس در سال 1926 ميلادى در لنينگراد چاپ كرده بود در سال دوازدهم مجلهء ارمغان تجديد چاپ شد و اخيرا آقاى دكتر عبد المجيد بدوى آن را به عربى ترجمه نموده و به نام « الأمير بختيار » با مقدمه‌اى در قاهره به چاپ رسانده است . « 2 » ولى چون بحث ما در اينجا راجع به تحريرهاى فارسى بختيارنامه و ترجمه‌هاى آن نيست از تفصيل اين موضوع مىگذريم « 3 » و به موضوع ديگرى مىپردازيم كه از نظر بحث ما داراى اهميت بيشترى است ، و آن ترجمهء عربى قديم اين قصه است كه چند تحرير مختلف از آن وجود دارد و بعضى از آنها به چاپ هم رسيده است و چون خود من در حال حاضر هيچ يك از تحريرهاى آن نسخهء عربى را در دسترس ندارم لذا براى تكميل اين مطلب خصوصيات اين نسخه‌ها را از نوشتهء آقاى دكتر صفا كه در هنگام تصحيح تحرير\r\n\r\n\r\n","description":"","footnote":"\r\n( 1 ) . همان مصدر ، ص ز ، حاشيه 2 .\r\n( 2 ) . الامير بختيار ، عرّبه عن الفارسيه الدكثور امين عبد المجيد بدوى دار المعارف بمصر ، سنة 1971 .\r\n( 3 ) . براى اطلاع بيشتر در اين مورد رجوع كنيد به :\r\nمقدمه نسبتا مفصل و جامع آقاى دكتر صفا بر كتاب بختيارنامه ، چاپ دانشگاه تهران ، 1345 .\r\nمقدمه آقاى دكتر امين عبد المجيد بدوى بر ترجمه عربى اين كتاب كه ذكر آن گذشت .\r\nو براى اطلاع از نسخه‌هاى خطى اين كتاب به :\r\n E . Blochet , Catalogue des Manuscrits Persans , Vol . 4 , P . 14 - 18 \r\n","page_name":" 155 ","page_number":155},
  {"content":"\r\n\r\nفارسى اين كتاب دو نسخهء چاپ شده از اين نسخهء عربى را در دست داشته‌اند نقل مىكنم :\r\n« اين داستان بختيار كه به طبع رسانده‌ام و تحريرهاى ديگرى هم كه از آن موجود است از يك اصل قديم و به ظن غالب از يك اصل قديم پيش از اسلام و جزء داستانهائى است كه در دورهء ايجاد حيات ادبى عربى يعنى در سه چهار قرن اول هجرى از فارسى ساسانى به عربى درآمده و در شمار كتابهايى از قبيل كليله و دمنه و سندباد نامه و نظائر آنها و از قبيل كتب متعدد ديگرى بوده كه ابن النديم در الفهرست از آنها ياد مىكند . نوع تمثيلات و كيفيت استنتاج از آنها و نامهائى كه در آنها به‌كار رفته و در ترجمه‌هاى عربى و گاه در تحريرات فارسى باقىمانده همه اين حدس را تقويت مىكنند . از دو نسخهء عربى بختيارنامه كه فعلا در دست دارم و از كتابخانهء دوست فاضلم آقاى افشار شيرازى به عاريت گرفته‌ام يكى به سال 1807 به تصحيح گوستاوس كنوس\r\n Gustavus Knos \r\nتحت عنوان قصة العشر وزراء و ماجرى لهم مع ابن الملك آزادبخت\r\n ( Historia de cen Vezirorum et Filu Regis Azad Bacht ) \r\nكه با مقدمه‌اى بسيار كوتاه در گوتينگن چاپ شد و ديگرى به تصحيح ميشل جورجى عورا و با مقدمهء مختصر او كه به سال 1886 ميلادى به نام « عجائب البخت فى قصة الاحدى عشر وزيرا و ابن الملك آزادبخت » در مصر به طبع رسيد .\r\nنسخه‌اى را كه ميشل جورجى عورا چاپ كرده ، بنابر آنچه در مقدمهء كتاب نوشته است اصلا به حروف سريانى نوشته شده و مورخ به تاريخ سنه هزار بعد از ميلاد مسيح ( 390 هجرى ) بود ، ولى ميشل جورجى عورا بعد از اين اطلاع به اشتباه چنين افزوده است كه : « و هى عربية الاصل غير مستخرجه عن لسان اجنبى » و معلوم نيست چگونه چنين سخنى گفته و حال آنكه نشانهء نقل كتاب از زبان بيگانه به زبان تازى از همان عنوان كتاب كه مصحح آن را به غلط « آزاربخت » ( آزادبخت ) خوانده تا پايان كتاب كه چندين نام ايرانى ديگر در آن آمده است هويدا است . . .\r\nمطلب ديگرى كه دربارهء اين هر دو نسخه قابل ذكر است آنكه نظم\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nمطالب در آنها بسيار زياد و جريان داستان بسيار معقول‌تر از آن است كه در نسخهء حاضر فارسى مىيابيم تا چه رسد به تحريرهاى نامعقول پست و نازلى كه از حدود قرن نهم و دهم به نظم يا به نثر براى ما برجاى مانده و نماينده بىذوقى كامل مردمان آن عهد است . از اينجا و نيز بنابر اصالت غالب اسامى كه به‌صورت ايرانى خود حفظ شده و صرف نظر از فسادى كه در حال استنساخ بر دست ناسخان بىاطلاع در آنها راه يافته ، چنين به نظر مىرسد كه منشأ تحرير اين دو نسخه يكى است و از اصل نسخهء ترجمه شده از فارسى ساسانى زياد دور نيست .\r\nاين تحرير عربى كتاب بختيارنامه كه دو نسخه مذكور از آن را توصيف كرده‌ام انشاء ساده و روان دارد و بر همان سياقى است كه مترجمان چند قرن اول هجرى از پهلوى به عربى داشته‌اند و قاعدة نسخه طبع ميشل جورجى عورا كه از روى خط سريانى مورخ به تاريخ 1000 ميلادى ( 380 هجرى ) نقل شده اقدم نسخ موجود و خيلى نزديك به اصل ترجمهء پهلوى به عربى است . و با توجه به تاريخ استنساخ آن‌كه اواخر قرن چهارم هجرى است مىتوان دريافت كه بختيارنامه پيش از اين تاريخ به عربى ترجمه شده بود » .\r\n( پايان سخن دكتر صفا ) .\r\nبه نام اسحاق بن يزيد كه به‌عنوان مترجم اين كتاب ذكر شده علاوه بر فهرست ابن نديم در بعضى از كتب تاريخ و رجال نيز برمىخوريم و رواياتى هم از او نقل شده گرچه معلوم نيست نامى كه در الفهرست و در آن مآخذ ذكر شده همه متعلق به يك شخص باشد ، بلكه تا حدى هم بعيد به‌نظر مىرسد كه چنين باشد ، ولى در هر حال توجه به آن روايات هم خالى از فايده نخواهد بود :\r\nطبرى در حوادث سال شصت و چهار هجرى در ذكر فتنه‌اى كه پس از اعلام مرگ يزيد در بصره اتفاق افتاد و منجر به قتل عبيد إله بن زياد والى آنجا گرديد روايتى از قول اسحاق بن يزيد نقل كرده « 1 » و هم او در حوادث سال هفتاد و چهار هجرى در ذكر امارت حجاج بن يوسف بر مدينه كه از طرف عبد الملك\r\n\r\n\r\n","description":"","footnote":"\r\n( 1 ) . طبرى ، قسمت دوم ، جلد 7 ، ص 455 .\r\n","page_name":" 157 ","page_number":157},
  {"content":"\r\n\r\nخليفهء اموى بدان منصوب شده بود كارهايى كه حجاج در مدينه كرده بود و از آن جمله اهانتهايى كه به اصحاب پيغمبر روا داشته بود باز روايتى از اسحاق بن يزيد نقل كرده كه او انس بن مالك را ديده است كه حجاج براى اهانت به او گردنش را مهر كرده بود « 1 » و از اينجا معلوم مىشود كه اسحاق بن يزيد از رجال نيمهء دوم قرن اول اسلامى بوده و تقريبا هم زمان با زادن فرخ و صالح بن عبد الرحمن دبيران حجاج كه ذكرشان خواهد آمد .\r\nدر لسان الميزان « 2 » شخصى به نام اسحاق بن يزيد بدين‌گونه معرفى شده است . « اسحاق بن يزيد بن اسماعيل الطايى ابو يعقوب الكوفى ، ذكره الطوسى فى رجال الشيعة ( الفهرست شيخ طوسى ) و قال روى عن الباقر و كان ثقة . »\r\n\r\nمترجمان كتب تاريخى و داستانى\r\nدر پيش گفتيم كه چند تن از مترجمانى كه در فهرست ابن نديم ذكر شده‌اند كسانى هستند كه بيشتر به ترجمه كتب تاريخى و داستانى ايران پرداخته‌اند و به اين كار معروف شده‌اند و نام آنها در اين فهرست بعد از جبلة بن سالم و پيش از عمر بن فرخان ذكر شده است . و اينك پيش از آنكه به معرفى يك‌يك آنها بپردازيم شايسته است كه به‌طور كلى توضيحى دربارهء كار اين دسته از مترجمان ذكر كنيم .\r\nمهمترين كتابى كه در تاريخ ايران از فارسى ساسانى به عربى ترجمه شد و در دسترس مؤلفان و ارباب تاريخ عرب قرار گرفت كتاب معروف « خداينامه » بود كه يكى از مآخذ معتبر مورخين اسلامى در آنچه راجع به ايران نوشته‌اند بوده است . اين كتاب مشتمل بوده بر يك دوره تاريخ ايران از قديمترين زمان آن كه به افسانه و اساطير آميخته بوده تا دوره‌هاى تاريخى آن تا پايان دورهء ساسانى .\r\nو اين همان كتابى است كه پس از نقل به زبان فارسى به نام « شاهنامه » خوانده شد\r\n\r\n\r\n","description":"","footnote":"\r\n( 1 ) . طبرى ، قسمت دوم ، جلد 8 ، ص 854 - 855 .\r\n( 2 ) . ج 1 ، ص 381 ، اسم 1186 .\r\n","page_name":" 158 ","page_number":158},
  {"content":"\r\n\r\nو فردوسى با نظم استوار خود آن را پايدار و جاويدان ساخت .\r\nآنچه در موضوع ترجمه عربى اين كتاب بايد خاطرنشان ساخت اين است كه همه مترجمين اين كتاب و ساير داستانهاى حماسى فارسى در ترجمه‌هاى خود از روش واحدى پيروى نكرده‌اند ؛ برخى از مترجمان به ترجمه همه يا قسمتى از آن و برخى ديگر به تلخيص يا اقتباس مطالبى از آن پرداخته‌اند ، و همين امر باعث پيدايش تحريرهاى مختلفى از خداينامه در زبان عربى گرديد كه همه به نام « سير الملوك » يا « سير ملوك العجم » خوانده شدند ، تا جايى كه وقتى حمزهء اصفهانى مؤلف كتاب معروف « تاريخ سنى ملوك الارض و الانبياء » خواست كه دربارهء تاريخ و مدت پادشاهى پادشاهان ايران به تحقيق و تفحص پردازد و براى اين كار به جمع‌آورى نسخ متعدد ترجمه‌هاى عربى خداينامه پرداخت ، هفت نسخه مختلف از اين كتاب به دست آورد به اين شرح :\r\nكتاب سير ملوك الفرس ، ترجمهء ابن مقفع .\r\nكتاب سير ملوك الفرس ، ترجمهء محمد بن جهم برمكى .\r\nكتاب تاريخ ملوك الفرس ، مستخرج از گنجينهء كتب مأمون .\r\nكتاب سير ملوك الفرس ، ترجمهء زادويه پسر شاهويه اصفهانى .\r\nكتاب سير ملوك الفرس ، ترجمه يا جمع‌آورى محمد بن بهرام بن مطيار اصفهانى .\r\nكتاب تاريخ ملوك بنى ساسان ، ترجمه يا جمع‌آورى هشام بن قاسم اصفهانى .\r\nكتاب تاريخ سير ملوك بنى ساسان ، اصلاح شده به‌وسيلهء بهرام بن مردان شاه موبد ناحيه شاپور از شهرهاى فارس .\r\nحمزه مىنويسد كه چون اين نسخ فراهم آمد وى آنها را باهم مقابله كرد و سنجيد و مطالب اين باب از كتاب خود را از آنها استخراج نمود . « 1 »\r\nنام همه اين مترجمان به جز بهرام بن مردان شاه در صورتى كه ابن نديم در\r\n\r\n\r\n","description":"","footnote":"\r\n( 1 ) . تاريخ سنى ملوك الارض و الانبياء ، چاپ بيروت ، صفحهء 14 .\r\n","page_name":" 159 ","page_number":159},
  {"content":"\r\n\r\n« الفهرست » آورده و ما نقل كرديم نيز آمده است . در صورت الفهرست يك نام ديگر هم از اين دسته مترجمان ذكر شده كه در كتاب حمزه نيست و آن موسى بن عيسى معروف به كسروى است كه نام وى در تاريخ بلعمى و مجمل التواريخ هم به عنوان يكى از مترجمان خداينامه ذكر شده است . و در كتاب « المحاسن و الاضداد » منسوب به جاحظ هم نام او را مىيابيم . اينك پس از اين توضيح كلى دربارهء مترجمان كتب و داستانهاى تاريخى ايران و طرز كار آنها به معرفى يك‌يك آنان مىپردازيم .\r\n\r\nمحمد پسر جهم برمكى\r\nمحمد پسر جهم برمكى منجم و شاعر معروف عصر مأمون است كه در دربار اين خليفه مىزيسته و ظاهرا به علم نجوم اشتغال داشته و زايچه مأمون را هم او استخراج كرده است . وى در منطق هم دست داشته . قفطى شرح حال مختصرى از او در كتاب تاريخ الحكماء آورده است . در تاريخ طبرى هم در حوادث سال 218 به مناسبتى نام او و سه بيت شعر كه در حضور مأمون انشاء كرده نقل شده است . « 1 » و در كتاب اغانى ابو الفرج اصفهانى « 2 » نيز ذكرى از او رفته و خبرى از او نقل شده است .\r\nدر « الفهرست » ابن نديم غير از جائى كه نام محمد بن جهم در صورت مترجمان فارسى ذكر شده در دو مورد ديگر هم نام او برده شده يكى در شرح حال ابو معشر بلخى « 3 » ، دربارهء اين‌كه ابو معشر از او و عبد الله بن يحيى روايت مىكرده و اين دو را در معرفت و دانش بر ديگران ترجيح مىداده است . و ديگرى در آنجا كه ابن نديم از نوشته ابن جهم « 4 » كه ( ظاهرا همين محمد بن جهم ) است مطلبى نقل مىكند داير بر اين‌كه كتاب المدخل منسوب به ابو معشر از وى\r\n\r\n\r\n","description":"","footnote":"\r\n( 1 ) . تاريخ طبرى ، صفحه 222 ، جلد هفتم .\r\n( 2 ) . الاغانى ، چاپ دار الفكر « دار مكتبه الحياة » بيروت سال 1965 ، ص 292 .\r\n( 3 ) . الفهرست ، چاپ فلوگل ص 277 .\r\n( 4 ) . الفهرست ، چاپ فلوگل ص 275 .\r\n","page_name":" 160 ","page_number":160},
  {"content":"\r\n\r\nيعنى از ابو معشر نيست بلكه از سند بن على است . ابن ابى اصيبعه « 1 » هم در شرح حال الكندى و ذكر رساله‌اى از او نامى از محمد بن جهم برده و ابن خلكان هم در شرح حال احمد بن ابى داود ، و همچنين جمال الدين بن يوسف بن تغرى بردى هم « در كتاب النجوم الزاهرة » « 2 » در حوادث سال 225 از او نام برده‌اند . بنا به عقيده استاد فقيد محمد قزوينى اشعارى كه در كتاب البدء و التاريخ مقدسى « 3 » به نام ( ابن الجهم ) نقل شده از محمد بن جهم است نه چنان كه معروف است از على بن جهم . « 4 »\r\nمحمد بن جهم در دوره مأمون بسيار مورد توجه خليفه بود و مدتى عامل اين خليفه در دينور و همدان و نهاوند و شوش بود . نوشته‌اند كه خليفه كارگزارى اين نواحى را در اثر ابيات شعرى كه محمد بن جهم در حضور او انشاء نمود و پسند خاطر خليفه افتاد به وى واگذارد . ولى در زمان معتصم جانشين مأمون بخت او را يارى نكرد و مورد غضب خليفه قرار گرفت و حتى يك بار خليفه دستور كشتن وى را داد و او از اين ورطه به تصادف نجات يافت . ابن خلكان داستان نجات وى را از مرگ چنين شرح مىدهد : « معتصم بر محمد بن جهم برمكى بسيار خشمگين شد و فرمان داد تا گردن او را بزنند . و چون احمد بن ابى داود ( قاضى ) ديد كه محمد بن الجهم را با سربسته بر روى نطع نشانده‌اند و جلاد شمشير را براى زدن گردن او آماده ساخته و راهى براى نجات او نيست به معتصم گفت : هرگاه او را بكشى اموال او را چگونه تصاحب كنى ؟ معتصم گفت :\r\nچه كسى مرا از تصرف اموال او مانع مىتواند شد ؟ ابن ابى داود گفت : هم خدا و هم رسول خدا و هم خود امير المؤمنين چنين عملى را نمىپذيرند ، زيرا پس از كشتن وى مال او از آن ورثه خواهد شد تا آنكه خلاف وى را با دليل ثابت نمايى . و پس گرفتن آنچه را كه وى به خيانت گردآورده است با زنده ماندن وى آسانتر است تا پس از مرگ وى . »\r\n\r\n\r\n","description":"","footnote":"\r\n( 1 ) . عيون ، الانباء فى طبقات الاطباء از انتشارات « دار مكتبه الحياة » بيروت سال 1965 ، ص 292 .\r\n( 2 ) . جزء دوم ، ص 243 ، چاپ مصر .\r\n( 3 ) . البدء و التاريخ ، ج 2 ، ص 85 و ج 3 ، ص 173 - 176 .\r\n( 4 ) . هزاره فردوسى ، ص 141 .\r\n","page_name":" 161 ","page_number":161},
  {"content":"\r\n\r\nپس معتصم دستور داد او را به زندان برند تا به كار وى رسيدگى شود . و بدين حيله كشتن وى به تأخير افتاد تا محمد بن جهم اموالى به خليفه تقديم نمود و از كشته شدن نجات يافت . « 1 »\r\nتاريخ درگذشت محمد بن جهم به درستى معلوم نيست ، گفته‌اند كه وى كمى پس از اينكه معتصم به خلافت نشست در سال 218 بدرود زندگى گفت ، ولى از آنچه جاحظ در البيان و التبين نقل مىكند چنين برمىآيد كه محمد بن جهم تا زمان خلافت الواثق زنده بوده است ، و اما معروف شدن او به برمكى ممكن است به سبب پيوستگى او با برمكيان بوده است .\r\n\r\nهشام پسر قاسم\r\nدربارهء هشام پسر قاسم از منابع تاريخى اطلاعاتى به دست نيامد آنچه دربارهء وى مىدانيم اين است كه نام وى علاوه بر فهرست ابن نديم در چند مأخذ تاريخى ديگر نيز به‌عنوان مترجم خداينامه ذكر شده است . و ترجمه وى كه به نام « سير الملوك » خوانده مىشده در مآخذ ذيل آمده ؛ كتاب سنى ملوك الارض و الانبياء تأليف حمزة بن الحسن الاصفهانى ، ص 14 . و كتاب الاثار الباقية تأليف بيرونى ، ص 99 . و كتاب فارسى مجمل التواريخ ، ص 2 . و مقدمه قديم شاهنامه فردوسى . « 2 »\r\n\r\nموسى پسر عيسى كسروى\r\nموسى بن عيسى كسروى هم غير از فهرست ابن نديم نامش در مصادر ديگر تاريخى مانند مقدمه تاريخ بلعمى و مقدمه قديم شاهنامه ، و كتاب المحاسن و الاضداد ، و كتاب مجمل التواريخ آمده ، و از وى روايات\r\n\r\n\r\n","description":"","footnote":"\r\n( 1 ) . وفيات الاعيان ، ج 1 ، ص 65 در شرح حال احمد بن ابى ودؤاد .\r\n( 2 ) . اين مقدمه نخستين‌بار با تحقيق علامهء قزوينى در كتابى كه به مناسبت جشن هزاره فردوسى به همين نام در سال 1323 انتشار يافت چاپ گرديد .\r\n","page_name":" 162 ","page_number":162},
  {"content":"\r\n\r\nبسيارى دربارهء تاريخ ايران و پادشاهان ساسانى نقل شده است . وى در سده سوم هجرى مىزيسته و احتمال داده‌اند كه كتاب سير الملوك خود را كه يا ترجمه مستقيمى از خداينامه ، و يا كتابى مستقل و بر اساس خداينامه بوده ، در سال 253 هجرى تأليف كرده است . زيرا جاحظ كه در سال 255 هجرى درگذشته و كتاب المحاسن و الاضداد خود را در اواخر عمر تأليف كرده در آن كتاب از همين كسروى روايات بسيارى دربارهء پادشاهان ساسانى نقل كرده است . بيرونى هم در الآثار الباقيه مطلبى دربارهء مهرگان از موسى بن عيسى كسروى به نقل از موبد متوكلى روايت كرده كه از آن چنين استنباط مىشود كه كسروى با موبد متوكلى كه در زمان معتصم و متوكل مىزيسته هم‌زمان بوده است . و حمزه اصفهانى نيز در تاريخ سنى ملوك الارض و الانبياء مىنويسد كه كسروى با حسن بن على رقام در شهر مراغه در حضور والى آن شهر به نام علاء بن احمد ملاقات نموده ، و باهم دربارهء اختلاف نسخ تواريخ فارسى و اصلاح آنها در كتابى كه كسروى پرداخته بود تحقيق نموده‌اند . اين علاء بن احمد ازدى قبلا عامل يوسف بن محمد بن يوسف مروزى والى ارمنستان بوده كه به سال 234 يا 236 هجرى به ولايت ارمنستان منصوب گشته و در سال 237 كشته شد .\r\nعلاء ابن احمد در سال 250 و 251 از طرف بغا معروف به شرابى عامل خراج ارمنستان و در سال 252 هجرى حاكم آذربايجان بوده و در سال 260 كشته شده است ؛ بنابراين همچنانكه مرحوم تقىزاده نوشته ممكن نيست كه قبل از سال 251 هجرى حاكم مراغه بوده باشد ، و لابد كسروى كتاب خود را بعد از اين تاريخ نوشته است . « 1 »\r\nكسروى غير از كتاب سير الملوك كتاب ديگرى هم داشته به نام نوروز و مهرگان ، و ظاهرا آنچه در المحاسن و الاضداد منسوب به جاحظ « 2 » و الاثار الباقية\r\n\r\n\r\n","description":"","footnote":"\r\n( 1 ) . هزارهء فردوسى ، ص 33 .\r\n( 2 ) . اينوسترانتسف كتاب المحاسن و الاضداد را از موسى بن عيسى الكسروى مىداند نه از جاحظ . اين موضوع را با شرح و تفسير جامعى از آنچه كسروى دربارهء نوروز نوشته در مقاله -\r\n","page_name":" 163 ","page_number":163},
  {"content":"\r\n\r\nبيرونى دربارهء نوروز و مهرگان نقل شده از اين كتاب بوده است . و اين كتاب همان است كه در كتاب تاريخ طبرستان تأليف محمد بن اسفنديار به نام پيروز و مهرگان و نام مؤلف آن موسى بن عيسى سروى ذكر شده ، و پيدا است كه پيروز معرف نيروز و سروى تحريف شده از كسروى يا خسروى است « 1 » و اين همان كتابى است كه در الفهرست ابن نديم به غلط تأليف آن به ابى الحسين على بن مهدى الكسروى نسبت داده شده .\r\nو از اين‌كه ابن نديم موسى بن عيسى كسروى را در الفهرست در بخش مربوط به دبيران و خطيبان و نويسندگان و كارگزاران خراج و ديوان آورده چنين معلوم مىشود كه او به شغل دبيرى در ديوان اشتغال داشته است .\r\nاز كتابهاى ديگرى كه به كسروى نسبت داده شده يكى كتاب الحنين الى الاوطان « 2 » و ديگرى كتابى است با عنوان ( مناقضة من زعم انه لا ينبغى ان يقتدى القضاة فى مطاعمهم بالائمة و الخلفاء ) . « 3 »\r\nبعضى از محققان را عقيده بر آن است كه كتاب سندباد را هم كه ترجمه‌اى يونانى از آن باقى مانده نيز همين موسى بن عيسى كسروى از فارسى ساسانى به عربى ترجمه كرده است . « 4 »\r\nبه جز اين موسى بن عيسى سه نفر ديگر به لقب كسروى شناخته شده‌اند يكى از آنها على بن مهدى كسروى است كه ابن نديم ترجمه كتاب نوروز و مهرگان را به او نسبت داده . و ديگرى يزدگرد مهندان كسروى است كه هر دو هم زمان با خليفه معتضد ( 257 - 289 ) بوده‌اند . و سومى ابو القاسم كسروى اردستانى اصفهانى\r\n\r\n\r\n","description":"","footnote":"\r\n- تحقيقى او كه به نام « عيد بهار ساسانيان » به فارسى ترجمه شده است در كتاب « مطالعاتى دربارهء ساسانيان » نشريه بنگاه ترجمه و نشر كتاب ، تهران 1348 ، ص 93 به بعد خواهيد يافت .\r\n( 1 ) . هزارهء فردوسى ، ص 33 .\r\n( 2 ) . در كتابخانهء اياصوفيا 2052 به شمارهء 77 - ب 84 نسخه‌اى از آن وجود دارد . ن . ك .\r\nبروكلمن . تاريخ ادبيات عرب ، ترجمهء عربى . ج 3 ، ص 102 به نقل از :\r\n F . Meier , Ist , XXlv , 20 , N , I \r\n( 3 ) . الفهرست ، ابن نديم ، ص 125 .\r\n( 4 ) . بروكلمن ، تاريخ ادبيات عربى ، ج 3 ، ص 102 .\r\n","page_name":" 164 ","page_number":164},
  {"content":"\r\n\r\nاست كه در بخارا مىزيسته و از علماء اواخر قرن چهارم هجرى بوده است .\r\nدانشمند خاورشناس روسى بارون روزن  Baron Victor Rosen  در مقالهء مفصلى كه به‌عنوان « خداينامه » در مجله روسى  Vostotchnyja Zameki  دربارهء موسى بن عيسى كسروى و كتاب او سير ملوك الفرس منتشر نموده « 1 » و به استناد مطالبى كه از اين كتاب در مجمل التواريخ و كتابهاى جاحظ و حمزهء اصفهانى آمده اطلاعاتى ذىقيمت به‌دست داده ، معتقد است كه حمزه اصفهانى و مؤلف مجمل التواريخ كتاب كسروى را در دست داشته‌اند و اين كتاب مشتمل بر بسيارى از روايات هندى بوده ، و به عقيده وى كتاب كسروى ترجمه مستقيم كتاب خداينامه نبوده بلكه تأليفى مستقل بوده است بر اساس كتاب خداينامه .\r\n\r\nزادويه پسر شاهويه اصفهانى\r\nاسم زادويه پسر شاهويه اصفهانى به‌عنوان مترجم خداينامه يا مؤلف سير الملوك در تاريخ بلعمى « 2 » و در مجمل التواريخ « 3 » ذكر شده . در بعضى از نسخه‌هاى مقدمه قديم شاهنامه هم ضمن مؤلفين سير الملوك نامى به صورت « داود باهرى » آمده است كه بسيار محتمل است تحريفى از همين نام زادويه پسر شاهويه در هيأت فارسى آن باشد . ( يعنى زادوى شاهوى ) به اضافهء اسم پسر به پدر . و چون در نسخ قديم غالبا در نقطه‌گذارى حروف مسامحه مىشده از اين جهت راه براى تحريف كلمات باز بوده . كلمه زادويه چنان كه ابن خرداد به گفته است لقب پادشاهان سرخس بوده است .\r\nبيرونى از كتاب ديگرى از همين زادويه بن شاهويه نام مىبرد كه ظاهرا موضوع آن جشنها و اعياد ايرانى بوده و بيرونى مكرر مطالبى از آن نقل كرده است . « 4 »\r\n\r\n\r\n","description":"","footnote":"\r\n( 1 ) . به نقل تقىزاده از او در هزارهء فردوسى .\r\n( 2 ) . تاريخ بلعمى ، چاپ تهران ، ص 5 .\r\n( 3 ) . مجمل التواريخ ، چاپ تهران ، ص 2 .\r\n( 4 ) . الاثار الباقيه ، ص 44 و 217 و 221 .\r\n","page_name":" 165 ","page_number":165},
  {"content":"\r\n\r\n\r\nمحمد پسر بهرام پسر مطيار اصفهانى\r\nنام محمد بن بهرام بن مطيار اصفهانى به همين صورت صورت كه در فهرست آمده در تاريخ حمزهء اصفهانى « 1 » و مجمل التواريخ « 2 » نيز ذكر شده است .\r\nولى در تاريخ بلعمى « 3 » و در الاثار الباقيه « 4 » بيرونى در صورت مترجمين خداينامه يا مؤلفين سير الملوك به جاى محمد بن بهرام بن مطيار اصفهانى نام ديگرى به صورت بهرام بن مهران اصفهانى ذكر شده است .\r\nعلامه مرحوم قزوينى « 5 » را عقيده بر آن بود كه اين هر دو نام از يك شخص است و يكى تحريف ديگرى است .\r\nاز زندگانى اين شخص و خاندان وى اطلاعات زيادى نداريم . در تاريخ طبرى در ضمن حوادث سال 31 هجرى به شخصى به نام مطيار برمىخوريم كه يكى از دهقانان اصفهان بوده و او را با اعراب و همچنين با يزدگرد آخرين پادشاه ساسانى داستانى بوده است كه طبرى به آن اشاره مىكند « 6 » خلاصه آنكه هنگامى كه يزدگرد در جنگ نهاوند شكست يافت و به هزيمت شد به اصفهان آمد . در اصفهان مردى از دهقانان آن سامان بود كه وى را مطيار مىخواندند و او نامزد شده بود كه هرگاه سپاهيان ايران در جنگ با اعراب شكست يافتند براى دفاع از اصفهان به جنگ با اعراب بپردازد ، و چون كار بدين‌گونه رفت مطيار مردم را جمع كرد و به آنها گفت : اگر من فرماندهى شما را بپذيرم و شما را به جنگ با اعراب ببرم پاداش مرا چگونه خواهيد داد ؟ گفتند : فضل و بزرگى و رياست تو را پذيره خواهيم شد . پس او سپاهى بياراست و به جنگ با برخى سپاهيان عرب كه تا آن حدود پيش آمده بودند پرداخت و در آن جنگها پيروزيهايى هم به دست آورد ، و اين امر بر شأن و شوكت وى بيفزود . و چون در سال 31 هجرى يزدگرد به اصفهان وارد شد مطيار به ديدن وى رفت ولى دربان از\r\n\r\n\r\n","description":"","footnote":"\r\n( 1 ) . تاريخ سنى ملوك الارض و الانبياء ، ص 9 .\r\n( 2 ) . مجمل التواريخ ، ص 2 .\r\n( 3 ) . تاريخ بلعمى ، ص 5 .\r\n( 4 ) . الآثار الباقيه ، ص 99 .\r\n( 5 ) . هزارهء فردوسى ، ص 141 .\r\n( 6 ) . تاريخ طبرى ، ج 5 ، ص 2875 ، حوادث سال 31 هجرى .\r\n","page_name":" 166 ","page_number":166},
  {"content":"\r\n\r\nورود او جلوگيرى نمود تا از شاه براى او كسب اجازه نمايد ، و اين كار بر مطيار گران آمد ، برآشفت و دربان را بزد و مجروح ساخت ، دربان با صورت خون‌آلود نزد يزدگرد رفت و واقعه باز نمود و چون يزدگرد آن وضع ناهنجار بديد در حال اصفهان را به قصد رى ترك گفت . اگر اين محمد بن بهرام بن مطيار نوادهء همين مطيار اصفهانى باشد بايد وى را از رجال اوائل قرن دوم هجرى و هم زمان با ابن مقفع شمرد .\r\n\r\nبهرام پسر مردانشاه\r\nنام بهرام بن مردانشاه موبد كوره شاپور به همين صورت در الفهرست « 1 » و الاثار الباقيه « 2 » و تاريخ حمزة اصفهانى « 3 » و مجمل التواريخ « 4 » آمده است ولى در مقدمه قديم شاهنامه « 5 » به‌صورت بهرام شاه مردانشاه كرمانى وارد شده كه شايد تحريف در آن راه يافته باشد . در الفهرست ابن نديم نيز پس از ذكر نام اين بهرام به‌صورتى كه گذشت وى را موبد شهر نيشابور از شهرهاى فارس شمرده و ظاهرا در اينجا هم نيشابور تحريف شاپور است زيرا نيشابور از شهرهاى خراسان است و شهرى كه در فارس نام آن به اين هيأت باشد شهر شاپور است .\r\nظاهرا كتاب سير الملوك تأليف يا ترجمه اين مؤلف بيش از كتابهاى ديگران در دسترس و مورد استفاده مؤلفين اسلامى بوده است ، و شايد اين امر را سبب آن باشد كه كتاب وى مفصلتر از كتب ديگران بوده . چنان كه از گفتهء حمزهء اصفهانى برمىآيد بهرام بن مردانشاه بيست نسخه از ترجمه‌هاى خداينامه را در اختيار داشته است و وى با تطبيق آنها تاريخ پادشاهان ايران را اصلاح كرده ، و خود حمزه و همچنين مؤلف مجمل التواريخ از وى مطالب بسيارى نقل كرده‌اند . بعضى اين كتاب را تهذيب و اصلاحى از كتاب خداينامه دانسته‌اند نه\r\n\r\n\r\n","description":"","footnote":"\r\n( 1 ) . الفهرست ، ص 245 .\r\n( 2 ) . الاثار الباقيه ، ص 99 .\r\n( 3 ) . سنى ملوك الارض و الانبياء ، ص 9 .\r\n( 4 ) . مجمل التواريخ ، ص 2 .\r\n( 5 ) . هزاره فردوسى ، ص 142 .\r\n","page_name":" 167 ","page_number":167},
  {"content":"\r\n\r\nترجمه مستقيم آن ، زيرا كه حمزه آن را با عبارت « اصلاح » ذكر كرده ، و از اينكه ابن نديم وى را جزء مترجمان آورده چنين برمىآيد كه اگر هم كتاب بهرام بن مردانشاه تهذيبى از خداينامه بوده اين تهذيب مستقيما از نسخهء فارسى آن به عمل آمده نه از ترجمه‌هاى عربى آن .\r\nاز زندگى اين بهرام چيزى نمىدانيم ولى نام پدر او مردانشاه با نام پسر زادان فرخ « دبير حجاج » كه خود او هم‌چنان كه خواهيم گفت يكى از مترجمان از فارسى به عربى است مطابقت مىكند و احتمال دارد كه اين بهرام نوادهء همان زادان فرخ باشد .\r\n\r\nكتاب سير الملوك\r\nبه عقيدهء نولدكه كتاب سير الملوك ابن مقفع نخستين ترجمهء مستقيم كتاب خداينامه بوده و ساير كسانى كه حمزهء اصفهانى از آنها نام برده و كتابى به عنوان سير الملوك به آنها نسبت داده كتابهاى خود را مستقيما از خداينامه پهلوى ترجمه نكرده‌اند بلكه آنها از ترجمه ابن مقفع سود جسته‌اند . و با اينكه نوشته ابن نديم كه اين افراد را جزء مترجمين از فارسى به عربى شمرده اين نظر را تأييد نمىكند معذلك سابقا برخى از محققان به اين نظر گرايشى نشان داده‌اند .\r\nولى هنگامى كه مرحوم بارون روزن خاورشناس روسى تحقيقات ذىقيمت خود را دربارهء ترجمه‌هاى عربى خداينامه در سال 1895 ميلادى منتشر نمود اين نظريه نولدكه مورد شك و ترديد قرار گرفت . به عقيده روزن كتابهاى سير الملوك كه حمزهء اصفهانى آنها را در رديف كتاب ابن مقفع ذكر كرده است هرچند ممكن است همه يا بعضى از آنها بعد از ترجمهء ابن مقفع تدوين شده باشند ولى اين دليل آن نمىشود كه همه آنها اقتباس از ترجمه ابن مقفع باشند و در بين آنها ترجمه‌هايى وجود نداشته باشد كه مستقلا و جدا از ترجمه ابن مقفع از خداينامه به عمل آمده باشد .\r\nروزن از تحقيقات خود به اين نتيجه مىرسد كه كتابهايى را كه حمزهء\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاصفهانى به نام سير الملوك ذكر كرده مىتوان به سه دسته مشخص تقسيم نمود :\r\nدسته اول كتابهايى كه مستقيما و جداگانه از خداينامه ترجمه شده‌اند مانند كتاب ابن مقفع و كتاب محمد بن الجهم برمكى و كتاب زادويه پسر شاهويه اصفهانى .\r\nدسته دوم كتابهايى كه هرچند آنها هم ترجمه مستقيم از خداينامه مىباشند ولى مآخذ آنها تنها خداينامه نبوده بلكه علاوه بر آن از داستانها و منابع ديگر پهلوى نيز استفاده كرده‌اند ، و نمونه اين دسته را كتابهاى بهرام بن مطيار اصفهانى و هشام بن قاسم اصفهانى مىداند .\r\nو اما دسته سوم كتابهايى هستند كه نمىتوان آنها را ترجمه ناميد بلكه بهتر آن است كه آنها را اقتباس يا اصلاح يا تأليف شمرد ، زيرا مؤلفين اين كتب مطالب گوناگونى را از منابع مختلف ايرانى گردآورده و آنها را پس از تهذيب و اصلاح منظم و مرتب ساخته و به‌صورت تأليفى جداگانه درآورده‌اند ، و حتى از افزودن داستانها و حكايات ديگرى هم بر آنها خوددارى نكرده‌اند مانند كتابهاى موسى بن عيسى كسروى و بهرام بن مردانشاه موبد شهر شاپور . « 1 »\r\nبروكلمن دربارهء معرفى ترجمه بهرام بن مردانشاه و موسى بن عيسى كسروى گويد كه اين دو نفر نسخه‌هاى مختلف كتاب خداينامه را جمع‌آورى نموده و از تطبيق آنها هريك به سليقه شخصى خود از لحاظ سنجش و نقد مطالب نسخهء جداگانه‌اى تحرير نمودند و در نص اصلى كتاب در بعضى موارد تغيير و تبديل‌هايى نيز به عمل آوردند و مطالب بسيار ديگرى از منابع ديگر ايرانى بر آن افزودند . « 2 »\r\n\r\nعمر پسر فرخان\r\nاما عمر بن فرخان شهرتش بيشتر در علم نجوم و فلسفه است . وى در اين زمينه كتابهاى متعددى به عربى ترجمه يا تأليف كرده بود . ابو معشر وى را در كتاب\r\n\r\n\r\n","description":"","footnote":"\r\n( 1 ) . به نقل از ايران در عهد ساسانى ، ص 31 و 32 .\r\n( 2 ) . تاريخ ادبيات عرب ، جلد سوم ، از ترجمه عربى ، ص 102 .\r\n","page_name":" 169 ","page_number":169},
  {"content":"\r\n\r\nمذاكرات يكى از چهار نفرى شمرده كه در ترجمه مهارتى بسزا داشتند ، سه نفر ديگر را حنين بن اسحق و يعقوب بن اسحق كندى و ثابت بن قره حرانى ذكر كرده . « 1 » و ابن صاعد وى را « يكى از سران مترجمين و از آگاهان به علم نجوم و احكام آن » خوانده است .\r\nعمر از مردم تبرستان بود و چنان كه قفطى نوشته است وى نخست به يحيى بن خالد برمكى پيوسته بود و سپس در زمرهء خاصان فضل بن سهل درآمد . و همو از ابو معشر نقل مىكند كه فضل بن سهل وزير مأمون او را از زادگاهش فراخواند و او را به مأمون معرفى كرد و عمر براى مأمون كتابهاى چندى در نجوم و فلسفه ترجمه نمود « 2 » و به گفته ابن صاعد عمر احكامى از نجوم استخراج كرد كه تا زمان ابن صاعد هنوز در خزانهء سلطان باقى بوده است . « 3 »\r\nاينوسترانزف در اين امر كه ابن نديم عمر بن فرخان را در اين فهرست به سبب ترجمه كتابهاى نجومى فارسى ذكر كرده باشد به ديده ترديد مىنگرد ، زيرا به‌عقيدهء وى اگر به اين سبب در اين صورت ذكر شده بود مىبايستى نام او در رديف آل نوبخت و فرزندان خالد و تميمى يعنى مترجمان كتب نجومى فارسى ذكر شده باشد . و همچنين ذكر او را در اينجا چنان كه مقتضاى مقام است به‌سبب ترجمه كتابهاى تاريخى فارسى نيز نمىداند زيرا از او در زمينه‌هاى تاريخ و داستان هيچ‌گونه كتاب و اثرى شناخته نشده ، و به اين‌گونه معلومات هم شهرت نداشته . وى معتقد است كه ابن نديم نام عمر بن فرخان را به اين سبب ضمن فهرست مترجمان ذكر كرده كه عمر كتابى ديگر از نوعى ديگر غير از كتب نجومى و تاريخى از فارسى به عربى ترجمه كرده بوده است . كتابى كه ابن نديم نام آن را در جاى ديگر از الفهرست ذكر كرده است . « 4 »\r\nابن نديم در فصلى از كتاب الفهرست با عنوان « اخبار اصحاب التعاليم\r\n\r\n\r\n","description":"","footnote":"\r\n( 1 ) . بنابر آنچه ابن صاعد اندلسى در كتاب طبقات الامم ، ص 56 از وى نقل مىكند .\r\n( 2 ) . تاريخ الحكماء ، ص 242 .\r\n( 3 ) . طبقات الامم ، ص 87 .\r\n( 4 ) . نگاه كنيد به :  Iranian Influence On Moslem Literature 78 - 86  .\r\n","page_name":" 170 ","page_number":170},
  {"content":"\r\n\r\nالمهندسين و الارثما طيقيين و الموسيقيين و الحسّاب و المنجمين و صنّاع الا لات و اصحاب الحيل و الحركات » پس از ذكر عمر بن فرخان و اين‌كه وى كتاب « الاربعه » بطلميوس را تفسير نموده گويد « و از كتابهاى او است كتاب المحاسن و كتاب اتفاق الفلاسفة و اختلافهم فى خطوط الكواكب » . « 1 »\r\nاينوسترانزف معتقد است كه كتاب المحاسن كه در اين باب ذكر شده از كتابهاى علمى كه معمولا بايد در اين باب ذكر شود نيست ، بلكه چون ابن نديم در مقام ذكر كتب عمر بن فرخان بوده از اين جهت نام اين كتاب را هم استطرادا برده است . به عقيدهء وى اين كتاب المحاسن كه ضمن مؤلفات عمر بن فرخان ذكر شده ترجمه‌اى بوده است از يكى از كتب ادبى و اخلاقى ايرانى از نوع كتابهاى اخلاقى دينى و زردشتى كه معمولا به‌عنوان شايست نشايست خوانده مىشده‌اند ، كتابهايى كه معمولا در آنها خصلتهاى نيك و منشهاى ستوده در برابر اضداد آنها كه منشهاى نكوهيده و صفتهاى ناپسند باشند قرار داده مىشده‌اند كه در عربى گاهى به‌صورت المحاسن و گاهى به‌صورت ( المحاسن و الاضداد ) يا ( المحاسن و المساوى ) از آن تعبير شده است . و به‌نظر وى بسيار محتمل است كه عمر بن فرخان كه خود ايرانى بوده و با خاندانهاى ايرانى مانند يحيى بن خالد و فضل بن سهل پيوستگى داشته در ضمن كتابهاى نجومى فارسى كه ترجمه كرده كتابى هم از نوع ادب و اخلاق ترجمه كرده باشد و اين همان كتابى باشد كه به نام كتاب ( المحاسن ) معروف شده و ابن نديم آن را جزء كتابهاى وى ذكر كرده است .\r\nدر فهرست كتابهاى ابو ريحان بيرونى كتابى هم به نام « فى الفحص عن نوادر ابى حفص عمر بن الفرخان » ديده مىشود كه چنان‌كه نوشته‌اند در 240 صفحه بوده است . ظاهرا اين كتاب مشتمل بر نظريات و آراء نجومى و فلسفى عمر بن فرخان و شايد مشتمل بر اخبار و رواياتى هم دربارهء او بوده است .\r\n\r\n\r\n","description":"","footnote":"\r\n( 1 ) . الفهرست ، ص 277 .\r\n","page_name":" 171 ","page_number":171},
  {"content":"\r\n\r\n\r\nمترجمان ديگر\r\nسابقا گفتيم كه صورت الفهرست هرچند جامعترين صورتى است كه از مترجمان فارسى به عربى به ما رسيده است ، ولى معذلك اين صورت شامل نام تمام كسانى كه به ترجمه كتابهاى فارسى ساسانى به عربى پرداخته‌اند يا ترجمه‌اى از آثار آنان در منابع تاريخى ذكر شده نيست . زيرا بوده‌اند كسان ديگرى كه به اين كار اشتغال داشته‌اند و ترجمه‌هايى از آنها شناخته شده و يا در مآخذ به نام آنها خوانده شده است ، و در اين صورت ابن نديم نامى از آنها نيست ، بلكه نام آنها را يا در منابع ديگرى غير از الفهرست ابن نديم و يا در جاى ديگرى از همين الفهرست و در غير از اين صورت مىيابيم . و اينك در اينجا براى تكميل اين مبحث به شرح آنها مىپردازيم .\r\n\r\nزادان فرخ\r\nيكى از اين مترجمان زادان فرخ دبير حجاج است كه نام وى در الفهرست ابن نديم به صورت « زادان فروخ بن بيرى » « 1 » آمده است . ترجمه‌اى كه به وى نسبت داده شده كتابى بوده است در خواص شهرها و بعضى مناطق ايران كه ابن الفقيه در كتاب البلدان خود مطالبى از آن نقل كرده است . بنا به گفتهء ابن الفقيه اين كتاب جزء غنائمى بوده است كه اعراب در خراسان به دست آورده‌اند ، و اين در هنگامى بوده كه قتيبة بن مسلم بر فيروز پسر يزدگرد در جنگى غلبه يافت و دختر او را كه نامش در كتب عربى « شاهفرند » ذكر شده به اسيرى گرفت و نزد حجاج فرستاد ، و اين كتاب در محفظه‌اى ( سبدى ) نزد شاهفرند بود ، و چون حجاج آن را بديد كه به فارسى است از دبير خود زادان فرخ كسكرى خواست تا آن را به عربى ترجمه كند و او نيز چنين كرد . « 2 »\r\nابن الفقيه مطالبى از اين كتاب را كه دربارهء آب و هوا و خواص بسيارى از شهرهاى ايران و مردم آنها بوده نقل كرده و گويد كتاب بدين‌گونه شروع مىشد :\r\n\r\n\r\n","description":"","footnote":"\r\n( 1 ) . الفهرست ، ص 240 .\r\n( 2 ) . البلدان ، ص 209 .\r\n","page_name":" 172 ","page_number":172},
  {"content":"\r\n\r\n« به نام خداوند نقش‌آفرين » ( بسم الله المصوّر ) قباد پسر فيروز كشور خود را بررسى نمود و آبها و خاكها را سنجيد تا براى خود شهرى بنيان نهد و آنجا را مقر خويش سازد ، از عراق كه مركز اقاليم است آغاز نمود و دريافت كه دلگشاترين نقاط كشور سيزده موضع‌اند كه عبارتند از : مدائن ، شوش ، جنديشاپور ، شوشتر ( تستر ) ، شاپور ، اصفهان ، رى ، بلخ ، سمرقند ، باورد ، دره‌اى در نهاوند به نام رود راور ، ماسبذان مهر جانقذق ، تپه ماستر . « 1 » ابن الفقيه پس از آنكه به همين ترتيب مناطق ديگرى را هم به نقل از همان كتاب به‌عنوان سردترين ، يا بيمارىزاترين ، يا كم‌بهره‌ترين ، يا پرميوه‌ترين مناطق برشمرده ، و همچنين مناطق ديگرى را كه مردمان آنها را بخيل‌ترين يا كاملترين يا خردمندترين يا باهوشترين يا حسودترين يا اسلحه‌شناس‌ترين يا حيله‌گرترين يا عاقبت‌انديش‌ترين يا سفله‌ترين مردمان شمرده است ، باز به نقل از همان كتاب گويد : قباد از مدائن تا رود بلخ هيچ مكانى را كه بر جاده واقع شده باشد دلگشاتر و خوش آب و هواتر از كرمانشاه تا نواحى همدان نيافت و بدين سبب در آنجا بنايى عظيم براى خود بساخت . « 2 »\r\nزادان فرخ پسرى داشت به اسم مردانشاه كه در داستان ترجمه ديوان عراق از فارسى به عربى نام او برده شده است و به آن اشاره خواهيم كرد . براى زادان فرخ و پسرش مردانشاه اسم يا كنيه‌اى اسلامى بدان‌گونه كه مسلمانان آن عصر را بوده است ذكر نشده و شايد اين بدان علت بوده كه آن دو همچنان به دين زردشتى خود باقى مانده و مسلمان نشده بوده‌اند .\r\nدر فهرست ابن نديم زير عنوان كتابهايى كه در پند و اندرز و حكمت تأليف شده « 3 » ضمن كتب فارسى كتابى ذكر شده به نام « كتاب زادانفروخ فى تاديب ولده » . « 4 » شايد اين كتاب هم نوشته يا ترجمه همين زادانفرخ باشد هرچند اين احتمال هم\r\n\r\n\r\n","description":"","footnote":"\r\n( 1 ) . اين كلمه در نسخهء ديگر كتاب البلدان به صورت ماتستر نوشته شده و چنان كه ابن الفقيه كمى بعد از اين موضوع گفته است ماستر ( يا ماتستر ) محلى بوده است كه به شاپور خواست معروف بوده .\r\n( 2 ) . البلدان ، ص 209 - 211 .\r\n( 3 ) . الفهرست ، ص 316 .\r\n( 4 ) . اين كلمه در الفهرست زاد الفروخ چاپ شده كه تحريف آن واضح است .\r\n","page_name":" 173 ","page_number":173},
  {"content":"\r\n\r\nمىرود كه اين كتاب به همين نام در ادبيات ايران وجود داشته و مؤلف آن زادان فرخ ديگرى بوده كه در همان عصر ساسانى مىزيسته است .\r\nياقوت روايت مىكند « 1 » كه روزى حجاج به زادان فرخ گفت كه براى من از اعراب و سرزمين آنها حكايت كن . زادان فرخ گفت : « خداوند امير را نيك بدارد من دربارهء ايرانيان آگاه‌ترم تا دربارهء اعراب » . ممكن است اين روايت كه در آن به علم و اطلاع زادان فرخ دربارهء ايران و شهرهاى آن اشاره شده با موضوع ترجمهء اين كتاب كه دربارهء خواص شهرها و مناطق مختلف ايران بوده بىارتباط نباشد .\r\nزادان فرخ در عمل حساب و ديوان خراج مهارتى بسزا داشته و داراى طريقه‌اى خاص بوده كه بدان معروف گرديده . جاحظ « 2 » در تعريف از ابراهيم سندى كه وى را خطيبى بىمانند شمرده گويد : « او هم دبير رسائل بود و هم دبير خراج در سخن همچون رؤبه « 3 » بود و در عمل خراج به طريقه زادان فروخ اعور عمل مىكرد » . زادان فرخ تا پايان عمر در ديوان حجاج مىبود و در فتنه ابن اشعث هنگامى كه از جايى در بصره به خانه خود باز مىگشت در بين راه كشته شد . پس از مرگ وى حجاج صالح بن عبد الرحمان را ، كه وى نيز يكى از مترجمان زبان فارسى است و ذكر آن خواهد آمد ، به جاى زادان فرخ دبير ديوان خود ساخت .\r\nزادان فرخ از مردم كسكر بوده و كسكر نام استان وسيعى بوده است در جنوب ايران شامل قسمتى از نواحى غربى خوزستان و قسمتى از نواحى شرقى و جنوبى عراق امروز ، و مركز آن شهرى بوده است به نام خسرو شاهپور ولى در زمان ولايت حجاج بن يوسف بر عراق او واسط را كه خودش در آبادى و توسعهء آن كوشيده بود مركز اين استان قرار داد . واسط بين كوفه و بصره واقع شده است و بنا به نقل ياقوت از گفتهء هيثم بن عدى در ايران استانى نبوده است كه مردم آن\r\n\r\n\r\n","description":"","footnote":"\r\n( 1 ) . معجم البلدان ، ج 1 ، ص 53 .\r\n( 2 ) . البيان و التبين ، ج 2 ، ص 422 .\r\n( 3 ) . رؤبه بن العجاج ، يكى از شاعران عرب است كه دورهء امويان و اوايل دورهء عباسيان را درك\r\nكرد و آنها را در شعر خود ستود . كلام رؤبه را در نزد ارباب لغت عرب اعتبار فراوان بوده و\r\nغالبا در بيان معنى كلمات به اشعار او استناد جسته‌اند .\r\n","page_name":" 174 ","page_number":174},
  {"content":"\r\n\r\nنيرومندتر از مردم اين دو استان باشند ؛ يكى استان اصفهان در سرزمين جبال و ديگرى استان كسكر در دشت .\r\nياقوت كسكر را « عامل الزرع » معنى كرده است بنابراين بايد اين كلمه معرّب كشتگر باشد .\r\n\r\nصالح پسر عبد الرحمن سيستانى\r\nيكى ديگر از اين مترجمان صالح پسر عبد الرحمان سيستانى است كه چنان كه گفتيم حجاج وى را پس از زادان فرخ به جاى وى بر ديوان خراج گماشت . صالح در دوره زادان فرخ يكى از دبيران ديوان خراج بود كه زيردست زادان فرخ كار مىكرد و از تربيت‌يافتگان او بود . اين صالح نيز اصلش از يك خاندان ايرانى است كه پدرش در جنگهاى سيستان به دست اعراب اسير گرديده بود و او را به عراق آورده بودند . صالح در عراق پرورش يافت و دانش آموخت و در خدمت زادان فرخ به ديوان خراج پيوست .\r\nاز صالح ترجمه كتاب يا رساله‌اى از فارسى به عربى شناخته نيست ولى او را بدان جهت در زمره مترجمان آثار ايرانى آورديم كه او را در همين زمينه كارى بس عظيم‌تر از ترجمه هر كتاب يا رساله‌اى بوده است . صالح ديوان عراق را از فارسى به عربى برگرداند ، و همين كار او چنان اثرى بزرگ در پيشرفت و گسترش قلمرو زبان عربى و تحول نثر عربى داشت كه عبد الحميد بن يحيى پيشواى نثر ديوانى عربى پيوسته مىگفت : « خداوند صالح را پاداش نيك دهاد كه چه بزرگ منّتى بر گردن دبيران عرب دارد » .\r\nترجمهء ديوان عراق از فارسى به عربى در سال 82 هجرى انجام يافت و از داستانى كه در ترجمه ديوان روايت شده چنين برمىآيد كه صالح ، هم در زبان فارسى و هم در زبان عربى ، نويسنده‌اى توانا و به رموز لغوى و فنى هر دو زبان آشنايى تمام داشته است . بلاذرى و ابن نديم داستان نقل ديوان را از فارسى به\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nعربى چنين روايت كرده‌اند . « 1 »\r\n« صالح منشى زادان فرخ پسر پيرى دبير حجاج بود ، و براى او به فارسى و عربى كتابت مىكرد ؛ حجاج را از او خوش آمد ؛ روزى صالح به زادان فرخ گفت : كه واسطه پيوستن من به امير تو بودى و من امير را مىبينم كه به من تمايلى دارد و مىترسم كه مرا بر تو مقدم دارد و منزلت تو نزد وى به پستى گرايد . زادان فرخ گفت : چنين گمانى مبر زيرا او به من نيازمندتر است تا من به او چون جز من كسى ديگر را نخواهد يافت كه حسابهاى او را نگاه دارد . صالح گفت به خدا سوگند كه اگر من اراده كنم حساب را به عربى برگردانم خواهم گردانيد . زادان فرخ به او گفت : چند سطر را برگردان تا ببينم . صالح چنان كرد . زادان فرخ چون چنان ديد به او گفت : خود را به بيمارى بزن . صالح خود را به بيمارى زد . حجاج تياد روس طبيب خود را براى درمان وى فرستاد ، پزشك در وى علتى نيافت و چون اين خبر به زادان فرخ رسيد به صالح دستور داد تا از خانه بيرون بيايد .\r\nبرحسب اتفاق زادان فرخ ( چنان كه گذشت ) در فتنه‌اى كه در عراق روى داد و به فتنهء ابن اشعث معروف شده ، كشته شد و صالح جانشين او گرديد . روزى صالح آنچه را كه ميان او و زادان فرخ گذشته بود باز گفت . حجاج به ترجمه ديوان مصمم شد و آن را به عهدهء صالح گذاشت . مردان شاه پسر زادان فرخ كه زبان عربى را آماده فراگيرى اصطلاحات فنّى ديوانى فارس نمىديد و آن را همچون مشكلات كار به رخ صالح مىكشيد تا او را از اين كار منصرف سازد از آن جمله به صالح گفت : با دهويه و بيست ويه چه مىكنى ؟ ( يعنى آنها را چگونه به عربى ترجمه مىكنى ؟ ) صالح گفت : آن را عشر و نيم عشر مىنويسم مردان شاه گفت :\r\n« اند » را چگونه مىنويسى ؟ صالح گفت : « اند » نيفّ است و آنچه افزون باشد علاوه مىشود . « 2 » مردان شاه گفت خداوند بيخت را از جهان برافكند همچنان كه\r\n\r\n\r\n","description":"","footnote":"\r\n( 1 ) . فتوح البلدان ، ص 300 - 301 . الفهرست ، ص 242 .\r\n( 2 ) . عبارت عربى در شرح سؤال و جواب صالح و مردان شاه در هر دو روايت در نتيجهء اسقاط و\r\nتحريف كمى آشفته و نامفهوم است . آنچه در اينجا در ترجمهء آن نوشته شد تصحيح شدهء آن -\r\n","page_name":" 176 ","page_number":176},
  {"content":"\r\n\r\nبيخ زبان فارسى را برافكندى . و ايرانيان صدهزار درهم به صالح دادند تا او از ترجمه ديوان فارسى به عربى اظهار ناتوانى كند ولى صالح نپذيرفت و ديوان را ترجمه نمود .\r\nصالح در ديوان خراج عراق كارش به تدريج بالا گرفت . به گفتهء بلاذرى وى در سال 96 هجرى از جانب سليمان بن عبد الملك خليفهء اموى عامل خراج گرديده و در همين دوره بود كه وى عبد الله بن مقفع را چنان كه در شرح حال او ذكر كرديم به سمت عامل خراج بر ناحيهء بهقباد از نواحى دجله منصوب گردانيد . « 1 » و چنان كه از گفتهء طبرى برمىآيد صالح در اين دوره مردى مقتدر بوده و حتى والى عراق ؛ يزيد بن مهلب نيز از او حساب مىبرده و در تكريم او مىكوشيده و سرانجام در اثر سختگيريهاى صالح يزيد از امارت عراق چشم پوشيد و خليفه را وادار كرد تا او را به ولايت خراسان منصوب گردانيد .\r\n\r\nعبد الحميد\r\nديگر از اين قبيل مترجمان عبد الحميد دبير معروف زبان عربى است كه نام كامل او در مآخذ عربى « ابو غالب عبد الحميد بن يحيى بن سعد » ضبط شده است . وى نخستين كسى است كه در زبان عربى به نوشتن نامه‌هاى فنى ديوانى پرداخت ، و چنان كه ابن نديم گفته : « منشيان فن كتابت از او آموختند و روش او پيشه ساختند ، و او است كه راه بلاغت را در نامه‌نگارى هموار ساخت . « 2 »\r\nعبد الحميد در فن نويسندگى بر دست ابو العلاء سالم دبير ديوان هشام تربيت يافته بود . در شرح حال سالم ديديم كه وى نيز از ايرانيانى بوده است كه آثارى از فارسى ساسانى به عربى ترجمه كرده و ابن نديم هم او را در فهرست مترجمان فارسى آورده است . استخرى در سخن از پارس گويد : « اما از ايرانيانى\r\n\r\n\r\n","description":"","footnote":"\r\n- است . براى توضيح بيشتر در اين‌باره رجوع شود به مقالهء نويسنده به عنوان « نقل ديوان عراق از فارسى به عربى ، روايتى دربارهء آن و توضيحى دربارهء آن روايت » در « مقالات و بررسيها » نشريه گروه تحقيقاتى دانشكده الهيات و معارف اسلامى ، دفتر سوم و چهارم ، تهران 1349 .\r\n( 1 ) . فتوح البلدان ، ص 264 .\r\n( 2 ) . الفهرست ، ص 117 .\r\n","page_name":" 177 ","page_number":177},
  {"content":"\r\n\r\nكه براى كار در ديوان صلاحيت دارند اعم از دبيران و كارگزاران و اديبان يكى از آنها عبد الحميد بن يحيى است . وى در ولاء بنى اميه و به ايشان منسوب بود . وى را در فن نويسندگى و روش ويژهء او شهرتى بود كه بىنياز از تعريف است . « 1 »\r\nاز آنچه ابو هلال عسكرى نقل كرده و چنان كه از گفتهء جاحظ برمىآيد عبد الحميد به ترجمه نوعى خاص از آثار ادبى ايران شهرت داشته و آن ترجمه نامه‌هاى ديوانى و عهدهاى شاهان است . ابو هلال در اين‌باره گفته است : « كسى كه ترتيب معانى و به كار بردن كلمات را در جاى خود در زبانى نيك بداند و سپس به زبان ديگرى درآيد ، در اين زبان هم مانند زبان نخستين هنر سخنورى وى را فراهم بود ، آيا نمىبينى كه عبد الحميد كاتب فن نويسندگى را كه براى نويسندگان پس از خود ترسيم نمود از زبان فارسى استخراج كرده و آن را به زبان عربى برگردانده بود . » « 2 » و از اينجا بود كه سبك نويسندگى فارسى به زبان عربى راه يافت و گسترده شد .\r\nعبد الحميد دبير مروان بن محمد آخرين خليفه اموى بود و در سال 132 هجرى در پايان روزگار امويان در بوصير مصر كشته شد . « 3 »\r\n\r\nفضل پسر سهل\r\nيكى ديگر از اين مترجمان فضل بن سهل وزير مأمون معروف به ذو الرياستين است كه بنا به گفتهء جهشيارى « 4 » وى كتابى از فارسى به عربى براى يحيى برمكى ترجمه نمود و يحيى را از حسن فهم و نيكى عبارت او بسيار خوش آمد . و چون فضل بن سهل در علم نجوم و احكام نجوم شهرت داشته احتمال مىرود كتابى هم كه او از فارسى به عربى ترجمه كرده است از كتب نجومى باشد .\r\n\r\n\r\n","description":"","footnote":"\r\n( 1 ) . المسالك و الممالك ، ص 145 .\r\n( 2 ) . الصناعتين ، ص 51 .\r\n( 3 ) . براى اطلاع بيشتر دربارهء عبد الحميد و روش او همچنين رجوع كنيد به « وفيات الاعيان » جلد 1 ، ص 435 - العقد الفريد ، ج 2 ، ص 206 . تطور الاساليب النثرية ، تأليف انيس المقدسى ، ص 146 به بعد . بروكلمن ، ج 1 ، ص 261 ( ترجمه عربى ) .\r\n( 4 ) . به نقل احمد امين از او در ضحى الاسلام ، ج 1 ، ص 193 .\r\n","page_name":" 178 ","page_number":178},
  {"content":"\r\n\r\nابن خلكان در شرح حال او گويد كه فضل بن سهل در سال 190 هجرى به دست مأمون خليفهء عباسى اسلام آورده است . و نيز گفته شده است كه پدرش سهل به دست مهدى خليفهء عباسى اسلام آورده بود . و دربارهء علت لقب او به ذو الرياستين نوشته‌اند كه چون او هم وزارت و هم فرماندهى سپاه را داشته از اين رو او را ذو الرياستين خوانده‌اند . ( در اين‌باره در تاريخ بيهقى نيز شرحى ذكر شده و سبب ديگرى هم براى اين لقب بيان گرديده ) . فضل در سال 202 كشته شد .\r\nكشته شدن وى در اثر توطئهء مأمون بود ؛ بدين‌گونه كه وى دائى خود سعودى اسود را واداشت تا هنگامى كه فضل در حمّام بود با گروهى به حمّام ريخته و او را كشتند و اين واقعه در سرخس زادگاه فضل اتفاق افتاد . « 1 »\r\n\r\nخضر بن على\r\nيكى ديگر از اين مترجمان « خضر بن على » است كه نام وى در داستان ترجمه « جاودان خرد » آمده است كه با شركت حسن بن سهل كه نام وى گذشت به ترجمهء اين كتاب پرداخته‌اند . در پايان كتاب جاودان خرد در اين‌باره چنين آمده است : « ذوبان « 2 » به من ( يعنى حسن بن سهل ) برگى از آن كتاب داد من نيك در آن نظر كردم و خوب در آن غور و بررسى نمودم و هرچه بيشتر در آن تأمل كردم مطالب آن را از ذهن خود دور تر يافتم پس خضر بن على را خواندم و اين در آغاز روز بود و هنوز آفتاب به نيمروز نرسيده بود كه او از مطالعهء آن برگ در نزد خود فراغت يافت و سپس شروع به تفسير آن نمود و من مىنوشتم . پس از آن ، آن برگ را پس دادم و برگ ديگرى از ذوبان گرفتم و خضر همچنان نزد من مىبود او مىخواند و من مىنوشتم و بدين نحو تا سىبرگ از او گرفتم » « 3 » . دربارهء كتاب جاودان خرد در فصلهاى بعد با تفصيل بيشترى سخن خواهد رفت .\r\n\r\n\r\n","description":"","footnote":"\r\n( 1 ) . رجوع شود به شرح حال او در وفيات الاعيان ، ج 3 ، ص 209 به بعد .\r\n( 2 ) . ذوبان نام پيرمرد حكيمى است كه در داستان پيدايش كتاب جاودان خرد پارسى نام او آمده\r\nاست .\r\n( 3 ) . الحكمه الخالده ، ص 21 .\r\n","page_name":" 179 ","page_number":179},
  {"content":"\r\n\r\n\r\nسلم يا سالم\r\nديگر سلم يا سالم سرپرست بيت الحكمه است كه ابن نديم دربارهء او گفته : « از او ترجمه‌هايى از فارسى به عربى در دست است » . « 1 » و اين سالم با سهل بن هارون كارهاى بيت الحكمه را كه مأمون در بغداد تأسيس كرده بود اداره مىكرد و در روزگار هارون الرشيد نيز از مترجمان زبردست بوده در فهرست ابن نديم دربارهء تفسير مجسطى آمده كه « نخستين كسى كه به تفسير و ترجمه اين كتاب به عربى همت گماشت يحيى پسر خالد برمكى است كه نخست جماعتى آن كتاب را براى وى تفسير كردند و از عهده برنيامدند و او را پسند نيفتاد پس ابا حسان و سلم سرپرست بيت الحكمه اين كار را عهده‌دار شدند و به‌خوبى از عهده برآمدند ؛ آنان اين كار را به مترجمانى آزموده واگذار كردند و سپس ترجمه‌هاى آنها را سنجيدند و فصيحترين و صحيحترين آنها را برگزيدند و در تصحيح آن كوشش فراوان به‌كار بردند . « 2 »\r\nسلم از نويسندگانى است كه مانند ابن مقفع و سهل بن هارون مجموعه‌ها و برگزيده‌هايى از كتاب كليله و دمنه فراهم آورده بود « 3 » ، و او همان كسى است كه به گفتهء ابن نديم مأمون خليفهء عباسى او را با جماعتى براى گردآورى برگزيده‌هايى از دانش پيشينيان كه در كشور روم محفوظ بوده نزد پادشاه روم فرستاد . « 4 » از شرح حال و خاندان سلم اطلاعى درخور ذكر به ما نرسيده و از نوشته‌هايى هم كه وى از فارسى به عربى ترجمه كرده بوده و ابن نديم از آنها سخن گفته چيزى در دست نيست .\r\n\r\nعبد الله بن على\r\nديگر از اين مترجمان عبد الله بن على بوده كه چنان كه ابن نديم گويد كتابى در دانش پزشكى از فارسى به عربى ترجمه كرده بود . نام اين كتاب در فهرست ابن نديم « سيرك »\r\n\r\n\r\n","description":"","footnote":"\r\n( 1 ) . الفهرست ، ص 120 .\r\n( 2 ) . الفهرست ، ص 268 .\r\n( 3 ) . الفهرست ، ص 305 .\r\n( 4 ) . الفهرست ، ص 243 .\r\n","page_name":" 180 ","page_number":180},
  {"content":"\r\n\r\nآمده . ابن نديم گويد كه اين كتاب بيش از اين از زبان هندى به فارسى ترجمه شده بود . نام كتاب به گونه‌هاى ديگرى هم آمده مانند « شيرك » و « چرك » . « 1 »\r\nابو بكر صولى در كتاب الاوراق خود كه در آن اخبار خلفا و شعرا را جمع كرده بوده از شاعرى به نام عبد الله بن على هم نام برده و اشعارى هم از او نقل كرده و آن را در مقدمه كتاب خود قرار داده است . « 2 »\r\n\r\nابو العباس دميرى\r\nديگر از اين مترجمان ابو العباس دميرى محمد بن خلف بن مرزبان است كه در سال 309 هجرى وفات يافته است . ياقوت در شرح حال وى مىنويسد :\r\n« ابو العباس دميرى مردى فاضل و بليغ و مورخ ، و نويسنده‌اى ماهر بود و از او نامه‌هاى بزرگ صادر مىشد . وى يكى از مترجمان بود كه كتابهاى فارسى را به عربى برمىگرداند . او را بيش از پنجاه ترجمه از كتابهاى ايرانيان است . و چندين ده كتاب دربارهء اوصاف از او مانده كه از آن جمله است كتاب « وصف سوار و اسب » . و كتاب « وصف شمشير » « 3 » . وى از علماى مدرسه نحو بغداد بود و در محله باب المحول از محلات بغداد سكونت داشت . وى را چندين كتاب بوده از آن جمله كتاب « برترى سگان از بيشتر كسانى كه لباس مىپوشند » و كتاب « هدايت » و كتاب « اشخاص تلخ محضر » و كتابى در موضوع اشعار حارث بن خالد مخزومى هاشمى دربارهء عائشه دختر طلحه . « 4 » بروكلمن احتمال مىدهد كه كتاب اسكندر كه به اين ابو العباس نسبت داده شده يكى از كتابهايى است كه وى از فارسى به عربى برگردانده « 5 »\r\n\r\n\r\n","description":"","footnote":"\r\n( 1 ) . الفهرست ، ص 303 .\r\n( 2 ) . به نقل ابن نديم در الفهرست ، ص 151 .\r\n( 3 ) . معجم الادبا ، چاپ مارگوليوث ، ج 7 ، ص 105 .\r\n( 4 ) . عنوان عربى اين كتابهاى دميرى به ترتيب عبارت است از « كتاب وصف الفارس و الفرس » ، « كتاب وصف السيف » ، « كتاب تفضيل الكلاب على كثير من لبس الثياب » ، « كتاب الهداية » ، « كتاب الثقلا » ، « كتاب فى اشعار الحارث بن خالد المخزومى الهاشمى فى عائشة بيت طلحة » ، « كتاب الذهول و النحول » .\r\n( 5 ) . تاريخ ادبيات عرب ، ترجمه عربى ، ج 2 ، ص 239 و ج 3 ، ص 104 .\r\n","page_name":" 181 ","page_number":181},
  {"content":"\r\n\r\nو اگر اين احتمال به‌جا باشد اين تنها كتابى خواهد بود كه از بيش از پنجاه ترجمهء اين شخص شناخته شده است .\r\n\r\nاسحاق بن على\r\nديگر اسحاق بن على بن سليمان است كه ابن نديم نام او را در باب « دام پزشكى و درمان چارپايان و صفات اسب و طرز انتخاب آن » ذكر كرده و از او كتابى نام برده كه از فارسى ترجمه كرده بوده است كه موضوع آن « درمان حيوانات و اسب و استر و گاو و گوسفند و شتر و شناخت بها و سوم آنها » بوده . « 1 »\r\n\r\nابو ريحان بيرونى\r\nديگر ابو ريحان بيرونى دانشمند و فيلسوف شهير است كه در سال 362 هجرى قمرى مطابق 972 ميلادى در بيرون از شهر خوارزم زاده شد و به همين جهت به « بيرونى » معروف گرديد و در سال 440 هجرى قمرى موافق 1048 ميلادى در شهر غزنه بدرود زندگى گفت .\r\nبيرونى به‌عنوان دانشمندى دقيق و مورخى فيلسوف شناخته شده ولى ذكر نام وى در اينجا نه به جهت اين است كه ترجمه كتابى علمى يا فلسفى از زبان فارسى به او نسبت داده شده بلكه به علت داستانها و قصه‌هايى است كه وى از زبان فارسى ترجمه كرده است .\r\nابو ريحان در شرح حالى كه در سال 427 هجرى از محمد بن زكرياى رازى نوشته پس از اينكه فهرستى از تأليفها و ترجمه‌هاى خود را كه مشتمل بر يكصد و سيزده كتاب و رساله است آورده چند كتاب هم از نوع قصه و حكايت كه به گفتهء خودش از نوع مطالب سبك كه به منزله چاشنى كلام است ذكر كرده و گويد كه آنها را ترجمه كرده است . ظاهرا در اين امر ترديدى نيست كه چهار كتاب از جمله اين كتب از فارسى ترجمه شده است و دو كتاب هم احتمالا از هندى ؛ اين\r\n\r\n\r\n","description":"","footnote":"\r\n( 1 ) . الفهرست ، ص 315 .\r\n","page_name":" 182 ","page_number":182},
  {"content":"\r\n\r\nكتابها در اين فهرست به اين شرح ذكر شده :\r\nداستان وامق و عذرا ، داستان قسيم السرور و عين الحياة ، داستان اورمزديار و مهريار ، داستان دادمه و گرامىدخت ، داستان دوبت باميان ، داستان نيلوفر در قصه دبيستى و پربهاگر . « 1 »\r\nقصه وامق و عذرا ، از داستانهاى ايرانى كهن است . درست نمىدانيم كه نام اين داستان پيش از آنكه به عربى ترجمه شود چه بوده . در كتاب مجمل التواريخ آمده كه قصه وامق و عذرا در عهد دارابن دارا در سرزمين يونان بوده و بعضى گفته‌اند كه در عهد پدرش بوده . « 2 » ابن نديم « 3 » و جاحظ « 4 » كتابى را به نام وامق و عذرا از مؤلفات سهل بن هارون رئيس خزانه الحكمه مأمون ذكر كرده‌اند . و از آنجا كه سهل خود از مترجمان زبان فارسى بوده احتمال مىرود كه اين قصه را او پيش از بيرونى به عربى ترجمه كرده باشد . احتمال اين هم هست كه او همانند قصه وامق و عذراى فارسى قصه‌اى ديگر به همين نام به عربى تأليف كرده باشد همچنان كه همانند كليله و دمنه كتاب ديگرى در عربى به نام « ثعله و عفرا » تأليف كرده بود .\r\nدولتشاه سمرقندى در تذكرة الشعراء در ضمن حكايتى از قصه وامق و عذرا به صورتى نام مىبرد كه گويا دانشمندان آن را براى خسرو انوشروان پرداخته بوده‌اند . « 5 »\r\nاين قصه را يك بار عنصرى از شعراى اواخر قرن چهارم و اوائل قرن پنجم هجرى به نظم درآورده بود . منظومه وامق و عذراى عنصرى تا اين اواخر جزء كتابهاى مفقود زبان فارسى به‌شمار مىرفت و فقط بعضى از ابيات آن به طور پراكنده در برخى از مآخذ ديده مىشد ولى چند سال پيش در اثر تصادفى عجيب قسمتهايى از آن پيدا شد و به چاپ رسيد . همين منظومهء فارسى را شاعر ترك لامعى درگذشته در سال 937 هجرى به نظم تركى درآورده كه موجود\r\n\r\n\r\n","description":"","footnote":"\r\n( 1 ) . در اين‌باره نگاه كنيد به « رسالة للبيرونى فى فهرست كتب محمد بن زكريا الرازى » ، تصحيح\r\nپول كراوس  ( Paul Kraus )  پاريس 1936 .\r\n( 2 ) . مجمل التواريخ ، ص 93 .\r\n( 3 ) . الفهرست ، ص 120 .\r\n( 4 ) . البيان و التبيين ، ج 1 ، ص 24 .\r\n( 5 ) . تذكره دولتشاه ، چاپ ليدن ، ص 30 .\r\n","page_name":" 183 ","page_number":183},
  {"content":"\r\n\r\nاست . منظومهء ديگرى هم از اين قصه به فارسى وجود دارد كه آن را شاعر كشميرى معروف شيخ يعقوب صرفى در سال 993 هجرى به نظم درآورده است . « 1 »\r\nو اما داستانى كه به‌عنوان « قسيم السرور و عين الحياة » به عربى ترجمه شده آن هم از قصه‌هايى است كه عنصرى به نظم فارسى درآورده و به نام « شادبهر و عين الحياة » خوانده شده . در عنوان منظومه عنصرى اصل نام اول يعنى شادبهر كه بيرونى آن را قسيم السرور ترجمه كرده به شكل فارسى آن حفظ شده ولى نام دوم در هر دو نسخه فارسى و عربى به‌صورت عربى آن ( عين الحياة ) كه ترجمه نام اصلى است آمده شايد از روى اين ترجمه عربى بتوان گفت كه نام اصلى كتاب « شادبهر و چشمهء زندگى » بوده .\r\nداستان شادبهر و عين الحياة نيز از داستانهاى كهن ايرانى بوده و به دوره پيش از ساسانى مىرسيده . به گفتهء مجمل التواريخ اين قصه مربوط به اواخر عهد بهمن پسر گشتاسب است و چنان كه از عبارت مجمل التواريخ برمىآيد صحنه حوادث قصه در زمين بربر و ماچين بوده است . « 2 »\r\nداستان « دوبت باميان » نيز از قصه‌هايى است كه عنصرى آن را به نظم درآورده و چنان‌كه از اين منظومه برمىآيد نام دوبت « خنك بت و سرخ بت » بوده زيرا منظومهء عنصرى به نام « قصه خنك بت و سرخ بت » خوانده شده است . از سه داستان ديگر غير از همين نامهايى كه بيرونى در فهرست ترجمه‌هاى خود نقل\r\n\r\n\r\n","description":"","footnote":"\r\n( 1 ) . ديوان صرفى كشميرى به تصحيح دكتر محمد ظفر خان از انتشارات انجمن عربى و فارسى دانشگاه پنجاب ( پاكستان ) 1962 - 1963 . صرفى كشميرى از بزرگان شعر فارسى در كشمير بود . وى در سال 928 هجرى مطابق با 1521 ميلادى در كشمير ، كه مصحح ديوان از آنجا كه كشمير يكى از مراكز مهم زبان و ادب فارسى بود آن را ايران كوچك مىنامد ، چشم به جهان گشود و در سال 1003 هجرى در شهر سريناگار بدرود زندگى گفت و مزار او در آنجا معروف است ، منظومه وامق و عذرا در شهر لكنهو در هند به چاپ رسيده و نسخه‌اى از آن در كتابخانه ملى پنجاب لاهور  Punjab Public Library  موجود است . ( از مقدمه دكتر محمد ظفر خان بر ديوان صرفى كشميرى ) .\r\n( 2 ) . مجمل التواريخ ، ص 92 .\r\n","page_name":" 184 ","page_number":184},
  {"content":"\r\n\r\nكرده اطلاع ديگرى در دست نداريم حتى بعضى از اين نامها هم خالى از تحريف نيست . ابو ريحان به جز آنچه ذكر شد كتابهاى ديگرى هم از فارسى به عربى ترجمه كرده و از آن جمله كتابى بوده در اخبار مقنع كه چون مربوط به دوران اسلامى است از ذكر آن صرف‌نظر مىشود . « 1 »\r\n\r\nابان لاحقى\r\nدر پايان اين گفتار بايد يك نام ديگر را هم بر آنچه تا به حال گذشت بيفزائيم و آن نام ابان بن عبد الحميد بن لاحق بن عفير الرقاشى معروف به ابان لاحقى است . ابان از شاعران معروف عصر اول عباسى است كه چند كتاب از آنچه از زبان فارسى به عربى ترجمه شده يا خود او ترجمه كرده بود به شعر عربى درآورده ، از جملهء اين كتابها ، كتاب كليله و دمنه و كتاب بلوهر و بوذاسف و كتاب سندباد و كتاب مزدك ( يا مروك ) و كتاب سيرة اردشير و كتاب سيرة انوشروان را ذكر كرده‌اند . ابن نديم در چند جا از كتاب الفهرست از اين ابان نام برده و در يك جا او را بدين‌گونه وصف كرده است : « شاعرى است بسيار شعر و بيشتر اشعارش مزدوج و مسمّط است و از كتابهاى ايرانيان و غير آنها اين كتابها را نقل كرده است . ابن نديم در اينجا نام چند كتاب از آنچه را كه ذكر كرديم آورده است . ممكن است از اين عبارت ابن نديم چنين استنباط شود كه ابان خود در ترجمهء كتابهايى كه به شعر درآورده دست داشته است گرچه دليلى هم بر خلاف اين نداريم ولى اين را مىدانيم كه بيشتر كتابهايى كه ابان منظوم ساخته قبلا به وسيلهء ابن مقفع ( و شايد هم ديگران ) به عربى ترجمه شده بوده . بنابراين يا بايد گفت كه بعضى از اين كتابها را ابان خود مستقلا ترجمه كرده و يا در ترجمه‌ها با مراجعهء به اصل تصرفى مىكرده و يا اينكه كلمه « نقل » را در عبارت ابن نديم فقط به معنى نقل از نثر عربى به شعر عربى بدانيم نه نقل از فارسى به عربى چنان كه در ساير موارد قصد كرده است . و در هر حال چون نام ابان بن عبد الحميد لاحقى چه به‌عنوان مترجم يا\r\n\r\n\r\n","description":"","footnote":"\r\n( 1 ) . رجوع شود به الاثار الباقيه ، ص 211 .\r\n","page_name":" 185 ","page_number":185},
  {"content":"\r\n\r\nناظم با آثار منقول از فارسى قرين است لذا نمىتوان اين گفتار را پايان داد بىآنكه از او نيز نامى برده شود .\r\nابان از خاندانى بوده كه بيشتر افراد آن خاندان طبع شعر داشته و كم و بيش شعر مىگفته‌اند . پدرش عبد الحميد و جدش لاحق و برادرش عبد الحميد بن عبد الحميد و پسرش حمدان همه از اين قبيل شاعران بوده‌اند « 1 » ولى از بين همهء آنها ابان به نظم كتابهاى ايرانى اختصاص يافته بود . ظاهرا در اين قرن دوم و سوم هجرى نظم كتابهاى تعليمى و اخلاقى به منظور سهولت حفظ آنها بازارى گرم و پررونق داشته .\r\nيكى ديگر از كسانى كه در همين دوره به اين كار شهرت داشته ابو سهل بشر بن المعتمر از بزرگان معتزله بود كه او بيشتر به نظم مسائل كلامى و فقهى مىپرداخت و حتى قصيده‌اى مفصل در مسائل كلامى با احتجاج بگفت كه نوشته‌اند در 300 برگ بود و ابن نديم نقل كرده كه در شعر مخمس و مزدوج كسى به پاى او نمىرسيد و جماعتى او را در اين زمينه برتر از ابان شمرده‌اند . « 2 »\r\nدر نظم كتابهاى مترجم از فارسى برمكيان مشوق و حاميان او بوده‌اند گويند كه براى نظم كليله و دمنه يحيى بن خالد برمكى وزير هارون الرشيد ده هزار دينار و پسرش فضل پنج هزار دينار به وى عطا كردند و جعفر پسر ديگر يحيى براى قدرشناسى از زحمات او حاضر شد كه راويه او شود يعنى اشعارش را روايت كند . ظاهرا اشتغال او به اين آثار و نظم آنها دستاويزى بوده كه مخالفانش او را به زندقه متهم سازند و ابو نواس هم در شعرى كه در هجو او گفته او را مانوى خوانده و از زبان او چنين آورده :\r\n لا اشهد الدهر حتى * تشاهد العينان\r\nفقلت سبحان ربى * فقال سبحان مانى \r\n« 3 »\r\n\r\n\r\n","description":"","footnote":"\r\n( 1 ) . الفهرست ، ص 163 ، عبارت در چاپ فلوگل افتادگى دارد . در چاپ تجدد ( ص 186 ) صحيح‌تر است .\r\n( 2 ) . الفهرست ، تجدد ، ص 154 .\r\n( 3 ) . عيون الاخبار ، ج 4 ، ص 143 .\r\n","page_name":" 186 ","page_number":186},
  {"content":"\r\n\r\nصولى روايت كرده كه چون ابان كتاب كليله و دمنه را منظوم ساخت به وى گفتند : چرا در زهد قصيده‌اى نمىگويى ؛ وى قصيده‌اى دربارهء روزه و زكات بساخت ، صولى در كتاب الاوراق مختصرى از آن را نقل كرده و از كليله و دمنهء منظوم نيز قطعهء نسبتا مفصلى آورده است . « 1 » ابو الفرج هم در كتاب الاغانى قصيده‌اى از همين قبيل به ابان نسبت داده و آن را ذات الحلل ناميده و گويد كه وى در اين قصيده از آغاز آفرينش و امر دنيا و همچنين مطالبى از منطق را منظوم ساخته بود . « 2 »\r\n\r\n\r\n","description":"","footnote":"\r\n( 1 ) . فرهنگ ايرانى و تأثير آن در تمدن اسلام و عرب ، ص 176 ، به نقل از نسخهء خطى كتاب الاوراق موجود در دار الكتب المصرية .\r\n( 2 ) . فرهنگ ايرانى و تأثير آن در تمدن اسلام و عرب ، ص 176 .\r\n","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n\r\n\r\nگفتار ششم آيين‌نامه‌ها و تاجنامه‌هاى ساسانى در زبان عربى و دوران اسلامى\r\nآيين‌نامه‌هاى ساسانى و آثار آنها در مآخذ عربى ؟ ؟ ؟ در آيين جنگ در آيين تيراندازى ؟ ؟ ؟ در چوگان بازى ؟ ؟ ؟ در پيش‌گويى و راههاى مختلف آن ؟ ؟ ؟ در وصف مراتب رجال و كارگذاران دولت ؟ ؟ ؟ در تربيت و آداب معاشرت ؟ ؟ ؟ موضوعات پراكنده ؟ ؟ ؟ كتابى از خسرو انوشروان پادشاه ساسانى در سرگذشت و شرح كارهاى خودش ؟ ؟ ؟\r\nقطعه‌اى از سيرت انوشيروان و سياست‌هاى او ؟ ؟ ؟ خطابه انوشروان\r\nدراين‌باره پيش از اين در دانشگاه لبنان مطالبى نوشته بودم كه در فصلنامه « الدراسات الادبيه » شماره‌هاى سوم و چهارم ، سال سوم چاپ شده بود و چون اكنون آن چاپ شده قديم در دسترس نيست در اين‌جا تجديد چاپ مىشود .\r\nكلمهء « آيين » در زبان فارسى هم به معنى « زيب و زينت و آرايش » به‌كار رفته ، و هم به معنى « رسم و عادت و طرز و روش » . و در « آيين‌نامه » - كه نام كتاب مورد گفت‌وگوى ما است - از اين كلمه معنى دوم قصد شده است ، يعنى كتابى كه شامل رسم و روش يا اصول و قواعد علم يا فن يا هنرى باشد . مسعودى\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n« آيين‌نامه » را به عربى « كتاب الرسوم » ترجمه كرده و از آن همين معنى را خواسته است . آيين به اين معنى غالبا در عربى مرادف با كلمهء آداب استعمال شده ، همچون آداب درس و آداب قاضى و مانند اينها ؛ و چنين به نظر مىرسد كه آيين در عربى به همين كلمهء « آداب » ترجمه شده باشد ، چنان كه نمونه‌اى از آن را در همين مقال خواهيم ديد . ولى خود كلمهء فارسى آيين هم در كتابهاى عربى به همين صورت و در همين معنى به‌كار رفته ، و بيشتر استعمال آن در مورد آيين ايرانيان با آداب و رسومى است كه در اصل از ايران گرفته شده بوده ؛ از آن جمله در كتاب ( التاج ) منسوب به جاحظ و در ( الاخبار الطوال ) ابو حنيفه دينورى و در ( التنبيه و الاشراف ) مسعودى و در ( الآثار الباقيه ) بيرونى . مهيار ديلمى شاعر عربى گوى ايرانى نيز در قصيده‌اى اين كلمه را به‌كار برده است .\r\nچنان كه گفتيم آيين‌نامه به كتاب يا به دسته‌اى از كتابها گفته مىشد كه شامل آداب و رسوم يا اصول و قواعد علم يا فن يا هنرى بوده است ، و معمولا اين كلمه را به‌عنوان كتاب اضافه مىكرده و مثلا آيين جنگ يا آيين تيراندازى يا آيين چوگان‌بازى و مانند اينها مىگفته‌اند . چنان كه معلوم است در دورهء ساسانيان در ايران كتابها يا رساله‌هاى متعددى در موضوعات مختلف به اين نام وجود داشته و ظاهرا مجموعهء آنها را كه هريك شامل فنى مخصوص بوده به نام مطلق « آيين‌نامه » يا « آيين‌نامهء بزرگ » مىخوانده‌اند ، و اين همان كتاب بزرگ است كه مسعودى در « التنبيه و الاشراف » از آن ياد كرده و گويد كه « آن كتابى عظيم است در هزاران برگ كه جز در نزد موبدان و بزرگان يافت نشود » .\r\nآيين‌نامه و شايد قسمتهائى از آن در اوائل قرن دوم هجرى به زبان عربى ترجمه شده است . اين كتاب را هم مانند بسيارى ديگر از كتابهاى پهلوى نويسندهء معروف عربىنويس ايرانى روزبه پسر دادويه معروف به عبد الله بن المقفع از زبان پهلوى به زبان عربى برگردانيد . ظاهرا غير از قسمتهائى كه ابن المقفع از اين كتاب ترجمه كرده بود و در عربى به نام « الآيين » يا « كتاب الآيين » معروف گرديد قسمتهائى ديگر از آن هنوز به زبان پهلوى باقى بوده ، و گفتهء مسعودى كه همهء\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nكتاب جز نزد موبدان و بزرگان كه مقصود از آن خاندانهاى بزرگ ايرانى است يافت نمىشود دليل بر اين مطلب تواند بود كه تا دورهء مسعودى هنوز قسمتهائى از آيين‌نامه ترجمه نشده و در دسترس همه نبوده است . شايد علت اين امر آن بوده كه آيين‌نامهء بزرگ گذشته از معارف و فنونى كه در جامعهء عربى اسلامى شناخته شده و رواج يافته بوده شامل مطالب ديگرى هم بوده است كه يا با محيط اسلامى سازش نداشته و يا اينكه تا آن موقع هنوز مورد توجه اعراب نشده بوده است . به‌هرحال چنان كه خواهيم ديد بعضى از كتابها كه از نوع همين آيين‌نامه‌ها بوده خيلى پس از ابن مقفع به عربى ترجمه شده ، و اين مىرساند كه ترجمهء ابن مقفع شامل همهء كتاب نبوده گرچه ترجمهء او به نام « آيين‌نامه » معروف شده بوده است . نظير آن ترجمه « خداينامه » كتاب پهلوى ديگرى است كه در همين دوران چندين بار به وسيله ابن مقفع و پس از او به‌وسيلهء چند تن ديگر همه يا قسمتهائى از آن ترجمه يا تلخيص يا اقتباس شده و همهء آنها هم به نام « سير الملوك » كه همان ترجمهء « خداينامه » است معروف گرديده .\r\nنام آيين‌نامه در بسيارى از مآخذ عربى و اسلامى آمده است . مسعودى همان‌طور كه گذشت در « التنبيه و الاشراف » و ابن النديم در « الفهرست » در دو جا و ثعالبى در « غرر اخبار ملوك الفرس » از آن نام برده‌اند ، و آثارى از آن را در نامهء باستانى « تنسر » و در تاريخ حمزه اصفهانى و كتاب « جوامع الحكايات » محمد عوفى يافته‌اند . ولى مهمتر از همه از نظر كسب اطلاعات دربارهء چگونگى اين كتاب و نوع مطالب آن قطعاتى است كه از خود اين كتاب در يكى از مآخذ قديمى عربى - يعنى در كتاب « عيون الاخبار » ابن قتيبه - باقى مانده است . اين قطعات چنان كه معلوم مىشود باقيمانده از نخستين ترجمهء عربى است كه از آيين‌نامه شده و محتمل است كه از ترجمهء ابن مقفع گرفته شده باشد ، هرچند احتمال هم مىرود كه ابن قتيبه مستقيما به اصل پهلوى آن مراجعه كرده و اين مطالب را از آن نقل و ترجمه كرده باشد ، زيرا ابن قتيبه هم ايرانى بوده ، و چنان كه از كتابش پيداست نسبت به اين‌گونه آثار ايرانى نه تنها بيگانه نبوده بلكه اطلاعات\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nكافى و وافى دربارهء آنها داشته است . همهء اين قطعات را هم با عبارات « در آيين‌نامه خواندم » آغاز مىكند و در هيچ يك از آنها هم اشاره‌اى به ترجمهء كتاب يا ابن مقفع نيست .\r\nدر هرحال اينها قطعاتى است از كتابى كه در قرن سوم هجرى به نام « آيين‌نامه » يا « كتاب الآيين » معروف بوده و چون با عباراتى ساده و روان به عربى ترجمه شده نه با شيوه‌اى مترسلانه و پرتكالف ، ازاين‌رو مىتوان اطمينان داشت كه مطالب و شايد طرز بيان آن با اصل پهلوى چندان اختلافى نكرده ، و مانند مطالبى كه از اين‌گونه مآخذ در كتب متأخرين نقل گرديده دخل و تصرفى در آن نشده است .\r\nاين قطعات در موضوعات مختلف است ؛ گرچه از ظاهر عبارت ابن قتيبه چنين استنباط مىشود كه وى همهء اينها را از يك كتاب نقل كرده ولى چنان كه خواهيم ديد در بعضى از موضوعات مختلفى كه قطعاتى از آنها را در « عيون الاخبار » مىيابيم كتابهاى مستقلى هم وجود داشته است كه ظاهرا آنها هم از نوع همين آيين‌نامه‌ها بوده‌اند .\r\nبه استناد اين قطعات مىتوان گفت كتابى كه در قرن سوم هجرى به نام « الآيين » يا « آيين‌نامه » شناخته بوده و مورد استفاده ابن قتيبه واقع شده حداقل داراى اقسام مستقلى شامل موضوعاتى كه در زير شرح داده مىشود بوده ، و به استناد آنچه در مآخذ ديگر عربى مانند الفهرست و جز آن نقل گرديده در همين قرن در بيشتر اين موضوعات كتابهاى ديگرى هم از زبان پهلوى به عربى ترجمه شده و معروف بوده است .\r\n\r\nدر آيين جنگ\r\nابن النديم در زير عنوان « كتابهائى كه در فن سوارى و سلاح‌گيرى و ابزار جنگ » تأليف شده دو كتاب از كتابهاى ايرانيان را هم نام مىبرد ؛ يكى در موضوع « تعبيهء جنگ و آداب سواران و اين‌كه پادشاهان ايران چگونه مرزبانانى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nبر مرزهاى چهارگانه شرق و غرب و جنوب و شمال مىگمارند » و ديگرى در موضوع « آداب جنگ و قلعه‌گيرى و شهرگشائى و كمين كردن و روانه كردن جاسوسان و اعزام پيش‌آهنگان و دسته‌هاى ديگر از لشگريان و ايجاد سلاح خانه‌ها » . اين دو كتاب هم هر دو به زبان پهلوى بوده و به عربى ترجمه شده بوده است . كتاب دوم را خود ابن النديم صاحب الفهرست چنان كه گويد از روى كتابى كه براى اردشير بابكان تأليف شده بوده به عربى ترجمه كرده است . به احتمال قوى اين دو كتاب هم از نوع آيين‌نامه‌ها بوده و لفظ « آداب » كه در ترجمهء عربى آنها به‌كار رفته ترجمهء كلمهء آيين است .\r\nابن قتيبه هم از آنچه در آيين‌نامه خوانده يك قطعه نسبة بزرگ در همين موضوع يعنى در آيين جنگ و لشگركشى در كتاب خود « عيون الاخبار » نقل كرده كه شايد با اين دو كتاب يا لااقل با دوّمى آنها بىارتباط نباشد ، و اين هم كه كتاب دوم پس از ابن قتيبه به عربى ترجمه شده مانع اين احتمال نخواهد بود زيرا چنان كه گفتيم محتمل است كه وى به اصل پهلوى آن مراجعه كرده باشد ، و شايد شباهتى هم كه بين مطالب اين قطعه كه ابن قتيبه نقل كرده با موضوعات آن كتاب كه ابن النديم ترجمه كرده وجود دارد خود مؤيدى براى اين نظر باشد .\r\nقطعه‌اى كه در عيون الاخبار از آيين‌نامه نقل شده شامل مطالبى است از اين قبيل : طرز صف‌آرائى لشگريان و اين‌كه چه دسته از سربازان را در چه قسمت از ميمنه يا ميسره يا قلب قرار دهند ، محل آرايش جنگى لشگريان و زمان آغاز حمله را چگونه انتخاب كنند ، با شكست‌يافتگان و فراريان لشگريان دشمن چه رفتارى كنند ، اگر آبى در ميانهء دو لشگر باشد كه هر دو ناچار بايد از آن استفاده كنند چه رويه‌اى پيش گيرند ، شرايط شروع حمله يا دفاع در صورتى كه سربازان كاركشته و پرتجربه يا جنگ نديده و بىتجربه باشند چيست ، چگونه براى شبيخون زدن كمين كنند ، و چه محلى را براى كمين كردن انتخاب كنند و چسان بر سپاه غافل دشمن شبيخون زنند ، در محاصره كردن دژها و قلعه‌گشائى چگونه بايد اقدام كنند و محل به‌كار بردن سلاحهاى مخصوص آن را از قبيل\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nمنجنيق‌ها و اراده‌ها و نردبانها يا نقب زدن را مشخص سازند ، و براى درهم شكستن روحيه محاصره شدگان چه كارهائى انجام دهند » . چنان كه ملاحظه مىشود اين مطالب همه از نوع موضوعاتى است كه در كتابى كه ابن النديم ترجمه كرده بوده است وجود داشته . به هر صورت اين قطعه نمونهء كوچكى است از كتابهائى كه در اين‌گونه موضوعات در دورهء ساسانى به زبان پهلوى موجود بوده و در دورهء عباسى به زبان عربى ترجمه شده است ، با اين تفاوت كه در اين قطعه و قطعات ديگرى كه در موضوعات مشابه در كتاب عيون الاخبار - كه يك كتاب ادبى است و به‌منظور افزودن بر معلومات عمومى دبيران و نويسندگان تأليف شده - نقل گرديده است بيشتر جنبهء ادبى آنها ملحوظ بوده نه جنبهء فنّى .\r\n\r\nدر آيين تيراندازى\r\nدر همان صورتى كه از الفهرست ذكر كرديم كتاب ديگرى هم ياد شده به نام « آيين تيراندازى » .\r\nابن النديم گويد اين كتاب تأليف بهرام گور است و همو گويد كه بعضى گفته‌اند از بهرام چوبين است . بهرام گور و بهرام چوبين هر دو از مردان نامى دورهء ساسانى و از كسانى بوده‌اند كه به شجاعت و دلاورى شهرت داشته‌اند و به همين جهت دربارهء آنها داستانها و افسانه‌هائى روايت مىشده ؛ بنابراين هر دو از لحاظ شهرت به شجاعت و مهارت در تيراندازى در مظان آن بوده‌اند كه چنين كتابى به هريك از آنها منسوب گردد ، هرچند گفتهء ابن النديم يعنى انتساب كتاب به بهرام گور به گمان نزديكتر است زيرا در تاريخ دورهء ساسانى بهرام گور بيش از ديگران به شكار و تيراندازى شهرت داشته و داستانهايى هم كه دربارهء مهارت او در تيراندازى رواست شده اين گمان را تأييد مىكند .\r\nدر عيون الاخبار هم قطعه‌اى در موضوع تيراندازى و قواعد و آداب آن از « آيين‌نامه » نقل شده است . در اينجا هم همان‌گونه كه در « آيين جنگ » ذكر شد مىتوان احتمال داد كه آنچه ابن قتيبه نقل كرده است از همين « آيين تيراندازى » منسوب به يكى از دو بهرام باشد يا از كتاب ديگرى از همين نوع كه\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nضمن آيين‌نامهء بزرگ بوده است . هيچ بعيد نيست كه در عصر ساسانى دربارهء تيراندازى نيز كه از فنون شايع و آموزشى آن عصر بوده مانند فنون جنگ كتابهاى متعدد وجود داشته ، و آنچه را كه ابن قتيبه نقل كرده است از كتاب ديگرى باشد آنچه ابن النديم ياد كرده ، زيرا چنان كه مىدانيم در آن دوره به اين گونه فنون جنگى و ورزشى توجه بسيار مىشده و براى تعليم اين هنرها هنرآموزان مخصوص وجود داشته و نسبت به وضع و دقت در امر تعليم آنان عنايت و اهتمام خاص مىشده است و به استناد آنچه ابو حنيفه دينورى در الاخبار الطوال كرده اين را هم مىدانيم كه سرپرستى امور هنرآموزان تيراندازى و اسب‌سوارى چه راجع به تعيين دستمزد و چه راجع به مراقبت در حسن انجام وظيفهء آنان جزء وظائف ديوان سپاه يا به اصطلاح امروز وزارت جنگ بوده ، و از اينجا معلوم مىشود كه تعليم اين فنون توسعه و رونق بسيار داشته . بنابراين دور نيست كه در اين گونه موضوعات كه مىبايستى به عدهء زيادى تعليم شود كتابهاى درسى متعدد وجود داشته ، و از همين قطعه‌اى هم كه در عيون الاخبار در اين موضوع نقل شده آشكار است كه آن را از كتابى گرفته‌اند كه براى تعليم مبادى و اصول اين فن نوشته شده بوده و براى همين منظور به كار مىرفته است زيرا گذشته از ذكر رسوم و قواعد به روش تعليم و تمرين هم اشاراتى در آن هست .\r\nظاهرا كتاب « آيين تيراندازى » شامل دستورهائى دربارهء انواع مختلف تيراندازيها كه بعضى جزء فنون جنگى و بعضى هم از بازيهاى ورزشى و قهرمانى به‌شمار مىرفته بوده است . ما به‌طور قطع نمىدانيم كه در دورهء ساسانى چه اقسامى در اين فن وجود داشته و تعليم مىشده ولى اين را مىدانيم كه چندگونه از اين بازيها از ايران در ميان اعراب و در دربار خلفاى عباسى نفوذ يافته بود و وصف بعضى از آنها هم در مآخذ عربى آمده است . از آن جمله يكى تيراندازى با نشّاب به « برجاس » است و ديگرى گلوله‌اندازى با كمان . نشاب يا نشابه به تيرهاى ايرانى گفته مىشد كه با تيرهاى عربى كه آن را « سهم » مىخواندند فرق\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nداشته ؛ برجاس هم كه كلمه‌اى فارسى و معرّب است به نشانه‌اى گفته مىشد كه در هوا قرار مىدادند در بالاى نيزه يا جاى ديگر و به آن تيراندازى مىكردند . اين گونه تيراندازى در ميان اعراب سابقه نداشت و آن را از ايرانيان گرفتند . مسعودى دربارهء هارون الرشيد گويد : وى نخستين كسى بود كه چوگان بازى كرد و با نشابه به برجاس تير انداخت و شطرنج و نردباخت و بازيكنان را به خود نزديك ساخت و از براى آنها وظيفه و مستمرى برقرار نمود . چنان كه مىدانيم كتابهايى هم كه در موضوع همين هنرها و بازيها به زبان پهلوى وجود داشته در همين دورهء عباسى كه خلفا به اين بازيها به زبان پهلوى وجود داشته در همين دورهء عباسى كه خلفا به اين بازيها توجه كردند به عربى ترجمه شد و برحسب اتفاق قطعه‌اى هم كه در عيون الاخبار از « آيين‌نامه » در فن تيراندازى نقل شده دربارهء همين نوع تيراندازى و طرز تعليم آن و نشانه‌گيرى است .\r\nنوع ديگر از فنون تيراندازى پرتاب گلوله كه در عربى آن را بندق مىگفته‌اند از كمان بوده است . جرجى زيدان در وصف اين بازى و چگونگى پيدايش و متداول شدن آن در بين اعراب گويد : بندق گلوله‌هاى گردى بوده كه از گل يا سنگ يا سرب و مانند اينها مىساخته‌اند ، و در عربى جلاهق و جلاهقات نيزا خوانده مىشود ( جلاهق معرّب گروهه گلوله است ) . اين بازى هم از هنرهاى ايرانى است . ايرانيان اين گلوله را مانند تير از كمان مىانداختند ، و اعراب اين بازى را در اواخر روزگار عثمان از آنان فرا گرفتند . پيدايش اين بازى را در مدينه نخست امرى شگفت و ناروا يافتند ولى سپس با آن مأنوس شدند و در سپاه خود دسته‌اى گلوله‌انداز نيز تربيت كردند . در دربار هارون الرشيد نيز دسته‌اى از اين گلوله‌اندازان بودند كه در پيشاپيش او راه مىسپردند و به هركس كه بر سر راه او ايستاده بود گلوله پرتاب مىكردند . در دورهء عباسيان دسته‌هاى گلوله‌انداز فراوان بود كه در بيرون شهرها مىرفتند و باهم مسابقه مىدادند » . و همو دربارهء تيراندازى با نشاب گويد : و از قبيل گلوله‌اندازى پرتاب نشاب به برجاس است كه آن هم يك بازى ايرانى است و نخستين بار هارون الرشيد آن را معمول داشت .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nدر چوگان‌بازى\r\nچوگان‌بازى هم يكى از بازيهاى ورزشى ايرانى بوده كه در دورهء ساسانيان و پيش از آن براى پرورش جوانان و ورزش آنان اهميت زياد داشته و دستور و قواعد آن را هم در كتابها ضبط و مدون ساخته بوده‌اند .\r\nابن النديم در ضمن همان صورتى كه از آن نام برديم يك كتاب هم با عنوان « آيين چوگان‌بازى از آن ايرانيان » نقل كرده است كه ظاهرا در همين دورهء اول عصر عباسى به عربى ترجمه شده بوده است ، زيرا چنان كه ديديم تا پيش از دورهء عباسيان اين بازى در ميان اعراب شناخته نبوده و نخستين كسى كه از خلفا به آن پرداخت هارون الرشيد بود .\r\nدر كتاب عيون الاخبار هم قطعه‌اى دربارهء دستور چوگان‌بازى از آيين‌نامه نقل شده است ، كه دربارهء آن و اين‌كه آيا ابن قتيبه آن را از همين كتابى كه ابن النديم در ضمن اين صورت نام برده گرفته است يا از كتاب ديگر همان احتمالاتى كه در آيين‌نامه‌هاى ديگر ذكر كرديم مىرود .\r\nقطعه‌اى كه ابن قتيبه از آيين‌نامه نقل كرده هرچند كوچك است ولى شامل دستورهاى مختلفى دربارهء اين بازى و قواعد آن است كه از روى آن مىتوان تا حدّى به نوع مطالب اين‌گونه كتابها پى برد . در اين قطعه دستورهائى است راجع به طرز به دست گرفتن چوگان و گرداندن آن و چگونگى زدن گوى در حال سوارى و طرز رفتار باهم نبردان و دستور برانگيختن و نگه داشتن اسبان و وضع تماشاچيان و اندازهء ميدان بازى و بعضى دستورهاى اخلاقى ديگر .\r\n\r\nدر پيشگوئى و راههاى مختلف آن\r\nقطعه‌اى كه در عيون الاخبار از آيين‌نامه در اين موضوع نقل شده به عنوان « روش ايرانيان در عيافت و طرز استدلال به آن » ذكر شده است . در بين اعراب و شايد ملتهاى ديگر هم يكى از طرق پيشگوئى اين بوده است كه مرغى را مىپرانيده‌اند يا مرغى كه در حال پرواز\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nبوده است از جهت و نوع پرواز آن طبق خصوصيات و حسابهائى كه پيشگويان درست كرده بودند نسبت به امورى كه در آينده خواستى اتفاق افتاد پيشگوئيهائى مىكردند و آن را به فال نيك يا بد مىگرفتند و اين عمل را زجر الطير يا عيافت ( ازعاف الطير ) مىناميدند . معنى عيافت كم‌كم توسعه يافت و به معنى مطلق پيشگوئى به كار رفت اعم از اين‌كه به وسيله پرواز پرندگان باشد يا به وسيله ديگرى ، و ازاين‌رو عائف و متعيف به معنى مطلق پيشگو استعمال مىشود . در كلمه عيافت هم كه در عنوان قطعه‌اى كه از آيين‌نامه گرفته شده به‌كار رفته همين معنى كلى قصد شده است ، زيرا در اين قطعه از انواع امورى كه وسيله پيشگوئى بوده سخن رفته نه از يك نوع بخصوص آن .\r\nپيشگوئى ، يعنى استدلال از بعضى اتفاقات نادر يا غير عادى بر حدوث امرى در آينده ، در نزد گذشتگان اعتبار فراوان داشته و تقريبا در ميان همه ملتها معمول بوده است ؛ با اين فرق كه در مردم بدوى و صحرانشين اين امر هم به صورت ساده و ابتدائى بوده و در ملتهائى كه پيشرفته‌تر بوده و با نوشته و كتاب سروكار داشته‌اند اين معلومات هم از صورت ساده و ابتدايى خارج شده و كم كم به صورت يكى از معارف عصر درآمده و در كتابها مدون گرديده است .\r\nتا آنجا كه ما اطلاع داريم در فنون مختلفى كه براى پيشگوئى حوادث آينده در ايران معروف و معمول بوده ، غير از آنچه در آيين‌نامه بوده و قطعه‌اى از آن اكنون در دست ما است ، چهار كتاب ديگر در زبان پهلوى وجود داشته كه به عربى ترجمه شده بوده است . نام اين كتابها را ابن النديم در الفهرست بدينگونه ذكر كرده است :\r\n1 . « كتاب التاج و ما تفاءلت به ملوكهم » كه ظاهرا مشتمل بر پيشگوئيها يا تفالهاى پادشاهان ايران بوده و ابن مقفع آن را به عربى ترجمه كرده بوده است و ما در شماره گذشته همين مجله ضمن گفت‌وگوى از تاجنامه‌هاى پهلوى از آن سخن گفتيم .\r\n2 . « كتاب زجر الفرس » كه ابن النديم آن را در فهرست كتابهائى كه در\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nموضوع فال و زجر و امثال اينها تأليف شده ذكر كرده و از ميان آنها اين كتاب شامل طريقه ايرانيان در اين فن بوده ، و چون اطلاع ديگرى دربارهء اين كتاب جز همين اسم آن به ما نرسيده نمىتوانيم درباره مطالب آن اظهارنظرى كنيم .\r\n3 . « كتاب الفأل لاهل فارس » اين كتاب را هم ابن النديم در فهرست همان كتابها ذكر كرده . اگر بخواهيم موضوع آن را از روى اسمش حدس بزنيم بايد بگوئيم كه اين كتاب هم دربارهء طريقه ايرانيان در فال و استخاره و امورى بوده است كه آنها را به فال نيك يا بد مىگرفته‌اند ، و احكامى كه بر آنها مترتب مىساخته‌اند .\r\n4 . « كتاب الاختلاج على ثلاثه اوجه للفرس » اختلاج عبارت است از پريدن اعضاء يا عضلات مختلف بدن انسان بدون اراده او . اين امر يك حادثه طبيعى است كه پزشكان قديم بعضى آن را نشانه اختلال و ضعف در بعضى اعصاب مىدانسته‌اند و بعضى ديگر برعكس آن را نشانه قدرت و استقامت آنها .\r\nدر هر حال از آنجا كه اين امر تا حدى غير عادى بوده موجب پيدايش اعتقاداتى در بين عوام گرديده و آن را دليل وقوع حوادثى دانسته‌اند و به تدريج شاخ و برگهائى بر آن افزوده شده و به‌صورت علم درآمده بوده است ، در عربى آن را به نام علم الاختلاج خوانده‌اند و در تعريف آن گفته‌اند آن علمى است كه از كيفيت دلالت پرش اعضاء انسان از سر تا پا بر احوالى كه بر آن شخص واقع خواهد شد بحث مىكند ، و در كشف الظنون از گفته ابو الخير نقل شده كه اين علم به‌واسطه ضعف دلالت و مبهم بودن دلايلش شايسته اعتماد نيست ، و همو گويد كه من رساله‌هاى مختصرى در اين علم ديده‌ام كه از آن سودى عايد نمىگردد . در هر حال از اينكه در كتابى كه از پهلوى به عربى ترجمه شده بوده اين علم بر سه وجه بيان گرديده معلوم مىشود كه در دورهء ساسانيان اين علم را هم‌قدر و اعتبارى مىشناخته‌اند و براى آن اصول و مبانى و اقسام و وجوهى قائل بوده‌اند .\r\nاز چهار كتابى كه در بالا ذكر شد از هيچ يك از آنها جز نام نشانى باقى\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nنمانده ولى از آنچه در « آيين‌نامه » راجع به اين‌گونه موضوعات بوده چنان كه گفتيم قطعه‌اى در دست است كه ما عين آن را نقل كرده‌ايم . اين قطعه از دو نظر داراى اهميت است ، يكى از آن نظر كه نمونه‌اى است از نوع مطالب و موضوعاتى كه در اين قبيل كتابها يا رساله‌ها مندرج بوده ، و ديگر از آن جهت كه اين قطعه قديمترين نص موجود است از كتابى كه در اين‌گونه معتقدات در ايران قبل از اسلام تدوين يافته بوده و به مسلمانان رسيده ، و براى كسانى كه به تحقيق درباره فرهنگ و معتقدات عوام - كه به نام فولكلور خوانده مىشود - و تحولات تاريخى آن علاقه‌مندند سندى با ارزش است .\r\n\r\nدر وصف مراتب رجال و كارگذاران دولت\r\nدر اين موضوع چنان كه در گذشته از آن سخن گفتيم ( در شماره اول اين مجله صفحه 57 ) كتابى به زبان پهلوى وجود داشته به نام « گاهنامه » شامل ترتيب طبقات درباريان و صاحب‌منصبان و كارگذاران دولت ساسانى و مراتب آنها كه بنا به گفتهء مسعودى در حدود ششصد مرتبه بوده است . اين كتاب هم كه خود مسعودى آن را ديده بوده بنا به گفتهء وى جزء « آيين‌نامه » بوده است ، و شايد علت آن‌كه در « الفهرست » ابن النديم نامى از آن نمىيابيم همين باشد كه آن را كتاب جداگانه‌اى نمىشناخته‌اند . ظاهرا اين كتاب با اين قسمت از آيين‌نامه شرح سازمان داخلى دولت ساسانى و فهرستى از مناصب و درجات دولتى و وظائف و حدود اختيارات هر درجه و منصبى بوده ، و چون همان‌طور كه مىدانيم در دولت ساسانى حفظ حدود طبقات مختلف رجال دولت و كارگذاران به‌شدت رعايت مىشده ، و براى هيچ‌كس و خاصه بزرگان و درباريان و كارگذاران دولت از لحاظ رعايت آداب و رسوم و حفظ سنن تخطّى از حدود مقرر به هيچ‌وجه جايز نبوده ، از اين جهت مىتوان حدس زد كه در اين كتاب علاوه بر فهرست مقامات و مناصب ، دربارهء حدود و وظائف هر مرتبه چه از نظر اختيارات در عمل و چه از نظر تشريفات و آداب و رسومى كه در هر\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nمرتبه و مقام واجب الرعايه بوده نيز مطالبى مندرج بوده است و به همين علت هم آن را جزء آيين‌نامه شمرده‌اند .\r\n\r\nدر تربيت و آداب معاشرت\r\nدر اين موضوع دو قطعهء كوچك در عيون الاخبار از از آيين‌نامه نقل شده كه يكى از آنها دربارهء آداب طعام است . ظاهرا اين‌گونه مطالب آيين‌نامه نزديك يا از نوع مطالب و موضوعاتى بوده كه در كتاب « التاج » ديده مىشود با اين فرق كه مطالب كتاب التاج فقط منحصر به آداب و رسوم دربار شاهان بوده ولى اين قسمت از آيين‌نامه شامل تعاليم عمومى در تربيت و آداب اجتماعى بوده و اختصاص به طبقهء خاصى نداشته است . سابقا نيز ديديم كه استاد كريستن سن آيين‌نامه را از مآخذ كتاب « التاج » منسوب به جاحظ دانسته . خيلى محتمل است كه آيين‌نامهء بزرگ شامل كتاب يا رساله‌اى هم دربارهء آداب مجالست با پادشاهان و آيين دربار ايشان نيز بوده و جاحظ از آن رساله هم استفاده كرده باشد ولى آنچه معلوم است نويسندهء كتاب التاج از اقسام ديگر آيين‌نامه بهره نگرفته است ، زيرا به قول خودش مطالب آن از جنس كتابش نبوده است . دربارهء آداب طعام گويد : « در پرهيز از سخن هنگام طعام فضائل بسيار است ، و اين در آيين ايرانيان است ، و ما از ذكر آن خوددارى كرديم چون‌كه از جنس كتاب ما نيست . » و چنان كه ديديم يكى از قطعاتى هم كه در آيين‌نامه در عيون الاخبار نقل شده دربارهء آداب طعام است .\r\n\r\nموضوعات پراكنده\r\nغير از آنچه ذكر شد سه قطعهء ديگر در عيون الاخبار از آيين‌نامه نقل شده كه چون دربارهء آنها اطلاعات ديگرى از مآخذ ديگر در دست نيست نمىتوان آنها را به قسمت يا رسالهء مخصوصى از آيين‌نامه برگرداند ، و به همين جهت ما آنها را زير عنوان موضوعات پراكنده ياد كرديم ، هرچند مىتوان\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nاحتمال داد كه اين قطعات هم از آن قسمت از آيين‌نامه كه دربارهء آداب مصاحبت با پادشاهان و آيين مجلس ايشان بوده گرفته شده باشد . يكى از اين قطعات گفته‌اى است نقل از يكى از پادشاهان ايران ، و ديگرى قطعه كوچكى است دربارهء داورى و اقسام آن ؛ و سوم دستورى است براى انتخاب محل خوابگاه شاه و اينكه داراى چه شرايطى بايد باشد ، و چنان كه ملاحظه مىشود از لحاظ موضوع دور از آنچه گفتيم نيست .\r\n\r\nتاجنامه‌هاى ساسانى در دوران اسلامى\r\nابن نديم در « الفهرست » در ضمن كتابهائى كه ابن مقفع از فارسى به عربى ترجمه كرده كتابى را هم با عنوان « كتاب التاج فى سيرة انوشروان » نام برده است . بعضى از محققان همچون آقاى گابريلى « 1 » در وجود چنين كتابى در شرح حال انوشروان شك كرده و عبارت « فى سيرة انوشروان » را در نام اين كتاب الحاقى دانسته‌اند ، و برخى ديگر همچون مرحوم احمد زكى پاشا « 2 » مصحح و محقق كتاب « التاج فى اخلاق الملوك » منسوب به جاحظ اين كتاب را « رازى در نهاد روزگار نهفته » خوانده‌اند . اين از آن جهت است كه محققان تاكنون جز همين نام كه در « الفهرست » ذكر شده در جاى ديگر نشانى از اين كتاب نيافته‌اند ، و به اطلاعات ديگرى كه ممكن است از منابع ديگر دربارهء آن به دست آورد توجهى نكرده‌اند ، در صورتى كه با تحقيق و كاوش بيشتر و پىجوئى آثار و نشانه‌هائى كه از اين كتاب در منابع مختلف تاريخى و ادبى عربى يافت مىشود و با سنجيدن و به هم پيوستن اطلاعات متفرّق و پراكنده‌اى كه دربارهء آن يا دربارهء كتابهاى مشابه آن به‌دست مىآيد نه تنها شك و ترديد آقاى گابريلى به كلى از ميان مىرود ، بلكه اطلاعات جامع و مفيد و حتى\r\n\r\n\r\n","description":"","footnote":"\r\n( 1 ) . به نقل استاد كريستن سن در كتاب « ايران در زمان ساسانيان » ص 58 از اصل فرانسهء آن به نام  IRAN Sous Ies Sassanides  و ص 34 از ترجمهء مرحوم رشيد ياسمى .\r\n( 2 ) . در مقدمه كتاب « التاج فى اخلاق الملوك » ص 26 .\r\n","page_name":" 202 ","page_number":202},
  {"content":"\r\n\r\nنمونه‌هاى بسيار جالب و قابل توجهى نيز از اين كتاب به‌دست مىآيد كه در پرتو آن به خوبى مىتوان اين رازى را كه تاكنون به گفتهء مرحوم احمد زكى پاشا در نهاد روزگار نهفته بود روشن و آشكار ساخت . موضوع اين گفتار همين تحقيق و كاوش و پىجوئى و معرفى يكى از آثار ادبى ايران در دورهء ساسانى است كه تاكنون بدين صورت ناشناخته بوده است .\r\nولى پيش از آن‌كه به موضوع اصلى يعنى به تحقيق دربارهء كتاب « التاج فى سيرة انوشروان » بپردازيم به حكم پيوستگى مطلب لازم است به‌عنوان مقدمه توضيح مختصرى دربارهء تاجنامه‌هاى پهلوى كه به عربى ترجمه شده و اطلاعاتى كه از آنها در دست است و نظريه‌هائى كه برخى از محققان در اين‌باره اظهار داشته‌اند بيفزائيم .\r\nظاهرا قديمترين مأخذى كه در آن نامى از كتابى به نام « التاج » برده شده و مسلّم است كه مقصود از آن يك تاجنامهء پهلوى ساسانى است كتاب « عيون الاخبار » ابن قتيبه است . ابن قتيبه كه از خانواده‌اى ايرانى و خراسانى بوده و در كوفه چشم به جهان گشوده و مدتى قضاء « دينور » را برعهده داشته و از اين رو به دينورى معروف گشته است بين سالهاى 213 و 276 هجرى مىزيسته و چنان‌كه از كتاب « عيون الاخبار » او برمىآيد وى در تأليف اين كتاب از مآخذ ايرانى متعددى استفاده كرده و از آن جمله كتابى بوده از نوع « تاجنامه » كه از آن به نام « كتاب التاج » نام برده و چندين قطعه نيز از ترجمهء عربى آن را عينا نقل كرده كه از نظر تحقيق دربارهء اين كتاب بسيار مهم و قابل استفاده است . « 1 » پس از عيون الاخبار كتاب ديگرى كه در آن با صراحت از كتابهائى به نام « التاج » ياد شده الفهرست ابن نديم است .\r\nفهرست ابن نديم چنان‌كه در آغاز آن ذكر شده در سال 378 هجرى تأليف شده ، يعنى بيش از يك قرن پس از تأليف عيون الاخبار . در اين كتاب در\r\n\r\n\r\n","description":"","footnote":"\r\n( 1 ) . اين قطعات در گفتارى در همين مجله ( سال اول شماره اول ) زير عنوان « كتاب التاج للجاحظ و علاقته به كتب تاجنامه فى الادب الفارسى الساسانى » شرح داده شده ؛ به آن مراجعه كنيد .\r\n","page_name":" 203 ","page_number":203},
  {"content":"\r\n\r\nدو جا نام دو كتاب از تاجنامه‌هاى پهلوى آمده ، يكى در صفحه 118 « 1 » در فهرست كتابهائى كه ابن مقفع به عربى ترجمه كرده ، و ديگرى در صفحه 305 ضمن فهرست كتابهاى ايرانى كه در تاريخ و داستانهاى صحيح تأليف شده . در جاى اول همچنان كه گذشت نام كتاب « التاج فى سيرة انوشروان » و در جاى دوم « التاج و ما تفألت به ملوكهم » ذكر شده است . غير از عيون الاخبار و الفهرست نام كتاب التاج در دو جا از كتاب السعادة و الاسعاد تأليف ابى الحسن ابن ابى ذر نيشابورى متوفى در سال 381 كه آن هم در همين قرن چهارم و كم‌وبيش همزمان با الفهرست تأليف يافته برده شده و دو قطعه كوچك هم از آن نقل گرديده . « 2 » السعادة و الاسعاد از نظر اشتمال آن بر قطعاتى از بعضى از آثار ادبى ساسانى براى تحقيق و بررسى آن آثار يكى از مآخذ بسيار مهم و گرانبها است و چنين به‌نظر مىرسد كه مؤلف آن اين دو قطعه را مستقيم و بىواسطه از همان كتاب التاج نقل كرده است . گذشته از اين كتابها كه ذكر شد نام « كتاب التاج » در كتب ديگرى هم مانند عقد الفريد ابن عبد ربه « 3 » و سراج الملوك طرطوشى « 4 » برده شده و مطالبى از آن نقل گرديده كه معلوم نيست بىواسطه از همين كتاب نقل شده باشد و ظاهرا از مآخذ ديگرى مانند عيون الاخبار در آنها منعكس شده است .\r\nاز دانشمندان متأخر هم كسانى كه دربارهء آثار دورهء ساسانى مطالبى نوشته‌اند كم‌وبيش به ذكر كتاب « تاجنامه » نيز پرداخته نامى از آن برده يا به استناد آنچه در اين مآخذ آمده تعريفى از آن كرده‌اند ، ولى يك امر سبب شده\r\n\r\n\r\n","description":"","footnote":"\r\n( 1 ) . شمارهء صفحات فهرست طبق چاپ خاورشناس آلمانى « فلوگل » كه مورد استفاده بوده تعيين شده مگر در جائى كه چاپ ديگر تصريح شده باشد .\r\n( 2 ) . السعادة و الاسعاد ، ص 432 و 435 . اين كتاب نفيس به كتابت و مباشرت استاد مجتبى مينوى جزء انتشارات دانشگاه تهران به شماره 435 و به شماره 5 از سلسلهء كتب اهدائى آقاى دكتر يحيى مهدوى به دانشگاه در سال 1336 هجرى شمسى در شهر ويسبادن آلمان از روى خط كاتب خوب و خوانا چاپ عكسى شده است .\r\n( 3 ) . عقد الفريد ، ج 1 ، ص 110 و 260 .\r\n( 4 ) . سراج الملوك چاپ مصر ص 96 .\r\n","page_name":" 204 ","page_number":204},
  {"content":"\r\n\r\nكه آنچه در اين‌باره نوشته‌اند غالبا مبهم و نارسا و گاهى نيز آميخته با غلط و اشتباه گرديده ، و آن اين است كه اين محققان « تاجنامه » را در ادبيات ساسانى نام يك كتاب پنداشته و به ناسازگارى اين نظر با اطلاعاتى كه در مصادر مختلف تاريخى از كتابهائى به اين نام در دست است توجهى نكرده‌اند .\r\nمثلا آقاى كراتشووسكى خاورشناس روسى در نامه‌اى به مرحوم احمد زكى پاشا مصحح كتاب التاج منسوب به جاحظ چنين مىنويسد : « من كتابى به نام « التاج » در بين مؤلفات جاحظ نديدم ، ولى صاحب فهرست كتابى را از ابن مقفع به همين نام ياد مىكند ( ص 118 ) و دور نيست كه مأخذ هر دو كتاب يكى باشد ؛ و آنچه اين امر را تأييد مىكند وجود كتابى به همين نام است در بين كتابهائى كه ايرانيان در تاريخ و حكايات تأليف كرده‌اند « فهرست ص 305 » و بنابراين احتمال دارد كه هم جاحظ و هم ابن مقفع هر دو از آن كتاب استفاده كرده باشند » . « 1 » در اين نوشته چندين اشتباه است : نخست آنكه كتابى كه در فهرست به اين نام به ابن مقفع نسبت داده شده ابن النديم آن را از مؤلفات وى نشمرده بلكه آن را در ضمن كتب فارسى كه ابن مقفع به عربى ترجمه كرده آورده است ؛ بنابراين آن را هم بايد يك كتاب پهلوى ساسانى به‌شمار آورد نه يك كتاب عربى از مؤلفات ابن مقفع چنان‌كه كراتشووسكى گمان كرده است ، و ديگر اينكه كتاب منسوب به جاحظ در موضوع عمومى آداب و رسوم پادشاهان و آيين مجالس ايشان است ، و آنچه ابن مقفع ترجمه كرده كتابى بوده است در يك موضوع مخصوص يعنى شرح حال و كارهاى انوشيروان ، و در آن تنها از اين پادشاه سخن مىرفته نه از موضوعات عمومى و كلى بدان‌گونه كه در كتاب « التاج فى اخلاق الملوك » ديده مىشود ؛ و همچنين احتمال اين‌كه هم كتاب منسوب به جاحظ ، يعنى « التاج فى اخلاق الملوك » و هم كتاب ابن مقفع ، يعنى « التاج فى سيرة انوشروان » هر دو مبينى بر كتاب ديگرى باشند كه ابن النديم آن را جزء كتابهاى ايرانى به نام « كتاب التاج و ما تفاءلت به ملوكهم » ذكر كرده نيز بىمورد است ، زيرا اين كتاب هم\r\n\r\n\r\n","description":"","footnote":"\r\n( 1 ) . از نامه آقاى كراتشووسكى به احمد زكى پاشا ، مقدمه تاج ص 67 .\r\n","page_name":" 205 ","page_number":205},
  {"content":"\r\n\r\nچنان‌كه از اسم آن و از نمونه‌هائى كه از اين قبيل كتب در مصادر عربى و اسلامى ديده مىشود « 1 » برمىآيد كتابى بوده است دربارهء امورى كه پادشاهان ساسانى بدان فال بد يا نيك مىزده‌اند . و از اين‌كه ابن نديم آن را جزء كتابهاى تاريخى و داستانهاى صحيح ذكر كرده معلوم مىشود كه مشتمل بر حكايات و داستانهايى هم در اين زمينه از پادشاهان ايران بوده ، و چنان‌كه مىدانيم توسل به اين‌گونه پيش‌گوئيها و وسائلى كه براى آن داشته‌اند از قبيل ستاره‌شناسى و طالع‌بينى و خواب‌گزارى و مانند اينها در دورهء ساسانى و به‌خصوص در نزد شاهان اين سلسله اهميت و اعتبار فراوان داشته و بدون شك حكايات و داستانهاى متعددى هم در اين‌باره از ايشان روايت مىشده و همين حكايات و داستانها بوده كه شايد به ضميمهء اطلاعات ديگرى در همين زمينه موضوع اين كتاب بوده ، و در هر حال موضوع آن با موضوع دو كتابى كه ذكر شد يكى نبوده تا بتوان آنها را به يكديگر مربوط ساخت . آنچه هم كه مرحوم احمد زكى پاشا در مقدمهء كتاب « التاج فى اخلاق الملوك » نوشته دائر بر اينكه شايد جاحظ در تأليف آن كتاب بر كتاب تاج كه به نام كسرى انوشروان تأليف شده و ابن مقفع آن را به عربى ترجمه كرده اعتماد كرده باشد ناشى از همين بىتوجهى به اختلاف موضوع اين دو كتاب و تعدد تاجنامه‌ها است .\r\nظاهرا آقاى گابريلى به اختلاف موضوع دو كتابى كه ابن النديم در دو مورد ذكر كرده پى برده ولى چون به تعدد تاجنامه‌ها توجه نداشته است براى رفع اين اختلاف متوسل به اين فرض شده كه عبارت « فى سيرة انوشروان » در نام تاجنامه‌اى كه ابن مقفع ترجمه كرده است الحاقى و هر دو نامى كه در فهرست ابن النديم آمده نام يك كتاب باشد ، در صورتى كه اين نظر هم به شرحى كه در اين گفتار خواهيم ديد به كلّى بىاساس است ؛ و در هر حال در هيچ يك از اين\r\n\r\n\r\n","description":"","footnote":"\r\n( 1 ) . نگاه كنيد به قطعاتى كه در آيين‌نامه در اين زمينه وارد شده و در شماره 2 و 3 سال اول اين\r\nمجله ص 31 - 35 تعريف و نقل شده ، و همچنين به آنچه ثعالبى نقل كرده ( ص 343 و 346 از ترجمه فارسى آن از محمود هدايت به نام شاهنامهء ثعالبى ) .\r\n","page_name":" 206 ","page_number":206},
  {"content":"\r\n\r\nنظريه‌ها به آن تاجنامه‌اى كه ابن قتيبه در عيون الاخبار از آن مطالبى نقل كرده و آن هم به‌طورى كه از نمونه‌هاى آن پيداست با هيچ يك از كتابهائى كه به نام « التاج » در « الفهرست » ذكر شده يكى نيست توجهى نشده است .\r\nدر اينجا شايد لازم باشد كه براى تكميل اين بحث احتمال ديگرى را هم كه كراتشووسكى در نامه‌اى كه ذكر آن گذشت دربارهء تاجنامهء ساسانى بيان داشته ياد كنيم . كراتشووسكى در همان نامه دربارهء تاجنامه‌اى كه ابن قتيبه از آن مطالبى نقل كرده « 1 » مىنويسد شايد اين كتاب همان كتابى باشد كه مسعودى آن را در كتاب التنبيه و الاشراف وصف كرده . اين كتابى كه كراتشووسكى بدان اشاره مىكند يكى از كتابهاى بسيار مهم و معتبر عصر ساسانى بوده كه علاوه بر مطالب و موضوعات آن از آن جهت كه دارى تصوير رنگى از همهء پادشاهان ساسانى و از جملهء كتابهاى كتابخانهء شاهى بوده است نيز اهميت فراوان داشته و چون تنها توصيفى كه از آن ديده شده همان است كه مسعودى ذكر كرده و وصف آن هم تا اندازه‌اى دقيق و روشن است از اين جهت ما براى معرفى بيشتر اين كتاب ترجمهء آن را در اينجا مىآوريم .\r\nمسعودى گويد : « در شهر استخر از سرزمين ايران در سال 303 در يكى از خانواده‌هاى اشرافى ايران ، كتابى عظيم ديدم شامل بسيارى از دانش ايرانيان و اخبار پادشاهان و بناها و سياستهاى ايشان ، كه در هيچ يك از كتابهاى آنان مانند خداينامه و آيين‌نامه و گاهنامه و جز اينها نديده بودم . در اين كتاب بيست و هفت تن از پادشاهان خاندان ساسانى ايران تصوير شده بود كه از آنها بيست و پنج تن مرد و دو تن زن بودند ، و صورت هريك در روزى كه بدرود زندگى گفته بود چه پير و چه جوان با زينت و تاج و جاى ريش و عارض صورتش نگاشته شده ، و [ نوشته بود 
  ] كه چهارصد و سى و سه سال و يك ماه و هفت روز بر جهان فرمانروائى كردند ، و كه هر وقت شاهى از آنان بدرود زندگى مىگفت تصويرى از او به همان هيأت مىكشيدند و آن را در گنجينه‌ها مىنهادند تا زندگان را صف\r\n\r\n\r\n","description":"","footnote":"\r\n( 1 ) . به مقدمهء « التاج فى اخلاق الملوك » ص 68 .\r\n","page_name":" 207 ","page_number":207},
  {"content":"\r\n\r\nمردگان پنهان نماند . تصوير هر شاهى را كه در جنگ بود ايستاده و آنكه در امرى كشورى بود نشسته مىنگاشتند . و شرح حال و كارهاى خصوصى و عمومى او را با پيش اومدهاى سترگ و حوادث بزرگى كه در زمان پادشاهى او روى داده بود نوشته بودند . و در تاريخ اين كتاب آمده بود كه آن را از روى آنچه در خزائن پادشاهان ايران يافته بودند در نيمهء جمادى الآخرة سال 113 نوشته و براى هشام بن عبد الملك بن مروان از فارسى به عربى ترجمه كرده بودند ، نخستين اين پادشاهان اردشير بود ، پيراهنش در تصوير سرخ دينارگون و شلوارش آسمانى رنگ و تاجش سبز در زمينهء طلائى و به دستش نيزه‌اى بود در حال ايستاده ، و واپسين آنها يزدگرد پسر شهريار پسر خسرو پرويز بود كه پيراهنش سبز گلدار و شلوارش گلدار و آسمانى رنگ و تاجش قرمز سير ، به دستش نيزه‌اى بود و بر شمشيرش تكيه داشت . اين تصويرها به انواع رنگهاى عجيب كه در اين زمان مانند آنها يافت نشود ساخته شده بود ، زر و سيم آن محلول و مس آن سوده و كاغذش فرفيرى « 1 » رنگ بود و رنگى عجيب شده بود به‌طورى كه از زيبائى و خوش ساختى آن معلوم نبود كه كاغذ است يا پوست و ما اجمالى از مطالب آن را در جزء هفتم كتاب « مروج الذهب و معادن الجوهر » كه مشتمل بر اخبار ايرانيان باستان است آورده‌ايم . . . » « 2 » پايان سخن مسعودى .\r\nآقاى اينوسترانزف خاورشناس دانشمند روسى نيز احتمال مىدهد كه سخنان پندآميز حكيمانه كه به نقل از تاجنامه از زبان پادشاهان ساسانى روايت شده همان سخنانى باشد كه زير تصوير هريك از آنان در اين كتاب نوشته بوده است .\r\nچنان كه خواهيم ديد منطبق ساختن اين احتمال با يكى از تاجنامه‌هائى كه از آنها كم‌وبيش اطلاعى داريم دشوار است مگر اينكه همچنان كه دربارهء\r\n\r\n\r\n","description":"","footnote":"\r\n( 1 ) . جستجوى مختصرى شد و براى كلمه فرفيرى معنى مناسبى به دست نيامد ازاين‌رو و عينا در اينجا نقل شد . اگر تحريف نشده باشد شايد معرّب باشد .\r\n( 2 ) . نگاه كنيد به « التنبيه و الاشراف » : ص 106 چاپ ليدن .\r\n","page_name":" 208 ","page_number":208},
  {"content":"\r\n\r\n« آيين‌نامه‌هاى » ساسانى ديديم « 1 » كه در هر فن و موضوعى كتابى جداگانه به نام آيين‌نامه وجود داشته و مجموع آنها را هم روى هم رفته آيين‌نامه يا آيين‌نامهء بزرگ مىخوانده‌اند كه چنان‌كه باز مسعودى وصف آن را كرده كتابى بسيار بزرگ بوده در هزاران صفحه كه مجموعهء كامل آن جز در نزد موبدان و صاحبان مناصب بزرگ يافت نمىشده ، همچنين دربارهء تاجنامه‌ها مىتوان احتمال داد كه مجموعهء آنها را هم در يك كتاب فراهم آورده و به نام تاجنامه يا تاجنامه بزرگ خوانده باشند و اين همان باشد كه مسعودى آن را ديده و در خزانهء شاهان ساسانى نگهدارى مىشده و چنان‌كه در وصف آن گفته « كتابى عظيم » بوده است ، و شايد اين نكته را هم كه مسعودى با اينكه در اين مورد نام كتابهائى همچون خداينامه و آيين‌نامه و گاهنامه را مىبرد و از تاجنامه ذكرى نمىكند مؤيد همين مطلب باشد ولى اين را هم نبايد فراموش كرد كه همين كتاب در اختيار حمزهء اصفهانى هم بوده و اوصافى را كه وى در تاريخ « سنى ملكوك الارض و الانبياء » از شكل و شمايل پادشاهان ساسانى ذكر كرده « 2 » از همين كتاب گرفته است . و وى اين كتاب را به نام « صور ملوك بنى ساسان » خوانده است .\r\nظاهرا اولين بار استاد كريستن سن در كتاب « ايران در زمان ساسانيان » وجود كتابهاى متعددى را به نام تاجنامه احتمال داده است . وى در زير عنوان « روايات ساسانى كه در ادبيات عرب و ايران باقى است » دربارهء كتاب تاجنامه چنين نوشته است : « 3 » « گذشته از اين كتابى به نام تاج نامگ داشته‌اند حاوى صورت نطقها و دستورها و فرمانهاى سلاطين و نظاير آن . فعلا دشوار است كه بگوييم در اين مجموعه چند سند تاريخى مندرج بوده است . نام كتاب تاج نامگ در فهرست ابن النديم مذكور و نقلهائى از آن در عيون الاخبار ابن قتيبه مسطور است . بعضى از\r\n\r\n\r\n","description":"","footnote":"\r\n( 1 ) . شماره 2 و 3 - سال اول همين مجله ص 15 - 30 - و ص 109 - 122 .\r\n( 2 ) . حمزه اصفهانى ص 34 - 35 .\r\n( 3 ) . ص 34 متن عبارت از ترجمه مرحوم رشيد ياسمى چاپ تهران ، مهر 1317 خورشيدى نقل شده .\r\n","page_name":" 209 ","page_number":209},
  {"content":"\r\n\r\nاين عبارات منسوب به پادشاهانى است كه نام ايشان ذكر نشده و بعضى استخراج از اندرز خسرو پرويز است كه گويند خطاب به فرزندان و دبيران و گنجوران و حاجبان خويش كرده است . ذكرى كه طبرى از نامه‌هاى سلاطين مىكند ( مثل نامهء شاپور سوم به حكام ايالات و نامهء بهرام چهارم به سران سپاه و نامهء خسرو اول به پادگوسپان آذربايجان ) ظاهرا مأخوذ از تاج‌نامگ است . چنين پيداست كه كتابهاى خاصى هم به نام تاج‌نامگ موجود بوده است زيرا كه در الفهرست ( 28 - 1 - 118 ) اسم يك تاجنامه مذكور شده كه حاوى شرح اقوال و افعال انوشروان ( خسرو اول ) بوده و ابن المقفع آن را ترجمه كرده است . لكن آقاى گابريلى  Gabrieli  بر آن است كه تاج‌نامگ منحصر به فرد بوده و عبارت « اقوال و افعال انوشيروان » « 1 » إلحاقى است » . ولى چنان كه ديده مىشود استاد كريستن سن در اظهار اين نظر از حد احتمال خارج نشده و آن را با نظر آقاى گابريلى دائر بر منحصر به فرد بودن تاجنامه در يك ميزان قرار داده است .\r\nنويسندهء اين گفتار نيز در شرحى كه سالهاى پيش دربارهء تاجنامه در كتاب « فرهنگ ايرانى و تأثير آن در تمدن اسلام و عرب » نوشته بودم « 2 » هرچند به احتمال تعدد تاجنامه‌ها به‌صورتى كه استاد كريستن سن بيان داشته اشاره كرده بودم ولى در آن كتاب من هم به پيروى از ساير جويندگان همهء اطلاعاتى را كه در مورد اين نوع كتابها در دسترس بود مربوط به يك كتاب به نام تاجنامه دانستم و به ناسازگارى آن اطلاعات با اين نظر يعنى منحصر به‌فرد بودن تاجنامه توجهى نكرده بودم ، ولى هنگامى كه « كتاب التاج فى اخلاق الملوك » را از نظر ارتباط آن با مآخذ فارسى و مخصوصا با تاجنامه ساسانى مطالعه مىكردم و براى درك اين پيوستگى به جمع‌آورى اطلاعات بيشتر و مخصوصا به تحليل مطالب آن كتاب و مقايسهء آنها با قطعاتى كه از تاجنامهء ساسانى در عيون الاخبار آمده پرداختم و معلوماتى كه از اين راه به‌دست آمده بود با ساير اطلاعاتى كه از\r\n\r\n\r\n","description":"","footnote":"\r\n( 1 ) . مقصود عبارت « فى سيرة انوشروان » است كه در الفهرست آمده .\r\n( 2 ) . ص 140 .\r\n","page_name":" 210 ","page_number":210},
  {"content":"\r\n\r\nمآخذ ديگر دربارهء كتاب تاجنامه يا كتابهاى ديگر ساسانى به‌دست آمده بود سنجيدم براى من مسلم شد كه « تاجنامه » در ادبيات ساسانى كتاب واحدى نبوده بلكه اين نام مانند بيشتر نامهائى كه از كتابهاى اين عصر به ما رسيده همچون « آيين‌نامه » « 1 » و « اندرزنامه » و « پندنامه » نام عمومى دسته يا سلسله‌اى از كتابها بوده است كه در موضوع معينى تأليف مىشده ، و اين مطلب را در نخستين شماره سال اول همين مجله در مقاله‌اى با عنوان « كتاب التاج للجاحظ و علاقته بكتب تاجنامه فى الادب الفارسى الساسانى » با تفصيلى كه متناسب با آن مقاله بود شرح دادم .\r\nخلاصه آنكه تاجنامه يا « تاجنامگ » عنوان كتابهائى بوده است كه مشتمل بر تعليماتى در امور سلطنت و دربار شاهى و فنون مملكتدارى ، يا متضمن شرح حال و سرگذشت يكى از شاهان ، يا سخنان حكيمانه و پند و اندرزهايى بوده است كه در تدبير امور مملكت از زبان آنها روايت مىشده ، و مطالب آنها به‌طور خلاصه آن چيزهائى بوده است كه دانستن آنها براى پادشاهان و طبقهء حكام آن عهد ، از لحاظ آشنا شدن با رسم و آيين شاهى و آگاهى بر سرگذشت پادشاهان گذشته و سنتهاى ايشان ضرورى و جزء فرهنگ مخصوص اين طبقه شمرده مىشده است .\r\nو احتمال هم مىرود كه انتخاب عنوان « تاج » كه از مختصات پادشاهان بوده براى اين دسته از كتابها ، گذشته از مطالب آن‌كه پيرامون امور مربوط به آنان دور مىزده است ، هم از آن جهت بوده كه اين‌گونه كتابها را با خط خوش بر كاغذ ممتاز با نقش و نگار زيبا براى نگهدارى در كتابخانهء مخصوص شاهى مىنوشته‌اند و شايد شكل تاج علامت شاهان ساسانى را هم بر جلد آنها مىنگاشته‌اند ، و از اين جهت با كتابهاى عادى و معمولى آن عهد فرق داشته و به اين عنوان مشخص مىشده‌اند .\r\nاز اين دسته از كتابها كه به نام عمومى « تاج‌نامگ » معروف بوده‌اند ما\r\n\r\n\r\n","description":"","footnote":"\r\n( 1 ) . در اين خصوص مراجعه شود به مقاله « كتب آيين‌نامه و المقاطع الباقية » منها فى المصادر العربية » - الدراسات الادبية ، سال اول ، شماره 2 و 3 ص 15 - 39 و خلاصهء آن با عنوان « آيين‌نامه‌هاى پهلوى و آثار باقيماندهء آنها در مآخذ عربى » در همان شماره ص 109 - 122 .\r\n","page_name":" 211 ","page_number":211},
  {"content":"\r\n\r\nتاكنون توانسته‌ايم نام و نشانى از چهار كتاب كه هريك از لحاظ موضوع جدا و مستقل از يكديگرند به دست بياوريم بدين ترتيب :\r\n1 . كتابى كه در اختيار ابن قتيبه بوده و قطعاتى از آن را در عيون الاخبار مىبينيم . ابن قتيبه سيزده قطعه از كتابى كه آن را « كتاب التاج » مىخواند و محققا يكى از همين « تاجنامگ » ها بوده است نقل كرده كه در هشت قطعهء آن به نام « كتاب التاج » تصريح كرده و پنج قطعهء ديگر آن هم اگرچه در آنها اسم اين كتاب را ذكر نكرده ، ولى معلوم است كه آنها را هم از همان كتاب التاج گرفته است ، زيرا اين پنج قطعه از نامهء خسرو پرويز به پسرش شيرويه نقل شده آن نامه هم چنان كه از همين كتاب عيون الاخبار برمىآيد جزء همين كتاب تاج بوده چنان‌كه خود ابن قتيبه در دو مورد ديگر كه از همين نامه نقل كرده به اسم كتاب التاج و اينكه آنها را از آنجا گرفته تصريح كرده است . اين سيزده قطعه همه‌اش دستورالعملهائى است دربارهء مملكتدارى و تدبير امور دولت و رفتار شاه با كارگزاران و مأموران دولت و خاصان و نزديكان بود . از اين سيزده قطعه ، ده قطعهء آن از زبان خسرو پرويز پادشاه ساسانى نقل شده ، و در سه تاى ديگر كه نامى از خسرو پرويز نيست نام هيچ‌يك ديگر از پادشاهان نيز برده نشده و نام شاه به‌طور ناشناس « يكى از پادشاهان » شده است . هرچند در اينجا فرصت گفت‌وگوى بيشترى دربارهء اين كتاب نيست ولى اجمالا مىتوان گفت كه به احتمال قوى اين تاجنامه كتابى بوده است شامل شرح حال و گفتار و سخنان حكيمانه و اندرزهائى از خسرو پرويز . خسرو پرويز پس از اردشير و انوشيروان از لحاظ شوكت و فرّ و شكوه سلطنت معروفترين شاهان ساسانى به‌شمار مىرفته و سرگذشتها و داستانهاى بسيار از او روايت مىشده و مخصوصا جنگهاى او با روم و پيروزيها و شكستهايش هم او را بر سر زبانها انداخته بود ؛ و خيلى محتمل است كه به همان‌گونه كه در شرح حال و كارهاى انوشيروان كتاب خاصى وجود داشته دربارهء خسرو پرويز هم در ادبيات پهلوى كتاب مخصوصى به نام تاجنامگ وجود داشته و اين قطعات از آن گرفته شده باشد .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n2 . « كتاب التاج و ما تفاءلت به ملوكهم » كه ابن نديم آن را در صفحه 30 ذكر كرده است . هرچند از اين كتاب نمونه‌اى در دست نداريم ولى چنان كه از اسم آن پيداست اين كتاب مشتمل بر مطالب و موضوعاتى بوده در ردهء پيش‌بينىهائى كه به وسيلهء فال به عمل مىآمده و حكايات و داستانهائى هم از پادشاهان ساسانى و چيزهائى كه بدان فال بد يا نيك مىزده سعد يا نحس مىشمرده‌اند در آن گنجانده شده بوده است . چنان كه گفتيم امر پيش‌گويى و پيش‌بينى و وسائلى كه براى اينكارها به نام علم و فن داشته‌اند مانند ستاره‌شناسى و نجوم و كف‌بينى و خواب‌گزارى و رمل و اصطرلاب و زايچه و همين تفاؤل يا تطير ( فال نيك و بد ) در دورهء ساسانى و به‌خصوص در دربار پادشاهان رونقى عظيم داشته و آن شاهان به اين پيش‌گوئيها اعتقادى راسخ داشته‌اند به‌طورى كه تاريخ گذشته ايران پر است از حوادث و وقايعى كه در نتيجه پيش‌گويى منجمين و ستاره‌شناسان يا خواب‌گزاران اتفاق افتاده و بسا اوقات به حوادث عجيبى منجر شده است . و در اين زمينه‌ها كتابهاى متعددى هم در آن دوره وجود داشته چه غير از همين « كتاب التاج و ما تفاءلت به ملوكهم » نام سه كتاب ايرانى ديگر از همين قبيل در الفهرست آمده . « 1 » ظاهرا حكايات و داستانهائى كه در اين زمينه‌ها از پادشاهان ساسانى روايت مىشده و همچنين مواردى كه بدان فال نيك و بد مىزده‌اند در مجموعه‌اى از همين سلسلهء تاج‌نامگ گردآورى شده و ترجمهء عربى آن همين است كه ابن نديم ياد كرده . از اين كتاب به‌طور مستقيم تاكنون اثرى به دست نيامده ولى نمونهء مطالب آن را مىتوان از آنچه از آيين‌نامه در اين گونه موضوعات در دست است « 2 » و همچنين آنچه در تواريخ از اين‌گونه وقايع و\r\n\r\n\r\n","description":"","footnote":"\r\n( 1 ) . براى تفصيل بيشتر در اين مورد نگاه كنيد به شماره 2 و 3 سال اول همين مجله ص 31 - 35 .\r\n( 2 ) . نگاه كنيد به شاهنامهء ثعالبى ص 343 و 346 ترجمه محمود هدايت ، و شاهنامهء فردوسى چاپ بروخيم ج 9 و ص 2914 و 2915 . فردوسى در موضوع پيغام فرستادن قباد به پدرش خسرو پرويز در زندان و غلتيدن بهى از بالش خسرو پرويز و گذشتن از فرش و افتادن بر روى زمين و به فال نيك گرفتن خسرو پرويز اين واقعه را ، از زبان خسرو پرويز چنين گويد :\r\n بخواهد شدن بخت ازين دودمان * نماند بدين تخمه كس شادمان \r\n-\r\n","page_name":" 213 ","page_number":213},
  {"content":"\r\n\r\nداستانها نقل شده و از آن جمله حكاياتى كه در شاهنامهء ثعالبى فردوسى آمده است ديد . « 1 »\r\n3 . كتابى كه دربارهء اصول و رسوم و آداب دربارى و قواعدى كه در مجالس پادشاهان چه در مجالس خصوصى و چه در مجالس رسمى ايشان واجب رعايه بوده و وظيفه‌اى كه هريك از درباريان نسبت به شاه و شاه نسبت به آنان داشته است موجود بوده . يعنى از نوع همان كتابى كه مورد استفادهء مؤلف « كتاب التاج فى اخلاق الملوك » بوده ؛ و چون اين موضوع در همان مقاله‌اى كه ذكر شد « كتاب التاج للجاحظ و علاقته بكتب تاجنامه فى الادب الفارسى ساسانى » شرح داده شده در اينجا تكرار مطلب نمىكنم . « 2 »\r\n4 . همين كتاب « التاج فى سيرة انوشروان » كه در همين گفتار مورد بحث و گفتگوى ما است .\r\nپس از بيان اين مقدمات كه براى روشن شدن زمينهء گفت‌وگو دربارهء « كتاب التاج فى سيرة انوشروان » لازم مىنمود اينك بپردازيم به تنظيم بيان اطلاعاتى كه از منابع مختلف ادبى و تاريخى دربارهء اين كتاب به‌دست مىآيد .\r\n1 . در اوائل قرن دوماسلامى ابن مقفع نويسنده و مترجم زبردست كتابى را از نوع تاجنامه‌ها از زبان پهلوى به عربى ترجمه كرده است كه در عربى نام « التاج فى سيرة انوشروان » « 3 » يا « سيرة انوشروان » خوانده شده . و شامل سرگذشت و شرح‌حال و كارهاى انوشروان بوده است . به‌طور تحقيق نمىدانيم كه اين كتاب در زبان پهلوى غير از عنوان عام تاج‌نامگ به چه نام خوانده مىشده شايد آن را\r\n\r\n\r\n","description":"","footnote":"\r\n-\r\n سوى ناسزايان شود تاج و تخت * تبه گردد اين خسروانى درخت\r\nنماند بزرگى به فرزند ما * نه بر دوده و خويش و پيوند ما\r\nهمه دوستان ويژه دشمن شوند * برين دوده بدگوى و بد تن شوند\r\nنهان آشكارا بكرد اين بهى * كه بىبر شود تخت شاهنشهى \r\n( 1 ) . نگاه كنيد به عيون الاخبار ج 1 ، ص 151 - 153 .\r\n( 2 ) . نگاه كنيد به شماره 1 سال 1 همين مجله ، ص 29 - 67 .\r\n( 3 ) . الفهرست ص 118 .\r\n","page_name":" 214 ","page_number":214},
  {"content":"\r\n\r\nمانند كارنامهء اردشير كارنامهء انوشروان « 1 » مىخوانده‌اند ، ولى در دورهء اسلامى به همان اسم عربى كه ذكر كرديم معروف شده است .\r\n2 . كتاب سيرة انوشروان پس از ترجمه شدن به زبان عربى در بين نويسندگان و اديبان و به‌خصوص در طبقهء دبيران و وزيران شهرت و اعتبار فراوان يافت و در رديف آثار مهم ادبى مانند كليله و دمنه و نظائر آن قرار گرفت .\r\nاين را از اينجا مىدانيم كه در اواخر همين قرن در زمان يحيى برمكى وزير با تدبير هارون الرشيد وى ابان بن عبد الحميد لاحقى را واداشت تا براى سهولت حفظ مطالب آن را با چند كتاب ديگر به نظم درآورد و ابان بن عبد الحميد نيز چنين كرد . ابان در سال 200 هجرى بدرود زندگى گفته و كتابهايى كه به تشويق برمكيان به شعر درآورده اينها بوده‌اند : 1 . كليله و دمنه ، 2 . سيرت اردشير ، 3 . سيرت انوشروان ، 4 . كتاب بلوهر و بوذاسف ، 5 . ( كتاب رسائل ، نامه‌ها ) ، 6 . كتاب علم الهند . « 2 » چنان كه پيداست همه اينها از كتابهائى بوده‌اند كه در همين قرن به عربى ترجمه شده و به احتمال قوى همهء آنها هم از زبان پهلوى ترجمه شده بوده‌اند . ابان در ازاى نظم اين كتابها پاداشهاى فراوان از برمكيان دريافت مىداشته ، نوشته‌اند كه وقتى كليله و دمنه را به نظم درآورد يحيى بن خالد ده هزار دينار و فضل بن يحيى پنج هزار دينار به او پاداش دادند .\r\n3 . غير از اين كتاب كه ذكر آن گذشت در ادبيات پهلوى ساسانى و سپس در ادبيات عربى اسلامى كتابها و رساله‌هاى ديگرى هم به نام انوشروان وجود داشته است . در اينجا لازم است به اين مطلب توجه شود كه خسرو انوشروان در ادبيات عربى و اسلامى يكى از شخصيتهاى برجسته است كه از كارهاى نيك و خصال پسنديده و دادگرى او داستانها نقل شده ، و حتى حديث شريف « ولدت فى زمن الملك العادل » نيز كه نشان دهندهء شخصيت ممتاز او در نزد اعراب و مسلمانان است دربارهء اين پادشاه روايت شده ، و شهرت او در ادبيات عربى و\r\n\r\n\r\n","description":"","footnote":"\r\n( 1 ) . الفهرست ص 305 .\r\n( 2 ) . الفهرست ص 119 به شرح حال ابان بن عبد الحميد اللاحقى مراجعه شود .\r\n","page_name":" 215 ","page_number":215},
  {"content":"\r\n\r\nاسلامى بدان پايه رسيده است كه بعضى از محققان معاصر عرب شخصيت او را در ادبيات عربى پس از امام على بن ابيطالب بزرگترين شخصيت دانسته‌اند . « 1 » اين شهرت بدون شك انعكاسى است از مقامى كه اين پادشاه در ادبيات پهلوى داشته و در اثر ترجمهء كتب و رسائلى كه در آن زبان به نام اين شاه وجود داشته به زبان و ادبيات عربى نيز سرايت كرده است . و اما علت اين‌كه در ادبيات پهلوى خسرو انوشروان را چنين نام نيك و آوازهء بلندى بوده اين است كه وى يكى از پادشاهان بسيار معدودى است كه تمام طبقات مردم از سلطنت وى خوشنود بوده او را به نيكى ستوده و به خير و خوبى ياد كرده‌اند ، زيرا كارهاى بزرگ او در همهء طبقات اجتماع ايران اثر نيك داشته است ؛ وى در جنگهاى با روم بيشتر فاتح بوده و پيروزيهاى بزرگى در برابر آن دولت به دست آورده است ، و اين امر او را در ديدهء كسانى كه بزرگى را در كشورستانى و جنگ و پيروزى مىدانند پادشاهى بزرگ و ارجمند ساخته بود ، و در اثر اصلاحات مالياتى و تغيير روش آن از تقسيم محصوص به ماليات مقطوع هرچند به عقيدهء استاد كريستن سن اين امر بيشتر به نفع خزانهء دولت بوده ولى چون در تعيين تكليف كشاورزان و رهايى آنها از دست مأموران دولت اثر زياد داشته بدين جهت اين اصلاحات هم با رضايت و خوشنودى طبقهء زمين‌داران و برزگران و كشاورزان روبه‌رو شده است .\r\nتار و مار كردن طرفداران دين مزدك كه نوعى مذهب اشتراكى بوده و پيشرفت آنها در زمان قباد طبقهء ثروتمند مملكت و موبدان را سخت به هراس انداخته بود اين دو طبقه را هم راضى و خوشنود ساخت ، و چون خود او نيز چنان كه از آثار فرهنگى آن دوره برمىآيد ظاهرا مردى روشن‌فكر و دانش‌دوست و بىتعصب بوده ؛ مىتوان حدس زد كه در دورهء او آزادفكران و مردم صاحب انديشه نيز تا اندازه‌اى احساس آرامش مىكرده و از گزند موبدان متعصب و زورگويان بىخرد تا حدى در امان بوده و لااقل مىتوانسته‌اند مانند برزويهء طبيب آنچه را مىانديشده‌اند به طريقى اظهار دارند ، از اين‌رو آنان نيز دوران او را براى خود\r\n\r\n\r\n","description":"","footnote":"\r\n( 1 ) . دكتر عبد الرحمن بدوى در مقدمه « الحكمة الخالدة » ، ص 38 .\r\n","page_name":" 216 ","page_number":216},
  {"content":"\r\n\r\nعهدى خجسته مىدانسته‌اند و همين خود براى آنان مايهء خرسندى بوده . و به اين علتها است كه پس از مرگ انوشروان عصر او در تاريخ همچون عصر طلائى ايران شمرده مىشده و نام خسرو را هم جز با كلمهء « انوشه‌روان » كه به منزلهء « جاويدروان » يا « شادروان » است نمىبرده‌اند ، و كم‌كم اين صف كه در اصل براى دعاى خير به‌كار برده مىشده مانند اسم او معروف و بلكه معروفتر از اسم او گرديده ، و همين هم سبب بوده كه گفته‌ها و نوشته‌هايش يا آنچه را كه به نام او خوانده يا از زبان او روايت مىشده همچون يادگارى گرانبها و يادآورندهء دوران رفاه و آسايش مردم ، آسايشى توأم با سربلندى و گردن‌فرازى ، در كتابها و مجموعه‌ها گردآورند ؛ و از اينجا است كه در ادبيات پهلوى كتابها و رساله‌هاى متعددى به نام او به وجود آمده و آنچه هم از اين كتابها در دوران اسلامى به عربى ترجمه شده در بين طبقهء دبيران و مستوفيان شهرت فراوان يافته است ، و ما در اينجا نام چند كتاب و رساله را كه بدانها برخورده‌ايم ذكر مىكنيم .\r\nدر فهرستى كه ابن نديم از كتابهاى ادبى و اخلاقى ذكر كرده چهار كتاب ديده مىشود كه چند تا از آنها به احتمال قوى از انوشروان است . كتابهائى كه ابن نديم ذكر كرده از اين قرار است :\r\nالف - « كتاب عهد كسرى الى ابنه هرمز يوصيه حين اصفاه الملك و جواب هرمز اياه » و آن كتابى بوده است شامل يك نامه از خسرو به پسرش هرمز مشتمل بر راهنمائيها و دستور كشوردارى و پند و اندرز ، و يك نامه از هرمز در پاسخ آن .\r\nب - « كتاب عهد كسرى الى من ادرك التعليم من بيته » كه كتاب يا نامه‌اى بوده از خسرو شامل تعليمات تربيتى و اخلاقى كه ظاهرا شاهزادگان چون به سن درس خواندن مىرسيده‌اند آن را مىخوانده‌اند .\r\nج - « كتاب عهد كسرى الى ابنه الذى يسمى عين البلاغة » كتابى بوده است در نصيحت خسرو به پسرش ، و چون بسيار بليغ و شيوا بوده آن را سرچشمهء بلاغت خوانده‌اند .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nد - « كتاب ما كتب به كسرى الى المرزبان و اجابته اياه » و آن كتابى بوده شامل نامه‌هائى كه بين خسرو و يكى از مرزبانانش مبادله شده .\r\nچنان كه مىدانيم از پادشاهان ساسانى دو تن به نام خسرو ( - كسرى ) شناخته شده‌اند ، يكى خسرو انوشروان و ديگر خسرو پرويز ، و هنگامى كه اين كلمه مانند اين مورد تنها استعمال شود بايد به قرينه معلوم گردد كه كدام يك از اين دو خسرو اراده شده است . در مورد كتاب اول قرينهء آن واضح است زيرا هرمز فرزند و وليعهد خسرو انوشروان بوده نه خسرو پرويز . اينوسترانزف « 1 » اين كتاب يا نصف اول آن را كه تنها شامل نامهء خسرو بوده بر رساله‌اى كه امروز به نام « اندرز خسرو » در ادبيات پهلوى معروف است منطبق ساخته . نسخه‌اى هم كه از آن در شاهنامه يا در مآخذ اصلى آن‌كه در اختيار فردوسى بوده از آن استفاده شده تنها شامل نامهء خسرو بوده نه پاسخ هرمز ، زيرا در شاهنامه هم به پاسخ هرمز اشاره نشده است . ولى نسخه‌اى كه ابن نديم تعريف كرده شامل نامه و جواب آن هر دو بوده است . كتابهايى را هم كه در صورت بالا با نشانهء ب و ج مشخص ساختيم اينوسترانزف با كتاب اولى يكى مىداند « 1 » ، ولى ظاهرا اشتباه است ؛ يكى از آن جهت كه بسيار بعيد مىنمايد كه ابن نديم كه خود ورّاق و كتاب‌شناس بوده يك كتاب را در يك موضع به سه نام مختلف ذكر كند ، و ديگر از آن جهت كه اين دو كتاب چنان كه در تعريف آنها آمده از لحاظ موضوع يكسان نيستند كه بتوان اين هر دو نام را از يك كتاب دانست . دو كتاب الف و ج هم هرچند هر دو شامل نامه‌اى هستند از خسرو به پسرش و شايد همين موضوع هم باعث آن شده كه اين هر دو نام يك كتاب دانسته شود ولى بايد دانست كه در ادبيات پهلوى و عربى غير از نامهء خسرو انوشروان به پسرش هرمز يك نامهء ديگر هم باز از خسرو به پسرش موجود بوده و شهرت فراوان داشته و شايد شهرت آن هم بيش از شهرت نامهء انوشروان به پسرش هرمز بوده ، و آن نامهء خسرو پرويز به پسرش\r\n\r\n\r\n","description":"","footnote":"\r\n( 1 ) .  INOSTRANZEV  ، نگاه كنيد به فصل سوم از ترجمهء انگليسى كتاب او به نام\r\n Iranian influence on moslem literature . \r\n","page_name":" 218 ","page_number":218},
  {"content":"\r\n\r\nشيرويه بوده است كه قطعاتى چند از ترجمهء عربى آن هم در برخى از مصادر عربى و بيشتر در عيون الاخبار باقى مانده است « 1 » ؛ و فردوسى هم در شاهنامه از آن ياد كرده و قسمتى از آن را هم نقل كرده است ؛ بنابراين به احتمال قوى كتابى كه به نشانهء ( ج ) ذكر شده همان نامهء خسرو پرويز است به پسرش شيرويه ؛ و اگر در نظر بياوريم كه در ضمن قطعاتى كه از نامه خسرو پرويز در عيون الاخبار نقل شده مطالبى هم دربارهء قواعد بلاغت و دستور سخن‌آورى ديده مىشود ، و اگر آن را با وصفى كه ابن نديم براى اين كتاب ذكر كرده يعنى « عين البلاغة » بسنجيم شايد به احتمال قوى بتوان گفت كه اين كتابى كه در شماره سوم ذكر شده همان نامهء خسرو پرويز به پسرش شيرويه مىباشد .\r\nو اما كتابى را كه در اين صورت با نشانهء ( د ) ذكر كرديم اينوسترانزف آن را هم از خسرو انوشروان دانسته و آن را با يك واقعهء تاريخى كه در دورهء انوشروان اتفاق افتاده يعنى فتح يمن مربوط مىسازد . چنان كه مىدانيم انوشروان براى كمك به سيف بن ذى يزن پادشاه يمن كه حبشيها كشور او را گرفته بودند لشكرى به فرماندهى يكى از مرزبانان خود كه طبرى نامش را وهرز و وهرزان نوشته به يمن فرستاد و او حبشيان را شكست داد و به دستور خسرو سيف را به پادشاهى نشاند و بازگشت ولى دوباره حبشيها بر سيف شوريده او را كشتند و بر يمن مسلط شدند . بار ديگر انوشروان وهرز را با چهار هزار سپاهى به يمن فرستاد و وى پس از سركوبى حبشيان در آنجا بماند و يمن را به نام خسرو انوشروان اداره مىكرد ، و پس از وى همچنان جانشينانش بر آنجا فرمان مىراندند تا ظهور اسلام كه ايرانيان يمن اسلام آوردند و يمن هم ضميمهء خلافت اسلامى گرديد .\r\nدر مصادر تاريخى مانند « الاخبار الطوال » ابو حنيفهء دينورى « 2 » و « عيون الاخبار » ابن قتيبه « 3 » و « تاريخ طبرى » « 4 » از نامه‌هائى كه اين مرزبان « وهرز » به خسرو انوشروان\r\n\r\n\r\n","description":"","footnote":"\r\n( 1 ) . براى اطلاع بيشتر از اين نامه و قطعات آن به شماره يكم سال اولين همين مجله ص 35 - 38 نگاه كنيد .\r\n( 2 ) . الاخبار الطوال ص 65 .\r\n( 3 ) . عيون الاخبار ج 1 ، ص 178 و 179 .\r\n( 4 ) . به صفحات 949 - 950 و 658 و 1040 نگاه كنيد .\r\n","page_name":" 219 ","page_number":219},
  {"content":"\r\n\r\nنوشته و جوابى كه خسرو داده است سخن رفته و ابن قتيبه حكايتى را كه در آن ذكرى از اين نامه‌ها رفته پس از نقل مطلبى از خداينامه آورده و گويد آن را در كتابهاى ايرانيان خواندم و از اينجا معلوم مىشود كه كتابى كه اين حكايت را از روى آن نوشته كتاب ديگرى غير از خداينامه بوده و شايد كتابى بوده شامل حكايت اين لشكركشى و نامه‌هايى كه دربارهء وقايع آن رد و بدل شده است . در حال حاضر دربارهء اين كتابى كه ابن نديم ذكر كرده و ما به نشانهء ( ج ) مشخص ساختيم غير از همين حدس آقاى اينوسترانزف فرض ديگرى نداريم .\r\nه - يكى ديگر از كتابهائى كه در ادبيات پهلوى وجود داشته و آن را هم نسبتى با خسرو انوشروان بوده كتابى است كه نام و نشان آن را در كشف الظنون حاج خليفه مىيابيم . اين كتاب شامل پرسشهائى بوده از انوشروان و پاسخهائى از بزرگمهر كه در سدهء سوم هجرى به فرمان نوح بن منصور پادشاه سامانى ابن سينا آن را از زبان پهلوى به فارسى ترجمه كرده بوده و به نام « ظفرنامه » خوانده شده است . كتابى به همين نام مشتمل بر پند و اندرزهائى از بزرگمهر وجود دارد كه شفر  Cd . Schefer  در جلد اول از كتاب  Chrestomatie Persane  ( قطعات برگزيدهء فارسى ) به چاپ رسانده ، و به گمان وى اين همان كتابى است كه حاجى خليفه ذكر كرده . استاد كريستن سن در صحت اين گمان ترديد دارد ، زيرا اين كتابى كه چاپ شده ترجمهء مستقيم از اصل پندنامه بوذرجمهر نيست ، بلكه يك اقتباس خيلى دور از آن اصل است . فردوسى نيز قسمتى از « پندنامه » بوذرجمهر را در شاهنامه نقل كرده ، و با اينكه به زبان شعر است و در آن تغييراتى روى داده باز نزديكتر از اين كتاب به اصل پهلوى است .\r\nدر اينكه آيا مأخذ فردوسى ترجمهء عربى « پندنامگ » يا ترجمهء فارسى آن بوده به‌طور قطع اظهارنظرى نمىتوان كرد ، ليكن از اينكه او بسيارى از كلمات پهلوى را به هيأت فارسى آنها بيان مىكند احتمال داده‌اند كه ترجمهء فارسى آن مورد استفادهء وى بوده . آنچه در فردوسى آمده با آنچه حاج خليفه ذكر كرده مطابق است ، زيرا در هر دو مورد انوشروان پرسش كننده و بزرگمهر پاسخ دهنده\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nاست ، در صورتى كه در كتاب ظفرنامه ( كه شفر چاپ كرده ) چنين نيست ، و از اينجا حدس زده‌اند كه مأخذ فردوسى در اين قسمت همان ترجمهء ابن سينا بوده كه حاج خليفه از آن نام برده است . ولى اين كتابى كه امروز به نام « ظفرنامه » موسوم است كتابى است كه بعدا از جمع و تلفيق اين پند و اندرزها تأليف شده .\r\nبه نظر استاد كريستن سن خيلى آسان است كه از خلال شاهنامهء فردوسى بر كتاب « پندنامه » كه همان پرسش و پاسخ انوشروان و بزرجمهر است دست يافت ، ولى بايد در نظر داشت كه در اين پندنامه كه فردوسى نقل كرده قسمتى از آنچه مربوط به مذهب مزدك بوده حذف شده و مطالبى هم كه منطبق با اصول ديانت زردشتى بوده به افكار زاهدانهء كلى كه به هيچ يك از مذاهب بستگى ندارد تغيير يافته است .\r\nو - در فهرستى هم كه ابن نديم در جاى ديگر كتاب خود از « كتابهائى كه ايرانيان در سرگذشت و داستانهاى صحيح پادشاهان خود تأليف كرده‌اند ، آورده دو كتاب به نام انوشروان ياد شده ، يكى را « كتاب الكارنامج فى سيرة انوشروان » و ديگرى را « كتاب انوشروان » « 1 » ناميده است . در اين فهرست نامى از كتابى كه در ادبيات پهلوى و سپس در ادبيات عربى در شرح حال و كارهاى اردشير بابكان سرسلسلهء دودمان ساسانى وجود داشته ديده نمىشود ، با اينكه مىدانيم كه چنين كتابى هم در ادبيات پهلوى و هم در ادبيات عربى شهرت فراوان داشته و يكى از كتابهائى بوده كه به نقل خود ابن نديم « 2 » آبا بن عبد الحميد آن را به تشويق برمكيان به شعر درآورده بوده است ؛ بنابراين ابن نديم هم از وجود آن بىاطلاع نبوده و چون آن هم از همين دسته كتابهائى بوده كه ابن نديم در اين فهرست صورت داده ناچار مىبايستى در اينجا ذكر مىشد ولى نشده . در عوض چنان كه ديديم دو كتاب به نام انوشروان ذكر شده است . مىتوان احتمال داد كه كتاب اول يعنى « كتاب الكارنامج فى سيرة انوشروان » در اصل به نام اردشير بوده و در استنساخ نام اردشير به انوشروان تبديل شده باشد ، زيرا كتاب كارنامهء اردشير كه\r\n\r\n\r\n","description":"","footnote":"\r\n( 1 ) . الفهرست ، ص 305 .\r\n( 2 ) . الفهرست ، ص 119 .\r\n","page_name":" 221 ","page_number":221},
  {"content":"\r\n\r\nقسمتى از آن هم هنوز موجود است از قديم به همين نام شهرت داشته و پس از ترجمه به عربى هم به همين نام خوانده مىشده چنان كه مسعودى نيز آن را به همين نام نقل كرده و گويد : اردشير بابكان را كتابى است كه به كتاب كارنامه معروف است و در آن سرگذشت و جنگها و سفرها و شرح حال او است ؛ « 1 » در اين صورت كتاب دوم همان سيرت انوشروان است كه در جاهاى ديگر هم نام آن را ديده‌ايم . اما اگر چنين تحريفى در نام صاحب كتاب روى نداده باشد و آنچه در الفهرست مىخوانيم صحيح باشد بايد گفت كه كتابى كه در عربى به نام « سيرة انوشروان » ترجمه شده اسم پهلوى آن كارنامك انوشروان بوده و در اين فهرست ابن نديم نام فارسى آن را هم ذكر كرده همان‌گونه كه مسعودى نام فارسى كارنامهء اردشير را آورده است ؛ در اين صورت كتاب دومى كه به نام « كتاب انوشروان » ذكر شده لابد كتابى بوده شامل سخنان و خطابه‌ها و پندها و اندرزها كه در ادبيات ساسانى از زبان خسرو انوشروان روايت مىشده و چنان كه ديديم به عربى هم ترجمه شده بوده است .\r\nالبته بايد در نظر داشت كه از انوشروان روايات بسيارى در كتب ادبى و تاريخى عربى مانند كتب مسعودى و كتاب « ادب العرب و الفرس » مسكويه معروف به جاودان خرد و كتاب السعادة و الاسعاد و جز اينها نقل شده كه چون در آنها نام كتابى برده نشده از ذكر آنها صرف نظر گرديد .\r\n4 . اين كتاب يعنى كتاب « التاج فى سيرة انوشروان » تا اواخر قرن چهارم هم وجود داشته و مورد استفادهء وزيران و دبيران و نويسندگان بوده است . در اين قرن گذشته از ابن نديم كه نام آن را برده و ظاهرا آن را ديده يكى از مؤلفان دانشمند اين قرن هم آن را در اختيار داشته و نه تنها در مؤلفات خود از آن بهره‌مند شده بلكه تكه‌هائى هم از آن را نقل كرده است . وى احمد بن محمد بن يعقوب مسكويه و كتابى كه در آن قطعه‌اى از اين تاجنامه را نقل كرده اثر نفيس\r\n\r\n\r\n","description":"","footnote":"\r\n( 1 ) . و لاردشير بن بابك كتاب يعرف بكتاب الكرنامج فيه ذكر اخباره و حروبه و سيره فى الارض و\r\nسيره . مروج الذهب ، ج 2 ، ص 161 .\r\n","page_name":" 222 ","page_number":222},
  {"content":"\r\n\r\nاو تجارب الامم است .\r\nمسكويه يا ابن مسكويه « 1 » كه به نقل ياقوت در 9 صفر 421 هجرى بدرود زندگى گفته از خاندانى ايرانى و زردشتى « 2 » بوده كه خود يا پدرش به دين اسلام درآمده و در دستگاه ابن عميد وزير و پسرش ابو الفتح به كار نويسندگى و دبيرى مىپرداخته مردى دانشمند و فرزانه و كتابدار و كتابدوست بوده است .\r\nمسكويه چنان كه خودش در تجارب الامم نوشته مدت هفت سال شبانه روز در خدمت ابن عميد وزير ركن الدوله سرپرستى كتابخانهء او را برعهده داشته و به همين جهت به « خازن » معروف شده است . پس از ابن عميد مسكويه در خدمت پسرش ابو الفتح درآمده و ظاهرا پس از او هم همچنان در دستگاه عضد الدوله پادشاه معروف ديلمى و پسرش بهاء الدوله به خدمت باقى مانده است . مسكويه بدون شك در تأليف كتابهاى خود از كتابخانهء بزرگ ابن عميد استفاده كرده است .\r\nابن عميد يكى از وزيران باتدبير و هوشمند است كه گذشته از خردمندى و فرزانگى يكى از نويسندگان نامى و بزرگ زبان عربى نيز بوده است كه دربارهء او گفته‌اند « فن نويسندگى به عبد الحميد آغاز شد و به ابن عميد پايان يافت » . اين وزير به جمع كتاب علاقه‌اى وافر داشت به‌طورى كه در هر سفر چندين بار كتاب با خود برمىداشت ، وى كتابخانه‌اى بزرگ فراهم آورده بود و به آن بسى علاقه و دلبستگى داشت . وقتى در آشوبى كه سپاهيان خراسانى برپا ساختند خانه و اصطبلها و خزائن او را تاراج كرده و هرچه داشت به يغما بردند شب هنگام كه به خانه برگشت و در خانهء خود حتى تكه‌فرشى كه بر آن نشيند يا كوزه‌اى كه از آن آب بياشامد نيافت غمگين شد ولى همين‌كه از مسكويه كتابدار خود شنيد كه كتابخانهء وى از تاراج در امان مانده غم خود را فراموش كرد و شادمان گرديد . و\r\n\r\n\r\n","description":"","footnote":"\r\n( 1 ) . بنا به عقيدهء مارگوليوث كه قسمتى از تجارب الامم را تصحيح و چاپ كرده مسكويه لقب خود او و بنا به نظر بروكلمن مسكويه لقب جدّ او بوده است .\r\n( 2 ) . معروف است كه خود او زردشتى بوده و مسلمان شده ولى از اينكه نام پدرش محمد بوده بعضى حدس مىزنند كه نخستين كسى كه از اين خاندان اسلام آورده پدرش بوده است .\r\n","page_name":" 223 ","page_number":223},
  {"content":"\r\n\r\nاز آنجا كه وزيران ايرانى در همهء دوره‌هاى سلامى چه در دستگاه خلافت يا در دولتهاى محلى هميشه دولت ساسانى روش جهاندارى پادشاهان معروف آن خاندان به‌خصوص اردشير و انوشروان را سرمشق خويش قرار مىداده و غالبا هم مردانى فاضل و دانش‌دوست بوده‌اند جمع كتابها و رسالاتى كه در اين زمينه‌ها به‌خصوص آنچه از پادشاهان ساسانى در اين زمينه‌ها روايت مىشده علاقهء وافر داشته‌اند و بدون شك در كتابخانهء بزرگ ابن عميد نيز از اين گونه آثار فراوان بوده و مسكويه هم از چنين كتابخانه‌اى برخوردار گرديده و به همين جهت است كه در كتابهاى وى آثارى از كتابهاى ساسانى مىيابيم كه در مؤلفات ديگر اسلامى ديده نمىشود مانند كتاب « جاودان‌خرد » او كه شامل مجموعه‌اى از ادبيات اخلاقى دورهء ساسانى است ، و همچنين بعضى از خطابه‌ها و نامه‌هائى كه در همين تجارب الامم از ادبيات ساسانى نقل كرده كه يا در مآخذ ديگر نيست و يا اگر هست به صحت و دقت آنچه در تجارب الامم آمده نيست و از اينجا معلوم مىشود كه مسكويه به مآخذ اصيل‌تر و صحيح‌ترى دست داشته است .\r\n5 . كتابى كه مسكويه در اختيار داشته چنان‌كه از منقولات آن پيدا است مجموعه‌اى بوده شامل تمام يا بسيارى از آنچه از انوشروان روايت مىشده كه در آغاز آن همان كتاب معروف « سيرة انوشروان » بوده و پس از آن خطابه‌ها و پند و اندرزها و شايد هم نامه‌ها و توقيعاتى بوده است كه به انوشروان نسبت داده مىشده . چنان كه خواهيم ديد مسكويه از هريك از دو قسمت آن كتاب يك تكه نقل كرده است و از روى آنها مىتوان تا حدى به چگونگى و محتويات اين مجموعه پى برد ، مسكويه گذشته از تجارب الامم در كتاب جاودان خرد نيز چندين صفحه از گفته‌هاى انوشروان نقل كرده كه هرچند مأخذ آن را به دست نداده ولى خيلى محتمل است كه آن را هم از همين مجموعه گرفته باشد . كتابى كه به نام « سيرة انوشروان » معروف بوده شرح حالى بوده است كه خود انوشروان در سرگذشت و كارهاى خودش نوشته و به اصطلاح امروز يك اتوبيوگرافى  Auto Biographi  بوده است .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n6 . سؤالى كه در اينجا پيش مىآيد اين است كه آيا كتابى كه مسكويه از آن اين قطعات را نقل كرده همان كتاب « التاج فى سيرة انوشروان » است كه ابن نديم نام برده است يا غير از آن ؟ من در اين امر هيچ شك ندارم كه اين هر دو يك كتاب است . زيرا آنچه در اختيار مسكويه بوده به تصريح خود او كتابى بوده در سيرت انوشروان نوشته خود انوشروان و كمتر مىتوان احتمال داد كه در ادبيات ساسانى دو كتاب در سيرت انوشروان وجود داشته باشد يكى آنكه ابن نديم نام برده و با عنوان « التاج » شناخته مىشده و ديگر آن‌كه مسكويه از آن نقل كرده است . و بر فرض هم كه وجود دو و حتى چندين كتاب هم در سيرت انوشروان احتمال داده شود باز با شرحى كه دربارهء تاجنامه‌ها گذشت بدون شك همان كتابى از بين آنها شايسته‌تر به عنوان « التاج » يا « تاجنامه » بوده و به اين نام معروف شده است كه تأليف آن به خود انوشروان نسبت داده مىشده نه جز آن .\r\nبنابرانى مىتوان با قطع و يقين گفت كه آن كتابى كه در اختيار مسكويه بوده همان است كه ابن نديم آن را به نام « كتاب التاج فى سيرة انوشروان » خوانده و قطعاتى هم كه ما اكنون در تجارب الامم از آن كتاب مىيابيم تكه‌هائى است از همان كتاب « التاج فى سيرة انوشروان » . و مىتوان احتمال داد كه آن كتابى را هم كه ابن نديم به اين نام معرفى كرده مانند مجموعه‌اى كه در اختيار مسكويه بوده علاوه بر شرح حال خود انوشروان شامل سخنان و پند و اندرزها و خطابه‌ها و توقيعات او نيز بوده و همهء آن مجموعه به نام « التاج » خوانده مىشده ، يا اينكه عنوان التاج فقط به همان قسمت اول آن يعنى آنچه نوشتهء خود انوشروان بوده اختصاص داشته است . در هر حال نخستين قطعه‌اى كه در تجارب الامم نقل شده بهر دو احتمال و قطعهء دوم به احتمال اول از كتاب « التاج فى سيرة انوشروان » است . و اما اينكه در تجارب الامم ذكرى از « التاج » يا تاجنامه نشده موجب ترديد در صحت آنچه گفتيم نخواهد شد ، زيرا چنان كه گذشت تاجنامه عنوان عمومى دسته‌اى از كتابها بوده نه اسم خاص و ديگر آنكه مسكويه در تجارب الامم در صدد ذكر موضوع كتاب بوده است نه اسم آن .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n7 . اين دو قطعه چنان كه از كهنگى انشاء و قدمت بعضى كلمات و تعابير آنها برمىآيد به احتمال قوى از نخستين ترجمه‌اى كه از اين كتاب به عمل آمده گرفته شده و مانند برخى از همين آثار ترجمه شدهء ايرانى در اثر كثرت نقل و اقتباس دخل و تصرفى در آن نشده است . براى توضيح اين مطلب بايد به اين نكته توجه شود كه بسيارى از اين گونه آثار ادبى و اخلاقى ايرانى كه به زبان عربى ترجمه شده و مورد استفادهء اديبان و مؤلفان كتابهاى ادبى قرار گرفته ، به تدريج و در طول زمان در دست دبيران عربىنويست و به تناسب ذوق و روش نويسنده و به مقتضاى موضوع مورد گفت‌وگو ، و همچنين در اثر اقتباس معانى يا اختصار مطلب و تغييراتى كه در عبارات و سبك انشاء آنها روى داده ، يا به كلى در آثار عربى تحليل رفته و جزء آن شده است و يا اينكه اگر اصل آنها باقى مانده دستخوش تغييرات فراوان گرديده مانند رسالهء عربى « عهد اردشير » كه با وجود آنكه به‌صورت مستقل و جداگانه باقى مانده ولى با مقايسهء نسخه‌هاى متعدد آن كه در قرنهاى مختلف كتابت شده به‌خوبى روشن مىشود كه چه تغييراتى در عبارت و سبك انشاء آن روى داده است .\r\nاما آنچه را مسكويه از « سيرة انوشروان » نقل كرده مانند ساير تكه‌هايى كه از آثار ايرانى و از آن جمله از همان رسالهء عهد اردشير آورده بايد تا حدى از اين قاعده مستثنى دانست زيرا چنان كه گفتيم آثار قدمت و كهنگى انشاء در آنها ظاهر است و اثر ترجمه را هم به‌خوبى مىتوان در آنها يافت و اين مىرساند كه اين قطعات هنوز به‌دست ناقلان متفنن صيقل نيافته و از اصل پهلوى آن زياد دور نشده است .\r\nبه گفتهء ابن نديم اين كتاب را هم ابن مقفع به عربى ترجمه كرده ، بنابراين به در دست داشتن قطعاتى از آن نمونهء ديگرى از ترجمه و انشاء اين مترجم و نويسندهء معروف را در اختيار داريم كه از نظر مطالعهء در آثار وى نيز بسيار مهم است .\r\nچون اين گفتار به درازا كشيد و براى چاپ ترجمهء فارسى اين قطعات كه\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nاز روى متن عربى آن به عمل آمده و خود نيز مفصل و جاگير است جائى باقى نماند ازين‌رو چاپ آن را به شمارهء آينده موكول مىكنيم ؛ و اصل عربى اين قطعات را هم كه تاكنون تنها اثر بازشناخته از اين كتاب گم شده است با توضيحات و حواشى در كتابى كه هم‌اكنون به نام « الروافد الفارسية فى الادب العربى » در دست طبع داريم به چاپ خواهيم رسانيد .\r\nاز آنچه گذشت اين نتيجه به دست آمد كه قطعهء نسبة مفصلى كه در كتاب تجارب الامم از خسرو انوشروان نقل شده بدون شك قطعه‌اى از همين كتاب گمشدهء « التاج فى سيرة انوشروان » است ، و بدين جهت وعده كرديم كه آن را براى اطلاع خوانندگان فارسىزبان اين مجله به فارسى ترجمه كنيم ، و اينك كه اين ترجمه آماده شده و در همين شماره به چاپ مىرسد لازم گرديد كه چند توضيح كوچك هم در آغاز آن افزوده شود .\r\n1 . اين قطعه از روى چاپ عكسى تجارب الامم كه به‌وسيله  Leon Caetani  منتشر شده ترجمه گرديده ، و چون آن چاپ يك نسخهء خطى است كه عينا عكسبردارى شده و بدون اصلاح به چاپ رسيده از اين جهت در آن نسخه جابجا اغلاط يا تحريفاتى وجود دارد . از اين موارد آنچه روشن مىنمود در متن عربى تصحيح و در حاشيه بدان اشاره شد ، بعضى از عبارات هم كه مبهم يا ناسازگار به نظر مىرسيد و بدون مقابله با نسخهء ديگرى به اصل آن دسترسى نبود به همان حال گذاشته شد و ابهام متن به همان‌گونه در ترجمهء فارسى آن منعكس گرديد .\r\n2 . چون اين قطعه چنان كه گفتيم از پهلوى به عربى ترجمه شده و به احتمال نزديك به يقين ترجمهء دست اول و اصيل است ، براى آنكه در ترجمهء فارسى آن هم تا اندازه‌اى اصالت آن حفظ گردد ، سعى شد در برابر بعضى از اصطلاحات عربى با مراجعهء به ترجمه‌هاى قديمترى كه از مآخذ پهلوى يا از ترجمهء عربى آنها به فارسى به عمل آمده است اصطلاحاتى نزديكتر به اصل قديم گذاشته شود ، و همچنين تا آنجا كه ميسر بود و به شيوهء فارسى لطمه نمىزد\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nاهتمام شد كه ترجمه از لحاظ روش بيان و سبك كلام مطابق با اصل عربى باشد ، و به همين سبب از كاستن يا افزودن كلماتى خارج از متن به منظور توضيح يا آراستن كلام خوددارى شده است .\r\n3 . در اين قطعه از برخى از رخدادهاى بزرگ دورهء انوشروان ذكرى رفته و به بعضى از كارهاى مهم او اشاره شده كه فهم آنها احتياج به معرفت اجمالى آن حوادث دارد ، و همچنين در آن نام بعضى شهرها و كشورها آمده كه اكنون ناشناخته است . براى اينكه مطالب آن بر خواننده روشن گردد با استفاده از مآخذ تاريخى و ادبى و جغرافيائى تا آنجا كه متناسب و لازم مىنمود توضيحات كافى در حاشيه افزوده شد .\r\n4 . در اينكه آيا تمام اين قطعه از يك قسمت از كتاب انوشروان يا اين‌كه از قسمتهاى مختلف آن كتاب گرفته شده و به دنبال يكديگر نقل گرديده نمىتوان اظهارنظر قطعى كرد ، ولى از اينكه مطالب اين قطعه مربوط به وقايع پراكنده و متفرقى است كه در دوره‌هاى مختلف پادشاهى انوشروان روى داده شايد بتوان گفت كه در اين قطعه رؤوس مطالب و حوادث بزرگ از قسمتهاى مختلف يك كتاب گلچين و به هم پيوسته شده است . در اين قطعه چون مطلبى تمام مىشود مطلب تازه‌اى كه در دنبال آن مىآيد با عبارت « قال » يا « قال انوشروان » آغاز مىگردد ، مىتوان احتمال داد كه تكرار اين عبارت در آغاز مطالب جداگانه نشانهء آن است كه هريك از اين مطالب جداگانه از قسمتى از كتاب گرفته شده و اين عبارت براى به هم پيوستن آنها به‌كار رفته است ، ولى اين امر احتمالى بيش نيست . اينك بپردازيم به ترجمهء گفتار ابن مسكويه و كتاب انوشروان .\r\n\r\nقطعه‌اى از سيرت انوشروان و سياستهاى او\r\nكه من آن را از كتابى كه در شرح حال خود و طرز ادارهء كشور خويش پرداخته است برنوشتم « در كتابى كه انوشروان در سيرت خويش نوشته است خواندم كه گفت : روزى در\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nهنگامى كه براى گذراندن تابستان به همدان « 1 » مىرفتم در دستگرد « 2 » نشسته بودم ، و براى فرستادگانى كه از سوى خاقان و هيتاليان و چين و قيصر و بغپور در بارگاه\r\n\r\n\r\n","description":"","footnote":"\r\n( 1 ) . چنان كه در كتابهاى تاريخى آمده است پادشاهان ساسانى زمستان را در تيسفون كه اكنون در عراق عرب است و تابستان را در عراق عجم كه در كتابهاى عربى به نام « جبال » خوانده شده و همان سرزمين ماد قديم است مىگذرانده‌اند . مسعودى دربارهء فضيلت اقليم چهارم و سرزمين عراق كه در وسط اين اقليم است گويد : « اين سرزمين مغز ايرانشهر است كه پادشاهان براى نگهدارى آن تا آخرين نفس كوشيده‌اند . و آنان از راى صائب خويش جايگاه تابستانى خود را در جبال برگزيدند تا از بادهاى گرم عراق و پشه و حشرات بسيار آن در امان باشند ، و جايگاه زمستانى خود را در عراق قرار دادند تا از زمهرير جبال و فراوانى برف و باران و گل و آلودگيهاى آن دور مانند . و ابو دلف قاسم بن عيسى عجلى نيز چنين مىكرد و به اين جهت در قصيده‌اى دراز بدين كار مباهات كرده گويد :\r\n انى اروه كسروى الفعال * أصيف الجبال و أشتو العراقا \r\nيعنى من مردى هستم به كردار خسروان كه تابستان را در « جبال » و زمستان را در عراق مىگذرانم . ( التنبيه و الاشراف ، چاپخانه الصاوى ، قاهره 1938 و ص 33 ) و آنچه افزون بر نوشتهء مسعودى از اين كتاب انوشروان برمىآيد اين است كه محلى را كه پادشاهان ساسانى يا خسرو انوشروان براى گذراندن تابستان از منطقهء جبال اختيار مىكرده‌اند همدان و دامنه‌هاى البرز بوده است .\r\n( 2 ) . دستگرد كه در اصل عربى به‌صورت دسكره نوشته شده و به‌صورت دستجرد نيز در مآخذ عربى آمده است در لغت به معنى ده و روستان و قلعه و بارو و كاخ بزرگ است كه در آن منزلها و خانه‌ه‌ائى هم براى خدم و حشم باشد . و همچنين نام چندين ده و دهكده نيز هست . و مقصود از اين موضعى كه در اينجا ذكر شده همان ده‌آباد و پرآب و درختى بوده كه در دو منزلى بغداد و بر سر شاهراه بزرگ تيسفون به داخلهء ايران و خراسان قرار داشته و راه همدان هم از همانجا بوده و در كتابهاى جغرافى عربى به نام : « دسكرة الملك » ( دستگرد شاه ) خوانده شده . ابن رسته در وصف آن گويد : « شهر بزرگى است و در آن كاخى است از كاخهاى پادشاهان ساسانى در دو منزلى بغداد » . و ظاهرا در روزگار ياقوت از آبادانى آنجا كاسته شده بوده و صورت شهرى نداشته ؛ وى گويد : « دهى است نزديك به شهر ابان » . و دربارهء شهر ابان گويد : « دهى بزرگ و عظيم است داراى نخلستانها و باغها ، از نواحى خالص و در شرق بغداد است » . و باز دربارهء اين دستگرد گويد : « از آن رو آن را دسكرة الملك خوانده‌اند كه هرمز پسر شاپور از پادشاهان ساسانى بسيار در آنجا مىزيسته است » . و لسترانج معتقد است كه اين همان دستگرد معروف است كه خسرو پرويز در آن كاخى باشكوه برافراشت ، و در تاريخ آمده كه هرقل آن را در سال 628 ميلادى تاراج كرده پاك به آتش كشيد . نگاه كنيد به ياقوت در كلمهء الدسكرة و شهر ابان و به كتاب بلدان الخلاقة الشرقية ص 85 - 86 .\r\n","page_name":" 229 ","page_number":229},
  {"content":"\r\n\r\nما بودند طعام گسترده بودند ، كه ناگاه مردى از اسواران با شمشير آخته به درون آمد ، و تا نزديك پرده پيش دويد ، و پرده را در سه جاى بردريد ، و مىخواست بدانجا كه ما نشسته بوديم درآيد و به ما حمله كند . يكى از ملازمان به من اشارت كرد كه شمشير بركشم و به استقبال او شتابم ولى من مىدانستم كه اگر او تنها يك مرد باشد ميان من و او حائل خواهند شد ، و اگر گروهى باشند شمشير من كارى از پيش نخواهد برد . ترس به خود راه ندادم و از جاى نجنبيدم . يكى از نگهبانان او را گرفت ، مردى بود از رى ، از اطرافيان و خاصان خود ما . ترديدى نداشتند كه كسان بسيارى هم‌راى او هستند ، از من خواستند كه در آنجا ننشينم ، و بزم شراب را در جمع حاضر نشوم ، تا كنه آن كار آشكار شود . خواست آنان را اجابت نكردم تا رسولان در من بيم و هراسى نبينند ، و براى شراب بيرون آمدم . چون از آن كار فراغت يافتم مرد رازى « 1 » را ببريدن دست و عقوبتهاى ديگر بيم دادم تا نام كسى كه او را بدين كار برانگيخته به راستى بگويد ، و به او اطمينان دادم كه اگر راست گويد از آن پس عقوبتى به دو نرسد . گفت گروهى كه از خود كتابها و سخنانى پرداخته و گفته‌اند كه از سوى خداست او را بدين كار واداشته و به دو خبر داده‌اند كه كشتن من - اگر مرا بكشد - او را به بهشت خواهد برد . چون از اين امر جويا شدم آن را درست يافتم ، فرمودم تا مرد رازى را رها كنند ، و آنچه از مال او ستده بودند به او باز پس دهند ، و به زدن گردن آن كسان كه دينى به دروغ آورده و او را بدين كار واداشته بودند فرمان دادم و از آنها كسى را برجاى نگذاردم » . « 2 »\r\n\r\n\r\n","description":"","footnote":"\r\n( 1 ) . رازى : منسوب به رى ، اهل رى .\r\n( 2 ) . بعضى از تاريخ‌نويسان واقعهء سوء قصد به انوشروان را به‌صورتى ديگر نقل كرده‌اند .\r\nپروكوپيوس تاريخ‌نويس رومى كه همزمان انوشروان و ژوستينيان قيصر روم بوده و وقايع جنگهاى ايران و روم را در اين زمان به رشتهء تحرير كشيده اين واقعه را در خلال همان اوقاتى كه پيمان صلح ميان ايران و روم بسته شد يعنى در حدود سال ششم پادشاهى ژوستينيان نوشته كه موافق با سال 533 ميلادى است ، و آن را در اثر توطئه بزرگان ايران كه از روش -\r\n","page_name":" 230 ","page_number":230},
  {"content":"\r\n\r\nانوشروان گفت : « چون مردى را كه به دينى مخالف گرويده بودند حاضر ساختم و آنها را براى تحقيق دربارهء آنچه مىگفتند گرد آوردم ، دليرى و بد نهادى و نيروى اهريمنى آنان به پايه‌اى بود كه در اظهار دين ناپاك خود از كشته شدن و مرگ باكى نداشتند ، حتى هنگامى كه من از برترين مرد آنها در حضور جمع پرسيدم كه آيا كشتن مرا روا مىداند ، گفت : آرى من كشتن تو و هر آن كسى كه دين ما را نپذيرد روا مىدانم . لكن من به كشتنش فرمان ندادم تا هنگامى كه وقت غذا رسيد فرمودم تا او را براى خوردن غذا به زندان دارند و ظرفى طعام نزد او فرستادم و فرستاده را فرمودم تا از سوى من به او پيغام رساند كه بقاى من براى او سودش بيش از آن چيزى است كه او گفت . به فرستادهء من پاسخ داده بود كه اين راست است ، ليكن پادشاه از من خواست كه آنچه را در دل دارم به راستى بگويم ، و از آنچه ايمان من است هيچ از او پوشيده ندارم ، و من هم بدانچه از خواست خود به او گفتم ايمان دارم . « 1 »\r\n\r\n\r\n","description":"","footnote":"\r\n- حكومت انوشروان دلگير و درصدد بوده‌اند ديگرى را از خاندان قباد به شاهى بنشانند دانسته است ( نگاه كنيد به كتاب جنگهاى ايران و روم ترجمه فارسى آن از محمد سعيدى ص 110 - 111 ) ولى آنچه در كتاب انوشروان آمده به حقيقت نزديكتر مىنمايد . زيرا با اقدامات انوشروان در سركوبى مزدكيان كه وضع بزرگان و اشراف را به خطر انداخته بودند و اينكه در اثر همان اقدامات دوباره اين طبقه قدرت و نفوذ خود را به دست آورده بودند بسيار بعيد به نظر مىرسيد كه اين طبقه تا اين حد از وضع حكومت او ناخوشنود و دلگير بوده‌اند ، ولى طبيعى و منطقى است كه پيروان مزدك يا زردشت پسر خركان كه به گفتهء طبرى ( ج 1 ص 525 ) بدعتى در دين مجوس بديد آورده و كار ديانت او بالا گرفته و گروه كثيرى به او گرويده بودند و مزدك نيز يكى از داعيان دين او بوده و هر دو دسته لطمهء سخنى از انوشروان خورده بودند ، درصدد قتل او برآمده و اين توطئه را چيده باشند . و به‌گفتهء كريستن سن اين مزدكيان بودند كه در زمان قباد هم با توطئه و تحريك مىخواستند كاوس پذشخوار شاه برادر خسرو را كه مزدكى بوده به جاى او بنشانند ( ايران در زمان ساسانيان ص 252 ) .\r\n( 1 ) . عبارت اصل چنين است : « و انما ادين بما اخذته من مودّتى » گمان مىرود اخذته در اصل اخبرته بوده و درهرحال عبارت روشن و مستقيم به‌نظر نمىرسد ، شايد حذف يا تحريفى در آن روى داده باشد .\r\n","page_name":" 231 ","page_number":231},
  {"content":"\r\n\r\nانوشروان گفت : « چون قيصر به من خيانت ورزيد « 1 » و من با او به جنگ برخاستم و او زبون شد و آشتى خواست و مالى براى من فرستاد و خراج و فديه را گردن نهاد ، ده هزار دينار از آنچه او براى من فرستاده بود به درماندگان روم و كشاورزان ناتوان صدقه دادم ، و اين تنها در جاهائى بود كه من از آنها گذشته\r\n\r\n\r\n","description":"","footnote":"\r\n( 1 ) . اشاره است كه اقدام ژوستينيان امپراطور روم در مورد نقض پيمان صلح كه ميان ايران و روم بسته شده بود . جنگهاى ميان ايران و روم در دورهء انوشروان دربار منجر به بستن پيمان صلح طولانى گرديد ، يكى در سال 533 كه به گفتهء پروكوپيوس تاريخ‌نويس رومى در سال ششم از پادشاهى ژوستينيان بسته شد ، و ديگرى در سال 562 ميلادى . صلح اول را به نام صلح جاويد خوانده‌اند چون بنا بوده دائمى باشد ، و صلح دوم هم به مدت پنجاه سال بسته شده بود . پيمان اولى در سال 540 شكسته شد و منجر به پيروزى انوشروان و گشوده شدن انطاكيه كه بزرگترين شهر دولت روم در آسيا بود و رسيدن انوشروان به درياى مديترانه گرديد . اين جنگ برحسب ظاهر با حملهء انوشروان آغاز شد و به همين جهت تاريخ‌نويسان رومى او را پيمان‌شكن مىدانند ( نگاه كنيد به جنگهاى ايران و روم كتاب دوم ) . ولى چنان كه از همان مآخذ برمىآيد خسرو انوشروان از تجاوز روم به قلمرو منذر پادشاه حيره كه از پادشاهان تابع ايران بوده ، و همچنين از دخالتهاى ژوستينيان در ارمنستان ايران و نامه‌نويسى او با هونها براى همدست ساختن آنها به‌منظور حملهء به ايران ( پروكوپيوس 156 ) و مسائل ديگر دلائل كافى به‌دست آورده بود كه ژوستينيان با نقض مواد پيمان به وى خيانت كرده و خود را براى حملهء به ايران آماده مىسازد . فردوسى دربارهء عهدشكنى قيصر اشاره به تعدى وى به منذر پادشاه حيره كه دست نشاندهء ايران بوده مىكند ، و در نامه‌اى كه خسرو به قيصر در اين‌باره مىنويسد چنين مىآورد :\r\n و گر سوى منذر فرستى سپاه * نمانم به تو لشگر و گنج و گاه\r\nتو زان مرز يكرش مپيماى پاى * چو خواهى كه پيمان بمانى به‌جاى\r\nو گر بگذرى زين سخن بگذرم * سر و گاه تو زير پى بسپرم \r\n( ص 2336 ) و باز از شاهنامهء فردوسى معلوم مىشود كه يكى از موارد عهدشكنى قيصر نيز تجاوز به يمن بوده ، زيرا در ضمن شرايط صلح كه پس از گشودن انطاكيه و آشتى خواستن قيصر مقرر گرديد يكى هم اين بود كه سپاه روم به گرد يمن نگردد :\r\n نهادند بر روم بر باژ و ساو * پراكنده دينار ده چرم گاو\r\nكه هر سال قيصر بر شهريار * فرستد ابا هديه و با نثار\r\nنگردد سپاهش به گرد يمن * نخواهند چيزى از آن انجمن \r\n( ص 2351 ، چاپ بروخيم )\r\n","page_name":" 232 ","page_number":232},
  {"content":"\r\n\r\nبودم نه در جاهاى ديگر .\r\nو گفت : « چون درصدد برآمدم تا كار رعيت را خود رسيدگى كنم ، و ستمى را كه بر آنها مىرود و رنجى را كه بدانها از سنگينى خراج مىرسد رفع نمايم ( زيرا در اين كار هم پاداش آخرت است ، و هم زينت كشور ، و هم بىنيازى رعيت ، و هم قدرت والى است بر اينكه خراجى را كه برعهدهء آنها است در وقت احتياج وصول كند . و برخى از پدران ما نيز بر اين راى بوده‌اند كه برداشتن خراج از رعيت به مدت يك يا دو سال و گاهى كم كردن مقدار آن ايشان را در آبادى زمينهاشان توانا خواهد ساخت ) . كارداران دولت و خراجگزاران را گردآوردم ، درهم ريختگى و نابسامانى كار آنها را به‌صورتى يافتم كه هيچ چاره‌اى جز آن نديدم كه آن را تعديل كنم و خراج را بر هر شهرستان و بلوك « 1 » و روستا و دهكده و مردى به‌طور مقطوع قرار دهم « 2 » [ پس 
  ]\r\n\r\n\r\n","description":"","footnote":"\r\n( 1 ) . بلوك را به‌جاى « كوره » كه در متن عربى آمده به‌كار برديم . كوره شكل عربى خوره است كه در ايران ساسانى بر بخشى از استان گفته مىشده چنان كه سرزمين فارس را به پنج خوره قسمت كرده بودند : 1 - خورهء اردشير ، 2 - خورهء استخر ، 3 - خورهء دارا بجرد ، 4 - خورهء شاپور ، 5 - خورهء قباد . و ظاهرا خوره را بعد از اسم مىآورده و اردشير خوره و شاپور خوره . . . . الخ مىگفته‌اند ( فارسنامهء ابن البلخى ص 121 ) .\r\nحمزهء اصفهانى به نقل ياقوت در تعريف كوره چنين گويد : « كوره نام فارسى محض است كه بر بخشى از استان گفته مىشود ولى عرب آن را به عاريت گرفته و به‌جاى استان به‌كار برده چنان كه اقليم را از يونانيها گرفته و به‌جاى كشور استعمال كرده ، بنابراين كوره و استان يكى است .\r\nياقوت پس از نقل گفتهء حمزهء اصفهانى در اين مورد گويد : « كوره منطقه‌اى است كه داراى چندين ده باشد ، و همه به نام شهر يا شهرك يا رودخانه‌اى كه در آن منطقه است باز خوانده شوند » . ( معجم البلدان ج 1 ، ص 36 چاپ بيروت 1959 ) و اين معنى همان است كه امروز از « بلوك » خواسته مىشود .\r\n( 2 ) . اشاره است به‌كار بزرگى كه دربارهء اصلاح وضع ماليات به دست اين شاه انجام گرفته است .\r\nاين كار در زمان پدرش قباد آغاز شده بود و او آن را به انجام رسانيد ؛ زمينها را از نو مساحت نمودند و روش مالياتى قديم را كه بر اساس تقسيم محصول بود و دشواريهاى فراوان براى دهقانان و كشاورزان به‌وجود مىآورد برهم زدند ، و بر زمينها و انواع محصولات ماليات -\r\n","page_name":" 233 ","page_number":233},
  {"content":"\r\n\r\nكسانى را كه داراى امانت و مورد اعتماد من بودند بر آنها بگماردم ، و در هر شهرى با هر كاردارى مردانى امين گذاشتم ، تا او را به راست دارند . و موبد هر بلوكى را مأمور رسيدگى به كار مردم همان بلوك كردم ، و خراجگزاران را فرمودم تا در هر امرى كه احتياج به مراجعهء ما باشد به همان موبد كه كار بلوك را به او واگذار كرده بودم مراجعه كنند ، تا كاردار نتواند چيزى بر خراج آنها بيفزايد .\r\nو همچنين دستور دادم كه خراج را در حضور موبد بپردازند و او به آنها رسيد بدهد ، و هركس وفات يافت خراج از او بردارند ، « 1 » و از آنان كه به سن رشد نرسيده‌اند خراج نستانند ، و موبد و دبير آن بلوك و معتمد محل ( نماينده مردم ) و كاردار همگى حساب خود را به ديوان ما بفرستند ، و بدين دستور نامه‌ها كردم و به اطراف فرستادم . « 2 »\r\n\r\n\r\n","description":"","footnote":"\r\n- مقطوع گذارند . براى تفصيل بيشتر دربارهء چگونگى اين كار نگاه كنيد به تاريخ طبرى ج 1 ، ص 566 - 568 ، چاپ المطبعة التجارية الكبرى - قاهره 1939 ، و تاريخ بلعمى ( ترجمهء تاريخ طبرى ) چاپ كتابفروشى خيام طهران 1337 ، ص 169 تا 171 و 146 تا 147 ، و تاريخهاى ديگر .\r\n( 1 ) . در تاريخ طبرى دربارهء مواردى كه خراج از زمينى برداشته مىشد آمده است كه انوشروان دستور داد تا هر كسى كه كشت‌زار يا بخشى از محصولش را آفت زده به نسبت همان آفت‌زدگى بخشوده شود . و همچنين جزيه را از وفات يافتگان يا كسانى كه از پنجاه سال گذشته‌اند بردارند ، و نام اين كسان را به وى گزارش كنند تا او فرمان بخشودگى آنان را به كارداران بدهد ، و از كسانى كه به سن بيست نرسيده‌اند جزيه نگيرند . ( ص 568 ) . در شاهنامه اين مطلب چنين آمده :\r\n به جائى كه باشد زيان ملخ * دگر تف خورشيد تا بد بشخ\r\nدگر برف و باد سپهر بلند * بدان كشتمندان رساند گزند\r\nهمان گر نبارد به نوروز نم * ز خشكى بود دشت خرم دژم\r\nمخواهيد باژ اندر آن بوم و رست * گر ابر بهارش بباران نشست\r\nز تخم پراكنده وز مزد رنج * به بخشيد كارندگان را ز گنج\r\nزمينى كه او را خداوند نيست * به مرد و ورا خويش و پيوند نيست\r\nمبادا كه آن بوم ويران شود * كه در سايهء شاه ايران بود \r\n( چاپ بروخيم ج 8 ، ص 2318 ) .\r\n( 2 ) . در طبرى : « خسرو دستور داد تا صورت مالياتها را در چندين نسخه تدوين كردند ، -\r\n","page_name":" 234 ","page_number":234},
  {"content":"\r\n\r\nو گفت : « موبدان موبد به ما گزارش كرد كه گروهى از اشراف كه آنها را نام برده بود ، و برخى از آنها بر درگاه ما حاضر و بعضى در شهرهاى ديگر بودند ، دينشان مخالف دينى است كه ما از پيامبر و دانايان خود به ارث برده بوديم ، و كه آنها در نهان به دين خود سخن مىگويند و مردم را به آن مىخوانند ، و در امر تباهى ممكلت است زيرا با اين حال رعيت يك‌دل نخواهد ماند تا همه آنچه را كه شاه در دين خود حرام مىشمارد حرام بشمارند و آنچه را كه او روا مىداند روا بدانند ، - كه اگر چنين چيزى پادشاهى را دست دهد لشگريان وى به‌سبب يكدلى و يكرنگى كه بين آنها و پادشاه حاصل گردد نيرو خواهند گرفت ، و وى در جنگ با دشمنان به آنان پشت گرم تواند بود . - من آن پراكنده دلان را خواستم تا با آنها گفتگو و مجادله شود و بر حقيقت واقف گردند و آن را گردن نهند ، و فرمودم تا آنها را از شهر و كشور و قلمرو فرمانروائى من دور كنند ، و هر سو به جستجو پردازند تا هركه بر دين آنها است با آنان نيز به همان‌گونه رفتار شود .\r\nو گفت : « تركهائى كه در ناحيهء شمال بودند شرحى از تنگدستى و\r\n\r\n\r\n","description":"","footnote":"\r\n- نسخه‌اى از آن را در ديوان خود نگاه داشت ، و به كارداران خراج نيز نسخه‌اى داد كه از روى آن خراج ستانند ، و نسخه‌اى هم نزد موبدان بلوكها فرستاد و آنها را فرمان داد كه نگذارند كارداران بلوك بيش از آنچه در ديوان است و نسخه‌اى از آن نزد آنها است از خراجگزاران مطالبه نمايند ( ص 568 ) . در شاهنامهء فردوسى نيز در اين‌باره چنين آمده است :\r\n يكى آنكه بر دست گنجور بود * نگهبان آن نامه دستور بود\r\nدگر تا فرستد بهر كشورى * بهر كاردارى و هر مهترى\r\nسديگر كه نزديك موبد برند * گزيت سر و باژها بشمرند\r\nبه فرمان او بود كارى كه بود * ز باژ و خراج و ز كشت و درود \r\n( جلد هشتم ص 2316 )\r\nدر شاهنامه همچنين از نامه‌اى ياد شده كه خسرو انوشروان در اين‌باره به كارداران نوشته ، و مطالبى از آن نقل شده است :\r\n يكى نامه فرمود بر پهلوى * پسند آيدت چون ز من بشنوى \r\n( ص 2316 )\r\n","page_name":" 235 ","page_number":235},
  {"content":"\r\n\r\nنيازمندى كه بدان دچار شده بودند به ما نامه كرده و نوشتند اگر چيزى به آنها ندهيم به كشور ما خواهند تاخت . آنها از ما چند چيز مىخواستند . يكى آنكه آنان را در سلك سپاهيان خود درآوريم و بر آنها وظيفه‌اى مقرر داريم كه بدان زندگى كنند ، و از سرزمين گنجه « 1 » و بلنجر « 2 » و آن ناحيه به اندازه‌اى كه بتوانند روزى خود را از آن به دست آورند به آنها واگذاريم . من صلاح چنان ديدم كه خود در همان راه تا در بند صول « 3 » پيش روم . مىخواستم شاهانى كه از طرف ما بر آن نواحى گمارده شده‌اند بدانند كه ما چگونه هر زمان اراده كرديم براى سفر آماده و بر اين كار توانائيم . و همچنين هيبت شاهى و كثرت سپاهى و آمادگى تمام و سلاح كامل ما را كه بدان بر دشمنان خود چيره‌دست گردند بدانسان كه ديدند به بينند ، و نيروى پشتيبان خود را در هنگام نيازمندى بشناسند . و نيز مىخواستم كه آنها را در اين سفر با دادن پاداش و بخشيدن مال و نزديك ساختن به خود و با سخنان نرم و ملاطفت‌آميز دلخوش دارم ، تا اين عمل دوستى و گرايش آنها را نسبت به ما بيفزايد ، و آنان را در جنگ با دشمنان ما سرسخت و پايدارتر سازد . و همچنين مىخواستم دژهاى آنها را سركشى كنم و در رهگذر خود از حال و وضع خراجگزاران جويا شوم .\r\nپس راه همدان و آذربايجان را پيش گرفتم ، و چون به دربند صول و شهر\r\n\r\n\r\n","description":"","footnote":"\r\n( 1 ) . اين كلمه در متن عربى روشن نيست و آن را به صورتهاى الكنح و اللنح و البيخ مىتوان خواند ، به نظر ما اين كلمه بايد الكنج خوانده شود و اين شكل عربى گنجه است كه در ترجمه آورديم ، ياقوت در تعريف الكنج گويد شهرى بزرگ و مركز سرزمين اران است و اهل ادب آن را جنزه مىخوانند . جنزه نيز گونه ديگرى از تعريب گنجه است ، و دربارهء جنزه نيز گويد كه آن بزرگترين شهر است در سرزمين اران و در ميانه شروان و آذربايجان واقع است و اين همان است كه عوام آن را گنجه مىگويند .\r\n( 2 ) . بلنجر شهرى بوده است در سرزمين خزر در آن سوى دربند قفقاز و در قديم پايتخت خزر بوده ولى بعدها إتل پايتخت آنجا شده و چنان كه از كتاب التنبيه و الاشراف مسعودى برمىآيد ( ص 62 ) در زمان مسعودى اتل پايتخت خزر بوده است .\r\n( 3 ) . صول شهرى بوده در سرزمين خزر در نزديكيهاى دربند قفقاز . دربند قفقاز همان است كه در عربى آن را باب الابواب ناميده‌اند . نگاه كنيد به كلمهء صول در معجم البلدان ياقوت .\r\n","page_name":" 236 ","page_number":236},
  {"content":"\r\n\r\nفيروز خسرو « 1 » رسيدم آن شهرهاى كهنه و آن مرزها را ترميم كردم ، و به ساختن دژهاى ديگرى فرمان دادم . چون خبر فرود آمدن ما در آنجا به خاقان خزر رسيد ترسيد كه مبادا بر او بتازيم به من نامه كرد كه از آن هنگام كه من به پادشاهى رسيده‌ام او همواره دوستدار صلح و آرامش بوده و فرمانبردارى مرا براى خود سعادتى مىشمارد . يكى از سرداران او چون حال او را بدينگونه يافت صلاح خود را در ترك او ديد و با دو هزار تن از كسان خود نزد ما آمد . ما او را پذيرفتيم و در نزد سردارانى كه در آن ناحيه داشتيم جاى داديم ، و بر او و كسانش معاشى مقرر داشتيم ، و فرموديم تا در آنجا دژى به آنان واگذارند . و همچنين فرمان داديم تا در آنجا نمازخانه‌اى براى همكيشان ما بسازند ، و موبد و گروهى از مردان دين را در آن بگماريم ، و دستور داديم كه به آن تركان كه در اطاعت ما درآمده بودند سود فرمانبرى از فرمانروايان را - چه سود اين جهانى يا ثواب آن جهانى آن را - بياموزند و آنها را به دوستى و راستى و دادگرى و پندآموزى و پايدارى در برابر دشمن برانگيزاند ، و دين و عقيدهء ما را به نوخاستگان آنها ياد دهند . و در آن مرزها براى آنها بازارهائى به‌پا داشتم و راههاى آنها را اصلاح كردم و منزلگاهها بساختم . « 2 » و در خيل و حشمى كه به\r\n\r\n\r\n","description":"","footnote":"\r\n( 1 ) . اين كلمه هم در متن عربى زياد روشن نيست و مىتوان آن را فيرو خسره ، فيروزه خره و فيروز خسرو خواند ولى در اين ناحيه جائى به اين نام شناخته نيست جز آنكه ياقوت در نزديكى همين دربند ( باب الابواب ) از شهرى نام مىبرد به نام فيروز قباد و گويد كه انوشروان در آنجا كاخى ساخت و آن را دز فيروز قباد نام نهاد . احتمال قوى مىرود كه اين هر دو - يعنى فيروز قباد و فيروز خسرو - نام يك شهر باشد كه پيش از انوشروان به نام او خوانده مىشده و چون انوشروان در آنجا كاخى ساخته و شايد آباديهاى ديگرى هم كرده به نام او فيروز خسرو ناميده شده و بعدها باز به‌همان نام اول خوانده شده و در زمان ياقوت به همين نام معروف بوده است .\r\n( 2 ) . در اصل « و اصلحت طرقهم و قوّمت السكك » سكّه در لغت به معنى راه هموار و آماده شده است . و بدان‌گونه كه ياقوت تعريف كرده به معنى راه قابل آمد و رفت است و براى نشان دادن معنى اين كلمه و مورد استعمال آن چنين گويد كه مثلا وقتى مىگوئيم بين بغداد و موصل پنج سكه است معنى آن اين است كه بين او شهر پنج راه قابل آمد و رفت وجود دارد . ياقوت -\r\n","page_name":" 237 ","page_number":237},
  {"content":"\r\n\r\nگرد ما جمع شده بودند نگاه كردم ديدم به‌صورتى است كه اگر در وسط ايران مىبود اقامت ما در آنجا برترى مىداشت . « 1 »\r\nو گفت : « چون از پادشاهى ما بيست و هشت سال گذشت ، در كار كشور و دادگرى بر رعيت و نظر در امور و رسيدگى به عرايض و برآوردن مطالب آنان نيك نظر كردم ، موبد هر مرز و شهرستان و شهر و جند « 2 » را فرمودم تا عرايض\r\n\r\n\r\n","description":"","footnote":"\r\n- همچنين گفتهء بعضى را كه گفته‌اند « سكك البريد » يعنى منزلگاههاى پستى نقل كرده و گفتهء است معنى اولى روشن‌تر و صحيح‌تر است . ج 1 ، ص 38 . ظاهرا در زمان ياقوت سكه به همان معنى اول به‌كار مىرفته ولى چنان كه از مفاتيح العلوم خوارزمى برمىآيد سكه بر منزلگهائى گفته مىشده كه در راهها براى توقف پيكها مىساخته‌اند از قبيل كاروانسرا و قبه و خانه . ( مفاتيح العلوم ص 42 ) . و از اينكه در اينجا هم سكك بعد از طرق ذكر شده معلوم مىشود كه سكه به معنى ديگرى غير از طريق به‌كار مىرفته و به همين جهت آن را منزلگاه ترجمه كرديم .\r\n( 1 ) . اين عبارت در متن عربى هم زياد روشن و مستقيم نيست . عبارت عربى آن اين است : « فاذا هو لو كان فى وسط فارس لكان منزلنا بها فاضلا » .\r\n( 2 ) . ياقوت پنج جند از جندهاى شام را كه عبارت از جند قلسرين و جند فلسطين و جند حمص و جند دمشق و جند اردن باشد ذكر كرده و گويد از اينكه اين كلمه به جز در سرزمين شام در جاى ديگرى به كار رفته باشد بىاطلاعم و از احمد بن جابر بن يحيى نقل كرده است كه مسلمانان از آنرو هريك از اين مناطق شام را « جند » گفته‌اند كه جند مجموعه‌اى از چند بلوك است ، و جند معنى جمع دارد و تجنّد به معنى تجمّع است . چنان كه ديده مىشود مولّفان اسلامى كه از ريشه و اصل اين كلمه آگاهى نداشته‌اند ، آن را عربى دانسته و در تفسير آن نيز دچار ترديد شده‌اند ، جند معرب « گند » فارسى است و چنان كه كريستن سن نوشته : « واحدهاى بزرگ سپاه را گند مىگفتند و فرماندهى آنها با گندسالاران بود ، تقسيمات كوچكتر از آن را درفش و از آن كوچكتر را وشت مىناميدند . » ( نگاه كنيد به ايران در زمان ساسانيان ترجمهء رشيد ياسمى ص 139 و تاريخ تمدن ايران ساسانى از سعيد نفيسى انتشارات دانشگاه تهران شماره 146 ص 278 ) به احتمال قوى فعل جنّد و همچنين تجنّد و ديگر مشتقات آن از جند معرب گند گرفته شده و عكس آن صحيح نيست . ياقوت همچنين در تفسير اين كلمه مىنويسد : « برخى گفته‌اند علت اينكه مسلمانان اين مناطق را « جند » ناميده‌اند اين است كه هريك از آنها را به نام لشگرى كه در آن منطقه بوده و روزى خود را از آنجا دريافت مىكرده‌اند خوانده و مثلا مىگفته‌اند اينها از جند فلانجا هستند و كم‌كم كلمهء جند هم بر آن لشگر و هم بر ناحيه و منطقه‌اى كه به آن وابسته بوده‌اند اطلاق شده ( نگاه كنيد به معجم البلدان چاپ دار -\r\n","page_name":" 238 ","page_number":238},
  {"content":"\r\n\r\nرعيت را براى من بفرستد ، و دستور دادم كه از سپاهيان آنچه در پايتخت بودند در حضور من و آنچه در مرزها و اطراف بودند در حضور فرمانده و پادوسبان و موبد و آنكس كه از سوى ما امين آن ناحيت است سان به بينند « 1 » ، و در سراسر كشور خراجگزاران هر بلوكى را در شهرستان آن ناحيه با فرمانده سپاه و موبد و شهر و دبير ديوان و شخص امين گردآورند و از سوى خود كسانى را كه به درستى و امانت و پرهيزگارى و دانائى مىشناختم و آنانرا بدين صفات آزموده بودم به هر شهرستان و شهرى كه در آنجا كارداران و دهقانان بودند فرستادم ، تا آن كارداران را با دهقانان از وضيع و شريف در يك جا گرد آورند ، و به تمام امور آنها از روى حقيقت برسند ، و از دادخواهيها آنچه را كه خود توانستند داورى كنند و صاحبان دعوى بدان خستوان شدند همانجا پايان دهند ، و آنچه داورى آن برايشان دشوار آمد به من گزارش كنند . من بدينكار آنچنان اهتمام داشتم كه اگر رسيدگى به امر مرزها و دشمنان نبود خودم كار خراج و رعيت را به عهده\r\n\r\n\r\n","description":"","footnote":"\r\n- صادر و دار بيروت ج 1 ، ص 38 ) چنين پيداست كه در زمان ساسانيان هم معنى آن به همينگونه بوده چه در اين كتاب هم مراد از جند ناحيه و منطقه است نه سپاه و لشگر .\r\n( 1 ) . اشاره است با قدامى كه در دورهء انوشروان براى تنظيم امر سپاهيان و معاش آنان به عمل آمده .\r\nدر آن دوره حقوق سپاهيان از صد تا چهارصد درم بوده و اين حقوق برحسب صنف آنها كه پياده يا سوار يا تيرانداز يا از صنف ديگرى بوده‌اند فرق مىكرده ، و ظاهرا در اين كار بيسامانيهائى روى داده بوده كه انوشروان آن را بسامان آورده است . در تاريخ بلعمى در اين‌باره چنين آمده است : « مردى را بخواند ( يعنى انوشروان ) از دبيران بزرگ با اصل دبير ، از دبيران اردشير نام او بابك بن نيروان و او را گفت : اين خواسته بدين سپاه مىدهند يكسان ناحق و ناسزا ، و آنجا كه سزا است باز مىگيرند . من اين راست خواهم كردن . اين ديوان عطا و عرض به تو سپردم ، تا تو اين درمها بدان كس دهى كه سزاوار بود و چندان دهى كه بايد داد و كس هست كه قيمت وى هزار درم است وى صد درم ستاند ، و كس هست كه وى اسب ندارد و نيز روزى سواران ستاند . كس هست كه اسب دارد و سوارى نداند ، و كس هست كه تير نتواند انداختن و روزى تيراندازان ستاند ، و آن نيزه و شمشير همچنين بگفت » و پس از برشمردن نوع سلاحهائى كه بايد سواران داشته باشند و چگونگى آزمايش آنها در سوارى و به كار بردن سلاحها گويد : « پس بدان مقدار كه دانش وى بينى او را روزى ده و بنويس از صد درم تا چهارصد درم ، و اگرچه پياده است كم از صد درم مده » ( ترجمهء تاريخ طبرى از ابو على محمد بلخى ، چاپ خيام ، ص 172 ) . .\r\n","page_name":" 239 ","page_number":239},
  {"content":"\r\n\r\nمىگرفتم ، ده بده مىگشتم و با يك‌يك مردم كشور خود سخن مىگفتم ، ليك از آن بيم داشتم كه با اين عمل از كارى بزرگتر باز مانم ، كارى كه هيچكس در آن جاى مرا نخواهد گرفت ، و جز من كسى آن را استوار نتواند ساخت ، و هيچ شخص باكفايتى هم آن را از وجود من بىنياز نخواهد ساخت ؛ گذشته از آنكه در سركشى من به هر دهكده ناچار از جانب سپاهيان و كسانى كه مىبايستى همراه برد مخارجى بر كشاورزان تحميل مىگرديد . و نيز اينرا هم خوش نداشتم كه آنان را نزد خود خوانم ، مبادا كه از آبادانى زمين خود بازمانند ، يا در بين آنها كسانى باشند كه آمدن به درگاه ما براى آنان دشوار و موجب زيان گردد ، و كشت و زرع و نهرها و آنچه كه بايستى در تمام سال و در هنگام كشت و كار مورد مراقبت قرار گيرد بىسرپرست بماند . ازينرو كار آنان را بدانسان كه گفتيم مرتب ساختيم ، و موبدان موبد را بر آن بگمارديم ، و بدين امر نامه‌ها نوشتيم ، و كسانى را كه به آنها اعتماد داشتيم به هر سو فرستاديم ، و اميدوار بوديم كه آنان در اين كار جانشين ما باشند ، و چون ما قدم بردارند ، و اين كار را برعهدهء آنان گذارديم . »\r\nو گفت : « و چون خداوند تمام مردم كشور ما را از دشمنان ايمن ساخت ، و از دشمنان جز دو هزار مرد ديلمى كه گشودن دژ آنان به‌سبب سرسختى كوهستانها دشوار مىنمود باقى نماند ، هيچ چيز را براى كشور سودمندتر از آن نيافتيم كه از حال رعيت و آن مؤتمنانى كه رسيدگى به شكايات خراج‌گزاران را به آنان سفارش كرده بوديم جويا شويم . به ما چنين گزارش رسيده بود كه آنان بدانسان كه ما خواسته بوديم در اين كار نكوشيده‌اند ، فرمودم تا به موبد هر بلوكى نامه نوشتند تا مردم آن بلوك را نهانى از كاردار و متصديان امورشان گرد آورند ، و به شكايات آنان و آنچه از آنها گرفته شده رسيدگى كنند ، و اين امر را هرچه خردمندانه‌تر تحقيق كنند ، و در آن سعى بليغ نمايند ، و وضع يك‌يك آنها را بنويسند ، و نامه را به مهر خويش و مهر رضايت مردم آن بلوك برسانند ، و آن را به من بفرستند ، و چند تن از كسانى را هم كه مردم آن بلوك به اجماع و رضايت به\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nنمايندگى خود برگزيده‌اند گسيل دارند ، و اگر خواستند كه بين نمايندگان خود از مردم عادى و كم‌شأن نيز بفرستند چنان‌كه خواهند كنند . و چون همه حاضر شدند ، براى پذيرهء مردم نشستم ، و به آنها در حضور بزرگان و شاهان « 1 » و موبدان و آزادگان و اشراف كشور خود بار دادم ، و سپس به رسيدگى آن نامه‌ها و دادخواهيها پرداختم . هر دادخواهى كه از دست كارداران يا نمايندگان خود ما يا از نمايندگان فرزندان و زنان يا يكى از افراد خاندان ما بود داد آنها بداديم و ستم از آنها برداشتيم و هيچ بيّنه و گواهى بر آن نخواستيم ، زيرا مىدانستيم كه خراجگزاران در برابر اينان زبون و ناتوانند ، و زورمندان و فرمانروايان بر آنها ستم روا مىدارند . و هر دادخواهى كه مردمان يكى از ديگرى داشت و حقيقت آن بر ما روشن گرديد فرمان داديم كه در همان مجلس آن كار را فيصله دهند ، و هرآنچه كشف حقيقت آن دشوار بود و ضرورت داشت كه به گواهان و قاضى همان شهر مراجعه شود ، همراه آن مرد دادخواه شخصى امين از دبيران ، و دو ديگر از فقيهان دين ، و سومى از خاصان مورد اعتماد خويش براى رسيدگى به كار او گسيل داشتيم ، و اين كار را هرچه نيكوتر و استوارتر ساختيم .\r\n« خداوند منزلت خويشان و خدمتكاران و اطرافيان را در نزد ما بالاتر از حق و عدالت قرار نداده است . اين خوى خويشان و خاصان شاه است كه با شوكت و نيروئى كه دارند دست به ستم گشايند . اگر پادشاه كار آنان را ناديده بگيرد كسانى كه در جوار آنان هستند از ستم آنان از پاى درآيند ؛ مگر كسانى از خاصان كه در ادب و فرهنگ به شاه تأسّى جسته و دين خود را نگه‌داشته و بر رعيت خود مهربان باشند ، و چنين كسان كم هستند ، و همين آگاهى كه ما از ستم اين گروه داشتيم ما را بر آن داشت تا هر دعوى كه بر آنها مىرفت بىگواه بپذيريم و ما قصد اين را هم نداشتيم كه با اين كار بر هيچيك از آن نزديكان و\r\n\r\n\r\n","description":"","footnote":"\r\n( 1 ) . در دورهء ساسانيان مرزبانان و حكمرانان 45 ناحيهء مختلف شاهنشاهى ساسانى را شاه مىناميده‌اند و اين كلمه را بر نام سرزمينى كه بر آن حكمرانى داشته‌اند ميفزود و در القاب آنها به كار مىبرده‌اند . » استاد سعيد نفيسى صورتى از اين شاهان و القاب آنها را در ( تمدن ايران ساسانى ، ص 275 ) آورده است .\r\n","page_name":" 241 ","page_number":241},
  {"content":"\r\n\r\nخويشان كه نزد ما گرامى هستند ، و به‌سبب مكانت و منزلتى كه دارند از تعرض مصون مىباشند ستمى رود ، زيرا در حق بر روى ناتوان و توانا و مستمند و توانگر همه گشاده است . ولى ما هنگامى كه در دادخواهى كشف حقيقت بر ما دشوار مىشد تحميل بر نزديكان و خدمتكاران خود را بر تحميل بر مردم ناتوان و مسكين و تنگدست و نيازمند ترجيح مىداديم ، و مىدانستيم كه آن مردم ناتوان قدرت آن را ندارند كه به اطرافيان ما ستم كنند ؛ و همچنين اين را مىدانستيم كه آن عده از نزديكان ما كه در اين داورى بر آنها زيانى رسيده باشد آن را از نعمت و كرم ما كه از آن برخوردارند جبران خواهند كرد ، ولى آن مردم ناتوان را بدين دسترسى نيست و به جان خودم سوگند كه محبوب‌ترين خاصان و نيكوترين خدمتگذاران نزد ما كسانى هستند كه روش ما را در برابر رعيت به كار بندند ، بر تهىدستان و مسكينان رحمت آورند ، و داد آنها بدهند ، زيرا كسى كه بر آنها ستم روا دارند بر ما ستم كرده است ، و آنكه بر آنها زور گويد بر ما زور گفته و خواسته است كه آنها را از زينهار و پيمان ما كه نگهبان و پناهگاه آنها است محروم سازد .\r\n« و بر سى و هفت سال از پادشاهى ما چهار تيره از تركان ناحيهء خزر كه هر تيره را پادشاهى بود به ما نامه نوشتند و در آن از تنگدستى كه بدان دچار شده بودند ، و از اين‌كه خوشبختى خويش را در بندگى ما مىدانند ، سخن گفته و از ما خواسته بودند كه به آنها اجازه دهيم تا با مردم خود به خدمت ما درآيند و بدانچه فرمائيم عمل كنند ، و آنچه را پيش از پادشاهى ما از آنها سر زده بر دل نگيريم ، و با آنها مانند ساير بندگان خود رفتار كنيم ، زيرا آنان را در اجراى آنچه بدان فرمان دهيم ، چه در جنگ و يا غير آن ، همچون بهترين نيك‌خواهان خود خواهيم يافت . من در پذيرش آنان چندين فائده ديدم ، از آن جمله يكى توش و توان و دليرى آنان بود ، و ديگر اين بود كه بيم داشتم از اين‌كه احتياج آنان را وادارد تا به قيصر يا پادشاه ديگرى روى آورند ، و ايشان هم به كمك اينان بر ما چيره‌دست و توانا گردند . قيصر پيش از اين هم اين تركان را با دستمزد گزافى براى\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nجنگ با شاهان كشور ما به مزد مىگرفت ، و آنها را در آن جنگ به‌سبب همين تركان شوكتى بود ، زيرا تركان لذّت زندگى را نچشيده‌اند ، و سختى زندگى آنها را بر مرگ دلير مىسازد . به آنها نوشتم : ما هركسى را كه در اطاعت ما درآيد مىپذيريم ، و آنچه را داريم از كسى دريغ نمىداريم . و به مرزبان دربند نيز فرمانى نوشتم كه آنها را دسته‌دسته به درون كشور راه دهد ؛ به من نوشت كه پنجاه هزار تن از آنان با زنان و فرزندان و بستگانشان ، و سه هزار تن هم از سركردگان آنها همچنين با خانواده و زنان و فرزندان و بستگان آمده‌اند .\r\nچون اين خبر به من رسيد خواستم كه آنان را به خود نزديك گردانم ، تا در بزرگداشتى كه از آنها مىكنم و عطائى كه به آنها مىبخشم قدر احسان مرا بشناسند ، و با سران سپاه ما مأنوس و آرام‌دل گردند ، كه هرگاه خواستيم آنها را با يكى از سرداران خود به جائى بفرستيم هريك را به ديگرى اعتماد باشد . پس به آذربايجان حركت كردم و چون از آذربايجان گذشتم به آنها اجازهء حضور دادم . در اين هنگام تحفه‌هائى هم از پيشكشىهاى قيصر رسيد ، و همچنين پيك خاقان بزرگ ، و خداوند خوارزم ، و پيك پادشاه هند ، و داور ، و كابلشاه ، و خداوند سرنديب ، و خداوند كله ، و بسيارى از رسولان ، و بيست و نه پادشاه در يك روز به درگاه ما رسيدند . و چون به آن پنجاه و سه هزار ترك رسيدم فرمودم تا در آنجا به صف ايستند و براى ديدن آنان سوار شدم ، در آن روز شمارهء لشگريان خود من و آنها كه بر من وارد شده و كسانى كه فرمان بندگى مرا گردن نهاده بودند به اندازه‌اى بود كه مرغزارى به طول ده فرسخ گنجايش آنان را نداشت . خداى را بسيار سپاس گزاردم ، و فرمودم كه آن تركها را با خانواده‌هايشان به هفت رتبه تقسيم كردند ، و بر هر طبقه‌اى سردارى از خودشان برگزيدم ، و اقطاعى به آنها واگذاردم ، و مردانشان را لباس دادم ، و براى آنها روزى مقرر داشتم ، و فرمودم كه آب و زمين به آنها بدهند . دسته‌اى از آنها را با فرمانده سپاهيان خود در « رجان » « 1 » و قسمتى را با فرمانده سپاهيان خود در « آلان »\r\n\r\n\r\n","description":"","footnote":"\r\n( 1 ) . در منطقهء قفقاز جائى به نام « رجان » شناخته نيست ، و در هيچيك از كتابهاى تاريخى -\r\n","page_name":" 243 ","page_number":243},
  {"content":"\r\n\r\nو دسته‌اى را هم در آذربايجان جاى دادم . و آنها را در مرزها ، هرجا كه لازم بود تقسيم كردم ، و در زير فرمان مرزبان آنجا گذاشتم . و هنوز هم از يكدلى و كوشش آنها در هر كار كه بدان مأمور شوند در همهء شهرها و مرزها و جاهاى ديگر نشانه‌هائى مىبينيم كه موجب خوشنودى ما است .\r\nو گفت : « خاقان بزرگ در نامه‌اى از برخى خيانتهاى گذشته‌اش پوزش\r\n\r\n\r\n","description":"","footnote":"\r\n- و جغرافيائى هم جائى به اين نام ذكر نشده . متن عبارت عربى اين است : « و اسكنت بعضهم مع قائد لى بر جان و بعضهم مع قائد لى باللان و بعضهم بآذربايجان » باحتمال نزديك بيقين اين كلمه بايد بر جان باشد و عبارت عربى هم بايد با دو « با » خوانده شود كه يكى از آنها افتاده و چنين افتادگيها در نسخه‌هاى خطى به‌خصوص در نامهاى نامأنوس بسيار عادى و معمولى است . در اين منطقهء قفقاز يا نزديك به آن سرزمينى يا ملتى به اين نام وجود داشته ، طبرى گويد : « قال ( يعنى هشام ) و انوشروان غزا بر جان ثم رجع فبنى الباب و الابواب » ( ج 1 ، ص 529 ، س 7 ) . اين كلمه را معمولا به جاى بلغار مىگيرند ، در يادداشتهاى قزوينى درباره كلمه بر جان چنين آمده « بر جان بلغار » ( ترجمه ابن خرداد به ، ص 66 ) . و به قول مرگوارت فقط بلغار دانوب يعنى بلغار حاليه مراد است . « اروپاى شرقى و آسياى شرقى » ص 28 . در عقد الفريد بولاق 2 - 87 ذكرى از بر جان شده است » يادداشتهاى قزوينى ج 4 ، ص 23 - 24 ) .\r\nغير از عقد الفريد كه در اين يادداشت نام آن آمده بر جان در كتابهاى ديگرى هم ذكر شده از آن جمله در التنبيه و الاشراف مسعودى به‌طور مكرر ( صفحات 30 و 122 و 140 و 156 و 162 و 166 ) و در آثار البلاد قزوينى ( چاپ بيروت ص 612 ) و در مقدمه ابن خلدون ( ترجمهء فارسى آن ص 148 ) ولى از ابن مصادر به‌طور حتم و تحقيق برنمىآيد كه اين كلمه به جاى بلغار به كار رفته باشد ، بخصوص كه در بيشتر موارد كه اين كلمه ذكر شده نام بلغار هم به همين هيئت و يا به شكل برغر برده شده كه احتمال مىرود اين دو كلمه نام دو جا يا دو ملت بوده‌اند . بارتولد در تحت همين عنوان بلغار در دائرة المعارف اسلامى از دو بلغار يكى در شمال درياى خزر و ديگرى در غرب درياى سياه گفتگو مىكند ، و به‌نظر علامه قزوينى بهترين مأخذى است عجالة كه نسبة شافى و كافى از دو بلغار گفتگو مىكند . » ( يادداشتهاى قزوينى ، ج 4 ، ص 52 ) . آيا مىتوان احتمال داد كه اين بر جان كه در اين كتاب انوشروان آمده و در تاريخ طبرى هم به شرحى كه نوشتيم ذكر شده كه انوشروان با آنها به جنگ پرداخته همان بلغار واقع در شمال درياى خزر باشد ، يا اينكه بر جان نام مردمى غير از بلغار بوده در نتيجه خلط و اشتباهى كه در مصادر قديم روى داده حقيقت بر محققان معاصر هم پوشيده مانده است ؟ مرحوم انستانس الكرملى اين كلمه را معرّب  VAREGUE  دانسته است . ( المشرق ، سال سوم ص 205 و 206 ) . در هرحال اين امر احتياج به تحقيق بيشترى دارد .\r\n","page_name":" 244 ","page_number":244},
  {"content":"\r\n\r\nخواسته و از من طلب بازگشت و گذشت كرده بود . خاقان در نامهء خود نوشته بود :\r\nآنكه او را به دشمنى و تاخت و تاز در كشور من وادار كرده بوده كسى است كه او را با وى نظرى نيست ، و مرا به خداوند سوگند داده بود كه از او درگذرم ، و به هر چه باعث اطمينان من گردد مرا از جانب خود مطمئن ساخته بود . نوشته بود كه قيصر رسولى نزد او فرستاده است ، و به گمان خود از من در پذيرفتن رسول قيصر اذن خواسته بود . و همچنين نوشته بود كه او فرستادهء هيچكس را جز به فرمان من پذيره نخواهد شد ، و هرگز از فرمان من سرپيچى نخواهد كرد ، و نمىخواهد از هيچكس مالى قبول كند يا با هيچكس طرح دوستى افكند جز آنچه من بدان رضايت داده باشم . كارآگاهى هم كه من در ميان تركان داشتم دربارهء پشيمانى خاقان و ياران او از دشمنى با من گزارشى به من فرستاده بود .\r\nبه خاقان پاسخ نوشتم : به راستى كه براى من يكسان است كه تو از طينت و خوى خودت به ما غدر و خيانت ورزيدى يا در اين كار فرمان ديگرى را به كار بستى . گناهى كه در اين مورد به فرمان ديگرى مرتكب شده‌اى با آنچه به رأى و قصد خودت مرتكب مىشدى يكى است ، و تو بدين سبب درخور سخت‌ترين عقوبتها گشتى . گمان نمىبرم كه من هيچگاه تكليفى نسبت به شما داشته‌ام جز آنكه آن را به انجام رسانيده‌ام ، و يا اينكه وثيقه و ضمانت اطمينان‌بخشى از جانب شما اظهار شده بود و من بدان اعتماد كرده‌ام مگر اينكه شما آن را شكسته و به پيمان خود خيانت كرده‌ايد ، و امروز من چگونه توانم به قول تو اعتماد كنم و مطمئن گردم درحالىكه از تكرار همان غدر و پيمان‌شكنى و سوگند دروغ تو در آينده ايمن نيستم . نوشتى كه فرستادگان قيصر نزد تو هستند ، بر اين مطلب نيز وقوت يافتيم كه در پذيرش آنها از ما اجازه خواسته بودى ، من تو را از دوستى هيچكس باز نمىدارم . »\r\nنمىخواستم خاقان چنين انديشد كه من از دوستى آنان بيمى در دل دارم ، مىخواستم بداند كه از آنچه بين آنها مىگذرد مرا باكى نيست .\r\n« آنگاه كسانى را براى تعمير شهرها و دژهاى خراسان و گردآوردن\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nذخيره و هرچه مورد نياز لشگر است فرستادم ، و فرمودم كه پيوسته بيدار و آماده باشند ، و زنهار در اين كار غفلت و سهل‌انگارى روا ندارند ، بدانسان كه در بار اول كه در حال صلح و آرامش بودند روا داشتند .\r\nو گفت : « و پيوسته خداى متعال را براى نعمتى كه از آغاز آفرينش به من ارزانى داشته است سپاس مىگذارم ، زيرا شكر و نعمت همچون دو تايچه از يك بار و دو كفه از يك ترازو مىباشند كه هركدام به سنگينى گرايد بايد بر كفهء ديگر افزود تا تعادل همچنان برجاى ماند . پس هرگاه نعمت خداوند افزون و شكر آن اندك باشد آن‌بار بريده شود و پشت باربر از آن تباه گردد . ولى هرگاه هر دو جانب همسنگ باشند باربر نيز پايدار ماند . كسى را كه نعمت بسيار است شكر او نيز بايد بسيار باشد كه شكر بسيار نعمت بسيار آرد . »\r\n« و چون دريافتم كه شكر گاهى به كردار است انديشيدم تا ستوده‌ترين كارها نزد خداوند چيست ، ديدم همان چيزى است كه با آن آسمانها و زمين را برپا داشته و كوهها را استوار كرده و چشمه‌ها را روان ساخته و آفريدگان را آفريده ، و آن حق و عدالت است . من نيز آن را شيوهء خود ساختم ، و ديدم كه ميوهء حق و عدالت آبادى شهرهاست كه در آن روزى مردمان و چهارپايان و پرندگان و همهء باشندگان روى زمين است و چون در اين كار نيك نظر كردم ديدم كه سپاهيان مزدور آبادگران و آبادگران مزدور سپاهيانند . اما سپاهيان از آنرو مزدور آبادگرانند كه ايشان مزد خود را از خراجگزاران و شهرنشينان گيرند تا از آنان دفاع كنند ، و با تلاش خود پشت آنها را قوى دارند . پس بر آبادگران فرض است تا مزد آنها را به ايشان برسانند ، زيرا آبادانى مرز و بوم آنان با اينان كامل گردد و اگر در اين كار كندى روا دارند موجب ناتوانى اينان و توانائى دشمنانشان گشته‌اند ، بدين سبب ديدم حق خراجگزاران نيست كه از ثمرهء كار و آبادى خود بيش از آنچه كفاف زندگى و آبادى مرز و بومشان را دهد بهره يابند . و نيز روا ندانستم كه آنها را نيازمند سازم و آنچه در دست آنهاست براى خزانه و سپاهيان بگيرم ، زيرا اگر چنين مىكردم هم به سپاهيان و هم به\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nخراجگزاران هر دو ستم روا داشته بودم ، از آنرو كه هرگاه آبادگران تباه گردند آباديها نيز كه زمينها و مردمان آنها باشند ويران شوند . اگر خراجگزاران به آن اندازه كه كفاف روزى خود و آبادى زادوبومشان را كند نداشته باشند سپاهيان هم كه روزى آنها از آبادانى زمين و از مردم و آبادگران تأمين مىگردد به هلاكت افتند و تباه گردند ، و زمين هم آباد نگردد جز به مازاد آنچه در دست خراجگزاران است . پس نيكى در حق سپاهيان و بزرگداشت آنان به اين است كه با خراجگزاران مدارا كنم ، و زادوبوم آنها را آباد بدارم ، و افزون از معاش براى آنها چيزى باقى بگذارم . صاحبان زمين و خراجگزاران دستيار جنگيان و سپاهيان و مايهء نيروى آنها هستند ، جنگيان و سپاهيان نيز همچنين دستيار خراجگزاران و مايه نيروى آنها مىباشند . من در اين كار بسى انديشيدم و توش و توان خود را در آن به كار بردم ، و براى برترى دادن اين دسته بر آن دسته يا آن گروه بر اين گروه هيچ موجبى نيافتم ، زيرا آنها مانند دو دست همكار و دو پى همراه هستند . و به راستى كسى كه به سپاهيان ستم روا دارد خراجگزاران را هم از ستم معاف نداشته ، و كسى كه بر خراجگزاران تعدى كند از ستم بر سپاهيان نيز فروگذار نكرده است . اگر سرهنگان بيخرد نبودند كار خراجگزار و كشور را آنگونه تيمار مىداشتند كه مردى زمين و ده خود را كه روزى و زندگى او از آنست تيمار مىدارد و اگر خراجگزاران نادان نبودند بهره‌اى را كه خود بدان نيازمندند از خود مىبريدند و جنگيان را بر خويشتن مقدم مىشمردند .\r\nو گفت : « چون از امر اصلاح عوام و خواص با اصلاح كار اين دو ركن يعنى خراجگزاران و سپاهيان فراغت يافتم ، ( و اين ميوهء حق و دادگرى بود كه خداوند بزرگ تدبير كار آفريدگان خود را بدان فرموده است ) و خداوند را بر اين نعمت كه مرا در قبال موهبتهاى خود توفيق حق‌شناسى ارزانى فرموده سپاس گزاردم ، و كار سپاهيان و خراجگزاران را با گسترش عدل و داد استوار ساختم ، پس از انجام تمام اينها به سرگذشت‌ها و سنت‌هاى گذشتگان روى آوردم ، و بدانچه براى ما سودش بيشتر و براى سپاهيان و رعيت ما فايده‌اش بزرگتر بود\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nآغاز كردم . نخست به سرگذشت و شرح حال نياكان خود از گشتاسپ تا قباد نزديكترين پدران خود نظر كردم ، و از تمام آنها آنچه را به خير و صلاح ديدم برگرفتم و آنچه را فاسد و تباه يافتم واگذاشتم ، و نگذاشتم كه محبت و بزرگداشت پدران ما را به پذيرفتن آن سنتهائى كه خيرى در آنها نبود وادار سازد .\r\nبلكه در اين امر رضاى خداى تعالى و سپاس و فرمانبردارى او را در نظر گرفتم .\r\nو چون از نظر كردن در سيرت پدران خود فراغت يافتيم - و از آنرو بدانها آغاز كرده بوديم كه آنها در خور آن بودند - و در اين كار از پيروى هيچ حقى فروگذار نكرديم - چون حق را نزديكترين خويشان يافتيم - آنگاه در سرگذشتها و سيرتهاى مردم روم و هند نظر كرديم ، و از آنها آنچه را ستوده بود برگزيديم « 1 » ، و سنجهء آن را عقل خود قرار داديم ، و با تدبير و شكيبائى نيك و بد آن را باز شناختيم ، و از همهء آنها آنچه را كه زيور سلطنت ما مىشد برگرفتيم و آن را آئين خود گردانيديم ، و نفس خويش را از پيروى هوا و هوس و سركشى بازداشتيم . و آنها ( روميان و هنديان ) را از آنچه از آنها گرفته بوديم آگاه كرديم ، و اين را به آنها خبر داديم ، و هرآنچه را هم از سيرت آنان ناخوش داشتيم به آنها نوشتيم ، و آنها را از پيروى آن نهى كرديم ، و راه صواب را بدانها نموديم ، ليكن هيچكس را بر پيروى دين و ملتى خارج از دين و ملت خويش مجبور نساختيم و آنچه را هم كه داشتيم از آنان دريغ نكرديم ، و باوجود اين آموختن آنچه را كه آنها داشتند نيز بر ما گران نيامد ، زيرا اقرار به شناختن حق و علم و پيروى كردن از آن بزرگترين زينت پادشاهان است ، و بزرگترين زيان ايشان اين\r\n\r\n\r\n","description":"","footnote":"\r\n( 1 ) . اين مطالب بيگمان اشاره به موضوع نقل و ترجمهء كتابهاى هندى و يونانى به زبان پهلوى است كه در دورهء انوشروان به عمل آمد . به گفتهء استاد كريستن سن « عهد بزرگ تمدن ادبى و فلسفى ايران با سلطنت خسرو اول آغاز مىشود . » ( ايران در زمان ساسانيان ص 291 ) . و يكى از عوامل پيشرفت فرهنگى اين عصر را ترجمه و نقل آثار يونانى و هندى مىدانند ، زيرا در زمان اين پادشاه بود كه هم فرهنگ يونانى در ايران زنده شد و هم فرهنگ هندى در ميان ايرانيان رواج گرفت ( همان كتاب ص 300 ) . و يكى از كتابهائى كه در همين دوره از هندى به پهلوى ترجمه شده كتاب معروف كليله و دمنه است .\r\n","page_name":" 248 ","page_number":248},
  {"content":"\r\n\r\nاست كه آموختن علم بر آنان گران آيد و از طلب آن سرباز زنند . بدون آموختن چگونه كسى دانا تواند شد .\r\nو چون همه آنچه را كه اين دو ملت از حكمت تدبير و سياست داشتند به آخر رساندم ، از مجموعهء مكارم گذشتگان خودم با آنچه كه من براى خود ايجاد كرده و خويشتن را به پيروى از آن ملزم ساخته بودم و با آنچه كه از سيرت پادشاهان ديگر كه از ما نبودند گرفته بودم ، به چيزى دست يافتم كه با آن به پيروزى و نيك‌فرجامى رسيدم . ديگر ملتها را ( به جز روميان و هنديان ) رد كردم ( يعنى از آنها چيزى نگرفتم ) زيرا در نزد آنها راى و خرد و انديشه‌اى نديدم ، و آنها را قرين گمراهى و حسد و دشمنى و آز و زفتى و بىتدبيرى و نادانى و پيمان‌شكنى و قدرناشناسى يافتم . و اينها هم صفاتى است كه نه با آن دولتى روى صلاح بيند و نه نعمتى كمال يابد .\r\nقطعهء اول از كتاب انوشروان در اينجا پايان يافته و در پايان آن مؤلف تجارب الامم چنين نوشته است :\r\n« با اين سرگذشت در آخر اين كتابى كه انوشروان در شرح حال و كارهاى خويش نوشته چنين خواندم كه انوشروان چون از كار كشور فراغت يافت و آن را از فساد بپيراست ، اسواران و سران سپاه و بزرگان و مرزبانان و هيربدان و موبدان را گردآورد و برگزيدگان مردم را نيز بخواند ، آنگاه در آن جمع بدينگونه سخن راند :\r\n\r\nخطابهء انوشروان\r\n« اى مردم ، به من هوش داريد و گوش فرا دهيد و خود را پندپذير سازيد . من از هنگامى كه بر شما فرمانروائى يافتم پيوسته شمشير به گردن آويخته خود را هدف شمشيرها و نيزه‌ها ساخته‌ام . تمام اينها به خاطر دفاع از شما و استوار ساختن بنياد هستى شما و آبادانى كشور شما بوده است . گاهى در دورترين\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nنقطهء خاور و هنگامى در آخرين مرز باختر ، يك بار در ناحيهء جنوب ، و بار ديگر سوى شمال . آنانرا كه بدانها بدگمان بودم به سرزمينى جز سرزمين خودشان كوچاندم ، بر شهرهاى تركان خراجها نهادم ، و آتشكده‌ها در قسطنطنيه « 1 » برپا ساختم . همواره بر فراز كوههاى بلند شدم و از آنها فرود آمدم ، و سنگلاخها را پس از بيابانها درنورديدم ، و بر ناگواريها و هول و هراسها شكيبيدم ، و با سرما و گرما دست‌وپنجه نرم كردم ، و ترس دريا و خطر دشتهاى خشك و سوزان را بر خود خريدم . همهء اينها براى بدست آوردن آن چيزى بود كه خداوند آن را براى شما فراهم ساخت . يعنى زبونى دشمنان ، و آرامش كشور ، و گشوده شدن درهاى روزى ، و يافتن بزرگى و سرافرازى ، و رسيدن به آنچه كه بدان رسيديد . اكنون خداوند و داده‌هاى او را سپاس كه شما را در نعمت و روزى به پايه‌اى بلند رسانيد ، و از بزرگى و سرافرازى فضيلتى بزرگ ارزانى فرمود ، و دشمنان شما را بشكست و آنانرا به هلاكت رساند ، و اكنون آنان يا كشتگانى هلاك شده‌اند و يا زندگانى مطيع و فرمانبردار شما .\r\n« براى شما دشمنانى مانده است كه شمارهء آنان كم ولى نيروى آنان سخت و شوكتشان بس عظيم است . اينها كه برجاى مانده‌اند به نظر من براى شما ترسناكتر و براى زبون ساختن و چيره شدن بر شما تواناتر از دشمنان شمشيرزن نيزه‌گذار اسب‌تاز مىباشند كه شما بر آنها دست يافتيد . و اگر شما اى مردم ، بر اين دشمن دوم نيز به همانگونه پيروز شويد كه بر آن دشمنى كه با آن به جنگ برخاستيد و كار را بر او تنگ گرفتيد و او را زبون ساختيد ، در آن هنگام است كه پيروزى و نيرو و سرافرازى و نعمت و برترى و يگانگى و پندآموزى و آرامش و صلح و سلامت شما كامل گردد . و اگر در اين كار كوتاه آئيد و سستى روا داريد و اين دشمن بر شما چيره‌دست گردد آن پيروزى گذشته كه شما را بر دشمنانتان در خاور و باختر و شمال و جنوب حاصل آمد براى شما پيروزى نتواند بود . پس\r\n\r\n\r\n","description":"","footnote":"\r\n( 1 ) . لابد مقصود شهرهاى روم است كه پس از جنگها به تصرف انوشروان درآمده نه شهر قسطنطنيه كه پايتخت روم شرقى بوده و هيچگاه به تصرف وى درنيامده بوده است .\r\n","page_name":" 250 ","page_number":250},
  {"content":"\r\n\r\nبكوشيد كه اين دشمن بازمانده را نيز مانند همان دشمن گذشته از ميان برداريد . و بايد كه پافشارى و كوشش و همدستى شما در اين پيكار بزرگتر و پرمايه‌تر و خردمندانه‌تر و جدىتر و درست‌تر و راست‌تر باشد . زيرا هرچه نيرنگ و فسون دشمن بيشتر و شوكت آن عظيم‌تر باشد روبرو شدن با آن را آمادگى بيشترى بايد .\r\nآنچه در آن دشمنان گذشته موجب ترس و بيم شما مىشد با آنچه در اين دشمنان كه هم‌اكنون شما را به جنگ آنان مىخوانم موجب ترس و بيم مىگردد درخور سنجش نيست . بكوشيد تا پيروزى را به پيروزى و نيرو را به نيرو و پشتيبانى را به پشتيبانى و تدبير و عزيمت را به تدبير و عزيمت و جهاد را به جهاد بپيونديد ، زيرا صلاح همهء كارهاى شما و تكميل نعمت خداوند بر شما ، و همچنين افزايش شرف و سربلندى شما از جانب خداوند درين جهان و كسب رضوان او در آن جهان همه بسته به همين امر است .\r\n« بدانيد كه دشمنان شما از ترك و روم و هند و ديگران هرگز بدين پايه و مايه نبودند كه اگر بر شما چيره مىشدند بدينسان كه اين دشمن اگر بر شما دست يابد شما را ناتوان و نابود مىسازد به شما گزند رسانند ، زيرا كينهء اين دشمن سخت‌تر و فريب و نيرنگ او بيشتر و كار او ترسناكتر از آن دشمنان است .\r\n« اى مردم ، چنان كه ديديد من خود را براى شما سپر بلا كردم ، و رنج شمشيرها و نيزه‌ها و بيابانها و درياها و دشتها و كوهها را درحالىكه دشمنان را يكى پس از ديگرى درهم مىكوفتم و لشگرها را يكى پس از ديگرى درهم مىشكستم و با پادشاهان يكى پس از ديگرى درمىآويختم ، بدانسان كه ديديد بر خود هموار ساختم ، و هرگز در جنگ با آن لشگرها و شاهان چنين خواهش و تمنائى از شما نكردم ، و از شما نخواستم كه تا اين پايه كوشش و تلاش و همدستى و همداستانى كنيد . ولى امروز به‌سبب بزرگى خطر و سختى شوكت اين دشمن و از بيم آنكه مبادا شما را درهم شكند چنين درخواستى از شما مىكنم .\r\n« اى مردم ، اگر من بر اين دشمن دست نيابم و آن را از شما نرانم ، تواناترين دشمنان را در ميان شما رها كرده و ناتوانترين آنها را رانده‌ام . مرا در راندن اين\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nدشمنى كه به شما نزديك و براى شما هول‌انگيز است يارى كنيد ، شما را به خداوند مىخوانم اى مردم مرا يارى كنيد كه آن را برانم و از ميان شما بيرون افكنم ، تا بدين ترتيب حقى كه بر گردن شما دارم و همچنين حقى كه در برابر خداوند به‌خاطر شما بر گردن دارم ادا گردد ، و اين نعمتى كه به من و شما ارزانى شده و سرفرازى كه از طرف خداوند نصيب من و شما شده است كامل گردد ، و اين عزت و پيروزى و شرافت و آرامش و اين ثروت و پايگاه پايدار ماند .\r\n« اى مردم ، چون از نوشتن اين نامه و از توصيف نعمتى كه خداوند به ما ارزانى داشته است فراغت يافتم ، در اين امر انديشيدم كه هنگامى كه دارا بر پادشاهان و ملتها پيروز شد و آنها را به زير فرمان كشيد و بر زاد و بومشان دست يافت ، چون كار اين دشمن را نساخت خود و لشگريانش پس از بدست آوردن صلح و آرامش و فتح و فيروزى نابود گشتند . و اين بدان علت بود كه وى بدانچه براى او فراهم شده بود و به‌سبب آن پادشاهى وى كمال يافته بود ، و قدرتش سخت شده بود ، و بر دشمنان نيرو يافته بود ، و نعمت بر او تمام شده بود ، و از هر سوى جهان آنچه مايهء سرفرازى و سربلندى مىبود بر او روى آورده بود راضى نشد ، تا به انواع سخن‌چينى و دوروئى دو خصلت نكوهيدهء رشگ و سركشى در نهاد او پرورده شد ، و او آنها را به خود پذيرفت ، و نيرو و ثبات خود را در سركشى و بيدادگرى جست . رشگ و حسد نيز در مردم فقير و نادار در برابر مردم دارا و ثروتمند و همچنين در مردم گمنام و كم‌مايه در برابر بزرگان و اشراف بيدار گرديد ، و هنگامى كه اسكندر بر آنها بتاخت حال مردم از پراكنده‌دلى و نفاق و اختلاف و ظاهر شدن كينه‌ها و سخت شدن دشمنى در بين آنها بدين پايه از آشفتگى رسيده بود . و كار فساد بدانسان بالا گرفته بود كه رئيس نگهبانان شاه يعنى كسى كه خود مىبايستى حافظ جان او باشد همو خود او را به قتل رسانيد و اين بدان جهت بود كه دلهاى مردم از شر و كينه آگنده شده بود ، و دشمنى و اختلاف در آن لانه كرده بود و اين بود آنچه كار اسكندر را آسان نمود و زحمت از او برداشت . من امروز از آن پيش‌آمد پند گرفتم و آن را در اينجا ياد كردم .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n« اى مردم ، ولى من نمىخواهم كه در اين نعمتى كه هستيم هرگز به پراكنده‌دلى و سركشى و رشگ و حسد آشكار و سخن‌چينى و دوروئى راه دهم . خداوند اخلاق ما و كشور ما را از اين چيزها پاك داشته و فرمانروائى ما را شريف‌تر و برتر از اينها قرار داده است . آنچه من از نعمت خداوند و سپاس و بدان رسيده‌ام نه از راه اين خصلت‌هاى پليد كه دانايان آنها را از خود رانده و حكيمان آنها را نكوهيده‌اند بوده است ، بلكه اين رتبه و پايگاه را من با درستى و سلامت نفس و رعيت‌دوستى و وفادارى و دادگرى و پايدارى و محبت بدست آورده‌ام . و سبب اين‌كه ما از ملتهائى كه نام برديم يعنى از تركان و بربريان و زنگيان و كوه‌نشينان و ديگران چيزى از اخلاقشان را بدانگونه كه از روميان و هنديان گرفتيم اقتباس نكرديم اين است كه اين خويهاى ناپسند در ميان آنها آشكار و شايع است ، و نخستين تكليفى كه برعهدهء ما است از خود راندن و ترك اين اخلاق نكوهيده است كه دشمن‌ترين دشمنان شما مىباشد .\r\n« اى مردم ، آنچه كه خداوند با سلامت و عافيت و صلاح به ما ارزانى داشته ما را بىنياز ساخته است كه آن را با چنين خصلت‌هاى زشت و بدفرجام طلب كنيم ، شما نيز در اصلاح نفس خويش به من كمك كنيد ، زيرا پيروزى بر اين دشمنان براى من دلپذيرتر و براى شما بهتر از پيروزى بر دشمنان ترك و روم شما است . من اى مردم ، با ترك اين خويها و نابود كردن و ريشه‌كن ساختن آنها و همچنين با دفع آنها از شما نفس خود را پاك و خوشنود ساختم ، مرا نيازى به سود و زيان آنها نيست ، شما نيز به همانگونه كه من كردم نفس خود را پاك و خوشنود سازيد .\r\n« اى مردم ، من مىخواستم كه دشمنان پنهان و آشكار شما را از شما دور كنم ، دشمن آشكار را كه به سپاس و نعمت خداوندى از خود رانديم ، خداوند ما را بر او پيروز ساخت و شوكت او را در برابر ما شكست ، شما نيز در آن امر نيكو به كار رفتيد و خوب از عهده برآمديد و همدستى كرديد و كوشيديد . با اين دشمن نيز همان كنيد كه با آن يكى كرديد و بدانگونه كه در آن به كار برخاستيد در اين نيز برخيزيد و آنچه را كه به شما سفارش مىكنم بپذيريد زيرا من پندآموز و\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nدلسوز شما هستم .\r\n« اى مردم ، كسى كه اين خصلت‌هاى نكوهيده را در نفس ما زنده كند آن اجر و اعتبارى كه در اثر جنگ با دشمنان در نزد ما يافته بود از دست مىدهد .\r\nزيرا اين كار زيانبارتر و ترسناكتر و گرفتاركننده‌تر و بدفرجام‌تر از هر چيزى است .\r\nو بدانيد كه بهترين شما ، اى مردم كسى است كه با يارى كردن من در جلوگيرى از هواى نفس خود بر آن اجر و اعتبار گذشتهء خود اجر و اعتبارى ديگر بيفزايد . و بدانيد كسى را كه در برابر اين دشمن زبون گردد ، در برابر آن ديگرى نيز زبون خواهد شد ، و آنكه بر اين دشمن چيره شود بر آن ديگرى نيز پيروز خواهد گرديد . زيرا سرافرازى و نيرو و فرمانروائى با صلح و آرامش و الفت و دوستى و همدستى و نيكخواهى شما حاصل گردد ، همچنان كه حسدورزى و سركشى و سخن‌چينى و پراكنده‌دلى جز سرافكندگى و ناتوانى و نابودى دو جهانى ثمرى ببار نخواهد آورد . پس آنچه كه شما را بدان فرمان داديم بر خود لازم شمريد و از آنچه شما را از آن بازداشتيم بپرهيزيد . هيچ نيروئى جز با پشتيبانى خداوند نيست .\r\n« غمخوارى اهل نياز و مهمان‌نوازى غريبان را بر خود فرض بدانيد ، هر كس با شما همجوار است حق جوار او را گرامى داريد ، با مردمانى كه از ملتهاى ديگر در ميان شما بسر مىبرند نيك‌رفتارى كنيد زيرا آنان در پناه من هستند ، آنها را نوميد مسازيد و بر آنها ستم روا مداريد و بزرگى مفروشيد و سخت مگيريد ، زيرا سخت‌گيرى موجب نافرمانى گردد . در برابر برخى از آزار آنان شكيبا باشيد ، امانت و پيمان خود را نگه داريد و آنچه را كه از اين گونه اخلاق به شما سفارش كردم حفظ كنيد ، زيرا ما هرگز نديديم كه ملك و ملتى نابود شود جز با ترك اين اخلاق ، و نه ملك و ملتى به زيور صلاح آراسته گردد جز با پيروى از اين اخلاق و در همه كارها اعتماد ما به خداوند است . »\r\nدو قطعه‌اى كه ابن مسكويه از كتاب انوشروان نقل كرده است به همين جا پايان مىپذيرد .\r\nاين دو قطعه از روى ترجمهء عربى كه در جلد اول كتاب تجارب الامم چاپ عكسى از صفحه 187 تا صفحه 215 نقل شده است به فارسى برگردانده شد .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\nگفتار هفتم ادبيات اخلاقى ايران در دورهء ساسانى و آثار آن در ادب عربى و حكمت اسلامى\r\nادب اخلاقى و ايرانيان عصر ساسانى ؟ ؟ ؟ اندرزنامه‌ها ؟ ؟ ؟ مفهوم ادب در قرنهاى نخستين اسلامى ؟ ؟ ؟ ادب در مفهوم تعليم و تربيت ؟ ؟ ؟\r\nمعلّم و مؤدّب ؟ ؟ ؟ فلسفه و حكمت\r\nمراد از « ادبيات اخلاقى ايران در دورهء ساسانى » كه در عنوان اين فصل آمده آن‌گونه نوشته‌هايى است كه موضوع آنها تهذيب نفس و تزكيهء روح و تربيت انسان است ؛ بدان‌سان كه از لحاظ فردى و اجتماعى داراى منشى نيك و روشى شايسته شود و به خصلتهاى پسنديده و فضائلى كه از آنها به مكارم اخلاقى تعبير مىشود آراسته گردد .\r\nو مراد از ادب عربى و حكمت اسلامى آن دسته از كتابهايى است كه مؤلفين كتب عربى و اسلامى دربارهء مواعظ و اخلاق و سخنان حكمت‌آميز تأليف كرده‌اند ، اعم از اينكه آن مواعظ و حكم از مآخذ اصيل اسلامى در آنها راه يافته باشد يا آنها را از منابع ديگرى گرفته باشند و غرض از اين تعميم توجه دادن به اين نكته است كه ادب و حكمت در آثار مؤلفين اسلامى غير از آنچه مستقيما از قرآن يا گفتهء پيغمبر اسلام گرفته شده مآخذ ديگرى هم غير از\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nترجمه‌هاى عربى و اسلامى داشته كه غالبا از منابع خارجى در آن راه يافته در گسترش و تنوع آن بسيار مؤثر شناخته شده‌اند . گفت‌وگوى ما در اينجا دربارهء سرچشمه‌هاى ايرانى ادب و حكمت عربى و اسلامى و معرفى بعضى از آثارى است كه در تحول و شكل بخشيدن به آن ذىاثر بوده‌اند .\r\n\r\nادب اخلاقى و ايرانيان عصر ساسانى\r\nايرانيان در عصر ساسانى عشق و علاقهء زيادى به نوشته‌ها و گفته‌هايى كه شامل مضامين اخلاقى بوده داشته‌اند . اين‌كه مىگوييم در عصر ساسانى ، بدان جهت است كه اطلاعات ما در اين زمينه هرچه هست از اين عصر است و آنچه هم از پيشينيان و دانايان روزگار كهن روايت شده باز به اين عصر برمىگردد ، و گرنه دليلى نيست كه اين‌گونه مضامين از قديم در ايران رونق و رواجى نداشته است . نوشته‌اند علت اين هم كه ايرانيان عصر ساسانى در استقبال از ترجمهء كليله و دمنه چنان شور و شعفى از خود نشان دادند اين بود كه اين كتاب هم در بيان مطالب اخلاقى شبيه همان اندرزها و كتابهايى بود كه در نصيحت و حكمت عملى در ادبيات آن عصر وجود داشت . « 1 »\r\nاين عشق و علاقه ايرانيان به اين‌گونه مضامين اخلاقى به دوران اسلامى نيز سرايت نمود ، و گوشه‌اى از آن در آثار مؤلفان اسلامى نيز منعكس گرديد .\r\nجاحظ نوشته است : ايرانيان به‌سبب اهتمام و عنايتى كه به اين‌گونه مضامين داشته‌اند موعظه‌ها و پندهاى عام المنفعه را هم مانند تاريخ حوادث عظيم و امورى كه نشانهء سرفرازى و افتخاراتشان بوده علاوه بر كتب بر صخره‌هاى عظيم نيز مىنگاشته يا در بناهاى بزرگ به يادگار مىگذاشته‌اند . « 2 » در كتب جغرافى نويسان و جهانگردان قرنهاى نخستين اسلامى هم در ضمن شرح بعضى از آثارى كه از دوره‌هاى پيش از اسلام در ايران برجاى بوده مطالبى ديده مىشود كه گفته\r\n\r\n\r\n","description":"","footnote":"\r\n( 1 ) .  Christensen IR . Sass P . 426 \r\n( 2 ) . المحاسن و الاضداد ، ص 201 .\r\n","page_name":" 256 ","page_number":256},
  {"content":"\r\n\r\nجاحظ را تأييد مىكند ، و از آن جمله است شرحى كه ابن الفقيه همدانى دربارهء صخره عظيمى در نزديكى همدان نوشته و از نوشته‌اش پيدا است كه خود آن را ديده بوده . بنابراين شرح ، در سينه كوهى در نزديكى همدان دو طاق بزرگ حجارى شده وجود داشته كه در هر طاق سه لوح از سنگ‌تراش تعبيه شده و در هر لوحى بيست سطر در حكم و مواعظ نگاشته بوده است . « 1 » به نگاشتن اين‌گونه حكمتها و دانشها بر سنگ در منظومه كليله و دمنه رودكى نيز اشاره‌اى شده است . « 2 »\r\nاهميتى كه اين رشته از ادب را در آن دوران بوده باعث گرديده بود كه در طراز لباسها و حاشيهء فرشها يا كنارهء سفره‌ها يا در ميان بعضى از ظروف به‌جاى نقش و نگار يا در ضمن نقش و نگار سخنان كوتاه و پندآميز بنويسند . در تاريخها و كتابهاى ادبى گاهى به عباراتى از اين قبيل برمىخوريم كه به گفتهء ناقل از يكى از همين محلها نقل شده‌اند . مسعودى از خوان بزرگى متعلق به انوشروان گفت‌وگو مىكند كه بر گرداگرد آن با جواهر گوناگون سخنان حكمت‌آميز نوشته بودند « 3 » و در ادبيات فارسى منظومه‌اى از همين قبيل از آثار گذشته به نام « راحة الانسان » يا « پندنامهء انوشروان » موجود است كه بنابر مقدمهء آن محتواى آن پندهايى بوده كه بر تاج انوشروان نگاشته بوده است « 4 » ، و در خردنامه ، از نوشته‌هاى\r\n\r\n\r\n","description":"","footnote":"\r\n( 1 ) . البلدان ، ص 243 .\r\n( 2 ) .\r\n مردمان بخرد اندر هر زمان * راه دانش را به هرگونه زبان\r\nگرد كردند و گرامى داشتند * تا به سنگ اندر همى بنگاشتند \r\n( سعيد نفيسى به نقل از تحفة الملوك ، مجله مهر - سال اول شمارهء 6 ، ص 474 ) .\r\n( 3 ) . مروج الذهب ، ج 2 ، ص 204 .\r\n( 4 ) . اين منظومه يك بار در مجموعه شفر  Scheffer  به سال 1883 در پاريس چاپ شده و بار ديگر مرحوم سعيد نفيسى آن را در سال دوم مجله مهر به چاپ رسانيد بعضى ابيات اين منظومه در همين موضوع چنين است :\r\n چو يك چند در پادشاهى بماند * هنر را به تخت شهى برنشاند\r\nيكى تاج فرمود گوهر نگار * برو درّ و ياقوت برده به كار \r\n","page_name":" 257 ","page_number":257},
  {"content":"\r\n\r\nقرن چهارم يا پنجم هجرى نكته‌هايى در همين زمينه نقل شده كه چنان كه در آن كتاب آمده از لوحى زرين كه در گنج شاپور يافته‌اند نقل شده « 1 » ، و در كتاب « روايات » چهار اندرز نقل شده در آرامگاه انوشروان بر دستارى به زبان عجم نوشته بوده و روزى كه مأمون خليفهء عباسى به آرامگاه انوشروان رفته بوده آن را در آنجا يافته است . « 2 » و همچنين سخنانى به همين مضمونها در كتب نقل شده كه نوشته‌اند آنها را بر در قصر انوشروان عادل هر روز سه بار منادى كردندى . « 3 »\r\nهمهء اينها و آنچه در ادبيات فارسى و عربى از آنها برجاى مانده دلالت دارند بر اين‌كه اين رشته از ادب و پند و موعظه را در روزگار ساسانيان رواجى\r\n\r\n\r\n","description":"","footnote":"\r\n-\r\n بر آن تاج بر بيست و يك كنگره * بزيور بياراسته يكسره\r\nهمه پند و حكمت همه پند و ناز * درو كرده انديشه‌هاى دراز\r\nبر آن تاج بر خسرو دادگر * نبشته يكى پندنامه به زر \r\n( 1 ) . اندر كتابها و اخبارها چنان يافتيم نبشته كه حصنى است حصين اندر پارس نام او اصطخر ، و اندر آن جايگاه گنجى يافتند از گنجهاى شاپور ملك ، و در جملهء آن گنجها لوحى بود زرين و بر آن لوح اين نكته‌ها نبشته بود ، به لغت و عبارت آن مردمان ، دانايان پارس آن را ترجمه كردند و آن سخنها چنين بود كه ياد كرده شود :\r\nنكته اول . همه چيزها را از ابله نگه داشتن آسانتر از آنك او را از تن خويش . . . خردنامه ص 28 به بعد . ( در اين قطعه از خردنامه نوزده نكته كوچك و بزرگ از همين قبيل نقل شده است ) .\r\n( 2 ) . اين چهار اندرز به نقل شادروان پورداود در مقدمهء اندرز خسرو قبادان از روى نسخهء چاپى كتاب « روايات » و يك نسخهء خطى متعلق به خود آن مرحوم بدين شرح است : « گيتى كه يزدان كرد از من چه كوشش ، عمر كه نبشت بر من چه كوشش ، گيتى نه جاويد بر من چه رامش ، شايد كه نشايد دانست » . همچنين رجوع شود به آناهيتا ، پنجاه گفتار پورداود ، چاپ مؤسسه چاپ و انتشارات امير كبير ، تهران 1343 .\r\n( 3 ) . به اخبار درست آورده‌اند از امنا و ثقات و منظوران كه بر در قصر انوشروان عادل هر روز سه بار منادى كردندى ، نخست گفتندى : خويشتن شناسان را از ما درود دهيد ، و ارزانيان را از گنج ما خوشنود كنيد ، و سخن‌پرسان را پايگاه بيفزاييد .\r\nديگر بار گفتندى : سخن بينديشيد پس بگوييد ، و بسگاليد پس بكنيد ، و بيندازيد پس ببريد .\r\nسيم بار گفتندى : بىگناه باشيد و ايمن بزييد ، و كوشا باشيد تا توانگر بويد ، و فروتن باشيد تا بسيار دوست بويد . ( خردنامه ، ص 44 ) .\r\n","page_name":" 258 ","page_number":258},
  {"content":"\r\n\r\nبس عظيم بوده و مردم آن روزگار بدانها سخت دلبسته و پايبند بوده‌اند ، تا جايى كه اين‌گونه ادب و حكم را از خصائص فرهنگ مشرق‌زمين شمرده‌اند و آنچه را هم از اين‌گونه سخنان در كتب ادب و تاريخ اسلامى به تنى چند از فيلسوفان يونانى مانند سقراط و افلاطون و ديوجانس و بطلميوس و فيثاغورس و ارسطو نسبت داده شده آنها را هم زائيده روح شرقى و متأثر از همين آداب دانسته‌اند نه تراوشى از فكر يونانى « 1 » و گويند از آن جهت آن‌گونه سخنان را كه نمودارى از حكمت و ادب شرق است به آن فيلسوفان نسبت داده‌اند كه انديشه مردم شرق حكمت و دانائى را جز در قالب همين‌گونه سخنان كوتاه حكمت‌آميز فرا نمىگرفته است . « 2 »\r\nبحث در اينكه چرا اين‌گونه سخنان كوتاه حكمت‌آميز كه ما آن را ادبيات اخلاقى خوانديم تا اين حد در شرق چه پيش از اسلام و چه پس از آن رواج و گسترش يافته تا جايى كه آن را يكى از وجوه امتياز فرهنگ شرق دانسته‌اند ، با اينكه بحثى است بسيار سودمند و آموزنده ولى جاى آن در اين‌جا نيست ؛ چنان بحثى با بررسيهاى ديگرى دربارهء نظام اجتماعى و نوع حكمت و بسيارى مسائل ديگر بايد توأم شود كه خود موضوعى جداگانه است . آنچه ما در اينجا در پى آن هستيم بررسى در سير تاريخى اين رشته از ادبيات است از دورهء ساسانى به دورهء اسلامى و كيفيت تحول آن .\r\n\r\nاندرزنامه‌ها\r\nدر ضمن نوشته‌هايى كه در متون پهلوى از روزگاران پيشين برجاى مانده چند نوشته و رساله از نوع همين سخنان كوتاه حكمت‌آميز و به نام اندرزنامه يا پندنامه موجود است كه هرچند تاريخ تدوين آنها را به‌صورت كنونى از قرنهاى نخستين اسلامى مىدانند ولى مىتوان آنها را نمونه‌هايى از آنچه در ادبيات ساسانى از اين\r\n\r\n\r\n","description":"","footnote":"\r\n( 1 ) . عبد الرحمن بدوى ، مقدمه الحكمة الخالدة ، ص 14 .\r\n( 2 ) . عبد الرحمن بدوى ، مقدمه الحكمة الخالدة ، ص 7 .\r\n","page_name":" 259 ","page_number":259},
  {"content":"\r\n\r\nنوع وجود داشته به‌شمار آورد . از اين نوشته‌ها آنچه ضمن متنهاى پهلوى به چاپ رسيده و يا در مآخذ زردشتى نامى از آنها برجاى مانده مىتوان اينها را نام برد :\r\nاندرز آذر پادمهر اسپندان « 1 » .\r\nاندرز زرتشت پسر آذر پادمهر اسپندان « 2 » .\r\nاندرز آذرپاد زرتشتان نوهء آذر پادمهر اسپندان\r\nاين هر سه موبدان موبد ايران بودند در روزگاران شاپور دوم ( 379 - 310 ميلادى ) ، و اردشير دوم ( 383 - 379 ميلادى ) ، و يزدگرد اول ( 420 - 399 ميلادى ) . « 3 »\r\nاندرز اوشنرداناك « 4 » .\r\nاندرز بخت آفريد .\r\nاندرز بزرگمهر « 5 » ، و اندرز آذرپاد فرنبغ .\r\n\r\n\r\n","description":"","footnote":"\r\n( 1 ) . اين اندرز را كه در مجموعهء متون پهلوى ، به‌وسيلهء دستور جاماسب جى در 1913 ميلادى منتشر شده مرحوم ملك الشعراى بهار به نظم پارسى درآورده و در سال 1313 هجرى شمسى در مجله مهر منتشر ساخته ( سال 3 شماره‌هاى 4 و 7 ) بهار دربارهء ترجمه يا ترجمه‌هاى اين اندرز به فارسى در مقدمه منظومه خود نوشته است كه « اين اندرزها مكرر به فارسى ترجمه شده ليكن غالبا اين ترجمه‌ها درست و مطابق با متن نيست و در اكثر آنها به اختصار پرداخته و احيانا مراد گوينده را زيروزبر ساخته‌اند » . آقاى دكتر ماهيار نوايى هم اين اندرزنامه را از روى متن پهلوى به فارسى ترجمه كرده كه با متن پهلوى و حواشى لازم در سال يازدهم مجله دانشكده ادبيات تبريز منتشر ساخته و قطعه‌اى ديگر نيز به نام « واژه‌اى چند از آذربد مارسپندان » را به فارسى برگردانده و در سال سيزدهم همان مجله آن را هم با متن پهلوى و يادداشتهاى لازم به چاپ رسانده است .\r\n( 2 ) . اين رساله را فريمن  Freiman  به نام پندنامه زردتشت در مجله خاورشناسى وين  W . Z . K . M .  جلد 20 سال 1906 منتشر ساخته .\r\n( 3 ) . پورداود ، آناهيتا ، ص 204 به نقل از :  Sacred Books of the East , vol . XLVIII , by West \r\n( 4 ) . اين اندرز را دانشمند پارسى « ارواد بهمن جى نوسروانجى دهابر » با مقدمه‌اى مشروح دربارهء اندرزها و پندنامه‌ها و نويسندگان آنها در سال 1930 ميلادى در بمبئى منتشر ساخته و مرحوم رشيد ياسمى آن را به فارسى برگردانده و با مقدمه‌اى مستفاد از مقدمه ارواد بهمن جى در سال دوم مجله مهر شمارهء 7 و 8 آذر و دى 1313 به چاپ رسانده است .\r\n( 5 ) . دربارهء اين اندرز بعدا در همين كتاب با تفصيل بيشترى سخن خواهد رفت .\r\n","page_name":" 260 ","page_number":260},
  {"content":"\r\n\r\nاندرز « پوريو تكيشان » . « 1 »\r\nاندرز « خسرو قبادان » . « 2 »\r\nاندرز دانايان به مزديسنان . « 3 »\r\nاندرز پيشينيكان .\r\nاندرز « بهزاد فرخ و پيروز » .\r\n\r\n\r\n","description":"","footnote":"\r\n( 1 ) . آقاى دكتر ماهيار نوايى اين اندرز را با عنوان « گزيدهء اندرز پوريوتكيشان » به فارسى ترجمه كرده و در نشريه دانشكده ادبيات تبريز شماره زمستان سال دوازدهم منتشر ساخته . در مقدمه اين ترجمه آمده كه اين اندرز به نام گزيدهء اندرز پوريوتكيشان و يا « پندنامه زرتشت » خوانده شده است . پوريوتكيشان يعنى نخستين دينداران ، زرتشت كه اين پندنامه به او نسبت داده شده است شايد زرتشت پسر آذربد مارسپندان باشد » . مقايسه شود با پندنامه زرتشت كه فريمن  Freiman  در  W . Z . K . M  منتشر ساخته است .\r\n( 2 ) . دكتر نوايى اين اندرز را هم با « اندرز دانايان به مزديسنان » با متن پهلوى آنها در نشريه دانشكده ادبيات تبريز به چاپ رسانده و در مقدمه‌اى كه بر آن افزوده دربارهء ترجمه‌هاى سابق اين اندرز چنين گويد : « اندرز خسرو كواتان » در « گنج شايگان » دستور پشوتن سنجانا با آوا نوشت و ترجمه گجراتى به چاپ رسيده است .  Casartelli  نيز آوا نوشت و ترجمه انگليسى اين متن را به سال 1887 منتشر ساخته ، دستور خدايار شهريار ايرانى هم متن و آوا نوشت و ترجمه‌اى به فارسى از آن به سال 1899 تهيه كرده است .  Salemann  هم آوا نوشت و ترجمه‌اى به آلمانى از آن فراهم ساخته است  Tarapore  نيز به سال 1933 آوا نوشت و ترجمه انگليسى آن را به چاپ رسانده است .  M . F . Kanga  هم ترجمه ديگرى به زبان انگليسى از آن به سال 1948 منتشر ساخته است . دكتر مكرى نيز در سالهاى اخير متن و ترجمه فارسى آن را در تهران چاپ كرده است . ترجمهء دكتر محمد مكرى با مقدمه‌اى از پورداود در دىماه 1326 در تهران منتشر گرديده است .\r\n( 3 ) . چنان كه گذشت ترجمه فارسى اين اندرز را هم آقاى دكتر نوابى با متن پهلوى آن ، همراه با اندرز خسرو قبادان در نشريه دانشكده ادبيات تبريز به چاپ رسانده و دربارهء خصوصيات آن در مقدمه اين ترجمه چنين آمده « متن اندرز دانايان به مزديسنان » را دستور پشوتن سنجانا با آوا نوشت اوستائى و ترجمهء گجراتى در صفحات 160 تا 169 « گنج شايگان » خود در سال 1885 چاپ كرده است .  J . C . Tarapore  نيز ترجمه انگليسى و آوانوشتى از اين متن را به سال 1933 به چاپ رسانده است ، و هم  M . F . Kanga  به سال 1947 ترجمه انگليسى اين متن را منتشر ساخته است .\r\n","page_name":" 261 ","page_number":261},
  {"content":"\r\n\r\nاندرز « دستوران به بهدينان » و جز اينها . « 1 »\r\nولى عده كتابها و رساله‌هايى كه در همين زمينه ادبيات اخلاقى چه به نامهاى اندرزنامه و پندنامه و چه به نامهاى ديگر در قرنهاى نخستين اسلامى به زبان عربى ترجمه شده و جزء ادبيات اخلاقى عربى و امثال و حكم اسلامى گرديده خيلى بيش از اينها بوده . و حتى آن مقدار از آثار اخلاقى ايرانى هم كه ترجمه عربى آنها از گزند حوادث مصون مانده و از خلال مآخذ عربى به دست ما رسيده خيلى بيشتر و رساتر از آن مقدار است كه در زبان پهلوى برجاى مانده\r\n\r\n\r\n","description":"","footnote":"\r\n( 1 ) . و از آن جمله چند متن كوچك پهلوى شامل اندرزهاى پيشينيان و جز آن است كه آقاى دكتر ماهيار نوايى ترجمه فارسى آنها را در نشريه دانشكده ادبيات تبريز سال دوازدهم شماره تابستان منتشر ساخته و در مقدمه آن نوشته‌اند : « شماره اين متون كوچك كه در اين نشريه دانشكده ادبيات ترجمه شده است ، دوازده است . كوچكترين متن پنج سطر و بزرگترين آنها يك صفحه و نيم است و همه به جز سه تاى آخر در شمار پندنامه‌هاى پهلوىاند . چهار قطعه نخست كه صفحه‌هاى 39 و 40 « متون پهلوى » جاماسب آسانا را پر ساخته است به نام اندرزهاى پيشينيان  Andarzihai Pesinian  خوانده شده است و به ترتيب داراى 46 و 118 و 44 و 75 كلمه است و در ميان متون « خسرو قبادان وريدك » و « چيتك اندرز پوريوتكيشان » واقع است . قطعه پنجم و ششم در صفحه‌هاى 78 و 79 متون پهلوى ياد شده جاى دارد . نامى به آنها داده نشده است و شماره واژه‌هاى آنها به ترتيب عبارت است از 38 و 151 . قطعه هفتم در صفحه‌هاى 79 و 80 « متون پهلوى » جاى دارد و به نام سخنى چند ( كه ) آذرفرنبغ فرخزادان گفت ، خوانده شده است . شماره كلمات آن 104 است . قطعه هشتم منسوب است به بخت آفريد و در صفحه‌هاى 81 و 82 متون ياد شده جاى دارد و داراى 163 كلمه است . قطعه نهم نيز بىنام و داراى 63 كلمه است و در صفحه 82 جاى دارد . قطعه دهم و يازدهم هر دو شامل سطورى است كه نويسندگان در پايان كتاب مىافزايند و روز و ماه و سال كتابت و نام كاتب را دربر دارد . قطعه اول از كاتب نخستين و دومى از ديگرى است كه از روى آن كتاب بعدا رونويسى كرده است . اين دو متن به ترتيب داراى 43 و 63 واژه است و در صفحه 83 جاى دارد . قطعه دوازدهم عبارت است از نيرنگ بستن زهرنيش و دندان خرفستران ( حشرات موذى ) كه معمولا پشت كتابهاى قديمى امثال آن ديده مىشود . شمارهء كلمات آن چهل و در صفحه 84 جاى دارد . قطعات اخير مىرساند كه اين صفحات روزگارى در آخر نسخه‌اى قرار داشته كه بعدا 84 صفحه اول مجموعه متون پهلوى تأليف جاماسب آسانا از روى آن نوشته شده است و اينك در ميان كتاب جاى گرفته است . قطعات پنجم تا دوازدهم به ترتيب در اين مجموعه پيش از متن « يادگار بزرگمهر » جاى دارند .\r\n","page_name":" 262 ","page_number":262},
  {"content":"\r\n\r\nو به همين جهت است كه ادبيات اخلاقى دوره ساسانى را از خلال اين ترجمه‌هاى عربى و تأليفات اسلامى بهتر و بيشتر مىتوان شناخت .\r\nنوشته‌هايى را كه در زمينه‌هاى اخلاقى و تربيتى از دورهء ساسانى در قرنهاى نخستين اسلامى به زبان عربى برگردانده شدند در اين زبان با عناوين مختلفى مانند موعظه ، وصيت ، ادب و حكمت خوانده‌اند ، و غالبا آنها را به صورت جمع يعنى « مواعظ » و « وصايا » و « آداب » و « حكم » به‌كار مىبرند .\r\nمواعظ و وصايا ترجمهء مستقيم از « اندرزنامه‌ها » و « پندنامه‌ها » است و احتياجى به توضيح ندارند اما « ادب » و « حكمت » كه در زبان عربى براى اين‌گونه آثار ايرانى به‌كار رفته احتياج به توضيح بيشترى دارند .\r\n\r\nمفهوم ادب در قرنهاى نخستين اسلامى\r\n« ادب » و جمع آن « آداب » در زبان عربى معاصر به جاى كلمه  Literature  فرنگى به‌كار گرفته شده كه ما آن را در فارسى ادبيات ترجمه كرده‌ايم ولى در دوره‌اى كه ما از آن گفت‌وگو مىكنيم يعنى در قرنهاى نخستين اسلامى كه نوشته‌هاى ايرانى به زبان عربى ترجمه مىشد و در بين مسلمانان و اعراب رواج مىيافت كلمه ادب به اين معنى به‌كار نمىرفته ، هرچند معنى امروزى اين كلمه صورت تكامل يافتهء معنى قديم آن است .\r\nاستعمال كلمه « ادب » و مشتقات آن در زبان عربى قديم نيست . اين كلمه در زبان عربى پيش از اسلام وجود نداشته و در قرآن مجيد هم استعمال نشده .\r\nخفاجى آن را از الفاظ دخيله شمرده « 1 » ؛ الفاظ دخيله كلماتى را گويند كه ريشه و اصل آنها عربى نيست و از زبانى ديگر در عربى وارد شده و يا آنكه معناى آنها را اعراب نمىشناخته‌اند . اين كلمه و مشتقات يا نظائر آن در هيچ يك از زبانهاى سامى كه با زبان عربى از يك خانواده‌اند نيز يافت نشده و به همين جهت بعضى از محققان آن را مشتق از ادب به معنى دعوت و بعضى ازداب به معنى عادت\r\n\r\n\r\n","description":"","footnote":"\r\n( 1 ) . نك - شفاء الغليل ، ذيل همين كلمه .\r\n","page_name":" 263 ","page_number":263},
  {"content":"\r\n\r\nدانسته و برخى ديگر درصدد برآمده‌اند كه ريشه و اصل آن را در زبانهاى ديگرى بيابند . از اين دسته بعضى آن را از كلمه يونانى  eduepes  كه آن را خوش گفتار معنى كرده‌اند مشتق مىدانند ، و بعضى ديگر مايلند كه آن را از ريشه « دب » و « ديب » فارسى كه به معنى نوشتن است مشتق گيرند . و چون در اينجا مقصود ما بحث در اصل و ريشه اين كلمه نيست و در جاى ديگر با تفصيل بيشترى در اين موضوع سخن گفته‌ايم « 1 » از اين مبحث مىگذريم و خواننده را تنها به اين نكته توجه مىدهيم كه كلمه ادب چه از اصل عربى باشد يا غير عربى استعمال آن در زبان عربى قديم نيست ، بلكه يك كلمه اسلامى است كه پس از انتشار اسلام و برخورد اعراب با زبانها و فرهنگهاى ديگر با مفاهيم و مصاديق خاص خود در زبان عربى اسلامى وارد شده و يا شناخته شده و سپس در اين زبان تحول يافته است . البته نمىتوان بطور قطع زمانى را كه نخستين بار اين كلمه در عربى استعمال شده تعيين نمود . حديثى از پيغمبر اكرم به اين مضمون روايت شده : « أدّبنى ربّى فاحسن تأديبى » ولى منقدان لغوى صحت صدور و دقت در روايت اين حديث را به آن اندازه كه بتوان به استناد آن حكمى لغوى را ثابت نمود ندانسته‌اند . « 2 » در هر حال اين را مىتوان گفت كه در دورهء اموى و به‌خصوص در اواخر اين دوره اين كلمه در زبان عربى رايج و متداول بوده است .\r\nادب در دورانى كه ما از آن گفت‌وگو مىكنيم در زبان عربى بر مفهومى دلالت مىكرده كه ما امروزه در زبان فارسى همان مفهوم را با مختصر تفاوتى از همين كلمه نه از ادبيات مىفهميم . در زبان فارسى اين كلمه تا حدى مرادف تربيت است ؛ شخص با ادب كسى را گويند كه تربيت شده باشد ، از مكارم اخلاق برخوردار ، و از آداب سخن گفتن و نشست‌وبرخاست آگاه ، و داراى رفتارى نيك و كردارى شايسته باشد ، و عكس آن را هم بىادب گويند . در نخستين دوره‌هايى هم كه اين كلمه در زبان عربى استعمال شده بر نوشته‌ها و گفته‌هايى\r\n\r\n\r\n","description":"","footnote":"\r\n( 1 ) . رجوع شود به كتاب « فرهنگ ايرانى و تأثير آن در تمدن اسلام و عرب » ، گفتار دهم ، ص 260 - 291 .\r\n( 2 ) . فى الادب الجاهلى ، ص 19 .\r\n","page_name":" 264 ","page_number":264},
  {"content":"\r\n\r\nاطلاق مىشده كه متضمن مطالبى در همين زمينه‌هاى اخلاقى و تربيتى بوده و هدف از آنها هم تصفيه روح و تزكيه نفس و حسن‌رفتار و كردار و آگاهى از آيين سخن‌گويى و مردم‌دارى و راه و رسم معاشرت و به‌خصوص معاشرت با بزرگان و پادشاهان بوده . و اگر بخواهيم تعريفى جامع‌تر براى آن به دست آوريم بايد بگوييم ادب در آن دوران بر آن نوع مطالب و سخنانى گفته مىشده كه در بعضى كتابهاى ابن مقفع و به‌خصوص در كتاب « الاداب الكبير » و كتاب « الادب الصغير » او بيان شده ، زيرا از آنجا كه اين كتابها مصداق اكمل براى مفهوم ادب بوده‌اند لفظ « الاداب » يا « الادب » براى آنها به منزله اسم خاص گرديده و غالبا در كتب و مآخذ عربى آنها را به نام آداب ابن مقفع ذكر كرده‌اند .\r\nدر زبان عربى قبل از كتابهاى ابن مقفع كتاب يا رساله‌اى كه به نام يا عنوان « ادب » خوانده شده باشد موجود نيست ، بنابراين تحقيق دربارهء مفهوم كلمهء ادب در آن دوران بايد از همين زمان و با همين كتابها شروع شود .\r\nنخستين نكته‌اى كه در اين بررسى به چشم مىخورد اين است كه دو كتاب ابن مقفع كه در زبان عربى براى اولين‌بار با نام ادب و آداب معروف شدند هيچ كدام از آثار عربى خالص و از نوشته‌هاى خود ابن مقفع نيستند ، بلكه هر دو از آثار ايرانى و از ترجمه‌هاى او و هر دو از همان نوع آثار و نوشته‌هايى هستند كه ضمن تعريف از ادبيات اخلاقى ساسانى از آنها گفت‌وگو كرديم . ما دربارهء اين دو كتاب و اين‌كه آيا آنها ترجمه‌هايى از كتابهايى با همين هيأت و صورت بوده‌اند و يا اينكه مجموعه‌هايى بوده‌اند كه ابن مقفع از اندرزنامه‌ها و كتب تعليمى و اخلاقى متعدد ساسانى ترجمه و تدوين كرده است در فرصت ديگرى سخن خواهيم گفت ، در اينجا فقط بايد به اين مطلب توجه كنيم كه استعمال يا لااقل انتشار كلمه ادب در زبان عربى با ترجمهء آثار اخلاقى و تعليمى دوران ساسانى به زبان عربى مقارن است .\r\nاز مطالعه منابع ادبى عربى هم‌چنين مستفاد مىشود كه كلمه ادب و آداب در اين دوره‌هايى كه ما از آن گفت‌وگو مىكنيم اگر هم به‌طور حصر دربارهء آثار\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nايرانى استعمال نمىشده ولى نوعى اختصاص به ايران داشته است به‌طورى كه « آداب الفرس » از تعبيرهاى مأنوس و متداول اين دوره‌ها است ؛ مثلا در اين گفته جاحظ دقت كنيد : « و قد نقلت كتب الهند و ترجمت حكم اليونان و حولت آداب الفرس فبعضها ازداد حسنا و بعضها ما انتقص شيئا » « 1 » . جاحظ در اين گفته آثار هندى را با عبارت « كتب الهند » و آثار يونانى را با عبارت « حكم اليونان » و آثار ايرانى را با عبارت « آداب الفرس » ذكر كرده و با اين تعبير خواسته شهرت و وجه امتياز هريك را بيان كند . و مسكويه مجموعه‌اى را كه از همين نوع نوشته‌هاى اخلاقى ساسانى در كتاب جاودان خرد خود آورده همه را زير عنوان « آداب الفرس » ياد كرده « 2 » ، و متن ادبى و اخلاقى منسوب به بزرجمهر را كه در فارسى گاه به نام يادگار بزرگمهر و گاه پندنامه بزرگمهر خوانده شده ترجمهء عربى آن را به نام « آداب بزرجمهر » خوانده‌اند . « 3 » و از گفتهء هارون الرشيد خطاب به كسائى آموزگار فرزندانش اين عبارت نقل شده : « يا على بن حمزة قد احللناك المحل الذى لم يكن تبلغه همتك ، فرونا من الاشعار اعفها و من الاحاديث اجمعها لمحاسن الاخلاق ، و ذاكرنا باداب الفرس و الهند » . « 4 »\r\nو از همهء اينها معلوم مىشود كه « ادب » و « آداب » در اين دوره كه نخستين دورهء شيوع اين كلمه در آثار عربى است به آن دسته از گفته‌ها و نوشته‌هايى كه در اخلاق و حسن سلوك و تهذيب نفس و تربيت بوده است گفته مىشده ، و چون در اين معنى جامع‌ترين نمونه‌هايى كه خارج از تعليمات مذهبى در اختيار داشته‌اند نمونه‌هايى بوده كه از فارسى ترجمه شده ازاين‌رو كم‌كم « آداب الفرس » همچون يك عبارت شايع و رايج عصر استعمال شده و كتابهايى\r\n\r\n\r\n","description":"","footnote":"\r\n( 1 ) . الحيوان ، ج 1 ، ص 38 .\r\n( 2 ) . الحكمة الخالدة ، ص 88 - 26 .\r\n( 3 ) . الحكمة الخالدة ، ص 41 - 29 .\r\n( 4 ) . ابن ابى الحديد ، ج 4 ، تص 137 . يعنى : « اى على بن حمزه ما تو را در مرتبتى قرار داديم كه همت خودت را ياراى رسيدن به آن نبود . پس ، از ميان اشعار آنچه را كه بيشتر از عفت برخوردارند و از احاديث آنچه را كه بيشتر محاسن اخلاق را در خود جمع دارند براى ما روايت كن و از آداب ايرانيان و هند براى ما سخن بگوى » .\r\n","page_name":" 266 ","page_number":266},
  {"content":"\r\n\r\nهم كه ابن مقفع از فارسى به عربى ترجمه كرده بود به‌عنوان فرد اكمل اين رشته شناخته شد و اين كلمه براى آنها علم گرديد .\r\nاين معنى براى ادب و آداب با معنايى كه بعدا پيدا كرده و شامل همهء علوم لسانى از نحو و صرف و بلاغت و شعر و نثر در هر موضوعى گرديد فرق داشته ، و براى اينكه فرق بين اين دو معنى به خوبى نموده شود بهتر است به اين عبارت كه از كتاب تاريخ الدول الاسلامية معروف به « الفخرى فى آداب السلطانية » تأليف محمد بن على بن طباطبا معروف به ابن الطقطقى نقل مىشود توجه كنيم .\r\nابن طقطقى در جائى كه مختصات پادشاهان ايران و اسلام و علوم متداول در نزد هر طبقه را ذكر مىكند چنين مىنويسد : « و تختلف علوم الملوك باختلاف آرائهم فاما ملوك الفرس فكانت علومهم حكما و وصايا و آدابا و تواريخ و هندسة و ما اشبه ذلك ، و اما علوم ملوك الاسلام فكانت علوم اللسان كالنحو و اللغة و الشعر و التواريخ . . . » يعنى علوم پادشاهان برحسب اختلاف انديشه و سليقه‌شان فرق مىكند ، علوم پادشاهان ايران ( مقصود پادشاهان ايران قبل از اسلام است ) حكمت و پند و ادب و تاريخ و هندسه و مانند اينها و علوم پادشاهان اسلام علوم لسانى مانند نحو و لغت و شعر و تاريخ بود . . . « 1 » در اين عبارت ادب و آداب درست در مقابل آنچه كه بعدها معنى آن گرديد يعنى علوم لسانى و نحو و لغت و شعر و تاريخ قرار گرفته است .\r\n\r\nادب در مفهوم تعليم و تربيت\r\nادب و آداب در همين دوره علاوه بر نوشته‌هاى اخلاقى اخلاقى حكمت‌آميز بر نوعى از نوشته‌هاى تعليمى كه براى آموختن حرفه يا هنرى از آن نوع كه معمولا اشراف زادگان را درخور بوده است ، نيز اطلاق مىشده ، اين معنى هم براى ادب و آداب عربى صرف نيست بلكه بازتابى از فرهنگ فارسى است .\r\nدر دورهء ساسانى اين‌گونه كتابها و نوشته‌ها را با عنوان آيين مىخوانده‌اند ؛ مثل\r\n\r\n\r\n","description":"","footnote":"\r\n( 1 ) . الفخرى فى الاداب السلطانيه ، ص 22 .\r\n","page_name":" 267 ","page_number":267},
  {"content":"\r\n\r\nآيين چوگان‌بازى و آيين تيراندازى و آيين جنگ و مانند اينها ؛ كلمهء آيين هم در بعضى موارد در عربى به ادب و آداب ترجمه شده . ابن نديم دو كتاب از اين نوع آثار ايرانى را كه به همين‌گونه ترجمه شده در الفهرست ذكر كرده يكى با عنوان « كتاب تعبئه الحروب و آداب الاسارة كيف كانت ملوك الفرس تولى الاربعه الثغور من الشرق و الغرب و الجنوب و الشمال » ، و ديگرى به نام « كتاب ادب الحروب و فتح الحصون و المدائن و تربيض الكمين و توجيه الجواسيس و الطلائع و السرايا و وضع المسالح » « 1 » كه در هر دو مورد دو كلمه آداب و ادب ترجمه آيين فارسى است ، و غير از اين دو مورد در موارد ديگرى هم كلمهء آداب در عربى به‌جاى كلمهء آيين فارسى ذكر شده مثل « آداب الدرس » يا « آداب القاضى » يا « آداب المتعلم » و ساير مواردى كه مراد از آداب در آنجاها روش و طريقه و رسم و قانون است ، يعنى همان معانى كه معمولا در فارسى از كلمهء آيين قصد مىشده است . « 2 »\r\nاز آنجا كه ادب و آداب ، چه مراد از آن آثار اخلاقى و تربيتى باشد و چه معنى آيين و رسوم و قواعد از آن قصد شود ، با تعليم و آموزش قرين بوده زيرا همه آن‌گونه كتب و نوشته‌ها به همين قصد فراهم مىشده ، لذا از نخستين دوره‌اى كه ادب در زبان عربى به‌كار رفت معنى تعليم و آموزش نيز از آن فهميده مىشد ، و به همين سبب از ادب صيغه‌هايى هم مانند « تأديب » و « مؤدب » به معنى « ادب‌آموزى » و « ادب‌آموز » اشتقاق يافته است .\r\nبعضى از محققان معاصر « 3 » ادب را در اين دوره يعنى نخستين دوره شيوع آن در عربى عبارت از تعليم موادى دانسته‌اند كه عموما با تاريخ و ادب عرب سر و كار داشته ، يعنى تعليم از طريق روايت به انواع مختلف آن : روايت شعر و اخبار و احاديث گذشتگان و آنچه مربوط به عصر جاهلى يا سرگذشت پهلوانان قديم و جديد عرب بوده . در اينجا لازم است به اين نكته توجه شود كه شعر و روايات\r\n\r\n\r\n","description":"","footnote":"\r\n( 1 ) . الفهرست ، ص 314 .\r\n( 2 ) . براى تفصيل بيشتر دربارهء آيين و آيين‌نامه‌هاى ساسانى رجوع كنيد به كتاب نگارنده « الترجمة و النقل عن الفارسيه فى القرون الاسلامية الاولى - الجزء الاول ، كتاب التاج و الايين » . بيروت 1964 ، ص 272 - 230 .\r\n( 3 ) . دكتر طه حسين « فى الادب الجاهلى » .\r\n","page_name":" 268 ","page_number":268},
  {"content":"\r\n\r\nعربى و آنچه با فرهنگ و لغت عرب ارتباط داشته همه به تدريج و بعدها جزء مفهوم ادب شده چون در محيط عربى و اسلامى آموختن اين مواد هم از اركان اصلى تعليم بوده ولى چنان كه ديديم ادب در آغاز استعمال ، و رواج آن در زبان عربى مفهومى عربى خالص بدان‌سان كه اين محققان تصور كرده‌اند نداشته است .\r\nو علت اين مسامحه در تعريف ادب هم بىتوجهى ايشان به عوامل خارجى و به خصوص به سرچشمه‌هاى ايرانى ادبيات عرب است . به‌هرحال در قرنهاى نخستين اسلامى بين اين دوگونه تعليم يعنى تعليم روايات و شعر عربى با ادب آموزى كه شعر و روايات عربى هم جزئى از آن بوده فرق مىنهاده‌اند و در بعضى مآخذ اولى را « معلم » و دومى را « مؤدب » خوانده‌اند ، و اين دومى كه متضمن آموختن قسمتى از آداب و فرهنگ ايرانى نيز بوده بيشتر به طبقهء حاكمهء عرب اختصاص داشته زيرا آنها بوده‌اند كه به حكم وظائفى كه برعهده داشته‌اند به دانستن تاريخ پادشاهان و راه و رسم كشوردارى ايرانيان و ادب و حكمت پيشينيان و نوعى تربيت اجتماعى نياز مىداشته‌اند . و علت اينكه ادب و ادب‌آموزى حتى در دورهء اموى هم بيشتر به نوعى معلومات عمومى كه براى اشراف عرب ضرورى بوده است اطلاق مىشده همين امر است .\r\n\r\nمعلّم و مؤدّب\r\nدر عيون الاخبار ابن قتيبه گفتارى از عبد الملك بن صالح خطاب به عبد الرحمن « مؤدب » فرزندش نقل شده كه در آن فرق بين معلم و مؤدب به روشنى معلوم مىشود .\r\nعبد الملك در ضمن دستورهايى كه به عبد الرحمن مىدهد از آن جمله چنين مىگويد : « من تو را مؤدب كردم پس از آنكه معلم بودى ، و تو را همنشين و نزديك خود ساختم پس از آنكه با كودكان بودى و دور از حضرت مىزيستى ، و تا وقتى نقص آنچه را در آن بودى درنيابى مزيت آنچه را كه در آن هستى درنخواهى يافت » . « 1 » در همان دوره‌ها براى آموزشگاه و محل تعليم نيز دو لفظ\r\n\r\n\r\n","description":"","footnote":"\r\n( 1 ) . عيون الاخبار ، ج 1 ، ص 21 .\r\n","page_name":" 269 ","page_number":269},
  {"content":"\r\n\r\nدر كتب عربى ديده مىشود يكى « مكتب » و يكى « كتّاب » به ضم كاف و تشديد تا ؛ مكتب به آموزشگاههاى عمومى گفته مىشده ولى « كتّاب » جائى بوده كه در آن فرزندان طبقات بالاتر و اشراف‌زادگان در آنجا تربيت مىشده و ادب و شايد هم دبيرى يا به تعبير عربى فن كتابت مىآموخته‌اند .\r\nظاهرا اين دوگونگى در تعليم يكى براى عامهء مردم و ديگرى براى طبقات ممتاز و استعمال دو كلمه معلم و مؤدّب براى دو طبقه از آموزگاران انعكاسى بوده از وضع اجتماعى و نوع تعليم و تربيت در ايران ساسانى . ما درست نمىدانيم در ايران پيش از اسلام براى اين دو طبقه آموزگار چه واژه‌هايى به‌كار مىبرده‌اند ، ولى اين را مىدانيم كه آموزگاران اسب‌سوارى و تيراندازى و ساير هنرهايى را كه در دورهء ساسانى به بزرگ‌زادگان مىآموخته‌اند در كتب عربى به كلمهء مؤدب يعنى ادب‌آموز ترجمه كرده‌اند . به گفتهء دينورى از جملهء اصلاحاتى كه بابك پسر نهروان دبير ديوان سپاه در زمان سلطنت انوشروان به عمل آورد يكى هم تنظيم كار مؤدّبان بود كه در مقابل آنچه از مردم براى آموختن اسب سوارى و تيراندازى مىگرفتند قصور نورزند « 1 » و طبرى جزء كسانى كه در كشتن شهربراز شركت كردند شخصى را هم به نام « ماهياى » يا « ماهيار » ذكر كرده و سمت او را ( مؤدب الاساوره ) نوشته است . « 2 » اساوره كه جمع عربى اسوار يا سوار است از طبقات برگزيده جامعهء ايرانى و از فرماندهان سپاه ساسانى بوده‌اند و از نوشتهء طبرى پيداست كه ( مؤدب الاساوره ) خود از طبقه بزرگان به‌شمار مىرفته است . فردوسى غالب مواردى را كه در كتب عربى « مؤدب » ترجمه شده با كلمهء فرهنگى بيان كرده و معلوم نيست آيا در دوران ساسانى هم اين كلمه درست به جاى مؤدّب استعمال مىشده يا نه .\r\nدر نامهء تنسر هم كه بازگو كنندهء سازمان ادارى و اجتماعى دورهء ساسانى است از دوگونه معلم سخن رفته ؛ در ترجمهء فارسى اين نامه كه در دست است\r\n\r\n\r\n","description":"","footnote":"\r\n( 1 ) . الاخبار الطوال ، ص 72 ، چاپ قاهره 1960 .\r\n( 2 ) . تاريخ طبرى ، ص 1063 .\r\n","page_name":" 270 ","page_number":270},
  {"content":"\r\n\r\nيكى به كلمهء معلم و ديگرى به كلمهء معلم اساوره ترجمه شده و از وظيفه‌اى كه براى هركدام ذكر شده پيداست كه اين دومى همان است كه در مآخذ عربى غالبا با عنوان مؤدب شناخته شده است . عبارت نامهء تنسر در اين مورد چنين است : « بر هر يكى ( مقصود هريك از طبقات چهارگانه است ) رئيسى برپاى كرد ، و بعد رئيس عارضى تا ايشان را شمرده دارد ، و بعد از او مفتشى امين تا تفتيش دغل ايشان كند ، و معلمى ديگر تا از كودكى باز هريك را به حرفت و عمل او تعليم دهد ، و به تصرف معيشت خود فرو آرامند ، و معلمان و قضات و سدنه را ، كه به تذكير و تدريس مشغولند مرتب گردانيد ، و همچنين معلم اساوره را فرمود تا به شهرها و رستاقها ابناء قتال به سلاحشورى و انواع آداب مشغول دارد تا جملگى اهل ممالك به كار خود شروع كنند » . « 1 »\r\n\r\nفلسفه و حكمت\r\nدر كتاب اصطلاحات الفنون غالبا تعريفى كه براى حكمت شده با تعريفى كه براى فلسفه شده به هم آميخته و به‌هرحال آنچه را ما به عنوان ضابطهء كلى مىتوانيم ذكر كنيم براى اينكه فرقى بين فلسفه و حكمت باشد چنان‌كه در واقع هم بوده اين است كه فلسفه جنبهء استدلالى و تحقيق دربارهء حقيقت اشياء دارد با قطع نظر از عقايد دينى و حتى خارج از حدود عقائد دينى و مذهبى و حكمت با توجه به اين عقائد و در چهارچوب آن است . و اين حكمت را به دو قسمت تقسيم كرده‌اند يكى حكمت عملى و ديگرى حكمت نظرى ، و در بيان اين تقسيم گفته‌اند كه از آنجا كه موضوع حكمت بر حقايق اشياء و اعيان موجود است ، بنابراين اين اعيان موجوده يا اعمال و افعال است كه وجود آنها در حيطهء قدرت ما است ، يعنى اين‌كه مىتوانيم آنها را به‌وجود بياوريم يا نياوريم و يا اينكه وجود آنها در قدرت ما نيست . قسمت اول يعنى علم به آن افعال و اعمال را از لحاظ اين‌كه به صلاح معاش و معاد مىپيوندد حكمت عملى مىخوانند كه\r\n\r\n\r\n","description":"","footnote":"\r\n( 1 ) . نامهء تنسر ، چاپ مينوى ، ص 16 - 15 .\r\n","page_name":" 271 ","page_number":271},
  {"content":"\r\n\r\nتمام امور تربيتى و اخلاقى و مانند اينها را شامل مىشود ؛ و قسمت دوم را حكمت نظرى مىخوانند كه تمام ادراكات تصورى و تصديقى متعلق به امورى را كه در اختيار ما نيستند شامل مىشود . و حكمت عملى را هم بر سه قسمت كرده‌اند زيرا يا علم به مصالح فردى شخص است كه آن را تهذيب الاخلاق و علم اخلاق خوانند ، و تهذيب سرشت و طبيعت انسانى است كه فضائل و رذائل و كيفيت كسب اول و اجتناب از دوم را بياموزد ؛ و يا علم به مصالح جماعتى است كه در يك منزل با پدر و مادر و فرزند و مالك و نسب ، كه اين را علم تدبير منزل خوانده‌اند كه گاهى آن را الحكمة المنزليه هم خوانده‌اند ، و فايدهء آن اين است كه آن نحوه همكاريهاى نيك كه بايد در يك منزل و خانواده وجود داشته باشد و روابطى كه بايد بين زن و شوهر و فرزندان و خدمتكار يا بندگان وجود داشته باشد بوجه صحيح دانسته شود كه خانه و خانواده در سلامت و سعادت زندگى كنند ؛ و يا علم به مصالح جماعتى است كه در يك شهر يا كشور مشترك هستند كه آن را سياست مدنى يا سياست يا حكمت سياسى و حكمت مدنى و سياست كشوردارى خوانند .\r\nو حكمت نظرى را هم به سه قسمت كرده‌اند يكى آنچه دربارهء آفريدگار بحث مىكند كه آن را حكمت الهى خوانند و علم كلى و علم مابعد الطبيعة نيز خوانند و قسم دوم را علوم رياضى دانند و سوم را طبيعى گويند . ( كه الهيات و رياضيات و طبيعيات باشد ) .\r\nحكمت را از علوم حقيقى شمرده‌اند و علوم حقيقى علومى است كه با تغيير اديان و ملتها تغيير نمىيابد و آنها كه تغيير مىيابد مثل علم فقه باشد .\r\nبعدها كه فلسفهء يونانى در اسلام راه يافت بعضى از علما آن را هم حكمت ناميدند و كم‌كم مفهوم اين دو لفظ كه در آغاز براى دو رشتهء متمايز و جدا از هم به كار مىرفتند در اصطلاح علما و فلاسفهء اسلامى به هم آميخت و همين آميختگى باعث شد كه به تدريج مفهوم حكمت و قلمرو آن گسترش يابد و علاوه بر مفاهيم سابق خود تقريبا تمام رشته‌هاى علوم عقلى و فلسفه را هم\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nشامل گردد ؛ و در نتيجهء همين آميختگى و گسترش به‌منظور تجديد اقسام مختلفى كه مشمول اين اصطلاح مىگرديد متأخران حكمت را به اقسام مختلفى تقسيم كردند كه معروفترين آنها اين است كه حكمت در تقسيم اول به دو قسمت حكمت عملى و حكمت نظرى تقسيم مىشود و هريك از اين دو قسم نيز به نوبهء خود به سه رشتهء متمايز تقسيم مىگردند . حكمت عملى را هم به سه قسمت منقسم ساختند قسمت اول شامل علوم تربيتى و اخلاقى ، قسمت دوم شامل تدبير منزل و سلوك خانواده يا به اصطلاح الحكمة المنزليه و قسمت سوم شامل سياست كشوردارى كه آن را الحكمة المدنيه يا الحكمة السياسيه خواندند و حكمت نظرى را هم به سه قسمت الهيات و رياضيات و طبيعيات دانستند .\r\nالبته آنچه دربارهء تحول معنى حكمت در نزد علما و فلاسفهء اسلامى ذكر شد ، در موضوع اين كتاب وارد نيست ؛ زيرا منظور از حكمت در اين كتاب همان معناى قديم اين كلمه در قرنهاى نخستين اسلامى و قبل از آشنائى مسلمانان با فلسفهء يونان و تعاريف آن است يعنى همان معنائى كه با فلسفه فرق دارد و شايد بتوان آن را فرقى اساسى و اصولى شمرد كه البته در اينجا مجال ذكر آن نيست و اگر بخواهيم آن را در چند كلمه خلاصه كنيم بايد بگويم كه فلسفهء يونان بر اساس استدلال و تحقيق صرف دربارهء حقيقت اشياء خارج از حدود عقائد دينى و مذهبى بنا شده ولى حكمت با توجه به اين عقائد و در محدودهء آن است و ديگر آنكه فلسفهء يونان بيشتر مبتنى بر اصول كلى نظرى است ولى حكمت مبتنى بر جزئيات عملى ، و اگر بخواهيم در اين مورد قدرى دقيق‌تر صحبت كنيم بايد بگوئيم كه بين فلسفه و حكمت به معناى قديم آن به همان اندازه فرق است كه بين طرز فكر غرب و شرق ؛ زيرا كه فلسفه به معناى متعارف آن زاييدهء يونان و نمونه‌اى از طرز تفكر غرب است ولى حكمت زاييدهء شرق و نمايندهء انديشه و خلق و خوى مردم اين ديار است . و به همين جهت است كه محققان فلسفه را به معناى خاص آن از خصوصيات تمدن يونان و مغرب زمين شمرده‌اند و « حكمت » را هم به معناى قديم آن از خصوصيات فرهنگ ايران و شرق . و حتى\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nآثارى را هم كه از همين نوع و در همين مايه‌هاى حكمت شرقى در كتب ادب و تاريخ اسلامى به تنى چند از فيلسوفان يونانى مانند سقراط و افلاطون و ديوجانس و بطلميوس و فيثاغورث و ارسطو نسبت داده شده آنها را هم زائيدهء روح شرقى و متأثر از همين آداب مىدانند نه تراوشى از فكر يونانى ؛ و گويند از آن جهت آن‌گونه سخنان را كه نمودارى از حكمت و ادب شرق است به آن فيلسوفان نسبت داده‌اند كه انديشهء مردم شرق معرفت و دانائى را جز در قالب همين‌گونه سخنان كوتاه حكمت‌آميز فرا نمىگرفته است .\r\nو اما « حكمت » كه در عربى چنان كه گفتيم نوشته‌هاى اخلاقى ايران را گاهى با اين عنوان خوانده‌اند كلمه‌اى است عربى الاصل و در اين زبان داراى سابقه‌اى كهن . حكمت اگرچه بعدها به معنى فلسفه هم به كار رفته و امروز آن را بيشتر به اين معنى هم به كار مىبرند ، ولى اين معنى براى آن قديم نيست . حكمت از حكم است و حكم عبارت است از داورى به عدل . گرچه اين كلمه امروز به معنى امر كردن و فرمان دادن است ، اگرچه بر خلاف عدل و انصاف هم باشد ، ولى معنى اصلى آن تمييز حق از باطل و بازداشتن ستمكار از ستمگرى است ، و به همين جهت هم حكم و حكومت به معنى داورى و قضاوت به كار رفته ، و به همين معنى است حديث شريف : « الخلافة فى قريش و الحكم فى الانصار » يعنى « خلافت در قريش است و منصب قضا در انصار » ، و از آنجا كه معمولا داورى و تمييز حق از باطل مستلزم علم و عقل و دورانديشى و بصيرت و صفاتى از اين قبيل بوده است بتدريج اين قبيل صفات و معانى هم در « حكمت » جمع شده و در كتابهاى لغت معانى چندى در همين زمينه براى آن ذكر كرده‌اند ؛ از آن جمله ، سخن موافق حق ، صواب امر و استوارى ، داد ، دانش ، بردبارى ، سخنى كه از نادانى و سبكسرى باز دارد . و از همين جا است كه سخنان پندآميز و آنچه را كه موجب افزايش خرد و بينش و باعث تزكيه نفس و تصفيه روح مىگردد نيز با عنوان حكمت مشخص ساخته‌اند . و به تدريج اين معنى بر آن غلبه يافته و پيران آزموده و بصير و خردمند و با تدبير را هم به نام حكيم خوانده‌اند . آنچه را در زبان عربى به اين معنى حكمت خوانده‌اند كه در انگليسى از آن با كلمهء\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n \" Wisdom \" \r\nتعبير مىشود ظاهرا در فارسى ( و شايد هم در فارسى ساسانى ) با كلمهء خرد بيان مىشده و از اين قبيل است « جاودان‌خرد » و « خردنامه » در نام دو كتاب در همين زمينه .\r\nدر قرآن مجيد كلمهء حكمت و حكيم بسيار به كار رفته ، و در همه جا هم همين معانى از آن إراده شده است ، يا به معنى پند گرفتن و عبرت آموختن ، مانند اين آيه :   « وَ لَقَدْ جاءَهُمْ مِنَ الْأَنْباءِ ما فِيهِ مُزْدَجَرٌ . حِكْمَةٌ بالِغَةٌ فَما تُغْنِ النُّذُرُ »   آيهء 5 سورهء 54 ( سورهء قمر ) و  « ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ . . . »  آيهء 125 سورهء 16 ( سورة النحل ) كه مراد پند و نصيحت و موعظت و دلالت است . و شايد آيه‌اى كه بهتر از همه مفاهيم و مصاديق اين كلمه را در زبان عربى و تعبير اسلامى روشن مىكند اين آيه است  « ذلِكَ مِمَّا أَوْحى إِلَيْكَ رَبُّكَ مِنَ الْحِكْمَةِ »  آيهء 39 سورهء 17 ( سورهء الاسراء ) يعنى اينها هستند حكمتهائى كه خداوند به تو وحى كرد ؛ و اما آن حكمتهايى كه در اين آيه بدانها اشاره شده مطالبى است كه در آيه‌هاى 22 تا 38 از همين سوره يعنى آيه‌هايى كه بلافاصله قبل از آين آيه ذكر شده‌اند . و محتواى همه آنها احكام و مواعظى است در تربيت و تهذيب نفس و حسن سلوك انسانى . « 1 » پيش از اسلام هم اين‌گونه سخنان پندآميز در ميان اعراب رونقى داشت و در آنچه از ادبيات دورهء جاهلى اعم از خطابه‌ها و يا اشعار روايت شده اين‌گونه سخنان كم نيست . و بر فرض هم كه وجود اين ادبيات با همين خصوصياتى كه روايت شده مورد ترديد بعضى از محققان باشد باز در صفات كلى آن‌كه قرآن هم مؤيّد آن است شكى نمىتوان داشت ، و از اين قبيل است خطابه‌هاى اكثم بن صيفى « 2 » و\r\n\r\n\r\n","description":"","footnote":"\r\n( 1 ) . به اين مضامين : به والدين خود نيكى كنيد . به آنها تندى نكنيد ( سخن درشت نگوئيد ) و نرمى نشان دهيد . حق خويشاوندان و مستمندان و غريبان را ضايع مسازيد . از اسراف بپرهيزيد .\r\nدست تنگ و گشاده‌دست مباشيد . فرزندان خود را از بيم تنگدستى مكشيد . به زنا نزديك نشويد . قتل نفس نكنيد . به مال و اموال يتيم تصرف نكنيد . به عهد خود وفا كنيد . كم‌فروشى نكنيد . و مانند اينها كه همه در مواعظ و پند و تربيت است .\r\n( 2 ) . به خطبهء معروف او كه نوشته‌اند آن را در مقابل كسرى پادشاه ساسانى ايراد نموده در -\r\n","page_name":" 275 ","page_number":275},
  {"content":"\r\n\r\nقس بن ساعده « 1 » و اشعار زهير بن ابى سلمى « 2 » كه بسيارى از ابيات آن در حكمت و موعظه جزء امثال سائره عرب شده است « 3 » و اين‌گونه سخنان را هم حكمت خوانده‌اند .\r\nو چون در دوران اسلامى آثار اخلاقى ايران هم به عربى ترجمه شد و اعراب آنها را هم از همين مقوله يافتند آنها را هم حكمت خواندند و دانايان ايرانى را نيز كه يا از موبدان و بزرگان دين زردشتى بودند و يا از پادشاهان تاريخى يا افسانه‌اى ايران حكيم ناميدند و بدين جهت است كه اندرزهاى خسرو قبادان را با عنوان « حكم كسرى قباد » « 4 » و سخنان پندآميز منسوب به ساير شاهان و يا دانايان ايران را با عنوانهايى مانند « حكم توثر عن انوشروان » « 5 » ، « حكم لبهمن الملك » « 6 » و مانند اينها « 7 » ترجمه كردند .\r\nاينها معانى حكمت در قرآن مجيد و در قرنهاى نخستين اسلامى بود ولى به همان نسبت كه فرهنگ اسلامى و عربى رو به توسعه مىرفت و معارف جديدى در همين زمينه‌ها يا زمينه‌هاى مشابه به زبان عربى و علم اسلام راه مىيافت در معناى حكمت نيز تحولى پديد مىآمد . و چون مسلمانان از راه ترجمه‌هاى عربى با فلسفهء يونانى هم آشنا شدند بعضى از علما آن را هم حكمت خواندند و كم‌كم مفهوم دو لفظ حكمت و فلسفه كه پيش از اين براى دو رشته متمايز و جدا از هم به كار مىرفت در اصطلاح علما و فلاسفهء اسلامى به هم آميخت و اين امر باعث شد كه رفته‌رفته مفهوم حكمت و قلمرو آن گسترش يابد تا جايى كه علاوه بر مفهوم سابق خود كه اگر بخواهيم آن را در يك كلمه\r\n\r\n\r\n","description":"","footnote":"\r\n- كتاب اداب اللغه العربية ، ج 1 ، ص 28 مراجعه كنيد .\r\n( 1 ) . به خطبهء او كه نوشته‌اند در سوق عكاظ ايراد كرده در همان مآخذ ، ص 30 مراجعه كنيد .\r\n( 2 ) . همان مآخذ ، ص 6 .\r\n( 3 ) . مانند اين ابيات :\r\n و من يجعل المعروف فى غير اهله * يكن حمده ذمّا عليه و يندم\r\nو من يك ذافضل ، فيبخل بفضله * على قومه يستغن عنه و يذمم\r\nو مهما تكن عند امرئ من خليفة * و ان خالها تخفى على الناس تعلم \r\n( 4 ) . الحكمه الخالده ، ص 41 .\r\n( 5 ) . الحكمه الخالده ، ص 49 .\r\n( 6 ) . الحكمه الخالده ، ص 49 .\r\n( 7 ) . الحكمه الخالده ، ص 67 و 87 .\r\n","page_name":" 276 ","page_number":276},
  {"content":"\r\n\r\nمشخص سازيم بايد آن را معادل كلمهء  \" wisdom \"  انگليسى قرار دهيم و در فارسى هم اين معنى را با كلمهء « خرد » بيان مىكرده‌اند « 1 » ، تمام رشته‌هاى علوم عقلى و فلسفه را هم شامل گردد . و در نتيجهء همين آميختگى و گسترش بود كه به منظور مشخص ساختن اقسام مختلفى كه كلمهء حكمت شامل آن مىشد آن را به اقسام مختلفى تقسيم كردند بدين ترتيب كه نخست آن را به دو قسمت حكمت عملى و حكمت نظرى منقسم ساختند و آنگاه حكمت عملى را شامل سه رشته يكى تربيت و اخلاق و دوم تدبير منزل و روابط خانواده و سوم سياست كشوردارى و روابط اجتماعى قرار دادند ، و حكمت نظرى را هم داراى سه قسمت الهيات و طبيعيات و رياضيات دانستند و با اين ترتيب اگر بخواهيم معناى حكمت را در آغاز اسلام و قرنهاى نخستين اسلامى كه مورد گفت‌وگوى ما است در اين اقسام مختلف جاى دهيم بايد آن را در قسم حكمت عملى بگذاريم آن هم نه همهء اقسام سه‌گانه آن ، بلكه فقط قسم اول آن‌كه با عنوان تربيت و اخلاق شناخته مىشود .\r\n\r\n\r\n","description":"","footnote":"\r\n( 1 ) . و به همين معنى است كتابهاى « جاودان‌خرد » و « خردنامه » .\r\n","page_name":" 277 ","page_number":277},
  {"content":"\r\n . \r\n","description":"","footnote":"","page_name":" 278 ","page_number":278},
  {"content":"\r\n\r\n\r\nگفتار هشتم كتابهايى كه نام آنها در فهرست ابن نديم ذكر شده\r\nكتاب زاد انفروخ فى تاديب ولده ؟ ؟ ؟ كتاب مهر آذر جشنس الموبدان الى برزجمهر بن البختكان ؟ ؟ ؟ كتاب عهد كسرى الى ابنه هرمز يوصيه حين اصفاه الملك و جواب هرمز اياه ؟ ؟ ؟ كتاب عهد كسرى الى من ادرك التعليم من بيته ؟ ؟ ؟ كتاب عهد اردشير بابكان الى ابنه سابور ؟ ؟ ؟ كتاب موبدان موبد فى الحكم و الجوامع و الاداب ؟ ؟ ؟ كتاب عهد خسرو انوشروان به پسرش كه به نام سرچشمه بلاغت ناميده مىشود ؟ ؟ ؟ كتاب آنچه كسرى به مرزبان نوشت و پاسخ مرزبان به او ؟ ؟ ؟ كتاب پرسشهايى كه پادشاه روم با دست بقراط رومى براى انوشروان فرستاد ؟ ؟ ؟ كتاب فرستادن پادشاه روم فيلسوفان را نزد پادشاه ايران و پرسش وى از او درباره مطالبى از حكمت ؟ ؟ ؟\r\nكتاب آنچه به فرمان اردشير از كتابخانه‌هايى كه حكما در تدبير پرداخته بودند استخراج شده ؟ ؟ ؟ كتاب سكر بن مرد يود لهر مزبن كسرى و رساله كسرى الى جواسب و جوابها ؟ ؟ ؟ نامه خسرو به پيشوايان رعيت در سپاسگزارى ؟ ؟ ؟ كتاب سيره‌نامه تأليف حداهود بن فرخزاد و هو كتاب الاخبار و الاحاديث\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nهمان‌طور كه پيش از اين هم گفته‌ايم آنچه در قرنهاى نخستين اسلامى از نوشته‌هاى دورهء ساسانى در زمينهء ادب و اخلاق به زبان عربى ترجمه شده و در ادبيات عصر عباسى راه يافته خيلى بيشتر از آن مقدارى بوده است كه امروزه از ترجمه‌هاى اين‌گونه نوشته‌ها در مآخذ عربى مىتوان يافت ، زيرا در مآخذ عربى غالبا به نام كتابهائى برمىخوريم كه در همين زمينه‌ها از نوشته‌هاى دورهء ساسانى در قرنهاى نخستين اسلامى به عربى ترجمه شده و تا چند قرن هم در زبان عربى باقى بوده ولى امروز هيچ اثرى از آنها در دست نيست ، و اگر اين نامها هم بر حسب اتفاق در مآخذى باقى نمانده بود ما امروز به‌طور قطع از اينكه چنان كتابهائى هم وجود داشته بىخبر بوديم ، چنان كه بوده‌اند كتابهايى كه حتى اسم آنها هم باقى نمانده و ما از وجود آنها بىاطلاعيم ، زيرا به هيچ روى نمىتوان مطمئن بود كه اين كتابها كه نام يا اثرى از آنها در مآخذ عربى باقى مانده همهء آن چيزى بوده است كه در اين زمينه از ادبيات ساسانى به ادبيات عربى راه يافته است . ابن نديم زير عنوان « الكتب المؤلفة فى المواعظ و الاداب و الحكم للفرس و الروم و الهند و العرب مما يعرف مؤلفه او لا يعرف » « 1 » يعنى كتابهايى كه در پند و ادب و حكمت از آن ايرانيان و روميان و هند و عرب تأليف شده و مؤلف آنها شناخته يا ناشناخته است ، صورتى از اين‌گونه كتابها را ذكر كرده كه از مجموع آنها كه جمعا 44 كتاب است چهارده كتاب آن مسلما ترجمه از نوشته‌هاى ساسانى بوده و عدهء ديگرى هم به احتمال قوى داراى اصول ايرانى بوده‌اند ، ولى از مجموع اين كتابها جز يك يا دو تاى آنها موجود نيست آن هم معلوم نيست كه آنچه از آنها موجود است همهء آن كتابها است يا قسمتى از آنها ، با آنكه مىدانيم كه ابن نديم از رجال قرن چهارم هجرى است و چنان كه خود در مقدمه كتاب خود گويد كتابهايى را در فهرست خود ذكر كرده كه در زمان او در زبان عربى وجود داشته و او يا خود آنها را ديده و يا به وجود آنها اطمينان داشته است .\r\n\r\n\r\n","description":"","footnote":"\r\n( 1 ) . الفهرست ، ص 316 - 315 .\r\n","page_name":" 280 ","page_number":280},
  {"content":"\r\n\r\nگرچه قسمت اعظم از كتابهايى كه ابن نديم در اين صورت ذكر كرده از ميان رفته ولى اين امر به هيچ‌وجه از اهميت اين صورت براى بررسى در ادبيات اخلاقى دورهء ساسانى و سير آن در زبان عربى و حكمت اسلامى نمىكاهد ، زيرا اين صورت نمودارى از تعدد و تنوع اين‌گونه كتابهاى ساسانى است كه تا قرن چهارم و در دائره اطلاعات مؤلف الفهرست وجود داشته ، و به همين جهت براى بدست آوردن آگاهى بيشتر و صحيح‌ترى در اين زمينه ضرورت دارد كه اين صورت بادقت بيشترى مطالعه و بررسى شود .\r\nاين صورت نخستين بار به وسيلهء دانشمند خاورشناس روسى « اينوسترانتسف » در مقاله‌اى در موضوع « سنت ادب فارسى در قرنهاى نخستين اسلامى » « 1 » مورد مطالعه قرار گرفت . وى تمام كتابهايى را كه در اين فهرست آمده به سه دسته تقسيم نموده : دسته اول كتابهايى كه مستقيما از زبان فارسى ساسانى ترجمه شده ؛ دسته دوم تأليفاتى كه در عصر اول عباسى يعنى دورهء نفوذ ايرانيان در خلافت عباسى به وجود آمده و تأثير كتابهاى ساسانى در آنها احتمال مىرود ؛ و دسته سوم كتابهايى كه اصل و منشأ آنها معلوم نيست هرچند بعضى مطالب آنها از آثار ايرانى گرفته شده است .\r\nكتابهايى كه در اين صورت به‌طور مسلم از آثار ايرانى شمرده شده طبق نامهايى كه پس از ترجمه به عربى بدانها داده شده و به ترتيبى كه در الفهرست آمده بدين شرح است :\r\n\r\n\r\n","description":"","footnote":"\r\n( 1 ) . اين مقاله كه اصل آن به زبان روسى نخستين بار در نشريه شعبهء تاريخ و زبان‌شناسى فرهنگستان علوم امپراطورى شمارهء 13 مجلد هشتم منتشر گرديد ، يك‌بار به‌وسيلهء نريمان دانشمند پارسى به انگليسى ترجمه شده و در مجموعه‌اى كه با او با عنوان به سال  Iranian Influence on Moslem Literature  1918 در بمبئى منتشر نمود به چاپ رسانيد ، بعدها نخستين بخش از كتابى گرديد كه به نام « مطالعاتى دربارهء ساسانيان » تأليف شد و اخيرا آقاى كاظم كاظم‌زاده آن را به فارسى ترجمه كرده و در سال 1348 در سلسله انتشارات بنگاه ترجمه و نشر كتاب در طهران به چاپ رسيده است .\r\n","page_name":" 281 ","page_number":281},
  {"content":"\r\n\r\n\r\n« كتاب زاد انفروخ « 1 » فى تاديب ولده »\r\nاين كتاب نخستين كتابى است كه در اين صورت آمده و چنان كه از نامش پيداست كتابى بوده كه پدرى زادان فرخ نام براى ادب‌آموزى و تربيت فرزندش نوشته بوده است . نوشته‌هايى كه در اين زمينه از دورهء ساسانى باقى مانده است معمولا يا منسوب به يكى از پادشاهان است و يا يكى از موبدان و بزرگان بنام ، و احتمال مىرود كه زادان فرخ هم يكى از موبدان نامى آن دوران بوده باشد . غير از اين نام كه در عنوان اين كتاب مىبينيم در تاريخ دورهء اخير ساسانى به نام زادان فرخ يك جاى ديگر نيز برمىخوريم و آن در داستان شهر براز سردار ايرانى است كه چند صباحى پس از خسرو پرويز بر تخت سلطنت نشست و طولى نكشيد كه در اثر توطئه چند تن از بزرگان كشته شد . طبرى از جمله كسانى كه در كشتن او همداستان شدند يكى را هم به نام زادان فرخ پسر شهرداران نام برده است . « 2 » اينكه اين شخص و مؤلف اين كتاب يكى باشند احتمالى است كه براى تأييد آن دليلى نداريم . در فهرست مترجمان فارسى به عربى هم شخصى به نام زادان فرخ سن پيرى ذكر شده كه شرح حال او گذشت . اين‌كه اين كتاب تأليف يا ترجمه اين زادان فرخ باشد احتمالى است كه مىتوان در اينجا ذكر كرد .\r\nاين مطلب هم در اينجا قابل ذكر است كه نوشتن پندنامه از پدر به پسر به قصد تربيت و تهذيب او در ادبيات ايران سابقه‌اى طولانى دارد . اين امر از ادبيات ساسانى به زبان عربى و فارسى اسلامى نيز راه يافته . در بعضى متنهاى فارسى ساسانى موجود نيز از اين قبيل اندرزها ديده مىشود مانند اندرز آذربد مارسپندان به پسرش زرتشت كه بدين ترتيب آغاز مىشود : « اين پيداست كه آذربد را فرزندى تنى زاد نبود و از آن پس اعتماد به يزدان كرد ، دير نيامد كه آذربد را فرزندى بود ، پس درست خيمى زرتشت اسپيتمان را ، زرتشت نام نهاد و\r\n\r\n\r\n","description":"","footnote":"\r\n( 1 ) . اين نام در الفهرست زاد الفروخ چاپ شده تصحيح آن به صورتى كه در اينجا ذكر شده از  Justi  است در  Iranian Namenbuch  .\r\n( 2 ) . تاريخ طبرى ، ص 1063 .\r\n","page_name":" 282 ","page_number":282},
  {"content":"\r\n\r\nگفت كه خيز پسر من تات فرهنگ آموزم » . « 1 »\r\nاز نخستين نمونه‌هاى اين نوع اندرز در زبان عربى نامه طاهر به پسرش عبد الله بن طاهر « 2 » و بهترين نمونه آن در زبان فارسى قابوس‌نامه تأليف عنصر المعالى كيكاووس بن اسكندر « 3 » است .\r\nآنچه از اين‌گونه اندرزها از پادشاهان ساسانى به جانشينان خود در ادبيات ساسانى وجود داشته و تعداد آنها هم كم نبوده در عربى به نام « عهد » ترجمه شده كه معروفترين آنها « عهد اردشير » است كه ترجمه عربى آن تا امروز موجود است و در جاى ديگر از آن سخن خواهد رفت .\r\n\r\n« كتاب مهر آذر جشنس الموبدان الى برزجمهر بن البختكان »\r\nنام مؤلف اين كتاب در نسخ خطى الفهرست دچار تحريف شده و فلوگل آن را درست نخوانده و آن را « مهرداد و حسيس » چاپ كرده كه ظاهرا دو نام به نظر مىرسد . همين نام در جاى ديگر الفهرست يعنى در فهرست مؤلفات على بن ريحانى نيز آمده « 4 » و  Justi  آن را به همين صورت مهرآذر جشنس تصحيح كرده « 5 » كه معرب مهرآذر گشنسب فارسى است . « 6 » اين‌گونه كتابهاى اخلاقى به‌صورت پرسش و پاسخ يا مبادلهء آراء بين دو تن از دانايان نيز در آثار منسوب به دورهء ساسانى زياد ديده مىشود كه از آن جمله مىتوان پندنامهء بزرگمهر و كتاب المسائل منسوب به خسرو انوشروان « 7 » و پرسش موبدان از نوشين‌روان و\r\n\r\n\r\n","description":"","footnote":"\r\n( 1 ) . از ترجمه دكتر ماهيار نوابى .\r\n( 2 ) . متن اين نامه را در خواهيد يافت .\r\n( 3 ) . اين كتاب شامل اندرز و نصيحت است به گيلانشاه از پدرش .\r\n( 4 ) . الفهرست ، ص 119 .\r\n( 5 ) .  Namenbuch , Mahr Adan Jusshumas .  .\r\n( 6 ) . در چاپ تجدد هم اين نام همچنان دچار تحريفهاى فاحش است . در اين چاپ نام اين كتاب بدين صورت آمده : « كتاب مهراد جشنس الفرمدار الى بزرجمهر المتكان » . ( الفهرست ص 377 ) .\r\n( 7 ) . تفصيل بيشترى دربارهء آن بعد خواهد آمد .\r\n","page_name":" 283 ","page_number":283},
  {"content":"\r\n\r\nپاسخ او « 1 » و حكمتهاى بهمن شاه « 2 » را ذكر كرد . در مجمل التواريخ در ضمن نام كسانى كه انوشيروان براى بحث و گفت‌وگو با مزدك برگزيد شخصى هم به نام مهرآذر ذكر شده كه برحسب معمول مىبايستى از موبدان به نام آن روزگار باشد . تواند بود كه اين كتاب از او باشد كه هم زمان با بزرگمهر هم بوده . از اين كتاب امروز جز همين نام نشان ديگرى نيست و در متون پهلوى هم نامى از آن نيست . ولى از عبارتى كه ابن نديم از مقدمهء آن نقل كرده چنين پيداست كه ابن نديم خود آن را ديده و در دست داشته است . گويد اين كتاب با اين عبارت آغاز مىشود :\r\n« انه لم يتنازع الراى متنازعان احدهما مخطى و الاخر مصيب » .\r\n\r\n« كتاب عهد كسرى الى ابنه هرمز يوصيه حين اصفاه الملك و جواب هرمز اياه »\r\nاين كتاب هم از نوع همان اندرزهايى بوده كه از جانب پادشاهان خطاب به جانشينانشان نوشته مىشده و گفتيم كه در عربى به نام « عهد » ترجمه شده . اين عهد ظاهرا در ادبيات عصر اخير ساسانى بسيار معروف بوده و در زبان عربى هم پس از ترجمه شهرت يافته و بدين سبب است كه غير از فهرست ابن نديم در مآخذ ديگر اسلامى نيز نام و نشانى از آن مىيابيم .\r\nدر تاريخ يعقوبى دربارهء آن چنين آمده : « و سپس انوشروان پادشاهى را پس از خودش به نام هرمز بست و مادر هرمز دختر خاقان پادشاه ترك بود ، و براى او در اين امر كتاب عهدى نوشت ، و در آن كتاب او را به آنچه مانند او را فرمايند فرمان داد ، و بهترين وصيتها را به او كرد » . « 3 » و در مجمل التواريخ در اين موضوع چنين مىخوانيم : « پس وصيتها كرد هرمز را پسرش ، و اندر آن سخنها بسيار است » . « 4 »\r\n\r\n\r\n","description":"","footnote":"\r\n( 1 ) . شاهنامه فردوسى ، چاپ خاور ، ج 8 ، ص 2530 .\r\n( 2 ) . تفصيل بيشترى دربارهء آن بعد خواهد آمد .\r\n( 3 ) . تاريخ اليعقوبى ، چاپ بيروت ، 1960 ، ج 1 ، ص 165 .\r\n( 4 ) . مجمل التواريخ و القصص ، ص 76 .\r\n","page_name":" 284 ","page_number":284},
  {"content":"\r\n\r\nاينوسترانتسف « 1 » اين كتاب يا نصف اول آن را كه تنها شامل نامه خسرو بوده بر رساله‌اى كه امروز به نام « اندرز خسرو قبادان » در ادبيات پهلوى موجود است « 2 » منطبق مىداند . ولى به نظر ما نسخهء موجود اندرز خسرو قبادان با اوصافى كه از اين كتاب نقل شده تطبيق نمىكند . در شاهنامه فردوسى پندنامه خسرو انوشيروان به پسر خود هرمز نقل شده ولى نسخه‌اى هم كه فردوسى از آن استفاده كرده اگر همين كتاب باشد تنها شامل نامهء خسرو بوده و از جواب هرمز در آن خبرى نيست . « 3 »\r\nدر شاهنامه غير از اين اندرز داستان ديگرى هست كه با موضوع اين كتاب بيگانه نيست و آن داستان انجمنى است كه به فرمان خسرو انوشيروان از برزجمهر و موبدان و بزرگان براى آزمايش هرمز تشكيل شده ، « 4 » و در آن انجمن اينان پرسش‌كننده و هرمز پاسخ دهنده است . و از پايان اين داستان چنين برمىآيد كه چون هرمز در اين آزمايش پذيرفته شده در همان انجمن موبدان موبد و دبيربد عهد انوشيروان را به نام هرمز بر پارچه‌اى از حرير نوشته‌اند . « 5 » و از\r\n\r\n\r\n","description":"","footnote":"\r\n( 1 ) . رجوع كنيد به  Nariman Iranian Influence , P . 42 - 43 .  و به مقاله اول از مطالعات ساسانى ، ص 27 .\r\n( 2 ) .  WEST , 112 : Andarze Khusro Kavadan IV . \r\n( 3 ) . در شاهنامه زير عنوان « پند دادن نوشين روان پسر خود هرمز را » چنين آمده :\r\n بفرمود كسرى كه آيد دبير * نويسد يكى نامهء دلپذير\r\nز شاه سرافراز و خورشيد چهر * مهست و بكامش گرايان سپهر\r\nسوى پاك هرمزد فرزند ما * پذيرفته از دل همه پند ما \r\n( ج 8 ، ص 2527 )\r\n( 4 ) . از گفتهء خسرو به برزجمهر دربارهء هرمز و اين انجمن :\r\n كنون موبدان وردان را بخواه * كسى كوكند سوى دانش نگاه\r\nبدانش ورا آزمايش كنيد * هنر بر هنر برفزايش كنيد \r\n( 5 ) .\r\n چه گفت آن سرايندهء سالخورد * چو اندرز نوشين‌روان ياد كرد\r\nسخنهاى هرمزد چون شد به بن * يكى نو پىافكند موبد سخن\r\nهم‌آواز شد راى زن با دبير * نبشتند پس نامه‌اى بر حرير\r\nدلاراى عهدى ز نوشين روان * به هرمزد ناسال خورده جوان \r\n","page_name":" 285 ","page_number":285},
  {"content":"\r\n\r\nاينجا شايد بتوان حدس زد كه اين كتاب كه ابن نديم ذكر كرده هم شامل عهد خسرو انوشيروان بوده و هم شامل پاسخهايى كه هرمز در انجمن موبدان و ردان به پرسشهاى آنان داده است . ابو حنيفه دينورى ترجمه عربى خطابهء مفصلى از هرمز را نقل كرده « 1 » ولى چون به گفتهء او هرمز آن را در روز تاجگذارى خود ايراد نموده است ، نمىتوان آن را با اين كتاب ارتباط داد .\r\n\r\n« كتاب عهد كسرى الى من ادرك التعليم من بيته »\r\nاين كتاب چنان كه از اسمش پيداست از نوع كتابهاى درسى و تربيتى بوده كه معمولا به شاهزادگان خاندان ساسانى وقتى به سن تعليم مىرسيده‌اند آموخته مىشده و منسوب به يكى از خسروان بوده . در مآخذ عربى كسرى معمولا به دو تن از پادشاهان ساسانى كه خسرو انوشيروان است كه نام كامل او را كسرى انوشروان مىنويسند ، و يكى هم خسرو پرويز است كه او را كسرى ابرويز مىگويند اطلاق شده است . و در جايى كه تنها كلمهء كسرى ذكر مىشود احتمال اينكه مقصود هريك از اين دو تن باشد هست ، ولى در اينجا احتمال اينكه مراد خسرو انوشيروان باشد بيشتر است ؛ زيرا آنكه در ادبيات ساسانى و پس از آن در ادبيات عربى و فارسى بيشتر به علم و حكمت معروف شده و آثار متعددى در اين زمينه به او نسبت داده شده همين خسرو انوشروان است « 2 » نه خسرو پرويز ، و آنچه از خسرو پرويز در كتب ادب و تاريخ منعكس شده بيشتر جنبه‌هاى ظاهرى سلطنت او از قبيل تجمل و شكوه دربار و جلال و جبروت و مظاهر عشرت و خوش‌گذرانى او و سرانجام هم فرجام ناميمون او است .\r\n\r\n\r\n","description":"","footnote":"\r\n( 1 ) . الاخبار الطوال ، ص 75 .\r\n( 2 ) . براى اطلاع بيشتر از كتابها و نوشته‌هاى متعددى كه در اين زمينه‌ها به خسرو انوشيروان نسبت داده شده رجوع كنيد به كتاب نگارنده به نام « الترجمه و النقل عن الفارسيه فى القرون الاسلاميه الاولى » ، ج 1 ، ص 42 - 34 ، زير عنوان « ما نسب الى انوشروان من كتب و رسائل » .\r\n","page_name":" 286 ","page_number":286},
  {"content":"\r\n\r\n\r\n« كتاب عهد اردشير بابكان الى ابنه سابور »\r\nبر خلاف ساير كتابهايى كه تاكنون ذكر كرديم ، نسخه‌هايى از اين كتاب يا لااقل قسمتهايى از آن‌كه به نام « عهد اردشير » خوانده مىشود تا به امروز هم رسيده و در دست است .\r\nاز اين كتاب در حال حاضر چند نسخه و چند خلاصه در مآخذ مختلف عربى وجود دارد كه قديمترين و شايد كاملترين آنها نسخه‌اى است كه در كتاب معروف به « الغرّة » كه ظاهرا از نوشته‌هاى ابو محمد بكر بن محمد معروف به كيع القاضى از رجال قرن سوم هجرى است نقل شده ، « 1 » و ديگر نسخه‌اى است كه آن را مسكويه در كتاب « تجارب الامم » نقل كرده ، « 2 » و سومى نسخه‌اى است كه در كتاب « نثر الدرر » تأليف الآبى نقل شده . « 3 » اين سه نسخه كم‌وبيش باهم نزديكند و اختلاف كمى بين آنها هست . گذشته از اينها نسخه‌اى از اين عهد ضميمه كتاب الادب الصغير در سال 1318 هجرى قمرى به چاپ رسيده و به گفتهء ناشر آن ، آن نسخه از روى نسخه‌اى كه در سال 710 هجرى نوشته شده بود استنساخ شده ، و اين همان نسخه‌اى است كه محمد كردعلى آن را در رسائل البلغاء منتشر ساخته ، و در هر حال اين نسخه خلاصه‌اى است از عهد اردشير نه همه آن ، هر چند دليلى در دست نيست كه سه نسخه‌اى هم كه قبلا وصف شد و مفصلتر از اين خلاصه هستند نسخهء كامل اردشير باشند . به‌خصوص با توجه به اين نكته كه از اردشير مؤسس دولت ساسانى سخنان حكمت‌آميز بسيارى در كتب ادبى عربى نقل شده كه بدون شك از مآخذ ساسانى در آنها راه يافته و غالب آنها در نسخه‌هاى موجود عهد اردشير نيست ، مگر آنكه احتمال دهيم كه غير از عهد اردشير كتاب ديگرى هم از همين نوع در ادبيات ساسانى منسوب به اردشير وجود داشته و به عربى هم ترجمه شده بوده است . كتاب عهد اردشير در سالهاى\r\n\r\n\r\n","description":"","footnote":"\r\n( 1 ) . براى شرح حال او رجوع شود به الوافى بالوفيات : 3 : 44 ، و الفهرست : 114 .\r\n( 2 ) . جلد اول كتاب تجارب الامم ، به تصحيح دكتر ابو القاسم امامى ، ص 69 - 56 .\r\n( 3 ) . مجلد 7 از نسخه عكسى دار الكتب - مصر شمارهء 4428 ، كه از روى نسخه خطى كتابخانه كوبريلى تركيه عكس‌بردارى شده .\r\n","page_name":" 287 ","page_number":287},
  {"content":"\r\n\r\nاخير به تحقيق آقاى دكتر عباس احسان استاد دانشگاه امريكائى بيروت با اعتماد به نسخه « الغرة » و با مقابله با نسخه‌هاى ديگر با مقدمه و تعليقات سودمند در بيروت به چاپ رسيده است . « 1 »\r\n« عهد اردشير » شامل دستورالعمل‌هايى بوده كه اردشير مؤسس دولت ساسانى براى راهنمايى فرزند و جانشين خودش شاپور و شاهان بعد از او نوشته ، و علاوه بر مطالبى در اخلاق و حسن سلوك متضمن دستورهايى در امر كشوردارى و اداره امور دولت و طرز رفتار با كارگزاران و طبقات مختلف مردم نيز بوده ، و به همين جهت بايد در بررسى آثار مربوط به آيين كشوردارى و نظام ادارى عصر ساسانى هم با دقت مورد مطالعه و تحقيق قرار گيرد . از اوصافى كه دربارهء اين « عهد » در مآخذ اسلامى متأثر از منابع ساسانى ديده مىشود چنين برمىآيد كه اين « عهد » كه منسوب به مؤسس دودمان ساسانى بوده در تمام دوران طولانى سلطنت اين خاندان براى تمام شاهان همچون قانون اساسى مملكت محترم و واجب الاتباع بوده ، به‌طورى كه تخطى از آن حتى براى پادشاهان هم گناهى نابخشودنى به‌شمار مىرفته . در نامهء تنسر كه از اسناد مهم دورهء ساسانى است دربارهء اين كتاب در يك جا چنين آمده : « شهنشاه در وصيتى كه فرمود اين باب به استقصا نوشته‌اند كه جهالت پادشاه و بىخبر بودن از احوال مردم درى از فساد است » . « 2 » و ابو حنيفهء دينورى در سرگذشت اردشير نوشته است :\r\n« او كسى است كه آيين پادشاهان را تكميل كرد و درجات را مرتب نمود و سيرتها را استوار ساخت و امور را از كوچك و بزرگ زير نظر گرفت و بدين‌سان هرچيز را به‌جاى خود نهاد و عهد معروف خود را به پادشاهان بنوشت و ايشان امتثال امر كردند و آن را به گردن گرفتند و به حفظ كردن و عمل نمودن به آن تبرك مىجستند ، و آن را درس و نصب العين خويش قرار دادند » . « 3 » اين كتاب\r\n\r\n\r\n","description":"","footnote":"\r\n( 1 ) . عنوان اين كتاب چنين است : « عهد اردشير ، حققه و قدم له الدكتور احسان عباس ، دار صادر ، بيروت 1387 هجرى - 1967 ميلادى » .\r\n( 2 ) . نامهء تنسر ، چاپ مينوى ، ص 25 و همچنين مراجعه شود به حواشى آقاى مينوى در صفحات 61 - 60 .\r\n( 3 ) . الاخبار الطوال ، ص 45 .\r\n","page_name":" 288 ","page_number":288},
  {"content":"\r\n\r\nپس از ترجمه به عربى در بين مسلمانان هم قدر و منزلتى بزرگ يافت و جزء آثار برجستهء زبان عربى به‌شمار رفت و از آثار برگزيده آن زبان براى تعليم به فرمانروايان و كارگزاران خلافت گرديد . به روايت مبرّد وقتى معلم الواثق بالله پسر مأمون از مأمون پرسيد كه به او چه بياموزد مأمون گفت : به او كلام خداوند را بياموز و او را وادار تا عهد اردشير را بخواند و كتاب كليله و دمنه را از بركند . « 1 » و چنان كه از گفتهء جاحظ برمىآيد عهد اردشير يكى از كتابهايى بوده است كه دبيران ديوان خلافت آن را مىآموخته‌اند . « 2 » و ابن نديم آن را در مقدمهء پنج كتابى شمرده كه همه بر خوبى آنها همداستان بوده‌اند . « 3 » و شهرت و اعتبار اين كتاب در بين ادبا و نويسندگان عرب به پايه‌اى بود كه بلاذرى مؤلف معروف اسلامى براى سهولت حفظ ، آن را به شعر عربى درآورد . « 4 » و برخى از عبارات آن همچون كلمات قصار در منشآت عربى به‌كار رفت مانند : « رشاد الوالى خير للرعية من خصب الزمان » يا « ان الملك و الدين اخوان توأمان لا قوام لاحدهما الا بصاحبه » يا « ان سلطان الملوك انما هو على اجساد الرعية و انه لا سلطان للملوك على القلوب » و امثال اينها .\r\nدر اينجا تذكر اين نكته لازم به نظر مىرسد كه غير از اين عهد اردشير ، كتاب ديگرى دربارهء اردشير به عربى ترجمه شده بوده كه آن هم در زبان عربى شهرت و اعتبارى يافته بود و آن كتاب « كارنامهء اردشير » است ، كه مسعودى از آن در مروج الذهب نام برده . مرحوم تقىزاده احتمال داده كه اين « عهد اردشير » همان كتابى باشد كه مسعودى ذكر كرده « 5 » ولى اختلاف موضوع اين دو كتاب محلى براى اين احتمال باقى نمىگذارد . مسعودى دربارهء آن گويد : « اردشير بابك را كتابى است كه به كتاب كارنامه معروف است و در آن ذكر اخبار و\r\n\r\n\r\n","description":"","footnote":"\r\n( 1 ) . المبرّد ، كتاب الكامل ، ص 4 .\r\n( 2 ) . رسائل الجاحظ : 2 ، 192 - 191 .\r\n( 3 ) . الفهرست ، ص 126 : « الكتب المجمع على جودتها » .\r\n( 4 ) . الفهرست 114 - 113 ، شرح حال بلاذرى ديده شود .\r\n( 5 ) . هزارهء فردوسى ، ص 23 ، حاشيه 5 - تهران 1944 .\r\n","page_name":" 289 ","page_number":289},
  {"content":"\r\n\r\nجنگها و سفرهاى او در زمين و سرگذشتهاى او است » ، « 1 » و از اين وصف پيدا است كه مقصود او كتابى ديگر غير از عهد اردشير است كه موضوع آن چنان كه گفتيم پند و اندرز و دستورالعمل‌هايى دربارهء آيين كشوردارى است . از ترجمهء عربى اين كارنامه چيزى به ما نرسيده تا بتوان دربارهء تطبيق آن با نسخه‌اى از همين كارنامه كه جزء متون پهلوى موجود است سخنى گفت . در فهرست ابن نديم نيز ضمن كتابهايى كه ابان بن عبد الحميد لاحقى به نظم درآورده از كتابى هم به نام « سيرة اردشير » ياد شده « 2 » كه شايد مقصود همين كتابى باشد كه مسعودى ذكر كرده نه عهد اردشير . دربارهء سخنانى كه از اردشير در مآخذ عربى نقل شده و در نسخهء موجود عهد اردشير نيست گفتيم كه احتمال دارد كه آن سخنان از كتاب ديگرى منسوب به اردشير در مآخذ عربى راه يافته باشد . اگر اين كتاب ديگر همين كارنامه باشد كه مسعودى ذكر كرده ناچار بايد بگوئيم كه آن كتاب علاوه بر مطالبى كه در نسخه پهلوى و حتى در نسخه‌اى كه فردوسى از آن نقل كرده موجود است ، شامل مطالب ديگرى هم در پند و موعظت و دستور العمل‌هايى در ادارهء امور دولت نيز بوده است .\r\n\r\n« كتاب موبدان موبد فى الحكم و الجوامع و الاداب »\r\nاز اين كتاب جز همين عنوان اطلاع ديگرى نداريم ولى از همين عنوان مىتوان حدس زد كه مطالب آن از چه قبيل بوده . دربارهء حكم ( جمع حكمت ) و آداب ( جمع ادب ) پيش از اين توضيح داده شده ولى دربارهء « جوامع » كه در وصف مطالب اين كتاب ذكر شده توضيحى لازم است كه در اينجا اضافه مىشود . مراد از « جوامع » سخنان كوتاه حكمت‌آميز است كه در لفظى اندك معنائى بزرگ نهفته دارند ، چيزى كه امروز از « كلمات قصار » فهميده مىشود . اين كلمه از جوامع الكلم\r\n\r\n\r\n","description":"","footnote":"\r\n( 1 ) . « و لاردشير بن بابك كتاب يعرف بكتاب الكرنامج فيه ذكر اخباره و حروبه و مسيره فى الارض و سيره » مروج الذهب ، ج 2 ، ص 161 .\r\n( 2 ) . الفهرست ، ص 119 .\r\n","page_name":" 290 ","page_number":290},
  {"content":"\r\n\r\nگرفته شده كه شايد اصل آن از حديث نبوى باشد : « اوتيت جوامع الكلم » كه مراد از آن را قرآن دانسته‌اند . و علت ناميده شدنش به جوامع الكلم را اين گفته‌اند كه در قرآن انبوه معانى در الفاظى اندك گنجانده شده است . و همچنين در وصف پيغمبر اكرم آمده كه « انه كان يتكلم بجوامع الكلم » و در معناى آن گفته‌اند كه سخنان پيغمبر اندك لفظ و پرمعنى بود . « 1 » و چون در اندرزنامه‌ها و نوشته‌هاى اخلاقى ساسانى هم اين‌گونه سخنان كوتاه حكمت‌آميز فراوان بوده و بلكه غالب آن نوشته‌ها منحصرا از همين‌گونه سخنان بوده است به همين جهت آنها را هم به جوامع الكلم تعبير كرده‌اند و ابن نديم هم موضوع اين كتاب منسوب به موبدان موبد را « حكم و جوامع و آداب » نوشته است .\r\n\r\nكتاب عهد كسرى انوشروان الى ابيه الذى يسمّى عين البلاغه « * »\r\nاين كتاب هم از نوع همان كتابهايى بوده كه گفتيم از پدرى به فرزندش به‌منظور تعليم و تربيت نوشته مىشده و در ادبيات اخلاقى ساسانى معمول و شايع بوده است . بعضى از محققان « 2 » گمان برده‌اند كه اين كتاب با كتابى كه ابن نديم در همين فهرست با عنوان « كتاب عهد كسرى الى ابنه هرمز . . . » و احتمالا با كتاب ديگرى كه آن را هم در همين فهرست با عنوان « عهد كسرى الى من ادرك التعليم من بيته » ذكر كرده ، و ما در اينجا آنها را با شماره‌هاى 3 و 4 آورديم ، يكى است كه به سه نام ياد شده‌اند ، ولى به نظر ما اين گمان به‌جا نيست ، زيرا از ابن نديم كه خود ورّاق و كتاب‌شناس عصر خود بوده و غالب كتابهايى را كه در الفهرست ذكر كرده يا خود ديده ، يا به وجود آنها اطمينان حاصل كرده بسيار بعيد به‌نظر مىرسد كه يك كتاب را در يك‌جا و يك مورد در سه شكل و به سه نام ذكر كند . و با\r\n\r\n\r\n","description":"","footnote":"\r\n( 1 ) . رجوع كنيد به لسان العرب ذيل كلمهء « جمع » .\r\n( * ) . كتاب عهد خسرو انوشروان به پسرش كه به نام سرچشمه بلاغت ناميده مىشود\r\n( 2 ) . اينوسترانتسف مطالعاتى دربارهء ساسانيان ، ص 27 .\r\n","page_name":" 291 ","page_number":291},
  {"content":"\r\n\r\nاطلاع اجمالى كه از نوع كتب تعليمى و اخلاقى دورهء ساسانى داريم هيچ بعيد نمىدانيم كه در همين زمينه‌ها كتابها و نوشته‌هاى متعدد منسوب به شاهان و به خصوص خسرو انوشيروان وجود داشته و شواهد موجود نيز اين امر را تأييد مىكند . « 1 »\r\n\r\n« كتاب ما كتب به كسرى الى المرزبان و اجابته ايّاه » « * »\r\nاينوسترانزف دربارهء اين كتاب مىنويسد : « آيا اين تأليف همان نقل حكايت مشهور از تاريخ ايرانيان در يمن و مكاتبهء مرزبان يا مروزان حاكم اين ايالت با خسرو پرويز نيست ؟ » « 2 » حكايت مشهور كه در اينجا به آن اشاره شده واقعه فتح يمن است كه خلاصهء آن به شرحى كه در كتابهاى تاريخ آمده بدين قرار است ، كه در روزگار انوشيروان حبشىها به يمن حمله بردند و آنجا را تصرف كردند ، و سيف بن ذى يزن شاهزاده يمنى از انوشيروان در بيرون راندن حبشىها كمك خواست ، و انوشيروان نيز لشكرى آماده ساخت و به فرماندهى يكى از سرداران خود كه طبرى نامش را « وهرزان » نوشته و او را از مرزبانان خوانده به كمك او فرستاد ، وهرزان حبشىها را از يمن بيرون راند و آنجا را به سيف سپرد و به ايران بازگشت ، ولى چون بار ديگر در آنجا فتنه برخاست و سيف كشته شد وهرزان دوباره به يمن بازگشت ، و اين بار خود به نام پادشاه ايران بر آنجا فرمانروايى مىكرد و از اين تاريخ به بعد يمن در جزء متصرفات ايران درآمد و اين وضع تا زمان ظهور اسلام ادامه داشت .\r\nغير از وهرزان نام چهار تن ديگر از سرداران ايرانى در تاريخها آمده كه\r\n\r\n\r\n","description":"","footnote":"\r\n( 1 ) . دربارهء كتابهاى متعددى كه در اين زمينه به خسرو انوشروان منسوب بوده و به عربى ترجمه شده رجوع كنيد به كتاب « الترجمة و النقل عن الفارسية فى القرون الاسلاميه الاولى » ، ج 1 ، ص 42 - 34 .\r\n( * ) . كتاب آنچه كسرى به مرزبان نوشت و پاسخ مرزبان به او\r\n( 2 ) . مطالعاتى دربارهء ساسانيان ، ص 150 ، شمارهء 55 .\r\n","page_name":" 292 ","page_number":292},
  {"content":"\r\n\r\nاز جانب پادشاهان ساسانى بر يمن فرمانروايى مىكردند . نام آنها را « زين » و « مروزان » و « خّر خسرو » و « باذان » نوشته‌اند . دينورى و طبرى « 1 » در ضمن شرح اين واقعه از نامه‌هايى سخن گفته‌اند كه بين بعضى از اين مرزبانان و كسرى مبادله شده مانند نامه وهرز به خسرو انوشروان و خسرو پرويز ، و يا نامه‌اى كه طبق گفته طبرى از مروزان به خسرو پرويز نوشته شده و پاسخهاى آنها . گرچه برحسب معمول اين نامه‌ها مىبايستى شامل خبر فتوحات اين سرداران در يمن از يك طرف و دستورالعمل‌هايى براى ادارهء آنجا از طرف ديگر باشد ، و اين امر با ادب و اخلاق كه موضوع صورت الفهرست است بستگى ندارد ولى از آنجا كه رسائل اين دوران هم به‌طورى كه از نمونه‌هاى آنها برمىآيد مانند « عهود » كه معمولا بايد دستورالعمل كشوردارى باشد خالى از نوعى نصايح و دستورالعمل‌هاى اخلاقى هم نيست ، ازاين‌رو سؤال اينوسترانزف و احتمال اينكه اين كتاب با آن واقعه و اين نامه‌ها ارتباطى داشته باشد چندان دور از واقع نخواهند بود .\r\n\r\n« كتاب المسائل التى انفذها ملك الروم الى انوشروان على يد بقراط الرومى » « * »\r\nظاهرا اين كتاب طبق معمول كتابهاى اخلاقى ساسانى به‌صورت پرسش و پاسخ بوده كه به انوشروان و پادشاه روم منسوب مىداشته‌اند . در ضمن ترجمه‌هاى عربى كه از آثار اخلاقى ساسانى در دست است قطعاتى به همين صورت زير عنوان « حكم توثر عن انوشروان » وجود دارد كه احتمال مىرود همين كتاب باشد و چون دربارهء اين قطعات در بخش كتابهايى كه آثارى از ترجمهء عربى آنها باقى است سخن خواهد رفت در اينجا به توضيح بيشترى نياز نخواهد بود .\r\n\r\n\r\n","description":"","footnote":"\r\n( 1 ) . الاخبار الطوال ، ص 64 . تاريخ طبرى ، ص 950 - 949 ، و 984 و 1040 .\r\n( * ) . كتاب پرسشهايى كه پادشاه روم با دست بقراط رومى براى انوشروان فرستاد\r\n","page_name":" 293 ","page_number":293},
  {"content":"\r\n\r\n\r\n« كتاب ارسال ملك الروّم الفلاسفه الى ملك الفرس يسأله عن اشياء من الحكمة » « * »\r\nاز اين كتاب جز همين نام اثر ديگرى در جاى ديگر به دست نيامده . در زمان خسرو انوشروان چند تن از فيلسوفان نسطورى تابع مدارس يونانى به‌سبب ناايمنى كه در قلمرو روم احساس مىكردند به دربار انوشروان پناه آوردند و مدتى هم در ايران ماندند و سپس به ميهن خويش بازگشتند . آيا مىتوان احتمال داد كه اين كتاب با اين واقعه ارتباطى داشته باشد ؟ .\r\n\r\n« كتاب ما امر اردشير باستخراجه من جزائن المكتب التى وضعها الحكماء فى التدبير » « * * »\r\nچنان كه از عنوانى كه ابن نديم ذكر كرده پيداست اين كتاب مجموعه‌اى بوده از سخنان حكيمانه از حكما و دانايان مختلف كه در مقدمهء آن‌كه شايد براى كسب اهميت بيشتر ، جمع‌آورى آن را به فرمان اردشير منسوب داشته‌اند ، و شايد هم‌چنين بوده و اين كتاب منتخباتى از حكمتهاى پيشينيان قبل از دوران ساسانى بوده است . از اين كتاب هم آثارى در دست نيست .\r\n\r\n« كتاب سكر بن مرديود لهر مزبن كسرى و رسالة كسرى الى جواسب و جوابها »\r\nاين كتاب مجموعه‌اى بوده شامل دو رساله يكى نامه‌اى كه يكى از موبدان يا يكى از حكماى دوران هرمز پسر انوشيروان به او نوشته بوده و ديگرى رساله‌اى بوده است شامل پرسش و پاسخى از خسرو ، كه ممكن است خسرو انوشيروان يا خسرو پرويز باشد ، با يكى\r\n\r\n\r\n","description":"","footnote":"\r\n( * ) . كتاب فرستادن پادشاه روم فيلسوفان را نزد پادشاه ايران و پرسش وى از او دربارهء مطالبى از حكمت\r\n( * * ) . كتاب آنچه به فرمان اردشير از كتابخانه‌هايى حكما در تدبير پرداخته بودند استخراج شده\r\n","page_name":" 294 ","page_number":294},
  {"content":"\r\n\r\nاز حكماى عصر خودش . نام موبد يا حكيمى كه در رسالهء اول ذكر شده مسلما دچار تحريف شده ، در الفهرست هم به همين صورت چاپ شده ، و از روى آنچه در الفهرست چاپ شده نمىتوان نام اصلى او را دريافت ؛ آنچه مرديود نوشته شده مردويه هم مىتوان خواند ؛ در رساله دوم هم نام حكيمى كه طرف خطاب كسرى است در الفهرست جواسب ذكر شده ؛ ظاهرا در اين نام هم تحريفى روى داده زيرا چنين نامى معروف نيست . شايد اين نام در اصل جاماسب باشد . جاماسب از دانايانى است كه در ادبيات ساسانى به علم و حكمت شهرت داشته و از جمله كتابهايى هم كه به او نسبت داده شده كتابى بوده در علم نجوم . « 1 » .\r\n\r\n« كتاب كسرى الى زعماء الرعيه فى الشكر » « * »\r\nاز خسرو انوشيروان خطابه‌اى در دست است در همين زمينه‌ها كه بسيار احتمال مىرود همين كتاب باشد و دربارهء آن در بخش ديگر همين كتاب تفصيل بيشترى خواهيد يافت .\r\n\r\n« كتاب سيره‌نامه تأليف حداهود بن فرخزاد و هو كتاب الاخبار و الاحاديث »\r\nدر نام مؤلف اين كتاب هم ظاهرا تحريفى روى داده و حداهود بايد صورت تحريف شده از نامى باشد كه شناخته نيست و به‌هرحال از اين كتاب هم كه به گفتهء ابن نديم در اخبار و احاديث بوده جز همين عنوان اثر ديگرى در دست نيست .\r\nآنچه در بالا ذكر شد نام كتابهايى است كه از نوشته‌هاى دوره ساسانى به\r\n\r\n\r\n","description":"","footnote":"\r\n( 1 ) . طبقات الامم ، ص 25 - 24 ( در اين كتاب نام او جاماساف ذكر شده ) . براى تفصيل بيشتر دربارهء آنچه در ادبيات پهلوى به نام جاماسب حكيم خوانده شده نگاه كنيد به  \" West , 110 \"  و همچنين به\r\n . C . H . L . Flise Cher Kleinere Schriflen , 3 Leipzig 1888 , 251 - 255 \r\nو به كتاب ژوستى ، ص 109 ( نقل از  ( Inostransev , P . 47 \r\n( * ) . نامهء خسرو به پيشوايان رعيت در سپاسگزارى\r\n","page_name":" 295 ","page_number":295},
  {"content":"\r\n\r\nعربى ترجمه شده و ابن نديم از آنها اطلاع يافته و يا آنها را ديده است ولى در همين فهرست كه مورد بررسى است نام كتابهاى ديگرى هم در همين زمينه‌ها ديده مىشود كه هرچند ترجمهء مستقيم از نوشته‌هاى ساسانى به‌شمار نمىآيند ولى دور از تأثير آنها هم نيستند . از آن جمله‌اند كتابهايى كه در دورهء اول عصر عباسى ، يعنى دوره‌اى كه در تاريخ خلافت عباسى به دورهء نفوذ ايرانيان معروف شده ، تأليف گرديده‌اند . در اين فهرست يازده كتاب يا رساله از همين نوع تشخيص داده شده ، مانند كتابى كه ابراهيم بن زياد براى مهدى خليفه عباسى نوشته ، و كتابهايى كه محمد بن الليث براى هارون الرشيد و يحيى بن خالد برمكى تأليف كرده است ، و در اين فهرست با اين عنوانها ذكر شده‌اند : « كتاب ابراهيم بن زياد فى الادب للمهدى » ، « كتاب محمد بن الليث الى الرشيد يعظه » ، و « كتاب محمد بن الليث الى يحيى بن خالد » ؛ و علاوه بر اينها مىتوان كتابهاى ديگرى را در اين فهرست يافت كه هرچند تصريح يا اشاره‌اى به اصول فارسى آنها نشده ولى به احتمال قوى آنها هم از اصول فارسى نقل شده‌اند . مانند دو كتابى كه ابن نديم در اوائل اين فهرست ذكر كرده يكى در ادب و ديگرى در تدبير منزل و نام مؤلفان آنها دچار تحريف شده ، يا « كتاب ملك من الملوك الخالية الى ابنه فى التأديب » و « كتاب ملك صالح من الملوك فيه جماع رؤوس امور الملوك التى عليها تدور سياستها » و امثال اين قبيل كتابها كه مسلما داراى اصل عربى نبوده‌اند .\r\nو چون ما در اينجا تنها به ذكر كتابهايى مىپردازيم كه به‌طور مسلم از مآخذ ساسانى ترجمه شده‌اند بدين جهت از تفصيل دربارهء بقيه كتبى كه نسبت آنها به مآخذ ساسانى تا اين حد قطعى و مسلم نيست مىگذريم .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nگفتار نهم كتابهايى كه مسكويه از آنها نقل كرده\r\nجاودان خرد مسكويه ؟ ؟ ؟ مواعظ آذرباد ؟ ؟ ؟ ما اخترته من آداب بزرجمهر ؟ ؟ ؟ و قال بزرجمهر ؟ ؟ ؟ ما اخترته من حكم كسرى قباد ؟ ؟ ؟\r\nنسخه كتاب بزرجمهر الى كسرى لما سأله ذلك ؟ ؟ ؟ حكم تؤثر عن انوشروان ؟ ؟ ؟ حكم لبهمن الملك ؟ ؟ ؟ و فى عهد ملك من ملوك الفرس لابنه ؟ ؟ ؟ فصل من كلام حكيم آخر فارسى ؟ ؟ ؟ وصية اخرى للفرس ؟ ؟ ؟ وصايا اخرى للفرس ؟ ؟ ؟ توضيحى دربارهء چند كتاب ؟ ؟ ؟\r\nكتاب تربية هرمز بن كسرى انوشروان\r\nغير از كتاب « الفهرست » ابن نديم كه در آن نام تعدادى از ترجمه‌هاى عربى آثار ساسانى را در زمينهء حكمت و اخلاق به شرحى كه گذشت ذكر شده ، يك كتاب ديگر هم از همين قرن چهارم در دست هست كه نه تنها اسامى ديگرى از كتب اخلاقى ساسانى را شامل است بلكه متنهاى متنوع و متعددى از ترجمه‌هاى عربى آن كتابها را نيز دربر دارد ، و آن مجموعه‌اى است كه احمد بن محمد مسكويه از ادب و حكمت ايران و هند و روم و عرب فراهم آورده ، و در بخش مربوط به حكمت ايرانيان برگزيده‌اى از ترجمه‌هاى عربى اندرزها و آثار\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nاخلاقى ساسانى را نقل كرده ، و آن را به مناسبت نام نخستين رسالهء ايرانى آن « جاودان خرد » ناميده است ، و گاهى برخى از مؤلفان آن را « ادب العرب و الفرس » نيز خوانده‌اند . و از آنجا كه مسكويه خود از دانشمندان نامى علم اخلاق در ايران و اسلام است ، و ساليان دراز كتابخانه‌اى بسيار غنى شامل آثار ايرانى و اسلامى در اختيار داشته ، و ترجمه‌هايى هم كه او از آثار ايرانى نقل كرده قديمترين ترجمه‌هايى است كه از آن آثار به زبان عربى شده و به احتمال بسيار زياد ترجمه‌هايى است كه مستقيما از زبان فارسى ساسانى به عمل آمده ، از اين رو كتاب او مجموعه‌اى است بىنظير و براى كار ما كه بحث و بررسى در نوع و كيفيت ادبيات اخلاقى ايران و سير آن در حكمت عربى و اسلامى است بسيار باارزش و گرانبها است . و به اين جهت شايسته و بلكه لازم است كه در اينجا دربارهء اين مجموعه و مؤلف آن و آثارى كه در آن نقل شده و ارتباطى كه با موضوع كتاب ما دارد با تفصيل بيشترى سخن گوييم .\r\n\r\nجاودان‌خرد مسكويه\r\nاحمد بن محمد مسكويه مؤلف اين كتاب كه به نقل ياقوت در 9 صفر 421 هجرى بدرود زندگى گفته از خاندانى ايرانى و زردشتى بوده كه خود يا پدرش « 1 » به دين اسلام گرويده و در دستگاه ابن عميد و پسرش ابو الفتح به كار دبيرى پرداخته است . او چنان كه خودش در تجارب الامم نوشته مدت هفت سال شبانه‌روز در خدمت ابن عميد وزير ركن الدوله به سر برده و سرپرستى كتابخانه او را برعهده داشته « 2 » و به همين جهت به « خازن » معروف شده و او را غالبا با كنيه ابو على خازن خوانده‌اند .\r\nابن عميد از مردم قم و يكى از وزيران باتدبير و هوشمند دربار ديلميان\r\n\r\n\r\n","description":"","footnote":"\r\n( 1 ) . بنا به نقل ياقوت او خودش به دين اسلام درآمده ( نك ، شرح حال او در جلد 2 كتاب ارشاد الاريب از ص 96 - 88 چاپ مارگوليوث ) ولى از اينكه نام پدرش محمد بوده چنين حدس زده‌اند كه نخست پدرش به دين اسلام درآمده است ( عبد الرحمن بدوى مقدمه الحكمة الخالدة ، ص 15 ) .\r\n( 2 ) . تجارب الامم ، ص 276 .\r\n","page_name":" 298 ","page_number":298},
  {"content":"\r\n\r\nبوده كه گذشته از خردمندى و فرزانگى از نويسندگان نامى و بزرگ زبان عربى نيز به‌شمار مىرفته است تا جايى كه صاحب‌نظران در فن نويسندگى عربى گفته‌اند : « فن نويسندگى در عربى با عبد الحميد « 1 » آغاز شد و با ابن عميد پايان يافت » . اين وزير دانشمند به جمع و مطالعه كتاب علاقه‌اى فراوان داشت به طورى كه در هر سفر چندين بار كتاب با خود برمىداشت ، و به‌سبب همين علاقه و دلبستگى بود كه كتابخانه‌اى بزرگ فراهم آورده بود كه افزون از يكصدبار كتاب داشت و آن را بسيار عزيز و گرانبها مىشمرد ، به‌حدى كه وقتى در آشوبى كه سپاهيان خراسان برپا ساختند و خانه و اصطبلها و گنجينه‌هاى او را تاراج كردند و هرچه داشت به يغما بردند شب هنگام كه به خانه برگشت و در خانه خود حتى تكه فرشى كه برآن نشيند و يا كوزه‌اى كه از آن آب بياشامد نيافت و بدين سبب بسيار غمگين گرديد ، همين‌كه از مسكويه كتابدار خود شنيد كه به كتابخانه وى آسيبى نرسيده غم خود را فراموش كرد و شادمان شد . « 2 »\r\nو از آنجا كه وزيران ايرانى در همه دوره‌هاى اسلامى ، چه در دستگاه خلافت يا در دولتهاى محلى هميشه دولت ساسانى و روش كشوردارى پادشاهان معروف آن دوران را سرمشق خويش قرار مىداده‌اند ، و غالبا مردانى فاضل و دانش‌دوست هم بوده‌اند ازاين‌رو به جمع كتابها و رساله‌هايى كه در اين زمينه‌ها و يا در زمينه‌هاى تربيت و آداب و اخلاق از پادشاهان و يا بزرگان ايران روايت مىشده دلبستگى داشته‌اند ، و بدين ترتيب مىتوان گفت كه در كتابخانهء بزرگ ابن عميد مجموعه‌هاى مهمى از كتابها و رساله‌هايى كه در زمينه‌هاى ادب و اخلاق از آثار پيشينيان از دوره ساسانى به زبان عربى ترجمه شده بوده و شايد هم اصول فارسى و پهلوى آنها نيز وجود داشته است و به همين جهت هم هست كه در تأليفات مسكويه كه مدت هفت سال مداوم با آن كتابها سروكار داشته\r\n\r\n\r\n","description":"","footnote":"\r\n( 1 ) . عبد الحميد بن يحيى دبير مروان آخرين خليفه اموى بود كه براى نامه‌نگارى ديوانى در زبان عربى آيينى نو نهاد . وى نيز از ايرانيان بود و چنان كه نوشته‌اند آيين نامه‌نگارى ديوانى را از فارسى به عربى نقل نمود . ( ابو هلال العسكرى ، الصناعتين ، ص 51 ) .\r\n( 2 ) . تجارب الامم ، ج 2 ، ص 224 .\r\n","page_name":" 299 ","page_number":299},
  {"content":"\r\n\r\nآثارى از نوشته‌هاى ساسانى مىيابيم كه در مؤلفات ديگر اسلامى ديده نمىشود ، و از آن جمله است همين كتاب « جاودان خرد » كه چنان كه گفتيم در آن ترجمه عربى تعدادى از اندرزنامه‌ها و حكمت و ادب ايران محفوظ مانده است .\r\nمسكويه گذشته از مقام ادبى كه داشته از حكماى بنام و مورخان صاحب نظر عالم اسلامى نيز به‌شمار مىرفته است . وى تاريخ طبرى را نزد ابو بكر احمد بن كامل قاضى ( متوفى در سال 350 هجرى ) كه دوست و همنشين ابو جعفر طبرى مؤلف آن تاريخ بوده آموخت ، و دانش پيشينيان را نزد ابن خمار كه به اين علوم آشنايى زيادى داشت فرا گرفت ، و در منطق و پزشكى شهرتى كسب كرد ، تا جايى كه او را بقراط دوم لقب دادند ، و او را با ابن سينا هم مجالسى بوده است . و گرچه ابو حيان توحيدى او را در فلسفه كم‌مايه و كم‌استعداد شمرده و او را به سختى انتقاد كرده « 1 » ولى بدون شك در حكمت عملى و اخلاق داراى مقامى شامخ بوده و نوشته‌هاى متعددى از او در اين رشته برجاى مانده است . در رشته تاريخ كتاب معروف او « تجارب الامم » « 2 » كه شامل يك دوره تاريخ عمومى است و به سال 372 يعنى سال وفات عضد الدوله ختم مىشود ، در مجموعهء تواريخ اسلامى داراى اهميت و اعتبارى خاص است ، و در رشته حكمت عملى و اخلاق به جز اين كتاب جاودان خرد كه در آن مجموعه ارزنده‌اى از حكمت و اخلاق ايران و روم و عرب و هند فراهم آورده ، كتابهاى ديگرى نيز تأليف كرده مانند « الفوز الاكبر » « 3 » و « الفوز\r\n\r\n\r\n","description":"","footnote":"\r\n( 1 ) . الامتاع و المؤانسة ، 1 / 35 .\r\n( 2 ) . از اين كتاب اين مجلدات بدين ترتيب به چاپ رسيده : 1 - به وسيلهء لئن كيتانى  Leon Caetani  در مجموعه يادنامه جب شمارهء 7 ، چاپ عكسى از نسخهء خطى كتابخانه اياصوفيا با يك مقدمه و خلاصه : جلد اول تا سال 37 هجرى ، جلد 5 از سال 101 تا 256 ، 2 - به‌وسيلهء آمدروز  H . F . Amedroz  و مرگوليوث  Margoliouth  . سه مجلد اخير تجارب الامم ، با ترجمه و شرح فهرست در لندن در سالهاى 1920 و 1921 ميلادى و اخيرا هم آقاى دكتر ابو القاسم امامى به تصحيح و چاپ مجدد اين كتاب پرداخته و دو جلد از آن را جزء انتشارات سروش به چاپ رسانيده ، 1366 هجرى شمسى برابر با 1987 ميلادى .\r\n( 3 ) . ياقوت نام اين كتاب را در ارشاد الاريب معروف به معجم الادباء در شرح حال -\r\n","page_name":" 300 ","page_number":300},
  {"content":"\r\n\r\nالاصغر » « 1 » و « ترتيب العادات فى الاخلاق و السياسة » « 2 » و مهمتر از همه كتاب « تهذيب الاخلاق » « 3 » او است كه در همه دوره‌هاى اسلامى به عنوان يكى از كتب اساسى در حكمت عملى و اخلاق شمرده شده است .\r\nاز ميان همه تأليفات مسكويه در حكمت و اخلاق اين دو كتاب يعنى « تهذيب الاخلاق » و « جاودان خرد » داراى اهميت و خصوصياتى جداگانه هستند زيرا مسكويه در كتاب نخستين كه « تهذيب الاخلاق » باشد سعى كرده است كه اخلاق را بر اساس علمى و منطقى و ترتيب تعليمى و آموزشى استوار سازد ، و در آن بيشتر به بيان اصول و مبانى علم اخلاق پرداخته است . مسكويه اين كتاب را بر شش مقاله تقسيم كرده و در هر مقاله‌اى موضوعى را به بحث و گفت‌وگو گذارده ، از قبيل مبادى اخلاق ، تعريف اخلاق ، و پاك داشتن آن ، نيكى و انواع آن ، عدالت ، دوستى و يك‌رنگى و بهداشت تن . و به همين جهت مطالب آن به هم پيوسته و با نظم و ترتيب منطقى است و خود نيز در مقدمهء تهذيب الاخلاق به اين امر توجه داده و گفته است : « غرض ما در اين كتاب اين است كه براى خود اخلاقى به دست آوريم كه همهء كارهايى كه از ما سر مىزند خوب و پسنديده باشد ، و با اين حال عمل بدان هم ساده و آسان باشد نه دشوار و پرزحمت و اين\r\n\r\n\r\n","description":"","footnote":"\r\n- مسكويه و همچنين خود مسكويه نام آن را در آخر كتاب « الفوز الاصغر » ذكر كرده‌اند ولى تاكنون نسخه‌اى از آن به دست نيامده .\r\n( 1 ) . از اين كتاب چندين دست‌نويس در كتابخانه‌هاى اسكوريال و پتنه و موزه بريتانيا و كتابخانه اسعد در استانبول و خالديه در قدس ، و آستانه مشهد ، و كتابخانه پيشاور موجود است . و در سال 1319 هجرى مطابق 1901 ميلادى در بيروت و در سال 1325 هجرى مطابق 1907 ميلادى بار ديگر در قاهره به چاپ رسيده است .\r\n( 2 ) . از اين كتاب جز نام آن‌كه در معجم الادباى ياقوت آمده خبر ديگرى نداريم .\r\n( 3 ) . از اين كتاب نسخه‌هاى خطى متعدد در كتابخانه‌هاى شرق و غرب وجود دارد و تا به حال چندين بار در هند و استانبول و قاهره و تهران و بيروت به چاپ رسيده و آخرين و صحيح‌ترين چاپ آن همان است كه در سال 1966 ميلادى در بيروت جزء انتشارات چشن صدساله دانشگاه امريكايى بيروت به تحقيق آقاى دكتر قسطنطين زريق استاد آن دانشگاه به چاپ رسيده است .\r\n","page_name":" 301 ","page_number":301},
  {"content":"\r\n\r\nكار هم بر اساس منطقى و ترتيب تعليمى گذاشته شده باشد . ولى كتاب جاودان خرد را به ذكر جزئيات آداب و دستورالعملهايى كه در زندگى روزانه و روابط اجتماعى افراد مورد عمل است اختصاص داده است . مسكويه در پايان كتاب جاويدان خرد خود پس از سخن كوتاهى دربارهء شناخت نفس در اشاره به همين مطلب گويد : « اگر نبود كه من اصول را به تمامى در كتاب خود موسوم به تهذيب الاخلاق به‌طور وافى بيان كرده‌ام بر خود فرض مىدانستم كه آنها را در اينجا ياد كنم ، ولى غرض ما در اين كتاب بيان جزئيات آداب است با مواعظ حكيمان هر ملت و مردم و ما در اين امر از مؤلف كتاب « جاودان خرد » « 1 » پيروى كرديم همچنانكه در آغاز كتاب هم وعده كرديم . » « 2 »\r\nجاودان خرد مسكويه يعنى همين مجموعه‌اى كه شامل جاويدان خرد ساسانى و رسائل ديگر ايرانى و غير ايرانى است بيش از يك‌بار به فارسى هم ترجمه شده و يكى از ترجمه‌هاى آن به چاپ هم رسيده است . دربارهء ترجمه‌هاى فارسى اين كتاب و نسخه‌هاى موجود آنها عبد الرحمن بدوى مصحح و ناشر متن عربى آن اطلاعاتى بدين مضمون به دست مىدهد : « از اين كتاب يك ترجمه فارسى موجود است كه آن را شيخ تقى الدين محمد بن شيخ محمد ارجانى تسترى ( شوشترى ) ترجمه كرده است . شيخ تقى الدين در دربار اكبر امپراطور معروف هند و پسرش جهانگير مىزيسته و براى اكبر كتاب شاهنامهء فردوسى را از نظم به نثر درآورده ، و براى پسرش جهانگير هم همين كتاب جاويدان خرد را از عربى به فارسى برگردانده است ؛ اين مطلب را مترجم در آغاز ترجمه خود ذكر كرده ، يك دست‌نويس از اين ترجمه در موزهء بريتانيا ( نسخه‌هاى خطى فارسى ج 2 ، ص 440 از فهرست ريو  ( Rieu  موجود است .\r\nيك ترجمه ديگر هم از همين جاويدان خرد مسكويه هست كه كار محمد حسين حكيم است و يك نسخه خطى آن در « ديوان هند » در لندن ( به شماره 173 )\r\n\r\n\r\n","description":"","footnote":"\r\n( 1 ) . مقصود جاودان خرد ساسانى است كه وصف آن خواهد آمد .\r\n( 2 ) . الحكمة الخالدة ، ص 25 .\r\n","page_name":" 302 ","page_number":302},
  {"content":"\r\n\r\nثبت شده است . ترجمهء نخستين يعنى ترجمه ارجانى تسترى كه در ضمن نسخه‌هاى خطى موزه بريتانيا فهرست شده و تاريخ آن 997 هجرى مطابق 1589 ميلادى است تا برگ 90 از دست‌نويس پاريس را دارد بنابراين آن نسخه ناقص است ، ولى تاريخ آن نسخه خود ايجاد مشكلى مىكند ، زيرا چنان كه گفتيم تاريخ آن 997 هجرى است كه موافق با سال 1589 ميلادى است در صورتى كه جهانگير از سال 1605 پس از وفات پدرش اكبر به سلطنت رسيد ، و با اين ترتيب يا تاريخ اين نسخه خطى غلط است و ساختگى ، چنان كه غالبا اتفاق مىافتاد ، و يا اينكه جهانگير كه در سال 1569 تولد يافته و در سال 1627 درگذشته پيش از سلطنت خودش ارجانى شوشترى را به ترجمه اين كتاب مأمور ساخته ، و اين نسخه در زمان زندگانى مؤلف و در جوانى كسى كه كتاب به او هديه شده است بازنويس شده ، و يا اينكه خود اكبر شاه ( 1605 - 1542 ) اين مترجم را به ترجمه كتاب فرمان داده و اين كار در زمان خود او انجام يافته است . و در اينجا ما نمىتوانيم دربارهء هيچ يك از اين سه فرض اظهارنظرى كنيم مگر آنكه اين نسخه‌هاى خطى را تحت بررسى دقيقتر قرار دهيم و اين هم امرى است كه در حال حاضر براى ما ميسر نيست . « 1 »\r\nظاهرا ترجمه دوم كه در اينجا وصف آن شده و در « ديوان هند » لندن به شماره 173 ثبت شده همين ترجمه‌اى است كه به چاپ رسيده ، هرچند در مقدمه آن‌كه مترجم خود را محمد حسين بن حاجى شمس الدين معرفى مىكند ذكرى از صفت حكيم نيست . از مقدمهء اين كتاب چاپ شده چنين برمىآيد كه اين شخص يعنى محمد حسين بن حاجى شمس الدين مترجم اصلى اين كتاب از عربى نبوده بلكه او ترجمهء قديمترى از آن را در دست داشته ، ترجمه‌اى كه در سال هزار و شصت و پنج هجرى آن را به دست آورده بوده و چون عبارات آن را پر تكلف و با اطناب يافته درصدد برآمده كه آن را با مراجعه به اصل عربى ساده‌تر\r\n\r\n\r\n","description":"","footnote":"\r\n( 1 ) . مقدمه الحكمة الخالدة ، ص 56 - 55 .\r\n","page_name":" 303 ","page_number":303},
  {"content":"\r\n\r\nو مختصرتر نمايد . « 1 » آيا اين ترجمهء قديمتر همان ترجمه ارجانى تسترى است كه گفتيم نسخه‌اى از آن در موزهء بريتانيا است يا ترجمه‌اى ديگر بوده ؟ اين هم سؤالى است كه تا اصل نسخه‌هاى خطى با نسخهء چاپ شده بادقت مقابله نشود نمىتوان به آن جواب صحيحى داد .\r\nنسخهء چاپى كه اكنون از ترجمهء جاويدان خرد مسكويه در دست است ، نسخه‌اى است كه آن را در زمان سلطنت ناصر الدين شاه يكى از پارسيان هندى مقيم ايران به نام « مانجى ليم جى هوشنگ هاتريا » ملقب به درويش فانى و مسافر مظلوم « 2 » در سال 1294 هجرى در تهران با قطع كوچك و چاپ سنگى در 436\r\n\r\n\r\n","description":"","footnote":"\r\n( 1 ) . جاودان خرد فارسى ، ص 13 .\r\n( 2 ) . دربارهء اين نامهاى متعدد در خاتمه اين كتاب مطالبى آمده كه چون خالى از فايده نيست در اينجا خلاصه مىشود : « اسم اين بنده مانكجى است و مانك به زبان گجراتى ياقوت را نامند و جى نشانى است كه محض تشخيص از هند و فارسيان هندوستان بر اسم افزايند و به زبان فرس قديم جى را پاك و مبارك نوشته‌اند و نام پدرم ليم جى از دودمان حضرت ساسان كه يزدانى درود بر روان خود و دودمانش باد . و چون دهمين پدر بنده كه كاوس جى نام داشته كسب تجارت پيش گرفته و تاجر را به زبان گجراتى هاتر خوانند اين نام بر اين خانواده علم گشته كه الى حال به هاتريا اشتهار دارد . از طفوليت طبعم به مسافرت مايل بوده قبل از پانزده سالگى از ايشان ( پدر و مادر ) جدا شدم و دايم در سياحت و سفر بودم ؛ چون دنيا را محل عبور و مرور خلايق ديدم كه در آن آيند و روند خود را مسافر خواندم ، وزان پس چون نژاد خود را دانستم كه از دودمان حضرت ساسانم طالب معنى ساسان گشتم دريافتم كه به فارسى قديم ساسان آن باشد كه بداند چنانچه تهيدست به جهان آمده تهيدست خواهد شد و به جهان دل نبندد كه حال چنين كس را درويش گويند پس درويش را هم بر نام خويش افزودم و در سنهء 1840 عيسوى مطابق سنه 1256 هجرى در دمن ( ظ . دامن ) خدمت مرحوم مبرور موبدان موبد فريدون جى مرزبان جى طاب الله ثراه كه فريد عصر و يگانه روزگار و از ابتدا نيز مايه تربيت اين بنده شده بود مشرف شدم و نصايح و كلمات دلپسند ايشان را دريافتم و معنى كل شيئا ( شيئى ) هالك الا وجهه را دانستم كه آفريدگار همه فنا شونده و نيستى پذيرنده‌اند پس خويش را فانى خواندم . و چون در اين سفر ايران مينونشان زياد توقف كردم و خواستم با ابناى روزگار مراوده و مرابطه داشته باشم و تا توانستم به هر كسى خدمت كردم ولى از بعضى حق ناشناسان برعكس نتيجه بخشيد و در دام بلا گرفتار گرديدم ، و چون محض استخلاص بنده مردمان بزرگ توجهى مىفرمودند ، يك روز در خانه سركار فخامت آثار حاجى ميرزا -\r\n","page_name":" 304 ","page_number":304},
  {"content":"\r\n\r\nصفحه به چاپ رسانيده است . ولى چون چاپى انتقادى و تحقيقى نيست نمىتوان از آن دربارهء نسخه يا نسخه‌هاى خطى كه مستند اين چاپ بوده اطلاعاتى به دست آورد . اين ترجمه هرچند همه مطالب اصل عربى را به تقريب شامل مىشود ولى به دو علت نمىتوان آن را به عنوان يك ترجمهء دقيق كه از هر لحاظ منطبق با اصل باشد و همهء خصوصيات انشائى و طرز تعبير آن را منعكس كند مورد اعتماد قرار داد ، يكى بدان جهت كه مترجم در بيان مطالب كتاب با كم و زياد كردن آنها و همچنين در ترتيب آن مطالب دخل و تصرف كرده و به همين علت هم ترجمه‌اش را انتخاب ناميده نه ترجمه « 1 » ، و ديگر آنكه مترجم در ترجمهء بعضى كلمات و عبارات دقت كافى به كار نبرده و حتى گاهى بسبب همين بىدقتى و شايد ناآشنايى به دقايق لغت عرب دچار غلط و اشتباه هم شده است .\r\nبنابراين اين ترجمه فقط از لحاظ اطلاع عمومى و كلى از مطالب و مضامين اين كتاب مفيد است و از نظر تحقيقى به منظور پىبردن به تمام خصوصيات متن چنان كه گفتيم قابل استفاده نيست .\r\nو اما كتابهايى كه از آثار اخلاقى ايران در اين مجموعه ذكر شده و از آنها مطالبى نقل گرديده براساس متن عربى كتاب مسكويه بدين شرح است :\r\n\r\n\r\n","description":"","footnote":"\r\n- عباسقلى كه جمعى از بزرگان دين و دولت حاضر بوده و از بابت عمل بنده گفت‌وگو مىفرمودند جناب مستطاب حجة الاسلام ملاذالانام حاجى ملا على سلمه إله تعالى بر مظلومى بنده تصديق فرموده بودند ، چون اسم مظلوم از زبان شريف ايشان جارى شد اين را ميمنت دانستم و مظلوم را نيز بر نام خود الحاق كردم كه اسم و لقب اين بنده مسافر مظلوم يانك جى درويش فانى است » ( خلاصه و نقل از خاتمه كتاب ، ص 427 - 423 ) .\r\n( 1 ) . خود مترجم در اين‌باره چنين نوشته است : « در واقع اين نسخه انتخاب ترجمه‌اى است كه ديگران كرده‌اند نه ترجمه و اين معنى هم علاوهء آن گرديد كه اندك تصرفى نيز در آن نموده آيد .\r\nمثل آنكه چون صاحب كتاب سخنان هر حكيم را از حكماى روم و فرس و عرب و هند جدا جدا نقل كرده و به اين اعتبار تكرار بسيار در كلمات واقع گشته مكررات را تا ميسر باشد حذف كند و در بعضى مواضع موافق مقام استشهادى از احاديث و اشعار اكابر و سخنان عرفان الحاق نمايد و در ترتيب نيز تقديم و تأخيرى نسبت مناسبت جايز دارد . . . و به سبب اين تغييرات چون نسخه على حده شده به انتخاب تسميه نمود » ( جاودان خرد فارسى ، ص 15 و 16 از مقدمه ) .\r\n","page_name":" 305 ","page_number":305},
  {"content":"\r\n\r\nكتاب جاويدان خرد ساسانى كه با اين عبارت معرفى شده است :\r\n« خلفه اوشهنج الملك وصية على خلفه ، و نقله من اللسان القديم الى اللسان الفارسى كنجور ابن اسفنديار ، وزير ملك ايران شهر ، و نقله الى العربية الحسن بن سهل ، اخو الفضل بن سهل ذو الرياستين و تممه احمد بن محمد [ بن 
  ] مسكويه » . يعنى : اين كتاب يادگار هوشنگ شاه است همچون وصيتى به جانشينش كه گنجور پسر اسفنديار وزير پادشاه ايران شهر آن را از زبان كهن به زبان فارسى برگرداند ، و حسن بن سهل برادر فضل بن سهل ذو الرياستين آن را به زبان عربى ترجمه كرد و احمد بن محمد بن مسكويه آن را تكميل كرد .\r\nو چون در بخش دوم اين كتاب كه ترجمهء فارسى جاويدان خرد نقل خواهد شد با تفصيل بيشترى از اين كتاب سخن خواهد رفت ازاين‌رو در اينجا تنها به ذكر نام و عنوان آن اكتفا مىشود .\r\n\r\n« مواعظ آذرباد »\r\nآذربد مارسپندان موبدان موبد ايرانى در روزگار شاپور دوم ( 379 - 310 ) بوده ، و در ادبيات اخلاقى ساسانى و زرتشتى به علم و حكمت شهرت داشته و از سخنان بسيارى كه چه در پهلوى و چه در عربى به او نسبت داده شده چنين پيداست كه به نام اين شخص هم در ادبيات ساسانى آثار اخلاقى و دينى متعددى وجود داشته و آنچه تا امروز برجاى مانده قطعات ناقصى از آنها است .\r\nمسكويه پس از نقل كتاب « جاودان خرد » يا « نامهء هوشنگ » زير عنوان « آداب الفرس » به نقل قطعات ديگرى از ترجمهء عربى آثار اخلاقى ايران پرداخته و نخستين كتاب يا نوشته‌اى كه از آن مطالبى نقل كرده « مواعظ آذرباد » است . سخنان حكيمانهء آذرباد در دو جا از مجموعهء مسكويه نقل شده ؛ يكى بعد از جاودان خرد « 1 » و زير عنوان « مواعظ آذرباد » و ديگرى چندين صفحه پس از اين قطعه و زير عنوان « قال حكيم الفرس آذرباد » . « 2 » قطعهء اول بزرگتر و قطعهء دوم كوچكتر است .\r\n\r\n\r\n","description":"","footnote":"\r\n( 1 ) . الحكمة الخالدة ، ص 26 .\r\n( 2 ) . الحكمة الخالدة ، ص 67 .\r\n","page_name":" 306 ","page_number":306},
  {"content":"\r\n\r\nآنچه مسكويه نقل كرده ترجمه قسمتهايى از كتاب يا رساله‌اى است كه قسمتهاى ديگرى از آن در ضمن متون پهلوى به نام « اندرز آذرباد مارسپندان » موجود است . به اين نام و عنوان دو قطعه در متنهاى پهلوى ديده مىشود ، يك قطعهء آن در صفحه‌هاى 58 تا 71 متون پهلوى چاپ جاماسب اسانا « 1 » ، و ديگرى در صفحه‌هاى 153 - 144 ، ج 2 ، از همان متون پهلوى به چاپ رسيده است .\r\nقطعهء اول پهلوى به نام « اندرز انوشروان آذربد مارسپندان » به فارسى ترجمه شده « 2 » ، و قطعهء دوم با عنوان « واژه‌اى چند از آذربد مارسپندان » « 3 » . و در مقدمه آن آمده كه اين متن از روى مجموعهء  M . K .  كه به سال 1322 ميلادى به دست مهر آبان كيخسرو نامى رونويس شده تهيه گشته است . قطعه اول اندرز آذرباد است به پسرش زرتشت ، و از نوع اندرزهايى است كه معمولا پدرى براى تربيت فرزندش مىنوشته ، و چنان كه سابقا گفتيم هم در ادبيات ساسانى رواج داشته و هم پس از آن در ادبيات عربى و فارسى رواج يافته است . و قطعهء دوم وصيتى است از او در هنگام مرگ كه شامل سخنانى حكمت‌آميز در پند و اندرز است .\r\nقطعهء اول چنين آغاز مىشود : « اين پيدا ( ست ) كه آذربد را فرزندى تنىزاد نبود و از آن پس اعتماد به يزدان كرد ، دير نيامد كه آذربد را فرزندى بود ، پس درست خيمى زرتشت اسپيتمان را ، زرتشت نام نهاد و گفت كه خيز پسر من تا ( ت ) فرهنگ آموزم » . و آغاز قطعهء دوم چنين است : « اين واژه‌اى چند ( ست از ) آذربد مارسپندان ( كه ) اندر هنگام درگذشت به جهانيان گفت و آموخت » .\r\nاز دو قطعه عربى هم يك قطعه آن مسلما از اندرز آذربد به پسرش زرتشت است زيرا اصل قطعه با عبارت « يابنى » ( اى فرزند من ) شروع مىشود و مسكويه هم در مقدمه آن گويد كه اين را آذربد در نصيحت فرزندش گفته\r\n\r\n\r\n","description":"","footnote":"\r\n( 1 ) .\r\n Pahlavi Texts , edited by Dastur Jamaspji Minocheher Ji Jamasp - Asana , Bombay . \r\n1913\r\n( 2 ) . نشريه دانشكده ادبيات تبريز شماره زمستان سال يازدهم - اندرز آذربد مارسپندان متن پهلوى با ترجمه فارسى از ماهيار نوايى استاد دانشگاه تبريز ، ص 528 - 518 .\r\n( 3 ) . نشريه دانشكده ادبيات تبريز ، سال سيزدهم شماره بهار ترجمه از ماهيار نوابى .\r\n","page_name":" 307 ","page_number":307},
  {"content":"\r\n\r\nاست « 1 » و اما قطعهء ديگر به احتمال قوى از اثر ديگرى منسوب به آذربد غير از اين اندرز گرفته شده ، زيرا اگر از اين اندرز مىبود مىبايستى در دنبال آن ذكر مىگرديد نه در محل ديگرى و به صورت جداگانه ، و دور نيست كه اين قطعه هم از همان وصيتى باشد كه قطعه‌اى از آن به شكل واژه‌اى چند از آذربد مارسپندان در پهلوى هم وجود دارد .\r\nدربارهء رابطهء متنهاى پهلوى با قطعاتى كه از ترجمه عربى سخنان آذربد در دست است اين مطلب قابل ذكر است كه مطالب مشترك بين آنها كمتر از آن است كه بتوان آنها را يك متن واحد به دو زبان پهلوى و عربى دانست ، بلكه مناسبتر آن است كه آنها را قسمتهاى مختلفى از اثر يا اثرهايى دانست كه متن كامل آنها در دست نيست ، و شايد بتوان با تلفيق اين قطعات موجود چه در عربى و چه در پهلوى متنى نزديكتر به اصل به دست آورد . وست  ( West )  دربارهء متن پهلوى اندرز آذربد به پسرش زرتشت نوشته است كه اين متن در تمام نسخه‌هايى كه از آن در دست است ناقص به نظر مىرسد و كامل آن ( به اضافه « حقيقت روزها » ) بايستى داراى سه هزار واژه بوده باشد « 2 » ، در صورتى كه متن موجود پهلوى شامل كمى بيش از نصف اين مقدار است . گفتهء وست دربارهء قطعات ديگرى هم كه از اين اندرز يا از سخنان ديگر آذربد باقى است چه قطعهء ديگر پهلوى و چه دو قطعه عربى نيز صادق مىتواند بود ، زيرا هريك از اين قطعات در واقع منتخبى از كتاب يا رساله‌اى بوده شامل سخنان حكمت‌آميز منسوب به اين موبد بزرگ دوره ساسانى نه مجموعهء سخنان منسوب به او . بنابراين قطعات بازمانده از آثار منسوب به آذربد را در پهلوى و عربى بايد مكمل هم شمرد نه ترجمه يكى از ديگرى . و همان‌طور كه گفتيم مىتوان با تلفيق آنها از اين اثر ساسانى متنى بهتر و كاملتر تهيه نمود .\r\n\r\n\r\n","description":"","footnote":"\r\n( 1 ) . « مواعظ آذرباد قال لابنه يعظه » ( الحكمة الخالدة ، ص 26 ) .\r\n( 2 ) .\r\n E . W . West , Grundiss der Iranichen Philologie II Band , Strasburg 1896 - 1904 , . P . 112 \r\nبه نقل دكتر ماهيار نوايى از او در مقدمه ترجمه اندرز آذرباد مارسپندان . نشريه دانشكده ادبيات تبريز سال يازدهم ، شماره زمستان .\r\n","page_name":" 308 ","page_number":308},
  {"content":"\r\n\r\nاز متنهاى پهلوى و عربى كه از سخنان آذربد موجود است ، دو متن پهلوى كمى مفصل‌تر از دو قطعه عربى است . متن پهلوى اندرز به صورتى كه در متون پهلوى چاپ جاماسب اسانا آمده چهارده صفحه است و ترجمه فارسى آن در ده صفحه و چند سطر . و متن پهلوى « واژه‌اى چند از آذربد مارسپندان » نيز در همان كتاب در 10 صفحه و ترجمه فارسى آن با تعليقات در 5 / 7 صفحه است . و قطعه عربى « مواعظ آذرباد » در نسخهء چاپى كتاب مسكويه ( الحكمة الخالدة ) در سه صفحه و قطعه ديگر در كمتر از نيم صفحه است . ولى از اين شرح نبايد چنين نتيجه گرفت كه مطالب عربى هم به همين نسبت صفحات كمتر از مطالب قطعات پهلوى است ، زيرا عبارات عربى معمولا خلاصه‌تر و گنجايش صفحات چاپ شده متن عربى هم به مراتب بيشتر از گنجايش صفحات فارسى و پهلوى است .\r\n\r\nما اخترته من آداب بوذرجمهر\r\nاين قطعهء نسبتا مفصل كه در بيش از هشت صفحه از نسخهء چاپى كتاب الحكمة الخالده را جاى گرفته است « 1 » برگزيده‌اى از ترجمهء عربى همان رساله‌اى است كه در متون پهلوى به نام بزرگمهر ياد شده « 2 » و اخيرا با عنوان « يادگار بزرگمهر » « 3 » و « اندرزنامه بزرگمهر » « 4 » به فارسى هم ترجمه شده است . از اين رساله يك ترجمهء قديم فارسى هم وجود داشته كه مورد استفادهء فردوسى در شاهنامه قرار گرفته « 5 » و ظاهرا از قرن چهارم\r\n\r\n\r\n","description":"","footnote":"\r\n( 1 ) . الحكمة الخالدة ، ص 29 .\r\n( 2 ) . متن اندرز در متن پهلوى جاماسب اسانا در صفحه‌هاى 85 تا 101 چاپ شده است .\r\n( 3 ) . يادگار بزرگمهر ، متن پهلوى و ترجمهء فارسى از دكتر ماهيار نوايى ، نشريه دانشكده ادبيات تبريز ، شمارهء زمستان پائيز سال يازدهم .\r\n( 4 ) . اندرزنامهء بزرگمهر ، ترجمهء دكتر فرهاد آبادانى ، از انتشارات انجمن فرهنگ ايران باستان ، تهران ، بهمن‌ماه 1349 .\r\n( 5 ) . شاهنامه ، چاپ بروخيم ، ج 8 ، ص 2448 به بعد زير عنوان « پند دادن بوذرجمهر نوشين‌روان را » .\r\n","page_name":" 309 ","page_number":309},
  {"content":"\r\n\r\nهجرى بوده و در هر حال جديدتر از اين ترجمهء عربى است . « آداب بزرجمهر » يكى از ترجمه‌هاى عربى بسيار نادر از آثار ساسانى است كه هم متن پهلوى و هم ترجمهء فارسى قديم آن در دست است ، و از لحاظ مطالعه و بررسى در كيفيت ترجمه نوشته‌هاى پهلوى به زبانهاى عربى و فارسى در قرنهاى نخستين اسلامى اهميت فراوان دارد و به همين جهت در بخش دوم اين كتاب در ضمن نقل ترجمه اين قطعه سنجشى هم بين آن با متن پهلوى و ترجمه فارسى آن در شاهنامه خواهد شد و توضيح مترجم هم دربارهء اين قطعه در آن‌جا خواهد آمد .\r\n\r\nو قال بزرجمهر\r\nاين قطعه كه مسكويه آن را با عنوان بالا از قطعهء سابق جدا كرده « 1 » شامل سخنانى از بزرجمهر است كه در قطعهء سابق و متن فارسى و پهلوى « اندرز بزرجمهر » نيست ، و از اينجا معلوم مىشود كه مسكويه آن را از كتاب يا رسالهء ديگرى غير از « آداب بزرجمهر » نقل كرده ، و علت جدا كردن آن هم از قطعهء سابق نيز همين بوده است . در ادبيات ساسانى بزرجمهر يكى از دانايانى است كه به حكمت و ادب معروف بوده و به همين سبب آثار متعددى در اين زمينه به او نسبت داده شده و از طريق ادبيات ساسانى به ادبيات اسلامى نيز راه يافته است .\r\nدر مآخذ مهم عربى و قديم‌تر از جاودان خرد مسكويه سخنان بسيارى از بزرجمهر نقل شده كه نشان مىدهد از همان قرنهاى نخستين اسلامى نام و سخنان بزرجمهر در ادبيات عربى شناخته بوده . « 2 »\r\nدر كتب فارسى هم اين قبيل آثار كم نيست ، كه قسمت عمده آنها از ترجمه‌هاى عربى به زبان فارسى راه يافته و قسمتى هم مستقيما از زبان پهلوى ، بىواسطه زبان عربى ، نقل شده .\r\n\r\n\r\n","description":"","footnote":"\r\n( 1 ) . الحكمة الخالده ، ص 37 - 41 .\r\n( 2 ) . اين‌گونه قطعات را در كتبى مانند « الاخبار الطوال » ابو حنيفه دينورى ، و « عيون الاخبار » ابن قتيبه ، و « البيان و التبيين » جاحظ ، و « المحاسن و الاضداد » منسوب به او ، و « العقد الفريد » ابن عبدربه ، و « غرر اخبار ملوك الفرس » ثعالبى ، و « الفهرست » ابن النديم مىتوان يافت .\r\n","page_name":" 310 ","page_number":310},
  {"content":"\r\n\r\nاين قطعه كه چهار صفحه از « الحكمة الخالدة » را گرفته شامل مطالبى است جدا از آنچه در مآخذ ديگر عربى و فارسى از سخنان بزرجمهر نقل شده و با اين عبارت شروع مىشود :\r\n« خمسة اشياء من سجايا العلماء ؛ الّا يأسوا على ما فاتهم ، و لا يحزنوا لما لم يصبهم ، و لا يرجوا ما لا يجوز لهم فيه الرّجاء ، و لا يستلينوا و يفتلوا فى الشّدّة ، و لا يبطروا فى الرّخاء » .\r\n\r\nما اخترته من حكم كسرى قباد « جوابات كسرى « 2 » قباد ملك الروم عما ساله عنه و ما اجاب به غيره من المسائل »\r\nاين قطعه نيز كه چهار صفحه از « الحكمة الخالدة » را گرفته « 1 » گزيده‌اى است از كتاب يا رساله‌اى در حكمت و ادب شامل سخنانى از كسرى كه قسمتى از آنها در پاسخ پرسشهاى پادشاه روم و قسمتى ديگر در پاسخ پرسشهاى ديگران بوده .\r\nهمان‌طور كه قبلا ذكر شد در ادبيات اخلاقى ساسانى تأليف كتابها يا رساله‌ها به‌صورت پرسش و پاسخ يكى از كارهاى معمول و رايج بوده ، و قطعه حاضر هم مستخرج از يكى از همان كتابها يا رساله‌ها است . از عنوان اين قطعه چنين برمىآيد كه سؤال‌كننده پادشاه روم بوده ، ولى در خود قطعه نامى از پادشاه روم نيست ، و قطعه با عبارت « سئله سائل » شروع مىشود ، و همه سخنان كسرى هم در همه قطعه در جواب سؤال‌كنندهء ناشناس است . اين كسرى بنابر آنچه در عنوان چاپ شدهء كتاب آمده بايد قباد پدر انوشيروان باشد ، ولى چنان كه از نسخهء ديگر برمىآيد كسرى بن قباد است نه كسرى قباد و بنابراين منسوب به خسرو انوشروان خواهد بود و اين هم صحيح‌تر به نظر مىرسد ، زيرا در ادبيات ساسانى آنكه به حكمت و ادب معروف شده و سخنان بسيارى در اين زمينه به او نسبت داده‌اند خسرو انوشروان است نه قباد پدر او . احتمال مىرود كه اشتباه كسرى بن قباد به كسرى قباد ناشى از\r\n\r\n\r\n","description":"","footnote":"\r\n( 1 ) . الحكمة الخالدة ، ص 45 - 41 .\r\n( 2 ) . در نسخه‌اى ، كسرى بن قباد .\r\n","page_name":" 311 ","page_number":311},
  {"content":"\r\n\r\nمسامحه در ترجمه از پهلوى به عربى باشد زيرا انوشروان را معمولا « خسرو گواتان » مىنوشته‌اند و مترجم يا ناقل متن عربى به الف و نون آخر گواتان كه علامت نسبت و در اينجا جايگزين « ابن » عربى است متوجه نشده و آن را به صورت كسرى قباد نقل كرده ( قباد معرب گواد است ) در صورتى كه ترجمه عربى خسرو گواتان همان كسرى بن قباد است . چون در يكى از نسخه‌هاى خطى كتاب مسكويه اين قطعه به نام « كسرى بن قباد » ضبط شده مىتوان احتمال داد كه اين اشتباه ناشى از مسامحه نسخه‌نويسان بوده نه مترجم ؛ به‌هرحال به نظر ما بايد اين رساله را هم بر آثار منسوب به انوشروان افزود . « 1 » اين قطعه با اين عبارت شروع مىشود :\r\n« سأله سائل : هل من احد ليس فيه عيب ؟ قال : لا ! لان الذى ليس فيه عيب لا ينبغى له ان يموت » .\r\n\r\n« نسخة كتاب بزرجمهر الى كسرى لما سأله ذلك »\r\nاين يكى ديگر از آثار منسوب به بزرجمهر است كه به صورت نامه‌اى از او به كسرى است . عنوان اين قطعه در بعضى از نسخه‌ها چنين است : « وصية بزرجمهر لكسرى لما سأله ذلك » و در بعضى ديگر « كتاب وصية لبزرجمهر الى كسرى لما سأله ذلك » . از خصوصيات اين قطعه كه سه صفحه و نيم از كتاب را شامل است « 2 » اين است كه مانند بيشتر از آثار اخلاقى منقول از بزرجمهر يا ديگر دانايان تنها منحصر به عبارتهاى كوتاه با مضامين جدا به صورت كلمات قصار نيست ، بلكه متضمن مطالبى پيوسته و مضامينى است كه معمولا با اعمال پادشاهان و طرز رفتار ايشان\r\n\r\n\r\n","description":"","footnote":"\r\n( 1 ) . براى اطلاع از كتابها و رساله‌هايى كه در ادبيات ساسانى به نام انوشروان معروف بوده و به عربى ترجمه شده است ، رجوع كنيد به جلد اول از كتاب نگارنده به نام « الروافد الفارسية فى الادب العربى » « كتب التاج و الايين » ص 42 - 34 ، زير عنوان « ما نسب الى انوشروان من كتب و رسائل » .\r\n( 2 ) . الحكمة الخالدة ، ص 48 - 45 .\r\n","page_name":" 312 ","page_number":312},
  {"content":"\r\n\r\nسروكار دارد و شامل دستورالعملهايى خردامندانه و بازدارنده است .\r\nدر شاهنامه فردوسى از بزرجمهر در همين زمينه دو اثر نقل شده كه يكى از آنها سخنانى است كه بزرجمهر در هفت بزم انوشروان خطاب به آن شاه گفته و ديگر سخنانى است كه زير عنوان « پند دادن بزرجمهر نوشين‌روان را » نقل شده .\r\nعنوان اين اثر دوم كه در شاهنامه نقل شده با اين قطعه كه مسكويه در اينجا نقل كرده بيشتر سازش دارد ولى چنان كه ديديم آنچه در شاهنامه نقل شده با مطالب نوشته‌اى كه به نام « اندرزنامه » معروف شده و ذكر آن گذشت بيشتر منطبق است .\r\nاز اين قطعه تا آنجا كه اطلاع داريم در زبان فارسى اثرى نيست و در متون پهلوى هم جز آنچه ذكر آن گذشت آثار ديگرى از اين نوع وجود ندارد . اين قطعه با اين عبارت شروع مىشود :\r\n« اعلم انّه ما ظفر الناس - ملوكهم و سوقتهم - بشيئ هم احظى به و اسعد و لا هولهم ازين و اجمل من التّقوى لله عز و جل و التعليم له ، و التصغير لانفسهم ، و الا قرار له بالعزّة و لانفسهم بالذّلة » .\r\n\r\n« حكم تؤثر عن انوشروان »\r\nدر فهرست كتابهايى كه از ادبيات اخلاقى ساسانى ساسانى به عربى ترجمه شده و در كتاب الفهرست ابن نديم ذكر آن آمده از كتابى به نام « كتاب المسائل التى انفذها ملك الروم الى انوشروان على يد بقراط الرومى » ياد شده كه ما آن را به شمارهء 9 در همين كتاب ذكر كرديم و گفتيم احتمال دارد قطعه‌اى كه در كتاب مسكويه با عنوان « حكم تؤثر عن انوشروان » نقل شده همين كتاب يا قسمتى از آن باشد . اين احتمال از اينجا ناشى مىشود كه در پايان اين قطعه كه نسبة مفصل است و متجاوز از دوازده صفحه از كتاب را اشغال كرده « 1 » عبارتى هست كه نشان مىدهد آن كتابى كه اين قطعه از آن گرفته شده در عربى به نام « كتاب المسائل » خوانده\r\n\r\n\r\n","description":"","footnote":"\r\n( 1 ) . الحكمة الخالدة ، ص 61 - 49 .\r\n","page_name":" 313 ","page_number":313},
  {"content":"\r\n\r\nمىشده « 1 » است . روش اين قطعه هم به صورت پرسش و پاسخ و از نوع همان نوشته‌هايى است كه گفتيم در ادبيات ساسانى معمول و متداول بوده . چيزى كه ممكن است اين احتمال را تضعيف كند اين است كه در نام كتابى كه در الفهرست ذكر شده از ملك روم و بقراط رومى هم ذكرى رفته ولى در اين قطعه نامى از آنها نيست . قبل از اين در شرح قطعه‌اى كه با عنوان « حكم كسرى قباد » از كتاب مسكويه نقل كرديم « 2 » ديديم كه در عنوان آن قطعه هم نامى از ملك روم به عنوان سؤال‌كننده برده شد ولى در اصل قطعه هيچ نامى از او نبود و از اين مىتوان استنباط كرد كه اين اسامى را فقط براى بيان اهميت و جلب توجه بيشتر در عنوانها اضافه مىكرده‌اند و اصل نوشته‌ها فقط شامل مطالب اخلاقى بوده به صورت پرسش و پاسخ و سؤال‌كننده هم معمولا نامعلوم است . « 3 »\r\n\r\n« حكم لبهمن الملك »\r\nبهمن يكى ديگر از پادشاهان داستانى ايران است كه به علم و حكمت معروف گرديده و در ادبيات اخلاقى ساسانى سخنانى در مواعظ و آداب به دو نسبت داده شده و اين قطعه هم كه مسكويه نقل كرده « 4 » مجموعه‌اى است از سخنان او و حكمايى كه بنابه روايت به دستور او براى گفت‌وگو در حكم و مواعظ گرد آمده بودند . تفصيل بيشتر دربارهء اين قطعه در بخش دوم اين كتاب كه اين قطعه در آنجا ترجمه و نقل شده و با مقدمهء مفصلى به چاپ رسيده است خواهد آمد .\r\n\r\n\r\n","description":"","footnote":"\r\n( 1 ) . « لما استنم انوشروان كتاب ( المسائل ) قال فى آخره : قد كنت للعقل فى الحداثة مؤثّرا و للعلم محبّا و عن كل تعليم مفتّشا . . . » .\r\n( 2 ) . در همين كتاب به شمارهء 5 از منقولات مسكويه مراجعه شود .\r\n( 3 ) . براى اطلاع بيشتر دربارهء اين كتاب به بخش دوم از همين كتاب رجوع كنيد .\r\n( 4 ) . الحكمة الخالدة ، ص 61 .\r\n","page_name":" 314 ","page_number":314},
  {"content":"\r\n\r\n\r\n« و فى عهد ملك من ملوك الفرس لابنه »\r\nاين قطعهء كوچكى است كه مسكويه آن را در ضمن چند قطعهء كوچك ديگر آورده و ما عنوان آن را براى هرچند قطعه برگزيديم .\r\nدربارهء آن دسته از نوشته‌هاى ساسانى كه ترجمهء عربى آنها به نام « عهد » خوانده شده پيش از اين توضيحى داده شده و تا اينجا چند كتاب از اين نوع هم كه ترجمهء آنها در زبان عربى شناخته بوده چه آنها كه نام و نشانى از آنها در دست هست يا آنها كه نيست معرفى گرديده . قطعه‌اى كه مسكويه در اينجا آورده در متونى كه از بعضى « عهد » ها در دست است ديده نشد بنابراين مىتوان آن را قطعه‌اى از يكى از « عهد » هاى مفقود دانست .\r\nو اما قطعات كوچك ديگرى كه با اين « عهد » ذكر شده يكى سخنانى است از « جمشيد » شامل دستورالعمل‌هايى به متصديان امور دولت مانند دبير ديوان رسائل ، و متصدى امر خراج ، و فرمانده سپاه ، و رئيس نگهبانان ، و رئيس شرطه ، و پرده‌دار ، و خادم ، و مهردار سلطنتى ، و رئيس ديوان نفقات ، و صاحب زمام . و قطعه ديگر گفتارى است منسوب به هرمز شاه خطاب به كارگزار خودش در اهواز و معتمدش بر كوره‌هاى دجله كه در اينجا به نام خورشيد ناميده شده و شامل دستورهايى است كه جنبه‌هاى اخلاقى آنها بيشتر از جنبه‌هاى ديگر است .\r\nدر بين آثار دورهء ساسانى كه اثرى از ترجمه عربى آنها در كتاب مسكويه به ما رسيده جز همين دو قطعه نوشته خاصى به نام جمشيد و هرمز ديده نمىشود ، احتمال مىرود كه مسكويه آنها را از مجموعه‌هايى كه شامل سخنان متفرقه اخلاقى بوده‌اند انتخاب نموده باشد همچنان كه احتمال مىرود كه بين آثار ترجمه شده به عربى كه در دست داشته مجموعه‌هاى خاصى هم از سخنان هر يك از اين شاهان وجود داشته است .\r\nدر اين قسمت يك قطعه ديگر نيز وجود دارد كه منسوب به آذرباد است و ما دربارهء آن در بخش دوم اين كتاب سخن خواهيم گفت .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\n« فصل من كلام حكيم آخر فارسى »\r\nدر ذيل اين عنوان قطعات چندى كوچك و بزرگ از گفتهء چند حكيم ايرانى نقل شده و در هيچ يك از آنها نام گوينده ذكر نشده تا معلوم شود آيا اين قطعات نيز از گفته‌هاى حكمايى است كه در كتاب نام آنها برده شده يا نه ، گرچه احتمال نخست ضعيف است زيرا از طرز بيان مسكويه چنين معلوم مىشود كه اين حكيمان غير از آنهايى هستند كه در گذشته از آنها نام برده است . عنوان اين فصل كه در نسخهء عربى به همين صورتى است كه در بالا نقل شد در ترجمهء فارسى جاودان خرد كه وصف آن گذشت به اين صورت است « ايضا من حكماء الفرس يسمى برزويه الحكم » كه از آن مىتوان احتمال داد كه در نسخه‌اى كه از كتاب مسكويه در اختيار مترجم فارسى بوده اين قطعه به نام برزويه الحكيم ثبت بوده ، و هرگاه بپذيريم كه بزرجمهر و برزويه هر دو نام يك شخص بوده‌اند « 1 » مىتوان اين قطعه را هم جزء آثار بزرجمهر به شمار آورد . در اين قسمت مسكويه از چهار حكيم فارسى مطالبى نقل كرده كه چنان كه گفتيم با عنوان عام به صورتى كه در اين عنوان آمده و يا به صورت « قال آخر » يا « و قال آخر لتلميذه » است . سه قطعه نخستين از اين قطعات كوتاه غالبا در چند سطر است ، ولى قطعهء آخر نسبة مفصل و شش صفحه از كتاب را دربر مىگيرد . « 2 »\r\nاين قطعه كه با اين عبارت شروع مىشود : « لسنا بالكدّ فى طلب المتاع الذى نلتمس به دفع الضّرّ و العيلة باحقّ منّا بالكدّ فى طلب العلم الذى نلتمس به صلاح الدين و الدنيا » بر خلاف غالب آثار اخلاقى ساسانى كه از جمله‌هاى كوتاه و مضامين جدا و تعاليم جزئى اخلاقى تشكيل مىشوند ،\r\n\r\n\r\n","description":"","footnote":"\r\n( 1 ) . شايد انتساب سخنان حكيمانه به بزرويه كه به عنوان طبيب معروف بوده نه حكيم ، مؤيّدى براى اين نظر باشد همچنانكه نقل سخنانى در پزشكى از بزرجمهر در كتاب خردنامه نيز مؤيد ديگرى بر يكى بودن اين دو نام خواهد بود . خردنامه ، ص 16 و 17 ذيل عنوان : « گفتار بزرجمهر اندر نكته‌اى چند كه به علم پزشكى تعلق دارد » .\r\n( 2 ) . الحكمة الخالدة ، ص 74 - 68 .\r\n","page_name":" 316 ","page_number":316},
  {"content":"\r\n\r\nداراى عباراتى پيوسته و مطالبى به هم مربوط و به صورت رساله‌اى است كه بسيارى از امور اخلاقى در آن با روشى تفصيلى به گفت‌وگو گذاشته شده و از هر حيث انشاى ابن مقفع را در كليله و دمنه و كتابهاى الاداب او به ياد مىآورد .\r\n\r\n« وصية اخرى للفرس »\r\nاين قطعه هم كه مفصل‌تر از قطعه سابق است و بيش از ده صفحه از كتاب را دربر گرفته از گوينده‌اى ناشناس است كه نام او در كتاب ذكر نشده . از عنوان آن چنين پيداست كه مسكويه آن را از كتاب يا رسالهء خاصى منسوب به يكى از حكماى ايرانى انتخاب كرده ؛ گرچه مىتوان اين را هم پذيرفت كه مآخذ مسكويه خود منتخباتى بوده از گفته‌هاى حكماى مختلف ايران ، و شايد بتوان تنوع مطالب آن را هم ناشى از همين امر دانست . اين قطعه كه با اين عبارت آغاز مىشود : « كن صدوقا لتؤمن على ما تقول . و كن ذا عهد ليوفى بعهدك . و كن شكورا تستوجب الزّياده . . . » « 1 » قسمتى از آن شامل عبارات كوتاه و مطالب جدا از نوع كلمات قصار است و قسمت ديگر شامل مطالبى است به هم پيوسته و نسبة مفصل از نوع قطعه‌اى كه قبل از اين ذكر كرديم .\r\n\r\n« وصايا اخرى للفرس »\r\nاين عنوان در كتاب مسكويه نيست و در اينجا براى معرفى چهار قطعهء ديگر كه در آنها هم نام گوينده ذكر نشده است اضافه شده . از اين چهار قطعه دو تا از آنها با عنوان « و قال آخر » از قطعه سابق جدا شده و يكى با عنوان « فصل » و چهارمى با عنوان « فصل من كلام حكيم آخر » . نخستين با اين عبارت آغاز مىشود : « ذلّلوا اخلاقكم للمحاسن و قوّدوها الى المحامد ، و علّموها المكارم ، و عوّدوها الجميل . . . » « 2 » و دوّمى با اين عبارت : « خرّجوا عقولكم بأدب\r\n\r\n\r\n","description":"","footnote":"\r\n( 1 ) . الحكمة الخالدة ، ص 74 .\r\n( 2 ) . الحكمة الخالدة ، ص 85 .\r\n","page_name":" 317 ","page_number":317},
  {"content":"\r\n\r\nكلّ زمان ، و اجروا مع اهله على مناهجهم ، يقلّ من يناوئكم و تسلم اعراضكم » « 1 » ، و آغاز قطعه سوم چنين است : « ربّما كان الفقر نوعا من آداب الله تعالى و خيرة فى العواقب ، و الحظوظ لها اوقات فلا تعجل على ثمرة لم تكن تدرك ، فانّك تنالها فى اوانها عذبة » « 2 » و قطعه چهارم هم با اين عبارت شروع مىشود : « يا من محض بقليل من البلاء فغمط كثير الرّجاء ، و امتحن بلذعة من المكروه فنسى متتابع النّعماء ، انّى مخبرك عن نظير لك كان مثلك فى بلوى الامتحان ، و شريكك فى تتابع الحدثان ، تتّخذه سلفا و تقتدى به خلفا » « 3 » و پايان اين قطعه كه پايان قسمت اول كتاب مسكويه بعد از جاودان خرد يعنى قسمت ( آداب الفرس ) است چنين است : « نفعنا الله و ايّاكم باخيار الابرار ، و وفّقنا و ايّاكم للاقتداء بالاولياء الاخيار » « 4 »\r\nو بدين ترتيب در كتاب جاودان خرد مسكويه مجموعا بيست قطعهء بزرگ و كوچك از ترجمه‌هاى عربى آثار اخلاقى ايران پيش از اسلام منسوب به عده‌اى از حكماى ايران و يا كسانى كه به حكمت و ادب معروف بوده‌اند نقل شده كه خود براى مطالعه و تحقيق دربارهء ادب و اخلاق دورهء ساسانى بسيار گرانبها است . از ميان كسانى كه به عنوان گوينده يا نويسندهء اين آثار معرفى شده‌اند نام اين هفت تن از پادشاهان داستانى و تاريخى و حكماى معروف ادبيات ساسانى برده شده : هوشنگ ، جمشيد ، بهمن ، هرمز ، انوشروان آذرباد ، بزرجمهر ، و بقيه از دانايانى نقل گرديده كه نام آنها برده نشده است .\r\n\r\nتوضيحى دربارهء چند كتاب :\r\nبراى اينكه بررسى نامهايى كه از آثار اخلاقى ايران و ترجمه‌هاى عربى آنها در فهرست ابن نديم آمده جامع‌تر باشد ضرورت دارد كه در اينجا به يك دستهء ديگر از اين‌گونه آثار نيز\r\n\r\n\r\n","description":"","footnote":"\r\n( 1 ) . الحكمة الخالدة ، ص 85 .\r\n( 2 ) . الحكمة الخالدة ، ص 86 .\r\n( 3 ) . الحكمة الخالدة ، ص 87 .\r\n( 4 ) . الحكمة الخالدة ، ص 88 .\r\n","page_name":" 318 ","page_number":318},
  {"content":"\r\n\r\nاشاره‌اى بشود ، و آنها كتابها و نوشته‌هايى هستند كه معمولا جزء آثار مؤلفين اسلامى شمرده مىشوند ولى در واقع بايد آنها را جزء آثار ساسانى شمرد ، زيرا اينها يا ترجمه مستقيم از آن آثار بوده‌اند ، و يا تقليدى بسيار نزديك از آنها .\r\nاز اين دسته مىتوان چندين كتاب از كتابهايى را كه ابن نديم در فهرست نوشته‌هاى على بن عبيدة الريحانى برشمرده است « 1 » ذكر كرد . على بن عبيدة الريحانى از نويسندگان و مؤلفان نامى قرن دوم هجرى است ، دبيرى توانا بوده و نزد مأمون قدر و منزلتى فراوان داشته و از خاصان وى به شمار مىرفته . ابن نديم كتب متعددى از آثار او را ذكر كرده كه در آن ميان چهار كتاب از آنها به‌طور قطع از همين گونه آثارى است كه نام برديم . اين چهار كتاب عبارتند از :\r\nكتاب « مهر آذر چشنس » .\r\nكتاب « كيلهراسف الملك » .\r\nكتاب « روشنايىنامه » يا « روشنانپك » .\r\nكتاب « ادب جوانشير » .\r\nدربارهء كتاب اول اين مطلب قابل ذكر است كه در ضمن آثار اخلاقى ايران چنان كه ديديم كتابى به همين نام وجود داشته كه پس از ترجمه به عربى به نام كتاب « مهر آذر جشنس الموبدان الى بزرجمهر بن البختگان » معروف شده و ما آن را در همين كتاب به شمارهء 3 وصف كرديم . در آنجا از مترجم اين كتاب از فارسى ساسانى به عربى نامى برده نشده ولى شايد به استناد همين نامى كه در مؤلفات على بن عبيدة الريحانى آمده بتوان احتمال داد كه مترجم آن كتاب همين على بن عبيدة بوده ، و اين كتابى هم كه در ضمن تأليفات او شمرده شده همان كتاب ساسانى از ترجمه‌هاى او بوده نه از تأليفات او . گرچه مىتوان اين احتمال را هم داد كه به نام مهر آذر جشنس نيز مانند ساير حكماى معروف ادبيات ساسانى اندرزنامه‌هاى متعددى وجود داشته و مجموعه‌اى كه على بن عبيده فراهم آورده بوده غير از اين كتابى بوده كه به صورت پرسش و پاسخ بين مهر آذر جشنس و\r\n\r\n\r\n","description":"","footnote":"\r\n( 1 ) . الفهرست ، ص 119 .\r\n","page_name":" 319 ","page_number":319},
  {"content":"\r\n\r\nبزرجمهر در ادبيات ساسانى شهرت داشته است .\r\nدربارهء كتاب دوم يعنى « كتاب كيلهراسف الملك » بايد به اين نكته توجه شود كه هرچند از نام اين كتاب كه منسوب به يكى از شاهان داستانى ايران يعنى كيلهراسف است ممكن است چنين استنباط شود كه اين هم يكى از كتابهاى داستانى تاريخى بوده ، ولى از آنجا كه تأليفات على بن عبيده چنان كه خواهيم ديد بيشتر در ادب و حكمت بوده ازاين‌رو اين كتاب را هم بايد از نوع همان مجموعه‌هاى اخلاقى شمرد كه در ادبيات ساسانى منسوب به پادشاهان داستانى يا تاريخى نظير هوشنگ و بهمن و جمشيد و انوشروان وجود داشته ، با اين تفاوت كه اين كتاب شامل سخنان و حكمتهايى بوده كه از زبان كيلهراسف نقل مىشده .\r\nنام كتاب سوم در همهء چاپهاى الفهرست كم‌وبيش دچار تحريف شده .\r\nدر نسخهء فلوگل اين نام به صورت روسا مدل بدون هيچ نقطه‌اى نوشته بوده و فلوگل هم آن را به همين صورت چاپ كرده ولى در نسخهء آقاى تجدد اين نام با نقطه و به صورت روشنايدل ذكر شده و به همين صورت هم چاپ شده است .\r\nاين كلمه را به قرينهء نامى كه در كتابهاى پهلوى وجود داشته تحريفى از روشنانبيك روشنايىنامه دانسته و آن را ترجمه‌اى از كتابى به همين نام شمرده‌اند . روشنايىنامه در ادبيات پهلوى از نوع نوشته‌هايى بوده كه مطالب اخلاقى در آنها از نظر روحانى و مذهبى مورد بحث قرار مىگرفته ، و از آنجا كه على بن عبيدة الريحانى علاقهء وافرى به ادبيات اخلاقى و آموزشى و حكمت ايرانيان داشته بعيد نيست كه يكى از تأليفات خود را كه آن هم در همين زمينه‌ها بوده به نام روشنايىنامه خوانده باشد ، يا كتابى به اين نام ترجمه كرده باشد .\r\nبنابراين كتاب روشنايىنامه على بن عبيده را بايد حلقه انتقال از ادبيات مذهبى پارسى در مسائل آموزشى به ادبيات اخلاقى اسلامى شمرد ، چنان كه روشنايىنامهء ناصر خسرو را هم حلقهء انتقال از اين نوع ادبيات اخلاقى به ادبيات فارسى شمرده‌اند « 1 » .\r\n\r\n\r\n","description":"","footnote":"\r\n( 1 ) . رجوع شود به الفهرست چاپ فلوگل ، ص 119 و چاپ تجدد ، ص 133 ، و اينوسترانزف -\r\n","page_name":" 320 ","page_number":320},
  {"content":"\r\n\r\nاز نام كتاب چهارم « ادب جوانشير » نيز كه در همه نسخه‌ها به همين صورت است مىتوان به اصل فارسى آن پى برد . دربارهء اين چهار كتاب مطلبى كه قابل ذكر مىنمايد اين است كه هرچند ابن نديم اينها را هم در فهرست كتابهاى على بن عبيدة ذكر كرده و از آن چنين فهميده مىشود كه اينها از تأليفات او است ولى احتمال اين هم كه اين كتابها از ترجمه‌هاى او يا از كتابهايى باشند كه از همان ترجمه‌هاى فارسى اقتباس شده باشند كم نيست و در كتابهاى اين دوره نظير اين گونه تأليفها فراوان ديده مىشود .\r\nدر شرح حال كوتاهى كه ابن نديم براى على بن عبيدة الريحانى نوشته يكى دو نكته هست كه از نظر مسائل مورد بحث ما در اينجا بسيار قابل دقت و شايسته توجه است . ابن نديم على بن عبيدة را چنين وصف مىكند : « يكى از بلغا و فصحا بود ، به مأمون اختصاص داشت ، در تصنيفها و تأليفهاى خود به طريقه حكمت مىرفت ، و به زندقه متهم بود » « 1 » طريقه حكمت كه ابن نديم آن را از خصوصيات على بن عبيدة در تأليفاتش شمرده يكى از اين نكته‌هاى قابل دقت است . دربارهء « حكمت » و معناى آن در همين قرنهاى نخستين اسلامى كه دوران نقل و ترجمهء آثار ايرانى بود سابقا توضيح مختصرى داده شد . و ديديم كه مقصود از حكمت آن نوع از آثار اخلاقى و مواعظ و آداب بوده كه ادبيات ساسانى ايران يكى از سرچشمه‌هاى بسيار غنى آن به شمار مىرفته ، بنابراين باعث تعجب نيست اگر در فهرست مؤلفات على بن عبيدة به نام كتابهايى برخوريم كه نه تنها در همان موضوعهايى است كه در ادبيات ساسانى شايع و رايج بوده بلكه با همان نامها و عنوانهاى فارسى هم تأليف شده . و اگر در نظر بگيريم كه او از خاصان مأمون بود و دوران مأمون هم از نظر ترجمه آثار ايرانى به زبان عربى يكى از دوره‌هاى درخشان زبان و ادبيات عربى به شمار مىرفت دور از حقيقت نخواهد بود كه\r\n\r\n\r\n","description":"","footnote":"\r\n- در كتاب مطالعاتى دربارهء ساسانيان ، ص 48 .\r\nو  West , Pahlavi texts 1 ( S . B . E . P . V . ) Oxford  و  Justi , Namenbuch 262 \r\n( 1 ) . الفهرست ، ص 119 .\r\n","page_name":" 321 ","page_number":321},
  {"content":"\r\n\r\nبعضى از اين‌گونه آثار او را هم ترجمه‌اى مستقيم از آثار فارسى ساسانى بشماريم .\r\nنكته قابل توجه ديگر در اين شرح حال متهم بودن على بن عبيدة به زندقه است كه خود راهنماى ديگرى به خصوصيات فكرى و منابع معلومات او است .\r\nدربارهء كلمه زندقه و اينكه آيا اين كلمه از كجا آمده و زنديق در اصل به پيروان چه كيش و آئينى گفته مىشده تحقيقات خوب و سودمندى شده ؛ منظور ما در اينجا بحث در آن نيست « 1 » ؛ منظور در اينجا اشاره به مفهوم كلىترى از اين كلمه است كه در قرنهاى نخستين اسلامى بازار گرم و پررونقى يافته و كم‌كم به شكل تهمتى ناپسند درآمده بود كه عموما كسانى را كه در گفته‌ها يا نوشته‌هاى خود در دائره سنتهاى فكرى و اجتماعى عربى محدود نمىمانده و سخنان تازه و ناآشنايى مىگفته يا مىنوشته‌اند بدان متهم مىساخته‌اند .\r\nعلت اينكه موج اتهام به زندقه در دورهء عباسى و آن هم در عراق بالا گرفت تا جايى كه براى مبارزهء با آن در دستگاه خلافت منصب تازه‌اى به نام « صاحب الزنادقه » به وجود آمد همين بود كه در همين دوره در همين سرزمين ايران بود كه نخستين‌بار سنتهاى عربى كه از زندگى ساده عرب حجاز و صحراى عربستان سرچشمه مىگرفت با آيين و روش ديگر و سخنان و انديشه‌هايى برخورد مىكرد كه براى اعراب تازگى داشت و به آسانى قابل پذيرش نبود .\r\nو همين سخنان و انديشه‌ها بود كه تا وقتى در روشهاى مأنوس عربى به صورت تحولى خفيف جلوه مىكرد با كلمهء « بديع » توصيف مىشد كه نماينده نوآورى پسنديده و دلپذير بود ، ولى همين‌كه با يكى از سنتهاى ريشه‌دار فكرى يا اجتماعى آنها برخورد مىكرد به كلمهء « بدعت » تبديل مىشد كه تهمتى سخت و ناهنجار بود . و چون بسيارى از سنتهاى عربى هم با آنكه اساس اسلامى نداشت در بين مسلمانان به عنوان سنتهاى اسلامى معروف شده بود ازاين‌رو « بدعت »\r\n\r\n\r\n","description":"","footnote":"\r\n( 1 ) . براى اطلاع در اين مورد مىتوان به كتاب بسيار سودمند مرحوم تقىزاده به نام ( مانى و دين او ) مراجعه نمود .\r\n","page_name":" 322 ","page_number":322},
  {"content":"\r\n\r\nبيشتر جنبهء دينى به خود مىگرفت و كم‌كم به زندقه و الحاد كشانده مىشد .\r\nبنابراين كلمهء زندقه را هم بىآنكه از تحقيق در اصل و منشأ آن غفلت شود بايد در زمرهء كلمات و اتهاماتى قرار داد كه در هر دوره و عصرى براى معرفى كسانى به كار رفته كه سر از چنبر سنتهاى مألوف عصر بيرون كشيده به صورتى ديگر انديشيديده يا در زندگى روشى ديگر برگزيده‌اند .\r\nعلى بن عبيدة الريحانى و غالب كسانى كه در اين عصر به زندقه متهم شده‌اند از اين قبيل‌اند . اينها كسانى هستند كه از منابع ديگرى هم غير از منابع عربى كسب معلومات كرده و با روشهاى فكرى ديگرى غير از روشهاى مألوف عربى آشنا بوده‌اند ، و اينها معمولا يا ايرانيانى بوده‌اند كه نوشته‌هاى ادبى يا تاريخى و علمى ايران را به زبان عربى ترجمه مىكرده و در برابر اعراب مىنهاده‌اند يا كسانى بوده‌اند كه از همين منابع بهره‌مند مىگشته‌اند . ابن مقفع به زندقه و الحاد متهم شد و به همين اتهام هم كشته شد . ما امروز در نوشته‌هاى ابن مقفع كه هنوز هم در فرهنگ عرب در صدر كتب اخلاقى و تربيتى قرار دارند و در مدارس تدريس مىشوند اثرى از زندقه و الحاد نمىيابيم ولى در قرن دوم به آسانى مىتوانستند او را به تهمت الحاد و زندقه متهم سازند زيرا آنچه او مىگفت و مىنوشت براى آنها مأنوس نبود . معارف ادبى در آن زمان در جامعه عربى از حد نقل اشعار جاهلى و حكايت و روايات و مطالبى در زمينه عقايد و افسانه‌هاى عرب تجاوز نمىكرد ولى مؤلفات ابن مقفع از قماشى ديگر بود و اين گونه مضامين را در آنها راهى نبود . آنچه ابن مقفع مىنوشت از آثار ذوق و انديشه و قريحه مردمى ديگر سرچشمه مىگرفت كه با سنتهاى عربى چندان نزديك نبود . بشّار بن برد از شعراى همين قرن هم سرانجامى شبيه به او يافت .\r\nبشار را هم از پيشگامان شعر عربى شمرده‌اند كه شعر عربى را با انديشه‌هاى تازه و مضامين نو آراسته است ؛ ظاهرا انديشه‌هاى او در رفتار و گفتارش نيز منعكس بوده كه وقتى امين خليفه عباسى خواست او را به سبب كينه‌اى كه از او به دل گرفته بود به قتل رساند نزديك‌ترين بهانه را براى قتل او تهمت زندقه يافت و او را به دست « صاحب الزنادقه » سپرد .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nاين قبيل موارد در تاريخ كم نيست و غرض از ذكر اين دو نمونه بيان اين مطلب است كه اتهام به زندقه را در تاريخ اسلام نبايد در همه جا آن اندازه جدى شمرد كه در صدد تحقيق از كيش و آيين متهم برآمد . دربارهء على بن عبيدة الريحانى كار از اين ساده‌تر است زيرا در عبارت ابن نديم كه ذكرى از اين تهمت هست علت آن را هم مىتوان از همان عبارت دريافت كه گويد او در تصنيفها و تأليفهاى خود به طريقهء حكمت مىرفت .\r\n\r\nكتاب تربية هرمز بن كسرى انوشروان\r\nدر ضمن كتب احمد بن ابى طاهر طيفور خراسانى نيز نام چند كتاب ديده مىشود كه به احتمال زياد از منابع ايرانى گرفته شده و از آن ميان كتابى كه به نام « تربية كسرى انوشروان » ذكر شده شايستهء توجه و بررسى است . « 1 »\r\nدر شرح كتابى كه با عنوان « كتاب عهد كسرى الى ابنه هرمز يوصيه حين اصفاه الملك و جواب هرمز اياه » ذكر شد اجمالا به اين مطلب نيز اشاره شد كه در ادبيات منسوب به دورهء ساسانى در قرنهاى نخستين اسلامى غير از اين كتاب نوشته‌هاى ديگرى هم مربوط به خسرو و پسرش هرمز وجود داشته كه مورد استفاده مورخان دوره‌هاى اسلامى قرار گرفته . در اينجا بايد اضافه كنيم كه از اين نوع نوشته‌ها دست كم سه تا در اختيار فردوسى بوده كه در شاهنامه آثار آنها را مىبينيم . يكى از اين نوشته‌ها پندنامهء خسرو انوشروان است به هرمز كه با اين ابيات شروع مىشود :\r\n كنون نامهء شاه نوشيروان * بخوان و نگه كن به روشن روان\r\nچنين گفت كاين نامه دل‌پسند * همه حكمت و دانش و راز و پند \r\n\r\n\r\n","description":"","footnote":"\r\n( 1 ) . الفهرست ، چاپ تجدد ، ص 163 . فلوگل كلمهء تربية را در نام اين كتاب مرتبة خوانده و نام اين كتاب در چاپ او بدين‌گونه آمده « كتاب مرتبة هرمز بن كسرى انوشروان » ص 146 ، ولى نام صحيح كتاب همان است كه در چاپ تجدد آمده است .\r\n","page_name":" 324 ","page_number":324},
  {"content":"\r\n\r\n ز شاه سرافراز خورشيد چهر * مهست و گرايان به كارش سپهر \r\n* * *\r\n سوى هرمز آن پاك فرزند ما * پذيرفته از دل همه پند ما \r\nو در پنجاه و شش بيت شرح داده شده و با اين بيت پايان مىيابد :\r\n چو بنوشت بسپرد آن را به گنج * هراسان بد اندر سراى سپنج \r\n« 1 » و ديگر عهدنامه نوشيروان به هرمز است كه در جاى ديگر شاهنامه از آن سخن رفته و مطالب آن در 77 بيت بيان شده است .\r\nداستان اين عهدنامه در شاهنامه فردوسى با اين بيت شروع مىشود :\r\n نبشتند عهدى بفرمان شاه * كه هرمزد را داد تخت و كلاه\r\nچو قرطاس چينى شد از باد خشك * نهادند مهرى بر آن بر ز مشك\r\nبه موبد سپرد آن به پيش ردان * سرافراز و بيداردل بخردان \r\nآنگاه فردوسى با اين بيت نظم عهدنامه را آغاز مىكند :\r\n به پيوندم اين عهد نوشيروان * به پيروزى شهريان جهان \r\n« 2 »\r\nكه از آن معلوم مىشود نسخه‌اى از عهدنامه را به نثر در اختيار داشته كه آن را عينا به نظم درآورده .\r\nو سوم نوشته‌اى بوده شامل مطالبى دربارهء تربيت هرمز وليعهد خسرو انوشيروان و شرح مجلسى كه از بزرجمهر و موبدان موبد و بزرگان براى آزمايش وليعهد تشكيل شده بوده است . اين داستان كه ظاهرا داستانى بوده در شرح دقت و اهتمام انوشيروان در تربيت وليعهد و كارهاى او در اين زمينه با اين بيت در شاهنامه شروع مىشود :\r\n چو گويد كنون مرد روشن‌روان * ز راى جهاندار نوشيروان \r\nو خلاصهء آن اينكه نوشيروان چون به هفتاد و چهار سالگى رسيد ، در صدد انتخاب جانشينى برآمد كه از هر حيث به كمالات آراسته و براى سلطنت\r\n\r\n\r\n","description":"","footnote":"\r\n( 1 ) . شاهنامه ، چاپ خاور ، ج 4 ، ص 531 - 528 .\r\n( 2 ) . شاهنامه چاپ خاور ، ج 4 ، ص 555 - 552 .\r\n","page_name":" 325 ","page_number":325},
  {"content":"\r\n\r\nشايسته باشد و از ميان شش پسر خود خردمندتر و بهتر از همه هرمز بود ؛ پس كارآگهان را فرمود كه نهانى مراقب اعمال و گفتار او باشند و به شاه گزارش دهند و چون او را چنان كه مىخواست يافت ، بزرجمهر را دستور داد تا موبدان و ردان را بخواند و در انجمنى هرمز را به دانش آزمايش كنند و بزرجمهر نيز چنين كرد و :\r\n جهانجوى هرمزد را خواندند * بر نامدارانش بنشاندند \r\nآنگاه از هر درى از وى پرسشها كردند و هرمز پاسخ گفت . اين سؤال و جوابها به تفصيل در 83 بيت از شاهنامه منظوم گرديده و مجموع اين داستان شامل يكصد و نه بيت است كه با اين دو بيت پايان مىپذيرد :\r\n شهنشاه كسرى به دو خيره ماند * بسى آفرين كيانى بخواند\r\nز گفتار او انجمن شاد گشت * دل شهريار از غم آزاد گشت \r\n« 1 » و چنان كه از شاهنامه برمىآيد پس از اين امتحان بوده كه عهد انوشروان به هرمزد نوشته شده و ما از آن ياد كرديم .\r\nاز ميان اين سه نوشته كه از اسناد ساسانى در اختيار فردوسى بوده از دوتاى از آنها يعنى پندنامه و عهدنامه سابقا ذكرى رفته و در مآخذ عربى نيز منعكس است ولى از اين سند سوم كه متضمن داستان تعليم و تربيت هرمز و كيفيت امتحان و سؤال و جوابهاى آن بوده مطالب آن به اين تفصيل كه در فردوسى آمده در مآخذ عربى منعكس نشده و به احتمال قوى اين كتاب « تربية هرمز بن كسرى انوشروان » كه جزء تأليفات احمد بن ابى طاهر ذكر شده ترجمهء عربى همان نوشته‌اى است كه در اختيار فردوسى بوده و يا اينكه كتابى بر اساس همان ترجمه بوده است . و چيزى كه بر قوت اين احتمال مىافزايد اين است كه احمد بن ابى طيفور خود از خاندانى ايرانى و خراسانى بوده و در دوره‌اى مىزيسته كه ترجمهء آثار ايرانى به زبان عربى بازار گرم و پررونقى داشته و خود او نيز مدتها به شغل معلمى مشغول بوده و به تناسب شغل خود هم با همين آثار اخلاقى و تربيتى ايران سروكار داشته است .\r\n\r\n\r\n","description":"","footnote":"\r\n( 1 ) . شاهنامه ، چاپ خاور ، ج 4 ، ص 552 - 546 .\r\n","page_name":" 326 ","page_number":326},
  {"content":"\r\n\r\nاحمد بن ابى طيفور در سال 204 هجرى يعنى سالى كه مأمون از خراسان وارد بغداد شد در بغداد تولد يافت و در سال 280 هجرى در بغداد بدرود زندگى گفت . وى مدتها معلم مكتب‌خانه‌هاى عمومى بود و به تعليم اطفال مىپرداخت ولى بعدها از مدرّسان خاص گرديد و در جانب شرقى بازار ورّاقان بغداد مجلس درس داشت .\r\nديگر از اين‌گونه كتابهاى اخلاقى و تربيتى كه هرچند جزء آثار مؤلفين اسلامى شمرده شده‌اند و بايد آنها را از آثار ساسانى شمرد ، كتب ابن مقفع است .\r\nدر فهرست كتابهاى ابن مقفع سه كتاب به نامهاى « الاداب الكبير » و « الادب الصغير » و « اليتيمه » ذكر شده است كه از نظر موضوع ما شايسته بحث و بررسى مىباشند . از اين سه كتاب دو كتاب آن موجود است كه يكى به نام « الادب الكبير » خوانده مىشود و ديگرى هم به نام « الادب الصغير » . اين كتاب اخير را گاهى به نام « اليتيمه » هم خوانده‌اند ولى ظاهرا كتاب « اليتيمه » كه در فهرست ابن نديم نام آن آمده مفقود است . و اما دو كتاب موجود بارها به نام « الادب الكبير » و « الادب الصغير » چاپ شده و در دسترسند . « 1 » اين دو كتاب معمولا از ابن مقفع دانسته شده و آنچه هم از مطالب آنها در مؤلفات قديم و جديد عربى نقل شده با عنوان « آداب ابن مقفع » معروف گرديده و حتى مسكويه نيز در مجموعهء جاودان خرد آنچه را كه از ابن مقفع با عنوان « اداب ابن المقفع و وصاياه » « 2 » نقل كرده آنها را در فصل مخصوص « حكم الاسلاميين » آورده نه در\r\n\r\n\r\n","description":"","footnote":"\r\n( 1 ) . كتاب « الادب الكبير » ( كه ابن خلكان آن را به نام الدره اليتيمه هم خوانده ) بار اول به وسيلهء شكيب ارسلان از دانشمندان سوريه به چاپ رسيد و در سال 1897 ميلادى در بيروت تجديد چاپ شد و بار ديگر محمد كرد على آن را در كتاب « رسائل البلغا » به چاپ رسانيد و يك‌بار هم در اسكندريه مصر و اخيرا هم با كتاب « الادب الصغير » در سال 1960 به وسيلهء يوسف ابو حلقه از ادباى لبنان به چاپ رسيده و كتاب « الادب الصغير » هم در « رسائل البلغا » ( قاهره 1331 هجرى ) و به وسيلهء احمد زكى پاشا در اسكندريه در سال 1329 هجرى و به وسيلهء يوسف ابو حلقه در بيروت 1960 به چاپ رسيده است .\r\n( 2 ) . الحكمة الخالدة ، ص 293 .\r\n","page_name":" 327 ","page_number":327},
  {"content":"\r\n\r\nبخش مخصوص « اداب الفرس » . ظاهرا علت اشتهار اين آثار به ابن مقفع با اينكه خواهيم ديد اين كتابها از ترجمه‌هاى او بوده‌اند نه از تأليفات او اين بوده است كه اين كتابها مانند ديگر آثار ترجمه شده همچون پندنامه بزرگمهر يا انوشروان و مانند آنها داراى نام مؤلف نبوده ، يا بدان جهت كه مطالب اين كتابها را ابن مقفع از مجموعه‌هاى عمومى گرفته كه نام مؤلف در آن ذكر نشده بوده ، و يا اينكه ابن مقفع خود آن نام را در ترجمه خود حذف كرده ، به‌هرحال چون اين كتابها منسوب به شخص معينى نبوده‌اند به نام خود ابن مقفع خوانده شده‌اند . نظير اينها ترجمه‌هاى مختلف كتاب « خداىنامه » است كه به وسيلهء اشخاص متعددى به عربى ترجمه و تحرير شده و به نام سير الملوك معروف گرديده و همهء آنها هم به همان مترجمان منسوب گشته‌اند ولى نه به عنوان ترجمه بلكه به عنوان تأليف . « 1 »\r\nابن نديم اين سه كتاب را در فهرست كتابهايى كه ابن مقفع از زبان فارسى به عربى ترجمه كرده است ذكر كرده . « 2 » ابن نديم حتى نام فارسى يا پهلوى كتابى را كه در عربى به نام « الادب الكبير » معروف شده ذكر كرده و اين نام هرچند چنان كه سابقا هم ديديم در نسخه‌هاى موجود الفهرست دچار تحريف شده و صحيح آن را نمىتوان به دست آورد ولى به‌هرحال نشانه‌اى است كه اين كتاب به همين صورت در ادبيات ساسانى وجود داشته . دربارهء الادب الصغير نكته جالب دقت اين است كه بسيارى از مطالب آن را با همان صورت و هيأت مىتوان در قطعاتى كه از آثار ساسانى نقل شده يافت و حتى در بعضى از موارد كثرت مطالب مشترك و انطباق عبارات آنها به صورتى است كه نمىتوان آنها را به هم بىارتباط دانست چنان كه اين حالت دربارهء اين كتاب با قطعاتى كه مسكويه در فصل « اداب الفرس » زير عنوان « فصل من كلام حكيم فارسى آخر » و « وصيه اخرى للفرس » نقل كرده و ما آنها را در شمارهء 10 و 11 وصف كرديم به خوبى ديده مىشود و اين اشتراك مطالب و عبارات به اندازه‌اى است كه مىتوان بدون\r\n\r\n\r\n","description":"","footnote":"\r\n( 1 ) . نك ، همين كتاب در باب ترجمه‌كنندگان خداىنامه .\r\n( 2 ) . الفهرست ، ص 118 .\r\n","page_name":" 328 ","page_number":328},
  {"content":"\r\n\r\nترديد گفت كه « الادب الصغير » مجموعه‌اى است منتخب از آثار مختلف ساسانى كه از آن جمله همين دو قطعه‌اى است كه مسكويه آن را در اين‌جا نقل كرده و شايد اگر در حكمتهاى منقول از دورهء ساسانى استقراء بيشترى به عمل آيد بتوان اطلاعات بيشترى دربارهء مآخذ اين كتاب به دست آورد . و اينك براى اينكه نمونه‌اى از مطالب و عبارات مشترك الادب الصغير با هريك از اين دو قطعه در دست باشد از هريك از آنها يك عبارت در اينجا نقل مىكنيم .\r\nاز « فصل من كلام حكيم فارسى آخر » :\r\n« و على العاقل ان يتفقد محاسن الناس و يحصيها و يصنع فى توظيفها على نفسه و تعهدها مثل الذى وصفنا فى اصلاح المساوئ ، و على العاقل ان لا يخادن « 1 » و لا يصاحب و لا يجاور من الناس - ما استطاع - الا ذافضل فى الدين و العلم و الاخلاق لياخذ عنه « 2 » » .\r\nهمين عبارت در « الادب الصغير » :\r\n« و على العاقل ان يتفقد محاسن الناس و يحفظها و يحصيها و يصنع فى توظيفها على نفسه و تعهدها بذلك مثل الذى وصفنا فى اصلاح المساوى . و على العاقل ان لا يخادن و لا يصاحب و لا يجاور من الناس - ما استطاع - الا ذافضل فى العلم و الدين و الاخلاق فياخذ عنه « 3 » » .\r\nاز « وصية اخرى للفرس » :\r\n« و من العلم ان تعلم انك لا تعلم . احسن تقدير معاشك و معادك تقديرا لا يفسط عليك احدهما الاخر فان اعياك ذلك فارخضنّ الادنى و آثر الاعظم . . . افضل البر ثلاث خصال الصدق فى الغضب و الجود فى العسرة و العفو عند المقدرة « 4 » » .\r\nاز « الادب الصغير » :\r\n\r\n\r\n","description":"","footnote":"\r\n( 1 ) . در نسخه‌اى به جاى يخادن يحادث نوشته شده ولى انتخاب متن صحيح‌تر است و عبارت الادب الصغير نيز آن را تأييد مىكند .\r\n( 2 ) . الحكمة الخالدة ، ص 71 .\r\n( 3 ) . الادب الصغير ، ص 14 و 15 .\r\n( 4 ) . الحكمة الخالدة ، ص 74 و 75 .\r\n","page_name":" 329 ","page_number":329},
  {"content":"\r\n\r\n« و من العلم ان تعلم انك لا تعلم بما لا تعلم و من احسن ذوى العقول عقلا من احسن تقدير امر معاشه و معاده تقديرا لا يفسد عليه و احد منهما الاخر ، فان اعياه ذلك رفض الادنى و اثر عليه الاعظم . . . من افضل اعمال البر ثلاث خصال ، الصدق فى الغضب و الجود فى العسره و العفو عنه المقدرة « 1 » » .\r\nدر اين زمينه تذكر اين مطلب نيز خالى از فايده نيست كه مسكويه در قسمت حكم الاسلاميين كه چنان كه گفتيم زير عنوان « آداب ابن المقفع و وصاياه » مطالب زيادى از نوشته‌هاى ابن المقفع را آورده از كتاب الادب الصغير چيزى ذكر نكرده است .\r\nعلاوه بر آنچه راجع به اصول اين دو كتاب ذكر شد توجه به يك مطلب ديگر دربارهء آنها در اينجا بسيار مهم است و آن اين است كه اين دو كتاب از لحاظ مطالب و محتوى به هيچ‌وجه با تأليفات عربى اين دوره شباهتى ندارند و همه چيز در آنها دلالت دارد بر اينكه نه در محيط عربى به وجود آمده‌اند و نه به وسيلهء نويسنده‌اى كه با چنان محيطى آشنايى داشته است . خليل مردم از نويسندگان محقق عرب كه دربارهء ابن مقفع و آثار او تحقيقى شايسته دارد با توجه به اين خصوصيت آداب ابن مقفع دربارهء آن چنين مىنويسد : « ادب ابن مقفع هرچند از حيث لفظ و تركيب عربى مبين است ليكن در جمع و تأليف مطالب اعجمى است زيرا وى هيچ‌گاه به شعر عرب استشهاد نمىكند و به امثال عربى تمثل نمىجويد و از سخنان حكمت‌آميز و مواعظ اعراب روايت نمىكند و از خطباء ايشان نام نمىبرد و به اخبار ايشان اشاره نمىنمايد . و اين خلاف روشى است كه عامهء نويسندگان عرب مانند جاحظ و هم‌رديفانش از آن پيروى كرده‌اند . وى از اين جهت يا مترجم از فارسى است و يا مضامين شايع را گرفته ، و يا تمام اين مطالب را از انديشه خود درآورده است » . « 2 »\r\nكتابى كه به نام « الادب الكبير » چاپ شده و قطعاتى هم از آن در عيون الاخبار و در كتاب مسكويه نقل شده و به نام آداب ابن مقفع ناميده شده\r\n\r\n\r\n","description":"","footnote":"\r\n( 1 ) . الادب الصغير ، ص 36 .\r\n( 2 ) . ابن المقفع ، به قلم خليل مردم بيك ، ص 66 .\r\n","page_name":" 330 ","page_number":330},
  {"content":"\r\n\r\nاست ، مطالب آن تقريبا در موضوعهاى مشخصى است و شايد بتوان همه را در سه موضوع خلاصه نمود ، يكى تعاليم و دستورالعملهايى است براى فرمانروايان و پادشاهان ، و ديگر تعاليم و اداب كسانى است كه همنشين سلطان و يا كارگزار و يا از نزديكان درگاهند ، و سوم نصايح و دستورالعملهاى مختلفى است كه بيشتر در پيرامون دوست و دوستى است . ولى كتابى كه به نام « الادب الصغير » چاپ شده داراى چنين وحدت موضوع و پيوستگى نيست ؛ بلكه عبارت از مجموعه‌اى از سخنان كوتاه و بلند است در موضوعهاى مختلف كه هيچ‌گونه رابطه‌اى بين آنها نيست جز اينكه همه در مواضع اخلاقى و در حكمت و ادب است ؛ و به اين جهت الادب الصغير بيشتر از آن نوع كتابهاى اخلاقى است كه در ادبيات پهلوى به صورت كلمات قصار يا جوامع الكلم وجود داشته است .\r\n\r\n","description":"","footnote":"","page_name":" 331 ","page_number":331},
  {"content":"\r\n . \r\n","description":"","footnote":"","page_name":" 332 ","page_number":332},
  {"content":"\r\n\r\n\r\nگفتار دهم ادبيات ايران در دورهء ساسانى از خلال مآخذ عربى\r\nنمونه‌هايى از متون ساسانى و ترجمه آنها ؟ ؟ ؟ متن پهلوى ؟ ؟ ؟ ترجمه‌هاى قديم فارسى ؟ ؟ ؟ متن عربى\r\nدر بخش اول اين كتاب دربارهء ادبيات اخلاقى ايران و معرفى آثارى كه در قرنهاى نخستين اسلامى در زمينه‌هاى ادب و حكمت از زبان فارسى به عربى ترجمه شده است مطالبى بيان شد . و در اينجا چند نمونه مختلف از آن آثار كه ترجمهء عربى آنها در دست است و شناخت آنها براى تكميل مطالب گذشته و درك صحيح ادب و حكمت ايران لازم مىنمايد نقل مىشود .\r\n\r\nنمونه‌هايى از متون ساسانى و ترجمه آنها\r\nدر بخش نخست راجع به وجود اين آثار در گذشته و حال و پىجوئى از نام و نشان آنها در مآخذ تاريخى و به دست آوردن اطلاعاتى دربارهء آنها بحث شد ، و اين خود موضوع مهمى بود كه مىبايستى براى آگاهى از آثارى كه در اين زمينه به زبان عربى درآمده بحث و بررسى مىشد . در اين بخش موضوع مهم ديگرى كه اهميت آن كمتر از آنچه بررسى شده نيست مورد گفت‌وگو است و آن كيفيت اين آثار و محتوى آنها\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nاست يعنى نوع افكار و انديشه‌هايى كه در آنها بيان شده و طرز بيان اين افكار و انديشه‌ها و قالبهايى كه براى اين كار انتخاب شده و جنبه‌هاى تربيتى و اخلاقى آنها و ضوابط و معيارهايى كه در آنها براى سعادت فرد و سلامت اجتماع به دست داده شده . اينها همه مطالبى است كه مىبايستى دربارهء اين آثار دانسته شود و چون اين اطلاعات جز از طريق مطالعه و تحقيق مستقيم در خود اين آثار و نوشته‌ها به دست نمىآيد به همين جهت لازم آمد كه در اين بخش نمونه‌هاى بارزى از اين آثار به صورتى كه تا حد امكان خصوصيات اصل را حفظ و منعكس سازد به فارسى ترجمه شود و تكمله‌اى براى اين بحث گردد .\r\nآشنايى با اين آثار از دو جهت ضرورت دارد يكى از لحاظ درك ارزشهاى روحى و اجتماعى خود آنها ، و ديگر از نظر مطالعه و تحقيق در سير آن ارزشها و تحول آنها در جامعه اسلامى اگر تحولى در آنها روى داده باشد .\r\nآثارى كه به عنوان نمونه براى ترجمه به فارسى و درج در اين كتاب برگزيدم چهار قطعه منسوب به چهار تن از افرادى است كه در ادبيات ساسانى و ايرانى به دانش و حكمت معروف بوده‌اند . اين چهار تن يكى هوشنگ و ديگرى بهمن از پادشاهان داستانى ايرانند و ديگر آذرباد موبدان موبد دوران ساسانى و بزرگمهر داناى معروف آن روزگار است . در اينجا شايد لازم باشد كه يك بار ديگر آنچه بيشتر مورد بحث و بررسى است اصل آن آثار و محتواى آنها و صحت انتساب آنها است به آن دوره ، نه صحت انتساب آنها به اشخاص يا نامهايى كه بدانها منسوب شده‌اند ، اگرچه آن نامها مانند انوشروان و بزرگمهر از اشخاص تاريخى باشند . در تاريخ ايران چند چهره يا چند نام از نامهاى تاريخى يا داستانى به عنوان حكيم و دانا شهرت يافته‌اند و اين شهرت جاذبه‌اى نيرومند بوده است كه مضامين حكمت‌آميز و دستورالعملهايى را كه نتيجهء تجارب انسانهاى انديشمند و يا پيران مجرب و آزموده در طى قرنها و قرنها بوده است به آنها جذب نموده و به همين جهت است كه همه مضامين حكمت‌آميز ايران به يكى از اين چهره‌ها منسوب گشته و از انديشمندان ديگر خبرى نيست . بنابراين بحث در\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nاينكه آيا اثر حقيقة از فلان حكيم است يا نيست بحثى است بىنتيجه ؛ آنچه در اين زمينه مهم و سودمند است توجه به اين امر است كه مجموعه اين آثار نمودارى از انديشه حكماى قديم ايران و تصورى است كه ايشان دربارهء سعادت فرد و سلامت اجتماع داشته‌اند . و اگر باوجوداين باز ما در مقدمه بعضى از اين آثار كه منسوب به شاهان داستانى است دربارهء آن شاهان و عقائدى كه راجع به آنها در سنّتهاى ايرانى وجود داشته توضيحاتى داده‌ايم اين فقط به منظور روشن ساختن محيط و ظروف و زمينه‌هاى روحى است كه اين آثار در آن به وجود آمده .\r\nاز اين چهار اثر كه به فارسى ترجمه كرده‌ام از دو تا از آنها ، علاوه بر ترجمهء قديم عربى ، اصل پهلوى آن هم در دست است . از دو اثر ديگر جز همين ترجمه‌هاى عربى چيز ديگرى در دست نداريم . ولى از حسن اتفاق و به احتمال قوى آنچه در دست داريم نخستين ترجمه‌هايى است كه از اين آثار ساسانى به عمل آمده و تا حد زيادى از تصرف ناقلان و ناسخان قرنهاى بعد مصون مانده‌اند ، زيرا شواهد و امارات نشان مىدهد كه در ترجمه‌هايى كه در قرنهاى نخستين اسلامى به عمل آمده شرايط امانت در نقل مطالب و حفظ اصالت آنها بيشتر رعايت شده . بنابراين اگر بعضى جزئيات هم در اين نوشته‌ها مورد شك و ترديد قرار گيرد به احتمال قوى در مجموعهء مطالب و كيفيت آنها و حتى طرز بيان مطالب و ضوابط و معيارهائى كه از آنها به دست مىآيد در صحت انتساب آنها به دورهء ساسانى جاى ترديد نيست .\r\nتصور مىرود كه با ترجمهء اين چهار قطعه نمونه‌هاى جامعى از انواع مختلف ادب و حكمت ايرانى در شكلهاى گوناگون آن و روشهاى مختلفى كه روايت شده در دسترس خوانندگان قرار گيرد . و هدف اصلى از اين ترجمه‌ها اين است كه حتى المقدور متنهاى عربى با حفظ اصالت آنها چه از لحاظ مفردات و چه از لحاظ كيفيت تعبير به فارسى برگردانده شود كه تا سرحد امكان معرف اصل آنها باشد .\r\nبا آنكه ترجمهء عربى اين قطعه‌ها از لحاظ استحكام عبارات و حسن\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nانتخاب كلمات از آثار برگزيدهء زبان عربى به‌شمار مىروند ولى باز خصائص نوشته‌هاى پهلوى به خوبى در آنها هويدا است . گذشته از شباهتى كه مطالب اين قطعه‌ها با مطالب اندرزنامه‌ها و پندنامه‌هاى پهلوى دارد روش بيان و شيوهء برداشت مطالب آنها نيز نزديك به همان كتابهاست . ايجاز در بيان ، و احتراز از تفصيل ، و جمله‌بنديهاى كوتاه ، و تقسيم مطالب با شماره يا به صورت پرسش و پاسخ كه در اين قطعه‌ها ديده مىشود همه از خصائص نثر پهلوى است . ايجاز در بيان مطالب ، چه در مضامين اخلاقى و مواعظ و حكم و چه در توقيعاتى كه رسم بوده در ذيل عرايض مىنوشته‌اند ، در ادبيات ساسانى بسيار معمول و مرغوب بوده ، و ترجمهء عربى آنها هم جزء آثار برجستهء ادبيات عربى به‌شمار مىرفته ، و در اين‌گونه كتابهاى اخلاقى كه در زبان عربى تأليف يافته و همچنين در حكم و مواعظ عربى كه غالبا به صورت سخنان كوتاه يا « كلمات قصار » از زبان بزرگان نقل گرديده اثر بسيار داشته ، چنان كه توقيعات منسوب به انوشروان نيز از سرمشقهاى خوب دبيران ديوان خلافت و ادباى عصر بوده است .\r\nدر ترجمهء عربى اين قطعه‌ها گاهى ايجاز اصل آنها به صورتى در ترجمه منعكس گرديده كه عبارت نسبت به معنى مقصود تنگى مىكند ، و معنى را بايد با انديشه و تأمل از آن بيرون كشيد . از مفهوم و سبك عبارات آنها آثار كهنگى پيدا است ، گاهى در ضمن عبارات به كلماتى برمىخوريم كه مىبايستى داراى معانى متفاوت باشند ولى در ترجمهء عربى به صورت كلمات مترادف و هم معنى و يا به صورت كلماتى درآمده‌اند كه تفاوت آنها بسيار كم و نامحسوس است .\r\nاگر تحريفى در اين عبارتها روى نداده باشد علت اين امر يكى از اين دو چيز مىتواند باشد : يا آنكه مترجم عربى در اين موارد كلماتى كه درست جانشين كلمات اصلى گردد نيافته و كلمات نزديك به آنها را به كار برده ، و يا آنكه معنى اين كلمات در عربى تحول يافته و از معناى زمان ترجمه دور گشته و بدين جهت ابهامى در كلام حاصل شده است . به اين‌گونه كلمات جابه‌جا در ذيل ترجمهء فارسى آنها اشاره شده است .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nدر ترجمهء فارسى اين قطعه‌ها كوشش شده كه هيأت اصلى عبارات بدان گونه كه در متن عربى آمده تا آنجا كه خللى به سخن وارد نياورد حفظ شود .\r\nعبارات ، جز در هنگام ضرورت ، با همان ايجاز كه به عربى نقل شده به فارسى برگردانده شده است ، از رسم اين زمان كه حذف فعلهاى مكرر است پيروى نشده ، و هر جمله‌اى چنان كه در اصل بوده به فارسى درآمده ، و با اين حال سعى شده كه ترجمهء فارسى آن تا آنجا كه ممكن بوده روشن و روان باشد . و اگر در بعضى موارد عبارات كمى مبهم به نظر مىرسد اين ابهامى است كه از متن عربى در آن منعكس شده . به‌هرحال در ترجمهء متنها به خصوص اگر متنى كهنه و قديم باشد هر قدر از تصرف در متن و تغيير نوع جمله‌ها به منظور توضيح يا آرايش كلام خوددارى شود و تا حد توانايى صورت قديم آنها حفظ گردد بهتر است .\r\nبنابراين شايد لازم باشد كه دربارهء آن و ترجمه‌هاى مختلف آن با تفصيل بيشترى گفت‌وگو شود ولى قبلا بايد به اين نكته توجه كنيم كه بحث در اينكه آيا بزرجمهر حكيم با برزويه طبيب كه در مقدمه كليله و دمنه از او ياد شده هر دو يك شخص بوده‌اند يا دو شخص از موضوع سخن ما در اينجا خارج است .\r\nدربارهء اين موضوع بررسيهاى سودمندى شده كه مىتوان به آنها رجوع نمود « 1 » سخن ما در اينجا فقط دربارهء خود اين قطعه و نسخ متعدد آن در پهلوى و فارسى و عربى است :\r\n\r\nمتن پهلوى\r\nچنان كه گفتيم از اين اندرزنامه يك متن پهلوى وجود دارد كه در مجموعهء متون پهلوى به وسيلهء دانشمند پارسى « جاماسب جى دستور مينوچهر جى\r\n\r\n\r\n","description":"","footnote":"\r\n( 1 ) . اين موضوع را كريستن سن در رساله خاصى به نام بزرگمهر حكيم مورد بحث قرار داده و آن رساله به قلم عبد الحسين ميكده به فارسى برگردانده شده و در سال اول مجلد مهر به چاپ رسيده است .\r\n","page_name":" 337 ","page_number":337},
  {"content":"\r\n\r\nجاماسب آسانا » در سال 1897 در بمبئى به چاپ رسيده است . « 1 » در مورد زمان تأليف اين متن شايد نتوان به‌طور قطع نظرى اظهار داشت گرچه كريستن سن احتمال مىدهد كه اين متن به اين صورت از تأليفات قرن نهم ميلادى ( دوم تا سوم هجرى ) باشد كه مطالب آن از آنچه در ادبيات ساسانى به نام بزرجمهر معروف بوده ، قسمتى از مقدمه كليله و دمنه و قسمتى از اندرزهاى قديمى گرفته شده است . « 2 » و به‌هرحال اگر هم ترتيب مطالب بدين صورت فعلى ، از دورهء ساسانى نباشد در اينكه اصل مواد و مطالب آن از آن دوره است شك و ترديدى نيست و به همين جهت بايد آن را از ادبيات دورهء ساسانى شمرد . اين متن بوسيلهء آقاى دكتر ماهيار نوايى به فارسى برگردانده شده و با تحقيقات و تعليقات سودمندى به ضميمهء اصل پهلوى آن ، به چاپ رسيده و با آنچه از اين پندنامه در شاهنامه فردوسى آمده نيز مقايسه شده است « 3 » ، دربارهء نسخه‌اى كه در اين ترجمه مورد استفاده قرار گرفته اين توضيحات از مقدمه آن قابل ذكر است : « ظاهرا قديمىترين نسخهء اين كتاب نسخهء دستور جاماسب است . از اين نسخه 500 واژهء آغاز آن به‌جاى مانده و پس از آن چهارده‌برگ افتاده است و اين چهارده برگ حاوى بقيه اين متن و « ماتيگان ماه فروردين روز خرداد و آغاز درخت آسوريك » بوده است . خوشبختانه از روى اين متن در 1721 ميلادى نسخه و يا نسخ ديگرى تهيه شده است و اكنون همهء متن در دسترس ما است . اين متن را نخستين بار دستور پشوتن جى به سال 1885 با آوانوشتى به خط اوستايى و ترجمهء انگليسى و گجراتى در مجموعه‌اى به نام « گنج شايگان » منتشر ساخت . متن جاماسب آسانا حاوى اضافات و نسخه بدلها است و بدون واوهاى عاطفه و ياهاى اضافه داراى 1733 واژه است . قسمت اخير اين متن در مجله  Le Museom IV  265 و 266 به فرانسه ترجمه شده است .  J . C . Trapore  نيز\r\n\r\n\r\n","description":"","footnote":"\r\n( 1 ) . عنوان اين مجموعه چنين است :\r\n Pahiavi Texts , edited by Jamaspji Dastur Menochehrji Jamasp - Asana , Bombay 1897 \r\n( 2 ) . ترجمهء فارسى ص 17 و  . Christensen , Iran . Sass . P . 52 \r\n( 3 ) . سال يازدهم مجلهء دانشكده ادبيات تبريز ، شمارهء زمستان .\r\n","page_name":" 338 ","page_number":338},
  {"content":"\r\n\r\nآوانوشت اين متن و ترجمهء انگليسى آن را چاپ كرده است .\r\n\r\nترجمه‌هاى قديم فارسى\r\nبنا به گفتهء حاجى خليفه ، پندنامهء بزرجمهر در زمان نوح بن منصور سامانى ( 387 - 366 ) و به دستور اين پادشاه از زبان پهلوى به فارسى ترجمه شده و به « ظفرنامه » موسوم گرديده و به گفتهء او مترجم آن ، ابن سينا وزير نوح بوده « 1 » و شفر  Ch . Schefer  در جلد اول « قطعات برگزيدهء فارسى » رساله‌اى به همين نام ظفرنامه به چاپ رسانده ، و به گمان وى اين همان رساله‌اى است كه براى نوح بن منصور ترجمه شده . ولى كريستن سن آنها را تنها يك اقتباس دورى از آن رساله دانسته نه اصل آن . « 2 » و چون از تعداد زيادى لغات و جملات كه فردوسى از اصل پندنامه گرفته ، چنين استنباط مىشود كه مآخذ وى ترجمهء فارسى اين اندرز بوده نه ترجمهء عربى آن ؛ بنابراين چنين احتمال داده‌اند كه فردوسى در نظم اين پندنامه مستقيما از همين ظفرنامه كه حاجى خليفه نام برده است استفاده كرده . آنچه را كه فردوسى در شاهنامه از اين پندنامه نقل كرده هرچند به سبب رعايت نمودن نكات مهم و اساسى و ترتيب مطالب آن چندان از اصل دور نيفتاده ؛ ليكن باز به نظر كريستن سن اين پندنامه در شاهنامه دچار تغييرات و اصلاحات قابل توجهى شده است . و از جمله تغييراتى كه به نظر وى در آن روى داده شده اين است كه مطالب مربوط به مذهب مزدك در آن از ميان رفته و به جاى مطالبى هم كه با دين زردشتى ارتباط داشته تعليمات عمومى زاهدانه‌اى كه به كلى جنبهء اختصاصى خود را از دست داده گذاشته شده است . « 3 » اين موضوع كه پندنامه بزرجمهر شامل مطالبى مربوط به مذهب مزدك هم بوده براى ما روشن نيست ؛ ولى اگر واقعا چنان مطالبى را هم شامل بوده و تغييرات و اصلاحاتى در آن صورت گرفته ، اين تغييرات و اصلاحات مىبايستى خيلى قبل\r\n\r\n\r\n","description":"","footnote":"\r\n( 1 ) . كشف الظنون .\r\n( 2 ) . ايران در زمان ساسانيان .\r\n( 3 ) . همان مآخذ . . .\r\n","page_name":" 339 ","page_number":339},
  {"content":"\r\n\r\nاز شاهنامه و ترجمهء فارسى آن صورت گرفته باشد ؛ زيرا چنان مطالبى نه در متن پهلوى و نه در ترجمهء عربى آن‌كه در هر حال قديمتر از ترجمهء فارسى آن است ديده نمىشود .\r\nدر زبان فارسى غير از شاهنامه فردوسى ، در « كتاب خردنامه » هم قطعه‌اى به نام « پندنامه بزرجمهر حكيم » نقل شده « 1 » كه با هيچ يك از نسخه‌هاى اين پندنامه در شاهنامه و در متن پهلوى و عربى آن منطبق نيست . « خردنامه » چنان كه گفتيم از مجموعه‌هاى قديم پند و حكمت ايران است كه زمان تأليف آن از زمان تأليف كتاب مسكويه زياد دور نيست ، و چنان كه سابقا هم احتمال داديم و اينجا هم با تأكيد بيشترى آن احتمال را تكرار مىكنيم اين مجموعه فارسى كه به نام « خردنامه » خوانده شده با مجموعه عربى مسكويه كه به نام « جاويدان خرد » معروف گرديده از يكديگر جدا هستند و از هيچ‌يك از اين دو مجموعه دليل قاطعى بدست نمىآيد كه مؤلف آن از مجموعهء ديگر استفاده كرده يا از آن مطلع بوده است ، بنابراين آن دو را مىتوان به عنوان دو مأخذ مستقل مورد استفاده قرار داد و اين امر از نظر موضوع مورد بحث ما داراى اهميت و شايسته دقت است . در خردنامه در زير عنوان « صفت پندنامه بزرجمهر حكيم » و پيش از نقل مطالب پندنامه ، مقدمه‌اى آمده است كه با آنچه در داستان پندنامه بزرجمهر شاهنامه فردوسى و در مقدمه متن پهلوى آمده فرق دارد . اين مقدمه در كتاب خردنامه بدين مضمون است : « چنين آورده‌اند به اخبار درست و حكايات ، كه آن روزى كه نوشروان عادل بزرجمهر حكيم را بازداشتن فرمود ، بزرجمهر حكيم پندنامه‌اى ساخت و از آنچ او را تجارب و حسب حال بود اندر روزگار ، اندرين پندنامه پديد كرد ، چون نوشروان او را هلاك فرمود كردن ، اين پندنامه را بيافتند ، دانايان و بخردان اين را بخواندند و به كار بستند ، تا بدين روزگار به ما رسيد و بر كار ما راست آمد . »\r\nاز آنچه در خردنامه آمده چنين برمىآيد كه در زمان تأليف اين كتاب\r\n\r\n\r\n","description":"","footnote":"\r\n( 1 ) . خردنامه ، چاپ تهران ، ص 31 .\r\n","page_name":" 340 ","page_number":340},
  {"content":"\r\n\r\nمجموعه‌اى از سخنان كوتاه پندآميز به نام « پندنامه بزرجمهر حكيم » در زبان فارسى وجود داشته و چون اين مجموعه غير از آن چيزى بوده كه مورد استفادهء فردوسى قرار گرفته و با آنچه در متن پهلوى و عربى به نام « اندرز بزرگمهر » و « آداب بزرجمهر » معروف بوده نيز فرق داشته است . ازاين‌رو يا بايد احتمال داد كه آن مجموعه يا لااقل آن قطعه‌اى كه از آن در خردنامه نقل شده قسمتى از پندنامه بوده و آنچه در متنهاى پهلوى و عربى و شاهنامه آمده قسمت ديگرى از آن است و هيچ‌يك از اين دو متن كامل پندنامه نيستند ، و يا اينكه بگوئيم پندنامه يا اندرزنامه بزرجمهر عنوان خاصى براى كتاب مشخصى نبوده و مجموعه‌هاى مختلفى هم كه از سخنان پراكندهء منسوب به بزرجمهر جمع‌آورى مىشده با عنوان پندنامه بزرجمهر معروف مىشده است ؛ زيرا چنان كه خواهيم ديد از بزرجمهر غير از اين پندنامه سخنان حكمت‌آميز ديگرى هم در زبان عربى و فارسى وجود داشته است . در همين خردنامه قطعهء ديگرى باز از سخنان بزرجمهر نقل شده كه هرچند عنوان آن « گفتار اندر سؤالهاى نوشروان عادل از بزرجمهر حكيم » « 1 » است و با عنوان پندنامه در شاهنامه فردوسى شباهتى دارد ، ولى برداشت مطالب و ترتيب آنها در اين قطعه با آنچه در شاهنامه يا متن پهلوى و عربى هست فرق دارد ؛ بنابراين نمىتوان آن را نسخهء ديگرى از اين پندنامه به‌شمار آورد . اين قطعه چنين آغاز مىشود : « نوشروان عادل ، بزرجمهر حكيم را گفت يا حكيم بايد ما را خبر دهى و آگاه كنى از مسأله‌هايى كه ما را مشكل افتادست و جواب‌دهى به نيكوترين وجهى تا ما را معلوم گردد و شك از دل ما برخيزد .\r\nبزرجمهر گفت : ايها الملك بپرس از آنچ ترا مشكل است ، اميدوارم كه از خداى تعالى توفيق يابم به جواب دادن كه او تواناست بر همه چيزها و نيرو ده است مر خلق را . » « 2 »\r\n\r\n\r\n","description":"","footnote":"\r\n( 1 ) . خردنامه ، ص 18 .\r\n( 2 ) . مقايسه شود با مقدمه پندنامه در شاهنامه .\r\n","page_name":" 341 ","page_number":341},
  {"content":"\r\n\r\n\r\nمتن عربى\r\nاز تحرير عربى پندنامه ، كاملترين و قديمترين نسخه‌اى كه در دست است همين است كه در جاودان خرد ابن مسكويه نقل شده ولى اصل ترجمه ، قديمتر از تاريخ تأليف اين كتاب يعنى قرن چهارم هجرى است زيرا مسكويه خود مترجم اين قطعه به عربى نيست بلكه همان‌طور كه خود در مقدمه كتاب نوشته كار او فقط جمع‌آورى اين مطالب و مضامين بوده و قطعاتى را كه از پندنامه نقل كرده مانند قطعات ديگرى كه از آثار ايرانى يا يونانى يا عربى آورده همه از روى كتابها و رسائلى بوده كه در دست داشته است . البته آن مآخذى كه در دسترس مسكويه بوده و اين پندنامه از روى آن نقل شده در دسترس ما نيست تا بتوانيم دربارهء مترجم اين رساله از پهلوى به عربى و همچنين درباره زمان ترجمه آن سخنى بگوئيم . ولى اگر بشود بر اساس قراين و امارات ديگر دربارهء آن اظهارنظرى كرد مىتوان زمان ترجمه آن را به عربى در نيمه‌هاى اول قرن دوم هجرى دانست ، يعنى همان عصر ابن مقفع و ياران و همكاران او كه نقل آثار ادبى و اخلاقى ايران به زبان عربى بازارى گرم و پررونق داشت و كتب مهم اين رشته همچون كليله و دمنه هم در همين دوران نقل شده . كهنگى نثر اين قطعه آن را به همين دوره مىپيوندد و شيوهء بيان آن ، شيوه ابن مقفع را در « الادب الصغير » به ياد مىآورد و از آنجا كه از همه مترجمان كتب پهلوى معروفترين كسى كه به ترجمه اين قبيل كتب اخلاقى و آداب پرداخته ابن مقفع است شايد بتوان احتمال داد كه مترجم اين قطعه هم به عربى همو باشد . در هر حال اين مسلم است كه مترجم اين قطعه اگر هم ابن مقفع نبوده كسى بوده همسنگ و همطراز او كه از اصول و دقايق هر دو زبان پهلوى و عربى به صورت قابل تحسينى آگاه بوده و به هر دو زبان بصيرت كامل داشته است .\r\nنسخه‌اى كه با واسطه مسكويه به ما رسيده ، قديمترين ترجمه مستقيمى است كه از متن پهلوى به عمل آمده ، ترجمه فارسى آن متن پس از ترجمه عربى صورت گرفته است .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nچنان كه از عنوان اين قطعه « الحكمة الخالدة » برمىآيد نسخه‌اى كه از اين پندنامه در اختيار مسكويه بوده بزرگ‌تر و مفصل‌تر از اين قطعه موجود بوده است . چنان كه ديديم عنوان اين قطعه در اين كتاب : « ما اخترته من آداب بزرجمهر » است يعنى آنچه من از از آداب بزرجمهر برگزيدم . و از اين عنوان چنين فهميده مىشود كه اين قطعه منتخباتى است كه مسكويه از « پندنامه بزرجمهر » كه در عربى به نام « آداب بزرجمهر » خوانده مىشده است گرد آورده .\r\nاگر نسخه‌اى كه از متن پهلوى پندنامه موجود است همه پندنامه باشد و چيزى از آن نيفتاده باشد و نسخه‌اى هم كه در عربى به نام « آداب بزرجمهر » وجود داشته شامل منقولات ديگرى از بزرجمهر نبوده بايد بگوئيم كه مسكويه در اين منتخبات چيز زيادى از مطالب اصلى كتاب حذف نكرده و تنها به حذف قسمتى از آن‌كه گمان مىكرده با مطالب اصلى كتاب ارتباطى ندارد ، مانند مقدمهء آن و بعضى از قسمتهاى ديگر كه مكرر به نظر مىرسيده ، اكتفا كرده ولى در هر حال در اصل مطالب و كيفيت انشاء آنها تصرفى نكرده است .\r\nمتن عربى مورد بحث ما از لحاظ ترتيب مطالب با اصل پهلوى تقريبا يكسان است ، چنان كه گفتيم مسكويه در انتخاب مطالب تصرفى كرده ولى اين تصرف به اصل مطالبى كه نقل كرده سرايت ننموده و به همين جهت ترتيب مطالب به هم نخورده است . گاهى بعضى از قسمتهاى اين متن كاملا با اصل منطبق است هم در ترتيب و هم در استمرار و گاهى نيز داراى مطالبى است كه در متن پهلوى موجود نيست و گاه عكس آن است يعنى مطالبى در اصل پهلوى هست كه در اين ترجمه وجود ندارد .\r\nالبته در كتاب يا رساله‌اى از نوع اين پندنامه كه مطالب آن از هم گسسته و هر عبارت و جمله آن خود داراى مطلبى مستقل و جداگانه است احتمال كم و زياد مطالب يا تغيير جمله‌ها در اثر تصرف نسخه‌نويسان بسيار زياد است و كمتر كتاب يا نوشته‌اى مىتوان يافت كه بدين ترتيب مورد تصرف قرار نگرفته باشد .\r\nنسخه‌هاى متعدد اين پندنامه هم در هريك از زبانهاى پهلوى و عربى و فارسى\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nاز اين امر مستثنى نيستند و با توجه به اين مطلب است كه وقتى هر سه نسخه را تا حد زيادى منطبق بر يكديگر و نسبتا دست نخورده مىيابيم بايد اين را تصادفى نيك و امرى مغتنم بشماريم . نزديكى اين نسخه‌ها به يكديگر در بعضى موارد به اندازه‌اى است كه مىتوان به قرينه يكى ، ديگرى را تصحيح نمود و يا اينكه حذف و تحريفى اگر در يكى روى داده باشد اصلاح كرد . البته اين مطلب را هم بايد در اينجا اضافه كرد كه در آغاز متن پهلوى مقدمهء كوتاهى است كه نه در عربى و نه در شاهنامه وجود ندارد . ترجمهء آن مقدمه چنين است :\r\n« مرو اى نيك باد مروايى به تن ، روان و خواسته . ايدون باد .\r\nمن بزرگمهر بختگان ديوانبد شبستان شهر استيكان خسرو ، در يكبد ، اين يادگار به يارى و نيروى يزدان و ديگر مينويان به آموز ، بفرمان خسرو شاهنشاه ، بهبود فرهنگ ( را ) و شايسته شدن آنها را كه بپذيرفتارى از برگران به خوبى و ارجمندى آفريده شده‌اند ( آماده ) كرده و به گنج شايگان نهاد » . « 1 »\r\nاينك بپردازيم به ترجمه متن عربى با مقايسه آن با ترجمه متن پهلوى .\r\n\r\n\r\n","description":"","footnote":"\r\n( 1 ) . يادگار بزرگمهر ، نشريه دانشكده ادبيات تبريز ، سال يازدهم 305 - 303 .\r\n","page_name":" 344 ","page_number":344},
  {"content":"\r\n\r\n\r\nگفتار يازدهم جاودان خرد يا نامهء هوشنگ\r\nجاودان خرد ؟ ؟ ؟ ترجمهء عربى ؟ ؟ ؟ ترجمه‌هاى فارسى\r\nدر سالهاى اخير يك ترجمهء ديگر از متن عربى جاودان خرد به وسيلهء آقاى سيد محمد كاظم امام به عمل آمده كه چاپ شده است . با وجود يكى دو ترجمهء فارسى كه از اين كتاب در دست است ترجمهء ديگرى از آن نمىبايستى لازم باشد ولى به دو علت اين كار در اينجا لازم آمد : يكى به همان علت كه در آغاز اين بخش راجع به كيفيت ترجمه‌هاى انتقادى آثار گذشته ذكر شد ، و ديگر به اين علت كه براى تكميل بررسى كتاب جاودان خرد ضرورت داشت كه عبارات اين متن با عبارات « نكته‌هايى از كتاب جاودان خرد » كه آن هم يك خلاصهء قديمى از همين كتاب است مقايسه شود . اين مقايسه هم براى بررسى اين دو متن مفيد است و هم براى مطالعه دربارهء كيفيت ترجمه‌هاى آثار ايرانى به زبانهاى فارسى و عربى در همين قرنهاى نخستين اسلامى . و به همين جهت لازم بود كه در برگرداندن عبارات عربى به فارسى سعى شود تا حد امكان استقلال جمله‌ها و عبارات حفظ گردد تا چنين مقايسه‌اى ممكن باشد ؛ و چنين هم شد .\r\nدر قطعهء زير اصل ترجمه در متن كتاب و « نكته‌هايى از كتاب جاودان خرد » در حاشيه قرار داده شد و هر جا كه در « نكته‌ها . . . » حذف يا تلخيصى شده\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nدر حاشيه به آن اشاره شده است ، و آنچه از خردنامه نقل شده مآخذ آن نسخه‌اى است كه به تصحيح و تحقيق آقاى دكتر صديقى چاپ شده است .\r\nاينك بپردازيم به اصل كتاب :\r\n\r\nجاويدان خرد\r\nاحمد بن محمد بن يعقوب مسكويه پس از ذكر عنوان كتاب جاويدان خرد به شرحى كه گذشت در توصيف اين كتاب و كيفيت دست يافتن به آن چنين نوشته است :\r\nهوشنگ كه در مآخذ عربى به نام « اوشهنج » آمده قديمترين كس از پادشاهان و حكماى تاريخى يا داستانى ايران است كه بدانها سخنان و يا نوشته‌هايى در حكمت و اخلاق نسبت داده شده ، و گفته‌هاى منسوب بدانها از ادبيات دورهء ساسانى به دورهء اسلامى رسيده و به زبان عربى ترجمه شده است .\r\nهوشنگ نام دومين پادشاه از سلسلهء پيشدادى است كه در تاريخ داستانى ايران نخستين سلسله از پادشاهان ايران به‌شمار رفته‌اند . او پسر سيامك بود ، و چون سيامك در زمان پدرش كيومرث در جنگ با ديوان كشته شده بود ، بدين جهت هوشنگ پس از نياى خود ، كيومرث ، به شاهى رسيد و چهل سال پادشاهى كرد و پس از وى پسرش تهمورس جانشين او شد .\r\nدر تاريخ داستانى ايران هوشنگ تنها يك شاه و فرمانروا نبوده ؛ بلكه دانايى هوشمند و حكيمى با درايت و معلمى مهربان بوده كه مردم را به كارهاى نيك واداشته و در چهل سال پادشاهى خود در تربيت و راهنمايى آنان و نشان دادن راه زندگى بهتر و كشف وسائل عمران و آبادى جهان كوشيده است . در تاريخ سنّتى ايران كشف بسيارى از چيزها كه در تمدن بشر اثر بسيار نافذ و قاطع داشته است به او نسبت داده شده از قبيل استخراج آهن از سنگ ، و آموختن آهنگرى ، و ساختن ابزار زندگى از آهن ، و مهار كردن آبها به منظور استفاده كردن از آن براى كشت و زرع ، ياد دادن تخم‌پاشى و كشاورزى ، تهيه نان از گندم ، كشف آتش كه داستان آن را فردوسى در شاهنامه به نظم درآورده ، برپا\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nداشتن جشن سده به يادبود و شادى دست يافتن به اين فروغ ايزدى و رام كردن حيوانات اهلى ، به كار گرفتن آنها در كشاورزى ، استفاده از گوشت آنها براى خوراك و استفاده از پوست حيواناتى كه داراى پوست نرم و گرم بوده‌اند براى پوشش تن و كارهاى ديگرى كه در تاريخ‌هاى عربى و اسلامى ذكر شده است . « 1 »\r\nاين كارها و علم و حكمتى كه در تاريخ داستانى ايران به هوشنگ نسبت داده شده سبب گرديده كه شخص او با شخص هرمس داناى داستانى تاريخ‌هاى اسلامى كه آغاز بسيارى از علوم را به او نسبت مىدهند درهم آميزد ، تا جايى كه در بعضى از اين تاريخ‌ها ، هرمس هم مانند هوشنگ نوادهء كيومرث است ، و به قول ابو معشر بلخى كيومرث نياى او ساعات شبانه‌روزى را به او آموخت ، و او نخستين كسى بود كه دربارهء موجودات علوى و حركات ستارگان سخن گفت . و نوشته‌اند كه پارسيان در تاريخ‌هاى خود هرمس را ابنجهذ ناميده‌اند و هرچند املاى اين كلمه به اشكال مختلف ذكر شده ولى معنى آن را دادگر نوشته‌اند كه با لقب هوشنگ يعنى « پيشداد » يكى است ، و به همين جهت هم هست كه بعضى مورخان مانند مقدسى و ديگران هوشنگ را با ادريس پيغمبر يكى گرفته‌اند ؛ زيرا چنان‌كه نوشته‌اند ادريس نام عربى هرمس است چنان‌كه خنوخ هم نام عبرى او است . « 2 »\r\nبا اين صفت كه هوشنگ را در تاريخ داستانى ايران بوده و يكى از پايه‌گذاران فرهنگ و تمدن بشر شناخته شده طبيعى است كه سخنانى هم در حكمت و ادب و پند و اخلاق به منظور تربيت و تهذيب نفس كه معمولا به حكيمان و دانايان نسبت داده مىشده به او نيز نسبت دهند ، و بدين ترتيب در ادبيات سنّتى ايران كتابى در همين زمينه‌ها منسوب به هوشنگ پادشاه داستانى ايران به‌وجود آمده باشد .\r\n\r\n\r\n","description":"","footnote":"\r\n( 1 ) . مانند آنچه در تاريخ طبرى ج 1 ص 115 چاپ مصر . و تاريخ غرر السير چاپ زوتنبرگ ص 5 و شاهنامه فردوسى در داستان سلطنت هوشنگ آمده است .\r\n( 2 ) . نك ، طبقات الامم ابن صاعد اندلسى ص 18 و 39 و عيون الانباء ابن ابى اصيبعه ص 32 و طبقات الاطباء و الحكماء ابن جلجل ذيل نام هرمس ، و البدء و التاريخ ج 3 ص 138 - 139 .\r\n","page_name":" 347 ","page_number":347},
  {"content":"\r\n\r\nاز مآخذ قديم كه در دست است برنمىآيد كه در ادبيات منسوب به دورهء ساسانى جز آنچه از تاريخ سنّتى ايران نقل كرديم و جز همين سخنان حكمت‌آميز اخلاقى اثر ديگرى منسوب به هوشنگ وجود داشته و يا آنكه دربارهء اين شاه عقايدى جز آنچه ذكر شد بر سر زبانها بوده است . ولى در بعضى از كتابهاى متأخر مطالب ديگرى دربارهء هوشنگ و همين كتاب جاودان خرد آمده كه هرچند به درستى معلوم نيست كه آيا اين مطالب از مآخذ قديمترى در آنها راه يافته و يا اينكه طبق نظر بعضى از محققان از ساخته‌ها و پرداخته‌هاى همين قرنهاى اخير است . ولى چون در هر حال معرفت بدان مطالب از نظر وقوف بر آنچه دربارهء اين نام باستانى و اين كتاب گفته يا نوشته‌اند ضرورى به نظر مىرسد ؛ ازاين‌رو به بعضى از آنها در اينجا اشاره مىشود .\r\nصاحب دبستان المذاهب هوشنگ را از پيغمبران شمرده و دين مخصوصى به او نسبت داده و گفته است كه دين هوشنگ قديم‌تر از دين زردشت بوده و حتى تا زمان او ( نيمه دوم قرن هفدهم ميلادى ) در نهان پيروانى داشته كه به‌سبب فشار و تعصب از ايران به هند مهاجرت كرده و در آنجا به تأليف و تصنيف كتب پرداخته‌اند . و در برهان قاطع دربارهء هوشنگ چنين آمده :\r\n« گويند ارفخشد « 1 » بن سام او است ، و پيغمبر است ، و كتاب جاويدان خرد كه به جاويد نام اشتهار دارد از او يادگار مانده است . و در فرهنگ آنندراج به نقل از انجمن آراى ناصرى چنين نوشته شده :\r\n« و او پادشاهى دانا و بينا و يزدان‌ستاى و عادل بوده ، و او را پارسيان پيغمبر بزرگ شمارند ، و گويند بر وى كتاب آسمانى نازل شده و آن مشتمل بر سى و هشت آيه بوده ، و ساسان پنجم بعد از او آن را ترجمه كرده و داخل كتب پيغمبران عجم نموده ، و او هفتم است بعد از مهاباد . و دساتير اينك حاضر است و مجتمع آن نامها است » . « 2 »\r\n\r\n\r\n","description":"","footnote":"\r\n( 1 ) . ارفخشد در تواريخ داستانى پدر نمرود است .\r\n( 2 ) . آنندراج ، ذيل كلمهء هوشنگ .\r\n","page_name":" 348 ","page_number":348},
  {"content":"\r\n\r\nو همچنين دربارهء « جاودان خرد » در همين كتاب چنين آمده : « و آن كتاب هوشنگ شاه براى پند و اندرز پسر خود و ملوك آينده مرقوم نموده بود و در بعضى تواريخ برخى از آن ثبت است . بعضى از كلمات حكمت آيات او را در مثنوى خرم بهشت خود منظوم داشته شد . و كتب هوشنگ متعدد بود و از آن جمله : « جاودان خرد » ، « روشنايى جان » ، « هداى فرهنگ » ، « نيك پند شهان » ، « كانون منش » ، « دلگشاى خردمندان » . در زمان خلافت عمر بن خطاب رضى الله عنه به حكم او كتب ايران همه سوخته و از كتاب هدى چند ورق به دست شهاب الدين مقتول افتاده بود و بدان عمل مىنمود . چون بر شاه انوشروان معلوم شد كه عرب بر عجم غلبه خواهند جست جاويدان خرد را در جوف شكم آهوى زرين نهاده در ايوان خود مدفون نموده بود . در زمان مأمون ، زوبان نام هندى آن را برآورده به نزد مأمون برده بعضى را به عربى ترجمه كردند و تتمه را كه چهارصد ورق بود به هند برده قدردانان ضبط و ترجمه كردند و به ديگران نشر نمودند » .\r\nاز ذكر دساتير در اين فرهنگ معلوم مىشود كه افسانه پيغمبرى هوشنگ و اينكه كتاب او جاويدان خرد از نامه‌هاى آسمانى است ، و همچنين ساير مطالبى كه در دبستان المذاهب و فرهنگهاى متأخر مانند برهان قاطع و آنندراج آمده و شمه‌اى از آن را نقل كرديم همه از آن كتاب سرچشمه گرفته . دساتير ، بنابه تحقيق استاد فقيد پورداود كتابى است ساختگى با زبانى ساختگى كه در زمان اكبر شاه هندى ( 963 - 1014 هجرى قمرى ) به وسيلهء آذر كيوان و همراهان وى تأليف شده و به غلط از نامه‌هاى دينى ايران به‌شمار رفته و كلمات آن پارسى سره پنداشته شده است . دساتير به زعم مؤلف آن عبارت است از نامه‌هاى آسمانى كه خداوند بر پيغمبران فرو فرستاده . پيغمبران دساتير يا آنچنان كه در اين كتاب آمده « فرجيشوران » كه كتاب بر آنها نازل شده شانزده تن بوده‌اند كه يكى از آنها هوشنگ است و از نامه‌هاى آسمانى كه براى اين پيغمبران ذكر شده يكى هم نامهء\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nهوشنگ يا « جاودان خرد » است . « 1 »\r\nگرچه كتابها و نامهايى كه در دساتير آمده در روايات قديم ايران بىسابقه‌اند ولى كتاب جاويدان خرد بدين‌گونه نيست زيرا اين كتاب از آثارى بوده كه در قرنهاى نخستين اسلامى از بازماندهء آثار دورهء ساسانى به عربى ترجمه شده و از حكاياتى هم كه در مآخذ قديم دربارهء آن روايت شده چنين پيداست كه اين كتاب را در ادبيات ايران سابقه‌اى طولانى بوده است .\r\n\r\nترجمهء عربى\r\nدر ترجمه عربى اين كتاب از آن تجليل فراوان شده و دربارهء كيفيت دست يافتن به آن نيز حكايتى نقل شده كه هرچند خالى از افسانه نيست ولى چون نمودارى از نحوهء ديد پيشينيان به اين‌گونه آثار اخلاقى و ارج و اهميتى است كه به آنها مىداده‌اند قابل دقت است ، مسكويه اين حكايت را از كتاب استطالة الفهم جاحظ نقل كرده و جاحظ هم از واقدى و او هم از زبان حسن بن سهل مترجم اين كتاب روايت كرده است .\r\nخلاصهء آن حكايت اين است كه وقتى مأمون در خراسان بود و خطبهء خلافت به نام او خواندند و پادشاهان اطراف براى او هديه‌ها فرستادند پادشاه كابلستان هم پيرمرد حكيمى را نزد او فرستاد كه در دربار مأمون ماند و در كارهاى مورد شور او قرار مىگرفت ، و چون پس از فتح عراق مأمون خواست يكصد هزار درهم به او انعام دهد او نپذيرفت و گفت : اگر من عطيهء تو را نمىپذيرم بر من خورده مگير زيرا نپذيرفتن من بدين سبب نيست كه آن را كم و كوچك مىشمارم بلكه من از تو چيزى را مىپذيرم كه به اندازهء اين مال و فزونتر از آن است ، و آن كتابى است در عراق در مكارم اخلاق و دانش آفاق ، و از كتابهاى يكى از بزرگان ايران است ، كه در گنجينهء شاهان و زير ايوان مدائن مدفون است . و هنگامى كه مأمون به بغداد رسيد به راهنمايى زوبان كس فرستاد و\r\n\r\n\r\n","description":"","footnote":"\r\n( 1 ) . نك ، پورداود ، فرهنگ ايران باستان ، ص 17 - 51 و هرمزنامه ص 310 - 319 .\r\n","page_name":" 350 ","page_number":350},
  {"content":"\r\n\r\nدر محلى كه زوبان نشان داده بود از زير سنگ فرش ايوان صندوق كوچكى يافتند كه اين كتاب به صورت اوراق پراكنده پيچيده در پارچه‌اى از ديبا در درون آن صندوق بود و مأمون آن را به زوبان داد و گفت كه آن كتاب « جاويدان خرد » است كه گنجور وزير پادشاه ايران شهر آن را از حكمت پيشينيان گردآورده .\r\nطبق اين حكايت ، اوراق جاودان خرد صد برگ بوده و حسن بن سهل به تفاريق سى برگ از آن را از زوبان گرفته و با خضر بن على « 1 » آن را به عربى ترجمه كرده و به زوبان رد كرده است ، و اين اوراق هم برحسب ترتيب و تأليف نبوده و كتاب موجود همان ترجمه سىبرگ است .\r\nدر دنبال اين حكايت باز مطلب ديگرى است كه آن هم براى تجليل و تعظيم اين كتاب بر آن افزوده شده است . آن حكايت هم از زبان حسن بن سهل است كه گويد : روزى مأمون به من گفت : كدام يك از كتابهاى عرب برتر و شريف‌تر است من شروع به شمردن كتابهايى كردم كه در مغازى و تاريخ تأليف شده و از تفسير قرآن ياد نمودم و مأمون گفت : كلام خدا را نظيرى نباشد ، آنگاه گفت از كتابهاى ايرانيان كدام يك برتر است من بسيارى از آنها را ياد كردم و از آن جمله نام « جاويدان خرد » را بردم . مأمون فهرست كتب خويش را خواست و چون اين كتاب را در آن نديد گفت : چگونه نام اين كتاب از فهرست افتاده ؟\r\nگفتم : اين همان كتاب زوبان است كه من برخى از آن را نوشته‌ام و مأمون دستور داد كه آن را براى او ببرم و من كس فرستادم تا آن را بياورد ، چون فرستاده بازگشت مأمون براى نماز به پاخاسته بود ، چون او را ديد كه بازگشت و كتاب هم با او بود روى از قبله بتافت و شروع به خواندن كرد ، و چون از هر فصلى فراغت مىيافت مىگفت : لا إله الا الله . چون اين كار به درازا كشيد گفتم : اى امير مؤمنان نماز فوت مىشود ولى براى خواندن اين كتاب وقت هست ، گفت : راست\r\n\r\n\r\n","description":"","footnote":"\r\n( 1 ) . حسن بن سهل و خضر بن على مترجمان جاودان خرد در ضمن صورت مترجمان آثار ايرانى در همين كتاب معرّفى شده‌اند .\r\n","page_name":" 351 ","page_number":351},
  {"content":"\r\n\r\nمىگويى ولى من مىترسم به سبب اشتغال خاطرى كه به اين كتاب پيدا كرده‌ام در نماز دچار سهو شوم ؛ پس برخاست نماز به جاى آورد و دوباره به خواندن كتاب پرداخت ؛ آنگاه گفت : بقيه‌اش كجا است ؟ گفتم : آن را زوبان به من نداد . مأمون گفت : اگر پيمان ريسمانى نبود كه يك سر آن به دست خداوند و يك سر ديگر آن به دست من است اين را از او باز مىستاندم . به خدا حكمت همين است نه گفته‌ها و سخن‌پردازيهاى ما . « 1 »\r\nاينها مطالبى بود كه دربارهء اين كتاب نوشته شده و چنان كه گفتيم خالى از افسانه نيست ولى در مورد متن عربى اين كتاب كه مسكويه نقل كرده نكته‌اى قابل تأمل است ، و آن ارتباط اين متن است با كتاب « استطالة الفهم » منسوب به جاحظ . چنان‌كه ديديم ، مسكويه در مقدمهء همين متن نوشته كه در جوانى كتابى از ابو عثمان جاحظ به نام « استطالة الفهم » به دست او رسيده بوده كه در آن ذكرى با ستايشى فراوان از كتاب جاويدان خرد شده بوده و او ، يعنى مسكويه پيوسته به دنبال اين كتاب مىگشته تا آن را در نزد موبدان موبد فارس يافته . گرچه از اين مقدمه با ابهامى كه در آن هست نمىتوان ارتباط بين « استطالة الفهم » جاحظ و جاويدان خرد را دريافت ، ولى به نظر ما « استطالة الفهم » كتاب ديگرى جز همين ترجمهء عربى جاويدان خرد نبوده كه جاحظ آن را بازنويس و روايت كرده . و كتابى هم كه مسكويه در نزد موبدان موبد فارس يافته همان كتاب استطالة الفهم جاحظ بوده نه اصل فارسى يا پهلوى آن . زيرا چنان كه ديديم حكايتى را كه مسكويه دربارهء كيفيت پيدايش و ترجمه جاويدان خرد آورده و بدون شك آن را از مقدمه يا خاتمهء آن كتاب گرفته از قول جاحظ نقل كرده « 2 » و در پايان مطالب جاويدان خرد نيز مطلبى را كه بلافاصله از گفته حسن بن سهل نقل كرده آن را هم\r\n\r\n\r\n","description":"","footnote":"\r\n( 1 ) . الحكمه الخالده ص 19 - 22 .\r\n( 2 ) . « حكى ابو عثمان الجاحظ قبل هذا الكتاب فى كتابه المستمى « استطاله القهم » فقال : حدّثنى الواقدى قال : قال لى الفضل بن سهل . . . » ( الحكمة الخالده ، ص 19 ) ( در اينجا روايت از قول فضل بن سهل است ولى در اصل روايت همه جا صحبت از حسن بن سهل است و ظاهرا فضل بن سهل در اينجا اشتباه است ) .\r\n","page_name":" 352 ","page_number":352},
  {"content":"\r\n\r\nبه جاحظ نسبت داده « 1 » . و از اينجا معلوم مىشود آن نسخه‌اى كه در دست داشته همان نسخه‌اى بوده كه جاحظ آن را روايت و يا استنساخ كرده بوده است ؛ وگر نه اگر ماخذ مسكويه اصل كتاب جاودان خرد بوده ، جاحظ در آن دخالتى نمىداشته كه رواياتى از قول او نقل شود . و آنچه اين مطلب را بيشتر تاييد مىكند نام كتاب است زيرا « استطالة الفهم » اگرچه ترجمه مستقيم « جاويدان خرد » نيست ولى بسيار نزديك به اين نام فارسى و متاثر از آن است ، و چنين به نظر مىرسد كه اين نامى است كه جاحظ آن را با الهام از نام فارسى آن براى ترجمه عربى اين كتاب برگزيده ، درست مثل نام « الحكمة الخالدة » كه در عصر حاضر آقاى عبد الرحمن بدوى آن را براى بيان مفهوم « جاويدان خرد » در عربى اختيار كرده است . و مؤيد ديگر اينكه هيچ‌يك از كسانى كه شرح حال و آثار جاحظ را نوشته‌اند براى او كتابى به نام « استطالة الفهم » ذكر نكرده‌اند و به نظر ما علت اين امر آن است كه جاحظ در واقع كتابى به نام استطالة الفهم نداشته بلكه اين عنوان همان ترجمه فارسى كتاب « جاويدان خرد » بوده كه جاحظ آن را روايت و نقل نموده بوده است ، و احتمال اينكه نسخه موبدان موبد فارس اصل فارسى يا پهلوى جاودان خرد بوده نيز وارد نيست زيرا برطبق همين رواياتى كه ضميمه جاودان خرد گرديده اصل اوراق پس از ترجمه به وسيله حسن بن سهل به زوبان مسترد شده و اين بدان معنى است كه در زمان جاحظ هم متن فارسى يا پهلوى اين كتاب وجود نداشته . بنابراين نسخه‌اى را كه مسكويه نقل كرده ، نسخه‌اى است كه از « استطالة الفهم » جاحظ گرفته و رواياتى هم كه راجع به پيدايش و كيفيت ترجمه و ساير مطالب مربوط به آن در خاتمه نسخه مسكويه است آنها را هم جاحظ به روايت واقدى بر آن افزوده است ، و به اين ترتيب قدمت متن عربى فعلى دست كم تا زمان جاحظ پيش مىرود و با استناد به روايت جاحظ ترجمه آن به عربى در حدود سال 204 هجرى كه سال ورود مأمون به بغداد است يا\r\n\r\n\r\n","description":"","footnote":"\r\n( 1 ) . « و قال ابو عثمان الجاحظ : قال الحسن بن سهل اخوذى الرياستين الفضل بن سهل : فهذا ما تهيأ لنا ترجمة من الاوراق التى اخذناها من كتاب جاودان خرد . . . » ( الحكمة الخالده ، ص 18 ) .\r\n","page_name":" 353 ","page_number":353},
  {"content":"\r\n\r\nكمى پس از آن صورت گرفته است .\r\n\r\nترجمه‌هاى فارسى\r\nاز اين جاودان خرد غير از ترجمه فارسى كه ضمن جاودان خرد مسكويه به عمل آمده و به آن اشاره كرديم ، يك ترجمهء فارسى ديگرى هم موجود است كه هرچند كامل نيست و خلاصه است ولى از لحاظ قدمت قابل توجه و بررسى است ، و آن خلاصه ترجمه‌اى است كه در مجموعهء خردنامه با عنوان « نكته‌هاى كتاب جاودان خرد » نقل شده است .\r\nخردنامه مجموعه‌اى است از حكمت پيشينيان از قبيل بزرجمهر و ارسطو طاليس و انوشروان و اسكندر و بقراط و ديگران با مطالبى از چند رساله به نامهاى « فرهنگنامه » و « نجات‌نامه » و همين جاودان خرد . رسالهء خردنامه جزء مجموعه‌اى است كه آقاى مجتبى مينوى از نسخه‌هاى خطى كتابخانه‌هاى تركيه براى كتابخانه دانشگاه تهران عكس‌بردارى كرده‌اند و دربارهء آن نوشته‌اند : « اسم اين كتاب از خاتمه‌اى كه در صفحهء 240 آمده است معلوم مىشود ، و چون از ابتدا ناقص است و مقدمه‌اى كه از آن شايد ممكن مىشد نام نويسنده يا مترجم يا زمان انتشار را به دست آورد از ميان رفته است ، هيچ‌گونه اطلاعات كتابى  ( Bibliographique )  دربارهء آن نمىتوان داد . همين‌قدر هست كه انشاى فارسى غالب فقرات و فصول آن به تشخيص بنده تعلق به قرن چهارم يا پنجم هجرى دارد . . . نكته‌هاى كتاب جاودان خرد ممكن است از روى تأليف ابو على مسكويه ترجمه شده باشد كه در آن صورت از منشآت قرن پنجم هجرى بايد محسوب شود . اما امكان اينكه از مآخذ اصلى مسكويه كه استطالة الفهم جاحظ باشد ترجمه كرده باشند نيز هست » . « 1 »\r\n\r\n\r\n","description":"","footnote":"\r\n( 1 ) . مجتبى مينوى : « از خزائن تركيه ، مجله دانشكده ادبيات شماره دوم ، سال چهارم ، دىماه 1335 ، ص 64 . كتاب خردنامه را آقاى دكتر غلامحسين صديقى استاد دانشگاه تهران با روشى علمى و انتقادى به چاپ رسانده‌اند ولى چون هنوز چاپ مقدمه و تعليقات آن پايان نيافته تاكنون منتشر نشده است .\r\n","page_name":" 354 ","page_number":354},
  {"content":"\r\n\r\nاحتمال دوم يعنى اينكه اين نكته‌هاى كتاب جاودان خرد را از مآخذ اصلى مسكويه كه استطالة الفهم جاحظ باشد ترجمه كرده باشند با اساس‌تر به نظر مىرسد . از مطالعهء خردنامه برنمىآيد كه مؤلف آن با كتاب مسكويه آشنايى داشته ؛ بلكه عكس آن استنباط مىشود زيرا بسيار بعيد است كه مؤلف كتابى همچون خردنامه كه مجموعه‌اى از حكمت و ادب است كتاب مسكويه را كه آن هم مجموعه‌اى پرمايه از همين نوع مطالب است در اختيار داشته باشد و از آن مجموعه تنها به نقل نكته‌هايى از جاودان خرد اكتفا كرده باشد . و در اين صورت اين احتمال بوجود مىآيد كه شايد تأليف خردنامه مقدم بر تأليف كتاب مسكويه باشد .\r\nاينك آن ترجمه :\r\nپس از حمد خداوند و ستايش او بدان چه شايسته او است . و پس از درود بر محمد پيامبر او و خاندان پاك و برگزيده‌اش :\r\nمن در جوانى كتابى از ابو عثمان جاحظ خوانده بودم به نام « استطالة الفهم » كه در آن از كتابى به نام « جاويدان خرد » نام برده و در آن كلماتى اندك حكايت كرده بود « 1 » و در بزرگداشت آن بيش از آنچه در نظاير آن معمول است سخن گفته بود . پس من پيوسته در شهرهايى كه مىگشتم با حرص و ولع در جستجوى آن بودم تا اينكه آن را در فارس نزد موبدان موبد يافتم .\r\nچون در آن نگريستم همانند آن را در حكمتهاى ايرانيان و هند و عرب و روم زياد يافتم ، هرچند اين كتاب قديمترين آنها ، و از لحاظ زمان مقدم بر همهء آنها است . زيرا اين كتاب وصيت هوشنگ شاه به فرزند و پادشاهان بعد از خويش است ، و اين پادشاه اندكى پس از توفان مىزيسته و از كسانى كه پيش از او بوده‌اند نه زندگىنامه و نه حكمت و ادبى برجاى مانده كه از آن سودى توان حاصل نمود ازاين‌رو بر آن شدم كه اين وصيت را چنان كه هست نسخه برگيرم و سپس تمام آن چيزهايى را هم كه از وصايا و آداب چهار ملت ديگر يعنى ايران و\r\n\r\n\r\n","description":"","footnote":"\r\n( 1 ) . اين عبارت در متن عربى هم خالى از ابهام نيست .\r\n","page_name":" 355 ","page_number":355},
  {"content":"\r\n\r\nهند و عرب و روم در دست است بر آن بيفزايم تا نوخاستگان را ادب‌آموزى و دانشمندان را براى آنچه در حكمتها و دانشها آموخته‌اند يادآورى باشد و قصد من از اين كار آن بود كه نفس خويشتن و آنان كه پس از من خواهند بود استقامت بخشم ( به راست دارم ) و قصد دور تر من پاداش و ثواب الهى است كه او مالك همهء خيرات و پاداش دهنده بر نيكيها است و هيچ قدرتى جز به دو نيست .\r\nهوشنگ گفت :\r\n1 . آغاز از خداوند است ، و پايان هم به دو است ، و از او است توفيق ، و سپاس مر او راست . « 1 »\r\n2 . آنكه آغاز را شناخت سپاس گزارد . و آن‌كه پايان را شناخت نيت خالص گرداند و آنكه توفيق يافت فروتنى كند . و آن‌كه انعام خداوند را شناخت سر به طاعت نهد . « 2 »\r\n3 . برترين چيزى كه در اين جهان به بندگان عطا شده حكمت است . و برترين چيزى كه در آن جهان بديشان داده شده آمرزش است . و برترين چيزى كه در نهاد خودشان به آنان ارزانى گرديده پندگيرى است . و برترين چيزى كه بندگان خواستار آنند عافيت است . و برترين چيزى كه گفته شده كلمهء توحيد است . « 3 »\r\n4 . سرآغاز يقين شناخت خداوند است .\r\n5 . علم با عمل پاى گيرد ، و عمل با سنت ، و سنت راستين پايبند شدن به اعتدال و ميانه‌روى است .\r\n6 . دين با فروع آن همچون دژى است با پايه‌هاى آن ، كه چون يكى از آنها درهم ريزد پايه‌هاى ديگر نيز يكى پس از ديگرى فرو ريزند .\r\n\r\n\r\n","description":"","footnote":"\r\n( 1 ) . اين عبارت در خردنامه نيست .\r\n( 2 ) . و هركه آغاز نعمتها بشناسد سپاس‌دارى كند ، و هركه عاقبت بشناسد كار به اخلاص كند ، و هركه بداند كه توفيق از كرامت خداى است جلّ و عزّ با خضوع باشد .\r\n( 3 ) . و بداند كه بهترين عطاى ايزد تعالى مر بنده را حكمتست و بهترين عطا مردم را از خويشتن پند پذيرفتن و انصاف دادنست ، و بهترين چيزى كه بنده از خداى تعالى بخواهد عافيت است ، و بهترين چيزى كه بنده بر زبان براند گواهى دادن است به وحدانيت جلّ و عزّ .\r\n","page_name":" 356 ","page_number":356},
  {"content":"\r\n\r\n7 . كارهاى نيك چهار رشته‌اند : دانستن ، كار بستن ، پاكدلى ، پارسايى ، دانستن با شناخت سنتها است ، كار بستن با عمل بدانها است ، پاكدلى با كشتن خواهشهاى تن است و پارسائى با شكيبائى است . « 4 »\r\n8 . جامع امر بندگان چهار خصلت است . دانش ، خويشتن‌دارى ، پاكدامنى و دادگرى ؛ دانش باز شناختن نيك از بد است ، تا نيك را بدست آرند و از بد بپرهيزند . خويشتن‌دارى در امر دين براى اصلاح آن است ، و در امر دنيا براى دهش . پاكدامنى در هنگام شهوت براى حفظ وقار و استوارى است ، و در هنگام نيازمندى براى حفظ آبرو . دادگرى چه در خشنودى و چه در خشم براى رعايت انصاف و اعتدال است . « 5 »\r\n9 . دانش بر چهار وجه است : اينكه ريشهء حق را بشناسى كه حق جز بدان پايدار نماند . و شاخه‌هاى آن را بشناسى كه حق را از آنها گزيرى نيست . و حد اعتدال را بشناسى كه حق جز در آن قرار نگيرد . و باطل را بشناسى كه حق را چيزى جز آن تباه نگرداند .\r\n10 . دانستن با كاربستن قرين است همچون جان و تن كه هيچ‌يك جز به ديگرى سودمند نيفتد . « 6 »\r\n11 . حق به دو صورت شناخته گردد : يكى آشكار كه خود به خود شناخته است و ديگر نهان كه با استنباط از دليل شناخته شود ، و همچنين است باطل . « 7 »\r\n12 . چهار چيز است كه در عمل بدانها نيرو گيرند : تن‌درستى ، و بىنيازى ، و عزم ، و توفيق . « 8 »\r\n13 . راههاى نجات سه‌اند : راه هدايت ، و كمال پرهيزكارى ، و پاكى خورش . « 9 »\r\n14 . علم جان است و عمل تن . علم ريشه است و عمل شاخه . علم پدر است و\r\n\r\n\r\n","description":"","footnote":"\r\n( 4 ) . از شماره 4 تا 7 در خردنامه نيست ، جز جمله ماقبل آخر كه بدين عبارت است : « و پاكى دل به نگاه داشتن است از حسد » .\r\n( 5 ) . و به وقت حاجت خواستن خويشتن‌دارى از غايت خردمندى و فرهنگ شناختن . و دادگر آنست كه به وقت خشم و خوشنودى داد كند .\r\n( 6 ) . شماره 9 و 10 در خردنامه نيست .\r\n( 7 ) . « حق دوگونه است : يكى آنكه هركسى بيند آشكارا ، و ديگر آنك به دلايل خود بايد شناخت ، و باطل همچنان » .\r\n( 8 ) . چهار قوت مردم را به كار نيكى كردن نشانست : تن‌درستى ، بىنيازى ، نيت كردن ، توفيق يافتن از خداى عز و جل .\r\n( 9 ) . در خردنامه نيست .\r\n","page_name":" 357 ","page_number":357},
  {"content":"\r\n\r\nعمل فرزند . عمل تواند جاى علم گيرد ليكن علم جاى عمل نگيرد . « 10 »\r\n15 . بىنيازى در قناعت است ، و سلامت در كناره‌گيرى است ، و آزادى در ترك شهرت است ، و دوستى در ترك طمع و رغبت است . « 11 »\r\n16 . بدان كه برخوردارى در روزگارى دراز با شكيبائى در روزگارى كوتاه حاصل آيد . « 12 »\r\n17 . بىنيازى بزرگ در سه چيز است : نفسى دانا كه بدان در نگهبانى دين استعانت جويى ، و تنى شكيبا كه از آن در طاعت پروردگار يارى خواهى و براى روز واپسين و روز نادارى خود توشه برگيرى ، و قناعت به آنچه خداوند روزى فرموده ، و چشم‌پوشى از آنچه در دست ديگران است . « * »\r\n18 . طمع ز دل بيرون كن تا بند از پاى خود بگشائى و تن خويش را آسايش بخشى . « 13 »\r\n19 . ستمكار پشيمان است هرچند گروهى او را بستايند ، و ستم‌ديده در سلامت است هرچند گروهى او را نكوهش كنند . « 14 »\r\n20 . قناعت پيشه بىنياز است هرچند گرسنه و برهنه باشد ، و حريص نيازمند است هرچند مالك دنيا باشد . « 15 »\r\n21 . دليرى ، فراخ‌دلى است در اقدام به امورى كه بيم اتلاف در آن رود ، و شكيبائى ، تحمل كردن امور رنج‌آور و رويدادهاى ناملايم است ، و رادى ، بخشش نفس است به كسى كه شايستهء بخشش باشد ، و بخشش چيزهاى دلخواه و رغبت‌انگيز است در موضع خود . « 16 »\r\n\r\n\r\n","description":"","footnote":"\r\n( 10 ) . « علم چون جانست و كاربستن وى چون تن كه با يك ديگر كارى باشند و فايده دهند » .\r\n( 11 ) . توانگرى ببسند كاريست ، و سلامت به تنهايى اندرست ، و آب روى مردم به بىطمعى اندرست .\r\n( 12 ) . برخوردارى يافتن به روزگار دراز به شكيبايى كردن اندر است .\r\n( * ) . در خردنامه نيست .\r\n( 13 ) . طمع از دل بيرون كن تا بند از پاى خويش بردارى و به راحت افتى .\r\n( 14 ) . ستمكاره به همه حال پشيمان شود اگرچه مردمان او را بستايند .\r\n( 15 ) . در خردنامه نيست .\r\n( 16 ) . حد دلاورى فراخ‌دليست به پيش كارهاى سخت رفتن . حد شكيبائى برداشتن دشواريهاست .\r\nحد نيك‌خويى گشادن دل است به دادن عطا و بخشندگى . حد حليمى رها كردن كينه است با مقدر است ، حد استواركارى نگاه داشتن هنگام است .\r\n","page_name":" 358 ","page_number":358},
  {"content":"\r\n\r\n22 . خويشتن‌دارى ، چشم‌پوشى از انتقام است با امكان توانائى و حزم از فرصت سود جستن است .\r\n23 . اين جهان خانهء عمل و آن جهان خانهء پاداش است .\r\n24 . زمام عافيت در دست بليات است ، و سرسلامت زير بال تباهىها است ، و در ايمنى پوشيده از ترس است . پس در هيچ حالتى از اين سه حالت غافل از اضداد آنها مباش ، و نفس خويشتن هدف تيرهاى هلاكت‌بار مساز ، زيرا زمان دشمن آدمى است ، و از دشمن خود با آمادگى كامل احترازجو . و چون به نفس خود و دشمن آن انديشى از پند و موعظت بىنياز خواهى شد .\r\n25 . اجلى نزديك كه در دست ديگرى است ، و گذشت پرشتاب شب و روز .\r\n26 . چون مدت به پايان رسد وسيله از دست برود ، پس تو پيش از فوت وقت تدبيرى كن و براى مصاحبت با نيكان فرصت غنيمت شمار ( نياكان ترجمه « الصالحين » است كه در نسخه‌اى از اين كتاب آمده ولى در نسخه متن « السابقين چاپ شده كه مناسب به نظر نمىرسد ) .\r\n27 . چون با سلامت دمساز شدى از تباهى آن بيمناك باش ، و چون شادى عافيت چشيدى از غم بلا ايمن مباش ، زيرا بازگشت به آن است . و چون آرزوهايت گسترش يافت نفس خويش را به نزديكى اجل فروگير ، زيرا وعده‌گاه آنجاست . « 17 »\r\n28 . تدبير بهتر از شدت عمل است ، و تأنّى بهتر از شتاب است . در جنگ نادانى بهتر از انديشيدن است ، و انديشه در فرجام كار مايهء ترس و ناشكيبائى است . اى جنگجو تدبير به كار بر تا غنيمت يا بى ، و به فرجام كار مينديش تا شكست نيابى . « 18 »\r\n29 . تأنّى در آنچه بيم فوت آن نمىرود بهتر از شتاب در رسيدن به آرزوها است . « 19 »\r\n30 . ضعيف‌ترين تدبيرها سودمندتر از قويترين شدت عملها است . و كمترين تأنّى نافع‌تر از بيشترين شتابها است . « 20 »\r\n\r\n\r\n","description":"","footnote":"\r\n( 17 ) . از شماره 22 تا 27 در خردنامه نيست .\r\n( 18 ) . آهستگى كردن در كارها به از شتاب‌كارى . نادانى به كار آوردن به حرب اندر بهتر از خرد ، ( و ) انديشيدن ( آنجا ) از عاقبت ( مايه ) اندوه خوردن است .\r\n( 19 ) . در خردنامه نيست .\r\n( 20 ) . كمترين آهستگى سودمندتر از بيشترين شتاب .\r\n","page_name":" 359 ","page_number":359},
  {"content":"\r\n\r\n31 . زيركى نمايندهء قضاء مبرم است . و چون پادشاه مستبد به راى باشد راههاى خرد بر او پوشيده ماند . « 21 »\r\n32 . بر شنونده روا نيست كه گوينده‌اى را به دروغ متهم سازد مگر در سه چيز كه حقيقت ندارند . يكى اينكه نادان بر رنج مصيبت شكيبا باشد ، و ديگر آنكه خردمند كسى را كه به وى نيكى كرده دشمن شمارد ، و سه ديگر آنكه مادر شوهرى عروس خود را دوست بدارد . « 22 »\r\n33 . سه چيز است كه فساد آنها به هيچ حيلتى به صلاح نپيوندد : دشمنى بين نزديكان ، و حسدورزى بين همگنان ، و سبك‌سرى در پادشاهان .\r\n34 . و سه چيز است كه صلاح آنها با هيچ افسونى به فساد تبديل نشود : عبادت عالمان ، عبارت عربى : العباده فى العلماء . در جاودان خرد فارسى اين جمله به « ملكه و عادت نيكى كه در طبع دانايان بود » معنى شده ( ص 33 ) و اين ناشى از غلطخوانى جمله است به صورت « العادة فى العلماء » . و قناعت روشن‌بينان ، و سخاوت بزرگ‌منشان . « 23 »\r\n35 . و سه چيز است كه از آنها سيرى نيست : عافيت ، و زندگى ، و مال . « 24 »\r\n36 . چون درد از آسمان باشد دارو بىاثر گردد ، و چون آفريدگار مقدر سازد چاره‌جويى آفريدگان بىثمر شود . چه خوب دارويى است اجل و چه بد دردى است آرزو . « 25 »\r\n\r\n\r\n","description":"","footnote":"\r\n( 21 ) . دولت قضا را چون رسولى است . [ عبارت عربى در نسخه چاپ شده « و الدهاء رسول القضاء المبرم » است به همان معنى كه در متن ترجمه شده ، ولى در يك نسخه از كتاب عبارت چنين است : « و الدولة رسول القضاء المبرم » كه ترجمهء آن همين است كه در خردنامه آمده 
  ] . مردم چون براى خود معجب گردد ، صواب ديدن بر وى پوشيده گردد ، و به هيچ نوع مصالح نشناسد .\r\n( 22 ) . حرام است بر شنونده گوينده را به دروغ زن داشتن مگر به سه سخن : يكى شكيبائى كردن جاهل بر درد مصيبت ، ديگر خردمندى كه به جاى دشمن خود نيكوى كند ، سيم مادرشوى كه زن پسر را دوست دارد . [ عبارت عربى اين جمله اخير اين است « و حماة الحبت كنة » و ترجمهء فارسى آن همان است كه در متن و در خردنامه ذكر شده . در جاودان خرد فارسى بدين‌گونه ترجمه شده « سيوم آنكه گويد : حامى و نگهبانى كسى از او پنهان شده » و اين غلط است و شايد ناشى از اشتباهى است كه مترجم در معنى حماة و كنة نموده و حماة را به معنى حامى دانسته و كنة را هم از كنه شمرده و آن را پنهان شده معنى كرده است ( ص 32 و 33 ) 
  ] .\r\n( 23 ) . شمارهء 33 و 34 در خردنامه نيست .\r\n( 24 ) . سه چيز است كه كس از آن سير نشود : زندگانى و عافيت و خواسته .\r\n( 25 ) . چون بيمارى آسمانى بيايد ، داروى زمينى سود ندارد . نيك دارويى است اجل و بد بيمارى\r\n","page_name":" 360 ","page_number":360},
  {"content":"\r\n\r\n37 . سه چيز است كه شادى جهان بدانها است ، و سه چيز است كه غم جهان از آنها است . اما آنچه شادى جهان بدانها است : به داده رضا دادن ، و در نعمتها عمل به طاعت كردن ، و غم روزى فردا نخوردن . و اما آنچه غم جهان از آنها است : آزمندى بيرون از حد ، و سؤال با اصرار و آرزوى حسرت زاء . « 26 »\r\n38 . دنيا در چهار چيز است : خانه ، و زن ، و شراب و غنا و آواز و طرب . « 27 »\r\n39 . در چهار چيز بلاى سخت است : كثرت عيال ، و كمى مال ، و همسايه بد ، و زن خيانتكار . « 28 »\r\n40 . سختيهاى جهان در چهار چيز است : پيرى در تنهائى ، بيمارى در غربت ، فزونى وام و نادارى ، و دورى راه با سفر . « 29 »\r\n41 . زن نيك ستون دين و آبادى خانه ، و يارى دهنده بر طاعت است .\r\n42 . كامل نيست كسى كه به جنگ رود و از زنى كه به كابين درآورده كام نگيرد ، يا خانه‌اى را كه ساخته تمام نكند ، يا كشته‌اى را كه كشته ندرود .\r\n43 . سه چيز است كه خردمند نبايد فراموش كند . فانى بودن دنيا ، و دگرگون شدن احوال آن ، و آفتهائى كه كسى از آنها در امان نيست . « 30 »\r\n44 . سه چيز است كه با سه چيز به دست نيايد . مال با آرزو ، و جوانى با رنگين ساختن مو ، و تن‌درستى با دارو . « 31 »\r\n\r\n\r\n","description":"","footnote":"\r\n- است آرزو .\r\n( 26 ) . شماره 37 در خردنامه نيست .\r\n( 27 ) . نيكوى دنيا چهار چيز است : خان و مان نيكو ، و زن خوب روى و پارسا و شراب و سماع .\r\n( آنچه در متن و همچنين در خردنامه شراب ترجمه شده در اصل « الطلاء » است : « الدنيا اربعة اشياء ؛ البناء و النساء ، و الطلاء و الغناء » طلاء در اصل آب انگور جوشيده است كه در فارسى آن را مىپخته مىگفته‌اند و در حال حاضر آن را رب و در بعضى جاها دوشاب مىخوانند . و چون طلاء حرام نبوده ميگساران نيز شراب خود را براى حفظ ظاهر طلا مىگفته‌اند و اين نام كم‌كم به جاى خمر استعمال گرديد : اين بيت هم در تعرض به اين مطلب از عبيد بن الابرص شاعر عرب خطاب به منذر روايت شده : هى الخمر يكنونها بالطلا - كما الذئب يكنى ابا جغذة ، اين خمر است كه آن را با كنيه طلا مىخوانند ، همچنان كه گرگ را هم با كنيه ابو جعده مىخوانند » در جاويدان خرد فارسى اين كلمه طلا و نقره معنى شده كه اشتباه است .\r\n( 28 ) . چهار چيز از بلاى بزرگ است : بسيارى عيال ، و ناداشتى ، و همسايه بد ، و زن ناپارسا .\r\n( 29 ) . سختى اين جهان به چهار چيز اندرست : پيرى به تنهائى ، و بيمارى به غريبى ، و بسيارى وام با درويشى ، و دورى سفر به پيادگى .\r\n( 30 ) . شماره‌هاى 43 - 41 در خردنامه نيست .\r\n( 31 ) . سه چيز است كه آن را به سه چيز اندر نتوان يافت : توانگرى به آرزو ، و جوانى به خضاب ، و تن‌درستى به دارو .\r\n","page_name":" 361 ","page_number":361},
  {"content":"\r\n\r\n45 . چهار چيز است كه چون به دست آرى هرچه ديگر را از دست بدهى زيانى به تو نرساند ؛\r\n46 . عفت در كلام ، خوش‌خوئى ، راست‌گوئى و امانت‌دارى . « 32 »\r\n47 . شش چيز است كه به جهانى ارزد : خورش گوارا ، و خواجهء مهربان ، و فرزند نيك ، و جفت دمساز ، و سخن استوار ، و خرد كامل . « 33 »\r\n48 . صيقلى ساختن شمشيرى كه از خود جوهر نداشته باشد خطا است . و افشاندن دانه نابهنگام در زمين شوره‌زار نادانى است ، و واداشتن ستورى سركش و سالخورده به تمرين و رياضت رنج بيهوده بردن است . « 34 »\r\n49 . راهنماى پندآموز سرشت آدمى است ، و رهبر مهربان نيكى گفتار است ، و درد بىدرمان ابلهى مادرزاد است ، و زخم بىمرهم زن بد است ، و بار گران خشم است . « 35 »\r\n50 . سه چيز است كه در سه موضع نيك افتد : رعايت برابرى در هنگام گرسنگى ، و راستى در هنگام خشم ، و گذشت در هنگام توانائى . « 36 »\r\n51 . خردمند اميد نبندد به چيزى كه اميد به آن با مشقت توام باشد ، و سوال نكند چيزى را كه بيم منع آن رود ، و ضامن نشود چيزى را كه در توانائى خويش نبيند . « 37 »\r\n52 . سه چيز است كه با آنها غربت احساس نشود : ادب نيك ، و بىآزارى ، و پرهيز از شك و ريب . « 38 »\r\n53 . هشت خصلت است كه سرشت مردم نادان است : خشم بىسبب ، و بخشش\r\n\r\n\r\n","description":"","footnote":"\r\n( 32 ) . اندر جهان چهار خصلت ستوده‌ترست : خويشتن‌دارى ، و خوش‌خويى ، و راست گفتن ، و امانت نگاه داشتن .\r\n( 33 ) . شش چيز است كه قيمت آن به همه جهان ارزد : طعام گوارنده ، و فرزند درست اندام ، و زن موافق ، و مهتر مهربان ، و سخن محكم و درست ، و خرد تمام .\r\n( 34 ) . زدودن شمشير كه گجوهر ندارد خطاست ، و تخم اندر شوره پراگندن نادانيست ، و رياضت كردن ستور ( كلان سال ) رنج بىبرست .\r\n( 35 ) . حكيمى را پرسيدند كه چه چيزست بيمارى بىدرمان ، گفت : ابلهى مادرزاد . افلاطون را گفتند كه چه چيز است گران‌ترين بار ، گفت : تنگ‌دلى .\r\n( 36 ) . در خردنامه نيست .\r\n( 37 ) . خردمند به چيزى اميد ندارد كه مردمان او را ملامت كنند و چيزى نخواهد كه بترسد از آنك ندهند .\r\n( 38 ) . در خردنامه نيست .\r\n","page_name":" 362 ","page_number":362},
  {"content":"\r\n\r\nبىجا ، و رنجه ساختن تن در باطل ، و بازنشناختن دوست از دشمن ، و راز خويش به نااهل سپردن ، و به ناآزموده اعتماد كردن ، و به كسى كه از عقل و وفا عارى است گمان نيك بردن ، و بيهوده پرگوئى كردن . « 39 »\r\n54 . پادشاهى كه ستمكارى پيشه كند از شرف پادشاهى و آزادگى بيرون شده و در پستى آزمندى و كاستى درآمده و به رعيت و بردگان همانند گرديده است . « 40 »\r\n55 . چون وفا از ميان برخيزد بلا نازل گردد ، و چون پيوند دوستى بميرد انتقام زنده شود ، و چون خيانت آشكار شود بركت پنهان گردد . شوخى آفت جد است ، و دروغ دشمن راستى است ، و ستم تباه‌كننده داد است . « 41 »\r\n56 . چون پادشاه به هزل و شوخى پردازد هيبت از او برود ، و چون دروغ را يار گيرد بدان سبك گردد ، و چون ستم آشكار كند سلطنت او تباه شود .\r\n57 . حزم فرصت را غنيمت شمردن است در هنگام توانائى ، و از سستى دورى جستن است در آن‌چه بيم فوت آن مىرود .\r\n58 . رياست جز با حسن سياست تمام نشود ، و كسى كه رياست خواهد يابد كه بر دشوارىهاى آن شكيبا باشد .\r\n59 . بزرگى با تحمل نفقات پسنديده آيد . بخشش و بخشايندگى بر پايگاه آدمى بيفزايد ، و منش نيك كارها نيكوتر گرداند .\r\n60 . چون راى و تدبير نزد كسى باشد كه از او نپذيرند ، و سلاح نزد كسى باشد كه آن را به كار نبرد ، و مال نزد كسى باشد كه آن را انفاق نكند ، كارها پريشان گردد .\r\n61 . پادشاه را است كه به سه خصلت عمل كند : عقوبت را هنگامى كه خشم بر او چيره است به تأخير اندازد ، و در پاداشت نيكوكاران شتاب كند ، و در حوادثى كه اتفاق افتد صبر و تامل نمايد . زيرا در تأخير عقوبت احتمال بخشودن هست ، و شتاب در پاداش نيكوكاران موجب سرعت اطاعت رعيت\r\n\r\n\r\n","description":"","footnote":"\r\n( 39 ) . هشت چيز از خصلت نادانان است : تنگ‌دل شدن بىسبب ، و چيز دادن به ناسپاسان ، و خويشتن رنجه داشتن به باطل ، و ناشناختن دوست از دشمن ، و امانت دادن به ناجايگاه ، و استوار داشتن ناآزموده را ، و گمان نيك به بىوفا ، و بسيار گفتن بىمنفعت .\r\n( 40 ) . در خردنامه نيست .\r\n( 41 ) . چون وفا رفت بلا آمد . چون توكل رفت خذلان آمد . هزل گفتن آفت جدست دروغ گفتن دشمن راست گفتن است . مردم به خوى نيك بزرگ خطر گردد . با سست‌كارى شرف بزرگوارى نبود . استواركارى حاجت روائيست و سست‌كارى ناهموارى .\r\n","page_name":" 363 ","page_number":363},
  {"content":"\r\n\r\nو سپاهيان گردد ، و تأمل در حوادث موجب باز شدن مجال فكر و روشن شدن راه صواب است .\r\n62 . مرد دورانديش در امرى كه بر او دشوار گردد به كسى ماند كه مرواريدى گم كرده باشد ، و خاك موضعى را كه مرواريد در آنجا به زمين افتاده به تمامى جمع كند و به پرويزن ببيزد تا آن را بيابد . دورانديش نيز همه آرائى را كه در آن امر دشوار به نظر او گذرد جمع كند ، آنگاه يك‌يك آنها را بسنجد و آنچه ناصواب است به دور افكند تا به راى صواب رسد .\r\n63 . با حزم و احتياط پستى نيايد ، و عجز و ناتوانى بزرگى نياورد ، حزم رستگارى آرد ، و ناتوانى نوميدى زايد .\r\n64 . چهار خصلت است كه در پادشاهان و بزرگان موجب پستى گردد : كبر و نخوت نشان دادن ، و همنشينى با زنان و نوخاستگان ، و راى زدن با آنان ، و به ديگران واگذاشتن امورى كه جز با دست خود او و به وسيلهء خود او انجام نپذيرد .\r\n65 . پادشاه در سلطنت خود كامل نشود تا آنگاه كه از كشتهء خود خورد ، و از كارگاه خود پوشد ، و از پروردگان خويش نكاح كند ، و بر نتاج اسبان خود سوار شود .\r\n66 . استوار ساختن اين امور باتدبير است ، و تدبير با مشورت است ، و مشورت با وزيران پاك نهادى بايد كه شايستهء پايگاه خود باشند .\r\n67 . زيردستان را با دهش ، و همگنان را با انصاف ، و زبردستان را با احترام پشتيبان خود ساز . بدين‌سان زمام استوار تدبير را در دست خواهى داشت .\r\n68 . خردمند را در برابر حق خداوند عز و جل تعظيم و سپاسگزارى بايد ، و در حق سلطان فرمانبردارى و نصيحت ، و در حق خويشتن كوشش در كارهاى نيك و پرهيز از بديها ، و در حق معاشران وفا در دوستى و بذل يارى و همكارى ، و در حق عامهء مردم رفتار پسنديده و خوددارى از آزار .\r\n69 . مرد كامل نيست مگر به چهار چيز : آنكه شرافتش كهن و روانش برنا باشد ، هنگامى كه مال دارد بخشاينده باشد و هنگامى كه قدرت دارد صديق باشد .\r\n70 . كسى كه بىنيازى و مال او را به كبر و نخوت نكشاند ، و در فقر و نيازمندى زبونى نشان ندهد ، و مصيبتها او را از جاى نبرند ، و از حوادث روزگار ايمن نشيند ، و فرجام كارها را از ياد نبرد ، او كامل است .\r\n71 . كامل در سه چيز است : شناخت احكام دين ، و شكيبائى بر ناملايمات ، و\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nاندازه‌شناسى در امر معاش .\r\n72 . پرهيزگارى مرد را به سه چيز شناسند : توكل در آنچه بدان نرسيده ، و خشنودى به آنچه بدان دست يافته و شكيبائى نيك در آنچه از دست داده است .\r\n73 . حد اعلاى ايمان در چهار خصلت است : شكيبائى بر آنچه فرمان رفته ، و خشنودى بدان چه مقدر شده ، و اخلاص در توكل ، و تسليم به خواست پروردگار .\r\n74 . دين را عوضى نيست ، و ايام عمر را بدلى نيست ، و نفس انسان را هم جانشينى نيست .\r\n75 . كسى كه شب و روز بر او سوارند ، او را مىرانند اگرچه خود او نرود .\r\n76 . كسى كه جامهء رادى و آزرم پوشد تن را به دو پوشش نيك آراسته است . « 42 »\r\n77 . كسى كه از شكايت باك ندارد به پستى خويش خستوان شده است . « 43 »\r\n78 . كسى كه بخشيدهء خود را بازپس گيرد فرومايگى خود را استوار ساخته است . « 44 »\r\n79 . چهار چيزند كه كم آنها بسيار است : درد ، و نادارى ، و ننگ ، و دشمنى .\r\n80 . كسى كه قدر خويشتن نداند قدر ديگران هرگز نشناسد .\r\n81 . كسى كه از كار خويش سرباز زند ناچار گردد كه به كار ديگران تن دردهد .\r\n82 . كسى كه از پدر و مادر خويش فرمان نبرد از خرد بىبهره است . « 45 »\r\n83 . كسى كه در نزد خود فروتن نباشد در نزد ديگران بلندى نيابد . « 46 »\r\n84 . با هر نعمتى زوال آن را به يادآر ، و با هر مصيبتى رفع آن را اميددار ، زيرا بدين‌سان نعمت پايدارتر و آدمى از كبر و خودپرستى دور تر ، و به رهائى از اندوه نزديك‌تر گردد .\r\n85 . اگر داد بر ستم چيره نباشد ، پيوسته انواع بليات و آفات روى آورد .\r\n86 . هيچ چيز چون ادامهء ظلم زوال نعمت و شتاب در انتقام را نزديك نسازد .\r\n87 . آرزوى بيهوده هر چيزى را منقطع سازد ، و ترك طمع از هر بيم و هراسى مانع شود . « 47 »\r\n\r\n\r\n","description":"","footnote":"\r\n( 42 ) . از شماره 76 - 56 در خردنامه نيست .\r\n( 43 ) . هركه از گله مردمان باك ندارد بسنده كرد خويشتن را به فرومايگى .\r\n( 44 ) . و هركه چيز بخشنده را باز خواهد پسنده كرد خويشتن را به لئيمى .\r\n( 45 ) . از 82 - 79 در خردنامه نيست .\r\n( 46 ) . و هركه فروتن نباشد شريف نگردد .\r\n( 47 ) . از 87 - 84 در خردنامه نيست .\r\n","page_name":" 365 ","page_number":365},
  {"content":"\r\n\r\n88 . شكيبائى به پيروزى كشاند . « 48 »\r\n89 . هواى نفس آدمى را به زشتيها خواند . « 49 »\r\n90 . بندگان با اصلاح امر معاش صلاح پذيرند ، و با توكل راستين مستحق روزى شوند ، و با اخلاص شايسته پاداش گردند . « 50 »\r\n91 . با يك‌دلى دوستى در دلها نشيند ، و با خويشتن‌دارى از محرمات خشنودى پروردگان حاصل آيد ، و با حكمت پرده از چهرهء دانش به كنار رود ، و با رضاى خاطر زندگى دلپذير شود . و با خرد به كنه امور رسند . « 51 »\r\n92 . در هنگام نازل شدن بلا است كه فضائل آدمى آشكار شود ، و در غيبت طولانى است كه يارى برادران ظاهر گردد ، و در هنگام دودلى است كه خرد مردمان جلوه كند . و در سفر است كه اخلاق آزمايش شود .\r\n93 . در تنگدستى است كه رادى نمايان شود . و در هنگام خشم است كه راستى مردمان شناخته گردد . « 52 »\r\n94 . با مقدم داشتن ديگران بر خويشتن ، ديگران را بندهء خويش سازى .\r\n95 . ادب پسنديده الهام‌بخش دانش است . « 53 »\r\n96 . با دورى از خطا از عيبها سالم مانند . « 54 »\r\n97 . با پرهيزگارى پايه‌هاى حكمت استوار گردد .\r\n98 . با توفيق كارها به انجام رسد .\r\n99 . در هنگام رسيدن به مقصود ثمرهء عزم و اراده ظاهر شود .\r\n100 . با دوستان صديق بر كارها چيره شوند .\r\n101 . با ديدارها دوستىها افزون شود .\r\n102 . با چشم‌پوشى از مال دنيا برادرى استوار گردد . « 55 »\r\n103 . ادامهء دوستى نشانهء وفا است . « 56 »\r\n\r\n\r\n","description":"","footnote":"\r\n( 48 ) . عاقبت شكيبائى ظفر يافتنست .\r\n( 49 ) . تن مردم هميشه بدى فرماينده است .\r\n( 50 ) . در خردنامه نيست .\r\n( 51 ) . مردم كارهاى بزرگ و سعادت به خرد نمايد . و رضاى خداى تعالى به كرانه گرفتن از حرام ، و دوستى دل مردمان به پاكى دل خويش ، و گشادگى دل به حكمت ، و پسندكارى به قضاء .\r\n( 52 ) . سخاوت به راست كردن وعدها پديد آيد ، و ديانت به گاه خشم .\r\n( 53 ) . 94 و 95 در خردنامه نيست .\r\n( 54 ) . سلامت به دور بودن از خطاها يافته شود .\r\n( 55 ) . از 102 - 97 در خردنامه نيست .\r\n( 56 ) . پيوستگى دائم به وفا باشد و از نيت راست حاصل آيد .\r\n","page_name":" 366 ","page_number":366},
  {"content":"\r\n\r\n104 . سوار شدن بر مركب دانش پذيرفتن عقل دانشمند است . « 57 »\r\n105 . برگزيدن صحبت نيكان نشانهء راستى نيست است . « 58 »\r\n106 . سوار شدن بر دريا همدستى با غرور است .\r\n107 . قناعت پيشه كردن از عزت نفس است .\r\n108 . پيش‌دستى بر كسى كه به دين تو طمع دوخته نشانهء غلبهء يقين است .\r\n109 . دريافتن چيزى كه عوام آن را نشناسند نشانهء دخول در نهانگاه صدق است . « 59 »\r\n110 . بريدن از شهوتها از عشق به تندرستى است ، و انصراف از بديها نشانهء بيم از روز واپسين است ، و افتادن در ورطه‌ها نشانهء فضول است . « 60 »\r\n111 . كسى كه از بد رفتارى ديگران آزرده نشود ، نيكى هم در او بىاثر ماند . « 61 »\r\n112 . بريدن از نادان برابر است با پيوند با دانا . « 62 »\r\n113 . حسود به بزرگى نرسد . « 63 »\r\n114 . كسى كه با حق به نزاع برخيزد مغلوب گردد . « 64 »\r\n115 . سزاوارترين مردمان به فضيلت ، كسى است كه بيشتر به فضيلت خوى گرفته باشد . « 65 »\r\n116 . آنچه بيش از همه به جلوه خرد كمك كند دانش‌اندوزى است ، و آنچه بيش از همه به خرد راهنمايى كند حسن تدبير است .\r\n117 . كسى كه مشورت كند از لغزش ايمن ماند ، و آنكه به راى خود غره شود در خطا افتد . « 66 »\r\n\r\n\r\n","description":"","footnote":"\r\n( 57 ) . در خردنامه نيست .\r\n( 58 ) . صحبت نيكان گزيدن از دوستى تن بود .\r\n( 59 ) . از 108 - 106 در خردنامه نيست .\r\n( 60 ) . و خويشتن نگاه داشتن از آرزوهاى زيان‌كار هم از دوستى تن بود . اندر بلاها افتادن از كارهاى ناصواب و جستن زيادتيها بود .\r\n( 61 ) . هركه به جاى وى نيكى كنند و قدر آن را نداند اگر بدى كنند هم نداند .\r\n( 62 ) . بريدن از صحبت جاهل و نادان چون پيوستن است با خردمند و عاقل .\r\n( 63 ) . هرگز حاسد مهتر نشود . ( عبارت عربى اين جمله « الحسود لا يسود » در زبان عربى از امثال سائره شده است ) .\r\n( 64 ) . هركه با حق بستهد و منازعت كند مغلوب گردد .\r\n( 65 ) . سزاوارترين مردمان به فضيلت آن است كه با مردمان نيكوى كند و يارى دهد اندر گذاشتن بديها .\r\n( 66 ) . 116 و 117 در خردنامه نيست و به جاى آنها عبارتهاى زير است كه در متن عربى -\r\n","page_name":" 367 ","page_number":367},
  {"content":"\r\n\r\n118 . كسى كه جامهء شرم پوشد عيبش بر مردم پوشيده ماند . « 67 »\r\n119 . بهترين ادبها آن است كه آدمى به ادب خود بر ديگران فخر نفروشد ، و بر كسى كه با او برنتابد قدرت‌نمايى نكند ، و چون به طلب علم برخاست در آن سستى روا ندارد . « 68 »\r\n120 . سه دسته از مردمند كه در غربت خود را تنها نيابند و مردمان آنان را در همه جا گرامى دارند : مرد دلير به هر كجا كه رود ، زيرا مردمان به دليرى و بىباكى او نيازمندند ، و دانشمند در هر جا كه باشد ، زيرا مردم به دانش و خرد او نياز دارند ، و كسى كه نيكوسخن و خوش‌بيان باشد ، زيرا سخن نيكو و زبان ملايم پروانهء گذر او است . پس اگر در سرشت خويش از پردلى و دليرى برخوردار نيستيد بارى از كسب دانش و خواندن كتاب غافل مباشيد ؛ زيرا در كتابها علم و ادبى است كه پيشينيان آن را به بند درآورده‌اند و آنها بر خرد شما بيفزايند . « 69 »\r\n121 . خويشتن‌دارى را وسيله‌اى قرار دهيد كه با آن سفيهان را از خود دور نگاه داريد . « 70 »\r\n\r\n\r\n","description":"","footnote":"\r\n- ديده نمىشود .\r\nيله كردن دعوى حاسدان را از حسد باز دارد . گفتار نيكو مردم را به حاجت رساند . خاموشى مردم را دوست گرداند اندر دلها . مردم از شنيدن فايده بيش از يابد كه از گفتن .\r\n( 67 ) . هركس شرم را لباس كند عيب خويش از مردمان بپوشد .\r\n( 68 ) . نيكوترين فرهنگها فخر ناكردن است به فرهنگ خويش .\r\n( 69 ) . سه گونه مردم ضايع نماند : خداوند فرهنگ ، و خداوند شجاعت و خداوند فصاحت . . .\r\nسازگارى .\r\n( 70 ) . حلم را سلاح كن بر بىخرد . . . اسير كن . حاسد و سفيه را فرومايه كن به خوار داشتن .\r\n( پايان نكته‌هاى كتاب جاودان خرد - در خردنامه )\r\n","page_name":" 368 ","page_number":368},
  {"content":"\r\n\r\n\r\nگفتار دوازدهم سخنانى در حكمت از بهمن شاه\r\nبهمن شاه ؟ ؟ ؟ بهمن اردشير ؟ ؟ ؟ تاريخ داستانى و تاريخ رسمى ايران ؟ ؟ ؟ هزار و يكشب و داستان استر ؟ ؟ ؟ نمونه‌اى از خرد منسوب به بهمن ؟ ؟ ؟ خطابهء انوشروان\r\nعنوان عربى اين قطعه « حكم لبهمن الملك » است و گرچه در عنوان آنها تنها نام بهمن ذكر شده ولى حكمتهايى كه در اين قطعه نقل شده همه از گفت‌وگوهاى او نيست بلكه گفته‌هاى حكيمان و دانايانى است كه بهمن آنان را براى گفت‌وگو در مسائل حكمت به مجلس خويش خوانده و از آنان انجمنى ساخته است . اين قطعه شامل گفت‌وگوهاى آن انجمن است .\r\n\r\nبهمن شاه\r\nبهمن كه هم نام يكى از فرشتگان دين زردشتى و هم لقب يكى از شاهان پرآوازهء داستانهاى ايران است يكى از چهره‌هايى است كه در آن جنبه‌هاى مادى و معنوى به هم آميخته و در ادبيات ساسانى به دانش و بينش معروف شده و سخنانى در پند و حكمت به دو منسوب گشته است .\r\nبهمن در اوستا به صورت وهو منه  ( Vohu - Manah )  آمده ، كه صورتى\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nكهن از « به‌منش » است ، يكى از امشاسپندان يعنى از فرشتگان بزرگ مزديسنا است . بهمن در جهان مينوى نمايندهء منش نيك اهورامزدا و در جهان خاكى نگهبان چارپايان سودمند است . پاسبانى يازدهمين ماه از سال و دومين‌روز از ماه با بهمن است . و چنان كه در ايران معمول بوده كه چون نام ماه و روز برهم مىافتاده آن روز را جشن مىگرفته‌اند روز دوم بهمن‌ماه يعنى بهمن روز از بهمن ماه هم روز جشن بوده و به نام بهمنگان خوانده مىشده . از ميان همه جشنهاى دوازده‌گانه جشن بهمنگان هم مانند دو جشن ديگر فروردگان ( نوروز ) و مهرگان ، از جشنهاى بزرگ ايران باستان به‌شمار مىرفته و مانند آن دو جشن ديگر در دوران اسلامى نيز تا مدتها همچنان پابرجا بوده و به نام بهمنجنه معرّب و معروف شده است ؛ و شايد سبب بزرگداشت اين جشن آن بوده كه امشاسپند بهمن يا منش‌نيك را در دين زردشت مقامى بسيار و الا بوده از آنكه در گاتها مزدااهورا پدر بهمن يا منش‌نيك خوانده شده ، و در نوشته‌هاى پهلوى هم مانند وينگرت و بندهش بهمن نخستين آفريدهء خداوند است ، و به همين جهت نيز در فرهنگهاى فارسى يكى از معانى بهمن را عقل اول نوشته‌اند . در اوستا نيز بهشت به نام « سراى بهمن » خوانده شده و نيكوكاران در سراى بهمن به پاداش ايزدى مىرسند . « 1 » و اما در تاريخ داستانى ايران بهمن نام پسر اسفنديار پسر گشتاسب از پادشاهان اخير سلسله كيانى است .\r\n\r\nبهمن اردشير\r\nاين بهمن نام ديگرش اردشير است و همو است كه به اردشير درازدست معروف شده . به گفتهء فردوسى در هنگامى كه بهمن از سيستان نزد گشتاسب ، نياى خود بازگشت او را اردشير ناميد . نام اين بهمن پادشاه داستانى كيان در اوستا نيامده ولى در بندهش از نوشته‌هاى پهلوى نام او « وهومن سپند داتان » يعنى بهمن پسر\r\n\r\n\r\n","description":"","footnote":"\r\n( 1 ) . براى آگهى بيشتر دربارهء امشاسپند بهمن در آيين زردشتى نگاه كنيد به فرهنگ ايران باستان تأليف پورداود ، بخش نخست ، تهران 1326 خورشيدى ، ص 72 - 78 .\r\n","page_name":" 370 ","page_number":370},
  {"content":"\r\n\r\nسپنددات آمده « 1 » ، و در زند و هومن يسنايا بهمن پشت با عنوان كىارتخشير خوانده شده است « 2 » ، و در تواريخ اسلامى نيز مانند تاريخ حمزه ( ص 37 ) و طبرى ( ص 686 ) و الاثار الباقيه ( ص 105 ) و مجمل التواريخ ( ص 30 ) به همين نام كىاردشير ذكر شده است . ظاهرا بهمن به عنوان وصف با نام او توأم ذكر مىشده به صورت « بهمن اردشير » يعنى اردشير داراى منش نيك .\r\nبهمن اردشير در دوران پيش از اسلام نام يكى از كوره‌هاى جنوبى سرزمينى هم كه امروز به نام « عراق » خوانده مىشود بوده ؛ ظاهرا نام آن كوره يا طوج از نام همين پادشاه داستانى گرفته شده . اين كوره جزء فرات ابلّه « بصره دوران اسلامى » بوده و به جزيرهء ميان رودان كه « آبادان » كنونى در يك طرف آن واقع بوده است منتهى مىشده « 3 » و چون دو رود دجله و فرات در همين منطقه بهمن اردشير به هم مىپيوسته‌اند ازاين‌رو آن رود بزرگ را هم كه بعدها به شط العرب معروف گرديد « بهمن اردشير » مىخواندند و هنوز هم شاخه‌اى از رود كارون كه در خوزستان جارى است به همين نام بهمن اردشير به صورت مخفف آن بهمنشير خوانده مىشود .\r\nدر دوران پيش از اسلام يكى از استانهاى دوازده‌گانه عراق نيز به نام « استان شادبهمن » خوانده مىشده كه مىتوان احتمال داد كه آن استان هم به نام همين پادشاه خوانده شده است . استان شادبهمن يكى از دو استانى بوده كه از دو رود دجله و فرات هر دو آبيارى مىشده‌اند و استان ديگر نامش « شادشاپور » بوده . « 4 »\r\nدر تاريخ داستانى و در داستانهاى پهلوانى ايران بهمن داراى نام و آوازه‌اى بزرگ است . نام بهمن با داستان بزرگترين پهلوان ايران يعنى رستم و\r\n\r\n\r\n","description":"","footnote":"\r\n( 1 ) . در الاخبار الطوال دينورى هم نام اسفنديار به صورت اسفندياذ آمده . كه نزديكتر به اصل پهلوى آن است ، الاخبار و الطوال ، القاهره 1960 ، ص 26 .\r\n( 2 ) . به نقل دكتر صفا در حماسه‌سرائى در ايران ، ص 501 .\r\n( 3 ) . الاعلاق النفيسه ، ص 103 - 104 ، « و بميسان اندر بهمن اردشير كرد و آن را فرات بصره همى خوانند . مجمل التواريخ ، ص 54 .\r\n( 4 ) . بلدان الخلافة الشرقية .\r\n","page_name":" 371 ","page_number":371},
  {"content":"\r\n\r\nدودمان سام نريمان درهم آميخته و در بسيارى از داستانهاى مربوط به اين دودمان نام او در ميان است . از هنگام جوانى او كه اسفنديار پدرش در جنگ با رستم و به دست آن پهلوان كشته شد ، بهمن در آن هنگامه بوده و در آن داستان جايى داشته است . و با آنكه پس از آن واقعه رستم چندين سال بهمن را نزد خود نگه داشت و مانند فرزند خود در تربيت او كوشيد پس از چند سال كه بهمن پس از نياى خود گشتاسب به شاهى رسيد به كين خواهى پدر به زابلستان لشكر كشيد و چون در اين زمان رستم در جنگ با شاه كابلستان و به حيلهء برادرش شغاد كشته شده بود بهمن ، زال پدر رستم را دربند كشيد و به زندان كرد و فرامرز پسر رستم را در جنگ اسير كرد و او را به دار آويخت و خانمان آنان را ويران كرده و تاراج نمود و هرچند سرانجام زال را به اندرز وزيرش پشوتن آزاد كرد « 1 » ولى از آن پس ديگر نام و آوازه‌اى از دودمان رستم و زال و سام نريمان بدان‌سان كه پيش از اين بود در تاريخ داستانى ايران برجاى نماند .\r\nدر داستانهاى پهلوانى ايرانى داستانى هم به نام همين بهمن وجود داشته كه در اواخر قرن پنجم يا اوائل قرن ششم هجرى آن را شاعرى كه صاحب مجمل التواريخ نامش را « حكيم ايرانشاه بن ابى الخير » نوشته به نام بهمن‌نامه به نظم درآورده است . « 2 »\r\nنام اين كتاب را به صورت اخبار بهمن صاحب مجمل التواريخ جزء مآخذ كتاب خود ذكر كرده « 3 » است و مطالبى هم كه در پادشاهى بهمن آورده « 4 » خلاصه‌اى از اين داستان است . « 5 »\r\n\r\n\r\n","description":"","footnote":"\r\n( 1 ) . شرح اين وقايع را مىتوان در شاهنامه ديد .\r\n( 2 ) . مجمل التواريخ ، ص 92 .\r\n( 3 ) . مجمل التواريخ ، ص 2 .\r\n( 4 ) . مجمل التواريخ ، ص 53 و 54 .\r\n( 5 ) . براى توضيح بيشتر دربارهء اين داستان نگاه كنيد به حماسه‌سرائى در ايران تأليف دكتر ذبيح الله صفا ، ص 275 به بعد .\r\n","page_name":" 372 ","page_number":372},
  {"content":"\r\n\r\n\r\nتاريخ داستانى و تاريخ رسمى ايران\r\nتاريخ داستانى سلسله كيانيان از دوران سلطنت بهمن پسر اسفنديار كم‌كم به تاريخ رسمى سلسلهء هخامنشى نزديك مىگردد به‌طورى كه آخرين پادشاه سلسلهء كيانى يعنى داراى دارايان « 1 » نوادهء همين بهمن ، با آخرين پادشاه سلسلهء هخامنشى داراى تاريخ و سرگذشت واحدى مىشوند و در واقع از اين زمان تاريخ داستانى ايران با تاريخ رسمى آن يكى مىشود و عناصر تاريخى جاى عناصر داستانى را مىگيرند . در تاريخ داستانى ايران حملهء اسكندر به ايران در زمان داراى دارايان اتفاق مىافتد و همو است كه در جنگ با اسكندر مغلوب مىگردد و به دست دو تن از خاصان خودش كشته مىشود و اين واقعه در تاريخ رسمى ايران سرگذشت داريوش آخرين پادشاه هخامنشى است ، و چنان كه مسعودى گويد اين دارا در فارسى داريوش خوانده مىشده « 2 » و در الاخبار الطوال هم به نام داريوش ذكر شده . « 3 »\r\nدر نتيجهء آميخته شدن روايات داستانى با وقايع تاريخى كه چنان كه گفتيم از شرح سلطنت بهمن رفته‌رفته شروع گرديده ، اخبار و روايات مربوط به بهمن و جانشينان او بسيار درهم ريخته و جابه‌جا شده و براى نمونه درهم آميختگى مىتوان موارد زير را ذكر نمود .\r\n1 . صفت درازدست كه براى بهمن در شاهنامه و در مآخذ ديگر عربى مأخوذ از خداىنامه ذكر شده « 4 » ، به نقل بيرونى از قول مورخان مغرب « 5 » لقب اردشير بن اخشويرش است كه اردشير پسر خشايارشا مىشود . بيرونى درباره\r\n\r\n\r\n","description":"","footnote":"\r\n( 1 ) . در غرر اخبار ملوك الفرس ، ص 204 به نام دار الاصغر خوانده شده .\r\n( 2 ) . و الفرس تسمى دارا هذا باللغة الاولى من لغاتهم داريوس ، مروج الذهب به تصحيح شارل بلا انتشارات دانشگاه لبنان ، بيروت 1966 ، ج 1 ، ص 273 .\r\n( 3 ) . فلما تم لدارا اثنتا عشره سنه فى الملك حضرته الوفاه ، فاسند الملك الى ابنه دارا ابن دارا و هو الذى يعرف بداريوش ، مقارع الاسكندرى ( الاخبار الطوال ، ص 29 ) .\r\n( 4 ) . در مآخذ عربى به صورتهاى طويل اليدين و طويل الباع آمده « الاثار الباقيه » ، ص 105 و 111 .\r\n( 5 ) . الاثار الباقيه ، ص 111 .\r\n","page_name":" 373 ","page_number":373},
  {"content":"\r\n\r\nاردشير اخشويرش گويد : « و هو الملقّب بمقر و شراى طويل اليدين » مقروشر صورت عربى نشده لفظى يونانى است كه ترجمه درازدست يا درازانگل فارسى بوده . اصل كلمهء يونانى ماكروخئير است كه در تواريخ يونانى لقب اردشير اول هخامنشى ذكر شده . مورخان يونانى همين اردشير را به لقب . . . گفته‌اند و به گفته ايرانيان از نوشته‌هاى يك نفر نويسنده سريانى كه مآخذ او كتابهاى يك نفر وقايع‌نگار يونانى بود ، با شاهنشاه اردشير ( راتخشتر ) كه اسم او دوباره از به دو تأسيس شاهنشاهى ساسانى معروف عموم شده بود ، نيز آشنا شده و او را بىدغدغه همان بهمن « 1 » مىپنداشته . در ضمن نيز لقب درازدست ، كه در شاهنامه البته اسمى از آن نرفته و فقط در متنهاى عربى بيش مىآيد ، پذيرفتند .\r\n2 . در تاريخ داستانى بهمن را زنى بوده به نام هماى . هماى بنا به روايت فردوسى و ساير مآخذ اسلامى مستند از تاريخ رسمى ايران دختر بهمن « 2 » ، ولى در داستان بهمن‌نامه هماى دختر خديو مصر است . « 3 » و در مجمل التواريخ نيز بهمن را دو زن بوده يكى به نام كسايون ( ظ كتايون ) دختر پادشاه كشمير و يكى دختر پادشاه مصر « 4 » ؛ و هم در مجمل التواريخ در شرح وفات بهمن آمده كه : « وصيت پادشاهى به دخترش كرد - چهر آزاد - كه او را هماى لقب بود » « 5 » كه در تواريخ به گونه‌هاى مختلف چهر آزاد و شهر آزاد و شهرزاد آمده ، كتاب هزار و يك شب و شهرزاد چهره اصلى آن كتاب به ذهن خطور مىكند و با مراجعهء به آنچه در بعضى مراجع و مآخذ تاريخى يا داستانى آمده معلوم مىشود كه بين داستان\r\n\r\n\r\n","description":"","footnote":"\r\n( 1 ) . يكى بودن اين دو نفر را اول از همه ابن كليى ( وفات تقريبا 820 ) در تاريخ طبرى جلد 1 ، ص 687 تصديق كرده است . اما از توافق كامل شاهنامه با نويسندگان عربى زبان برمىآيد كه مآخذ قديمىترى داشته است .\r\n( 2 ) .\r\n يكى دخترش بود نامش هماى * هنرمند و با دانش و پاك راى\r\nهمى خواندندى ورا چهرزاد * ز گيتى بديدار او بود شاد\r\nپدر در پذيرفتش از نيكويى * بدان دين كه خوانى ورا پهلوان \r\n( 3 ) . به نقل دكتر صفا در حماسه‌سرايى ، ص 278 .\r\n( 4 ) . مجمل التواريخ ، ص 53 .\r\n( 5 ) . همان مأخذ ، ص 54 .\r\n","page_name":" 374 ","page_number":374},
  {"content":"\r\n\r\nبهمن و هماى و چهره‌هاى اصلى آن كتاب هم خلط و آميختگى وجود دارد .\r\nمثلا ابن نديم در كتاب الفهرست در مقالهء هشتم دربارهء كتابهايى كه در قصه‌ها و حكايات و افسانه‌ها تأليف شده پس از ذكر كتاب هزار افسان و كيفيت تدوين آنها گويد : « بعضى گفته‌اند كه اين كتاب را براى هماى دختر بهمن تأليف كرده‌اند » « 1 » . دگوى خاورشناس هلندى از تحقيقات خود دربارهء كتاب هزار و يك شب به اين نتيجه رسيده كه اين كتاب با سفر استر در تورات و قسمتى از كتاب شاهنامه همگى از يك منبع سرچشمه گرفته‌اند و به نظر او « هما » ى شاهنامه يعنى همان چهرزاد و همسر يا دختر بهمن با شهرزاد هزار و يك شب و « استر » توراة طورى به هم شباهت دارند كه گويى هر سه يك نفرند « 2 » و ما بدون اينكه بخواهيم در رد يا قبول اين نظر سخنى گوئيم بايد به اين موضوع توجه كنيم كه بسيارى از مطالب مربوط به اين سه شخص طورى به هم آميخته كه خود نمونه‌اى از آشفتگى مطالب تاريخى و داستانى ايران در اين دورانى است كه كم‌كم دوران داستانى به دوران تاريخى نزديك مىشود . مثلا فردوسى و بعضى از مآخذ هم رديف آن چهرزاد را نام خود هماى مىدانند ولى مسعودى در يك جا شهرزاد را نام مادر هماى مىنويسد « 3 » و در جاى ديگر مادر هماى را به نام دنيارزاد مىخواند و او را زن سهراسف بن يستاسف ( ظاهرا گشتاسب بن سهراسف ) و يهودى مىداند و مىنويسد كه هماى از طرف مادر از نسل بنى اسرائيل است « 4 » و باز در جاى ديگر مىنويسد كه مادر بهمن از بنى اسرائيل بود ، از فرزندان طالوت المك ، و او يعنى بهمن همان پادشاهى بود كه بخت نصر را مرزبان عراق ساخت و او را مأمور قلع و قمع يهوديان ساخت . و باز از گفته ديگرى نقل كرده كه بهمن\r\n\r\n\r\n","description":"","footnote":"\r\n( 1 ) . الفهرست ، ص 304 ( در عبارت الفهرست نام هماى حمانى ذكر شده ، « و قد قيل ان هذا الكتاب الف لحمانى ابنه بهمن . »\r\n( 2 ) . رجوع شود به مقدمه آقاى على اصغر حكمت بر كتاب هزار و يك شب .\r\n( 3 ) . ثم ملك حمايه بنت بهمن بن اسفنديار ، و « كانت تعرف بامها شهر آزاد . . . » مروج الذهب ، به تصحيح شارل پلا - انتشارات دانشگاه لبنان بيروت 1966 ، ج 1 ، ص 272 .\r\n( 4 ) . مروج الذهب ، ج 1 ، ص 265 .\r\n","page_name":" 375 ","page_number":375},
  {"content":"\r\n\r\nبنى اسرائيل را از بابل ( عراق ) به اورشليم فرستاد و مدت اقامت بنى اسرائيل را در عراق هفتاد سال نوشته است و گويد كه بازگشت بنى اسرائيل به بيت المقدس در زمان كوروش فارسى بود كه مادرش يهودى بود و از جانب بهمن بر عراق حكومت مىكرد و بعضى نيز گفته‌اند كه كوروش خودش مستقلا پادشاه بود و او پس از بهمن به پادشاهى رسيد . مسعودى پس از نقل اين اقوال اخير گويد : « ولى اينها در همهء تواريخ قديم نيامده » « 1 » ، و از اينجا معلوم مىشود كه دينورى اين مطالب را از مآخذ ديگرى غير از مآخذ عمومى دورهء ساسانى نقل كرده است .\r\nمسعودى در شرح سلطنت سهراب نيز گويد كه بسيارى از ناقلان اخبار گفته‌اند كه بخت نصر كارگزار اين پادشاه بر عراق بود و او بود كه اسيرانى از بنى اسرائيل با خود آورده بود و از آن جمله زنى بود به نام دنيارزاد كه او را به زنى گرفت و همو باعث بازگشت بنى اسرائيل به بيت المقدس گرديد . « 2 » طبرى نام مادر بهمن را استير ذكر كرده و هما را هم به نام شهرزاد خوانده و در كتاب هزار و يك شب نيز نام دنيارزاد با نام شهرزاد آمده و در آنجا دنيارزاد و مهرمانه يا بانوى حرمسرا است . و بنا به قول دينورى ، بهمن چون زنى يهودى داشت دين يهود پذيرفت اما چندى بعد دست از اين آيين برداشت و به كيش سابق بازگشت « 3 » ؛ و هم دينورى آزاد كردن بازماندگان اسيران اسرائيلى را به بهمن نسبت مىدهد و گويد پيش از آنكه به پادشاهى رسد ابراخت دختر سامال نوه سليمان بن داود را به زنى گرفته بود ، و حكومت شام را بر برادرزنش ردبيل واگذار كرد و او را مأمور همراهى اسيران و تجديد بناى بيت المقدس كرد . « 4 » و چنان كه به وضوح ديده مىشود حوادث دوران بهمن شاه داستانى كيانى با وقايع دوران هخامنشى و به خصوص دورهء كوروش و داريوش پادشاهان تاريخى ايران درهم آميخته است .\r\n\r\n\r\n","description":"","footnote":"\r\n( 1 ) . مروج الذهب ، ج 1 ، ص 272 .\r\n( 2 ) . مروج الذهب ، ج 1 ، ص 269 .\r\n( 3 ) . الاخبار الطوال ، ص 27 .\r\n( 4 ) . الاخبار الطوال ، ص 26 .\r\n","page_name":" 376 ","page_number":376},
  {"content":"\r\n\r\n\r\nهزار و يكشب و داستان استر\r\nدگوى بين زمينه‌هاى اصلى حكايات هزار و يك شب با داستان استر در تورات شباهتهاى زيادى يافته است . مثلا استر زن پادشاه است و به علت نافرمانى شاه او را طلاق مىگويد و در هزار و يك شب هم زن شاه به او خيانت مىكند و شاه او را به قتل مىرساند . و در اينجا مىتوان به گفتهء دگوى دربارهء شباهت اين دو حقه با حكايت بهمن و هماى اين را هم افزود كه در داستان بهمن هم زن بهمن « كتايون » دختر پادشاه كشمير به او خيانت مىورزد و به دستيارى عاشقش لؤلؤ بر او قيام مىكند . در داستان استر آمده كه هر شب براى شاه دخترى زيباروى از اطراف مىآوردند و فرداى آن روز او را به جاى ديگر مىبردند ، و در هزار و يك شب آمده كه هر شب شاه با دخترى هم‌بستر مىگشت صبح او را به قتل مىرساند . در سفر استر آمده كه استر در طول اقامت خود در نزد شاه دل او را به دست آورد و ملكه شد و شهرزاد هم با داستانهاى خود دل شاه را به دست آورد و از كشته شدن نجات يافت . و در سفر استر ملكه باعث شد كه زنان از خشم شاه و خطر قتل در امان مانند و شهرزاد هزار و يك شب هم همين كار را كرد . در سفر استر دوستى بانوى حرمسرا را جلب كرد و به نصيحت او رفتار كرد تا در چشم شاه عزيز شد و در هزار و يك شب هم شهرزاد با دوستى دنيارزاد كه به قول ابن نديم قهرمانه يعنى بانوى حرمسرا بود دل شاه را به دست آورد . در سفر استر آمده كه شاه براى رفع بىخوابى فرمان داده بود كه براى او كتاب تاريخ بخوانند و در داستان هزار و يك شب هم شهرزاد براى شاه قصه مىگويد . دگوى گمان مىكند كه زمان تأليف اين دو كتاب يعنى هزار و يك شب و سفر استر بنابر آنچه در الفهرست آمده تقريبا باهم مطابق است يعنى در حدود 300 سال قبل از مسيح .\r\nبه‌هرحال آنچه از مجموع اين اخبار و حكايات برمىآيد اين است كه در شرح وقايع دورهء اخير كيانيان و به خصوص از زمان بهمن اسفنديار به بعد قدرى داستانها و اخبار و قصه‌ها و اساطير با وقايع تاريخى دوران هخامنشى به\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nهم آميخته كه هرچند به دست آوردن مطالب حقيقى اگر غير ممكن نباشد ؛ لااقل بسيار دشوار است ولى بدون شك تحقيق در اين زمينه‌ها براى روشن شدن بسيارى از وقايع تاريخى و يا سرچشمه‌هاى تاريخى بعضى از داستانها و افسانه‌هاى قديم بسيار مفيد و ثمربخش خواهد بود .\r\nاين را هم اضافه كنيم كه هرچند شاهى كه در قصهء استر به نام « اخشويرش » ذكر شده مورخان او را با خشايارشا منطبق مىكنند ، ولى مورخان يهود و از آن جمله به خصوص « يوسيفوس » اخشويرش را اردشير درازدست مىدانند يعنى همين بهمن بن اسفنديار شوهر يا پدر هماى چهرازاد .\r\n\r\nنمونه‌اى از خرد منسوب به بهمن\r\nپس از ذكر اين مطالب كه براى شناختن بهمن از نظر روايات زردشتى و سنّتهاى ملّى و علل شهرت نام او در تاريخ داستانى ايران ضرورى مىنمود اين نكته را هم بايد ذكر كرد كه اين قطعه كه به بهمن نسبت داده شده با ساير قطعاتى كه در آثار اخلاقى ساسانى به حكماى ديگر منسوبند فرق زيادى ندارد و اين هم در همان زمينه‌ها است . اين قطعه به صورت سؤال و جواب است ولى نه مانند سؤال و جواب بين دو نفر ، بلكه گزارشى است از يك گفت‌وگوى دسته جمعى كه اگر بخواهيم آن را با مصطلحات روز بيان كنيم بايد بگوئيم صورت جلسه‌اى است از يك مجلس اخلاقى و تربيتى كه در محضر شاه تشكيل شده و حاضران در آن‌كه عده‌اى از حكما و علما بوده‌اند در مسائلى كه به وسيله شاه مطرح مىشده هريك نظر خود را بيان مىداشته‌اند .\r\nاينك بپردازيم به اصل قطعه :\r\nشاه بهمن شيفته سخن نيك بود آن را برتر مىشمرد و نديمان و همنشينان خود را نيز با آن برترى مىبخشيد . روزى دانشمندان زمان خود و دانايانى را كه به فهم و حكمت به نام بودند گردآورد و به آنان گفت :\r\nمن شما را براى امر مهمى كه به انديشه‌ام گذشته و براى امورى كه\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nمىخواهم بدانها معرفت حاصل كنم گرد آورده‌ام و اينك آنها را از شما مىپرسم ، بايد كه هريك از شما بىهيچ‌گونه شتابى راى خود را با همه خرد و فهمش به كار گيرد و بىانديشه و تأمل به پاسخ مبادرت نورزد .\r\nبه من خبر دهيد از گرانمايه‌ترين چيز ، آن چيز كه بيش از همه كسانى را كه به شرف قديم خويش تكيه ندارند از پستى به بلندى رساند .\r\nهمه يك زبان گفتند : آن نيكى و دانش است ، اينها هستند كه مردم بزرگوار را بزرگى افزايند ، و بندگان را به جاى پادشاهان نشانند .\r\nشاه گفت : اين سرآغاز همهء كارهاى دنيا و دين است اگر با خرد همراه باشد ، زيرا استوارى هر بنا بر پايهء آن است ، و پايه هر كار فهم است ، و استوارى آن با راى اصيل است ، و راى جز با دانش صورت نبندد و دانش را جز خرد پايه‌اى نيست .\r\nپس از آن گفتند : چيزها به گونه‌هاى مختلفند ، برخى نگهبانند و برخى نيازمند نگهبان . آنچه نيازمند نگهبان است مال است و آنچه خود نگهبان است خرد است .\r\nبرخى از چيزها به سرقت مىروند و برخى از سرقت در امانند ، آنچه به سرقت مىرود مال است و آنچه در امان است خرد است . بدين‌سان خرد نگهبان تو است و تو نگهبان مال .\r\nمال از دزدى و خيانت و از ستم سلطان و آفتهاى فراوان ديگرى كه خيلى زود در آن رخنه مىكنند در امان نيست ، و خرد را از آنچه گفتيم آسيبى نرسد ، و آفتى بر آن چيره نشود ، نه زورگويى آن را به زور بستاند ، و نه حيلهء حاسدان در آن كارگر افتد .\r\nهرگاه خردمند از مال بىبهره ماند با خرد خود تواند زندگى كند ، ولى نادان بىخرد با مال خود زندگى نتواند كرد ، و كسى كه با خرد زندگى نكند از شناخت نيك و بد و نظر در عاقبت كارهاى پسنديده و ناپسند محروم ماند ، و چون زندگى كسى از چنين خصلتهايى تهى ماند خيرى در آن نباشد ، به ويژه در\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nپادشاهان كه نياز آنها به چنين خصلتها بيشتر است ، زيرا آنان گردانندگان امور و سران و مربيان هستند و ديگر مردمان پيروان ايشانند . و پادشاهان به اصلاح نفس خويش نيازمندترند ، بدان سبب كه رعيت به صلاح آنان اصلاح گردد و به فساد آنان به تباهى افتد . گلّه جز با چوپان پاى نگيرد ، چنان كه تن را هم بىسر قوامى نباشد . قوام پادشاهى هيبت است ، و هيبت شاهى جز با دادگرى حاصل نشود .\r\nنياز ادب و مروت به خرد همچون نياز تن به خورش و نياز شهر به آب و آبادانى است . بدين‌سان ادب و مروت به خرد نيازمندند و خرد از آنان بىنياز است و آنچه بر خرد دلالت كند منافع نيك آن در پرهيز از گناهان است .\r\nخوش‌بختى با خرد قرين است ، و آنكه از خرد برخوردار باشد خرد او را به وسايل خوش‌بختى راه نمايد . و هر آنكه خوش‌بختى يافت كمال مطلوب خود را يافته است ، چون خوش‌بختى خود غايت هر مطلوب است .\r\nبزرگ آن گروه گفت : نشانهء خرد آن است كه بنده خود را از نفس خويشتن حفظ كند و با صبر و تأمل خويش را از گزند شتاب‌زدگى نگه دارد و مركب سركش هوس را به تربيت در فرمان خرد خويش نهد . چون خرد و هوس با هم ناسازگارند ، آن دو را بر اين نفس هريك فرمانى خلاف ديگرى باشد . خرد براى نفس ناخوشايند و هوس براى او دلپذير است ، زيرا هوس لذتها و شهوتها را به او ارزانى مىكند و خرد او را از آنچه ناروا و ناپسند است باز مىدارد ، و او را از عواقب آنها برحذر مىدارد . و نفس آدمى بدان‌چه به هوس نزديكتر باشد تندتر روى آورد و از آنچه بر وى سنگينى كند بىتابى نشان دهد .\r\nآنگاه پادشاه به آنها گفت : همه بر سخنى اتفاق كنيد كه با اختصار همهء مكارم اخلاق را دربر گيرد .\r\nبزرگ آن گروه آغاز سخن كرد و گفت : آن كس كه كردهء نيك خود را هر قدر هم بزرگ باشد كوچك شمارد و آن را نهان دارد ، و سپاس كسى را كه به دو نيكى كرده بزرگ شمارد هر قدر اندك باشد او شايسته ستايش است و حق نعمت خداوند را به جاى آورده است .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nديگرى گفت : كسى كه به نيكى پيشدستى كند ، پيش از آنكه نزد وى آبروى در گرو سؤال نهند سزاوار تمجيد است .\r\nديگرى گفت : اى پادشاه سخنى كه همهء مكارم اخلاق را در خود جمع داشته باشد اين است : كسى كه چون نعمت به دو رسد از جاى نشود و كبر و نخوت نفروشد و چون نعمت از او روگردان شود به دارندگان نعمت رشك نبرد .\r\nشاه گفت : نيكو گفتيد ولى كسى كه مروّت را از هر سو در خود جمع كرده و شرف و بزرگى را فراهم آورده بايد از تسلط بر ديگران چشم پوشد ، هرچند توانا و قادر باشد و رساتر از اين ، اين است كه سخنان زنندهء فقرا را تحمل كند و نسبت به مردمى كه به خوارى كشيده شده‌اند بردبار باشد و در هنگام قدرت و توانايى به عفو بخشايش گرايد .\r\nديگرى گفت : من چون بر اخبار روزگار خود وقوف يافتم ، و در رعايت ادب كوشيدم ، و در شناخت طبقات مردم رنج بردم ، به امرى عظيم آگاه شدم ، و در اخلاق به رازى نهان پى بردم ، و اين دو را با توجه دل و اهتمام انديشه به دست آوردم . و اين بدان سبب بود كه من از يك چيز رهايى يافته بودم و به دو چيز روى آورده بودم ، در من شش خصلت بود .\r\nاما آنچه از آن رهايى يافتم شهوت و دنيادوستى بود و آنچه بدان روى آوردم ، يكى پندگيرى از عبرتهاى روزگار بود و ديگرى برحذر بودن از گردش روزگار .\r\nو اما شش خصلت كه در من بود : يكى اينكه من رشك و حسد را هنگامى كه سر برآورد و در جنبش آمد از بيخ كندم . و ديگر اينكه هواى نفس را چون بر خلاف حق ميل كرد مقهور ساختم . و ديگر اينكه كينه‌ها و حسدها را در خود كشتم و ديگر اينكه در هنگام بروز حوادث و بليّه‌ها به اميد فرجام نيك شكيبايى پيشه ساختم . و ديگر اينكه سلامت نفس را جزء منش خويش ساختم . و ديگر آنكه در زندگى سربار ديگران نشدم . و بعضى از اين خصلتها مرا به دست يافتن به خصلتهاى ديگرى يارى نمود . برخى را من در طبيعت خويش و\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nبىتكلف حاصل كردم ، و برخى را به يارى خداوند تعالى به اصلاح آن توفيق يافتم ، و با رياضت و ادب‌آموزى بدان دست يافتم .\r\nديگرى سخنى در موعظت گفت : « براى آنچه مىخواهى به دست آورى از نفس خويشتن وسيله‌اى ساز با عدالتى كه شائبه خيانت در آن نباشد و راستى كه به دروغ آميخته نباشد . خواسته‌هاى خود را با انصاف و ميانه‌روى قرين ساز .\r\nآنان كه به زودى به جزاى اعمال خود رسيدند كسانى بودند كه آن‌چه را دوست داشتند و هوس كردند با ستم به طلب آنها برخاستند و به باطل در كارهاى بزرگ كوشيدند و بدين سبب به مقصود خود نرسيدند و سرافكنده باز گشتند . بهترين چيزى را كه در نزد خردمندان و دانايان يافتى ، نگهدار و بر آن بيفزاى . و زنهار به پشت‌گرمى كارهاى نيك كه در گذشته از تو سر زده گرد كارهاى ناپسند نگرد ، و گمان مبر كه نيكىهاى تو بدىهايت را مىپوشاند زيرا بدى اندك در گفتار و كردار ، نيكيهاى بسيارى را نابود مىسازد .\r\n\r\nخطابهء انوشروان\r\nمسكويه گويد : در آخر كتابى كه انوشروان در شرح حال و كارهاى خويش نوشته چنين خواندم كه انوشروان چون از كار كشور فراغت يافت و آن را از فساد بپيراست ، اسواران و سران سپاه و بزرگان و مرزبانان و هيربدان و موبدان را گرد آورد و برگزيدگان مردم را نيز بخواند ، آنگاه در آن جمع بدين‌گونه سخن راند :\r\n« اى مردم ، به من هوش داريد و گوش فرادهيد و خود را براى پذيرش پند آماده سازيد .\r\nمن از هنگامى كه بر شما فرمانروايى يافتم پيوسته با شمشير آويخته به گردن خود را هدف شمشيرها و نيزه‌ها ساخته‌ام . تمام اينها بخاطر دفاع از شما و استوار ساختن بنياد هستى شما و آبادانى كشور شما بوده است .\r\nگاهى در دورترين نقطهء خاور ، و هنگامى در آخرين مرز باختر ، يك بار\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nدر ناحيهء جنوب و بار ديگر در سوى شمال ، آنان را كه بدانها بدگمان بودم به سرزمينى جز سرزمين خودشان كوچاندم ، بر شهرهاى تركان خراجها نهادم ، و آتشكده‌ها در قسطنطنيه « 1 » برپا ساختم . همواره فراز و نشيب كوههاى بلند را درنورديدم ، و سنگلاخها را پس از بيابانها بپيمودم ، و بر ناگواريها و هول و هراسها شكيبيدم ، و با سرما و گرما دست‌وپنجه نرم كردم ، و ترس دريا و خطر دشتهاى خشك و سوزان را بر خود خريدم .\r\nهمهء اينها براى به دست آوردن آن چيزى بود كه خداوند آن را براى شما فراهم ساخت : يعنى زبونى دشمنان ، آرامش كشور ، گشوده شدن درهاى روزى ، يافتن بزرگى ، سرافرازى و رسيدن به آنچه كه بدان رسيديد .\r\nاكنون خداوند و داده‌هاى او را سپاس كه شما را در نعمت و روزى به پايه‌اى بلند رسانيد ، و از بزرگى و سرافرازى فضيلتى بزرگ ارزانى فرمود ، و دشمنان شما را بشكست و آنان را به هلاكت رساند ، و اكنون آنان يا در زمرهء كشتگان و هلاك شدگانند و يا زندگانى مطيع و فرمانبردار شما .\r\nبراى شما دشمنانى مانده است كه شمارهء آنان كم ولى نيروى آنان سخت و شوكتشان بس عظيم است . اينها كه برجاى مانده‌اند به نظر من براى شما ترسناكتر و براى زبون ساختن و چيره شدن بر شما تواناتر از دشمنان شمشيرزن نيزه گذار اسب‌تاز هستند ؛ كه شما بر آنها دست يافتيد .\r\nو اگر شما اى مردم ، بر اين دشمن دوم نيز به همان‌گونه پيروز شويد كه بر آن دشمنى كه با آن به جنگ برخاستيد ، و كار را بر او تنگ گرفتيد و او را زبون ساختيد ، در آن هنگام است كه پيروزى و نيرو ، و سرافرازى ، و نعمت ، و برترى ، و يگانگى ، و پندآموزى ، و آرامش و صلح و سلامت شما كامل گردد . و اگر در اين كار كوتاه آييد ، و سستى روا داريد ، و اين دشمن بر شما چيره شود آن پيروزى گذشته كه شما بر دشمنانتان در خاور و باختر و شمال و جنوب به دست\r\n\r\n\r\n","description":"","footnote":"\r\n( 1 ) . لابد مقصود شهرهاى روم است كه پس از جنگها به تصرف انوشروان درآمده نه شهر قسطنطنيه كه پايتخت روم شرقى بوده و هيچ‌گاه به تصرف وى در نيامده بوده است .\r\n","page_name":" 383 ","page_number":383},
  {"content":"\r\n\r\nآورديد براى شما پيروزى نتواند بود .\r\nپس بكوشيد كه اين دشمن بازمانده را نيز مانند همان دشمن گذشته از ميان برداريد . و بايد كه پافشارى و كوشش و همدستى شما در اين پيكار بزرگتر ، پرمايه‌تر ، خردمندانه‌تر ، جدىتر ، درست‌تر و راست‌تر از پيكارهاى گذشته شما باشد . زيرا هرچه نيرنگ و فسون دشمن بيشتر و شوكت آن عظيم‌تر باشد روبه‌رو شدن با آن را آمادگى بيشترى لازم است .\r\nآنچه در آن دشمنان گذشته موجب ترس و بيم شما مىشد با آنچه در اين دشمنان ، كه هم‌اكنون شما را به جنگ آنان مىخوانم ، موجب ترس و بيم مىگردد ، در خور سنجش نيست . بكوشيد تا پيروزى را به پيروزى ، و نيرو را به نيرو و پشتيبانى را به پشتيبانى ، و تدبير و عزيمت را به تدبير و عزيمت ، و جهاد را به جهاد بپيونديد ، زيرا صلاح همهء كارهاى شما ، و تكميل نعمت خداوند بر شما ، و همچنين افزايش شرف و سربلندى شما از جانب خداوند در اين جهان ، و كسب رضوان او در آن جهان ، همه بسته به همين امر است .\r\nبدانيد كه دشمنان شما از ترك و روم و هند و ديگران هرگز بدين پايه و مايه نبودند كه اگر بر شما چيره مىشدند ، بدين‌سان كه اين دشمن اگر بر شما دست يابد شما را ناتوان و نابود مىسازد ، به شما گزند مىرساند . زيرا كينهء اين دشمن سخت‌تر ، فريب و نيرنگ او بيشتر و كار او ترسناكتر از آن دشمنان است .\r\nاى مردم ، چنان كه ديديد من خود را براى شما سپر بلا كردم ، و رنج شمشيرها و نيزه‌ها و بيابانها و درياها و دشتها و كوهها را درحالىكه دشمنان را يكى پس از ديگرى درهم مىكوفتم ، و لشكرها را يكى پس از ديگرى درهم مىشكستم ، و با پادشاهان يكى پس از ديگرى درمىآميختم ، بدان‌سان كه ديديد ، بر خود هموار ساختم ، و هرگز در جنگ با آن لشگرها و شاهان چنين خواهش و تمنايى از شما نكردم ، و از شما نخواستم كه تا اين پايه كوشش و تلاش و همدستى و همداستانى كنيد . ولى امروز به سبب بزرگى خطر و سختى شوكت اين دشمن و از بيم آنكه مبادا شما را درهم شكند ، چنين درخواستى از شما مىكنم .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nاى مردم ، اگر من بر اين دشمن دست نيابم و آن را از شما نرانم ، تواناترين دشمنان را در ميان شما رها كرده و ناتوانترين آنها را رانده‌ام . مرا در راندن اين دشمنى كه به شما نزديك و براى شما هول‌انگيز است يارى كنيد ، شما را به خداوند مىخوانم اى مردم مرا يارى كنيد كه آن را برانم و از ميان شما بيرون افكنم ، تا بدين ترتيب حقى كه بر گردن شما دارم و همچنين حقى كه در برابر خداوند به خاطر شما بر گردن خود دارم ، ادا گردد و اين نعمتى كه به من و شما ارزانى شده و سرافرازى كه از طرف خداوند نصيب من و شما شده است كامل گردد ، و اين عزت و پيروزى و شرافت و آرامش و اين ثروت و پايگاه پايدار ماند .\r\nاى مردم ، چون از نوشتن اين نامه و از توصيف نعمتى كه خداوند به ما ارزانى داشته است فراغت يافتم ، در اين امر انديشيدم كه هنگامى كه دارا بر پادشاهان و ملتها پيروز شد ، و آنها را به زير فرمان كشيد ، و بر زاد و بومشان دست يافت ، چون كار اين دشمن را نساخت خود و لشكريانش پس از به دست آوردن صلح و آرامش و فتح و فيروزى نابود گشتند . و اين بدان علت بود كه وى بدانچه براى او فراهم شده بود ، و به سبب آن پادشاهى وى كمال يافته بود ، و قدرتش سخت شده بود ، و بر دشمنان نيرو يافته بود ، و نعمت بر او تمام شده بود ، و از هر سوى جهان آنچه مايهء سرفرازى و سربلندى مىبود به او روى آورده بود ، راضى نشد ، تا به انواع سخن‌چينى و دورويى دو خصلت نكوهيدهء رشك و سركشى در نهاد او پرورده شد ، و او آنها را به خود پذيرفت ، و نيرو و ثبات خود را در سركشى و بيدادگرى جست .\r\nرشك و حسد نيز در مردم فقير و نادار در برابر مردم دارا و ثروتمند و همچنين در مردم گمنام و كم‌مايه در برابر بزرگان و اشراف بيدار گرديد ، و هنگامى كه اسكندر بر آنها بتاخت حال مردم از پراكنده دلى و نفاق و اختلاف و ظاهر شدن كينه‌ها و سخت شدن دشمنى در بين آنها بدان پايه از آشفتگى رسيده بود و كار فساد بدان‌سان بالا گرفته بود كه رئيس نگهبانان شاه يعنى كسى كه خود مىبايستى حافظ جان او باشد همو خود او را به قتل رسانيد . و اين بدان جهت بود\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nكه دلهاى مردم از شر و كينه آگنده شده بود ، و دشمنى و اختلاف در آن لانه كرده بود . و اين بود آنچه كار اسكندر را آسان نمود ، و زحمت از او برداشت .\r\nمن امروز از آن پيش‌آمد پند گرفتم و آن را در اينجا ياد كردم .\r\nاى مردم ، ولى من نمىخواهم كه در اين نعمتى كه هستيم هرگز به پراكنده دلى و سركشى و رشك و حسد آشكار و سخن‌چينى و دورويى راه دهم .\r\nخداوند اخلاق ما و كشور ما را از اين چيزها پاك داشته و فرمانروايى ما را شريف‌تر و برتر از اينها قرار داده است . آنچه من از نعمت خداوند و سپاس او بدان رسيده‌ام نه از راه اين خصلتهاى پليد ، كه دانايان آنها را از خود رانده و حكيمان آنها را نكوهيده‌اند ، بوده است ، بلكه اين رتبه و پايگاه را من با درستى و سلامت نفس و رعيت‌دوستى و وفادارى و دادگرى و پايدارى و محبت به دست آورده‌ام .\r\nو سبب اينكه ما از ملتهايى كه نام برديم يعنى از : تركان و بربريان و زنگيان و كوه‌نشينان و ديگران چيزى از اخلاقشان را بدان‌گونه كه از روميان و هنديان گرفتيم اقتباس نكرديم ، اين است كه اين خويهاى ناپسند در ميان آنها آشكار و شايع است و نخستين تكليفى كه برعهدهء ما است از خود راندن و ترك اين اخلاق نكوهيده است كه دشمن‌ترين دشمنان شما مىباشد .\r\nاى مردم ، آنچه كه خداوند با سلامت و عافيت و صلاح به ما ارزانى داشته ، ما را بىنياز ساخته است كه آن را با چنين خصلتهاى زشت و بدفرجام طلب كنيم شما نيز در اصلاح نفس خويش به من كمك كنيد ، زيرا پيروزى بر اين دشمنان براى من دلپذيرتر و براى شما بهتر از پيروزى بر دشمنان ترك و روم شما است .\r\nاى مردم ، من با ترك اين خويها و نابود كردن و ريشه‌كن ساختن آنها و همچنين با دفع آنها از شما نفس خود را پاك و خوشنود ساختم ، مرا نيازى به سود و زيان آنها نيست ، شما نيز به همان‌گونه كه من كردم نفس خود را پاك و خوشنود سازيد .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nاى مردم ، من مىخواستم كه دشمنان پنهان و آشكار شما را از شما دور كنم ، دشمن آشكار را كه به سپاس و نعمت خداوندى از خود رانديم ، خداوند ما را بر او پيروز ساخت و شوكت او را در برابر ما شكست ، شما نيز در آن امر نيكو به كار رفتيد و خوب از عهده برآمديد و همدستى كرديد و كوشيديد . با اين دشمن نيز همان كنيد كه با آن يكى كرديد و بدان‌گونه كه در آن به كار برخاستيد در اين نيز برخيزيد و آنچه را كه به شما سفارش مىكنم بپذيريد زيرا من پندآموز و دلسوز شما هستم .\r\nاى مردم ، كسى كه اين خصلتهاى نكوهيده را در نفس ما زنده كند آن اجر و اعتبارى را كه در اثر جنگ با دشمنان در نزد ما يافته بود از دست مىدهد . زيرا اين كار زيانبارتر و ترسناكتر و گرفتاركننده‌تر و بدفرجام‌تر از هر چيزى است . و بدانيد كه بهترين شما ، اين مردم ، كسى است كه با يارى كردن من در جلوگيرى از هواى نفس خود بر اجر و اعتبار گذشته خود اجر و اعتبارى ديگر بيفزايد .\r\nو بدانيد كسى را كه در برابر اين دشمن زبون گردد ، در برابر آن ديگرى نيز زبون خواهد شد ، و آنكه بر اين دشمن چيره شود بر آن ديگرى نيز پيروز خواهد گرديد . زيرا سرافرازى و نيرو و فرمانروايى با صلح و آرامش و الفت و دوستى و همدستى و نيكخواهى شما حاصل گردد ، همچنان كه حسدورزى و سركشى و سخن‌چينى و پراكنده‌دلى جز سرافكندگى و ناتوانى و نابودى دو جهانى ثمرى به بار نخواهد آورد . پس آنچه كه شما را بدان فرمان داديم بر خود لازم شمريد و از آنچه شما را از آن باز داشتيم بپرهيزيد . هيچ نيروئى جز با پشتيبانى خداوند نيست .\r\nغمخوارى اهل نياز و مهمان‌نوازى غريبان را بر خود فرض بدانيد .\r\nهركس با شما همجوار است حق جوار او را گرامى داريد .\r\nبا مردمانى كه از ملتهاى ديگر در ميان شما به سر مىبرند نيك‌رفتارى كنيد ، زيرا آنان در پناه من هستند ، آنها را نوميد مسازيد ، و بر آنها ستم روا مداريد ، و بزرگى مفروشيد ، و سخت مگيريد ، زيرا سخت‌گيرى موجب نافرمانى\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nگردد . در برابر برخى از آزار آنان شكيبا باشيد و امانت و پيمان خود را نگه داريد .\r\nو آنچه را كه از اين‌گونه اخلاق به شما سفارش كردم حفظ كنيد ، زيرا ما هرگز نديديم كه ملك و ملتى نابود شود جز با ترك اين اخلاق ، و نه ملك و ملتى به زيور صلاح آراسته گردد جز با پيروى از اين اخلاق . و در همه كارها اعتماد ما به خداوند است » .\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n\r\nگفتار سيزدهم\r\nكتاب « المسائل » منسوب به خسرو انوشروان و ترجمهء قطعه‌اى از آن ؟ ؟ ؟ سخنان حكمت‌آميز كه از انوشروان روايت شده است\r\n\r\nكتاب « المسائل » منسوب به خسرو انوشروان و ترجمهء قطعه‌اى از آن\r\nدر جاودان خرد مسكويه قطعه‌اى است كه با اين عنوان مشخص شده است : « حكم توثر عن انوشروان » يعنى « سخنان حكمت‌آميزى كه از انوشروان روايت مىشود » . و ما در ضمن منقولات مسكويه اجمالا از آن سخن گفتيم و اينك كه ترجمهء آن را در اينجا مىآوريم توضيح مختصرى هم دربارهء آن اضافه مىكنيم : اين قطعه - بنابر روايت - عبارت از سخنانى است كه خسرو انوشروان در پاسخ پرسشهايى كه در موضوعهاى مختلف اخلاقى و تربيت نفس از وى شده ايراد كرده ، و بدين جهت به صورت پرسش و پاسخ است .\r\nعنوان اين قطعه در كتاب مسكويه نشان نمىدهد كه از كتاب خاصى گرفته شده باشد ، ولى از خاتمهء آن چنين برمىآيد كه آنچه نقل شده پاره‌اى از كتابى بوده كه در ادبيات ساسانى وجود داشته و منسوب به انوشروان بوده و پس از ترجمهء عربى به نام كتاب « المسائل » خوانده شده است . اين نام از اينجا به دست مىآيد كه در پايان همين قطعه چنين آمده : « چون انوشروان از كتاب المسائل بپرداخت چنين گفت . . . » و هيچ شكى نيست كه مقصود از كتاب « المسائل » همين\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nكتابى است كه پاره‌اى از آن در بالاى همين عبارت نقل شده و اين عبارت پايان آن را مىرساند . روش و موضوع كتاب هم درست با اين نام تطبيق مىكند زيرا چنان كه گفتيم كتاب به صورت پرسش و پاسخ است و چنين كتابهايى را در عربى به نام مسئله يا مسائل خوانده‌اند ؛ بنابراين بايد اين كتاب يا رساله را هم بر آثار ادبى دورهء ساسانى و در فهرست كتابها يا رساله‌هايى كه در ادبيات آن دوره به نام خسرو انوشروان خوانده مىشده افزود . و مىتوان احتمال داد كه غير از اين قطعه سخنان حكمت‌آميز ديگرى هم كه در مآخذ ديگر عربى از انوشروان روايت شده و از نوع ادبيات اخلاقى است آنها هم از اين كتاب گرفته شده باشد . و بىگمان نامى هم كه به ترجمهء عربى آن داده شده ترجمه‌اى بوده است از نام پهلوى آن‌كه هرچند ما عين آن را در دست نداريم ولى به قرينه اين ترجمه مىتوان آن را حدس زد .\r\nدر فهرست ابن النديم زير عنوان « كتابهايى كه در پند و اندرز و حكمت به وسيلهء ايرانيان و روميان و هنديان و اعراب تأليف شده » يك كتاب هم چنان كه ديديم با عنوان « المسائل » به انوشروان نسبت داده شده است . عنوان كامل اين كتاب در فهرست چنين آمده : « كتاب المسائل التى انفذها ملك الروم الى انوشروان على يد بقراط الرومى » يعنى پرسشهايى كه پادشاه روم با دست بقراط رومى از انوشروان كرده . احتمال مىرود كه اين قطعه‌اى هم كه مسكويه نقل كرده پاره‌اى از آن كتاب باشد ؛ زيرا كتابى هم كه ابن نديم نام برده در فهرست كتابهايى است كه از لحاظ موضوع و نوع مطالب با آنچه در اين قطعه ديده مىشود يكى است . يعنى هر دو مشتمل بر سخنان حكمت‌آميز و ادب و اخلاق بوده ، و اين هم كه در اين قطعه هيچ اسمى از پادشاه روم يا بقراط رومى نيست و پرسش‌كننده همه جا ناشناخته و نقل سؤال همه به صورت مجهول است مانع اين احتمال نخواهد بود زيرا همان‌طور كه در مقدمهء اين كتاب و در آغاز اين بخش گفتيم نامهايى را كه در عناوين اين نوشته‌ها ذكر شده بيشتر جهت بزرگ جلوه دادن و بيان اهميت اين گفته‌ها است و از لحاظ تاريخى نبايد آنها را زياد جدى\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nتلقى نمود ، مگر اينكه بگوييم اين قطعه فعلهايى است تلخيص شده از قسمتى از آن كتاب و در هنگام تلخيص به اين صورت درآمده است .\r\nترجمهء اين كتاب به زبان عربى هرچند از كتابى به دست آمده كه در اواخر قرن چهارم يا اوائل قرن پنجم هجرى تأليف شده ولى خيلى قديمتر از اين قرن به نظر مىرسد . در ترجمه اين قطعه هم به زبان فارسى همان‌طور كه در مقدمهء اين بخش ذكر شد براى حفظ اصالت آن كوشش شده است تا هيأت اصلى عبارات بدان‌گونه كه در متن عربى آمده تا آنجا كه خللى به سخن وارد نياورد حفظ شود و از تصرف در متن و تغيير جمله‌ها به منظور آرايش كلام يا توضيح مطلب خوددارى شده است .\r\n\r\nسخنان حكمت‌آميز كه از انوشروان روايت شده است\r\nهر چيزى را كه در راه شهوت خود صرف كنى و با آن بر خواهش دل دست‌يابى ، بدان كه تو به آن دست نيافته‌اى ؛ بلكه او است كه بر تو دست يافته و با آن چيزى از تو تباه شده است . پس خردمند آن است كه دست از هواى نفس بدارد تا مانند كسى باشد كه از خورشى چشم پوشد تا به خورشهاى ديگر رسد ، يا كسى كه از كارى بسيار زشت آشكار دورى گزيند كه كارهاى زشت پنهانى وى پوشيده ماند و حائلى بين او و آنها ايجاد نشود ، تا روزگار وى در آنها درازتر و حاجت وى از آنها برآورده‌تر گردد . « 1 »\r\nو گفت : چون كسى را هواى نفس بر خرد چيره گردد ، خصلتهاى نيكوى وى را به بديها برگرداند : بردبارى را به كينه ، دانش را به ريا ، بخشندگى را به\r\n\r\n\r\n","description":"","footnote":"\r\n( 1 ) . قسمت اخير اين عبارت از نظر اخلاقى مستقيم نمىنمايد و با قسمتهاى ديگر اين قطعه سازگار نيست . ظاهرا ترجمهء عربى آن در بيان صحيح معنى اصل نارسا مانده . ترجمهء عربى آن اين است : « و كمجتنب فاحشه ظاهره لتخفى عليه فواحش باطنه فلا يحال بينه و بينها ، فتكون حياته فيها الطول و حاجته منها انجح » .\r\n","page_name":" 391 ","page_number":391},
  {"content":"\r\n\r\nاسراف ، ميانه‌روى را به زفتى « 1 » و گذشت را به ترس مبدل سازد . « 2 » و چون هواى نفس بر كسى تا بدين حد چيره گردد او را به حالى درآورد كه صحت را جز در بهداشت تن ، دانش را جز مايهء فضل‌فروشى و گردن‌فرازى ، ايمنى را جز در زبون ساختن ديگران ، بىنيازى را جز در كسب مال و اعتماد را جز در وجود گنجينه‌ها نمىبيند . و همهء اينها خلافت اعتدال و دوركنندهء از مطلوب و نزديك‌كنندهء به هلاكتند .\r\nو گفت : مستى در دوازده چيز است ، و باده‌گسارى آدمى را جز با كمك همه يا برخى از اينها به مستى نكشاند . و آن دوازده چيز اينها هستند : مستى باده ، مستى كبر و نخوت ، مستى زيبايى ، مستى شبق ، مستى مى « 3 » ، مستى عشق و مستى\r\n\r\n\r\n","description":"","footnote":"\r\n( 1 ) . زفتى در فارسى به معنى بخل عربى است . بخل در عربى به معنى تنگ چشمى و امساك در دهش و ضد رادى و بخشندگى است . و حسد كه امروز در فارسى از اين كلمه اراده مىشود معنى عربى آن نيست .\r\n( 2 ) . اين‌گونه تعبير در كتابهاى ديگرى هم كه از نوشته‌هاى اخلاقى پهلوى به عربى ترجمه شده بىسابقه نيست ، برابر انداختن منشها يا كارهاى نيك و پسنديديه با منشها يا كارهاى زشت و ناپسند يكى از روشهاى معمول نوشته‌هاى اخلاقى ايرانى بوده و به نظر برخى از محققان همان نوشته‌ها و شايد ترجمه‌هاى نخستين آنها نمونه‌هاى اصلى و سرمشق كتابهايى بوده است كه در عربى به نام « المحاسن و الاضداد » و « المحاسن و المساوى » تأليف شده است .\r\nاصل عبارت عربى آن اين است : اذا غلب الهوى العقل صرف محاسن خصاله الى المساوى فجعل الحلم حقدا ، و العلم رياء ، و الجود سرفا ، و الاقتصاد بخلا ، و العفو جبنا . اين عبارت را با عبارت زير كه از كتاب الادب الصغير ابن مقفع كه آن هم ترجمهء عربى يكى از كتابهاى ساسانى در همين زمينه است نقل مىشود مىتوان سنجيد : « ليس خله هى للغنى مدح الاهى للفقير عيب ، فان كان شجاعا سمى اهوج ، و ان كان جوادا سمى مفسدا ، و ان كان حليما سمى ضعيفا ، و ان كان لسنا سمى مهذرا ، و ان كان صموتا سمى عيبا » ( الادب الصغير ، ص 53 ، چاپ بيروت ، مكتبه البيان 1960 ) و به قرينه « و الجود سرفا » كه در قطعهء مورد گفت‌وگوى ما آمده و همچنين به مقتضاى حال كه ذكر اضداد است بايد عبارت « و ان كان جواد اسمى مفسدا » كه در الادب الصغير آمده به اين‌گونه تصحيح شود : « و ان كان جواد اسمى مسرفا » .\r\n( 3 ) . باده و مى كه در اين متن در دو جا به عنوان دو چيز مختلف ياد شده با اينكه در فارسى تقريبا -\r\n","page_name":" 392 ","page_number":392},
  {"content":"\r\n\r\nقدرت . و بدان كه انباشتن شكم از خورشها مستى آرد ، و خواب زياد مستى آرد ، و افزونى جهل مستى آرد ، و بالا گرفتن اندوه مستى آرد ، و عادت بدمستى آرد .\r\nو گفت : كسى كه خرد نداشته باشد سلطنت بر عزت وى نيفزايد ، و كسى كه قناعت نداشته باشد مال بر بىنيازى وى نيفزايد . آدمى خردى است مجسم در صورتى ، كسى كه خرد از وى دور گردد و صورت باقى ماند انسان كامل نيست .\r\nاو پيكره‌اى را ماند كه روح ندارد .\r\nاز او پرسيدند : آنچه بيش از همه آدمى را بىنياز سازد چيست ؟\r\nگفت : پاكى نفس و در دست داشتن زمام آن .\r\nپرسيدند : پادشاه را چه‌گونه هيبتى براى سلطنتش سودمندتر و براى رعيتش عام النفع‌تر است ؟\r\nگفت : هيبت دادگرى و پرهيزكارى ، و رفع فساد تبهكاران و اهل شك و ريبت .\r\nگفتند : آيا براى پادشاهان خوشبختى سودمندتر است يا خرد ؟\r\nگفت : خوشبختى هميشه با خرد همراه است جز آنكه آثار آن با دلائل آشكار گردد .\r\nپرسيدند : چگونه مردمى براى پادشاهى شايسته‌ترند ؟\r\nگفت : آن كس كه بهبودى حال مردم را بيشتر خواهد و به تدبير امور داناتر باشد .\r\nگفتند : پس از آن ؟\r\n\r\n\r\n","description":"","footnote":"\r\n- يكى است براى هماهنگى با متن عربى آورده شده است . در متن عربى اولى شراب و دومى خمر آمده كه آن دو هم از لحاظ مصداق تقريبا يكى هستند . در عربى شراب به معنى مطلق آشاميدنى و به معنى شربت هم استعمال مىشود ، و به خصوص در حال حاضر كه در معنى اخير بيشتر به كار مىرود ، ولى اين معنى در اينجا مناسب به نظر نمىرسد ، و به علاوه در همين قطعه كمى پيش از اين عبارت شراب در معنى نوشيدنى مست‌كننده به كار رفته .\r\n","page_name":" 393 ","page_number":393},
  {"content":"\r\n\r\nگفت : آن كس كه بر هواى نفس خويش مسلطتر باشد و خواهشهاى نفس را بيشتر سركوب كند .\r\nگفتند : فرمانروا چگونه دريابد كه خداوند از او خشنود است ؟\r\nگفت : خداوند از فرمانروايى خشنود نخواهد بود كه خوشىها و خواهشهاى نفس خويش را ترك نكند ، و از شهوات خود براى اصلاح حال رعيت و گسترش عدل و داد در بين آنها و رفع ستم از آنان چشم نپوشد .\r\nپرسيدند : آن شادمانى كه مايهء آرزو و غبطهء پادشاهان باشد چيست ؟\r\nگفت : شادمانى براى پادشاه و غير پادشاه در چيزى است كه با آن به نيك فرجامى خويش اميدوار باشند ، و جز اين هرچه باشد در نزد خردمندان مردود است .\r\nگفتند : آيا هيچ شادمانى اگر با چنين اميدى همراه نباشد لذت‌بخش هست ؟\r\nگفت : من چنين شادمانى كه از اميد جدا باشد نمىشناسم مگر شادمانى كسانى كه از بيمارى كينه بهبودى يافته باشند .\r\nبه او گفتند : قناعت چيست ؟ و فروتنى چيست ؟\r\nگفت : قناعت آن است كه آدمى به بهرهء خود از زندگى خرسند باشد ، و از چيزى كه رغبت در آن ناپسند است با رضاى خاطر بگذرد . و فروتنى آن است كه آزار ديگران را بر خود هموار سازد ، و نسبت به زيردستان نرمى نشان دهد .\r\nگفتند : ميوهء قناعت و فروتنى چيست ؟\r\nگفت : ميوهء قناعت آسايش است و ميوهء فروتنى دوستى است .\r\nپرسيدند : خودپسندى چيست و ريا چيست ؟\r\nگفت : خودپسندى آن است كه آدمى در خود آن چيزى را گمان برد كه در او نيست تا جايى كه تنها راى خود را صواب داند و راى ديگران را خطا پندارد ، و ريا آن است كه در برابر مردم خودسازى كند و خويشتن را اهل صلاح نشان دهد درحالىكه از صلاح تهى است .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nگفتند : كدام يك از اين دو زيانمندترند ؟\r\nگفت : براى خود آدمى خودپسندى و براى ديگران ريا ، زيرا مردم گول ظاهر آراستهء وى خورند و در مهمات خويش به وى اعتماد كنند درحالىكه از خيانت وى ايمن نمىتوانند بود .\r\nگفتند : آزمندى و زفتى چيست و كدام يك از آنها زيانمندترند ؟\r\nگفت : آزمندى آن است كه بنده بيش از حق خود طلب كند ، و زفتى آن است كه از دادن حق صاحبان حق امساك ورزد ، و آزمندى زيانمندترين آنهاست زيرا حرص و آز ريشه و كانون ستمكارى است ، و زفتى هم از آزمندى باشد زيرا آزمند را در جهان سيرايى نيست .\r\nبه او گفتند : تخمهء همهء فضايل چيست ؟\r\nگفت : خرد و دانش .\r\nگفتند : آيا برتر از خرد هم چيزى هست ؟\r\nگفت : همبستگى آن دو را بيارايد ، و از هم گسستگى آنها را عيبناك سازد .\r\nگفتند : شكيبايى پسنديده چيست ؟\r\nگفت : پايدارى در هر كار خوب و بازداشتن نفس از هر كار بد .\r\nگفتند : پس از آن چيست ؟\r\nگفت : اينكه نه فراخى زندگى و رفاه و نه سختى و تنگدستى هيچ‌يك تو را از جاى نبرد ، و از كارهاى پسنديده به كارهاى نكوهيده‌ات نكشاند .\r\nگفتند : پس از آن چيست ؟\r\nگفت : توانا بودن بر جلوگيرى از هواى نفس در هنگامى كه ديو آز سركشى كند ، و جلوگيرى از خشم در هنگامى كه ديگ خشم به جوش آيد .\r\nگفتند : پس از آن چيست ؟\r\nگفت : تحمل كردن هر ناخوش‌آيندى در هر كار كه از آن فضيلتى به دست آيد .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nو شكيبايى را چهار موضع است : پايدارى ، و خوددارى ، و بردبارى ، و اقدام .\r\nپايدارى در كارهاى پسنديده ، و خوددارى از گناهان و كارهاى ناروا ، و بردبارى در چيزهايى كه موجب فضيلت مىشود و مردانگى را آشكار مىسازد ، و اقدام در كارهاى بزرگى كه در آنها نجات و رستگارى باشد .\r\nو گفت : شكيبايى شاخه‌اى است از سپاسگزارى و سپاسگزارى شاخه‌ايست از فضيلت . و شكيبايى بر دوگونه است ، شكيبايى در فرمانبردارى خداوند بزرگ و شكيبايى از نافرمانى وى . شكيبايى در فرمانبردارى به جا آوردن واجبات است ، و شكيبايى از نافرمانى وى پرهيز از كارهاى نارواست .\r\nپرسيدند : تدبير چيست ؟\r\nگفت : تدبير چيزى است كه در آن پزشكى جهان است .\r\nگفتند : پزشكى جهان چيست ؟\r\nگفت : آن است كه بيمارى و داروى آن را در همگان بشناسند .\r\nگفتند : آيا بالاتر از اين هدف ديگرى هم در تدبير هست ؟\r\nگفت : آرى .\r\nگفتند : آن چيست ؟\r\nگفت : آن است كه از دو جزء علم و عمل تركيبىسازى تا تو را در بيرون كشيدن فضايل و سود اشياء بدانسان توانا گرداند كه به كنه و غايت آنها برسى ، و اين جز با پشتيبانى خداوند و خواست او ميسر نگردد .\r\nگفتند : نشانهء نيك‌بختى چيست ؟\r\nگفت : كسى كه به فرمان خداوند در هر نيك و بد خشنود باشد ، و به بهرهء خود از جهان خرسند باشد ، و دل او به ياد خداوند بسته باشد ، و از طمع در بديها گسسته باشد . اينها نشانه‌هاى نيك‌بختى وى است .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nگفتند : كرم محض چيست ؟\r\nگفت : وفاى به عهد .\r\nگفتند : ناكسى و پستى محض چيست ؟\r\nگفت : گناه ناكرده‌اى را به گردن كسى انداختن ، مانند آن گرگ كه آهنگ خوردن بره‌اى كم از يك ساله را كرده و به او گفت تو سال گذشته مرا دشنام دادى . « 1 »\r\nگفتند : ادب سودمند كدام است ؟\r\nگفت : آن است كه تو از ديگران پندگيرى و ديگران از تو پند نگيرند . « 2 »\r\nگفتند : وفور عقل به چيست ؟\r\nگفت : به اين‌كه چون اندوهى روى آورد آن را با كوشش و شكيبايى از خود دور كنى .\r\nگفتند : چگونه است كه شما اين‌سان در مطالعهء كتب سر فرو كرده‌ايد كه مردم همه آراء شما را از آنها مىدانند و تدبير شما را به آنها منسوب مىدارند ؟\r\nگفت : اين بدان سبب است كه ما دانش را براى فخرفروشى نمىخواهيم بلكه براى آن مىخواهيم كه از آن بهره‌مند شويم .\r\nگفتند : چه شده است كه بر نفس خود رنج دلسوزى و اندرزگرى را چندان تحميل مىكنيد كه زندگى را بر شما تيره ساخته است ؟\r\nگفت : اين بدان سبب است كه ما مىدانيم هيچ خوشى در جهان نيست كه از آفات و دگرگونى و تباهى در امان باشد .\r\n\r\n\r\n","description":"","footnote":"\r\n( 1 ) . اين قديمترين مأخذ قصه‌اى كه لافونتن شاعر معروف فرانسوى در قرن هفدهم در كتاب معروفش با عنوان « دليل طرف نيرومندتر هميشه بهتر است » به نظم درآورده و ظاهرا از آنجا اشتهار جهانى يافته است .\r\n( 2 ) . اين عبارت اين بيت معروف سعدى را در گلستان به ياد مىآورد :\r\n پند گير از مصائب دگران * تا نگيرند ديگران از تو پند \r\n","page_name":" 397 ","page_number":397},
  {"content":"\r\n\r\nگفتند : از چيست كه ستايش ستايشگران را به دور افكنيد با اينكه اين‌گونه ستايشها نزد پادشاهان ديگر دورافكنده نيست ؟\r\nگفت : براى آنكه بسيارى از ستايش شدگان را ديديم كه به نكوهش شايسته‌تر از ستايش بودند .\r\nگفتند : چه چيزى تلخ‌تر از هر تلخى است ؟\r\nگفت : نيازمند شدن به كسى كه چون دست نياز به وى برى اهل برآوردن آن نباشد .\r\nگفتند : بيهوده‌ترين چيزها چيست ؟\r\nگفت : مشورت با نادان .\r\nگفتند : از فرصتهايى كه از دست مىرود كدام يك بر شما ناگوارتر است ؟\r\nگفت : فرصت اينكه بر كار نيكى قدرت يابيم و آن را به تأخير اندازيم ، و چه بسا كه تنها فرصت آن همان لحظه بوده و دوباره دست ندهد .\r\nگفتند : چه حالتى در شما براى دشمنانتان ترسناكتر است ؟\r\nگفت : آن حالتى كه در آن بيش از هر چيز بر خداوند اعتماد داريم و كمتر به خود و سلطنت و كوشش خويش تكيه مىكنيم . « 1 »\r\nگفتند : شنيديم كه مىگوييد خردمند هرگز براى چيزى كه هنگام فرا رسيدن اجل مرگ با آن دشوار باشد كوشش نمىكند بلكه در تحصيل چيزى مىكوشد كه در دم واپسين مرگ با آن آسان باشد ، مىخواهيم آنها را بشناسيم .\r\nگفت : اما آن چيزى كه هنگام فرا رسيدن اجل مرگ با آن دشوار است شهوت و هواى نفس است كه آدمى در پيروى از آنها زمام اختيار از دست مىدهد و در هنگامى كه نيازمند سود آن باشد بهره‌اى از آن نمىبرد .\r\n\r\n\r\n","description":"","footnote":"\r\n( 1 ) . اين عبارت در متن عربى چنين است : « اشد مانكون ثقه بانفسنا و اقل مانكون فيه ثقه بربنا و اتكا لا على ملكنا و جدنا » ولى سياق عبارت و روش كلى سخن در اين قطعه چنين مىرساند كه جاى « بانفسنا » و « بربنا » در اين عبارت باهم عوض شده ، و بايد به همين‌گونه تصحيح شود چنان كه در ترجمه فارسى آن شده است .\r\n","page_name":" 398 ","page_number":398},
  {"content":"\r\n\r\nو آن چيزى كه رنج مرگ را بر انسان هموار مىسازد كار نيكى است كه آدمى از پيش فرستاده باشد ، و همان است كه در روزى كه هيچ چيز جز كار نيك دست آدمى را نگيرد دستگير او باشد .\r\nگفتند : شنيديم كه مىگوييد سه چيز است كه هرگز در كسى به حد كمال نخواهيم يافت . آن سه چيز كدام است ؟\r\nگفت : يقين و عقل و معرفت .\r\nگفتند : شنيده‌ايم كه مىگوييد چهار چيز است كه خردمند را نشايد آنها را در هيچ حال فراموش كردن . مىخواهيم آن چهار چيز را بشناسيم .\r\nگفت : آرى من شما را از آنها آگاه خواهم كرد از آن غفلت مورزيد ، فانى بودن اين جهان ، و عبرت گرفتن از آن ، و خويشتن‌دارى در هنگام گردش احوال آن ، و آفتهايى كه از آنها ايمنى نيست .\r\nبه او گفتند : شنيديم كه مىگوييد كسى كه بتواند خود را از چهار چيز باز دارد روا باشد كه به دو مكروهى نرسد كه آن را خود به نفس خويشتن كرده باشد ، مىخواهيم آن چيزها را بشناسيم .\r\nگفت : شتاب ، و خودپرستى ، و ستيهندگى « 1 » ، و سستى . ميوهء شتاب پشيمانى است ، و ميوهء خودپرستى دشمنى است ، و ميوهء ستيهندگى سرگشتگى و تباهى است ، و ميوهء سستى نيازمندى و بيچارگى است .\r\nاز او پرسيدند : آيا آدمى در هر لحظه‌اى قادر به عمل نيك هست ؟\r\nگفت : آرى زيرا هيچ نيكى بهتر از اخلاص در شكر نعمتهاى ايزد تعالى و پاك گردانيدن انديشه از پليديها نيست .\r\nگفتند : آيا انسان مىتواند همهء مردم را مشمول نيكى و احسان خويش سازد ؟\r\nگفت : اما با مال و خواسته هرقدر هم بسيار باشد نه ، ولى هرگاه در دل و انديشهء خود نيكخواه همهء مردم باشد بدين طريق همهء مردم را مشمول نيكى و\r\n\r\n\r\n","description":"","footnote":"\r\n( 1 ) . لجاجت و لج‌بازى .\r\n","page_name":" 399 ","page_number":399},
  {"content":"\r\n\r\nاحسان خود ساخته است .\r\nگفتند : آدمى چگونه تواند آسوده خاطر زيست كند ؟\r\nگفت : بدين‌گونه كه از گناهان بيمناك باشد و از امر مقدرى كه ناچار به وى خواهد رسيد تنگدل نگردد .\r\nاز او پرسيدند : راه صواب در امر زندگى چيست ؟\r\nگفت : براى آن كس كه زندگى با خرسندى و شادمانى خواهد قناعت است ، و براى كسى كه زندگى با نام نيك خواهد كوشش در تهذيب نفس و نيكى رسانيدن به مردم است ، اما كسى كه فراخى زندگى و آرايش و شكوه آن را خواهان است بايد خود را براى گناه و اندوه و رنج و سختى آماده سازد .\r\nگفتند : چه كوششى آدمى را به كسب نام نيك و كدام يك او را به اصلاح امر معاش و كدام‌يك او را به ايمنى و آرامش نفس بيشتر يارى مىكند ؟\r\nگفت : آنچه بيش از همه به كسب نام نيك يارى كند به داورى كشيدن نفس و سپس پرهيز از ستم است . و آنچه بيش از همه به آرامش درونى يارى كند ترك گناهان است ، و آنچه بيش از همه به اصلاح امر معاش يارى كند كوشش از روى حق و درستى و ترك بدى و آزمندى است .\r\nگفتند : چگونه مردمى را خردمند خوانند ، و چگونه مردمى را دانا گويند ، و چگونه مردمى را زيرك دانند ؟\r\nگفت : خردمند آن باشد كه به آنچه در امر معاد بدان نياز افتد بينا باشد و اين بينايى خويش را با اراده و عزم به كار بندد . و دانا آن باشد كه آنچه را در امر دنيا بايسته است و از آن چاره‌اى نيست بداند .\r\nو زيرك كسى است كه در روابط خود با مردم از آنچه از ابواب ملاطفت و مدارا بدان نيازمند گردد آگاه باشد و آن را با نرمى به كار بندد .\r\nگفتند : آيا لهو و لعب را وقتى است ؟\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nگفت : اگر هم باشد وقت آن هنگامى است كه آدمى را از اصلاح كار آن جهان و از آنچه در آن بهبود زندگانى اين جهان است باز مدارد .\r\nگفتند : چه فراغتى گواراتر است ؟\r\nگفت : فراغتى كه پس از انجام كارهاى بزرگ دست دهد .\r\nگفتند : شادمانى چه كسانى گواراتر است ؟\r\nگفت : اما در اين جهان شادمانى كسى كه در آنچه خواستهء اوست به ديگرى نيازمند نباشد ، و شادى كسى كه جز پادشاه بندگى ديگرى را گردن ننهاده باشد . و اما در آن جهان شادى كسى كه كارهاى نيكش فراوان باشد .\r\nگفتند : چه كسى بيشتر از همه از آرامش درون برخوردار است ؟\r\nگفت : آن‌كس كه نه او را به هلاك كسى و نه كسى را به هلاك او شتابى باشد .\r\nگفتند : كدام يك از دانسته‌هاى فرمانروا براى او سودمندتر است ؟\r\nگفت : اينكه بداند كه وى قادر نيست دهان مردم را از ذكر عيبها و بديهاى خويش ببندد ، كه چون اين بداند ديگر براى بستن دهان مردم به تهديد و درشتى دست‌نيازد و رضامندى آنان و منصرف ساختن ايشان را از ذكر بديها و عيوب خود جز در اصلاح نفس خويش و اخلاص در كار نيك ساختن انديشهء خود نجويد .\r\nپرسيدند : ميوهء خرد چيست ؟\r\nگفت : خرد را ميوه‌هاى نيك و نژاده بسيار است ليكن من از آنها را به ياد دارم براى شما مىشمارم :\r\nيكى از آنها اين است كه آدمى بهرهء خود را به دست آورد بدين‌گونه كه نيت ببندد كه هر صاحب نعمتى را پاداش دهد و از اين كار به نهايت قدرت رسد و ديگر اينكه خوددارى و پرهيز از گناهان را از دست ننهد .\r\nو ديگر اينكه به روزگار به هيچ حالى مطمئن نگردد و او را با اهمال در آمادگى خويش اميدوار نسازد .\r\nو ديگر اينكه گرد بدى نگردد .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nو ديگر اينكه محبت خود را از كسانى كه به وى كينه مىورزند دريغ ندارد .\r\nو ديگر اينكه در كسب منابع بزرگ اين جهان از نادانان پيروى نكند ، و اما از سود آن جهان نادان را بهره‌اى نيست .\r\nو ديگر اينكه به هيچ كارى دست نزند مگر پس از تحقيق و انديشه و تأمل .\r\nو ديگر اينكه فراخى زندگى وى را به كبر و نخوت مبتلا نسازد و تنگدستى هم او را به زبونى و ذلت نكشاند .\r\nو ديگر اينكه در رفتار خود با دشمن خويش روشى برگزيند كه با آن وى را از حكم حاكم بيمى نباشد و با دوست خود نيز آن‌گونه رفتار كند كه با آن به عقوبت حاجت نيفتد .\r\nو ديگر آنكه هيچ‌كس را آن اندازه كوچك مشمرد كه وى را شايستهء فروتنى نداند ، و مردم بىنوا را از توانگران فروتر ننهد مگر آنكه توانگر دانشمند و بينوا نادان باشد .\r\nو ديگر آنكه مردم هرزه و اهل فحشا را گرامى ندارد هرچند از نزديكان و توانگران و يا از همگنان و معاشران باشند .\r\nو ديگر اينكه در آزار ديگران پيشدستى نكند و آزار را با آزار پاداش ندهد ، اگر بر دشمنى چيره گرديد از آنچه مقتضاى حق و عدل است تجاوز نكند .\r\nو ديگر اينكه هواى نفس در برابر عقل وى ناچيز باشد .\r\nو ديگر اينكه ناتوان را خوار نشمرد و از كوشش در راه خرد و حكمت دريغ ندارد .\r\nو ديگر اينكه گناهى كه در گذشته مرتكب شده و از فرجام بد آن سالم جسته او را دلير نسازد تا دوباره به آن برگردد .\r\nو ديگر اينكه در هيچ حالتى شكيبايى و وقار خود را از دست ندهد و به ستايش ستايشگران كه او را به چيزى مىستايند كه خود مىداند در او نيست شادمان نگردد .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nو ديگر اينكه بر كسى كه او را به عيبهايى نكوهش كند كه خود مىداند كه در او هست كينه نورزد .\r\nو ديگر اينكه به كارى كه در آن بيم پشيمانى مىرود دست نزند .\r\nو ديگر اينكه زحمت نيكوكارى را بر خود هموار سازد و خويشتن را از هر لذتى كه به گناه آميخته باشد باز دارد .\r\nپرسيدند : حقوق رعيت بر پادشاهان و همچنين حقوق پادشاهان بر رعيت چيست ؟\r\nگفت : حق رعيت بر پادشاهان اين است كه پادشاهان با آنها به انصاف رفتار كنند ، و داد آنها بدهند و خاطر آنان را آسوده دارند و مرزهاى آنان را حراست كنند . و حق پادشاه بر رعيت نصيحت و سپاسگزارى است .\r\nپرسيدند : شادى و لذت چيست ؟\r\nگفت : شادى آن است كه با اميد آخرت قرين باشد و جز اين لهو و لعب گذرا و راهى به سوى نابودى است .\r\nپرسيدند : آيا لهوى بدون گناه ممكن است ؟\r\nگفت : نه .\r\nپرسيدند : تكبر كدام است و خويشتن‌گيرى كدام ؟\r\nگفت : خويشتن‌گيرى گاهى در بعضى حالات ستوده است زيرا كسى كه قدر خويشتن بالا گيرد به امور ناچيز نپردازد و از آن ابا ورزد ، ولى تكبر در هيچ حال ستوده نيست زيرا شخص متكبر خويشتن را در مرتبه‌اى بالاتر از آنچه هست مىگذارد تا جايى كه حتى خود را بالاتر از آن مىپندارد كه سلام زيردستان را پاسخ گويد .\r\nگفتند : ريا كدام است و خودسازى كدام ؟\r\nگفت : ريا آن است كه شخص در واقع سيرتى زشت داشته باشد ولى ظاهر خود را به نيكى و زيبايى بيارايد ، و خودسازى آن است كه نفس خويش را به\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nگونه‌اى جز آنچه هست نشان دهد .\r\nگفتند : كدام يك از اين دو خصلت زيانبارتر است ؟\r\nگفت : در حقيقت خودسازى ولى در عمل ريا زيانبارتر است .\r\nپرسيدند : چه‌چيزى است كه آتش خشم را خاموش سازد ؟\r\nگفت : به ياد آوردن خشم خداى تعالى را در هنگام نافرمانى بندگان و زشتكارى ايشان ، و آنگاه صبر و شكيبايى وى را عزّ اسمه .\r\nگفتند : كدامند آن چهار خصلتى كه گفتيد نبايد دربارهء آنها هيچ شكى به خود راه داد ؟\r\nگفت : فرمان خداى تعالى بردن و ترجيح دادن آخرت بر دنيا ، و فرمان پادشاه بردن در آنچه موافق با حق باشد ، و در پاداش نيكوكار ترديد روا نداشتن ، و كار بدكار را به پروردگار واگذاردن .\r\nگفتند : شنيديم كه مىگوييد ، هلاك پادشاهان در دنيا و آخرت در خصلتى است كه با آن هيچ حسنه‌اى بالا نمىرود . مىخواهيم اين خصلت را به درستى بشناسيم .\r\nگفت : آن خصلت كوچك شمردن اهل علم و فضيلت است .\r\nگفتند : شنيديم كه مىگوييد ، كسى كه از ننگ بيزار است از پنج چيز دورى گزيند . آن پنج چيز كدامند ؟\r\nگفت : آرى ، آزمندى است ، و زفتى و تنگ‌چشمى است ، و كوچك شمردن مردم است ، و پيروى از هواى نفس است ، و امروز و فردا كردن در انجام وعده است .\r\nگفتند : شما ننگ را در چه چيز مىدانيد ، و آيا ننگى بدتر از آنچه وصف كرديد هست ؟\r\nگفت : آرى گناهان بزرگ .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nگفتند : گناهان بزرگ كدامند ؟\r\nگفت : يكى اين است كه توانگر نعمت از ديگران باز دارد .\r\nو بدتر از آن اين است كه وعده دهد و به وعدهء خويش وفا نكند .\r\nو ديگر چيزهايى است كه موجب هلاكت گردند همچون اينكه به چيزى كه نه از آن تو است و نه تو را حقى در آن است چشم طمع دوزى .\r\nو سردستهء گناهان بزرگ خوار گذاردن حدود خداوند تعالى است .\r\n* * * گفتند : چگونه زندگىاى شيرين‌تر و لطيف‌تر است ؟\r\nگفت : زندگى آن كس كه با رفاه و كفاف گذرد ، نه نادار و نه توانگر باشد .\r\nگفتند : آدمى چگونه تواند با آرامش خاطر زندگى كند ؟\r\nگفت : با طاعت پروردگار روز خود را آغاز كند و با كوشش در طاعت و شوق پرستش وى آن را به پايان رساند .\r\nگفتند : آدمى چگونه تواند كه در جميع حالات به ياد خداوند تعالى باشد و از آن غفلت نورزد ؟\r\nگفت : اين در هنگامى صورت بندد كه در جميع حالات از گناه پرهيزنده و بيمناك باشد .\r\nو مىگفت : زفتى بهتر از تأخير در وعده است ، زيرا نوميدى يكباره طمع را مىبرد ولى تأخير در انجام وعده هرچند سودى بزرگ هم در پى داشته باشد نور و بخشش را تيره مىسازد .\r\nاز او پرسيدند : مرد دنياطلب را به چه‌چيز نياز باشد ؟\r\nگفت : به آنكه در روزى بر وى گشاده باشد ولى فرجام بد به دنبال نداشته باشد ، و به شادمانى روزگار گذراند ولى اين شادمانى بىگناه به دست آيد ، و از آسايش برخوردار باشد ولى آسايشى كه از سستى و بىپروايى حاصل نگشته باشد .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nو گفت : مرگ نيكان آسايش خود آنهاست و مرگ تبهكاران آسايش جهانيان .\r\nاز او دربارهء مردى كه برادران از وى بريده‌اند و از سبب اين كار پرسيدند .\r\nگفت : سبب اين كار بىوفايى وى است ، كه او بر ذمهء خود نسبت به آنان - بدان‌گونه كه آنان نسبت به وى شرط برادرى به جاى آورده‌اند - حقى نشناخته ، و شايد هم علت آن باشد كه در برابر لغزش « 1 » برادران تحمل وى كم بوده است .\r\nاز او دربارهء گناهان و شكرگزارى پرسيدند .\r\nگفت : كسى كه به درستى خداوند را سپاس گزارد از گناهان پاك مىشود .\r\nگفتند : چه گناهى بر انسان بزرگتر است ؟\r\nگفت : اينكه عيبش بر خودش پوشيده ماند .\r\nگفتند : چه‌چيزهايى شايسته‌ترند كه فراموش نگردند ؟\r\nگفت : اما نزد خردمندان مرتكب گناهان شدن ، و اما نزد نادانان كينه‌جويى و ستمگرى در آن .\r\nگفتند : حسود را چه چيزى بيشتر بر ترك حسد يارى كند ؟\r\nگفت : اينكه بداند رشك بردن آزارى است كه خود به خويشتن دهد ، و او را هيچ حجتى نيست كه نعمتى را از جاى خود به جاى ديگر بگرداند ، و با رشك خود جز نفس خويش را نكاهد .\r\nگفتند : آيا حسود تواند كه به محسود زيان رساند ؟\r\nگفت : چگونه اين كار تواند با اينكه وى به چنين مقصودى نائل نگردد مگر آنكه نخست خود را تباه كند و اگر نعمت محسود هم زايل گردد بارى به او نخواهد رسيد .\r\nگفتند : چه خصلتى است كه بيش از هر چيز زينت پادشاهان باشد ؟\r\n\r\n\r\n","description":"","footnote":"\r\n( 1 ) . در متن عربى چنين آمده : « و قد يكون من قله احتماله ذله اخوانه » به نظر ما صحيح زله اخوانه بايد باشد ، مقتضاى عبارت هم همين است چنان كه در ترجمه فارسى رعايت شده .\r\n","page_name":" 406 ","page_number":406},
  {"content":"\r\n\r\nگفت : خويشتن‌دارى .\r\nگفتند : از چه چيز ؟\r\nگفت : از كارهاى ناروا .\r\nگفتند : پس از آن ؟\r\nگفت : آنكه خويشتن را از طمع در آنچه در دست رعيت است باز دارد .\r\nگفتند : پس از آن ؟\r\nگفت : اينكه به آزمندى شناخته نشود تا بدين صفت منسوب نگردد ، و همچنين حرص بر او چيره نگردد كه بهجت وقار از او زائل كند .\r\nگفتند : چه خصلتهايى است كه براى پادشاهان مايهء ستايش شود ، و چه چيزهايى است كه براى آنها دورانديشى آورد ، و چه چيزهايى است كه براى آنها مايهء سرزنش گردد ؟\r\nگفت : همهء چيزهاى ستوده در يك خصلت جمع است و آن اين است كه وقتى آهنگ كار نيكى كردند آن را به انجام رسانند . و دورانديشى نيز در يك خصلت جمع است و آن اينكه در كارهاى نيك بنگرند و امور نهانى آنها را هر چه آشكارتر سازند . و كارهاى ناپسند نيز همه در يك خصلت جمع است و آن اينكه هر وقت خشمناك بودند به كارى دست زنند .\r\nگفتند : آن يك خصلت جامع كه زبان بد حاسدان و دشمنان را از پادشاه بگرداند چيست ؟\r\nگفت : آن است كه پادشاه به همنشينى دانشمندان و اهل فضل دل‌بسته باشد و از كارهاى نيك آنها پيروى كند .\r\nگفتند : و آن خصلتى كه وى را به باطل و بديهاى آن پيوندد چيست ؟\r\nگفت : همنشينى با مردم بدنام و هرزه و نادان .\r\nگفتند : نهايت خرد آدمى چيست ؟\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nگفت : اين است كه دنيا و ارزش آن را در برابر گرانقدرى آخرت كوچك شمارند ، و به لذات آن‌كه ايمن از بدفرجامى نيست فريفته نشوند .\r\nگفتند : آيا پادشاهان در نفس خود مايهء عبرتى دارند كه عامهء مردم از آن بىبهره باشند ؟\r\nگفت : آرى ، انديشيدن در زودگذرى دولتشان ، و كوتاهى زندگيشان ، و ميل فراوانشان به چيزهايى كه مايهء وزر و و بال است .\r\nگفتند : كامجويى و لذت‌خواهى از پادشاهان زشت‌تر است يا از مردم عادى ؟\r\nگفت : از پادشاهان ، زيرا كه آنان از كوتاهى دوران كامجويى گذشتگان و كثرت امورى كه موجب نامرادى و تيرگى زندگى ايشان گرديده و از گزندهايى كه بر نعمتشان وارد شده آگاهترند\r\nگفتند : كدام يك از منشهاى نيك آدمى بيشتر مايهء آراستگى وى باشد ؟\r\nگفت : خشم فرو خوردن در هنگام خشم ، و بخشودن در هنگام توانايى ، و بخشش بىآنكه در طلب ثواب باشند ، و كوشش براى جهان باقى نه جهان فانى .\r\nگفتند : از چه‌كس بيش از همه بايد پرهيز كرد ؟\r\nگفت : از پادشاه ستمكار و از دشمن توانا و از دوست فريبكار .\r\nگفتند : چه عيبهايى علاجش دشوارتر است ؟\r\nگفت : خودپرستى و ستيهندگى .\r\nگفتند : چه چيزهايى شايستهء پرهيزند ؟\r\nگفت : آنچه بهرهء آن از هواى نفس بيشتر باشد .\r\nگفتند : چه چيزهايى كمتر است ؟\r\nگفت : دوست نيكخواه و اندرزگر .\r\nپس از اين سخنان حكيمانه در كتاب چنين آمده است :\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n« چون انوشروان كتاب مسائل بپرداخت در پايان آن چنين گفت : « من در جوانى خرد را برتر از هر چيز مىنهادم ، و دانش را دوست مىداشتم ، و در جستجوى هر آموختنى بودم . و دريافتم كه خرد بزرگترين و باارزشترين چيزها ، و خوى نيك بهترين منشها ، و بردبارى آراسته‌ترين خصلتها ، و همدردى بهترين كارها ، و ميانه‌روى بهترين روشها ، و فروتنى پسنديده‌ترين صفتها است . »\r\n\r\n","description":"","footnote":"","page_name":" 409 ","page_number":409},
  {"content":"\r\n . \r\n","description":"","footnote":"","page_name":" 410 ","page_number":410},
  {"content":"\r\n\r\n\r\nنمايه\r\n\r\nآ\r\nآبا بن عبد الحميد ، 221\r\nآبادان ، 371\r\nآثار اخلاقى ساسانى ، 378\r\nآداب ابن مقفع ، 327\r\nآداب بزرجمهر ، 266 ، 310 ، 341 ، 343\r\nآذرباد ، 306 ، 315 ، 318 ، 334\r\nآذربادگان اسپهبد ، 11\r\nآذرباد موبدان موبد ، 334\r\nآذربايجان ، 46 ، 70 ، 75 ، 95 ، 163 ، 210 ، 236 ، 243 ، 244\r\nآذربد مارسپندان 282 ، 306 ، 307 ، 308 ، 309\r\nآذربيجان ، 75\r\nآذرپادزرتشتان ، 260\r\nآذرپاد فرنبغ ، 260\r\nآذرپاد مهر اسپندان ، 260\r\nآذر كيوان ، 349\r\nآذرى ، 86\r\nآران ، 93\r\nآشوريها ، 10\r\nآلان ، 243\r\nآل بويه ، 45\r\nآل نوبخت ، 170\r\nآنچه كسرى به مرزبان نوشت و پاسخ مرزبان به او ، 279\r\nآنندراج ، 349\r\nآهن ، 346\r\nآيين تيراندازى ، 194 ، 195\r\nآيين‌نامه ، 133 ، 191 ، 192 ، 194 ، 196 ، 197 ، 198 ، 200 ، 201 ، 202 ، 207 ، 209 ، 211 ، 213\r\nآيين‌نامهء بزرگ ، 191\r\n\r\nالف\r\nابا بكر ، 56\r\nابا حسان ، 180\r\nابان بن عبد الحميد بن لاحق بن عفير الرقاشى ، 185 ، 185 ، 186 ، 187 ، 215 ، 290\r\nابراخت ، 376\r\nابراهيم ، 38\r\nابراهيم بن المدبر ، 44\r\nابراهيم بن زياد فى الادب للمهدى ، 296\r\nابراهيم سندى ، 174\r\nابرشهر ، 96\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nابلّه ، 17 ، 371\r\nابن ابو سهل ، 142\r\nابن ابى اصيبعه ، 63 ، 136 ، 161\r\nابن ابى داود ، 161\r\nابن اسفنديار ، 136\r\nابن اشعث ، 174 ، 176\r\nابن الجهم ، 161\r\nابن الطقطقى ، 267\r\nابن الفقيه همدانى ، 172 ، 173 ، 257\r\nابن جبير ، 28\r\nابنجهذ ، 347\r\nابن جهم ، 160\r\nابن حبيبات كوفى ، 145\r\nابن حوقل ، 82\r\nابن خرداد ، 13\r\nابن خردادبه ، 76 ، 165\r\nابن خلدون ، 21 ، 22 ، 33 ، 39\r\nابن خلكان ، 146 ، 161 ، 179\r\nابن خمار ، 300\r\nابن ديصان ، 86 ، 137\r\nابن رومى ، 43 ، 44 ، 139\r\nابن سلّام جمحى ، 24\r\nابن سينا ، 41 ، 46 ، 220 ، 221 ، 300 ، 339\r\nابن شميط ، 59 ، 60\r\nابن صاعد ، 170\r\nابن عباس ، 56\r\nابن عبد ربه ، 22 ، 23 ، 24 ، 111 ، 204\r\nابن عميد ، 223 ، 224 ، 298 ، 299\r\nابن قتيبه ، 24 ، 113 ، 191 ، 192 ، 193 ، 194 ، 195 ، 197 ، 203 ، 207 ، 209 ، 212 ، 219 ، 220 ، 269\r\nابن مسكويه ، 147 ، 223 ، 228 ، 254 ، 342\r\nابن مقفع ، 24 ، 30 ، 61 ، 62 ، 71 ، 73 ، 74 ، 75 ، 76 ، 77 ، 78 ، 79 ، 81 ، 82 ، 85 ، 87 ، 88 ، 89 ، 90 ، 94 ، 95 ، 110 ، 125 ، 127 ، 128 ، 129 ، 130 ، 131 ، 132 ، 133 ، 135 ، 136 ، 137 ، 159 ، 167 ، 168 ، 169 ، 180 ، 185 ، 190 ، 191 ، 192 ، 198 ، 202 ، 204 ، 205 ، 206 ، 210 ، 214 ، 226 ، 265 ، 267 ، 317 ، 323 ، 327 ، 328 ، 330 ، 342\r\nابن نديم ، 60 ، 62 ، 64 ، 74 ، 75 ، 77 ، 78 ، 79 ، 103 ، 126 ، 127 ، 129 ، 133 ، 137 ، 138 ، 140 ، 141 ، 142 ، 143 ، 144 ، 146 ، 147 ، 149 ، 150 ، 151 ، 152 ، 153 ، 156 ، 157 ، 158 ، 159 ، 160 ، 162 ، 164 ، 167 ، 168 ، 170 ، 171 ، 172 ، 173 ، 175 ، 177 ، 180 ، 181 ، 182 ، 183 ، 185 ، 186 ، 191 ، 192 ، 193 ، 194 ، 195 ، 197 ، 198 ، 199 ، 200 ، 202 ، 203 ، 205 ، 206 ، 209 ، 213 ، 217 ، 218 ، 219 ، 220 ، 221 ، 222 ، 225 ، 226 ، 268 ، 279 ، 280 ، 281 ، 284 ، 286 ، 289 ، 290 ، 291 ، 294 ، 295 ، 296 ، 297 ، 313 ، 318 ، 319 ، 321 ، 324 ، 327 ، 328 ، 375 ، 377\r\nابن نديم آل نوبخت ، 143\r\nابو اسحق ، 139\r\nابو الحسن بن ابى ذر عامرى نيشابورى ، 113\r\nابو الحسن على بن زياد تميمى ، 147\r\nابو الحسين على بن عباس ، 140\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nابو الخير ، 199\r\nابو الطيّب ، 31\r\nابو العباس ، 44 ، 181\r\nابو العباس ثعلب ، 56\r\nابو العباس دميرى محمد بن خلف بن مرزبان ، 181\r\nابو العباس نجاشى ، 142\r\nابو العلاء سالم بن عبد العزيز ، 150 ، 177\r\nابو الفتح ، 223 ، 298\r\nابو الفرج اصفهانى ، 18 ، 160 ، 187\r\nابو الفضل يعقوب بن ابى يعقوب اسحق نوبختى ، 74 ، 138 ، 140\r\nابو القاسم حسين بن روح نوبختى ، 140\r\nابو القاسم كسروى اردستانى اصفهانى ، 164\r\nابو بكر ، 15 ، 56\r\nابو بكر احمد بن كامل قاضى ، 300\r\nابو بكر صولى ، 181\r\nابو تمام ، 43 ، 132\r\nابو جعفر طبرى ، 300\r\nابو حنيفه دينورى ، 190 ، 195 ، 286 ، 219 ، 288\r\nابو حيان توحيدى ، 300\r\nابو ريحان بيرونى ، 35 ، 40 ، 41 ، 44 ، 46 ، 63 ، 70 ، 71 ، 74 ، 162 ، 163 ، 165 ، 171 ، 182 ، 183 ، 184 ، 185 ، 190 ، 373\r\nابو سهل ، 54 ، 138 ، 139 ، 140 ، 141 ، 142 ، 143\r\nابو سهل بشر بن المعتمر ، 186\r\nابو سهل نوبختى ، 139\r\nابو طالب نوبختى ، 140\r\nابو عبد الله الحسين ، 140\r\nابو عبد الله محمد بن احمد بن يوسف الكاتب ، 137\r\nابو عثمان جاحظ ، 352 ، 355\r\nابو على خازن ، 298\r\nابو على مسكويه ، 354\r\nابو عمر ، 129\r\nابو غالب عبد الحميد بن يحيى بن سعد ، 177\r\nابو محمد ، 129\r\nابو محمد بكر بن محمد ، 287\r\nابو محمد حسن بن موسى نوبختى ، 139\r\nابو مسلم خراسانى ، 63\r\nابو معشر بلخى ، 147 ، 148 ، 160 ، 161 ، 169 ، 170 ، 347\r\nابو معشر فلكى ، 147\r\nابو موسى اشعرى ، 27\r\nابو نواس ، 139 ، 186\r\nابو هلال عسكرى ، 29 ، 61 ، 120 ، 178\r\nابى الحسن ابن ابى ذر نيشابورى ، 204\r\nابى الحسين على بن مهدى الكسروى ، 164\r\nابى حفص عمر بن الفرخان ، 171\r\nاتفاق الفلاسفة و اختلافهم فى خطوط الكواكب ، 171\r\nاجل ، 359 ، 360 ، 398\r\nاجلى ، 359\r\nاحتجاج ، 186\r\nاحسن التقاسيم ، 34 ، 68\r\nاحمد بن ابى داود ، 127 ، 128 ، 161\r\nاحمد بن ابى طاهر طيفور ، 32 ، 65 ، 74 ، 324 ، 326 ، 327\r\nاحمد بن طيب ، 137\r\nاحمد بن محمد ، 306\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nاحمد بن محمد بن مسكويه ، 147 ، 222 ، 297 ، 298 ، 306 ، 346\r\nاحمد بن يحيى بن جابر بن داود بلاذرى ، 148\r\nاحمد زكى پاشا ، 202 ، 203 ، 205 ، 206\r\nاختلاف الزيجات ، 147\r\nاختيارنامه ، 152 ، 153\r\nاخشويرش ، 378\r\nاخو الفضل بن سهل ، 306\r\nاداب ابن المقفع و وصاياه ، 327\r\nادب العرب و الفرس ، 111 ، 222 ، 298\r\nادب جوانشير ، 319 ، 321\r\nادبيات ساسانى ، 338 ، 389\r\nادبيات عربى ، 114\r\nادريس ، 347\r\nاران ، 70 ، 95\r\nارانى ، 70 ، 93\r\nارجان ، 83 ، 84\r\nارجانى تسترى ، 303 ، 304\r\nارجانى شوشترى ، 303\r\nارجح ، 149\r\nاردشير ، 54 ، 208 ، 212 ، 221 ، 224 ، 287 ، 288 ، 289 ، 290 ، 294 ، 370 ، 371 ، 373 ، 374 ، 378\r\nاردشير اخشويرش ، 373 ، 374\r\nاردشير اول ، 374\r\nاردشير بابك ، 289\r\nاردشير بابكان ، 54 ، 94 ، 136 ، 193 ، 221 ، 222 ، 289\r\nاردشير بن اخشويرش ، 373\r\nاردشير دوم ، 260\r\nارسطا طاليس ، 136\r\nارسطو ، 137 ، 150 ، 259 ، 274 ، 354\r\nارفخشد بن سام ، 348\r\nارمنستان ، 70 ، 93 ، 95 ، 163\r\nارمنى ، 70 ، 93\r\nاروند رود ، 17\r\nازد ، 58\r\nاسپهبد نيمروز ، 12\r\nاستان شاد بهمن ، 371\r\nاستخر ، 61 ، 151 ، 207\r\nاستخر فارس ، 151\r\nاستخرى ، 82 ، 83 ، 85 ، 177\r\nاستر ، 375 ، 377 ، 378\r\nاستطالة الفهم ، 350 ، 352 ، 353 ، 354 ، 355\r\nاستطرادا ، 171\r\nاستير ، 376\r\nاسحاق ، 152\r\nاسحاق بن طليق ، 63 ، 153\r\nاسحاق بن على بن سليمان ، 182\r\nاسحاق بن يزيد ، 152 ، 153 ، 157 ، 158\r\nاسحق بن حنين ، 127 ، 137\r\nاسحق بن يزيد ، 65\r\nاسرائيلى ، 376\r\nاسفنديار ، 147 ، 306 ، 370 ، 372 ، 373\r\nاسكندر ، 54 ، 150 ، 181 ، 252 ، 354 ، 373 ، 385 ، 386\r\nاسلام ، 102 ، 107 ، 109 ، 121 ، 129 ، 156 ، 179 ، 263 ، 264 ، 270 ، 272 ، 276 ، 277 ، 298 ، 318 ، 324 ، 371\r\nاسلامى ، 111 ، 131 ، 255 ، 276 ، 277 ، 281 ، 324 ، 327 ، 335\r\nاسماعيل نوبخت ، 44\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nاسوارى ، 26\r\nاسود عنسى ، 14 ، 15\r\nاشخاص تلخ محضر ، 181\r\nاشعريان ، 98\r\nاشكانى ، 10\r\nاصطفانوس ، 59\r\nاصطلاحات الفنون ، 271\r\nاصفهان ، 75 ، 148 ، 166 ، 175\r\nاعجمى ، 330\r\nاعراب ، 101 ، 107 ، 166 ، 172 ، 174 ، 175 ، 275 ، 323 ، 330 ، 390 ، 322\r\nاعياد ، 165\r\nاغانى ، 18 ، 160\r\nافراسياب ، 87 ، 136\r\nافريقى ، 34\r\nافشار شيرازى ، 156\r\nافلاطون ، 259 ، 274\r\nاقرن بن ابى المالك ، 38\r\nاكبر ، 302 ، 303\r\nاكبر شاه هندى ، 349\r\nاكثم بن صيفى ، 111 ، 275\r\nالآبى ، 287\r\nالآثار الباقيه ، 162 ، 163 ، 164 ، 166 ، 167 ، 190 ، 371\r\nالاخبار الطوال ، 190 ، 195 ، 219 ، 373\r\nالاختلاج على ثلاثه اوجه للفرس ، 199\r\nالاداب الكبير ، 110 ، 129 ، 134 ، 265 ، 327 ، 328\r\nالادب الصغير ، 110 ، 129 ، 134 ، 265 ، 287 ، 327 ، 328 ، 329 ، 330 ، 331 ، 342\r\nالاراء و الديانات ، 139\r\nالاربعه ، 171\r\nالاسبهبد ، 154\r\nالاسراء ، 275\r\nالامير بختيار ، 155\r\nالانبياء ، 162\r\nالانساب و الاخبار ، 150\r\nالانواء ، 143\r\nالاوراق ، 181\r\nالاهواز ، 57\r\nالآيين ، 190 ، 192\r\nالبحر جان الفارسى ، 15\r\nالبدء و التاريخ مقدسى ، 56 ، 161\r\nالبصره ، 66\r\nالبلدان ، 172\r\nالبهلويه ، 91\r\nالتاج ، 114 ، 190 ، 201 ، 203 ، 204 ، 205 ، 207 ، 225\r\nالتاج فى اخلاق الملوك ، 112 ، 113 ، 202 ، 205 ، 206\r\nالتاج فى سيرة انوشروان ، 203 ، 204 ، 205 ، 214 ، 222 ، 225 ، 227\r\nالتاج و ما تفألت به ملوكهم ، 204\r\nالتبين ، 162\r\nالتشبيه و التمثيل ، 142\r\nالتفهيم ، 70 ، 74\r\nالتنبيه و الاشراف ، 190 ، 191 ، 207\r\nالحسن بن سهل ، 306\r\nالحكمه الخالدة ، 147 ، 309 ، 111 ، 311 ، 343 ، 353\r\nالحكمة المنزليه ، 272\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nالحنين الى الاوطان ، 164\r\nالخراسانيه ، 70\r\nالخندق ، 56\r\nالخوزيّه ، 75\r\nالدراسات الادبيه ، 189\r\nالدريّه ، 75\r\nالذخائر و التحف ، 59\r\nالراضى بالله ، 44\r\nالربع الخالى ، 12 ، 17\r\nالسابقين ، 359\r\nالساسانى ، 211\r\nالسريانيه ، 75\r\nالسعادة و الاسعاد ، 113 ، 204 ، 222\r\nالصالحين ، 359\r\nالصناعتين ، 61\r\nالطيبه ، 14\r\nالعراق ، 64\r\nالعقد الفريد ، 22 ، 23 ، 24 ، 111\r\nالغرّة ، 287 ، 288\r\nالفارسية ، 75\r\nالفأل النجومى ، 141\r\nالفخرى فى آداب السلطانية ، 267\r\nالفرس ، 266 ، 267 ، 306 ، 316 ، 318 ، 328\r\nالفوز الاصغر ، 301\r\nالفوز الاكبر ، 300\r\nالفهرست ، 137 ، 142 ، 151 ، 156 ، 157 ، 160 ، 164 ، 167 ، 170 ، 172 ، 185 ، 191 ، 192 ، 193 ، 194 ، 198 ، 200 ، 202 ، 203 ، 204 ، 207 ، 210 ، 213 ، 222 ، 268 ، 281 ، 283 ، 291 ، 293 ، 295 ، 297 ، 313 ، 314 ، 320 ، 328 ،\r\n375 ، 377\r\nالفهرست شيخ طوسى ، 158\r\nالفهرست فضل بن ابى سهل ، 142\r\nالفهلوى ، 75\r\nالفهلويه ، 75\r\nالقضاة فى مطاعمهم بالائمة و الخلفاء ، 164\r\nالكامل ، 24\r\nالكتاب ، 24\r\nالكندى ، 161\r\nالكوفه ، 66\r\nالمحاسن ، 119\r\nالمحاسن و الاضداد ، 119 ، 160 ، 162 ، 163 ، 171\r\nالمحاسن و المساوى ، 119 ، 171\r\nالمختار ، 60\r\nالمدخل ، 142\r\nالمدينة ، 66\r\nالمسائل ، 283 ، 389 ، 390\r\nالمسائل التى انفذها ملك الروم الى انوشروان على يد بقراط الرومى ، 390\r\nالمسالك و الممالك ، 76\r\nالمستعين ، 149\r\nالمعتز ، 149\r\nالمعتمد ، 149\r\n« المعجم فى معايير اشعار العجم ، 33\r\nالمغيره ، 57\r\nالمغيرة بن شعبه ، 57\r\nالمكعبر ، 14\r\nالملقّب ، 374\r\nالمنانى ، 79\r\nالمنتحل من اقاويل المنجمين فى الاخبار\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nو المسائل و المواليد ، 142\r\nالمواليد مفرد ، 141\r\nالنجوم الزاهرة ، 161\r\nالنحل ، 275\r\nالنهمطان ، 54 ، 141 ، 142\r\nالواثق بالله ، 162 ، 289\r\nالهند ، 64 ، 266\r\nالهندى ، 63 ، 64\r\nالهنديه ، 62\r\nالهيات ، 272\r\nالياقوت فى علم الكلام ، 139\r\nاليتيمة ، 327\r\nاليهبطان ، 141 ، 142\r\nامارات ، 342\r\nامشاسپند ، 370\r\nامشاسپندان ، 370\r\nاموى ، 23 ، 29 ، 40 ، 61 ، 63 ، 105 ، 106 ، 119 ، 130 ، 132 ، 151 ، 158 ، 177 ، 178 ، 264 ، 269\r\nامويان ، 29 ، 178\r\nامير ارسلان ، 116\r\nامير المؤمنين ، 161\r\nامير سعيد نصر بن احمد ، 88\r\nامير مؤمنان ، 351\r\nامين ، 323\r\nامين احمد عطار ، 116\r\nانتشارات دار المعارف ، 116\r\nانتشارات دانشگاه تهران ، 153\r\nانجمن آراى ناصرى ، 348 ، 369\r\nاندرز آذرباد مارسپندان ، 307\r\nاندرز آذربد مارسپندان ، 282 ، 308\r\nاندرز انوشروان آذربد مارسپندان ، 307\r\nاندرز بزرجمهر ، 310 ، 341\r\nاندرز خسرو ، 218\r\nاندرز خسرو قبادان ، 285\r\nاندرزنامه ، 211 ، 259 ، 341\r\nاندرزنامه بزرگمهر ، 309\r\nاندلس ، 23\r\nانساب الاشراف ، 132 ، 150\r\nانسان ، 399\r\nانس بن مالك ، 158\r\nانصار ، 274\r\nانگليسى ، 274 ، 277 ، 338\r\nانوشروان ، 11 ، 15 ، 89 ، 94 ، 114 ، 133 ، 189 ، 202 ، 205 ، 210 ، 212 ، 214 ، 215 ، 217 ، 218 ، 219 ، 220 ، 221 ، 222 ، 224 ، 225 ، 228 ، 231 ، 232 ، 249 ، 257 ، 258 ، 270 ، 284 ، 285 ، 292 ، 293 ، 294 ، 311 ، 312 ، 313 ، 318 ، 320 ، 325 ، 326 ، 328 ، 334 ، 336 ، 349 ، 354 ، 382 ، 389 ، 390 ، 391 ، 409\r\nانوشه روان ، 217\r\nانو لوطيقا ، 136\r\nاورشليم ، 376\r\nاورمزديار و مهريار ، 183\r\nاوس ، 14\r\nاوستا ، 86 ، 369 ، 370\r\nاوستائى ، 79\r\nاوشنرداناك ، 260\r\nاوشهنج ، 346\r\nاهواز ، 81 ، 96 ، 315\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nاهورامزدا ، 370\r\nاياس بن قبيصه ، 15 ، 16\r\nايران ، 10 ، 101 ، 106 ، 113 ، 125 ، 148 ، 151 ، 158 ، 166 ، 172 ، 174 ، 255 ، 256 ، 260 ، 267 ، 270 ، 273 ، 276 ، 292 ، 297 ، 298 ، 300 ، 304 ، 306 ، 314 ، 319 ، 321 ، 322 ، 323 ، 326 ، 333 ، 335 ، 340 ، 342 ، 346 ، 347 ، 348 ، 349 ، 355 ، 369 ، 370 ، 371 ، 373 ، 376 ، 378\r\nايرانشهر ، 107 ، 147 ، 116 ، 351\r\nايرانى ، 102 ، 106 ، 186 ، 280 ، 281 ، 298 ، 324 ، 321 ، 326 ، 334 ، 335 ، 342\r\nايرانيان ، 106 ، 107 ، 142 ، 147 ، 151 ، 181 ، 256 ، 269 ، 280 ، 281 ، 296 ، 297 ، 351 ، 355 ، 374 ، 390\r\nايساغوجى ، 137\r\nاينوسترانزف ، 118 ، 119 ، 128 ، 170 ، 171 ، 208 ، 218 ، 219 ، 220 ، 281 ، 285 ، 292 ، 293\r\nايوان مدائن ، 350\r\n\r\nب\r\nباب المحول ، 181\r\nبابك ، 270\r\nبابل ، 77 ، 376\r\nبابليها ، 10\r\nباختر ، 382 ، 383\r\nباذان ، 14 ، 293\r\nبارون روزن ، 117 ، 165 ، 168\r\nبارى ارميناس ، 136 ، 137\r\nبارين ، 86\r\nبازار ورّاقان ، 327\r\nبالسريانى ، 77\r\nباورد ، 173\r\nبحرين ، 11 ، 13 ، 14 ، 17 ، 18\r\nبخارا ، 69 ، 72 ، 165\r\nبخت آفريد ، 260\r\nبخترى ، 43 ، 138 ، 139 ، 149\r\nبخت نصر ، 375 ، 376\r\nبختيار ، 154\r\nبختيارنامه ، 153 ، 154 ، 155 ، 156 ، 157\r\nبربر ، 184\r\nبربريان ، 253 ، 386\r\nبرترى سگان از بيشتر كسانى كه لباس مىپوشند ، 181\r\nبرتلس ، 155\r\nبرزجمهر ، 285\r\nبرزويه ، 62 ، 88 ، 91 ، 216 ، 316 ، 337\r\nبرگران ، 344\r\nبرگوارا ، 149\r\nبرمكيان ، 42 ، 43 ، 65 ، 73 ، 144 ، 145 ، 162 ، 186 ، 215 ، 221\r\nبروكلمن ، 103 ، 169 ، 181\r\nبرهان قاطع ، 348 ، 349\r\nبره‌اى ، 397\r\nبزرجمهر ( بزرگمهر ) ، 89 ، 111 ، 220 ، 221 ، 260 ، 266 ، 284 ، 309 ، 310 ، 311 ، 312 ، 313 ، 316 ، 318 ، 320 ، 325 ، 328 ، 326 ، 334 ، 337 ، 338 ، 339 ، 340 ، 341 ، 343 ، 354\r\nبسطام ، 44\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nبشار ، 323\r\nبشّار بن برد ، 323\r\nبشارى مقدسى ، 34\r\nبصره ، 14 ، 17 ، 26 ، 57 ، 58 ، 59 ، 66 ، 98 ، 131 ، 157 ، 174\r\nبصره دوران اسلامى ، 371\r\nبطلميوس ، 171 ، 259 ، 274\r\nبغا ، 163\r\nبغداد ، 32 ، 45 ، 65 ، 107 ، 108 ، 120 ، 121 ، 138 ، 140 ، 141 ، 145 ، 180 ، 181 ، 327 ، 350 ، 353\r\nبقراط رومى ، 300 ، 314 ، 354 ، 390\r\nبلاذرى ، 13 ، 60 ، 65 ، 128 ، 132 ، 149 ، 150 ، 175 ، 177 ، 289\r\nبلخ ، 72 ، 75 ، 83 ، 94 ، 173\r\nبلنجر ، 236\r\nبلوهر ، 185\r\nبلوهر و بوذاسف ، 215\r\nبمبئى ، 338\r\nبندهش ، 370\r\nبنورسكى ، 44\r\nبنى اسرائيل ، 375 ، 376\r\nبنى اميه ، 178\r\nبنى ساعده ، 56\r\nبنى شاكر ، 42\r\nبنى عباس ، 132\r\nبنى قحطان ، 38\r\nبنى نهشل ، 63\r\nبوذاسف ، 185\r\nبوذرجمهر ، 220\r\nبوصير ، 178\r\nبه آفريد ، 63\r\nبهار ، 154\r\nبهاء الدوله ، 223\r\nبهاء الدين محمد بن حسن بن اسفنديار ، 136\r\nبهرام ، 127 ، 167 ، 168 ، 194\r\nبهرام بن مردان شاه ، 159 ، 167 ، 169\r\nبهرام بن مردانشاه تهذيبى ، 168\r\nبهرام بن مردانشاه موبد ، 169\r\nبهرام بن مطيار اصفهانى ، 169\r\nبهرام بن مهران اصفهانى ، 166\r\nبهرام چوبين ، 29 ، 151 ، 194\r\nبهرام چهارم ، 210\r\nبهرام شاه مردانشاه كرمانى ، 167\r\nبهرام گور ، 194\r\nبهزاد فرخ و پيروز ، 261\r\nبهشت ، 370\r\nبهشت آباد ، 17\r\nبهقباد ، 130 ، 131 ، 177\r\nبهقباد بالا ، 131\r\nبهقباد پائين ، 131\r\nبهقباد ميانه ، 131\r\nبهمن ، 38 ، 184 ، 314 ، 318 ، 320 ، 334 ، 369 ، 370 ، 371 ، 372 ، 373 ، 374 ، 375 ، 376 ، 377 ، 378\r\nبهمن اردشير ، 371\r\nبهمن بن اسفنديار بن گشتاسب ، 38 ، 377 ، 378\r\nبهمن پشت ، 371\r\nبهمنجنه ، 370\r\nبهمن شاه ، 284 ، 369\r\nبهمنشير ، 18 ، 371\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nبهمنگان ، 370\r\nبهمن‌نامه ، 372 ، 374\r\nبيت الحكمه ، 121 ، 140 ، 180\r\nبيت المقدس ، 376\r\nبيروت ، 116 ، 288\r\nبيلقان ، 95\r\nبين النهرين ، 46\r\n\r\nپ\r\nپارتى ، 76\r\nپارسيان ( پارس ) ، 77 ، 90 ، 304 ، 347 ، 348\r\nپاريس ، 62 ، 91\r\nپازند ، 86\r\nپرسشهايى كه پادشاه روم با دست بقراط رومى براى انوشروان فرستاد ، 279\r\nپرويزن ببيزد ، 364\r\nپسر پيرى ، 176\r\nپشوتن جى ، 372 ، 338\r\nپندنامه بزرجمهر ، 283 ، 340 ، 341 ، 343 ، 266\r\nپندنامه ( پندنامگ ) ، 211 ، 220 ، 221 ، 259 ، 282 ، 326 ، 328 ، 339 ، 340 ، 341 ، 342 ، 343\r\nپندنامه‌هاى پهلوى ، 336\r\nپندنامهء انوشروان ، 257 ، 285\r\nپوران ، 145\r\nپورداود ، 349\r\nپوريو تكيشان ، 261\r\nپهلوى ، 8 ، 51 ، 52 ، 62 ، 71 ، 72 ، 73 ، 74 ، 75 ، 76 ، 78 ، 79 ، 81 ، 82 ، 85 ، 86 ، 87 ، 88 ، 89 ، 90 ، 91 ، 92 ، 98 ، 99 ، 157 ، 168 ، 169 ، 190 ، 191 ، 192 ، 193 ، 194 ، 196 ، 198 ، 200 ، 203 ، 204 ، 212 ، 214 ، 215 ، 216 ، 217 ، 218 ، 220 ، 221 ، 222 ، 226 ، 259 ، 260 ، 284 ، 285 ، 290 ، 299 ، 306 ، 307 ، 308 ، 309 ، 310 ، 312 ، 313 ، 320 ، 328 ، 333 ، 336 ، 337 ، 338 ، 339 ، 340 ، 341 ، 342 ، 343 ، 344 ، 352 ، 353 ، 370 ، 390\r\nپهلوى ساسانى ، 203 ، 205 ، 215\r\nپهله ، 75 ، 76 ، 81 ، 82\r\nپيروز و مهرگان ، 164\r\nپيشداد ، 347\r\nپيشدادى ، 346\r\nپيشه‌وران ، 108\r\nپيشينيكان ، 261\r\nپيغمبر اكرم ، 15 ، 55 ، 56 ، 161 ، 264 ، 291\r\n\r\nت\r\nتاج ، 133 ، 212\r\nتاجنامه ، 203 ، 204 ، 206 ، 209 ، 210 ، 211 ، 212 ، 213 ، 214 ، 222 ، 225\r\nتاجنامه ساسانى ، 210\r\nتاريخ ابن عساكر ، 114\r\nتاريخ اسكندر ، 103\r\nتاريخ الحكماء ، 160\r\nتاريخ الدول الاسلامية ، 267\r\nتاريخ بلعمى ، 152 ، 160 ، 162 ، 165 ، 166\r\nتاريخ بيهقى ، 179\r\nتاريخ حمزة اصفهانى ، 167 ، 371\r\nتاريخ سنى ملوك الارض و الانبياء ، 159 ، 163\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nتاريخ سير ملوك بنى ساسان ، 159\r\nتاريخ سيستان ، 154 ، 155\r\nتاريخ طبرستان ، 136 ، 164\r\nتاريخ طبرى ، 18 ، 117 ، 160 ، 166 ، 219 ، 300\r\nتاريخ قم ، 64\r\nتاريخ ملوك الفرس ، 159\r\nتاريخ ملوك بنى ساسان ، 159\r\nتاريخ يعقوبى ، 284\r\nتبرستان ، 68 ، 170\r\nتپه ماستر ، 173\r\nتجارب الامم ، 223 ، 224 ، 225 ، 227 ، 249 ، 254 ، 287 ، 298 ، 300\r\nتجارب السلف ، 145\r\nتجدد ، 320\r\nتحويل سنى المواليد ، 141\r\nتدبير ، 396\r\nتذكرة الشعراء ، 183\r\nتربية كسرى انوشروان ، 324\r\nتربية هرمز بن كسرى انوشروان ، 324 ، 326\r\nترتيب العادات فى الاخلاق و السياسة ، 301\r\nترك ، 151 ، 183 ، 251 ، 253 ، 284 ، 383 ، 384 ، 386\r\nتركستان ، 151\r\nتركى ، 183\r\n( تستر ) ، 173\r\nتفسير اليهبطان ، 142\r\nتقىزاده ، 163 ، 289\r\nتميمى ، 65 ، 170\r\nتنسر ، 136 ، 191 ، 288\r\nتوحيد ، 356\r\nتورات ، 375 ، 377\r\nتهامه ، 13\r\nتهذيب الاخلاق ، 272 ، 301\r\nتهران ، 107 ، 304\r\nتهمورس ، 346\r\nتياد روس ، 176\r\nتيسفون ، 73 ، 83 ، 107 ، 108\r\nتيماء ، 67\r\nتيمره ، 64\r\n\r\nث\r\nثابت بن قره حرانى ، 170\r\nثعالبى ، 46 ، 89 ، 191\r\nثعله و عفرا ، 183\r\nثقيفه ، 56\r\nثمود ، 38\r\n\r\nج\r\nجابر ، 56 ، 128 ، 149\r\nجابر بلاذرى ، 127\r\nجابر بن عبد الله ، 56\r\nجاحظ ، 24 ، 25 ، 27 ، 28 ، 33 ، 40 ، 58 ، 66 ، 67 ، 81 ، 112 ، 160 ، 162 ، 163 ، 165 ، 174 ، 178 ، 183 ، 190 ، 201 ، 202 ، 205 ، 206 ، 211 ، 256 ، 257 ، 266 ، 289 ، 330 ، 350 ، 352 ، 353 ، 354 ، 355\r\nجارود ، 14\r\nجاماسب جى دستور مينوچهر جى جاماسب آسانا ، 295 ، 307 ، 309 ، 338 ، 395\r\nجامعه اسلامى ، 334\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nجاودان خرد ، 111 ، 147 ، 179 ، 222 ، 224 ، 266 ، 275 ، 297 ، 298 ، 300 ، 301 ، 302 ، 304 ، 306 ، 310 ، 316 ، 318 ، 327 ، 340 ، 342 ، 345 ، 346 ، 348 ، 349 ، 350 ، 351 ، 352 ، 353 ، 354 ، 355 ، 389\r\nجاويد ، 348\r\nجبال ، 95 ، 175\r\nجبلة بن سالم ، 29 ، 65 ، 127 ، 128 ، 150 ، 151 ، 152 ، 153 ، 158\r\nجده ، 11 ، 67\r\nجرجان ، 96\r\nجرجى زيدان ، 196\r\nجستق ، 84\r\nجشن بهمنگان ، 370\r\nجشن سده ، 347\r\nجعفر ، 186\r\nجم ، 38\r\nجمال الدين بن يوسف بن تغرى بردى ، 161\r\nجمشيد ، 315 ، 318 ، 320\r\nجندى شاپور ، 120 ، 121 ، 173\r\nجواسب ، 295\r\nجوامع الحكايات ، 191\r\nجودرز ، 138\r\nجور ، 130\r\nجهانگير ، 302 ، 303\r\nجهشيارى ، 63 ، 178\r\nجهم برمكى ، 127\r\n\r\nچ\r\nچاپ بمبئى ، 155\r\nچرك ، 181\r\nچوپان ، 380\r\nچهر آزاد ، 374\r\nچهرزاد ، 375\r\nچين ، 54 ، 229\r\n\r\nح\r\nحاجى خليفه ، 139 ، 220 ، 221 ، 339\r\nحارث بن خالد مخزومى هاشمى ، 181\r\nحاكم ، 402\r\nحاوى ، 63\r\nحبشيان ، 10 ، 11 ، 54 ، 219 ، 292\r\nحجاج بن يوسف ، 29 ، 60 ، 72 ، 73 ، 129 ، 157 ، 158 ، 168 ، 172 ، 174 ، 175 ، 176\r\nحجاز ، 11 ، 13\r\nحذيفه بن يمان ، 57\r\nحسن بصرى ، 27 ، 30 ، 43 ، 44 ، 127 ، 145 ، 146\r\nحسن بن سهل ، 143 ، 147 ، 179 ، 306 ، 350 ، 351 ، 352 ، 353\r\nحسن بن على رقام ، 163\r\nحسن بن مخّلد ، 44\r\nحسن جوهر ، 116\r\nحسين بن ضحاك ، 149\r\nحسين كرد ، 116\r\nحصن الجص ، 83\r\nحقه ، 377\r\nحكم ، 402\r\nحكم اليونان ، 266\r\nحكماى ايرانى ، 317 ، 318\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nحكم بن ابى العاص ، 14\r\nحكمت ، 276\r\nحكمت الهى ، 272\r\nحكمت عملى ، 271\r\nحكمت نظرى ، 271\r\nحكم توثر عن انوشروان ، 276 ، 293 ، 297 ، 313\r\nحكم كسرى قباد ، 276\r\nحكم لبهمن الملك ، 276 ، 297 ، 314 ، 369\r\nحكيم ، 274 ، 335 ، 340\r\nحكيم ايرانشاه بن ابى الخير ، 372\r\nحماسه ، 132\r\nحمدان ، 186\r\nحمدون نديم ، 149\r\nحمزه اصفهانى ، 12 ، 15 ، 74 ، 84 ، 110 ، 152 ، 159 ، 160 ، 163 ، 165 ، 166 ، 167 ، 168 ، 169 ، 191 ، 209\r\nحمزة بن الحسن الاصفهانى ، 162\r\nحنين بن اسحق ، 170\r\nحيره ، 11 ، 15 ، 16 ، 17\r\n\r\nخ\r\nخازن ، 223\r\nخاقان ، 284\r\nخالد برمكى ، 64 ، 143 ، 144 ، 145 ، 170 ، 180\r\nخالد بن يزيد بن معويه ، 60\r\nخاندان نوبختى ، 127 ، 138 ، 139 ، 142 ، 143\r\nخاور ، 382 ، 383\r\nخداينامه ، 110 ، 117 ، 133 ، 134 ، 152 ، 153 ، 158 ، 159 ، 160 ، 162 ، 163 ، 165 ، 166 ، 167 ، 168 ، 169 ، 191 ، 207 ، 209 ، 220 ، 328 ، 373\r\nخديو ، 374\r\nخراسان ، 44 ، 45 ، 46 ، 59 ، 63 ، 65 ، 68 ، 72 ، 73 ، 75 ، 96 ، 98 ، 167 ، 172 ، 177 ، 245 ، 327 ، 350\r\nخراسان اسپهبد ، 11\r\nخراسانى ، 28 ، 40 ، 70 ، 203 ، 223 ، 324 ، 326\r\nخربران اسپهبد ، 11\r\nخّر خسرو ، 293\r\nخرداد ، 338\r\nخردنامه ، 257 ، 275 ، 340 ، 341 ، 346 ، 354 ، 355\r\nخرشاذماه طيماذا اماذرياد خسروا بهمشاذ ، 140\r\nخرم‌بهشت ، 349\r\nخزانه الحكمه ، 183 ، 121 ، 140\r\nخزر ، 237\r\nخزرج ، 14\r\nخسرو انوشروان ، 15 ، 183 ، 189 ، 210 ، 215 ، 216 ، 218 ، 219 ، 220 ، 222 ، 227 ، 283 ، 285 ، 286 ، 292 ، 293 ، 294 ، 295 ، 324 ، 325 ، 344 ، 389 ، 390\r\nخسرو پرويز ، 14 ، 15 ، 16 ، 17 ، 154 ، 208 ، 210 ، 212 ، 218 ، 219 ، 282 ، 286 ، 292 ، 293 ، 294\r\nخسرو شاهپور ، 174\r\nخسرو قبادان ، 261 ، 276 ، 285\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nخسرو گواتان ، 312\r\nخسروى ، 164\r\nخشاريارشا ، 10 ، 373 ، 378\r\nخصيب ، 149\r\nخضر بن على ، 179 ، 351\r\nخضر بن على ، 179 ، 351\r\nخليج فارس ، 11 ، 17\r\nخليفه عباسى ، 131\r\nخليل بن احمد ، 132\r\nخندق ، 56\r\nخنك بت ، 184\r\nخنوخ ، 347\r\nخواجه بلعمى ، 88\r\nخوارزم ، 182 ، 243\r\nخوارزمى ، 74 ، 137\r\nخورشيد ، 315\r\nخوزستان ، 57 ، 69 ، 82 ، 84 ، 174 ، 371\r\nخوزى ، 75\r\n\r\nد\r\nدائرة المعارف عربى ، 50\r\nدادفروز ، 14\r\nدادفروز گشنسبان ، 14\r\nدادگشسب ، 129\r\nدادمه و گرامىدخت ، 183\r\nدادويه ، 15 ، 129 ، 190\r\nدارا ، 38 ، 252 ، 373 ، 385\r\nداراب شاه ، 115\r\nداراب‌نامه ، 115\r\nدارابن دارا ، 183\r\nدارايان ، 373\r\nداراى دارايان ، 373\r\nداروسازى ، 121\r\nداريوش ، 373 ، 376\r\nداريوش اول ، 10\r\nداستان استر ، 369 ، 377\r\nدامغان ، 68\r\nدانايان به مزديسنان ، 261\r\nدانشگاه امريكائى ، 288\r\nدانشگاه تهران ، 115\r\nدانشگاه لبنان ، 47 ، 48 ، 50 ، 135 ، 189\r\nداود ، 131\r\nداود باهرى ، 165\r\nداود بن عبد الله ، 64\r\nداود بن عبد الله بن حميد بن قحطبه ، 143\r\nداود بن يزيد ، 131\r\nداور ، 243\r\nدبستان المذاهب ، 348 ، 349\r\nدبيربد ، 285\r\nدبيستى و پربهاگر ، 183\r\nدجله ، 131 ، 177 ، 315 ، 371\r\nدجله و فرات ، 371\r\nدخيله ، 109\r\nدربند ، 96 ، 236\r\nدرخت آسوريك ، 338\r\nدروغ ، 363\r\nدرويش فانى ، 304\r\nدرى ، 68 ، 69 ، 75 ، 86 ، 93\r\nدرياى سرخ ، 11\r\nدساتير ، 348 ، 349 ، 350\r\nدستوران به بهدينان ، 262\r\nدگوى ، 375 ، 377\r\nدلگشاى خردمندان ، 349\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nدنيارزاد ، 375 ، 376 ، 377\r\nدوازده ، 392\r\nدوبت باميان ، 183 ، 184\r\nدولتشاه سمرقندى ، 183\r\nديلمان ، 69\r\nديلمى ، 223 ، 240\r\nديلميان ، 298\r\nدينار ، 44\r\nدين دبيره ، 79\r\nدين زردشت ، 348 ، 369 ، 370\r\nدينور ، 161 ، 203\r\nدينورى ، و نيز - ابو حنيفه دينورى 203 ، 270 ، 293 ، 376\r\nدين يهود ، 376\r\nديوان عراق ، 173\r\nديوان هند ، 302 ، 303\r\nديوجانس ، 259 ، 274\r\n\r\nذ\r\nذات الحلل ، 187\r\nذبيح الله صفا ، 153\r\nذكرياى رازى ، 41\r\nذو التاج ، 17\r\nذو الرياستين ، 178 ، 179\r\nذوبان ، 179\r\nذوجيشان بن اقرن ، 38\r\nذى القرنين ، 114\r\n\r\nر\r\nراتخشتر ، 374\r\nراحة الارواح فى سرور المفراح ، 153\r\nراحة الانسان ، 257\r\nرازى ، 63\r\nرازى در نهاد روزگار نهفته ، 202\r\nرجال نجاشى ، 142\r\nرحاب ، 70\r\nردبيل ، 376\r\nرسائل ، 215\r\nرسائل البلغاء ، 287\r\nرستم ، 154 ، 371 ، 372\r\nرستم و اسفنديار ، 29 ، 154\r\nرستم‌نامه ، 116\r\nرشيد ، 121 ، 149\r\nرشيد بن الزبير ، 59\r\nرقه ، 30 ، 65\r\nركن الدوله ، 223 ، 298\r\nروايات ، 258\r\nرودان ، 371\r\nرود راور ، 173\r\nرود فرات ، 131\r\nرود كارون ، 371\r\nرودكى ، 257\r\nروزبه ، 129 ، 190\r\nروزن ، 168\r\nروسا ، 320\r\nروسى ، 118 ، 205 ، 208 ، 281\r\nروشنانپك ، 319\r\nروشنايدل ، 320\r\nروشنايى جان ، 349\r\nروشنايى نامه ، 319 ، 320\r\nروم ، 10 ، 54 ، 147 ، 180 ، 212 ، 216 ، 232 ، 251 ، 253 ، 280 ، 293 ، 294 ، 297 ،\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n300 ، 311 ، 314 ، 355 ، 356 ، 384 ، 386 ، 390\r\nروميان ، 10 ، 11 ، 35 ، 111 ، 249 ، 253 ، 280 ، 386 ، 390\r\nرى ، 45 ، 69 ، 75 ، 96 ، 167 ، 173 ، 230\r\nريشهر ، 84\r\nريو اردشير ، 84\r\nرؤبه بن العجاج ، 174\r\n\r\nز\r\nزابلستان ، 372\r\nزادان فرخ ، 29 ، 125 ، 158 ، 168 ، 172 ، 173 ، 174 ، 175 ، 176 ، 282\r\nزادان فروخ اعور ، 174 ، 282\r\nزادان فروخ بن بيرى ، 60 ، 172\r\nزاد انفروخ فى تاديب ولده ، 279\r\nزادويه پسر شاهويه اصفهانى ، 127 ، 159 ، 165 ، 169\r\nزاديه بن ماهبنيان بن مهر ابنداد الهمدانى ، 15\r\nزال ، 372\r\nزبان پهلوى ، 104 ، 308 ، 310 ، 342\r\nزبان تركى ، 124\r\nزبان عربى ، 106 ، 126 ، 276 ، 280 ، 281 ، 289 ، 298 ، 299 ، 306 ، 310 ، 315 ، 323 ، 333 ، 336 ، 341 ، 342 ، 346 ،\r\n391\r\nزبان فارسى ، 106 ، 116 ، 124 ، 264 ، 310 ، 313 ، 328 ، 333 ، 340 ، 391\r\nزبان فارسى ساسانى ، 281\r\nزبان و ادبيات عربى ، 321\r\nزبانهاى پهلوى ، 343\r\nزبانهاى فارسى ، 345\r\nزبان هندى ، 106 ، 181\r\nزرتشت ، 86 ، 260 ، 282 ، 307 ، 308\r\nزرتشت اسپيتمان ، 282 ، 307\r\nزرتشتى ، 81\r\nزرتشتيان ، 80\r\nزردشتى ، 63 ، 81 ، 82 ، 83 ، 84 ، 85 ، 86 ، 102 ، 141 ، 221 ، 223 ، 276 ، 298 ، 306 ، 339 ، 378\r\nزند ، 86\r\nزندقه ، 321\r\nزند و هومن يسنايا ، 371\r\nزنگيان ، 253 ، 386\r\nزوبان ، 349 ، 350 ، 351 ، 352 ، 353\r\nزهير بن ابى سلمى ، 276\r\nزياد تميمى ، 127\r\nزيج بزرگ ، 147\r\nزيج شهريار ، 65 ، 147 ، 148\r\n\r\nس\r\nسارتن ، 120\r\nساسانيان ، ساسانى ، 8 ، 10 ، 11 ، 16 ، 17 ، 20 ، 28 ، 39 ، 61 ، 73 ، 76 ، 77 ، 78 ، 82 ، 87 ، 94 ، 97 ، 99 ، 101 ، 102 ، 103 ، 104 ، 106 ، 107 ، 109 ، 114 ، 117 ، 118 ، 119 ، 120 ، 121 ، 122 ، 124 ، 125 ، 130 ، 131 ، 136 ، 147 ، 151 ، 154 ، 163 ، 164 ، 166 ، 172 ، 174 ، 184 ، 189 ، 190 ، 194 ، 195 ، 197 ، 199 ، 200 ، 203 ، 204 ، 205 ، 206 ، 207 ، 209 ، 211 ، 212 ، 213 ،\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n218 ، 221 ، 222 ، 224 ، 225 ، 255 ، 256 ، 259 ، 263 ، 265 ، 266 ، 270 ، 280 ، 281 ، 282 ، 283 ، 284 ، 286 ، 287 ، 288 ، 291 ، 293 ، 295 ، 296 ، 297 ، 298 ، 299 ، 300 ، 302 ، 306 ، 307 ، 308 ، 310 ، 311 ، 314 ، 315 ، 316 ، 318 ، 319 ، 320 ، 321 ، 324 ، 326 ، 327 ، 328 ، 329 ، 333 ، 334 ، 335 ، 336 ، 338 ، 350 ، 369 ، 374 ، 376 ، 390\r\nسالم ، 29 ، 127 ، 128 ، 150 ، 151 ، 177 ، 180\r\nسامال ، 376\r\nسامانى ، 220\r\nسام نريمان ، 372\r\nسامى ، 76\r\nسبز ( شهر سبز ) ، 116\r\nسپنددات ، 371\r\nسراج الملوك طرطوشى ، 204\r\nسراى بهمن ، 370\r\nسرخ‌بت ، 184\r\nسرخس ، 165 ، 179\r\nسرنديب ، 243\r\nسريانى ، 9 ، 75 ، 76 ، 77 ، 78 ، 79 ، 151 ، 156 ، 157 ، 374\r\nسريانيان ، 79\r\nسعودى اسود ، 179\r\nسعيد بن عبد الملك بن مروان ، 150\r\nسفاح ، ( نخستين خليفهء عباسى ) ، 144\r\nسفر استر ، 377\r\nسفيان ، 132\r\nسفيان بن معاويه ، 131\r\nسفيد ( ايرانشهر ) ، 116\r\nسقراط ، 259 ، 274\r\nسقيفة ، 56\r\nسكيسران ، 87 ، 135 ، 136\r\nسلجوقى ، 44\r\nسلم ( سالم ) ، 59 ، 180\r\nسلمان ، 56\r\nسلم بن زياد ، 59 ، 98\r\nسليمان بن داود ، 376\r\nسليمان بن عبد الملك ، 130 ، 177\r\nسليمان بن على ، 131\r\nسمّاك بن عبيد العبسى ، 57 ، 58\r\nسمرقند ، 79 ، 173\r\nسند ، 68 ، 70 ، 93\r\nسندباد ، 164 ، 185\r\nسندبادنامه ، 154 ، 156\r\nسند بن على ، 161\r\nسندى ، 93\r\nسنى ملوك الارض و الانبياء ، 110 ، 162 ، 209\r\nسواد ، 75 ، 77\r\nسواكن ، 11\r\nسورستان ، 77\r\nسهراب ، 376\r\nسهراسف بن يستاسف ، 375\r\nسهل ، 44 ، 127 ، 145 ، 146 ، 179\r\nسهل بن هارون ، 180 ، 183\r\nسهل سرخسى ، 30 ، 42 ، 43\r\nسيامك ، 346\r\nسيبخت ، 13\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nسيبويه ، 24\r\nسير الملوك ، 110 ، 152 ، 153 ، 159 ، 162 ، 163 ، 165 ، 166 ، 167 ، 168 ، 169 ، 191 ، 328\r\nسيرت اردشير ، 185 ، 215 ، 290\r\nسيرت انوشروان ، 215 ، 222\r\nسير ملوك العجم ، 159\r\nسير ملوك الفرس ، 110 ، 152 ، 159 ، 165\r\nسيرة الفرس ، 153\r\nسيرة انوشروان ، 185 ، 214 ، 222 ، 224 ، 226\r\nسيستان ، 59 ، 68 ، 96 ، 98 ، 175 ، 370\r\nسيف ، 219 ، 292\r\nسيف بن ذى يزن ، 219 ، 292\r\nسيلوستر دوساسى ، 62 ، 91\r\n\r\nش\r\nشابران ، 96\r\nشاپور ، 54 ، 83 ، 127 ، 159 ، 167 ، 169 ، 173 ، 288\r\nشاپور دوم ، 260 ، 306\r\nشاپور سوم ، 210\r\nشادبهر ، 184\r\nشادبهر و چشمهء زندگى ، 184\r\nشادبهر و عين الحياة ، 184\r\nشاد شاپور ، 371\r\nشام ، 376\r\nشاناق ، ( حكيم هندى ) ، 64\r\nشاناق الهند ، 64\r\nشاه بن ميكال ، 44\r\nشاه بهمن ، 378\r\nشاهفرند ، 172\r\nشاهنامه ، 46 ، 88 ، 89 ، 90 ، 94 ، 110 ، 138 ، 152 ، 158 ، 162 ، 165 ، 167 ، 218 ، 219 ، 220 ، 221 ، 285 ، 302 ، 309 ، 310 ، 313 ، 324 ، 325 ، 326 ، 338 ، 339 ، 340 ، 341 ، 344 ، 346 ، 373 ، 375\r\nشاهنامهء ثعالبى ، 214\r\nشاهويه اصفهانى ، 127 ، 165 ، 169\r\nشايست نشايست ، 119\r\nشرابى ، 163\r\nشرق ، 259 ، 273\r\nشرك هندى ، 63\r\nشش ، 362 ، 381\r\nشط العرب ، 371\r\nشغاد ، 372\r\nشفر ، 220 ، 221 ، 339\r\nشمر بن الاملوك ، 38\r\nشمس الدين محمد دقائقى مروزى ، 153\r\nشمس قيس رازى ، 33\r\nشوش ، 173\r\nشوشتر ، 173\r\nشوشترى ، 302\r\nشهاب الدين ، 349\r\nشهر آزاد ، 374\r\nشهربراز ، 270 ، 282\r\nشهرداران ، 282\r\nشهرزاد ، 374 ، 375 ، 376 ، 377\r\nشيخ ابو اسحق نوبختى ، 139\r\nشيخ تقى الدين ، 302\r\nشيخ تقى الدين محمد بن شيخ محمد ارجانى\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nتسترى ، 302\r\nشيخ يعقوب صرفى ، 184\r\nشيراز ، 130\r\nشيرك ، 181\r\nشيرويه ، 58 ، 212 ، 219\r\nشيعه ، 139\r\nشيعه اماميه ، 140\r\n\r\nص\r\nصاحب ، 23\r\nصاحب بن عباد ، 22\r\nصاعد اندلسى ، 137\r\nصالح ، 29 ، 38 ، 73 ، 130 ، 175 ، 176 ، 177\r\nصالح بن عبد الرحمان ، 60 ، 174\r\nصديقى ، 346\r\nصفا ، 115 ، 155 ، 157\r\nصنعتگران ، 108\r\nصور ملوك بنى ساسان ، 209\r\nصول ، 236\r\nصولى ، 187\r\nصهيت ، 17\r\n\r\nط\r\nطالوت المك ، 375\r\nطاليس ، 354\r\nطاهر ، 31 ، 32 ، 283\r\nطاهر بن حسين ذو اليمينين ، 65\r\nطاهريان ، 31 ، 42 ، 44 ، 65 ، 73\r\nطبرستان ، 96\r\nطبرى ، 14 ، 38 ، 57 ، 59 ، 60 ، 146 ، 157 ، 166 ، 177 ، 219 ، 270 ، 282 ، 293 ،\r\n371 ، 376\r\nطبقات الاطباء ، 136\r\nطبقه الكندى ، 137\r\nطبيعيات ، 272\r\nطلحه ، 181\r\nطوج ، 371\r\nطوس ، 45\r\nطهمورث ، 148\r\nطيمارث ، 142\r\n\r\nظ\r\nظفرنامه ، 220 ، 221 ، 339\r\n\r\nع\r\nعائشه ، 181\r\nعاد ، 38\r\nعباد بن زياد ، 58\r\nعباد بن عباد المحلبى ، 132\r\nعباس احسان ، 288\r\nعباس اقبال ، 142\r\nعباسى ، 9 ، 42 ، 43 ، 44 ، 45 ، 50 ، 65 ، 101 ، 102 ، 103 ، 104 ، 105 ، 106 ، 107 ، 118 ، 120 ، 121 ، 122 ، 126 ، 138 ، 140 ، 144 ، 149 ، 179 ، 180 ، 185 ، 194 ، 195 ، 196 ، 197 ، 258 ، 281 ، 296 ، 322 ، 323\r\nعباسيان ، 29 ، 102 ، 108 ، 131 ، 196 ، 197\r\nعبد الحميد ، 29 ، 61 ، 119 ، 120 ، 132 ، 133 ، 151 ، 177 ، 178 ، 186\r\nعبد الحميد بن عبد الحميد ، 186 ، 223 ، 299\r\nعبد الحميد بن يحيى ، 119 ، 132 ، 151 ،\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n175 ، 178\r\nعبد الرحمان سيستانى ، 23 ، 73 ، 130 ، 175\r\nعبد الرحمن بدوى ، 29 ، 158 ، 269 ، 302 ، 353\r\nعبد الصمد ، 27\r\nعبد الله ، 88 ، 129\r\nعبد الله بن المقفع ، 62 ، 63 ، 75 ، 137 ، 177 ، 190\r\nعبد الله بن طاهر ، 43 ، 283\r\nعبد الله بن عامر بن كريز ، 14\r\nعبد الله بن على ، 63 ، 131 ، 180 ، 181\r\nعبد الله بن معتز ، 149\r\nعبد الله بن يحيى ، 160\r\nعبد الله سرخسى ، 145\r\nعبد المجيد بدوى ، 155\r\nعبد الملك بن صالح ، 157 ، 269\r\nعبد قيس ، 14\r\nعبرى ، 78 ، 79 ، 347\r\nعبيد الله بن زياد ، 58 ، 59 ، 157\r\nعتابى ، 32 ، 65 ، 73 ، 74\r\nعثمان ، 7 ، 56 ، 196\r\nعثمانى ، 124\r\nعجائب البخت فى قصة الاحدى عشر وزيرا و ابن الملك آزادبخت ، 156\r\nعجم ، 258 ، 349\r\nعدن ، 11\r\nعذيب ، 13\r\nعراق ، 29 ، 60 ، 72 ، 77 ، 81 ، 102 ، 107 ، 129 ، 130 ، 131 ، 173 ، 174 ، 175 ، 176 ، 177 ، 322 ، 350 ، 371 ، 375 ، 376\r\nعرب ، 106 ، 116 ، 126 ، 138 ، 147 ، 269 ، 289 ، 280 ، 297 ، 300 ، 323 ، 349 ، 351 ، 355 ، 356\r\nعرب حجاز ، 322\r\nعربستان ، 10 ، 11 ، 12 ، 13 ، 15 ، 47 ، 116 ، 322\r\nعربى ، 8 ، 106 ، 110 ، 112 ، 119 ، 120 ، 123 ، 157 ، 164 ، 172 ، 173 ، 176 ، 184 ، 255 ، 280 ، 289 ، 296 ، 308 ، 312 ، 313 ، 319 ، 326 ، 333 ، 335 ، 337 ، 339 ، 340 ، 342 ، 343 ، 344 ، 345 ، 349 ، 369 ، 374 ، 390\r\nعضد الدوله ديلمى ، 130 ، 223 ، 300\r\nعقد العلى ، 114\r\nعقد الفريد ، 204\r\nعلاء بن احمد ازدى ، 163\r\nعلاء بن عبد الله حضزمى ، 13\r\nعلم اخلاق ، 272\r\nعلم الهند ، 215\r\nعلم كلام ، 139\r\nعلوم حقيقى ، 272\r\nعلوم لسانى ، 267\r\nعلى بن ابيطالب ، 216 ، 217\r\nعلى بن جهم ، 149 ، 161 ، 266\r\nعلى بن ربن كاتب ، 149\r\nعلى بن ريحانى ، 283\r\nعلى بن عبيدة الريحانى ، 319 ، 320 ، 321 ، 323 ، 324\r\nعلى بن مهدى كسروى ، 164\r\nعلى بن يحيى بن منجم ، 44\r\nعمان ، 11 ، 14 ، 17\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nعمر بن خطاب ، 57 ، 98 ، 127 ، 128 ، 170 ، 349\r\nعمر بن فرخان ، 119 ، 128 ، 158 ، 169 ، 170 ، 171\r\nعنبسة بن عبد الملك ، 150\r\nعنصرى ، 183 ، 184\r\nعهد اردشير ، 150 ، 226 ، 283 ، 287 ، 288 ، 289 ، 290\r\nعهد كسرى الى ابنه هرمز يوصيه حين اصفاه الملك و جواب هرمز اياه ، 279 ، 284 ، 287 ، 291 ، 324\r\nعهد كسرى الى من ادرك التعليم من بيته ، 279 ، 286\r\nعهدنامه نوشيروان ، 325 ، 326\r\nعيسى بن على ، 131\r\nعيسى كسروى ، 127\r\nعين الحياة ، 183 ، 184\r\nعيون الاخبار ، 24 ، 113 ، 191 ، 192 ، 193 ، 194 ، 195 ، 196 ، 197 ، 201 ، 203 ، 204 ، 207 ، 209 ، 210 ، 212 ، 219 ، 269 ، 330\r\n\r\nغ\r\nغرر اخبار ملوك الفرس و سيرهم ، 89 ، 191\r\nغزالى ، 114\r\nغزنه ، 182\r\n\r\nف\r\nفارس ، 44 ، 45 ، 61 ، 62 ، 75 ، 82 ، 83 ، 84 ، 85 ، 91 ، 127 ، 129 ، 130 ، 159 ، 167 ، 352 ، 355\r\nفارسى ، 75 ، 151 ، 172 ، 173 ، 174 ، 182 ، 184 ، 299 ، 306 ، 307 ، 316 ، 330 ، 334 ، 335 ، 337 ، 338 ، 339 ، 340 ، 341 ، 342 ، 343 ، 352 ، 353 ، 354 ، 374\r\nفارسى اسلامى ، 154\r\nفارسى ساسانى ، 103 ، 125 ، 151 ، 153 ، 154 ، 157 ، 158 ، 177 ، 275 ، 298 ، 319 ، 322\r\nفتوح البلدان ، 60 ، 148 ، 149 ، 150\r\nفرات ، 17 ، 131 ، 371\r\nفرامرز ، 372\r\nفرانسوى ، 62 ، 91\r\nفرانسه ، 338\r\nفرجيشوران ، 349\r\nفرخ ، 173\r\nفرخان ، 127 ، 128\r\nفردوسى ، 46 ، 89 ، 94 ، 110 ، 159 ، 214 ، 218 ، 219 ، 220 ، 221 ، 270 ، 285 ، 290 ، 309 ، 324 ، 325 ، 326 ، 339 ، 340 ، 341 ، 346 ، 370 ، 374 ، 375\r\nفرستادن پادشاه روم فيلسوفان را نزد پادشاه ايران و پرسش وى از او درباره مطالبى از حكمت ، 279\r\nفرعون ، 86\r\nفرفوريوس صورى ، 137\r\nفرق الشيعه ، 139\r\nفروردگان ، 370\r\nفروردين ، 63 ، 338\r\nفرهنگ آنندراج ، 348\r\nفرهنگ ايرانى و تأثير آن در تمدن اسلام و\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nعرب ، 50 ، 210\r\nفريدون ، 38\r\nفصل من كلام حكيم آخر فارسى ، 297 ، 316\r\nفضل ، 30 ، 43 ، 44 ، 142 ، 143 ، 145 ، 146 ، 170 ، 171 ، 178 ، 179 ، 186\r\nفضل بن سهل ذو الرياستين ، 147 ، 306\r\nفضل بن عيسى ، 27\r\nفضل بن يحيى ، 215\r\nفلوگل ، 283 ، 320\r\nفوآد افرام البستانى ، 50\r\nفهرست ابن النديم ، 126 ، 173 ، 390\r\nفهله ، 75\r\nفى تاديب ولده ، 282\r\nفيثاغورث ، 259 ، 274\r\nفيروز ، 15 ، 172 ، 173\r\nفيروز آباد ، 130\r\nفيروز خسرو ، 237\r\nفيروز ديلمى ، 15\r\nفيروز شاپور ، 17\r\nفيروز شاه ، 115 ، 116\r\nفيشهرت الفارسى ، 15\r\n\r\nق\r\nقابوس‌نامه ، 283\r\nقاسم ، 127\r\nقاضى ، 114\r\nقاطيغورياس ، 136 ، 137\r\nقاموس ، 130\r\nقاهره ، 155\r\nقباد ، 173 ، 216 ، 311 ، 312\r\nقبطيان ، 86\r\nقتيبة بن مسلم ، 172\r\nقرآن مجيد ، 7 ، 123 ، 255 ، 263 ، 275 ، 276 ، 291 ، 351\r\nقرطبه ، 23\r\nقريش ، 274\r\nقريظه ، 14\r\nقزوينى ، 166\r\nقس بن ساعده ، 276\r\nقسطنطنيه ، 383\r\nقسيم السرور و عين الحياة ، 183 ، 184\r\nقصر ، 258\r\nقصه خنك‌بت و سرخ‌بت ، 184\r\nقصة العشر وزراء و ماجرى لهم مع ابن الملك آزادبخت ، 156\r\nقصة فيروز شاه ، 115 ، 116\r\nقطعات برگزيدهء فارسى ، 220\r\nقفطى ، 142 ، 143 ، 160 ، 170\r\nقفقاز ، 96\r\nقلقشنذى ، 32 ، 42\r\nقم ، 64 ، 72 ، 98\r\nقوس ، 141\r\nقومس ، 68\r\nقيس بن صعود شيبانى ، 17\r\nقيس بن مسعود شيبانى ، 17\r\n\r\nك\r\nكابلستان ، 350 ، 372\r\nكابلشاه ، 243\r\nكارنامهء اردشير ، 215 ، 221 ، 222 ، 289 ، 290\r\nكارنامهء انوشروان ، 222 ، 215\r\nكانون منش ، 349\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nكتاب ادب الحروب و فتح الحصون و المدائن و تربيض الكمين و توجيه الجواسيس و الطلائع و السرايا و وضع المسالح ، 268\r\nكتاب الاوراق ، 187\r\nكتاب الآيين ، 190 ، 192\r\nكتاب التاج فى اخلاق الملوك ، 203 ، 204 ، 210 ، 211 ، 212 ، 214\r\nكتاب التاج فى سيرة انوشروان ، 202 ، 214 ، 225\r\nكتاب التاج للجاحظ و علاقته بكتب تاجنامه فى الادب الفارسى ساسانى ، 214\r\nكتاب التاج و ما تفاءلت به ملوكهم ، 198 ، 205 ، 213\r\nكتاب الفأل لاهل فارس ، 199\r\nكتاب الكارنامج فى سيرة انوشروان ، 221\r\nكتاب المحاسن ، 171\r\nكتاب المدخل ، 160\r\nكتاب المسائل ، 313\r\nكتاب المسائل التى انفذها ملك الروم الى انوشروان على يد بقراط الرومى ، 313\r\nكتاب انوشروان ، 221 ، 222 ، 228 ، 249 ، 254\r\nكتاب تربية هرمز بن كسرى انوشروان ، 297\r\nكتاب تعبئه الحروب و آداب الاسارة كيف كانت ملوك الفرس تولى الاربعه الثغور من الشرق و الغرب و الجنوب و الشمال ، 268\r\nكتابخانه دانشگاه تهران ، 354\r\nكتابخانه‌هاى تركيه ، 354\r\nكتاب خردنامه ، 340\r\nكتاب زاد انفروخ فى تاديب ولده ، 173\r\nكتاب زجر الفرس ، 198\r\nكتاب سكر بن مرد يود لهر مزبن كسرى و رساله كسرى الى جواسب و جوابها ، 279\r\nكتاب سيره‌نامه تأليف حداهود بن فرخزاد و هو كتاب الاخبار و الاحاديث ، 279\r\nكتاب سيرة الفرس المعروف باختيارنامه ، 152\r\nكتاب سيرة انوشروان ، 215\r\nكتاب عهد كسرى الى ابنه الذى يسمى عين البلاغة ، 217\r\nكتاب عهد كسرى الى ابنه هرمز يوصيه حين اصفاه الملك و جواب هرمز اياه ، 217\r\nكتاب عهد كسرى الى من ادرك التعليم من بيته ، 217\r\nكتاب ما كتب به كسرى الى المرزبان و اجابته اياه ، 218\r\nكتابه الرسائل ، 77\r\nكتابهاى الاداب ، 317\r\nكتاب هزار و يك شب و شهرزاد ، 374 ، 376\r\nكتايون ، 374 ، 377\r\nكراتشووسكى ، 205 ، 207\r\nكرج ، 107\r\nكرمان ، 96 ، 131\r\nكرمانشاه ، 173\r\nكريستن سن ، 121 ، 201 ، 209 ، 210 ، 216 ، 220 ، 221 ، 338 ، 339\r\nكسائى ، 266\r\nكسايون ، 374\r\nكسروى ، 160 ، 163 ، 164 ، 165\r\nكسرى ابرويز ، 286\r\nكسرى انوشروان و نيز - انوشيروان ، 88 ،\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n206 ، 286 ، 311 ، 312\r\nكسكر ، 174 ، 175\r\nكشف الظنون ، 139 ، 199 ، 220\r\nكشمير ، 374 ، 377\r\nكشميرى ، 184\r\nكعبه ، 28\r\nكلدانيان ، 148\r\nكليله و دمنه ، 87 ، 88 ، 89 ، 90 ، 91 ، 92 ، 110 ، 129 ، 133 ، 156 ، 180 ، 183 ، 185 ، 186 ، 187 ، 215 ، 256 ، 257 ، 289 ، 317 ، 337 ، 338 ، 342\r\nكمبوجيه ، 10\r\nكنگرهء ايران‌شناسان ، 153\r\nكواكب هفتگانه ، 148\r\nكورش اول ، 10 ، 376\r\nكورنگ بن گرشاسب ، 154\r\nكوره ، 167 ، 371\r\nكوفه ، 58 ، 66 ، 67 ، 72 ، 174 ، 203\r\nكوه‌نشينان ، 253\r\nكويت ، 59\r\nكى ارتخشير ، 371\r\nكى اردشير ، 371\r\nكيان ، 370\r\nكيانى ، 370 ، 373 ، 376\r\nكيانيان ، 373 ، 377\r\nكيع القاضى ، 287\r\nكيقباد ، 38\r\nكيلهراسف الملك ، 319 ، 320\r\nكيومرث ، 346 ، 347\r\n\r\nگ\r\nگابريلى ، 202 ، 206 ، 210\r\nگاتها ، 370\r\nگاهنامه ، 200 ، 207 ، 209\r\nگجراتى ، 338\r\nگرگان ، 44 ، 68\r\nگشتاسب ، 184 ، 370 ، 372\r\nگشتاسب بن سهراسف ، 375\r\nگنج شاپور ، 258\r\nگنج شايگان ، 338 ، 344\r\nگنجور ، 306 ، 351\r\nگنجه ، 236\r\nگواتان ، 312\r\nگواد ، 312\r\nگوتينگن ، 156\r\nگودرز ، 138\r\nگور ، 130\r\nگورخر ، 152\r\nگوستاوس كنوس ، 156\r\nگيو ، 138\r\n\r\nل\r\nلاحق ، 186\r\nلامعى ، 183\r\nلبزرجمهر ، 312\r\nلبنان ، 47\r\nلخميها ، 15 ، 16\r\nلسان العرب ، 34\r\nلسان الميزان ، 158\r\nلعبد الله بن المقفع ، 62\r\nللفرس ، 280 ، 328 ، 329\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nلندن ، 155 ، 302 ، 303\r\nلنينگراد ، 155\r\nلوى سيزدهم ، 62\r\nلهشام بن عبد الملك بن مروان ، 61\r\nليحيى بن خالد بن برمك ، 64\r\nلؤلؤ ، 377\r\n\r\nم\r\nما اخترته من آداب بوذرجمهر ، 297 ، 309\r\nما اخترته من حكم كسرى قباد ، 297\r\nماچين ، 184\r\nماسبذان مهر جانقذق ، 173\r\nماقراحسيس ، 134\r\nماكروخئير ، 374\r\nمانجى ليم جى هوشنگ هاتريا ، 304\r\nمانوى ، 78 ، 79 ، 186\r\nمانويان ، 79\r\nمانى ، 86 ، 137\r\nماورا النهر ، 68 ، 79\r\nماه افريدون ، 59\r\nماه خردگشسب ، 134\r\nماه نهاوند ، 75\r\nماهيار نوايى ، 338\r\nماهياى ، 270\r\nمأمون ، 30 ، 31 ، 43 ، 44 ، 88 ، 90 ، 121 ، 143 ، 144 ، 145 ، 146 ، 149 ، 159 ، 160 ، 161 ، 170 ، 178 ، 179 ، 180 ، 183 ، 258 ، 289 ، 319 ، 321 ، 327 ، 349 ، 350 ، 351 ، 352 ، 353\r\nمبارك ، 129\r\nمبرّد ، 24 ، 289\r\nمتوكل ، 43 ، 149 ، 163\r\nمجتبى مينوى ، 92 ، 354\r\nمجسطى ، 180\r\nمجلهء ارمغان ، 155\r\nمجمل التواريخ ، 152 ، 160 ، 165 ، 166 ، 167 ، 183 ، 184 ، 284 ، 371 ، 372 ، 374\r\nمحاسن الملوك ، 113\r\nمحمد ، 127\r\nمحمد احمد برانق ، 116\r\nمحمد بن اسفنديار ، 164\r\nمحمد بن الجهم ، 161\r\nمحمد بن الليث ، 296\r\nمحمد بن الليث الى الرشيد يعظه ، 296\r\nمحمد بن الليث الى يحيى بن خالد ، 296\r\nمحمد بن اميل ، 56\r\nمحمد بن بهرام بن مطيار اصفهانى ، 127 ، 159 ، 166 ، 167\r\nمحمد بن جهم برمكى ، 159 ، 160 ، 161 ، 162 ، 169\r\nمحمد بن خلف بن مرزبان ، 103\r\nمحمد بن زكرياى رازى ، 182\r\nمحمد بن طاهر ، 32\r\nمحمد بن طاهر بن الحسين ، 65 ، 74\r\nمحمد بن على بن طباطبا ، 267\r\nمحمد بن على عبدى ، 137\r\nمحمد بن وصيف سيستانى ، 67\r\nمحمد حسين بن حاجى شمس الدين ، 303\r\nمحمد حسين حكيم ، 302\r\nمحمد عوفى ، 191\r\nمحمد قزوينى ، 161\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nمحمد كاظم امام ، 345\r\nمحمد كردعلى ، 287\r\nمحمد محمدى ملايرى ، 8\r\nمختار ، 59 ، 60\r\nمخمس ، 186\r\nمدائن ، 75 ، 95 ، 173\r\nمدائنى ، 60\r\nمدبّر ، 44\r\nمدينه ، 14 ، 57 ، 66 ، 67 ، 72 ، 157 ، 196\r\nمدينة السلام ، 107\r\nمراغه ، 163\r\nمرجانه ، 58\r\nمردانشاه ، 73 ، 127 ، 168 ، 173 ، 176\r\nمردويه ، 295\r\nمرزبان‌نامه ، 154\r\nمرقيون ، 86 ، 137\r\nمرو ، 65 ، 72 ، 73 ، 96\r\nمروان بن حكم ، 132\r\nمروان بن محمد ، 29 ، 131 ، 151 ، 178\r\nمروج الذهب ، 67 ، 135 ، 137 ، 151 ، 289\r\nمروج الذهب و معادن الجوهر ، 208\r\nمرورودى ، 144\r\nمروزان ، 55 ، 292 ، 293\r\nمروك ، 185\r\nمزدا اهورا ، 370\r\nمزدك ، 133 ، 185 ، 216 ، 221 ، 339\r\nمزدوج ، 186\r\nمزديسنا ، 370\r\nمسائل ، 409\r\nمستعين ، 44\r\nمسروق ، 54\r\nمسعود ، 58 ، 59\r\nمسعودى ، 33 ، 35 ، 61 ، 67 ، 68 ، 86 ، 95 ، 110 ، 135 ، 137 ، 138 ، 148 ، 151 ، 189 ، 190 ، 191 ، 196 ، 200 ، 207 ، 208 ، 209 ، 222 ، 257 ، 289 ، 290 ، 373 ، 375 ، 376\r\nمسقط ، 96\r\nمسكويه ، 111 ، 147 ، 222 ، 223 ، 224 ، 225 ، 226 ، 266 ، 287 ، 297 ، 298 ، 299 ، 300 ، 301 ، 302 ، 305 ، 306 ، 307 ، 309 ، 310 ، 312 ، 313 ، 314 ، 315 ، 316 ، 317 ، 318 ، 327 ، 328 ، 329 ، 330 ، 340 ، 342 ، 343 ، 350 ، 352 ، 353 ، 354 ، 355 ، 382 ، 389 ، 390\r\nمسيح ، 10 ، 156 ، 377\r\nمسيحى ، 91\r\nمصانع ، 55\r\nمصر ، 10 ، 30 ، 32 ، 86 ، 101 ، 116 ، 149 ، 178 ، 374\r\nمصرى ، 116\r\nمصعب بن زبير ، 14 ، 59\r\nمطيار اصفهانى - محمد بن مطيار . . .\r\nمعاشرت ، 201\r\nمعتزله ، 186\r\nمعتصم ، 43 ، 161 ، 162 ، 163\r\nمعتضد ، 43 ، 164\r\nمعجم البلدان ، 35 ، 141\r\nمغازى ، 351\r\nمغرب ، 273\r\nمغول ، 22 ، 39\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nمغيرة بن شعبه ، 57 ، 98\r\nمفاتيح العلوم ، 137\r\nمقدسى ، 34 ، 68 ، 69 ، 85 ، 93 ، 347\r\nمقدمه بر تاريخ علم ، 120\r\nمقدمه قديم شاهنامه فردوسى ، 152 ، 162\r\nمقفع ، 88 ، 129\r\nمقنّع ، 70 ، 74 ، 185\r\nمكران ، 68\r\nمكعبر ، 14\r\nمكه ، 28 ، 67\r\nملك صالح من الملوك فيه جماع رؤوس امور الملوك التى عليها تدور سياستها ، 296\r\nملك من الملوك الخالية الى ابنه فى التأديب ، 296\r\nملل‌ونحل ، 139\r\nمنجم ، 42 ، 44\r\nمنذر بن ساوى ، 13 ، 17\r\nمنصور ، 90 ، 107 ، 131 ، 138 ، 140 ، 141 ، 142\r\nمنطق ، 106 ، 137\r\nمنكه هندى ، 64\r\nمنوچهر ، 38 ، 39\r\nمواعظ آذرباد ، 297 ، 306\r\nموبد ، 159 ، 167 ، 295\r\nموبدان ، 276 ، 282 ، 283 ، 285 ، 291 ، 294\r\nموبدان موبد ، 260 ، 325\r\nموبدان موبد ايرانى ، 306\r\nموبدان موبد فى الحكم و الجوامع و الاداب ، 279 ، 290\r\nموبد بزرگ ، 308\r\nموزهء بريتانيا ، 302 ، 303 ، 304\r\nموسى ، 38 ، 64 ، 127 ، 143 ، 145\r\nموسى اسوارى ، 25 ، 26 ، 28\r\nموسى بن سيار ، 26 ، 27\r\nموسى بن عيسى كسروى ، 160 ، 162 ، 163 ، 164 ، 165 ، 169\r\nمولتان ، 68 ، 70 ، 93\r\nمهاباد ، 348\r\nمهدى ، 145 ، 146 ، 179 ، 296\r\nمهرآبان كيخسرو ، 307\r\nمهرآذر ، 284\r\nمهرآذر جشنس ، 283 ، 319\r\nمهر آذر جشنس الموبدان الى بزرجمهر بن البختكان ، 279 ، 283 ، 319\r\nمهرآذر گشنسب ، 283\r\nمهرداد و حسيس ، 283\r\nمهرگان ، 163 ، 164 ، 370\r\nمهرمانه ، 376\r\nمهرى ، 325\r\nمهيار ديلمى ، 190\r\nميشل جورجى عورا ، 156 ، 157\r\nمؤدب الاساوره ، 270\r\n\r\nن\r\nناصر الدين شاه ، 304\r\nناصر خسرو ، 320\r\nنامه خسرو ، 285\r\nنامه خسرو به پيشوايان رعيت در سپاسگزارى ، 279\r\nنامه دبيره ، 77\r\nنامهء تنسر ، 92 ، 136 ، 270 ، 271\r\nنامهء هوشنگ ، 306 ، 345\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nنثر الدرر ، 287\r\nنثر پهلوى ، 336\r\nنجات‌نامه ، 354\r\nنجد ، 13\r\nنجوم ، 106 ، 109\r\nنسخه كتاب بزرجمهر الى كسرى لما سأله ذلك ، 297\r\nنسخه‌هاى خطى فارسى ج 2 ، ص 440 از فهرست ريو ، 302\r\nنسخة كتاب بزرجمهر الى كسرى لما سأله ذلك ، 312\r\nنسطورى ، 294\r\nنسطوريان ، 79\r\nنصر الله منشى ، 90 ، 91 ، 92\r\nنصر بن احمد ، 90\r\nنصر بن سيّار ، 63\r\nنصيحة الملوك ، 114\r\nنظير ، 14\r\nنعمان بن منذر ، 15 ، 16\r\nنعمتى ، 401\r\nنلدكه ، 117\r\nنوبخت ، 42 ، 44 ، 54 ، 126 ، 138 ، 139 ، 140\r\nنوح بن منصور سامانى ، 220 ، 339\r\nنوروز ، 163 ، 164 ، 370\r\nنوروز و مهرگان ، 164\r\nنوشروان ، 283 ، 313 ، 324 ، 325 ، 340 ، 341 - و نيز خسرو انوشيروان\r\nنولدكه ، 168\r\nنهاوند ، 57 ، 161 ، 166 ، 173\r\nنهروان ، 270\r\nنياكان ، 359\r\nنيشابور ، 45 ، 63 ، 96 ، 167\r\nنيشابوريان ، 69\r\nنيك پند شهان ، 349\r\nنيمروز ، 179\r\nنيمروز اسپهبد ، 11\r\n\r\nو\r\nواقدى ، 350 ، 353\r\nوالرى ، 75\r\nوامق و عذرا ، 183\r\nوصايا اخرى للفرس ، 297 ، 317\r\nوصف شمشير ، 181\r\nوصية اخرى للفرس ، 297 ، 317\r\nو فى عهد ملكد من ملوك الفرس لابنه ، 297 ، 315\r\nوهب ، 43 ، 44\r\nوهرز ، 55 ، 219 ، 293\r\nوهرزان ، 219 ، 292\r\nوهريز ، 54\r\nوهومن ، 371\r\nوهومن سپند داتان ، 370\r\nوهو منه ، 369\r\nوينگرت ، 370\r\n\r\nه\r\nهارون الرشيد ، 30 ، 64 ، 65 ، 88 ، 120 ، 140 ، 143 ، 144 ، 145 ، 180 ، 186 ، 196 ، 197 ، 215 ، 266 ، 296\r\nهجر ، 13\r\nهخامنشيان ، 10 ، 373 ، 374 ، 376 ، 377\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nهدايت ، 181\r\nهرات ، 96\r\nهرمز ، 217 ، 218 ، 284 ، 285 ، 286 ، 294 ، 315 ، 318 ، 324 ، 325 ، 326\r\nهرمزان ، 57 ، 98\r\nهرمزد ، 325 ، 326\r\nهرمس ، 347\r\nهزار و يكشب ( هزار افسان ) ، 369 ، 374 ، 375 ، 377\r\nهشام ، 23 ، 29 ، 61 ، 127 ، 150 ، 151 ، 177\r\nهشام بن عبد الملك بن مروان ، 61 ، 150 ، 151 ، 208\r\nهشام بن قاسم اصفهانى ، 159 ، 169\r\nهما ، 375 ، 376\r\nهماى ، 374 ، 375 ، 377\r\nهماى چهرزاد ، 378\r\nهمدان ، 75 ، 161 ، 173 ، 229 ، 236 ، 257\r\nهند ، 11 ، 54 ، 62 ، 106 ، 147 ، 148 ، 243 ، 251 ، 266 ، 280 ، 297 ، 300 ، 302 ، 348 ، 349 ، 355 ، 356 ، 384\r\nهندوستان ، 88\r\nهندى ، 9 ، 61 ، 62 ، 63 ، 64 ، 73 ، 79 ، 106 ، 111 ، 165 ، 182 ، 266 ، 304 ، 349\r\nهنديان ، 106 ، 249 ، 253 ، 386 ، 390\r\nهنرمندان ، 108\r\nهود ، 38\r\nهوزة بن على ، 16 ، 18\r\nهوشنگ ، 147 ، 306 ، 318 ، 320 ، 334 ، 346 ، 347 ، 348 ، 349 ، 350 ، 355 ، 356\r\nهيتاليان ، 229\r\nهيثم بن عدى ، 174\r\n\r\nى\r\nيادگار بزرگمهر ، 266 ، 309\r\nيادنامهء بيرونى ، 46\r\nياقوت ، 35 ، 74 ، 84 ، 103 ، 130 ، 141 ، 149 ، 174 ، 175 ، 181 ، 223 ، 298\r\nيتيمة الدهر ، 46\r\nيثرب ، 13 ، 14 ، 67\r\nيحيى برمكى ، 64 ، 79 ، 127 ، 128 ، 178 ، 180 ، 186 ، 215\r\nيحيى بن الحسن ، 65 ، 73\r\nيحيى بن خالد برمكى ، 171 ، 186 ، 215 ، 296\r\nيزدادبه ، 44\r\nيزدان ، 282 ، 307\r\nيزدگرد ، 57 ، 65 ، 166 ، 167 ، 172 ، 208 ، 260\r\nيزدگرد مهندان كسروى ، 164\r\nيزيد ، 127 ، 131 ، 152 ، 157 ، 177\r\nيزيد بن ابان ، 27\r\nيزيد بن ابو مسلم ، 130\r\nيزيد بن عمر بن هبيره ، 131\r\nيزيد بن مفرغ ، 58\r\nيزيد بن مهلب ، 130 ، 177\r\nيعقوب ، 68\r\nيعقوب بن اسحق كندى ، 170\r\nيعقوب بن سكيت ، 149\r\nيعقوب ليث صفارى ، 67\r\nيمامه ، 17\r\nيمن ، 10 ، 12 ، 14 ، 15 ، 16 ، 38 ، 54 ، 55 ،\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n72 ، 219 ، 292 ، 293\r\nيمنى ، 292\r\nيوسف ، 64 ، 127 ، 143 ، 45\r\nيوسف بن محمد بن يوسف مروزى ، 163\r\nيوسيفوس ، 378\r\nيوم الهرمزان ، 57\r\nيونان ، 10 ، 106 ، 183 ، 266 ، 273\r\nيونانى ، 9 ، 106 ، 151 ، 259 ، 264 ، 266 ، 272 ، 274 ، 276 ، 294 ، 342 ، 374\r\nيونانيان ، 106\r\nيهود ، 378\r\nيهودى ، 375 ، 376\r\nيهوديان ، 79 ، 375\r\n\r\n\r\n","description":"","footnote":"","page_name":" 440 ","page_number":440}
  ]