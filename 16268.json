[
  {"content":"\r\n\r\nبسم الله الرحمن الرحيم\r\nفرهنگ\r\nاصطلاحات اصولى\r\nگروه مطالعات اسلامى\r\nدايرة المعارف انسان شناسى\r\n( مؤسسه پژوهشى ابن سينا )\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمختارى مازندرانى ، محمدحسين ، 1337 -\r\nفرهنگ اصطلاحات اصولى / نويسنده محمد حسين\r\nمختارى مازندرانى . - تهران : انجمن قلم ايران :\r\nموسسه پژوهشى ابن سينا ، 1377 .\r\n297 ص . مصور .\r\n9800 ريال isbn 964 - 91734 - 4 - 7 :\r\nفهرستنويسى براساس اطلاعات فيپا ( فهرستنويسى پيش از انتشار )\r\nص . ع . به انگليسى : islamic principles\r\ntermi nol ogy dictionary .\r\nكتابنامه : ص . 271 - 272 .\r\n1 . اصول فقه - اصطلاحها و تعبيرها . 2 . علوم اسلامى - اصطلاحها و تعبيرها . الف . عنوان .\r\n4 ف 3 م / 2 / 147 bp\r\n3103 / 297\r\n13539 - 77 م\r\nفرهنگ اصطلاحات اصولى\r\nنويسنده : محمد حسين مختارى مازندرانى ، رئيس گروه مطالعات دايرة المعارف انسان شناسى\r\nناشر : انجمن قلم ايران : تهران . ضلع شمال شرقى پل سيد خندان . شماره 14 . تلفن : 869780\r\nبا همكارى مؤسسه پژوهشى ابن سينا . تلفن : 80901708\r\nچاپ اول : 1377\r\nحروفچينى : سماء\r\nليتوگرافى : سماء\r\nچاپ : آسمان\r\nشابك 7 - 4 - 91734 - 964\r\nisbn : 964 - 91734 - 4 - 7\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nتقدير و تشكر\r\nنگارنده بر خود لازم مىداند از اعضاى محترم دايرة المعارف انسان‌شناسى بويژه مسوؤلين اين مجموعه سروران عزيز آقايان دكتر محمد على شيخ و دكتر محمد صادق محفوظى كه براى جامعه فرهنگى منشاء خدمات درخشانى مىباشند و چاپ اين اثر نيز خود نمونه بارز اين امر است ، قدردانى نمايد .\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nمقدمه :\r\nبسم اللّه الرّحمن الرّحيم سپاس و ستايش مخصوص خالق يكتايى است كه به خلايق لباس هستى پوشيد و به آدمى نيروى ادراك و انديشيدن بخشيد .\r\nصلوات و درود بىپايان بر اشرف انبيا و خاتم پيامبران ، رسول گرامى اسلام و جانشين به حق ايشان امير مؤمنان و همسر و همتاى گرانمايه و اولاد طاهرينش .\r\nاهميت و جايگاه علم اصول بر صاحبان فكر و انديشه پوشيده نيست ، همه به ارزش و منزلت آن وقوف داشته و بر وابستگى اجتهاد و استنباط احكام شرعى به اين علم به خوبى آگاهند .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nبديهى است بدون آشنايى با علم اصول و قواعد عمومى آن نمىتوان به وادى فقه و فقاهت گام نهاده و در محدوده آن به پژوهش و بررسى پرداخت ، چه اين به مانند آن است كه آدمى بدون بهره‌گيرى از هرگونه ابزار و سلاحى و يا بدون آشنايى با طرق استفاده آن بخواهد به يك كار صنعتى دست يازد كه مسلما نتيجه‌اى براى وى در پى نخواهد داشت .\r\nآرى علم اصول ابزارى است در دست فقيه كه با آن به استنباط و استخراج احكام شرعى مىپردازد از اينرو بدون شناخت دقيق مبانى استنباط و چگونگى استنباط احكام با توجه به اينهمه تطوّرات و تحولات طبيعى در پرتو زمان و پيشرفت علوم و نوآوريهاى فراوان و پديد آمدن مسايل مستحدثه ، دستيابى به احكام شرعى كارى بس دشوار بلكه غير ممكن است .\r\nچه آنكه يكى از اركان مهم و اساسى ، « اجتهاد » علم اصول است و بدون آن نتوان به مقصود رسيد .\r\nبدين‌ترتيب علم اصول بيانگر قواعد كلى استنباط و پديدآرندهء قوانين عمومى آن است و فقيه با ظرافت و زيركى خاص قواعد كلّى را بر موارد جزئى آن تطبيق مىنمايد ، البته اين عمل بدون تحقيق و پژوهش كه اغلب آن در اصول انجام مىگيرد امكان‌پذير نيست ، زيرا بررسى و تتّبع در فهم نظريات عمومى و تئوريها\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nمحدود نمىشود بلكه به هنگام تطبيق اصول بر فروغ نيز نيازمند ژرف‌انديشى و تحقيق همه‌سويه است .\r\nفكر و انديشه اصولى مبتنى بر نظريات است ولى تفكّر فقهى بر تطبيق استوار است و اين خود تاثير و پيوند ناگسستنى ميان اين دو را روشنتر مىسازد .\r\nهرچه در مباحث تئورى ، ژرف‌انديشى و دقت نظر اعمال گردد ، انعكاس آن در مقام تطبيق نمودار خواهد شد .\r\nبدين جهت است كه علم اصول از ديرباز ميان علماى شيعه از جايگاه ويژه‌اى برخوردار بوده و هماره به گونه تحقيق و دور انديشى به آن مىنگريستند تا جايى كه بسرعت مسير تكاملى خود را طى كرد و به نقطه اوج رسيد ؛ يعنى از زمان شيخ مفيد ( متوفا به سال 413 ) كه كتاب « الرسالة الاصوليه » « التذكره باصول الفقه » را به رشته تحرير درآورد و در آن انديشه اصولى دو دانشمند پيش از خود بنامهاى ابن ابى عقيل و اسكافى را مورد نقد و بررسى قرار داد .\r\nتاليف كتب اصولى در ميان علماى شيعه آغاز گرديد ، سپس شاگرد برجسته ايشان سيد مرتضى علم الهدى « متوفا به سال 436 ) با تاليف كتاب « الذريعه الى اصول الشريعه » در اتقان و استحكام پايه‌هاى اين علم كوشيد .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nشيخ طوسى ( متوفا به سال 460 ) بنيانگذار حوزه علميه نجف اشرف در همين راستا كتاب « عدة الاصول » را نگاشته است .\r\nهرچند تلاشهاى اصولى عالمان شيعى پس از شيخ طوسى تقريبا بيش از يك قرن به حالت خاموشى گراييد ، ليكن با قيام ابن زهره صاحب كتاب غنيه ( متوفا به سال 585 ) و ابن ادريس صاحب كتاب سرائر ( متوفا به سال 598 ) دوباره حركت جدّى اصولى آغاز گرديد و با مداقّه و اعمال نظر عالمانه ايشان علم اصول مسير تكاملى خود را مجددا پس از وقفه‌اى نسبتا طولانى ادامه داد .\r\nپس از اين دو بزرگوار ، محقّق حلّى ( متوفا به سال 676 ) بر دامنه بحثهاى اصولى در ميان علماى شيعه وسعت بخشيد ، آنگاه پس از مدتى ، شهيد اول و شهيد دوم اين راه را تداوم بخشيدند تا اينكه اواخر قرن دهم هجرى فرزند شهيد ثانى حسن بن زين الدين كتاب معالم الدين را تاليف و انديشه اصولى را بارورتر ساخت و آنگاه دانشمندان شيعه بتدريج شروحى بر اين كتاب ارزشمند نوشته‌اند .\r\nاگرچه در اوايل قرن دوازدهم تفكّر اخباريگرى بر جامعه شيعى سايه افكند و همگان را تحت تاثير خود قرار داد ليكن بعدها با ظهور وحيد بهبهانى و مبارزه ايشان با مشرب اخبارى و نيز با تلاشهاى پيگير امثال ميرزاى قمى و شيخ محمد حسين ( صاحب فصول ) و سيد محمّد مجاهد و شيخ مرتضى انصارى و ملا محمد\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nكاظم خراسانى و بسيارى از دانشمندان بزرگ شيعى ، علم اصول تقريبا به نقطهء اوج و رشد و تعالى خود رسيد .\r\nدر پايان يادآورى چند نكته در مورد اين كتاب بايسته و ضرورى به نظر مىرسد :\r\n1 - اصطلاحات اصولى به صورت حروف الفبايى تنظيم گرديده است ، ليكن از آنجا كه برخى از اصطلاحات داراى اقسامى است ، همهء آن اقسام پس از ذكر مقسم ( اصطلاح مورد نظر ) بيان گرديده‌اند .\r\n2 - از آنجا كه برخى از علوم با علومى ديگر متداخل مىباشند ، طبيعتا هر علمى اصطلاحاتى از ديگر علوم را با خود به همراه دارد و اين يك امر فراگير است و هيچيك از علوم از جمله علم اصول از اين موضوع مستثنا نمىباشند . لذا در اين مجموعه سعى شده است ، اصطلاحات مربوط به علومى از قبيل : كلام ، منطق ، فلسفه ، اخلاق و جز آن‌كه در اصول از آنها سخن به ميان آمده است ، توضيح داده شود .\r\n3 - ممكن است بعضى از اصطلاحات از قلم افتاده باشد و ليكن بخواست الهى در چاپ بعدى به عنوان ضميمه به كتاب افزوده خواهد شد .\r\n4 - بىترديد اين كتاب خالى از عيب و نقص نمىباشد ، از اينرو\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبراى نگارنده باعث مسرّت و خوشوقتى است كه تذكرات لازم را از سوى فضلاى گرانقدر و صاحبان فكر و انديشه دريافت دارد تا در چاپهاى بعدى نواقص بر طرف گردد .\r\nو ما توفيقى الّا باللّه اليه توكلّت و اليه انيب حوزه علميه قم - محمد حسين مختارى شعبان المعظم 1419 ( ه ق )\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nالف\r\n\r\nاباحه\r\nاين عنوان در دو معنا به كار مىرود :\r\n1 - اباحه به معناى اخص : جزوى از احكام تكليفى است يعنى انجام عمل و ترك آن ، هيچيك بر ديگرى رجحان و برترى نداشته بلكه هر دو در نزد شارع همسان و مساوى است .\r\n2 - اباحه به معناى اعم : كه گاه ترخيص نيز بر آن اطلاق مىشود ، دايرهء شمولش بيش از اباحه به معناى نخست است يعنى افزوده بر افعال مباح ، مستحبات و مكروهات را نيز شامل مىگردد ، زيرا جملگى داراى قدر جامع و وجه مشترك مىباشند و آن عبارت است از « عدم الزام » در برابر واجبات محرّمات كه مفيد الزام هستند .\r\n\r\nاجتماع امر و نهى\r\nيكى از مباحث علم اصول بحث مربوط به اجتماع امر و نهى است ، به اين معنا كه در هنگام تلاقى دو عنوان « مأموربه » و « منهى\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nعنه » آيا مىتوان اين دو را با هم جمع نمود يا چنين امرى امكان پذير نيست ؟\r\nمثال آن مانند نماز خواندن در مكان غصبى كه علاوه بر امر ، نهى نيز بدان تعلّق گرفته است . ميان علماى اصول در اين باره اختلاف نظر است ، بعضى نظير اغلب اشاعره و گروهى از علماى شيعه اجتماع امر و نهى را عقلا و عرفا جايز دانسته‌اند ولى برخى ديگر همچون معتزله و اكثر علماى اماميّه به امتناع اين مسأله نظر داده‌اند ، از طرفى دسته‌اى نيز قائل به تفصيل گرديده‌اند . يعنى مسأله مزبور را عقلا جايز ولى به حسب عرف ممتنع مىدانند .\r\nثمرهء نزاع هنگامى ظاهر مىشود كه امر ، نظير مثال يادشده به عبادت تعلق گرفته باشد ، چه آنكه در اين صورت قائلين به امتناع ، جانب جانب نهى را ترجيح داده و عبادت را با علم به حرمت ، فاسد مىدانند ، زيرا نهى مانع از انجام عمل به گونهء تقرّب خداوندى مىباشد ، چنان كه معروف است « المبعّد لا يكون مقرّباً » منتها اگر نسبت به وجود حرمت جاهل قاصر بوده و بدين علّت ميان آن دو جمع نموده ، مشهور قائل به صحّت عبادت مىباشند .\r\nامّا قائلين به جواز اجتماع امر و نهى عبادت را بطور كلى صحيح مىدانند ، زيرا عناوين آنها مختلف است و در مقام امتثال به يكديگر زيانى نمىرسانند .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nالبته بنا به نظر قائلين به امتناع در صورتى كه جانب امر مقدّم داشته شود ، در آن هنگام نيز عبادت صحيح خواهد بود ، زيرا طبق اين نظريه فرض اين است كه نهى به مثابه معدوم است و لذا مانعى در صحّت عبادت وجود ندارد .\r\n\r\nاجتهاد\r\nمعناى لغوى اجتهاد ، تحمّل مشقّت و سختى است .\r\nاما در اصطلاح ، تعاريف متعددى از جانب اصوليّين مطرح گرديده است كه برخى از آنها به قرار زير است :\r\n1 - اجتهاد عبارت است از بكارگيرى تمامى توان و قدرت در جهت تحصيل ظنّ به حكم شرعى .\r\n2 - ملكه‌اى است كه به واسطهء آن قدرت بر استنباط حكم شرعى فرعى حاصل گرديده به گونه‌اى كه بالفعل يا بالقوّه توانايى اين امر را داشته باشد .\r\n3 - اجتهاد عبارت است از به كار گرفتن وسع و قدرت در تحصيل حجت بر حكم شرعى .\r\nو غير اينها از تعاريفى ديگر .\r\nبديهى است كسى كه داراى ملكهء اجتهاد است به او مجتهد ، مفتى و يا فقيه اطلاق مىكنند .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nناگفته نماند مقصود از مجتهد در اصطلاح فقها و اصوليين چيزى نيست كه تنها معناى لغوى اجتهاد بر آن صادق باشد به اين معنا كه هركس در هر علمى سعى و اجتهاد داشته باشد به وى مجتهد اطلاق شود بلكه مراد كسى است كه حلال و حرام خدا را از ادلّهء شرعى آن بشناسد چنان كه همين تعبير در روايات نيز آمده است نظير روايت : « من عرف حلالنا و حرامنا فليرضوا به حكما » و مانند آن .\r\n\r\nاجتهاد متجزّى\r\nمقصود از اجتهاد متجزّى اين است كه انسان تنها نسبت به برخى از ابواب فقهى توانايى استنباط داشته باشد ؛ و در آنصورت به وى « مجتهد متجزّى » گويند .\r\n\r\nاجتهاد مطلق\r\nمنظور از اجتهاد مطلق آن است كه به موجب آن مجتهد قدرت استنباط احكام قعلى را از طريق اماره يا اصل معتبر دارد . بنابراين كسى كه در همهء ابواب فقهى از راه ادلّهء مورد نظر توانايى استنباط و استخراج احكام شرعى را داشته باشد به او « مجتهد مطلق » خوانند .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nاجزاء\r\nيكى از مسائل مربوط به غير مستقلّات عقليّه ، مسألهء اجزاء است و محور بحث دربارهء اين عنوان آن است كه چنانچه « مأموربه » بنحو صحيح و مطلوب اتيان شود آيا مقتضى اجزاء هست يا نه ؟ به تعبير ديگر هرگاه مكلّف امر ثانوى اضطرارى يا ظاهرى را امتثال كند و آنگاه عذر يا اضطرار يا جهل زايل گرديده و واقع منكشف شود ، آيا آنچه مكلف به عنوان امتثال امر دوم بجا آورده از امتثال امر اوّل مجزى مىباشد و ديگر در وقت ، اعاده و خارج وقت ، قضا لازم نيست ؟\r\nبراى مثال شخصى كه به واسطهء وجود عذرى بايستى تيمم نمايد و آن را به گونهء صحيح انجام مىدهد ، سخن در اين است ، آيا همين تيمم كافى است و تكليف از عهدهء وى ساقط است و در هنگام رفع اضطرار و بازگشت مكلف به حالت عادى ديگر نيازى به گرفتن وضو و تجديد عمل ندارد ؟\r\nاغلب اصوليّون در اين مورد قايل به اجزا مىباشند ، زيرا احكام وارده در حال اضطرار در راستاى تخفيف مكلّفين و در جهت ايجاد توسعه در تحصيل مصالح تكاليف اصلى و اوّلى مىباشد ، چنان كه خداوند متعال مىفرمايد :  يُرِيدُ اللَّهُ بِكُمُ الْيُسْرَ وَ لا يُرِيدُ \r\n\r\n","description":"","footnote":"","page_name":" 15 ","page_number":15},
  {"content":"\r\n\r\n بِكُمُ الْعُسْرَ  « 1 » ( خداوند آسانى را براى شما مىخواهد نه دشوارى را ) .\r\nلازم به يادآورى است در مورد اتيان « مأموربه » به امر ظاهرى گروهى از علماى اصول قايل به تفصيل گرديده‌اند .\r\n\r\nاجماع\r\nاجماع از منابع چهارگانه استنباط احكام شرعى است و آن در لغت به معناى اتّفاق است و در اصطلاح عبارت از اتّفاق خاصّى است كه مشروط به شرايطى است و به حسب اختلاف در شرايط آن ، تعاريف متعددى از جانب علماى اصول مطرح شده است ، ولى از مجموع اين تعاريف يك معناى جامعى مىتوان اتخاذ نمود و آن عبارت است از اتفاق جماعتى كه عادتا موجب اثبات حكم شرعى است .\r\nبه عقيدهء اماميّه حجيت اجماع مشروط به كشف قول معصوم ( ع ) است . بنابراين اجماع ذاتا معتبر نيست بلكه اعتبار آن به قول معصوم مرتبط است كه اجماع حاكى و كاشف آن است . به ديگر سخن مىتوان گفت : نزد علماى شيعه دليليّت اجماع نه در عرض كتاب است و نه سنّت بلكه به واسطهء آن بايستى رأى\r\n\r\n\r\n","description":"","footnote":"\r\n( 1 ) - سورهء بقره ، آيهء 185 .\r\n","page_name":" 16 ","page_number":16},
  {"content":"\r\n\r\nمعصوم كشف شود . بر اين اساس اجماع به طور ظاهرى و صورى دليل است نه حقيقى و واقعى ، چه آنكه با تحليل قضيّه به اين نكته مىتوان رسيد كه اجماع براى احكام شرعيّه اساسا دليليّتى ندارد بلكه آنچه دليل و حجت است سنّت و قول معصوم ( ع ) است نه اجماع بتنهايى و به تعبير ديگر حجت در حقيقت همان منكشف ( قول معصوم ) است نه كاشف ( اجماع ) ؛ با اين توضيح اجماع داخل در سنّت خواهد بود نه اينكه به عنوان دليلى مستقل و جداگانه در مقابل آن باشد ، به خاطر اينكه عصمت امت از خطا نزد ما ثابت نيست ؛ نهايت چيزى كه از اتفاق امت پيش ما محقّق است امكان كاشفيّت آن از رأى معصوم ( ع ) است .\r\nبنابراين عصمت از خطا و لغزش مربوط به منكشف است نه كاشف كه اتفاق امّت باشد .\r\nبدين‌ترتيب به عقيدهء ما اجماع از دو جهت به مثابه خبر متواتر است ؛ يكى اينكه هر دو حاكى و كاشف قول معصوم ( ع ) مىباشند ، ديگر اينكه همانگونه كه خبر متواتر به تنهايى دليل بر حكم شرعى نبوده بلكه راهى براى رسيدن به دليل حكم ( قول معصوم ) مىباشد ، اجماع نيز عينا چنين است .\r\nمنتها تفاوت اساسى كه ميان اجماع و خبر متواتر هست اين است كه خبر متواتر دليلى لفظى است ولى اجماع دليل لبّى است .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\n[ چگونه اجماع كاشف از قول معصوم ( عليه السلام ) است ؟ 
  ]\r\nاز جمله بحثهايى كه در مبحث اجماع مطرح مىگردد ، چگونگى كشف قول معصوم ( ع ) است به اين معنا كه چگونه و به چه ترتيبى مىتوان قول معصوم ( ع ) را به گونهء قطعى كشف نمود ؟ و يا به تعبير ديگر چگونه اجماع كاشف از قول معصوم ( ع ) است ؟\r\nبرخى از اعاظم در اين باره يازده و يا دوازده طريق مطرح نموده‌اند و ما در اين مختصر تنها به ذكر سه يا چهار طريق كه ميان علماى اصول معروف است بسنده مىنماييم :\r\n\r\n[ طرق كشف قول معصوم ( عليه السلام ) 
  ]\r\n\r\n1 - طريق حسّى يا تضمّنى\r\nاين طريق كه به اجماع دخولى موسوم است عبارت است از علم به دخول امام معصوم ( ع ) در ميان اجماع‌كنندگان بدون آنكه حضرت ايشان شخصا معين باشند . تصوير كلّى آن به اين است كه تحصيل‌كنندهء اجماع اقوال همهء علما را تتبّع و بررسى نموده و به آراء و نظراتى مواجه گردد . براى وى معلوم نباشد كه مستند به كيست ؟ و در اين‌صورت اجمالا علم به وجود معصوم ميان متّفقين براى وى حاصل شود . بديهى است تحقّق اين طريقه صرفا در عصر معصوم ( ع ) امكان‌پذير مىباشد اما نسبت به قرون متأخّر چنين امرى بعيد است .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\n2 - طريق لطفى\r\nاين طريق بر اساس قاعدهء لطف بنا گرديده است كه به اجماع لطفى معروف است ، و آن از ابتكارات مرحوم شيخ طوسى است كه در مباحث كلامى به تفصيل پيرامون آن سخن رانده است و توسط خود ايشان اين قاعده در مباحث اصول فقه مطرح گرديده است . به هر ترتيب در توضيح طريق يادشده مىتوان گفت : هرگاه در ميان امّت اسلامى اجماعى بر يك امر صورت گيرد و از جانب امام معصوم ( ع ) به هيچ طريقى ردع و منع نگرديده باشد به مقتضاى قاعدهء لطف ، امام ( ع ) بايستى حق در مسأله را بيان نموده تا مجتهدين دچار خلاف حقيقت نشوند . چنان كه نصب امامت و عصمت وى از طريق همين قاعده محقّق مىگردد . رابطه اين‌دو با يكديگر روشن است چه آنكه نصب امامت به منظور تبليغ و نشر احكام الهى است و اين لطفى است كه از جانب خداوند متعال شامل حال بندگان گرديده است ، بنابراين چنانچه امام معصوم ( ع ) از اين امر تخلّف نمايد باعث اخلال وى به منصب امامت مىشود ، بعلاوه عدم اظهار حق در مسأله از سوى امام ( ع ) موجب سقوط تكليف در آن خواهد شد .\r\nبدين‌ترتيب اگر علماى امت اسلام بر امرى اتفاق نمايند در حالى كه بر خلاف حق باشد ، لطف خداوندى چنين اقتضا مىكند كه\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nبه توسّط معصوم از آن پيشگيرى كرده و ايشان را به مسير مستقيم هدايت نمايد . چه آنكه در تعريف « لطف » گفته‌اند : « ما يقرّب العبد الى الجنّه و يبعّد العبد عن النّار » و لذا معصوم ( ع ) با هدايت خويش بندگان را از آتش دور و به بهشت نزديك مىسازد .\r\n\r\n3 - طريق حدسى\r\nاز جمله طرق و راههاى كشف قول معصوم طريق حدس است و آن به اين معنا است كه از اتفاق نظر علماى اماميّه بر يك امرى ، يقين حاصل شود كه ايشان رأى خود را از امام معصوم ( ع ) دريافت نموده‌اند . زيرا بديهى است فقهايى كه در اغلب مسائل اختلاف نظر دارند با اين وجود در مسأله‌اى خاص همگى توافق دارند ؛ اين خود دليلى است بر اينكه لابد حكم اين مسأله را از امام ( ع ) تلقّى كرده‌اند ؛ نه اينكه از رأى و نظر شخصى خود بهره جسته‌اند .\r\nاين طريقه كه به اجماع حدسى شهرت دارد بسيارى از فقها بويژه متأخرين بدان عمل نموده‌اند .\r\n\r\n4 - طريق تقريرى\r\nكشف قول معصوم به طريق تقرير در وقتى است كه اجماع در نظرگاه و محل ديد و شنود امام معصوم ( ع ) تحقّق پذيرد . يعنى با اينكه مىتوانست در صورت خلاف ، حق در مسأله را بيان نمايد ،\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nمع الوصف اين كار را انجام نداد . اين خود اقرارى است از جانب معصوم ( ع ) نسبت به آنچه فقها بر آن رأى داده‌اند و به اين ترتيب كلامشان را تقرير مىفرمايد .\r\nالبته اين روش هنگامى تمام خواهد بود كه تمامى شرايط مربوط به تقرير را دارا باشد .\r\nلازم به يادآورى است اين نوع اجماع در لسان اصوليّين به اجماع تقريرى معروف است .\r\n\r\nاقسام اجماع\r\nاجماع به اقسامى تقسيم شده است :\r\n\r\n1 - اجماع بسيط\r\nمنظور از اجماع بسيط اين است كه فقهاى يك عصر دربارهء يك مسأله همگى فتواى واحدى صادر نمايند .\r\n\r\n2 - اجماع محصّل\r\nاجماع محصّل عبارت از آن اجماعى است كه فقيه خود شخصا اقوال صاحبان فتوا را با تتبّع و بررسى ، تحصيل مىكند .\r\n\r\n3 - اجماع منقول\r\nمنظور از اجماع منقول اجماعى است كه خود فقيه آن را تحصيل ننموده بلكه فقيه ديگرى كه اجماع را تحصيل كرده براى\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nوى نقل مىكند ؛ حال اين نقل براى او به يك واسطه باشد يا چند واسطه .\r\nاجماع منقول نيز خود بر دو قسم است :\r\n\r\nالف ) اجماع منقول به خبر واحد\r\nهرگاه تعداد ناقلان اجماع به حد تواتر نرسد ، آن را اجماع منقول به خبر واحد گويند . حجيت اين نوع اجماع نزد قائلين به حجيت خبر واحد تا حدودى اختلاف نظر است .\r\n\r\nب ) اجماع منقول متواتر\r\nهرگاه نقل اجماع توسّط شمار زيادى از افراد صورت گرفته به گونه‌اى كه توافق و تبانى آنها به كذب غيرممكن باشد ، اين نوع اجماع را اجماع منقول متواتر خوانند ، و آن يقينا حجّت است . زيرا اين گونه اجماعات همانند اجماع محصّل خواهد بود .\r\n\r\n4 - اجماع سكوتى\r\nمقصود از اجماع سكوتى آن است كه فتوايى توسّط يك يا چند فقيه صادر گرديده به گونه‌اى كه همگان بدان وقوف و آگاهى يابند ، ليكن كسى اظهار مخالفت ننمايد بلكه سكوت اختيار كنند .\r\nارباب علم اصول مىگويند اين نوع اجماع حجّت نمىباشد ؛ زيرا سكوت نشانه و تأييد و رضايت نيست ، چه آنكه ممكن است به دلايلى ديگر سكوت كرده باشند .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\n5 - اجماع مركب\r\nآن است كه فقها در مورد مسأله‌اى خاص به دو دسته تقسيم بشوند ، بعضى مطلقا قايل به وجوب و دسته‌اى ديگر مطلقا معتقد به حرمت باشند ، از آنجا كه اين اجماع به گونهء مركب پديد آمده است ، علمايى كه از قرون بعدى مىآيند نبايد بين اين دو نظريه قايل به تفصيل شوند زيرا موجب خرق اجماع مىگردد ، همانطور كه در خصوص اين مسأله كسى حق ندارد بين وجوب و حرمت نظر سوّمى را ارايه نمايد ، براى مثال معتقد به استحباب آن شود .\r\n\r\n6 - اجماع مستند\r\nچون اجماع از جهت كشف قول معصوم حجت است ، ازاينرو هرگاه اجماع ، مستند به دلايل لفظى باشد ، حجت نخواهد بود ؛ و اين نوع اجماع نزد اصوليّين به « اجماع مستند » معروف است .\r\n\r\nاحكام وضعى\r\nاطلاق حكم وضعى در ألسنهء اصوليّين عبارت است از آنچه كه غير احكام تكليفى ( وجوب ، حرمت استحباب ، كراهت و اباحه ) باشد . همچون شرطيّت ، سببيّت و مانعيّت و امثال آن .\r\nبنابراين احكام وضعى منحصر به امور خاصّ و معيّنى نيست به گونه‌اى كه شمار معدودى را شامل شود بلكه آنچه غير تكليف\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nمحسوب گردد قطعا از قبيل حكم وضعى خواهد بود . اساسا نزاع در اين مورد ثمرهء عملى ندارد بلكه آنچه در مقام مهم است اين است كه آيا وضع بسان تكليف شرعا مجعول بوده به نحوى كه به محض انشاى شارع بتوان آن را انتزاع نمود يا بدين‌گونه جعل نگرديده بلكه شارع مقدّس تنها تكليف را جعل نموده و ليكن پيرو آن ، وضع انتزاع گرديده است ؟\r\nدر اين باره مرحوم محقّق خراسانى احكام وضعى را به انحاى مختلف تقسيم مىنمايند :\r\n1 - بعضى از احكام وضعى نه استقلالا و نه تبعا اساسا جعل تشريعى به آنها تعلّق نمىگيرد .\r\n2 - برخى از احكام وضعى صرفا به تبع از تكليف شرعا قابل جعل هستند .\r\n3 - دسته‌اى از احكام وضعى هم بطور استقلال و هم به تبع تكليف قابل جعل مىباشند .\r\nقسم اوّل كه نه استقلالا و نه تبعا قابل جعل نيستند مثال آن مانند سببيّت ، شرطيّت ، مانعيّت و رافعيّت نسبت به موارد معيّن خود .\r\nقسم دوّم از احكام وضعى كه تنها به تبع احكام تكليفى قابل جعل هستند ، نظير جزئيّت ، شرطيّت ، مانعيّت و قاطعيّت .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nامّا قسم سوم از احكام وضعى كه افزوده بر جعل استقلالى به تبع تكليف نيز قابل جعل مىباشند ، نظير حجيّت ، قضاوت ، ولايت ، نيابت ، حريّت ، رقيّت ، زوجيّت ، ملكيّت و جز اينها از امور ديگر مىباشد .\r\n\r\nادلّهء ظنّى خاص\r\nمقصود از ادلّهء ظنّى خاص عبارت از آن دلايلى است كه سبب افادهء ظنّ معتبر باشند يعنى حجيت و اعتبارشان از جانب شارع مقدّس حاصل شده باشند . نظير خبر واحد ، اجماع منقول ، ظواهر كتاب و جز اينها .\r\n\r\nادلّهء عقلى\r\nعبارت است از يك سلسله احكام عقلى كه بواسطهء آنها حكم شرعى بدست مىآيد اعم از اينكه آن احكام عقلى فى نفسه و بدون واسطه صادر گردد يا از طريق خطاب شرعى .\r\n\r\nادلّهء قطعى\r\nمراد از ادلّهء قطعى دلايلى هستند كه ذاتا مقيد قطع باشند ، همچون نصوص كتاب ، خبر متواتر و امثال آن .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n\r\nاراده\r\nاراده صفتى از صفات نفس است كه به ايجاد يا ترك فعلى تعلّق مىگيرد .\r\n\r\nتقسيمات اراده\r\n\r\n1 - ارادهء استعمالى و ارادهء جدّى\r\nارادهء گوينده براى ايجاد معنا در ذهن مخاطب از طريق لفظ را ارادهء استعمالى گويند . اما ارادهء جدّى عبارت است از قصد متكلّم نسبت به معناى مستعمل فيه يعنى آن انگيزه و هدفى كه به خاطر آن گوينده ، مخاطب را به تصوّر معناى لفظ فراخوانده است .\r\n\r\n2 - ارادهء انشائى و حقيقى\r\nمنظور از ارادهء انشائى ، ايجاد ميل و رغبت نفس است كه به نوعى ابراز مىگردد . و مقصود از ارادهء حقيقى همان صفت قائم به نفس است يعنى ميل و خواست حقيقى .\r\n\r\n3 - ارادهء تكوينى و تشريعى\r\nمراد از ارادهء تكوينى آن است كه فعلى با ارادهء مستقيم كسى تحقّق پذيرد ، بدون آنكه ارادهء غير در آن دخالت داشته باشد ، نظير ارادهء خداوند در آفرينش جهان و يا ارادهء انسان در انجام بسيارى از كارهاى روزمره .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمقصود از ارادهء تشريعى آن است كه اصل عمل از سوى غير صادر گرديده منتها به اراده و اختيار خودش آن را انجام مىدهد ؛ نظير اوامرى كه از موالى صادر مىشود .\r\n\r\nاستثناء متعقّب به جمل متعدّده\r\nهرگاه بدنبال جمله‌هاى متعدّد استثنايى درآيد ميان ارباب اصول اختلاف است كه آيا استثناء به تمام آنها راجع بوده يا به خصوص جملهء اخير بازگشت مىكند و يا اساسا به هيچيك از جملات به حسب ظاهر رجوع نمىكند بلكه در تعيين مراد از آن نياز به قرينه است ؟\r\nدر اين باره اقوالى از سوى علماى اصول بيان گرديده كه ما در اينجا تنها به ذكر آنها بسنده مىنماييم :\r\n1 - رجوع استثنا به همهء جمله‌ها . اين قول منسوب به شيخ طوسى و پيروان محمّد بن ادريس شافعى است .\r\n2 - رجوع آن به خصوص جملهء اخير . اين قول به ابو حنيفه نسبت داده شده است .\r\n3 - مشترك لفظى بين آنها و در تعيين ، نياز به نصب قرينه معينه دارد . اين نظريه منسوب به سيد مرتضى است .\r\n4 - قول به توقّف كه منسوب به ابو حامد محمّد غزّالى صاحب\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nالمستصفى است .\r\n5 - اشتراك معنوى ميان آنها . اين كلام از صاحب معالم مستفاد است ولى بدان تصريح ندارد .\r\n\r\nاستحسان\r\nاز جمله ادلّهء معتبر نزد گروهى از اهل سنّت ، استحسان است . و آن در لغت نيكو شمردن چيزى اعم از امور حسّى و غير آن را گويند و ليكن در اصطلاح براى آن تعاريف متعددى از سوى ايشان مطرح گرديده است و در كل تعريف استحسان را مىتوان چنين بيان داشت :\r\nاستحسان عبارت است از عدول از حكم يك دليل كلى بسوى عادت ( غير معتبر نزد شارع ) به خاطر مصالح عمومى « 1 » .\r\nبراى مثال ، هنگامى كه حيوان متعلّق به ديگرى مشرف به مرگ است و فردى با مشاهدهء آن ، حيوان را ذبح نموده تا مانع از اتلاف آن گردد . طبيعى است روى قانون مالكيّت اين كار موجب ضمان است ولى از باب قاعدهء استحسان عمل اين شخص رعايت مصلحت صاحب مال است و لذا بايد فاقد ضمان باشد .\r\nقاعدهء استحسان مورد قبول مذاهب حنفى ، مالكى و حنبلى\r\n\r\n\r\n","description":"","footnote":"\r\n( 1 ) - قوانين ، ج 2 ص 90 .\r\n","page_name":" 28 ","page_number":28},
  {"content":"\r\n\r\nاست ولى مذاهب شيعه ، شافعى و ظاهرى بدان عقيده‌اى ندارند ، بلكه دلايلى متقن بر ردّ آن اقامه نموده‌اند .\r\n\r\nاستحسان ضرورت\r\nعبارت است از عدول از حكم قياس به خاطر وجود ضرورتى كه احساس مىشود . نظير رعايت حجاب كه شرعا امرى است لازم و واجب ولى در عين حال به هنگام ضرورت مىتوان از اين قانون كلّى تخلّف نمود .\r\n\r\nاستحسان قياسى\r\nعبارت است از ترجيح قياس خفى بر قياس جلىّ به خاطر اثر مطلوب و بهينه‌اى كه بر آن مترتب است .\r\nبراى مثال ، سارقى كه به قطع دست راست محكوم است مجرى از روى خطا دست چپش را قطع كند ؛ در اينجا بنابر قياس جلىّ ، مجرى ضامن بوده و بايستى ديه بپردازد ؛ زيرا چنانچه به جاى دست چپ مثلا بينى او را مىبريد آيا ضمان نداشت ؟ پس در اين صورت نيز ضمان دارد . منتها در اين خصوص چنين اظهار نظر مىكنند كه هرچند دست چپ محكوم ، اشتباها قطع شده ولى دست راست او كه فايده‌اش بيش از دست چپ است ، ازاينرو مصلحت اين است كه به قياس جلىّ عمل نكنيم و لذا مجرى ضامن\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nنخواهد بود . از اين‌جهت طبق عمل به استحسان ، قياس خفى را بر قياس جلىّ بايد ترجيح و اولويّت داد .\r\n\r\nاستصحاب احكام شرايع سابقه\r\nهرگاه نسبت به بقا يا ارتفاع حكمى كه در شرايع گذشته وجود داشته به واسطهء نسخ شدن در اين شريعت ترديد كنيم ، استصحاب بقاى آن جارى است . زيرا ادلّهء استصحاب عموميّت داشته و استصحاب احكام شرايع سابق را نيز در برمىگيرد . از طرفى اركان استصحاب هم در اين خصوص تمام است ، چه آنكه يقين سابق و شكّ لاحق در آن موجود است .\r\nاين در حالى است كه برخى از محقّقان علم اصول استصحاب احكام شرايع سابق را به خاطر عدم شمول ادلّهء استصحاب نسبت به اين مورد ، مورد انكار قرار مىدهند . تفصيل مسأله را مىتوان از طريق منابع اصولى جويا شد .\r\n\r\nاستصحاب امور قارّه و غير قارّه\r\nامور قارّه امورى است كه در يك زمان همه اجزايش در وجود جمع باشند ، از قبيل ذوات و جواهر .\r\nامور تدريجى و غير قارّ امورى است كه اجزاى آن در عالم وجود به صورت طولى تحقق مىيابند يعنى هر جزيى پس از زايل شدن\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nجزء قبلى به وجود مىآيد . نظير زمان و امثال آن .\r\nعلماى اصول در امور قارّ ، استصحاب را به خاطر تماميّت اركان آن جارى مىدانند . ولى در امور تدريجى و غير قارّ جريان استصحاب در آن محلّ بحث و گفتگو است . زيرا جزء اوّل ( متيقّن ) قطعا زايل گرديده و جزء دوم مشكوك الحدوث است در حالى كه استصحاب در موردى جارى مىشود كه مستصحب وجودش سابقا قطعى و بقاى آن در زمان لاحق مشكوك باشد . به اين ترتيب به خاطر تمام نبودن اركان استصحاب در امور غير قارّ ، نمىتوان به جريان استصحاب در آن قايل شد .\r\nولى برخى از محقّقان علم اصول همچون مرحوم آخوند خراسانى چون موضوع استصحاب را عرفى مىدانند نه عقلى لذا در امور غيرقارّ به حكم عرف جزء دوّم را همان جزء اوّل دانسته و عنوان بقا را بر آن صادق مىدانند .\r\nازاينرو به عقيدهء ايشان در هر متيقّنى استصحاب جريان دارد خواه قارّ الذّات بوده يا غير قارّ و اشكال يادشده پيرامون امور تدريجى الوجود و غير قارّ وارد نمىباشد .\r\n\r\nاستصحاب تعليقى\r\nهرگاه مستصحب مشروط به شرط يا معلّق به قيدى باشد به خاطر وجود حيثيّت تعليق دربارهء جريان استصحاب در آن\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاختلاف نظر است ؛ بعضى استصحاب تعليقى را مطلقا جارى دانسته و برخى ديگر مطلقا آن را جايز ندانستند و گروهى نيز قايل به تفصيل گرديده و گفته‌اند چنانچه تعليق در لسان شرع بوده استصحاب جريان داشته و اگر در لسان عقل باشد استصحاب جريان نخواهد داشت .\r\nاغلب علماى اصول همچون شيخ انصارى و محقّق خراسانى استصحاب در احكام تعليقى را جارى دانسته و نسبت به اشكال عدم بقاى موضوع چنين پاسخ داده‌اند :\r\nاعتبار يقين در استصحاب به اين‌جهت است كه تعبّد و تنزيل شرعى در بقاى مستصحب ممكن مىباشد ، بىآنكه نسبت به حدوث آن نظرى داشته باشد ، بدين‌ترتيب شك در بقاء به فرض ثبوت حدوث ، در جريان استصحاب كافى است و لذا اثر فعلى بر آن مترتب مىشود البته در صورتى كه مستصحب داراى اثرى باشد .\r\n\r\nاستصحاب تقديرى\r\nبحث در استصحاب تقديرى اين است كه آيا بقاى فرضى و تقديرى شىء سابق در جريان استصحاب كافى است يا اينكه بايد فعلا ثبوتش در گذشته محرز باشد و صرف فرض وجود و بقاى چيزى در زمان سابق كفايت نمىكند .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nعلماى اصول در اين مسأله اختلاف نظر دارند ؛ بعضى قايل به عدم جريان استصحاب در موارد تقديرى مىباشند و دليلشان اين است كه با عدم احراز ثبوت شيىء در زمان گذشته يكى از اركان استصحاب يعنى يقين سابق مختلّ مىشود و در نتيجه شكّ لاحق نيز ديگر معنايى نخواهد داشت .\r\nولى گروهى ديگر معتقدند اعتبار يقين در استصحاب از باب تعبّد و تنزيل شرعى صرفا در بقا منظور است نه حدوث ، به اين ترتيب شكّ در بقا به فرض ثبوت حدوث كافى است . بر اين اساس هيچ مانعى در جريان استصحاب در اين باره وجود ندارد .\r\n\r\nاستصحاب جزئى\r\nمنظور از استصحاب جزيى آن است كه مستصحب ، فرد معين و مشخص باشد ، چنان كه در اغلب موارد ، جريان استصحاب از اين قبيل است .\r\n\r\nاستصحاب حكم شرع و حكم عقل\r\nمستصحب گاهى حكم شرعى است ، مانند استصحاب نجاست در مورد آبى كه اوصاف ثلاثه آن خودبخود تغيير كرده است ؛ و زمانى حكم عقلى است ، مانند استصحاب كريّت .\r\nاغلب علماى اصول ، استصحاب را در هر دو جارى مىدانند ،\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nو ليكن گروهى بين آن دو تفصيل قايل شدند ، به اين معنا كه استصحاب حكم شرعى را مىپذيرند ولى به استصحاب حكم عقلى عقيده ندارند و برعكس .\r\nلازم به يادآورى است ، حكم شرعى نيز گاه كلّى است كه بايستى مأخوذ از شارع باشد ، نظير طهارت شخصى كه مذى از وى خارج گرديده است ، و گاه حكم جزئى است ، از قبيل طهارت لباس معيّن . « 1 »\r\n\r\nاستصحاب حكمى و موضوعى\r\nاستصحاب حكمى آن است كه حكم قضيه‌اى كه سابقا قطعى و مسلّم بوده ، در حال حاضر در آن ترديد واقع شود و در اين هنگام حكم سابق استصحاب گردد .\r\nاين نوع استصحاب خود بر دو قسم است :\r\nاستصحاب حكم تكليفى و استصحاب حكم شرعى وضعى .\r\nاستصحاب حكم تكليفى مانند آبى كه به واسطهء تغيّر اوصاف ثلاثه ( رنگ و بو و طعم ) نجس شده باشد ، منتها فعلا اين اوصاف از بين رفته است آيا باز هم نجس است و بايستى از آن اجتناب شود يا اجتناب لازم نيست ؟ در اينجا با اجراى استصحاب ، حكم سابق\r\n\r\n\r\n","description":"","footnote":"\r\n( 1 ) - رسائل ، ص 232 - 324 ، چاپ قديم .\r\n","page_name":" 34 ","page_number":34},
  {"content":"\r\n\r\nيعنى وجوب اجتناب اعمال مىشود .\r\nاستصحاب حكم وضعى مانند اينكه معامله‌اى توسط بچهء غير مميّزى واقع شود ، سپس بعد از رسيدن به سنّ رشد و تكليف معامله را امضاء نمايد ، در اين مورد اگر دليل خاصى بر صحّت معامله وجود نداشته باشد با اجراى استصحاب مىتوان معاملهء سابق را غير نافذ دانست .\r\nاستصحاب موضوعى آن است كه موضوع امرى مردّد باشد در حالى كه وجود آن در گذشته مسلّم و يقينى بوده است .\r\nمثال آن مانند شخصى كه تا مدتى پيش ، زنده بود ولى الآن غايب است نمىدانيم زنده است يا نه ؟ در اينجا حيات وى را استصحاب نموده و احكام مربوط را بر آن مترتب مىنماييم .\r\n\r\nاستصحاب فرد مردّد\r\nمنظور از استصحاب فرد مردّد همان شبههء عبائيّه است .\r\n( ر . ك ، شبههء عبائيّه ) .\r\n\r\nاستصحاب قهقرايى\r\nاز جمله شرايط استصحاب اين است كه زمان متيقّن بر زمان مشكوك مقدم باشد ، اگر جز اين باشد يعنى زمان متيقّن مؤخّر باشد آن را استصحاب قهقرايى گويند . براى مثال اگر به عدالت زيد در\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nروز جمعه يقين داشته باشيم ، سپس نسبت به عدالتش در روز پنجشنبه شك كنيم ، در اين هنگام چنانچه با اجراى استصحاب عدالت او را نسبت به روز پنجشنبه ثابت نماييم ، استصحاب قهقرايى صورت گرفته است . لازم به ذكر است حجيت اين نوع استصحاب نزد علماى اصول محل بحث و گفتگو است .\r\n\r\nاستصحاب كلّى\r\nهرگاه وجود چيزى در ضمن فردى از افراد كلّى يقينى باشد ، آنگاه بقاى خود آن كلّى مردّد باشد ، در اين‌صورت آن را استصحاب كلّى خوانند ، بديهى است شكّ در بقاى كلّى در ضمن افراد آن بر سه گونه است كه به عنوان « اقسام استصحاب كلّى » شهرت دارد كه پس از اين نوشته خواهد آمد .\r\n\r\nاستصحاب كلّى قسم اوّل\r\nآن است كه شكّ در كلّى از جهت شك در بقاى فردى است كه وجود آن يقينى بوده است . مثال آن مانند اينكه يقين داريم زيد در خانه است ، در نتيجه نسبت به وجود طبيعت انسان در خانه قاطع هستيم . بنابراين چنانچه نسبت به بقاى زيد در خانه مردّد باشيم اين خود سبب آن است كه بقاى كلّى ( انسان ) نيز در خانه مشكوك باشد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nدر اين قسم از كلّى همهء علماى اصول به اتّفاق معتقدند كه استصحاب جريان دارد و مآلا اثر شرعى بر آن مترتب مىشود .\r\n\r\nاستصحاب كلّى قسم دوّم\r\nمنظور از استصحاب كلّى قسم دوم آن است كه شكّ در بقاى كلى از جهت شكّ در تعيين فردى است كه سابقا نسبت به وجود آن يقين داشته است يعنى شخص اجمالا به وجود فردى از افراد كلّى يقين حاصل نموده و در نهايت به وجود كلّى در ضمن آن فرد قطع دارد و ليكن اين فرد نزد او مردّد است بين اينكه ذاتا داراى عمر طولانى بوده و يا طبيعتا عمرش كوتاه است ، كه در فرض اول آن فرد يقينا باقى بوده و در صورت دوم ناگزير از ميان رفته است .\r\nبه اين ترتيب اين نوع ترديد ، شك در بقاى كلّى را براى او پديد آورده است .\r\nبراى مثال يقين داريم حيوانى در ضمن يك فرد تحقّق يافته است ، منتها نوع اين حيوان مشخص نيست كه پشه بوده كه عمرش از سه روز تجاوز نمىكند يا فيل مىباشد كه عمرش طولانى است ؛ پس شكّ در بقاى حيوان ناشى از شكّ در تعيين نوع حيوان است و آن در اين مثال مردّد است بين حيوان قوى جثّه يا ضعيف .\r\nحكم اين قسم از استصحاب آن است كه استصحاب نسبت به\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nكلى جريان دارد و بدينوسيله آثار و احكام آن را مىتوان اثبات نمود اما نسبت به فرد استصحاب جريان ندارد .\r\n\r\nاستصحاب كلّى قسم سوّم\r\nمقصود از اين نوع استصحاب آن است كه شكّ در بقاى كلّى ناشى باشد از شكّ در وجود فردى ديگر به جاى فردى كه حدوث و ارتفاع آن معلوم و يقينى است .\r\nبه ديگر سخن مىتوان گفت :\r\nكلّى سابقا در ضمن فردى وجود داشت ولى اينك نسبت به زوال آن فرد يقين داريم از سويى ديگر احتمال مىدهيم همزمان با از ميان رفتن آن فرد ، فردى ديگر جايگزين فرد قبلى گرديده تا به اين ترتيب كلّى در ضمن فرد جديد تحقّق يافته باشد . ازاينرو همين احتمال باعث گرديده تا بقاى كلّى مردّد و مشكوك باشد چه آنكه احتمال وجود فرد جديد و در نتيجه تحقّق كلّى در ضمن آن فرد را نمىتوان مردود دانست چنان كه نسبت به عدم وجود فرد جديد نيز همين معنا صادق است .\r\nدر اين قسم از استصحاب كلّى ميان ارباب اصول اختلاف نظر است ؛ برخى استصحاب را مطلقا جارى دانسته و بعضى جريان استصحاب را در آن مطلقا مردود مىدانند و دسته‌اى نيز در مسأله\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nقايل به تفصيل گرديده‌اند .\r\n\r\nاستصحاب وجودى و عدمى\r\nاستصحاب وجودى آن است كه وجود چيزى سابقا يقينى بوده ، منتها الآن مورد ترديد است و با اين نوع استصحاب ، موجوديّت آن ثابت مىگردد . مانند استصحاب وجود يا طهارت چيزى . اما استصحاب عدمى آن است كه عدم وجود مستصحب در گذشته از مسلّمات بوده و ليكن در حال حاضر وجودش مورد شك و ترديد است ، در اين‌صورت آن را معدوم فرض مىكنند . و آن بر دو گونه است :\r\n1 - عدم اشتغال ذمه به تكليف شرعى كه به آن برائت اصلى و اصالة النفى گويند .\r\n2 - چيزى غير از صورت نخست است ، همچون عدم نقل لفظ از معنايش و عدم موت زيد و مانند اينها .\r\nصاحب مدارك با اجراى استصحاب در امور عدمى مخالف است ولى صاحب رياض بر حجيّت آن ادّعاى اجماع نموده است . « 1 »\r\n\r\n\r\n","description":"","footnote":"\r\n( 1 ) - رسائل ، چاپ جامعه مدرسين ، ص 549 .\r\n","page_name":" 39 ","page_number":39},
  {"content":"\r\n\r\n\r\nاستصلاح\r\n( ر . ك ، مصالح مرسله )\r\n\r\nاستعمال\r\nاستعمال عبارت است از بكارگيرى لفظ به منظور ايجاد معنا در ذهن شنونده ، و كسى كه اين لفظ را به‌كار مىبرد « مستعمل » ، لفظى كه استعمال شده « مستعمل » و معناى آن را « مستعمل فيه » خوانند .\r\n\r\nاستعمال حقيقى\r\nاستعمال لفظ در معناى موضوع‌له را استعمال حقيقى نامند ، چنان كه لفظ « دست و پاى » را بگويند و از آن اعضاى بدن را اراده كنند ؛ از قبيل : « بهرام دست به شمشير برد و پاى فراپيش نهاد » ، منظور از دست و پا در اين جمله همان دست و پاى حقيقى است .\r\n\r\nاستعمال مجازى\r\nاستعمال لفظ در غير معناى اصلى آن به يك علاقه و مناسبتى ، استعمال مجازى گويند ، نظير كلمهء « جهان » در بيت زير :\r\n جهان دل نهاده بر اين داستان * همان بخردان و همان راستان \r\nكلمهء « جهان » در اين بيت در معناى مجازى استعمال گرديده يعنى به مناسبت علاقهء حال و محل به جاى « جهانيان » به كار\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nرفته است .\r\nطبيعى است الفاظ در وقتى مىتوانند به گونهء مجاز در غير معانى خود استعمال شوند كه بين معانى حقيقى و مجازى آنها مناسباتى وجود داشته باشد ، كه در اصطلاح علم بيان بدان علايق مجازى مىنامند كه موارد مهم آنها عبارتند از : علاقهء سببيّت ، علاقهء جزء و كل ، علاقهء حال و محل ، علاقهء ملازمت و مجاورت و امثال آن .\r\n\r\n[ طرق تشخيص معانى حقيقى از مجازى 
  ]\r\nلازم به ذكر است به منظور تشخيص معانى حقيقى از مجازى طرق و راههايى از سوى حضرات بيان گرديده است ، كه ذيلا از نظرتان مىگذرد :\r\n\r\n1 - تبادر\r\nتبادر تنها از نظر اصوليون متأخر به عنوان علامت حقيقت و مجاز مطرح مىباشد ، ولى در كتب قديم ، تنصيص و تصريح اهل لغت به عنوان اولين علامت از علايم حقيقت ياد گرديده است ؛ منتها به لحاظ بحثى كه متأخرين در مباحث عقلى طرح نموده و مسأله‌اى را بنام حجيت قول لغوى مطرح مىسازند و اغلب نيز قائل به عدم حجيت آن بوده ، ازاينرو تنصيص اهل لغت به نظر ايشان حقيقت نمىباشد ، لذا اولين علامت را بنام تبادر معرفى كرده‌اند .\r\nبه هر ترتيب معناى تبادر انسباق معنا به ذهن است و آن نشانهء\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nحقيقت لفظ است و اين معنا به خاطر اولويّت و خصوصيتى است كه در آن مورد لحاظ قرار مىگيرد . براى مثال با استماع لفظ « اسد » معناى حيوان درنده به ذهن انسان تبادر مىنمايد و اين به دليل علقه و ارتباط وضعى است . ازاينرو تبادرى كه از امورى ديگر پديد آمده باشد ، به عنوان علامت حقيقت مطرح نمىباشد .\r\n\r\n2 - عدم صحّت سلب\r\nدانشمندان صحّت حمل يا عدم صحّت سلب را از جمله راههاى تشخيص معناى حقيقى از معناى مجازى دانسته‌اند ؛ به اين معنا كه هرگاه سلب لفظ از معنايى كه مشكوك الوضع است ، صحيح نبوده بلكه برعكس حملش صحيح باشد ، اين خود علامت حقيقت و طبعا عدم صحت حمل ، نشانهء مجاز مىباشد ، براى مثال اگر لفظ اسد ( شير ) در مورد حيوان مفترس استعمال شود ، نمىتوان عنوان اسد بودن را از آن سلب نموده و گفت : « هو ليس بأسد » ولى اگر در خصوص « رجل شجاع » استعمال گردد مىتوان عنوان اسد بودن را از آن سلب كرد . بنابراين « عدم صحّت سلب » علامت حقيقت و « صحّت سلب » علامت مجازى مىباشد .\r\n\r\n3 - اطّراد\r\nهرگاه لفظى در قبال معنايى بدون هيچگونه قرينه‌اى بنحو شايع\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nاستعمال گردد ، آن را اطّراد گويند كه يكى از علايم حقيقت است ، طبعا عدم اطّراد نشانهء مجاز است .\r\nدربارهء علاميّت اطّراد در باب حقيقت و مجاز ميان اصوليّون تا اندازه‌اى اختلاف نظر است ، چه آنكه بعضى بر اين عقيده‌اند كه اطّراد علامت حقيقت نيست ، زيرا صحّت استعمال لفظ در معنا با همهء خصوصيّاتش در يك وهله مستلزم صحّت استعمال لفظ است در معنا بطور پيوسته ، چه حقيقت باشد يا مجاز ، پس اطّراد اختصاص به حقيقت ندارد تا بتوان به عنوان علامت براى آن ذكر كرد .\r\nدر برابر اين نظريه ، برخى از دانشمندان اصول به علاميّت اطّراد بر معناى حقيقى سخت معتقدند ، حتى دسته‌اى از ايشان سبب منحصر در تشخيص معناى حقيقى از مجازى را اطّراد دانسته و مىگويند :\r\nاطّراد مسلّما كاشف از حقيقت است و آن عبارت است از استعمال لفظ خاص در معنايى مخصوص در موارد مختلف به واسطهء محمولات متعدّد ، البته با القاى آنچه را كه قرينه واقع شدن آن براى مجاز محتمل باشد و اين طريق عملى منحصر ، در جهت تعليم لغات بيگانه و استكشاف حقايق عرفى مىباشد .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nاستعمال لفظ در اكثر از يك معنا\r\nمقصود از استعمال لفظ در اكثر از يك معنا اين است كه هر يك از معانى به نحوى از لفظ اراده شده باشند كه گويا لفظ تنها در آن اطلاق شده و خصوص آن معنا از لفظ اراده گرديده است .\r\nمثال آن مانند لفظ « عين » كه به معانى متكثر آمده است ، حال چنانچه كسى بخواهد اين نوع الفاظ مشترك را به همراه قرينهء معيّنه استعمال نمايد ، مانعى ندارد ؛ منتها اگر با استعمال اين الفاظ به يكباره بخواهد معانى گوناگونى را مستقلا قصد نمايد ، محل اشكال است و علماى اصول در اين باره گفتگوهايى دارند و مشهور از اصوليّين قايل به عدم صحّت اين گونه استعمالات مىباشند . هرچند بعضى به جواز آن معتقد هستند .\r\n\r\nاستقراء\r\nاستقراء ، جستجوى افراد و جزئيّات متعدّد است به منظور ادراك حكم كلّى .\r\nطبيعى است احكام شرعى تابع مصالح و مفاسد است و نيز ملاكاتى در بين است كه مولاى حكيم آن را براى بندگانش لحاظ فرموده است . بنابراين گاه ممكن است برخى از ملاكاتى را كه شارع بدان تصريح نفرموده عقل آن را حدس بزند و هرجا آن ملاك را\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nببيند ، حكم را نيز متناسب با آن تشخيص دهد يعنى از راه ادراك ملاك ، ادراك حكم نمايد . اين عمل گاهى از طريق استقراء صورت مىپذيرد چنان كه از راه قياس نيز انجام مىگيرد . به اين ترتيب منظور از استقراء اين است كه هرگاه فقيه حالت و ويژگى واحدى را در بعضى از احكام مشاهده نمايد و با تتبع و بررسى به نتيجه‌اى دست يابد بدين معنا كه ملاكى را كه در چند حكم مشترك است و به خاطر وجود همان ملاك حكم وجوب يا حرمت آمده است از اين طريق نسبت به ديگر موارد نيز تعميم دهد . بديهى است نتيجه‌اى كه بر اساس استقراء بدست مىآيد غالبا ظنّى است .\r\nبه هر ترتيب پايه و اساس همهء احكام كلّى و قواعد عمومى استقراء است و در تمامى علوم و فنون كاربرد دارد ، و آن بر دو نوع است : استقراء تامّ و استقراء ناقص .\r\nاستقراء تامّ مفيد قطع و يقين است و با آن هر امر مجهولى را مىتوان مرتفع ساخت . ولى استقراء ناقص از آن‌جهت كه همهء افراد و جزئيات مورد نظر بررسى نمىشود مفيد قطع نيست بلكه در نهايت موجب افادهء ظنّ است ، ازاينرو چندان ارزش و اعتبارى ندارد .\r\n\r\nاستلزام عقلى\r\n( ر . ك ، غير مستقلّات عقليّه )\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nاشتراك\r\nاشتراك عبارت است از لفظ واحدى كه داراى معانى متعدّد باشد ، به گونه‌اى كه هر يك از معانى ، موضوع‌له و معناى اصلى آن باشند . نظير لفظ عين كه بر چشم ، چشمه ، طلا و معانى ديگر دلالت دارد .\r\nاشتراك بر دو قسم است : اشتراك لفظى و معنوى ( ر . ك ، مشترك )\r\n\r\nاشتراك احكام بين عالم و جاهل\r\nيكى از مسايلى كه در علم اصول مطرح گرديده است مسألهء اشتراك احكام ميان عالم و جاهل است ، علماى شيعه به اتّفاق بدان عقيده دارند و در مقام تعليل اين امر مىگويند : احكام خداوند در عالم واقع بر موضوع خود ثابت است و اين مسأله هيچ ارتباطى به علم يا جهل مكلّفين ندارد و دانستن يا ندانستن مكلّف در اصل حكم دخالتى ندارد . براى مثال عبادات براى همهء افراد جامع شرايط واجب است ، هرچند به وجوب آن عالم نباشند ، چه آنكه علم در اصل حكم الهى دخيل نمىباشد .\r\nبلى تنها در تنجّز تكليف دخيل و مؤثر است ، به طورى كه اگر عالما آن را ترك نمايد مستحق عقوبت خواهد بود و چنانچه از روى جهالت عمل واجبى را انجام ندهد معذور است .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nدر برابر اين قول ، نظر اشاعره است كه چنين پنداشته‌اند احكام الهى صرفا براى عالمان به آن ثابت است و تنها به كسانى كه حجت نزد آنها قائم شده اختصاص داشته و به غير آنان هرگز شامل نمىشوند و به تعبير ديگر اساسا حكمى براى آنها جعل نگرديده است .\r\n\r\nاصالة البيان\r\nاز جمله مقدمات حكمت اين است كه متكلم در مقام بيان باشد و اين امر گاه به واسطهء قراين معلوم مىشود و گاه از طريق اصل عقلايى موسوم به « اصالة البيان » و آن در موردى جريان دارد كه نسبت به اين معنا مردّد باشيم كه آيا متكلّم در مقام بيان هست يا نه ؟\r\nدر اين‌صورت با اجراى اصالة البيان بدين نتيجه مىرسيم كه گوينده در مقام بيان تمام مقصودش مىباشد و شاهد بر اين مطلب آن است كه فقها از ديرباز در وقت عدم احراز اين معنا به اطلاق كلام مولى تمسك مىنمودند و گويا منشاء آن همين اصل عقلايى بوده است .\r\n\r\nاصالة الطّهارة\r\nاين اصل در مورد شك در طهارت ، در شبهه حكمى و موضوعى جريان دارد .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nاصل اباحه\r\nهرگاه در حليّت يا حرمت چيزى ترديد نماييم . مطابق اين اصل حمل بر حليّت مىشود .\r\nبراى مثال ، زمانى كه در مورد حليت گوشت حيوانى با علم به قبول تذكيه آن ، شك شود ، طبق اصل اباحه ، بر حليت آن حكم مىگردد .\r\nلازم به يادآورى است ، اصل اباحه با اصل برائت متفاوت است ، زيرا اصل اباحه ناظر به واقع بوده و از احكام واقعى به‌شمار مىرود ، ولى اصل برائت چنين نيست ، افزون بر اينكه اصل اباحه يك اصل عقلى است ، در حالى كه برائت هم مىتواند شرعى باشد و هم عقلى ، گذشته از اينكه اصل اباحه بر خلاف اصل برائت در جهت شناخت حكم يك موضوعى به‌كار مىرود .\r\n\r\nاصل احتياط ( اشتغال )\r\nاصل احتياط آن است كه اجراى آن باعث ايمنى از عقاب مىباشد و مورد آن در وقتى است كه نوع تكليف معلوم باشد ، مانند علم به وجوب نماز ، منتها بين دو امر متباين مردّد است از قبيل نماز ظهر و جمعه در روز جمعه و يا نماز قصر و اتمام و امثال آن .\r\nبه اين ترتيب اصل اشتغال داراى سه ركن اساسى مىباشد :\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n1 - معين بودن اصل تكليف\r\n2 - مشخص بودن نوع تكليف\r\n3 - مردّد بودن مكلف بين دو چيز يا بيشتر\r\nبر اين اساس هنگامى كه مكلف مردّد بين دو يا چند امر متباين باشد نظير مثالهاى فوق الذكر به خاطر تماميت اركان ، بيگمان اصالة الاشتغال جريان دارد .\r\nنكته‌اى كه ذكرش در اينجا خالى از فايده نيست اين است كه براى عمل به احتياط شرطى جز تحقّق موضوع آن بيان نگرديده است . منتها بحث در اين است كه موضوعش چيست ؟ آيا موضوع آن احتمال واقع است يا احراز واقع ؟ مرحوم شيخ اعظم انصارى معتقد است موضوع آن احراز واقع است .\r\nولى تحقيق اين است كه موضوع آن احتمال واقع است و احراز واقع چيزى است كه بر آن مترتب مىشود . در هرحال احتياط در مرحله شبهه نيكو است مگر زمانى كه باعث اختلال نظام و يا منجر به وسواسى شود ؛ كه در آنصورت حسنى نخواهد داشت .\r\n\r\nاصل احتياط شرعى\r\nمقصود از احتياط شرعى آن است كه آنچه محتمل الوجوب است شارع انجام آن را لازم دانسته و طبعا آنچه محتمل الحرمه\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاست تركش را واجب شمرده است .\r\n\r\nاصل احتياط عقلى\r\nهرگاه عقل به لزوم انجام يا ترك فعلى حكم نمايد به گونه‌اى كه در موارد ترك چنانچه آن را انجام دهد احتمال ضرر اخروى وجود دارد و به عكس در مواقع اتيان عمل را ترك نمايد باز همين احتمال وجود دارد ، بنابراين با وجود احتمال ضرر رعايت جانب احتياط بايسته و ضرورى است .\r\n\r\nاصل استصحاب\r\nاستصحاب در لغت به معناى ملازم شى و همراه آن است .\r\nعلامه طريحى در مجمع البحرين مىنويسد : استصحب الشىءاى لازمه ، همراه خود چيزى را قرار داد و از همين معناست قرار دادن اجزاى غير مأكول اللحم با خود در نماز « استصحاب ما لا يؤكل لحمه فى الصلاة » .\r\nاما استصحاب در اصطلاح اصول عبارت است از حكم به بقاى چيزى كه در زمان پيش بود ( ابقاء ما كان ) .\r\nروشن است كه معناى اصطلاحى استصحاب با معناى لغوى آن كاملا متناسب است يعنى چيزى كه پيشتر وجود داشته اكنون نيز با آن همراه و مصاحب است .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمثال آن مانند اينكه نسبت به حيات زيد سابقا يقين داشتيم ولى الآن ترديد داريم كه او زنده است يا نه ؟ به مقتضاى استصحاب حكم به بقاى او نموده و آثار و احكامى را كه حيات زيد داراست بر آن مترتب مىنماييم .\r\n\r\nاركان استصحاب\r\nاستصحاب داراى سه ركن است :\r\n1 - يقين سابق\r\n2 - شك لاحق\r\n3 - وحدت موضوع در ظرف يقين و شك\r\nبديهى است جريان استصحاب منوط به تماميّت اين اركان مىباشد و در صورت اخلال به يكى از آنها استصحاب تحقق نمىيابد ، چنان كه در مثال گذشته مجموع اركان سه‌گانه ثابت است ؛ به اين معنا كه « يقين سابق » متعلق به حيات زيد بود و « شكّ لاحق » عبارت از شكّ در حيات زيد و نيز « وحدت موضوع » بر اساس حيات و عدم حيات زيد مىباشد . ازاينرو با جمع بودن اين اركان ، استصحاب به طور طبيعى در آن جريان دارد .\r\nالبته برخى از علما عناصرى چون تعدد زمان متيقن و مشكوك ، تقدم زمان متيقّن بر زمان مشكوك ، وحدت زمان شك و يقين و\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nفعليت يقين و شكّ را بر آن افزوده‌اند و پرواضح است كه با وجود اركان سه‌گانهء معروف در استصحاب ديگر نيازى به اين موارد الحاقى نمىباشد ( دقت كنيد ) .\r\n\r\nاصل برائت\r\nاز جمله اصول عمليّه اصل برائت يا اصالة البرائة است و آن در مواردى جريان دارد كه مكلّف نسبت به اصل تكليف ترديد داشته باشد ، چنان كه در تمام شبهات بدوى مسأله از اينقرار است .\r\nبراى مثال مكلف تكليف خويش را در برابر استعمال دخانيات نمىداند و با تتبع و بررسى لازم به دليلى دست نيافته است بلكه نسبت به آن به طور كلى مأيوس گرديده است ، در نهايت ، حكم واقعى براى وى مردّد مىباشد ، از طرفى نمىتواند در برابر تكاليف الهى بىتفاوت بماند ، لذا همچنان متحيّر و سرگردان است ، ازاينرو براى رهانيدن خود از اين حالت به اصل برائت روى آورده و با اجراى آن وضعيّت خويش را در برابر مسألهء مورد نظر مشخص مىسازد .\r\nعلماى اصول بر اثبات اصل برائت در مجارى معيّن به ادلّهء اربعه ( كتاب ، سنّت ، اجماع و عقل ) تمسك جسته‌اند .\r\nاصل برائت بر دو گونه است :\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n1 - برائت شرعى 2 - برائت عقلى\r\n\r\nبرائت شرعى\r\nآن است كه مدرك اعتبار و حجيت اصل برائت كتاب و سنّت باشد . براى مثال هرگه حكم تدخين براى ما معلوم نباشد و دليلى بر حرمت آن در دست نباشد شارع در اين گونه موارد حكم به برائت نموده و ما را مشغول ذمّه نمىداند .\r\n\r\nبرائت عقلى\r\nآن است كه با قطع نظر از حكم شارع ، عقل انسان بر اساس قاعدهء « قبح عقاب بلابيان » در مواردى كه اصل حكم مشكوك است حكم بر برائت مىنمايد .\r\n\r\nاصل تأخر حادث\r\nمنظور از اين اصل آن است كه دو چيز حدوث و پيدايش آنها قطعى است منتها تقدم و تأخّرشان مشكوك است و اين خود بر دو گونه است :\r\nالف ) تاريخ حدوث يكى از آن دو معلوم بوده ولى تاريخ پيدايش ديگرى مورد ترديد است . در اينجا اصل تأخر حادث قابل اجرا است و نتيجهء آن تأخر زمان پيدايش شىء مردّد است نسبت به آنچه تاريخ پيدايش آن معلوم است .\r\nب ) تاريخ هيچيك از آن دو از لحاظ تقدّم يا تأخّر يا تقارن\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمشخص نيست . در اين صورت اصل تأخّر حادث در هر دو جارى است و دو اصل با هم تعارض و تساقط مىكنند و بايد به اصول و قواعدى ديگر روى آورد « 1 » .\r\n\r\nاصل تخيير\r\nاين اصل يكى از اصول عمليّه است و مورد آن در دوران امر بين محذورين است ، مثل اينكه امر داير باشد ميان وجوب چيزى يا حرمت آن ، و ليكن دليلى تفصيلى كه وضع مكلّف را در برابر آن روشن سازد در دست نيست و از طرفى عمل به احتياط نيز غير ممكن است . براى مثال وجوب يا حرمت نماز جمعه براى ما معلوم نيست ، اصل تكليف را مىدانيم و خود را به رفع آن موظف مىبينيم ، منتها متعلّق تكليف را نمىدانيم كه آيا به ايجاد فعل تعلّق گرفته يا به ترك آن و هيچيك از اين دو نيز بر ديگرى برترى ندارد ، از اين‌جهت اقوال متعدّدى در حلّ اين مسأله بيان گرديده است :\r\n1 - جريان برائت عقلى و نقلى\r\n2 - اخذ يكى از دو طرف بنحو معيّن\r\n3 - اخذ به يكى از دو طرف به گونهء تخيير\r\n4 - تخيير عقلى ميان فعل و ترك در مقام عمل و توقّف از نظر\r\n\r\n\r\n","description":"","footnote":"\r\n( 1 ) - مبانى استنباط حقوق اسلامى ، ص 312 ، دكتر ابو الحسن محمّدى .\r\n","page_name":" 54 ","page_number":54},
  {"content":"\r\n\r\nحكم\r\n5 - تخيير عقلى ميان فعل و ترك در مقام عمل و حكم به اباحه از لحاظ حكم .\r\nهر يك از قائلين اقوال يادشده دلايلى نيز بر اثبات مدّعاى خويش ابراز داشته‌اند و جهت اطلاع مىتوان به كتب تفصيلى علم اصول مراجعه كرد .\r\n\r\nاصل تطابق ارادهء استعمالى با جدّى\r\nاين اصل در موردى جريان دارد كه براى مثال قائلى بگويد ، « اعطيتك درهما » آنگاه ما مردّد باشيم كه آيا او از كلمهء « درهم » ارادهء معناى جدّى نموده است يا احيانا چيز ديگرى را قصد كرده است .\r\nدر اينجا با اجراى اصل ارادهء استعمالى درهم با ارادهء جدّى آن ، هرگونه ترديدى را در اين باره از خود مرتفع مىسازيم .\r\n\r\nاصل حرمت عمل به ظنّ\r\nاين اصل توسط مرحوم شيخ انصارى در رسائل ( مبحث ظنّ ) پس از بيان امكان تعبّد به اماره غير علمى و مردود شمردن كلام ابن قبه ، تأسيس گرديده است و معنايش اين است كه مادامى كه دليلى خاص بر وقوع تعبّد به ظنّ و عمل به اماره غير علمى در دست نباشد ، اصل ، حرمت عمل به ظنّ است زيرا ادلّهء اربعه ( كتاب ،\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nسنّت ، اجماع و عقل ) جملگى بر آن دلالت دارند .\r\n\r\nاصل حظر\r\nحظر در لغت به معناى منع است ، و در حقيقت اصل حظر به معناى اصل ممنوعيّت است ؛ اين اصل مشابه اصل احتياط است ولى تفاوتهايى بين آن دو وجود دارد ، از جمله اينكه اصل احتياط براى اثبات حكم ظاهرى است ولى اصل حظر جهت كشف حكم واقعى است ، ديگر اينكه اصل حظر اصلى عقلى است ولى اصل احتياط ممكن است شرعى هم باشد .\r\n\r\nاصل صحّت\r\nاصالة الصّحه يا اصل صحّت عبارت از آن است كه فعل و عملى كه از ديگرى سرمىزند ، بايستى آثار صحّت و درستى را بر آن مترتّب ساخت . بنابراين هرگاه نسبت به صحّت يا عدم صحّت كار كسى مردّد باشيم مادام كه خلاف آن ثابت نشود بايد حمل بر صحّت نمود .\r\nعمده دليلى كه بر اعتبار و حجيت اين اصل از سوى علماى اصول بيان گرديده ، سيرهء عقلاء است ، به اين معنا كه مجموع ملل و اقوام در همهء اعصار پيرو هر دين و آيينى كه باشند ، اعمال ديگرى را حمل بر صحّت مىنموده‌اند و شارع مقدس نيز نه تنها ردع\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nنفرموده بلكه امضا هم كرده است ؛ چنان كه مفاد اخبار در ابواب متعدّد ، مؤيد اين معنا است ، بلكه مىتوان گفت ، چنانچه اين اصل معتبر نباشد به قول شيخ انصارى ( ره ) براى مسلمانان بازارى استقرار نخواهد يافت ، بلكه موجب اختلال نظام مىگردد .\r\nبديهى است اصل مزبور هنگامى جريان دارد كه عنوان محرز باشد و صرف صدور عمل كافى نيست ، براى مثال ، مىدانيم عملى از غير صادر گرديده ، منتها عنوان آن براى ما معلوم نيست كه آيا بيع است يا اجاره يا هبه و يا غير آن ، در اين مورد نمىتوانيم به اصالة الصحّه رجوع نماييم .\r\nبنابراين هرگاه عنوان آن مشخص باشد و نسبت به تماميّت اجزاء و شرايط آن شك كنيم ، به مقتضاى اصل يادشده مىتوان حمل بر صحّت و تماميّت كرده و اثر مقصود را بر آن مترتّب نماييم .\r\n\r\nاصل عملى حكمى\r\nاين نوع اصل در جهت بيان حكم ظاهرى است . نظير اصول عمليه ( برائت ، تخيير ، اشتغال و استصحاب ) كه غالبا حكمى مىباشند .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nاصل عملى موضوعى\r\nاصل عملى موضوعى صرفا بيانگر موضوع حكم است . از قبيل اصالة الصحّه و اصالة الحرّيه و امثال آن .\r\nلازم به ذكر است برخى از اصول هم در جهت اثبات حكم بوده و هم در جهت بيان موضوع يعنى در هر دو مورد به‌كار مىروند .\r\nنظير اصالة الطهاره ، اصالة الحلّ و مانند اينها .\r\n\r\nاصل لزوم\r\nهرگاه اين عنوان دربارهء عقدى به‌كار رود معنايش اين است كه التزام بدان واجب بوده و غير قابل فسخ است و اصولا قوام عقد لازم ، به همين امر است مگر اينكه اسبابى چون خيارات باعث انفساخ و برهم زدن آن گردد ، البته اين به جعل شارع است كه در خارج از ماهيّت عقد قرار دارد .\r\n\r\nاصل مثبت\r\nهرگاه مستصحب داراى امر شرعى يا ترتّب اثر شرعى باشد ، مسلّما استصحاب مؤثّر خواهد بود و گرنه هيچ اثر و اعتبارى بر آن بار نمىشود . به تعبير ديگر استصحاب در وقتى جريان دارد كه احكام شرعى بر مستصحب مترتّب گردد نه آثار عقلى و تكوينى و امثال آن .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاين مطلب را ضمن مثالى روشن مىنماييم :\r\nزيد فعلا غايب و مفقود الاثر است ، حيات او را كه پيش از اين يقين داشتيم استصحاب مىنماييم و اين استصحاب از دو حال بيرون نيست ، يا بواسطهء آن بر حيات زيد اثر شرعى مترتّب مىشود و يا اثرى جز اثر عقلى و عادى نظير رشد و بلوغ و رويش لحيه چيز ديگرى بر آن بار نمىشود . استصحاب در فرض نخست به خاطر دارا بودن اثر شرعى تمام است ولى در فرض دوّم جريان استصحاب معنا و موردى نخواهد داشت و اين همان است كه در ألسنه اصوليّين به عدم حجيّت اصل مثبت معروف است .\r\nبنابراين اصل مثبت آن است كه آثار عقلى يا عادى را براى مستصحب اثبات مىكند .\r\n\r\nاصول\r\nمفرد اين كلمه « اصل » است ، به معناى پايه و اساس و در اصطلاح به معانى زير به كار رفته است :\r\n1 - به معناى رجحان ، مثل اينكه در باب حقيقت و مجاز به هنگام ترديد در استعمال ، گفته مىشود ، چنانچه كلام به معناى حقيقى حمل شود ارجح است يعنى اصل اين است كه استعمال حقيقى باشد .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n2 - به معناى قاعده استعمال مىشود ، مثل فرموده پيامبر اكرم ( ص ) : بنى الاسلام على خمسة اصول يعنى على خمس قواعد .\r\n3 - معنايى مقابل فرع از آن اراده مىشود . چنان كه در باب قياس اين كلمه كابرد زيادى دارد .\r\n4 - به معناى دليل نيز مىآيد .\r\n5 - در تشخيص برخى از احكام ظاهرى يا تعيين وظيفه مكلّف ، همچون استصحاب يا برائت به كار مىرود « 1 » .\r\n\r\nاصول شرعى\r\nمقصود از اصول شرعى آن است كه از جانب شارع مقدّس در مقام شكّ و حيرت جعل گرديده و متضمن جعل حكم ظاهرى مىباشد . نظير استصحاب و برائت شرعى كه بازگشت آن به حكم شارع به اباحه مىباشد . اصالة الطّهارة و اصالة الحلّية نيز همانند برائت شرعى هستند .\r\n\r\nاصول عقلى\r\nمنظور از اصول عقلى امورى است كه عقل بدان حكم مىكند و هيچگاه متضمّن جعل حكم ظاهرى از جانب شارع نمىباشد .\r\n\r\n\r\n","description":"","footnote":"\r\n( 1 ) - الاصول العامه للفقه المقارن ص 39 .\r\n","page_name":" 60 ","page_number":60},
  {"content":"\r\n\r\nمانند قاعدهء احتياط ، قاعدهء تخيير و برائت عقلى كه اعتبار و حجيت آنها مستند به حكم عقل مىباشد .\r\n\r\nاصول عمليّه\r\nمقصود از اصول عمليّه امورى هستند كه براى رفع ترديد و تحيّر و صرف تعيين وظيفه براى جاهل شاك مىباشد . به تعبير ديگر هرگاه مكلّف نسبت به حكمى قطع يا ظنّ معتبر نداشته بلكه در مورد آن مردّد باشد ، تكليفش عمل كردن به يكى از اصول عمليّه است . و آنها عبارتند از : 1 - برائت 2 - احتياط 3 - تخيير 4 - استصحاب .\r\nالبته اين نكته را نبايد از نظر دور داشت كه اصول عمليّه منحصر به اين چهار تا نيست ، بلكه اصول عملى ديگرى همچون قاعدهء طهارت نيز در مسأله وجود دارد كه هم در شبهات حكمى و هم در شبهات موضوعى جريان دارد . به اين ترتيب اينكه علماى اصول ، برائت ، تخيير ، احتياط و استصحاب را معمولا به عنوان اصول عمليّه ذكر مىنمايند ، جهتش اين است كه در حجيت اين اصول و موارد جريان آنها اختلاف نظر است ولى در خصوص حجيت قاعدهء طهارت اختلافى وجود ندارد بلكه همگى بر جريان آن در موارد معيّن اتفاق نظر دارند ، ازاينرو اصول عمليّهء چهارگانه را در\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nمسايل علم اصول مطرح كرده‌اند و قاعدهء طهارت را مطرح ننموده‌اند . افزوده بر آن ، اصول عمليّهء چهارگانه در تمامى ابواب فقه از كتاب طهارت تا ديات جريان دارند ولى قاعدهء طهارت تنها در باب نجاسات جريان دارد .\r\nدر اينجا ذكر نكاتى پيرامون اصول عمليّه و تفاوت آن با اماره و دليل خالى از فايده نيست :\r\n1 - در امارات جهت كشف و حكايت از واقع وجود دارد مانند خبر عادل ، اما اصول عمليه داراى اين ويژگى نيست بلكه تنها در آن رفع تحيّر در ظرف جهل است و در حقيقت اصول عمليه وظيفه‌اى است براى فرد شاكّ .\r\n2 - اماره در لسان دليلش شك اخذ نشده ولى در لسان دليل اصل عملى شك اخذ گرديده است ، چنان كه گفته شده است : « كلّ شىء حلال حتّى تعرف انّه حرام » يا « النّاس فى سعة ما لا يعلمون » و مانند اينها .\r\n3 - تعريفى كه از سوى اصوليون براى اماره بيان گرديده است ، نشانگر خروج اصول عمليّه از بحث اماره است . چه آنكه در تعريف اماره اين جمله به چشم مىخورد : « يثبت متعلّقه » ( اماره متعلق خود را اثبات مىكند ) اين خود قيدى است كه اصول عمليّه را خارج مىسازد ، زيرا اين اصول متعلّقات خويش را به اثبات\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nنمىرسانند ؛ به خاطر اينكه لسان آنها لسان اثبات و حكايت از واقع نمىباشد بلكه صرفا براى مكلّف در مقام عمل رفع حيرت مىنمايد و غير از اين چيزى از آنها ساخته نيست . ازاينرو در بحث استصحاب اختلاف دامنه‌دارى ميان ارباب اصول پديد آمده است ، دربارهء اينكه استصحاب آيا اماره است يا اصل ؟ كسانى كه به استصحاب از باب احراز از واقع و افادهء ظنّ نظر نموده و حجيّت آن را از اين‌جهت پذيرفته‌اند ، بالمآل آن را در عداد امارات به حساب آورده‌اند ، اما اشخاصى كه استصحاب را تنها از اين بابت ملاحظه نموده‌اند كه از سوى شارع به عنوان مرجعى براى مكلف در وقت عروض شك و ترديد نسبت به احكام ، جعل گرديده و حجيت آن را از طريق اخبار پسنديده‌اند قطعا از نظر ايشان استصحاب جزو اصول به‌شمار مىرود .\r\n4 - اصل عملى در اصطلاح اصوليان بر اصلى اطلاق مىشود كه در شبهات حكميّه جريان پيدا مىكند چه وجوبى و چه تحريمى ، اعمّ از آنكه منشاء شبهه ، فقدان نصّ بوده يا اجمال و يا تعارض نصوص ، زيرا اين همان چيزى است كه مجتهد پس از فحص از دليل اجتهادى و يأس از آن براى حلّ مشكل خود بدان متوسّل مىشود و حكم شرعى را از آن استنباط مىنمايد . مقابل اين اصل عملى دليل اجتهادى است . به اين ترتيب در اصل عملى حكم بر\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمورد شكّ است ولى در ادلّه جعل حكم بر واقع است .\r\n5 - رتبهء اصل عملى از دليل متأخّر است . بنابراين نوبت به اصل نمىرسد مگر بعد از مأيوس شدن از دليل ، زيرا وجود موضوع اصل عملى كه شكّ در واقع است منوط به عدم الدّليل مىباشد ، بر اين اساس با وجود دليل اجتهادى موضوعى براى اصل باقى نمىماند .\r\n6 - گاه به اصول عمليّه « حجّت » اطلاق مىشود ، روشن است كه مقصود ، حجّت به معناى اصطلاحى نيست بلكه مراد معناى لغوى آن است ؛ به اين معنا كه مكلف در هنگام عمل به اصول و كشف خطا معذور خواهد بود و از سوى ديگر در وقت مخالفت از عمل و تفويت واقع با احتجاج مولى مواجه مىگردد . ازاينروى علماى اصول باب اصول عمليّه را در برابر مباحث حجّت بطور مستقلّ و جداگانه مورد بحث و گفتگو قرار داده‌اند .\r\n\r\nاصول لفظيّه\r\nهرگاه در مقصود و مراد متكلّم از لفظ ترديد وجود داشته باشد ، براى احراز اين معنا به اصول لفظيّه بايستى رجوع نمود . به تعبير ديگر اصول لفظيّه عبارت از يك سلسله قواعد و طرقى است كه در راستاى اثبات مراد متكلّم به كار مىروند .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nدر اينجا هر يك از اصول لفظيّه و موارد آنها را بطور جداگانه يادآور مىشويم :\r\n\r\n1 - اصالة الحقيقه\r\nهرگاه از سوى گوينده لفظى به كار رود كه داراى معناى حقيقى و مجازى بوده و شنونده نيز نسبت به هر دو معنا آگاهى داشته باشد ، و ليكن نمىداند گوينده كدامين معنا را اراده كرده است و قرينه‌اى نيز در كلامش وجود ندارد ، در اين‌صورت با اجراى « اصل حقيقت » كلام را مىتوان به معناى حقيقى آن حمل نمود .\r\n\r\n2 - اصالة الاطلاق\r\nاين اصل در موردى جريان مىيابد كه لفظ به طور مطلق به كار رفته باشد ، در حالى كه متضمّن حالات و قيود گوناگونى بوده به نحوى كه ارادهء بعض آن ممكن باشد و اين خود باعث ايجاد ترديد در شنونده مىگردد ، در اين گونه موارد گفته مىشود : « اصل اطلاق است » و با اجراى اين اصل ، شنونده احتمال وجود هرگونه قيد و وصفى را نفى مىكند .\r\nبراى مثال در فرمودهء خداوند متعال  « أَحَلَّ اللَّهُ الْبَيْعَ »  هيچ نوع شرط و قيدى وجود ندارد حال اگر شك نماييم در اينكه آيا در صحّت بيع ، انشاى آن به لفظ عربى شرط است يا غير عربى نيز كافى\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nاست ؟ به اصالة الاطلاق بيع در آيه مىتوان تمسّك كرد و شرط عربيّت را در آن نفى نمود . و به اين ترتيب مىتوان انشاى بيع به الفاظ غير عربى را مجاز دانست .\r\n\r\n3 - اصالة الظهور\r\nمورد اين اصل در جايى است كه لفظى از سوى متكلّم صادر گرديده كه معنايش تا آن اندازه معلوم و روشن نيست كه احتمال خلاف در آن نرود ، بلكه شنونده با استماع آن ارادهء خلاف ظاهر آن را امرى ممكن مىداند ، در اين گونه موارد با اجراى « اصالة الظهور » بايد گفت مقصود ، معناى ظاهر بوده و خلاف آن منظور نمىباشد .\r\n\r\n4 - اصالة عدم التقدير\r\nمورد اين اصل در جايى است كه در كلام گوينده احتمال اينكه لفظى مقدّر باشد ممكن بوده و دليل روشنى نيز در دست نباشد ، در اين نوع موارد اصوليّون با اجراى « اصل عدم تقدير » چنين احتمالى را بر طرف مىنمايند .\r\n\r\n5 - اصالة عدم النقل و اصالة عدم الاشتراك\r\nاين دو اصل در واقع به اصل عدم تقدير ملحق مىباشند . حال دربارهء محلّ اجراى هر يك از اين دو اصل مىگوييم :\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاصل عدم نقل در مواقعى قابل استناد است كه بنا به دلايلى ، لفظى كه در برابر معنايى استعمال شده دلالتش بر آن معنا در مقطعى از زمان ، دلالت حقيقى باشد ، در اين هنگام استعمال آن در زمانهاى ديگر نيز حمل بر حقيقت مىشود ، زيرا اصل ، عدم نقل است . براى مثال صيغه امر چون در عرف معاصر حقيقت در معناى وجوب مىباشد ، لذا صيغهء مزبور در استعمال‌هاى اهل لغت و اهل شرع نيز كه در زمانهاى سابق بوقوع مىپيوسته است حمل بر وجوب مىشود ؛ چه آنكه اصل اين است لفظ از معناى حقيقى به معناى مجازى نقل نشده باشد .\r\nمورد اصل عدم اشتراك در جايى است كه معناى دوم موضوع‌له محتمل باشد به گونه‌اى كه متروك بودن معناى اوّل مفروض نباشد ، در صورت عدم ثبوت اشتراك ، لفظ به معناى اول حمل مىشود ، چون اصل عدم اشتراك است .\r\n\r\n6 - اصالة العموم\r\nمورد اين اصل در جايى است كه لفظ به صورت عام وارد شده باشد ، براى نمونه ، گوينده‌اى چنين اظهار نمايد :\r\n« همهء دانشمندان را اكرام كنيد » .\r\nحال براى شنونده ترديد حاصل مىشود كه مقصود گوينده ،\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nتمامى دانشمندان است ! پيرو هر مذهب و آيينى كه باشند ، براى وى تفاوتى نمىكند بلكه ملاك و ميزان همان عالم بودن است يا مقصود دستهء معيّنى از دانشمندان نظير مراجع و علماى دين مىباشند و يا احيانا در ميان عالمان دينى تنها افراد عدول و شايسته مورد نظر است ، در اين گونه موارد « اصالة العموم » حكم را تعميم داده و احترام به همهء دانشمندان را جملگى الزامى مىداند . آنگاه اين اصل براى همگان حجّت خواهد بود .\r\n\r\nاصول محرز و غير محرز\r\nهرگاه شارع بفرمايد يكى از دو طرف شكّ را اخذ كن و همان را به عنوان واقع در نظر بگير براى مثال در استصحاب كه مىگويد حالت سابقه را اخذ نما به اين معنا است كه آن را به عنوان حكم واقعى فرض كن ، اين همان است كه در لسان اصوليّين به عنوان اصل محرز معروف است . چنان كه قاعدهء فراغ و تجاوز ، اصالة الصّحه و رجوع مأموم به امام در خصوص شكّ در ركعات و به عكس از قبيل اصول محرز مىباشند .\r\nولى اصول غير محرز تنها براى مكلف بيان وظيفه مىكند و كارى به واقع ندارد ، به تعبير ديگر اين نوع اصول نشانگر اين معنا هستند كه هرگاه دست مكلّف از همه‌جا كوتاه شده و به هيچ‌روى\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nنمىتواند تكليف خويش را نسبت به عملى معين نمايد بلكه جاهل به اصل تكليف يا نوع آن است ، در اين هنگام مىتواند با رجوع به اصل برائت ، قاعدهء احتياط و طهارت و حليّت ، خود را از تحيّر و ترديد بيرون آورد .\r\n\r\nاطاعت و عصيان\r\nاطاعت آن است كه مكلّف نسبت به آنچه مطلوب مولى است و يقين به رضامندى وى به انجام يا ترك عملى دارد ، پيروى نمايد .\r\nولى عصيان نقطهء مقابل آن قرار دارد يعنى آنچه را كه مطلوب مولى نيست بلكه مىداند باعث مبغوضيّت اوست اتيان كند . به تعبير ديگر عصيان يعنى تمرّد و سرپيچى آگاهانه از اوامر و نواهى خداوندى .\r\n\r\nاطلاق\r\nاطلاق نقطهء مقابل تقييد است . اگر انسان معنايى را بدون توجه به وصف يا حالتى تصور كند ، اين اطلاق است . ولى چنانچه همان معنا با وصفى خاص يا حالتى معين مورد ملاحظه قرار گيرد تقييد خواهد بود .\r\nعلماى علم اصول براى اطلاق تقسيمات گوناگونى ذكر نموده‌اند كه ذيلا از نظرتان مىگذرد :\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nالف ) اطلاق شمولى و اطلاق بدلى\r\nاطلاق شمولى : آن است كه به فراگيرى حكم اقتضا داشته و تمامى افراد آن را دربرگيرد . مانند اطلاق غيبت در جملهء « لا تغتب » .\r\nاطلاق بدلى : عبارت از اين است كه در مواردى كه اطلاق ، مجمل و نامعلوم است ، مىتوان به آوردن يكى از افراد بسنده نمود .\r\nمانند نماز در حكم كلّى  « أَقِيمُوا الصَّلاةَ » *  .\r\n\r\nب ) اطلاق افرادى و اطلاق احوالى\r\nمنظور از اطلاق افرادى اين است كه معنا داراى افراد متعدّد است و با قرينهء حكمت اين امر ثابت مىشود كه همهء آن افراد مقصود گوينده مىباشند .\r\nمقصود از اطلاق احوالى آن است كه معنا داراى احوال گوناگون مىباشد ، نظير اسماء اعلام ، براى مثال مدلول كلمه زيد داراى حالات مختلف است ، هرچند داراى افراد متعدد نيست .\r\n\r\nج ) اطلاق لفظى و مقامى\r\nاطلاق لفظى : آن است كه كلام گوينده از هرگونه قيد خالى بوده و از سويى اين معنا براى مخاطب محرز است كه گوينده در مقام بيان همهء مراد خود مىباشد ، قطعا مقتضاى چنين امرى اطلاق بوده كه به اطلاق لفظى معروف است .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nاطلاق مقامى : آن است كه متكلّم در موقعيت و مقامى باشد كه مخاطب يقين حاصل نمايد كه وى در مقام بيان مقصودش بوده ، يعنى تمامى آنچه كه در غرض وى دخالت داشته بيان نموده است .\r\n\r\nاعتبارات ماهيّت\r\nعلماى اصول در بيان الفاظ مطلق همچون اسماء اجناس ، بحث مربوط به اعتبارات ماهيت را مطرح مىكنند . و آن بقرار زير است :\r\n\r\nالف ) ماهيّت به شرط شيىء\r\nعبارت از آن است كه ماهيت به گونه‌اى مورد ملاحظه قرار گيرد كه مشروط به وجود يك امر خارجى باشد . چنان كه مولى به عبدش مىگويد : « اعتق رقبة مؤمنة » كه آزادى بنده را به ايمان منوط نموده است .\r\n\r\nب ) ماهيّت به شرط لا\r\nماهيّت به گونه‌اى اعتبار گردد كه به عدم وجود شيىء مشروط باشد . مثل اينكه مولى بفرمايد : بر مسافر واجب است نمازش را قصر بخواند ، مشروط بر اينكه در سفرش معصيت خدا نكند .\r\nبديهى است در اينجا عدم عصيان به عنوان قيد در موضوع حكم اخذ شده است .\r\n\r\nج ) ماهيّت لا به شرط :\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nاعتبار اين نوع ماهيّت به نحوى است كه به وجود يا عدم چيزى مشروط و مقيّد نباشد .\r\nمثل وجوب نماز نسبت به حرّيت كه از قبيل لا به شرط است يعنى وجوب نماز مشروط به حريّت و عدم حريّت نيست . بلكه در هر حال بر انسان واجب است .\r\nلازم به ذكر است اين نوع اعتبار را « لا به شرط قسمى » نيز مىنامند و وجه نامگذارى آن به « قسمى » بدان جهت است كه در مقابل دو قسم « به شرط شيىء » و « به شرط لا » قرار گرفته است .\r\nالبته حضرات در باب اعتبارات ماهيّت دو اصطلاح ديگرى نيز دارند :\r\n1 - ماهيّت مهمله\r\n2 - ماهيّت لا به شرط مقسمى\r\nدربارهء اينكه اين دو آيا دو اصطلاح جداگانه بوده به گونه‌اى كه در معنا با هم متفاوت مىباشند يا اينكه هر دو داراى معناى واحد مىباشند ميان علما اختلاف نظر است .\r\nبرخى از محققّين همچون مرحوم مظفّر قول اوّل را پذيرفته‌اند و ايشان در اينجا كلامى دارند كه ذكرش مفيد فايده است :\r\nماهيت مهمله و ماهيّت لا به شرط مقسمى دو اصطلاح بوده كه داراى معناى مختلف مىباشند نه آنكه صرف دو تعبير بوده و\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمشتمل بر معناى واحد باشند ؛ چنان كه از كلمات بعضى از اعلام همچون صاحب كفايه به تبع برخى از فلاسفه برمىآيد .\r\nتوضيح اينكه آنچه مورد اتفاق همهء علماى اصول است دو امر مىباشد : يكى اينكه در ماهيّت مهمله نظر به ذات و ذاتيات ماهيّت بوده با قطع نظر از جميع ماسواى نفس الماهيه و ديگر اينكه مقصود از « لا به شرط مقسمى » ماهيّت مأخوذهء لا به شرطى است كه به عنوان مقسم براى اعتبارات سه‌گانه يعنى ماهيّت به شرط شيىء ، به شرط لا و لا به شرط قسمى لحاظ مىگردد .\r\nبا توجه به اين دو امر بديهى است كه نفس الماهيّة نمىتواند مقسم براى اعتبارات ثلاثه قرار گيرد بلكه قسيم و ضدّ آن خواهد بود ، چه آنكه ماهيّت به حصر عقلى از دو حال خارج نيست يا نفس الماهيّة منظور بوده و يا ماهيّت با ملاحظهء امور خارج از ذاتش مقصود مىباشد .\r\nبنابر حالت اول ماهيّت مهمله بوده و بنا به حالت دوم ماهيّت ، ناگزير از يكى از اعتبارات سه‌گانه خالى نمىباشد . بر اين اساس ماهيّت مهمله با تمام اعتبارات سه‌گانه قسيم و مباين مىباشد و لذا چگونه مىتوان آن را مقسم براى آنها قرار داد در حالى كه ميان آن دو و اعتبارات ثلاثه نسبت نقيض برقرار است ، و افزوده بر آن ، ماهيّت مهمله اعتبارش امر ذهنى بوده و داراى وجود استقلالى در\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nعالم ذهن مىباشد و با اين وجود چطور مىتواند در قبال وجودات ذهنى ديگر مقسم قرار گيرد در حالى كه وجود مقسم به واسطهء وجود يكى از اقسام آن مىباشد . به اين ترتيب مستحيل است ماهيّت مهمله با لا به شرط مقسمى داراى معنا و مدلول واحد باشند بلكه هر كدام جداى از يكديگر مىباشند .\r\n\r\nاقلّ و اكثر ارتباطى\r\nمنظور از اقلّ و اكثر ارتباطى آن است كه اقلّ و اكثر با هم به گونه‌اى وابسته و مرتبط بوده كه اگر در واقع اكثر واجب باشد ، انجام دادن اقلّ بىفايده است بلكه حكم مخالفت بر آن بار مىشود و در نهايت موجب عقاب خواهد بود . نظير دوران نماز با سوره ( اكثر ) و بدون سوره ( اقلّ ) ، چنانچه مكلّف نماز را بدون سوره بجاى آورد و در واقع نماز با سوره متعلّق تكليف باشد ، امتثالى حاصل نشده است .\r\n\r\nاقلّ و اكثر استقلالى\r\nمقصود از اقلّ و اكثر استقلالى آن است كه فرضا در واقع حكم به اكثر تعلّق گرفته باشد ، تكليف به اكثر زايد بر اقلّ بوده و نسبت به بجا آوردن هر كدام از آن دو امتثالى حاصل مىگردد و به تعبير ديگر اتيان اقلّ به اندازهء خود موجب امتثال است ، نظير دوران نمازهاى\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nفوت شده بين چهار يا پنج نماز كه در اين صورت چنانچه مكلّف تنها چهار نماز بخواند نسبت به خواندن چهار نماز امتثال حاصل گرديده است .\r\nدر اين مورد اغلب فقها اقلّ را واجب دانسته و نسبت به اكثر برائت جارى مىكنند .\r\n\r\nاماره\r\nاماره در لغت به معناى نشانه است ولى در اصول مقصود از اماره چيزى است كه يكى از موضوعات احكام شرعى را اثبات نمايد و در آن جهت كشف و حكايت از واقع مورد ملاحظه باشد .\r\nهمچون خبر ثقه و بيّنه و امثال آن .\r\nبنابراين اصطلاح اماره شامل اصول عمليّه ( برائت ، احتياط ، تخيير و استصحاب ) نمىشود بلكه نقطهء مقابل اينها قرار دارد ؛ زيرا مجارى اين اصول در وقتى است كه به امارات دسترسى نباشد و گرنه با وجود امارات و اقامهء حجت بر حكم شرعى واقعى ديگر نوبت به اصل نمىرسد .\r\n\r\nامتثال\r\nامتثال ، اطاعت و فرمانبردارى از امر مولى است يعنى عبد متعلّق تكليف را مطابق فرمان مولى به انجام برساند .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nاقسام امتثال\r\nامتثال داراى مراتبى است كه به ترتيب ذكر مىشود :\r\n\r\n1 - امتثال يقينى\r\nاين نوع امتثال در موردى است كه تكليف نسبت به « مأموربه » يقينا محرز باشد و در احراز اين معنا فرقى نمىكند كه از طريق قطع حاصل شده باشد يا امارات و يا اصول و به هر ترتيب مكلّف با انجام آن تكليف را از عهدهء خود ساقط نمايد .\r\n\r\n2 - امتثال اجمالى\r\nمقصود از امتثال علمى اجمالى اتيان جميع محتملات است به گونه‌اى كه قطع به تكليف حاصل شده باشد .\r\n\r\n3 - امتثال ظنّى\r\nمنظور از امتثال ظنّى اين است كه عبد آنچه را گمان دارد كه « مكلّف به » است انجام دهد .\r\n\r\n4 - امتثال احتمالى\r\nآن است كه به هنگام احتمال وجود تكليف مثلا در وقت ترديد بين وجوب و حرمت ، مكلّف نسبت به يكى از آن دو امتثال نمايد .\r\n\r\nامر\r\nبراى مادّهء امر معانى گوناگونى ذكر كرده‌اند از قبيل : طلب ، شأن و مقام ، فعل و كار ، فعل شگفت‌انگيز ، شىء و مانند اينها .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nاغلب اصوليّين معتقدند ، تمام معانى امر غير از معناى طلب به يكى معناى جامع بازگشت مىكند و آن عبارت است از « شىء » ، به اين ترتيب لفظ امر ، مشترك بين دو معنا است يكى معناى طلب و ديگرى معناى شىء .\r\nناگفته نماند مقصود از طلب كه معناى امر محسوب است اظهار و ابراز اراده و رغبت است ، اعم از اظهار گفتارى يا غيرگفتارى ( كتابت ، اشاره و . . . ) . بنابراين صرف اراده و رغبت بدون اظهار و ابراز ، طلب ناميده نمىشود .\r\nهمچنين مقصود از شىء كه معناى ديگر لفظ امر است تمام اشيا را بطور مطلق شامل نمىشود ، زيرا تنها مواردى كه شىء از نوع افعال و صفات باشد لفظ امر بر آن صادق است و غير آن از اشياء ديگر را امر نمىنامند .\r\nطبيعى است در معناى امر علوّ معتبر است و بايد طلب از ناحيهء شخص عالى به شخص دانى صورت گيرد در غير اين صورت يعنى در موردى كه عكس آن بوده يا احيانا آمر و مأمور به لحاظ رتبه و مقام با يكديگر مساوى باشند ، امر بر آنها اطلاق نمىشود ، بلكه در مورد اوّل « استدعا » و در خصوص مورد دوّم « التماس » ناميده مىشود .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nامر ارشادى و مولوى\r\nمقصود از امر مولوى اين است كه از جانب شارع مقدّس به ملاحظه اينكه مولى و صاحب نعمت است به منظور اطاعت و انقياد بندگان صادر گرديده و تخلّف و تمرّد از آن به هيچ‌روى جايز نمىباشد و در نتيجه بر نفس اطاعت امر مولى ثواب و مخالفت آن عقاب مترتب مىگردد . اين نوع اوامر در اصطلاح علم اصول به اوامر مولوى يا تأسيسى موسوم است . نظير آيهء شريفهء :\r\n « أَقِيمُوا الصَّلاةَ وَ آتُوا الزَّكاةَ »  « 1 » ( نماز بپاى داريد و زكات بپردازيد ) .\r\nمنظور از امر ارشادى آن است كه صدور آن از سوى شارع مقدّس نه به اعتبار مولويّت بلكه به جهت ارشاد و راهنمايى به حكم صادره از عقل مىباشد ، طبعا بر موافقت يا مخالفت اين نوع اوامر ثواب و عقابى مترتب نمىشود .\r\nمانند :  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  « 2 » .\r\nاى اهل ايمان فرمان خدا و رسول و فرمانداران - از طرف خدا و رسول - را اطاعت كنيد .\r\nبديهى است بدون اين امر نيز عقل ما را به اطاعت از خدا و رسول و اولوالامر وادار مىسازد ديگر نيازى به صدور امر از طرف\r\n\r\n\r\n","description":"","footnote":"\r\n( 1 ) - سورهء بقره ، آيه 43 .\r\n( 2 ) - سورهء نساء ، آيه 59 .\r\n","page_name":" 78 ","page_number":78},
  {"content":"\r\n\r\nشارع به منظور ايجاد بعث و داعى در مكلف نيست . لذا اين گونه اوامر را نمىتوان از باب مولويّت دانست ، چون مستلزم لغويّت خواهد بود و آن بر خداى حكيم مستحيل است ناگزير بايد بر ارشاد حكم عقل آنها را حمل كرد .\r\n\r\nامر تأسيسى و تأكيدى\r\nمنظور از امر تأسيسى امر مولوى و مقصود از امر تأكيدى همان ارشادى است .\r\n\r\nامر اضطرارى\r\nمقصود از امر اضطرارى اين است كه به هنگام اضطرار آمر مكلف را به انجام عملى متناسب با حال وى دستور دهد . مانند امر به تيمم در وقتى كه آب براى او ضرر دارد .\r\n\r\nامر ظاهرى\r\nمنظور از امر ظاهرى اين است كه مكلّف مثلا به واسطه خبر دادن دو شاهد عادل ، عملى را انجام دهد . چنان كه دو شاهد عادل خبر دهند كه روز معينى ، اول شوال است و مىتوان روزه را افطار نمود در حالىكه اين روز آخر ماه رمضان بوده است .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nامر واقعى\r\nمراد از امر واقعى آن است كه مكلف در حال سلامتى و صحّت ، موظف به انجام عملى گردد . نظير امر به وضو براى انجام نماز در شرايط عادى و متعارف .\r\n\r\nامر واقع عقيب الحظر\r\nچنانچه شارع مقدس كارى را كه بنا به مصالحى تحريم نموده بود سپس دستور به انجام آن دهد ، اين امر را اصطلاحا امر واقع عقيب الحظر مىگويند .\r\n\r\nانسداد\r\nانسداد به معناى بسته بودن در مقابل انفتاح به معناى باز بودن است و اين دو عنوان در اصول بدين معنا است كه آيا راه علم به احكام شرعى در زمان غيبت حضرت ولى عصر ( عج ) مسدود است يا باز و منفتح است . اغلب فقها قايل به انفتاح مىباشند .\r\n\r\nانسداد باب علم و علمى\r\nمقصود از انسداد باب علم اين است كه در زمان غيبت امام معصوم ( ع ) به گونهء قطع و يقين نمىتوان به احكام شرعى دست يافت و منظور از انسداد باب علمى منسد بودن باب ظنون خاصّه\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nهمچون ظواهر كتاب و خبر واحد مىباشد . ازاينرو ناگزيريم با انسداد باب علم و علمى ، به حكم عقل ظنّ مطلق را حجت دانسته و بدان عمل نماييم .\r\nاين دليل عقلى كه به « دليل انسداد » معروف است از چهار مقدمه تشكيل مىيابد :\r\n1 - اينكه باب علم ( قطع و يقين ) و علمى ( دليل ظنّى كه بر اعتبار آن دليل قطعى قائم است ) در معظم ابواب فقه در زمانهاى فعلى كه متأخر از عصر امامان معصوم ( ع ) است ، منسّد مىباشد ، بدين معنا كه در حال حاضر توانايى تشخيص و شناخت تكاليف از طريق علم و يقين و نيز از راه ظن معتبر نداريم .\r\n2 - نسبت به امتثال احكام واقعى كه اجمالا معلومند اهمال جايز نيست و نيز رها نمودن آن تكاليف در مقام عمل براى مكلّفين روا نيست .\r\n3 - پس از اينكه روشن گرديد ، هر مكلّفى علم اجمالى به وجود برخى تكاليف داشته منتها براى وى مجهول است و از طرفى اهمال آن نيز جايز نيست ، ازاينرو تحصيل احكام شرعى و فراغ ذمّه از آنها براى هر مكلّفى بايسته و ضرورى است و آن از چهار طريق امكان‌پذير است :\r\n- راه نخست اين است كه انسدادىها كه باب علم و علمى را\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nنسبت به اكثر ابواب فقه منسد مىدانند ، به هنگام ترديد نسبت به هر مسأله‌اى از انفتاحىها تقليد نمايند .\r\n- راه دوّم اين است كه آنها در هر مسأله‌اى كه حكمش را نمىدانند جانب احتياط را رعايت نمايند .\r\n- طريق ديگر رجوع به اصول عمليّه ( برائت ، احتياط ، تخيير و استصحاب ) است .\r\n- سرانجام راه چهارم اين است كه در هر مسأله‌اى كه ظنّ به حكم دارد به ظن خويش عمل نمايد و در غير اين صورت به اصول عمليّه رجوع كند .\r\nطبيعى است به هيچيك از راههاى يادشده غير از راه چهارم نمىتوان عمل كرد و دلايل آن نيز بشرح زير است :\r\nامّا راه اوّل كه عبارت از تقليد از انفتاحىها باشد به هيچ‌وجه جايز نمىباشد چه آنكه فرض اين است كه مجتهدى معتقد به انسداد است و راههاى اثبات حكم را بسته مىبيند ، وى چگونه مىتواند از عقيدهء خود صرفنظر نموده و از كسى تقليد نمايد كه خود به خطا و جهل او اعتقاد دارد .\r\nراه دوّم كه همان اخذ به احتياط باشد به گونه‌اى كه هر محتمل الواجب را بجاى آورده و هر محتمل الحرام را ترك نمايد اين خود موجب عسر و حرج گرديده بلكه سبب هرج‌ومرج و اختلال نظام\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمىشود و اين به حسب عقل و نقل منفى و مطرود است .\r\nو طريق سوّم كه عبارت از رجوع به اصول عمليّه باشد ، اين هم صحيح نيست زيرا ما علم اجمالى به وجود تكليف داريم ، لذا جاى اجراى اصل عملى نمىباشد ، بعلاوه چنانچه پيوسته بخواهيم در موارد مجهول الحكم به اجراى اصل برائت بپردازيم ، بالمآل موجب از ميان رفتن تكاليف معلوم بالاجمال خواهد گرديد .\r\nبه اين ترتيب با ابطال اين سه راه ، تنها راه چهارّم يعنى عمل به مقتضاى ظنّ متعيّن است .\r\n4 - هنگامى كه عمل به ظنّ مطلق كه احتمال راجح است امكان‌پذير باشد ديگر اخذ جانب مرجوح اعم از مشكوك و موهوم معنا ندارد . زيرا عمل به مرجوح مستلزم ترجيح مرجوح بر راجح مىباشد و اين به حكم عقل قبيح است .\r\nبنابراين با تماميّت مقدمات چهارگانه ، عقل ، ظن مطلق را حجت مىداند .\r\nلازم به يادآورى است ، اين مقدمات از سوى اغلب علماى اصول به طور كلى مورد خدشه واقع شده است و ازاينرو ظن مطلق را حجت نمىدانند .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nانسداد صغير\r\nمقصود از انسداد صغير مسدوديّت باب علم تنها در خصوص سنّت مىباشد ، منتها به ملاحظهء طرق ديگر باب علم مفتوح است و فرض هم اين است كه اغلب اخبارى كه در دسترس هستند مفيد علم نمىباشند ولى از سويى ديگر بخشى از آن اخبار حجّت قطعى بوده و آدمى را به حكم واقعى رهنمون مىسازند .\r\n\r\nانسداد كبير\r\nمنظور از انسداد كبير آن است كه باب علم نسبت به تمامى احكام و از جميع جهات اعمّ از سنّت و اجماع و ظواهر كتاب و غير اينها مسدود مىباشد .\r\n\r\nانسدادى\r\nبه كسى كه قايل به انسداد باب علم و علمى است اطلاق مىشود .\r\n\r\nانصراف\r\nمقصود از انصراف اين است كه ذهن آدمى از لفظ به بعض مصاديق آن و يا اساسا به برخى از اصناف آن منصرف باشد .\r\nاصولييّن مىگويند انصراف ، انسان را از تمسك به اطلاق باز مىدارد ، هرچند مقدمات حكمت تمام باشد ، نظير انصراف مسح\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nدر دو آيهء وضو و تيمم « 1 » به مسح با دست ، خصوصا بوسيلهء كف دست .\r\nعلماى اصول مىگويند ، چنانچه انصراف ناشى از كثرت استعمال لفظ در بعضى از مصاديق آن باشد ، اين نوع انصراف به مثابه قرينهء لفظى بوده و مانع از تمسك به اطلاق مىباشد . ولى اگر انصراف اساسا از لفظ نشأت نگرفته بلكه به واسطهء اسباب خارجى حاصل شود ، در اين‌صورت انصراف در ظهور اطلاق لفظ تأثيرى نداشته و در نهايت مىتوان به اصالة الاطلاق تمسك نمود . در ميان اصولييّن اين نوع انصراف به انصراف بدوى شهرت دارد ؛ به خاطر اينكه به مجرد تأمل و مراجعه به ذهن ، انصراف بكلّى زايل مىگردد .\r\n\r\nانفتاح\r\nانفتاح در لغت به معناى باز بودن است و در اصطلاح اصول به اين معنا است كه راه حصول علم به احكام شرعى باز و گشوده است .\r\n\r\n\r\n","description":"","footnote":"\r\n( 1 ) - آيات مربوط به وضو و تيمم به ترتيب عبارتند از :\r\n فَاغْسِلُوا وُجُوهَكُمْ وَ أَيْدِيَكُمْ إِلَى الْمَرافِقِ وَ امْسَحُوا بِرُؤُسِكُمْ وَ أَرْجُلَكُمْ إِلَى الْكَعْبَيْنِ  ( صورت و دستها را تا آرنج بشوييد و سر و پاها را تا دو قوزك مسح كنيد . ) « مائده / 6 »\r\n فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَ أَيْدِيكُمْ مِنْهُ . . .  ( با خاك تيمم كنيد و به صورت و دستهايتان بكشيد . . . « مائده / 6 » )\r\n","page_name":" 85 ","page_number":85},
  {"content":"\r\n\r\n\r\nانفتاحى\r\nاين عنوان به كسى اطلاق مىشود كه باب علم ( قطع و يقين ) و علمى ( دليل ظنّى كه بر اعتبارش دليل قطعى قائم است ) را باز و منفتح مىداند .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nب\r\n\r\nبداء\r\nاين اصطلاح مربوط به علم كلام است ولى از آنجا كه بعضى نسخ در شريعت را همچون بداء در تكوينيّات دانسته‌اند ، لذا علماى اصول در تتمّهء بحث نسخ به بررسى اجمالى راجع به بداء مىپردازند ، تا حقيقت امر براى همگان روشن شود .\r\nبداء در لغت عبارت از ظهور بعد از خفاء است چنان كه در قرآن كريم نيز همين معنا به كار رفته است .\r\nمعناى اصطلاحى آن عبارت است از اينكه نسخ توسط شارع معلول اين امر است كه وى از اوّل به پايان رسيدن مدت مصلحت را نمىدانسته است و نسبت به آن جاهل بوده است و سپس حقيقت امر براى او روشن گرديده است ، اين همان بداء است كه در حق خداى سبحان مستحيل است .\r\n\r\nبدار\r\nعبارت است از شتاب و سرعت بخشيدن به انجام عمل در\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nابتداى وقت در حالت اضطرار ، يعنى كسى كه از انجام عمل واقعى اوّلى در اوّل وقت ناتوان است به انجام عمل اضطرارى مبادرت ورزد .\r\nاين عنوان در بحث اجزاء « مأموربه » به امر اضطرارى جريان دارد .\r\n\r\nبرائت شرعى\r\nهرگاه مدرك حجيت اصل برائت آيات و روايات باشد ، از آن به برائت شرعى يا برائت نقلى تعبير آورده مىشود . آنوقت مفادش اين خواهد بود كه شارع مقدّس در برابر تكليف نامعلوم ، ترك احتياط را اجازه داده است .\r\nناگفته نماند پيرامون برائت شرعى بحثى كه ميان علماى اصول درگرفته است اين است كه آيا برائت شرعى همچون برائت عقلى منوط به فحص و يأس از دليل مىباشد يا چنين شرطى ملحوظ نيست ؟\r\nبعضى از ايشان قايل به اعتبار فحص و برخى ديگر به عدم اعتبار آن نظر داده‌اند . و اين اختلاف نظر به خاطر نحوهء استنباط از ادلّه‌اى است كه در اين باره وجود دارد .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nبرائت عقلى\r\nهرگاه دليل حجيت برائت ، حكم عقل باشد يعنى بر اساس قاعدهء « قبح عقاب بلابيان » باشد در اين‌صورت برائت عقلى خواهد بود . و مفاد آن اين است كه مادام كه تكليفى از جانب مولى به گونهء مشخص بيان نگرديده ، كيفر و مجازات نمودن كسى به بهانهء مخالفت با آن عقلا قبيح و ناپسند است .\r\nلازم به ذكر است شرط اجراى برائت عقلى فحص و بررسى پيرامون ادلّهء اجتهادى و فقاهتى و يأس از آنهاست . زيرا موضوع برائت عقلى همانطور كه پيش از اين بيان شد « عدم البيان » است و تحقّق اين امر به فحص و تتبّع همه سويه نيازمند است و جز آن نمىتوان به اجراى اين اصل مبادرت ورزيد ؛ چه آنكه اگر در آنصورت با مخالفت واقع مواجه شود مؤاخذهء او را عقل قبيح نمىداند ، زيرا حكم عقل به قبح مؤاخذه موقوف بر احراز موضوع است و اين امر بدون فحص محقّق نمىگردد .\r\n\r\nبناى عقلاء\r\nبه سيرهء عقلاء رجوع شود .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nت\r\n\r\nتبدّل قطع\r\nاين عنوان در باب اجزاء جريان دارد به اين معنا كه اگر مكلف از روى خطا و اشتباه به امرى قطع حاصل نموده ، آنگاه مطابق قطع خود عمل كرد ، سپس به خطاى خويش واقف گردد ، در اين مورد نمىتوان حكم به اجزاء كرد . زيرا روشن است مكلف در قطع اول چيزى را كه مصلحت واقع را استيفا نمايد انجام نداده پس چگونه مىتوان پذيرفت تكليف واقعى از عهدهء وى ساقط گرديده با اينكه در حقيقت امرى متوجّه او نشده است بلكه خطاب امر نسبت به وى خيال و پندارى بيش نبود .\r\n\r\nتجرّى و انقياد\r\nتجرّى در مقابل انقياد است و آن در لغت ، اظهار جرأت در برابر مولى است ؛ چنان كه انقياد به معناى گردن نهادن در قبال مولى است خواه قطعش موافق با واقع بوده يا مخالف با واقع باشد .\r\nدر اصطلاح اصول تجرى آن است كه عبد آنچه را مىداند حرام\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاست يا احتمال مىدهد ، از نظر مولى منهى عنه است مرتكب شود يا عملى را كه يقين دارد مطلوب است ترك نمايد ، سپس براى وى كشف خلاف شود ، به اين معنا كه آنچه با نيّت حرام انجام داده واقعا حرام نبوده و آنچه را عمدا ترك نموده به حسب واقع واجب بوده است .\r\nدربارهء حكم تجرّى ميان اصولييّن اختلاف نظر است و در مجموع سه قول در مسأله وجود دارد :\r\n1 - تجرى حرام است . اين قول منسوب به مرحوم محقق خراسانى و بعضى از ارباب اصول است .\r\n2 - تجرى حرام نيست . اين رأى به برخى از بزرگان همچون شيخ اعظم انصارى ( ره ) تعلّق دارد .\r\n3 - تجرى حرام است مگر اينكه در ضمن واجبى انجام گيرد كه مشروط به قصد قربت نباشد . اين قول از مرحوم صاحب فصول است .\r\nامّا انقياد آن است كه انسان عملى را كه احتمال مىدهد مطلوب مولى است اتيان نمايد خواه در عالم واقع مطلوب بوده يا مطلوب نباشد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nتجزّى\r\nدستيابى قوّهء استنباط نسبت به بخشى از احكام فقهى را تجزّى گويند . ( رجوع شود به مجتهد متجزّى )\r\n\r\nتحقيق مناط\r\nتحقيق مناط عبارت است از اينكه علّيت حكم مشخص بوده ، منتها نسبت به وجود يا عدم آن در مورد معيّن ، اعمال نظر و اجتهاد صورت گيرد . براى مثال هرگاه كسى بخواهد مايعى را بنوشد ، ليكن نسبت به آن مردّد است ، چون احتمال مىدهد ، شراب باشد ، در اينجا بايد بررسى كند تا حقيقت امر براى وى روشن گردد ، حال چنانچه پس از جستجو يقين حاصل نمايد كه آن خمر است ، بايد از آن اجتناب كند .\r\n\r\nتخريج مناط\r\nمنظور از اين عنوان آن است كه شارع مقدّس حكمى را در موردى تصريح فرمايد ، منتها علت و مناط آن را بيان نكرده باشد ، ليكن مجتهد ، با انديشه و خرد خويش ، علت را با در نظر گرفتن وجود مناسبت بين آن و حكم ، استنباط مىكند . براى مثال فقيه « اسكار » را علت حرمت خمر تشخيص مىدهد ، به خاطر مناسبتى كه بين آن و حرمت در شرع وجود دارد . و يا مثلا شارع مقدّس ربا\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nرا در گندم حرام نموده است و فقيه مكيل بودن را به عنوان علّت حرمت آن استنباط مىكند و مطابق آن حكم را تعميم داده و نسبت به هر متاعى كه پيمانه‌اى است قايل به حرمت مىشود .\r\nناگفته نماند ، شيعه تخريج مناط را حجّت نمىداند .\r\nلازم به ذكر است ، تخريج مناط را « مناسبت » و « اخاله » نيز مىگويند . وجه نامگذارى آن به « مناسبت » به خاطر وجود تناسب و ارتباط ميان علت و حكم شرع ، و « اخاله » به جهت پندار و خيال آدمى مبنى بر اينكه امرى علّت است ، در حالى كه حقيقتا چنين نيست « 1 » .\r\n\r\nتخصّص\r\nمقصود از تخصّص اين است كه بعضى از افراد حقيقتا از موضوع عام خارج باشند مثل خروج جاهل از تحت حكم « اكرم العلماء » كه جاهل موضوعا از دايرهء اين حكم بيرون است . به تعبير ديگر خروج آن ، خروج تخصّصى است .\r\n\r\nتخصيص\r\nاخراج برخى از افراد عامّ از شمول حكم عام و كلّى را تخصيص گويند بدون اينكه در موضوع عام هيچگونه تصرّفى صورت گيرد ،\r\n\r\n\r\n","description":"","footnote":"\r\n( 1 ) - قوانين ، ج 2 ص 85 .\r\n","page_name":" 93 ","page_number":93},
  {"content":"\r\n\r\nچنان كه مىگويند : « اكرم العلماء » و « لا تكرم فسّاقهم » در اينجا جملهء دوّم ، عموم « اكرم العلماء » را تخصيص زده است و مفهومش اين است كه تنها علماى عدول بايستى مورد اكرام قرار گيرند .\r\n\r\nتخطئه و تصويب\r\nمنظور از تخطئه كه علماى شيعه بدان قايل مىباشند اين است كه خداى سبحان در هر مسأله‌اى حكمى جعل فرموده به گونه‌اى كه گاه مجتهد بدان دست مىيابد و زمانى نيز عليرغم تلاش فراوان به حكمى مخالف با آن و اصل مىگردد ولى درهرحال نزد خداوند مأجور خواهد بود و ليكن به هنگام وصول به حكم واقعى اجر مضاعف خواهد داشت . چنان كه معروف است : « للمصيب اجران و للمخطئى اجر واحد » .\r\nولى مقصود از تصويب كه دانشمندان اهل سنّت بدان عقيده دارند آن است كه خداوند به عدد آراى فقها احكامى دارد و هر آنچه مجتهد بدان دست يابد همان حكم اللّه محسوب مىگردد .\r\nبر اين اساس مطابق نظريهء تصويب ، احكام الهى تابع اجتهاد و رأى مجتهدين مىباشد يعنى هر رأيى را كه اشخاص با نظر و اجتهاد خويش بدست آورند خداوند نيز طبق آن حكمى صادر مىنمايد .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nتخيير شرعى\r\nمنظور از تخيير شرعى آن است كه به واسطهء دليلى خاص ثابت است و يا به تعبير ديگر تخيير شرعى آن است كه خطاب شارع متوجه آن است . نظير خصال كفّاره كه عبارت است از آزاد كردن بنده ، دو ماه روزه گرفتن ، شصت فقير را سير كردن كه تخيير بين اينها از نوع تخيير شرعى است .\r\n\r\nتخيير عقلى\r\nتخيير عقلى در موارد زير كاربرد دارد :\r\n1 - تخيير عقلى كه در مورد تزاحم ثابت است و هيچگونه مرجّحى نيز در بين نيست . براى مثال اگر در دليلى امر به انقاذ غريق شده باشد و ليكن مكلّف به هنگام مواجه شدن با دو غريق تنها به نجات يكى از آن دو قادر است . در اين صورت در وقت تساوى ملاك ، عقل حكم به تخيير مىكند .\r\n2 - تخيير عقلى در موردى كه وجوب به طبيعت ذات افراد تعلّق گرفته باشد . در اين‌صورت عقل بين افراد آن حكم به تخيير مىكند .\r\nبراى مثال اگر گفته شود : « بنده‌اى را آزاد كنيد » در اينجا عقل در تعلق حكم نسبت به افراد رقبه ، حكم به تساوى مىنمايد ، بنابراين هر يك از افراد آن كه آزاد گردد امتثال حاصل شده و امر مولى ساقط مىشود .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n3 - تخيير عقلى كه به ضميمهء دليل شرعى ثابت است از جهت اكتفاى به قدر متيقّن در رفع يد از ظواهر خطابات شرعى .\r\n\r\nتخيير تكوينى\r\nاز فحواى كلمات برخى از اصوليين يك نوع تخييرى به چشم مىخورد بنام « تخيير تكوينى » كه نه عقلى است و نه شرعى و آن عبارت است از تخيير بين فعل و ترك چيزى در صورت دوران حكم بين وجوب و حرمت بدون اينكه مرجّحى در ميان باشد . طبق اين تقرير تخيير در دوران امر بين محذورين نه شرعى است و نه لفظى بلكه يك امر قهرى و تكوينى است . اما اينكه شرعى نيست دليلش اين است كه حكم فعل در عالم واقع يك فرد معين است يا وجوب است و يا حرمت ، هر دو نمىتواند باشد . و اما اينكه عقلى نيست به خاطر عدم وجود ملاك در هر يك از فعل و ترك آنطور كه در دو امر متزاحم وجود داشت . بنابراين تخيير در اين قسم ، تكوينى است زيرا مكلّف طبيعتا يا فاعل است يا تارك و خارج از اين دو هم نيست .\r\n\r\nترادف\r\nالفاظ متعددى كه جملگى داراى معناى واحد باشند به آن ترادف گويند . مانند انسان و بشر كه معناى هر دو يكى است . در\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nبرابر آن « تباين » قرار دارد كه هر لفظى داراى معناى مخصوص به خود مىباشد .\r\n\r\nترتّب\r\nپيش از بيان مراد از ترتّب بايد گفت كسانى كه امر به شىء را مقتضى نهى از ضدّ نمىدانند در صورتى كه ضدّ عبادت باشد ، آن را از طريق ترتّب تصحيح مىنمايند و از اين راه ايرادات قائلين به عدم را پاسخ مىدهند .\r\nبنابراين مقصود از ترتّب آن است كه هرگاه مكلّف امر به اهمّ را عصيان نمايد و به اتيان ضدّ آن ( فعل مهمّ ) كه در طول آن قرار دارد اقدام كند هيچ محذورى پيش نمىآيد . براى مثال تطهير مسجد از نجاست در بادى امر مطلوب مولى بوده لذا مكلّف را به انجام آن تكليف نمود ، آنگاه فرمود : چنانچه اين تكليف را انجام ندادى پس تكليف ديگر يعنى نماز را بجاى آور . به اين ترتيب وجوب نماز مترتّب است بر مخالفت امر مولى در ازالهء نجاست از مسجد . لذا طبق اين تقرير عقلا هيچ مانعى در جريان ترتّب وجود ندارد .\r\n\r\nتزاحم\r\nهرگاه حكمى در برابر اجراى حكم ديگر مزاحمت نمايد به گونه‌اى كه جمع بين آن دو در مقام امتثال امكان‌پذير نباشد ، آن را\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nتزاحم خوانند .\r\nفرق آن با تعارض اين است كه تزاحم مربوط به احكام است ولى تعارض مربوط به ادلّه ، لذا اوّلى داراى قواعدى است كه به حكم ارتباط دارد ولى دومى متضمّن قواعدى است براى ترجيح كه به قوت سند و دلالت مرتبط است .\r\n\r\nتعادل و تراجيح\r\nتعادل يا تعارض عبارت است از تنافى دو يا چند دليل به حسب دلالت به طورى كه ميان آنها نوعى تناقض يا تضاد باشد به اين معنا كه يقين به صدق يكى ملازم با كذب ديگرى لازم آيد .\r\nالبته صرف وجود تنافى بين مدلول دو دليل نمىتوان بىدرنگ حكم به تعارض آنها نمود بلكه ممكن است يكى از دو دليل بر ديگرى حاكم بوده يا اساسا عرف آنها را به گونه‌اى معيّن با هم جمع نمايد چنان كه در مسأله عام و خاص ، مطلق و مقيّد اظهر را بر ظاهر مقدّم مىدارد .\r\nناگفته نماند منظور اصوليّون از كلمهء « تعادل » تساوى دو دليل متعارض در تمام امورى است كه مقتضى ترجيح يكى بر ديگرى است . مقصود از تراجيح امورى است كه نوعا سبب ترجيح دليلى بر دليل ديگر مىباشد . لازم به ذكر است « تراجيح » جمع ترجيح است\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nكه بر خلاف قاعده جمع مصدر آمده است ، زيرا جمع آن در واقع « ترجيحات » است نه تراجيح و منظور از آن مصدر به معناى فاعل است يعنى مرجّح . اينكه تراجيح با صيغهء جمع آمده نه تعادل بدان جهت است كه مرجّحات بين دو دليل متعارض متعدّد است ولى تعادل تنها در يك فرض تحقّق مىيابد و آن فرض فقدان تمامى مرجّحات است « 1 » .\r\n\r\nتعارض\r\nتنافى بين دو يا چند دليل را گويند به گونه‌اى مكلّف در مقام عمل با مشكل مواجه شود .\r\n\r\nتعارض استصحاب با ساير اصول عمليّه\r\nاستصحاب در هر صورت بر اصول عمليه‌اى چون برائت ، تخيير و اشتغال مقدم است و با وجود آن موردى براى اجراى آنها باقى نمىماند ؛ زيرا استصحاب عاملى است موضوع اصول را كه شكّ باشد از بين مىبرد ، بر اين اساس با وجود استصحاب نوبت به ديگر اصول عمليّه نمىرسد . ناگفته نماند در اين مطلب فرقى نمى كند كه اصول عمليّه از نوع اصول شرعى بوده يا اصول عقلى در هر حال استصحاب بر آنها مقدّم مىباشد .\r\n\r\n\r\n","description":"","footnote":"\r\n( 1 ) - ر . ك اصول الفقه مرحوم مظفر ج 2 ص 209 .\r\n","page_name":" 99 ","page_number":99},
  {"content":"\r\n\r\n\r\nتعارض استصحاب با قاعدهء صحّت\r\nدر وقت تعارض استصحاب با قاعدهء صحّت بدون ترديد قاعدهء صحّت مقدم خواهد بود حتّى فرضا استصحاب از قبيل امارات محسوب گردد و قاعدهء صحّت از نوع اصول ، باز هم قاعدهء صحّت مقدّم مىباشد . دليلش اين است كه شرع مقدّس اسلام قاعدهء صحّت را در موردى مقرّر فرموده است كه همواره مواجه با استصحابى است كه نقطهء مقابل آن قرار دارد ؛ ازاينرو چنانچه بخواهيم استصحاب را بر آن مقدّم بداريم ديگر موردى براى اصل صحّت باقى نمىماند ، لذا به منظور گريز از لغويّت در حيطهء قوانين شرع بايستى اين قاعده را بر استصحاب پيوسته مقدّم داشت .\r\n\r\nتعارض استصحاب با قاعدهء فراغ و تجاوز\r\nهنگام تعارض استصحاب با قاعدهء فراغ و تجاوز ، اين قاعده از باب اينكه جزو امارات بوده و كشف از حكم واقعى مىكند بر استصحاب مقدّم خواهد بود چه آنكه با وجود امارات موردى براى اجراى استصحاب باقى نمىماند زيرا آنها وارد بر استصحاب مىباشند .\r\nلازم به يادآورى است تقدّم قاعده بر استصحاب را مىتوان از باب تخصيص دانست ؛ زيرا موارد عمل به قاعده ، اغلب محل\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nجريان استصحاب مىباشد ، چنان كه در مثل شكّ در ركوع پس از دخول در سجود اگر از اجراى قاعدهء فراغ و تجاوز صرفنظر نمائيم به مقتضاى استصحاب بايستى حكم به عدم اتيان ركوع نمود . از اينرو ناگزيريم ادلّهء استصحاب را پيوسته به ادلّهء قاعده ، تخصيص بزنيم و گرنه عمل به قاعدهء فراغ و تجاوز تنها در مواردى نادر روى خواهد داد .\r\n\r\nتعارض استصحاب با قاعدهء يد\r\nاگر قاعدهء يد جزو امارات به‌شمار رود ، طبيعى است به هنگام تعارض اماره با اصول به حسب ظاهر اماره مقدّم است . چه آنكه اماره كاشف از حكم واقعى است ولى اصل تنها در جهت رفع حيرت قابل اجرا است و اساسا نظرى به واقع ندارد . حتّى چنانچه رتبهء قاعدهء يد متأخّر از ساير امارات بوده يا در رديف استصحاب باشد در اين صورت نيز بر استصحاب مقدم خواهد بود زيرا ادلّهء آن نسبت به موارد استصحاب ورود دارد .\r\n\r\nتعارض استصحاب با قرعه\r\nدر جايى كه قاعدهء قرعه با استصحاب تعارض نمايد ، قطعا استصحاب بر آن پيشى مىگيرد زيرا دليل استصحاب از دليل قرعه اخصّ است و اين بدان جهت است كه در دليل استصحاب ، حالت\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nسابقه مورد ملاحظه قرار گرفته به خلاف دليل قرعه كه اعمّ از آن مىباشد .\r\n\r\nتعارض دو اجماع منقول\r\nهرگاه ميان دو اجماع منقول تعارضى واقع شود ، اجماعى كه مخالف با مذهب عامّه است مقدّم مىباشد چه آنكه اجماع موافق با مذهب عامّه ممكن است از روى تقيّه حاصل شده باشد .\r\n\r\nتعارض ميان دو استصحاب\r\nدر تعارض بين دو استصحاب هرگاه مستصحب اوّلى از آثار شرعى مستصحب ديگرى باشد يعنى شك در مستصحب اوّلى مسبب از شكّ در مستصحب دوّمى باشد ، در اين حالت استصحاب سببى بر استصحاب مسببى مقدّم است . زيرا در غير اين صورت مستلزم تخصيص خطاب « لا تنقض اليقين بالشكّ » خواهد بود .\r\nولى چنانچه مستصحب اثر شرعى براى ديگرى نباشد ، حكم اين قسم آن است كه مادام كه مخالفت قطعى با تكليف فعلى روى ندهد استصحاب در هر دو مورد جريان خواهد داشت ، چه آنكه مقتضى موجود و مانع مفقود است .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nتعارض ميان ظاهر كتاب و خبر واحد\r\nهرگاه بين ظاهر كتاب و خبر واحد تعارض واقع شود ظاهر كتاب تقدّم داشته و بدان عمل مىشود ، زيرا كتاب قطعى الصّدور و خبر واحد ظنّى الصّدور است .\r\nدر تعارض ميان ظاهر كتاب و اجماع منقول نيز مسأله چنين است .\r\n\r\nتعدّى از مرجّحات منصوصه\r\nيكى از مباحثى كه در مسألهء تعادل و تراجيح مطرح است بحث مربوط به « تعدّى از مرجّحات منصوصه » است . به اين معنا كه بنابر قول به ترجيح آيا بايستى تنها به مرجّحات منصوص ( اخبار و احاديث ) بسنده شود و تعدّى از آنها جايز نيست يا اينكه مىتوان از آنها تعدّى نمود ؟ علماى اصول در اين باره اختلاف نظر دارند .\r\nليكن نظر مشهور اين است كه تعدّى از مرجّحات منصوصه بلااشكال است يعنى مىتوان به مواردى كه ما را به واقع نزديكتر مىسازند رجوع كرد . به اين ترتيب مرجّحات را نمىتوان به آنچه در اخبار و روايات آمده محدود ساخت بلكه هر صاحب مزيّتى را مىشود بر فاقد آن مقدّم داشت ، زيرا اقوائيّت و اقربيّت به واقع خود از اسباب ترجيح و تقديم مىباشد .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nتعريف حقيقى\r\nتعريفى كه از جنس و فصل و عرض خاص تركيب يابد ، تعريف حقيقى گويند ، و آن همانگونه كه ارباب ميزان گفته‌اند بر چهار قسم است : حدّ تام و حدّ ناقص ، رسم تامّ و رسم ناقص .\r\n\r\nتعريف لفظى\r\nتعريف لفظى يا شرح الاسمى آن است كه معناى لفظى توسّط لفظ يا الفاظى ديگر معلوم شود ؛ بدون اينكه چيزى از ماهيّت و حقيقت آن بيان گردد .\r\n\r\nتقابل عدم و ملكه\r\nتقابل عدم و ملكه يا تقابل ملكه و عدم كه گاه اين اصطلاح در اصول نيز به‌كار مىرود عبارت است از دو امر وجودى و عدمى كه اجتماعشان محال ولى ارتفاعشان محال نيست . مثل بينايى و كورى كه اوّلى ملكه و دومّى عدم آن است . تحقّق كورى تنها هنگامى ميسّر است كه در آن مورد امكان بينايى وجود داشته باشد . لذا به اشياى بىجان نمىتوان اين كلمه را اطلاق نمود زيرا كورى به معناى عدم بصيرت ويژه‌اى است يعنى عدم بينايى در كسى قابل استعمال است كه بينايى در شأن او باشد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nتقليد\r\nتقليد در لغت به معناى قلاده به گردن انداختن است و از آنجا كه مقلّد قلادهء اطاعت و پيروى از مجتهد را به گردن مىگيرد ازاينرو به او مقلّد گويند .\r\nدر اصطلاح براى تقليد تعاريف گوناگونى از سوى علماى اصول مطرح گرديده كه برخى از آنها به شرح زير است :\r\n1 - اخذ قول غير و عمل به آن .\r\n2 - پذيرفتن قول ديگرى بدون دليل .\r\n3 - تعلّم و يادگيرى احكام از غير .\r\n4 - نفس عمل به قول غير .\r\n5 - التزام به قول غير .\r\nو مانند اينها از تعاريف ديگر .\r\n\r\nتقليد اعلم\r\nتقليد اعلم يعنى تقليد از مجتهدى كه قوهء استنباط وى در احكام شرعى از روى ادلّهء مربوط ؛ بيش از ديگران باشد .\r\nدربارهء وجوب تقليد اعلم و عدم وجوب آن در ميان فقها اختلاف نظر است . مشهور قايل به وجوب گرديده‌اند و دليلشان اين است كه فتواى مجتهد اعلم حجيتش قطعى است و غير اعلم رأيش\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nمشكوك است ، از اين‌جهت واجب است از مجتهد اعلم تقليد شود و از طرفى تقليد مفضول با وجود افضل جايز نيست .\r\nالبته وجوب تقليد اعلم هنگامى است كه شناسايى وى در ميان ديگر فقها ميسّر باشد ، و گرنه در صورت تساوى ، اغلب قايل به تخيير مىباشند .\r\n\r\nتمسّك به عام در شبههء مصداقيّه\r\nاين عنوان را كه در لسان اصوليّين همواره جريان دارد با ذكر مثالى روشن مىسازيم : چنانچه در دليلى آمده باشد : « اكرم العلماء » منتها ما نمىدانيم آيا زيد عالم هست تا عموم « اكرم العلماء » آن را شامل شود يا اساسا عالم نيست ؟ براى اثبات اين امر نمىتوان به عموم « اكرم العلماء » تمسّك جست و اكرامش را واجب دانست . لذا مشهور ميان علماى اصول اين است كه تمسّك به عام در شبههء مصداقيّه جايز نيست . و همچنين است شبههء مصداقيّه در مخصّص ، مثل اينكه عام ياد شده بوسيلهء « لا تكرم الفسّاق منهم » تخصيص بخورد . ليكن ما در خصوص فردى شكّ مىكنيم كه آيا او فاسق است تا حكم خاص شاملش شود يا عادل است و نتيجتا حكم عام آن را دربرگيرد ؟\r\nعلماى اصول در اين مسأله اختلاف نظر دارند منتها اغلب ايشان\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nبر اين باورند كه در اينجا نيز نمىتوان با تمسك به عام ، عدالت فرد مشكوك را ثابت كرد به تعبير ديگر تمسك به عام در شبههء مصداقيّهء مخصّص اعمّ از مخصّص متّصل و منفصل به هيچ‌روى جايز نمىباشد .\r\n\r\nتنقيح مناط\r\nآن است كه شارع ، حكم را به سبب آن نسبت داده ، ولى اوصافى بدان مقترن گرديده كه در ثبوت حكم مدخليّتى ندارند ، لذا مجتهد ، حكم را از ميان آن اوصاف بيرون مىكشد و يا به اصطلاح منقّح و پاكيزه مىگرداند و آنها را از اعتبار انداخته تا حكم بتواند توسعه يابد و در مواردى ديگر بتوان از آن بهره جست .\r\nمثالى كه براى آن ذكر نموده‌اند ، داستان مربوط به اعرابى است كه به خدمت پيامبر ( ص ) شرفياب شد ، و گفت : يا رسول اللّه ! من هلاك شدم . حضرت فرمود : چه‌كار كرده‌اى ؟ گفت : در روز ماه رمضان با همسر خود آميزش نمودم . فرمود : يك بنده آزاد كن .\r\nاز اين حكم چنين استفاده مىكنند كه اعرابى بودن و ماه رمضان آن سال و ديگر اوصاف ، خصوصيّتى ندارند ، بلكه حكم يادشده نسبت به تمامى افراد مكلّف و همهء ماه‌هاى رمضان ، تعميم دارد . و اين معنا را به اقتضاى مناسبت حكم و موضوع استنباط مىنمايند .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nحتّى بعضى گفته‌اند : نكاح در مسألهء مزبور خصوصيّتى ندارد ، لذا مىتوان به هر كسى كه روزه را به گونه‌اى هرچند از راه نامشروع افطار كند ، همين حكم را نسبت وى جارى دانست طبيعى است اين نوع نظرات بر حجيت قياس مظنون مبتنى است « 1 » .\r\n\r\n\r\n","description":"","footnote":"\r\n( 1 ) - روضة الناظر ص 146 به نقل از الاصول العامه للفقه المقارن ص 315 .\r\n","page_name":" 108 ","page_number":108},
  {"content":"\r\n\r\n\r\nث\r\n\r\nثبوت تعبّدى\r\nمقصود از ثبوت تعبّدى اين است كه انسان ، مكلّف است مطابق آن عمل نمايد به تعبير ديگر ثبوت تعبّدى عبارت است از اثبات تعبّد و جواز عمل به قول و تقرير و فعل معصوم ( ع ) كه از طريق نقل خبر واحد و امثال آن بدست آمده است . طبيعى است اين نوع از ثبوت ، مفاد « كان » ناقصه است .\r\n\r\nثبوت واقعى\r\nمنظور از ثبوت واقعى كه مفاد « كان » تامّه است همان صرف الوجود و تحقّق فعل و قول و تقرير معصوم ( ع ) است و آن نمىتواند از عوارض سنّت به شمار آيد .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nج\r\n\r\nجعل اماره بنحو سببيّت يا طريقيّت\r\nدر مبحث ظنون و امارات شبهه‌اى مطرح است بدين مضمون :\r\nبا فرض تمكّن از تحصيل حكم واقعى و وصول به آن از طريق امام معصوم ( ع ) چگونه شارع مقدّس پيروى از امارات ظنّى را اجازه مىدهد در حالى كه امارات از احتمال خطا و اشتباه بدور نبوده و بالمآل باعث تفويت واقع مىشوند ، طبيعى است بر شارع مقدّس عقلا قبيح است بر اين امر رخصت دهد . براى مثال اگر اماره‌اى دالّ بر جواز عملى باشد و از طرفى حكم واقعى وجوب يا حرمت است ، در اين‌صورت اذن به اتّباع اماره موجب اذن به ترك واجب يا فعل حرام خواهد شد و در اين هنگام يا باعث تفويت مصلحت گرديده و يا موجب القاى در مفسده مىشود و همين شبهه اصوليّون را وادار ساخته است بعضى به جعل اماره بنحو سببيّت قايل گرديده و برخى بنحو طريقيّت و دسته‌اى نيز قول مصلحت سلوكى را اختيار نمايند . حال هر يك از اين نظرات را به اجمال بيان مىنماييم :\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nنظريّهء سببيّت\r\nمقصود قائلين اين نظريّه آن است كه امارات سبب حدوث مصلحت در مؤداى آنها مىگردند به گونه‌اى كه به فرض خطا با تفويت مصلحت احكام واقعى مقاومت مىكنند و شارع مقدّس نيز بر طبق مؤداى اماره حكمى ظاهرى جعل مىنمايد .\r\nبه اين ترتيب مطابق اين گفتار ، حجيت امارات از جانب شارع بر اين اساس است كه موجب پيدايش مصالح ظاهرى مىباشند ، به گونه‌اى كه يا مساوى حكم واقعى بوده يا در هنگام خطا نقطهء خلاء را تدارك مىكند .\r\n\r\nنظريّهء طريقيّت\r\nمنظور اين است كه امارات تنها در جهت كشف و ايصال به واقع جعل گرديده‌اند و احكام الهى را بدين طريق مىتوان استنباط نمود و اين راهى است كه از سوى شارع مقدّس معرفى شده است .\r\nحال اگر چنين استنباطى با واقع مطابقت نمايد در اين هنگام حكم واقعى منجّز و به فعليّت مىرسد و طبعا مخالفت آن موجب عقاب خواهد بود ، ولى چنانچه با حكم الهى مغايرت داشته در اين صورت اين امارات براى مكلّف عذرآور خواهند بود و قطعا عقوبت الهى شامل حالشان نمىشود .\r\nبدين‌ترتيب طبق اين نظريّه ، نقش امارات ، نقش راهنمايى و\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nطريقيّت به سوى واقع است نه حدوث مصلحت چه آنكه مصالح تنها مربوط به احكام واقعى الهى است و از راه امارات مىتوان بدان رسيد .\r\n\r\nنظريّهء مصحلت سلوكى\r\nاين قول منسوب به شيخ انصارى ( ره ) است . زيرا ايشان جعل اماره بنحو طريقيّت محض را تمام ندانسته و از طرفى قول به سببيّت محض را مستلزم قول به تصويب دانسته ، ازاينرو راه ميانه‌اى را اتخاذ نموده است و آن عبارت است از اينكه در نفس سلوك اماره و تطبيق عمل بر مؤداى اماره مصلحت است ، به گونه‌اى كه با اين مصلحت آنچه از مصلحت واقع در هنگام خطا تفويت مىگردد جبران مىشود . بنابراين اماره از يك سو شأنش طريقيّت به سوى واقع است و از سوى ديگر شأن سببيّت براى واقع ، لذا نمايانگر سببيّت و طريقيّت محض نيست .\r\n\r\nجعل تأليفى و جعل بسيط\r\nجعل تأليفى مفاد كان ناقصه است و به وجود رابط تعلق مىگيرد و محتاج اسم و خبر است . مثل اينكه مىگوييم : « خداوند على را شجاع و دلير آفريده است » . روشن است اين نوع جعل دربارهء جملهء : « عدد چهار زوج است » صدق نمىكند زيرا زوجيّت كه\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nلازمهء عدد چهار است قابل جعل نيست ولى جعل بسيط مفاد كان تامّه است ، تنها نيازمند فاعل است و احتياجى به اسم و خبر ندارد ، به معناى خلق كردن و آفريدن است يعنى چيزى كه وجود ندارد جاعل و آفريننده‌اى او را ايجاد مىنمايد .\r\nجعل در تقسيمى ديگر بر دو قسم تقسيم مىشود :\r\n\r\n1 - جعل تكوينى\r\nمقصود از جعل تكوينى عبارت است از ايجاد شيئى حقيقتا در عالم خارج نظير همهء كائنات كه از جانب ذات اقدس احديّت تكوين يافته‌اند و اصطلاحا به اين نوع جعل ، تكوينى گويند .\r\n\r\n2 - جعل اعتبارى\r\nمنظور از جعل اعتبارى همان ايجاد شىء در عالم اعتبار و به گونهء تنزيل است ، به اين معنا كه آن را نازل منزلهء شىء خارجى واقعى قرار داده و آثار و خصوصياتش را بر آن بار نمايد و اين نوع جعل را جعل اعتبارى يا تنزيلى خوانند و واقعيّت آن تنها در اعتبار و تنزيل است و غير از آن حقيقتى براى او قابل تصوّر نمىباشد .\r\nحال اين دو نوع جعل را در ضمن مثالى مىتوان چنين ترسيم نمود :\r\nمعناى حقيقى « أسد » حيوان مفترس است و اين به جعل تكوينى است كه خداوند متعال او را با همهء خصايص و\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nويژگيهايش خلق كرده است ، منتها عرف هر فرد دلاور و جسورى را به عنوان أسد ( شير ) اعتبار مىكند و براى مثال زيد شجاع را به عنوان شير تلقّى نموده و او را به مثابهء آن حيوان مفترس قرار مىدهد و اينهمه تنها به خاطر وجود شجاعت و دليرى است كه از زيد سراغ دارد و بدينوسيله روح مبارزه‌طلبى و قهرمانى وى را مورد تمجيد و ستايش قرار مىدهد .\r\n\r\nجمع تبرّعى\r\nمراد از جمع تبرّعى چيزى است كه باز مىگردد به تعديل كيفى كه عرف اهل محاوره بر آن مساعدت ندارد .\r\n\r\nجمع دلالتى\r\nمقصود از جمع دلالتى يا جمع دلالى همان جمع عرفى است .\r\n\r\nجمع عرفى\r\nهرگاه ميان دو يا چند دليل تعارض وجود داشته باشد برابر قاعدهء « الجمع مهما امكن اولى من الطّرح » بايستى بين آنها به گونه‌اى جمع نمود و قدر متيقّن از آن ، جمع عرفى است كه شيخ انصارى ( ره ) از آن به جمع مقبول تعبير آورده است و مفادش اين است كه هرگاه از نظر عرف تعارض محقّق نبوده و يكى از دو دليل\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nقرينه و نشانه‌اى باشد براى توضيح و تبيين مقصود شارع از دليلى ديگر ، بايد آن دو دليل را با يكديگر جمع نموده و ميان آنها تصالح و توافق برقرار كرد به اين نحو كه مطابق دليلى كه قرينه است ، دليل ديگر تأويل شود . بنابراين با جمع عرفى دو دليل از تعارض خارج مىشوند و دليلش اين است كه تنها در موردى مىتوان به تساقط يا تخيير يا رجوع به علاجها و مرجّحات سندى حكم نمود در اخذ و عمل به هر دو حيرت و سرگردانى وجود داشته باشد ، طبيعى است در موارد جمع عرفى ، ترديد و حيرتى وجود ندارد .\r\nلازم به ذكر است جمع عرفى را موارد گوناگونى است كه در كتب مفصّل علم اصول بيان گرديده است .\r\n\r\nجمع مقبول\r\nمنظور جمع عرفى است .\r\n( ر . ك ، جمع عرفى )\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nح\r\n\r\nحجّت\r\nحجّت داراى دو اصطلاح است :\r\n1 - حجّت به اصطلاح منطقى\r\n2 - حجّت به اصطلاح اصولى\r\nحجت به اصطلاح منطقى عبارت است از معلوم تصديقى كه ما را به مجهول تصديقى برساند ، نظير « العالم متغيّر » و « كلّ متغيّر حادث » كه معلوم تصديقى است و آدمى را به مجهول تصديقى يعنى « العالم حادث » رهنمون مىسازد .\r\nو نيز گفته‌اند حجت به اصطلاح منطقى عبارت است از حد وسطى كه با آن بر ثبوت اكبر براى اصغر استدلال مىشود مانند متغيّر در صغرا و كبراى يادشده كه محمول در صغرا و موضوع در كبرا قرار داشت به آن بر اثبات حدوث كه در كبرا قرار دارد ، براى عالم كه در صغرا قرار دارد احتجاج مىشود .\r\nاما حجت به اصطلاح اصولى عبارت است از منجزيّت تكليف در صورتى كه مطابقت با واقع داشته باشد و معذريّت تكليف\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nهنگامى كه با واقع مطابقت نداشته باشد .\r\nبديهى است هنگامى كه گفته مىشود مثلا قطع حجت است ، حجت به اصطلاح اصولى است ، و گرنه اطلاق حجت به اصطلاح منطقى بر قطع صحيح نيست ، زيرا تنها در موردى صحيح است كه با كذب كبرا ملازمت نداشته باشد و اما جايى كه با كذب كبرا ملازمت دارد در آنجا اطلاق حجت بر آن قطعا صحيح نمىباشد و در قطع چون حد وسط ملازمت با كذب كبرا دارد ، لذا حجت بر آن اطلاق نمىشود . براى مثال صحيح نيست گفته شود : هذا مقطوع الوجوب و كلّ مقطوع الوجوب واجب شرعا ، فهذا واجب شرعا ، زيرا با كذب كبرا ملازمت دارد ، چه آنكه وجوب بر نفس اشياء ثابت است نه بر مقطوع الوجوب .\r\n\r\nحسن و قبح عقلى\r\nاين قاعده هرچند يك مسألهء كلامى است و ليكن در علم اصول در مبحث دليل عقلى ، ذيل بحث مستقلّات عقلى مورد بحث و گفتگو واقع شده است ، چون نتيجهء اين بحث مربوط به مبادى يا مسايل علم اصول مىباشد ، براى نمونه از جمله بحثها اين است كه بعد از فرض اين معنا كه افعال ذاتا داراى حسن و قبح مىباشند ، آيا عقل قادر است وجوه حسن و قبح را به گونهء مستقل و بدون تعليم\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nشارع درك كند ؟ و از سويى ديگر به فرض تمكّن عقل آيا مكلّف مىتواند بدون بيان شارع و تعليم او حكم عقل را اخذ نمايد ؟\r\nدر اين‌خصوص ميان اصوليّون و جماعتى از اخباريّين اختلاف نظر است .\r\nبحث ديگرى كه در اينجا وجود دارد اين است كه فرضا بپذيريم افعال داراى حسن و قبح ذاتى بوده و عقل نيز مىتواند بدون بيان شارع آنها را درك كند ، آيا عقل به ملازمهء ميان حكم خود و حكم شرع ، حكمى صادر مىكند ؟ به تعبير ديگر چنانچه عقل به حسن يا قبح چيزى حكم نمود آيا مىتواند اين معنا را هم حكم كند كه شارع مقدّس نيز بر طبق آن حكم كرده است ؟\r\nاين مسأله در كتب اصولى به مسألهء ملازمه معروف است كه اخبارىها همانند برخى از اصوليّون همچون صاحب فصول آن را مورد انكار قرار داده ولى ديگران آن را پذيرفته‌اند .\r\n\r\nحسن و قبح فاعلى\r\nهرگاه شخصى داراى حسن نيّت بوده و برخوردار از ارادهء نيكو و ضميرى پسنديده باشد ، حسن فاعلى و اگر داراى سوء سريره و قباحت باطنى باشد ، قبح فاعلى مىنامند .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nحسن و قبح فعلى\r\nهرگاه نفس عمل عقلا و شرعا نيك بوده به گونه‌اى كه فاعل آن به واسطهء انجام آن عمل ، مستحق ثواب و تحسين باشد حسن فعلى و چنانچه عملى ذاتا قبيح و ناپسند بوده و فاعلش به خاطر ارتكاب آن مستحق عقاب يا ملامت باشد قبح فعلى مىگويند .\r\nلازم به يادآورى است عنوان حسن و قبح فعلى و نيز حسن و قبح فاعلى در علم اصول در بحث تجرّى جريان دارد .\r\n\r\nحقيقت و مجاز\r\nهرگاه لفظى در معناى موضوع‌له خود به كار رود حقيقت ، و در غير معناى اصلى خود استعمال شود و به نحوى با آن مناسبت داشته باشد مجاز مىنامند . بديهى است ارادهء معناى مجازى از لفظ نيازمند نصب قرينه است ، بر خلاف استعمال حقيقى كه مستغنى از اين امر است .\r\nلازم به يادآورى است استعمال لفظ در معناى مجازى متوقف است بر وجود مناسبت و ملازمت ميان معناى مجازى با معناى حقيقى كه در اصطلاح علماى بديع بدان « علاقه » خوانند ، و شمار علاقه‌ها نسبتا زياد است ، ولى برخى از موارد اهمّ آن عبارتند از :\r\nعلاقهء مشابهت ، علاقهء سببيّت ، علاقهء جزء و كل ، علاقهء حال و محل\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nو جز اينها .\r\nشايان ذكر است براى تعيين معناى حقيقى از مجازى علايم و نشانه‌هايى از سوى علما ذكر شده است كه به « علايم حقيقت و مجاز » معروف است . اين علايم بقرار زير است :\r\n1 - تبادر\r\n2 - عدم صحّت سلب\r\n3 - اطّراد\r\nناگفته نماند از نظر قدماى علم اصول تنصيص يعنى تصريح اهل لغت به عنوان يكى از علايم حقيقت و مجاز محسوب مىگرديد و ليكن متأخرين به جاى آن ، تبادر را به عنوان علامت ذكر نموده‌اند و اين بدان جهت است كه ايشان مسأله‌اى را در مباحث عقليّه بنام مسأله حجيّت قول لغوى مطرح مىسازند و دلايلى نيز بر عدم حجيّت آن اقامه مىنمايند ، ازاينرو تنصيص اهل لغت از نظر آنها نشانهء حقيقت نمىباشد .\r\nهمانگونه كه پيش از اين سخن رفت استعمال الفاظ در معانى مجازى محتاج به وجود قرينه است ؛ چنان كه در جملهء « رأيت اسدا يرمى » كلمهء « يرمى » قرينه است بر ارادهء معناى مجازى يعنى رجل شجاع . طبيعى است اگر در كلام قرينه‌اى ذكر نشود ، الفاظ به معناى حقيقى خود باز مىگردند . قرينه بر دو گونه است ، گاه از آن به قرينهء\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nصارفه تعبير آورده مىشود و زمانى به قرينهء معيّنه يا موضحه كه اوّلى در استعمالات مجازى و دومى در استعمال الفاظ مشترك جريان دارد .\r\n( رجوع شود به استعمال حقيقى و مجازى )\r\n\r\nحقيقت شرعيّه\r\nنقل الفاظى همچون صلوة ، صوم و مانند اينها از معانى لغوى به معانى شرعى به گونهء وضع تعيينى يا بنحو وضع تعيّنى در عصر شارع مقدّس را حقيقت شرعيّه مىنامند .\r\nيكى از مباحثى كه در علم اصول ميان حضرات محلّ بحث و گفتگو است ، مسألهء حقيقت شرعيّه است كه بعضى به ثبوت آن قائل بوده و برخى ديگر آن را در كل مورد انكار قرار داده‌اند .\r\nمنتها ثمره و فايدهء نزاع در اين بحث آن است كه قائلين به ثبوت حقيقت شرعيّه به هنگام مواجهه با الفاظ مستعمل در لسان شارع در وقت فقدان قرينه ، به معانى شرعى آن حمل مىكنند ؛ و اين در حالى است كه منكرين حقيقت شرعيّه اين گونه الفاظ را بر معناى لغوى آن حمل مىنمايند و يا اينكه اساسا توقف نموده و بر هيچيك از معانى شرعى يا لغوى حمل نمىكنند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nحقيقت متشرعه\r\nمقصود از حقيقت متشرّعه اين است كه نقل الفاظى چون صلوة ، صوم ، حج و مانند اينها از معانى لغوى به معانى شرعى پس از عصر شارع مقدّس در افواه و ألسنه تابعين متشرّع ، روى داده باشد .\r\n\r\nحكم\r\nبه طور آنچه از سوى قانونگذار صادر مىشود حكم نامند و آن داراى مراتبى است كه به ترتيب زير بيان مىگردد :\r\n\r\n1 - مرحلهء اقتضا\r\nمراد از مرحلهء اقتضا ، مرحلهء دارا بودن مصلحت و مفسده است و اين مرحله پيش از انشاى حكم است بدين معنا كه مولى قبل از جعل حكم ، مصالح و مفاسد را در نظر مىگيرد ، آنگاه به مقتضاى وجود مصلحت يا مفسده‌اى قطعى ، وجوب يا حرمت انجام عملى را وضع مىنمايد .\r\n\r\n2 - مرحلهء انشاء\r\nدر پى وجود مصلحت و مفسده ، مولى اقدام به جعل قانون مىنمايد و حكم وجوب يا حرمت را جعل مىكند ؛ منتها اين تنها مرحلهء قانونگذارى است ولى هنوز ابلاغ نكرده است تا جنبهء فعليّت پيدا كند .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\n3 - مرحلهء فعليّت\r\nاين همان مرحلهء بعث و زجر است و با آن مكلّف را نسبت به انجام عملى ترغيب نموده و نسبت به عمل مورد نهى منزجر مىنمايد و اين در حقيقت مرحلهء ابلاغ احكام و تكاليف است كه در قوانين عرفى نيز معمول است .\r\n\r\n4 - مرحلهء تنجّز\r\nاين مرحله همان مرحلهء ثواب و عقاب است ، به گونه‌اى كه اگر عمل واجبى را انجام دهد ثواب بر او مترتب بوده و در صورت ترك آن مؤاخذه خواهد شد .\r\n\r\nحكم اضطرارى\r\nحكم اضطرارى همان امر ثانوى مىباشد كه در موارد استثنايى و ضرورى و به گاه عدم تمكّن از امتثال احكام اوّلى تحقّق مىيابد .\r\nنظير تيمّم ، وضو و غسل جبيره‌اى و نماز غريق و مانند آن .\r\nطبيعى است در وقت اضطرار فعليّت تكليف از آدمى مرتفع مىگردد ، زيرا خداى سبحان كسى را بيش از قدرت و توانايى وى به انجام كارى مكلّف نمىسازد .\r\nبه اين ترتيب اوامر اضطرارى بسان اوامر اوّلى داراى ماهيّت حقيقى بوده و متضمّن مصالح ملزمه مىباشند و فقط به خاطر\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nعروض بعضى حالات ، عنوان ثانوى به خود گرفته‌اند . ازاينرو مكلّف با انجام آن اطاعت امر مولى نموده و تكليف از عهدهء وى مرتفع خواهد شد .\r\n\r\nحكم تكليفى و حكم وضعى\r\nمنظور حكم تكليفى وجوب ، حرمت ، استحباب ، كراهت و اباحه است . اين پنج حكم به احكام خمسهء تكليفى معروف هستند .\r\nتوضيح اينكه از نظر شرع مقدّس اسلام اعمال آدمى خارج از اين احكام پنجگانه نيست ، يا واجب است يعنى انجام عمل حتمى و الزامى است نظير نمازهاى يوميه و يا حرام است يعنى ترك آن الزامى است مانند تصرّف مال غير بدون رضايت وى ، و يا مستحب است به اين معنا كه انجام عمل نيكو و پسنديده است همچون نمازهاى نافله ، و يا مكروه است يعنى ترك عمل نيكوست ، مانند نماز خواندن در زمين نمكزار و يا مباح است يعنى فعل و ترك آن مساوى است ، نظير بسيارى از كارهاى روزمره .\r\nاما احكام وضعى اين گونه نيستند يعنى از نوع امر و نهى و رخصت نمىباشند ؛ نظير زوجيّت ، مالكيت ، شرطيّت ، سببيّت و مانند اينها .\r\nامام خمينى ( ره ) تعريف حكم تكليفى را اينچنين مىفرمايند :\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nحكم تكليفى آن است كه به فعل مكلّف تعلّق گيرد ، منتها در او طلب و بعث و زجر مىباشد اعمّ از اينكه حكم الزامى بوده همچون وجوب و حرمت يا غير الزامى مانند كراهت و استحباب .\r\nطبق اين تعريف اباحه از احكام تكليفى به شمار نمىرود بلكه جزو احكام وضعى محسوب مىگردد . شايد دليلش اين باشد كه تكليف از مادهء كلفت به معناى زحمت و تحمّل مشقّت است ، لذا موردى كه بعث و زجر در آن وجود ندارد مثل اباحه هيچ مناسبتى با تكليف ندارد .\r\n\r\nحكم ظاهرى\r\nمقصود از حكم ظاهرى آن است كه به ملاحظهء مجهول بودن حكم واقعى براى افعال مكلّفين ثابت است و اساسا شارع مقدّس آن را به هنگام شكّ و جهل به واقع جعل فرموده است .\r\nلذا در اين‌صورت فقيه مىتواند به اصول عمليّه رجوع نموده و از اين طريق خود را از حيرت و ترديد رهايى بخشد . و در اين فرض نظرى به اين معنا ندارد كه حكم مستفاد از اصول عمليّه در عالم واقع نزد شارع ثابت است يا نه ؟ بلكه صرفا به همان دليل فقاهتى يا اصل عملى مربوط عمل مىكند .\r\nبراى مثال : هرگاه فقها در مسأله حرمت نظر به اجنبيّه يا وجوب\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nاقامه براى نماز با يكديگر اختلاف نظر داشته باشند ، هنگامى كه دليلى بر تعيين حكم در ميان نباشد . شخص فقيه نسبت به حكم واقعى ( حكم اوّلى ) ترديد مىنمايد ، در اين‌صورت به منظور رفع تحيّر و ترديد ، ناگزير است ، حكمى ديگر را هرچند عقلى باشد از قبيل وجوب احتياط ، برائت ، عدم اعتناى به شكّ ، پذيرفته و بدان عمل نمايد .\r\nاساسا حكم ظاهرى داراى دو اصطلاح مىباشد :\r\nالف ) حكم ظاهرى در مقابل حكم واقعى قرار دارد و آن ويژهء مواردى است كه به واسطهء اصول عمليّه ثابت مىگردد .\r\nب ) حكم ظاهرى به هر حكمى كه در وقت جهل به حكم واقعى كه در علم باريتعالى ثابت است جريان داشته باشد ، اطلاق مىگردد . به اين ترتيب حكم ظاهرى طبق اين معنا شامل احكامى كه از طريق امارات و اصول استفاده مىشود ، خواهد بود .\r\nلازم به يادآورى است حكم ظاهرى به معناى دوم اعمّ از معناى اوّل مىباشد .\r\n\r\nحكم واقعى\r\nحكم واقعى آن است كه براى افعال مكلّفين ذاتا مستقرّ و ثابت باشد ، بدون آنكه عناوينى چون جهل و امور ديگر در آن مدخليّت\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nداشته باشد . نظير وجوب براى نماز كه ذاتا با قطع نظر از ساير عوارض پيوسته ثابت است .\r\n\r\nحكم واقعى ثانوى\r\nمراد از اين اصطلاح ، احكامى است كه بر امرى جعل مىگردد منتها به ملاحظهء عروض عناوين ويژه‌اى سبب تغيير حكم اوّلى آن شده است . نظير صناعات كه به عنوان اوّلى مباح است و ليكن هنگامى كه نظام اجتماعى بدان وابسته باشد ، واجب كفايى خواهد بود و در برخى موارد واجب عينى مىباشد .\r\n\r\nحكومت\r\nمقصود از حكومت اين است كه يكى از دو دليل از جهت اداى معناى خود به گونهء قهر و غلبه بر ديگرى مقدّم شود .\r\nالبته اين نوع تقدم دليلى بر دليل ديگر تنها از لحاظ رسانيدن معنا به حسب لسان آنها است اما نه از جهت تخصيص و نه از جهت ورود .\r\nلازم به يادآورى است هرچند حكومت با تخصيص در بعضى موارد با يكديگر تشابه دارند ولى به لحاظ چگونگى اخراج مدلول ميان آن دو تفاوت فاحشى وجود دارد ، زيرا در تخصيص ، اخراج حقيقى بوده به نحوى كه عموم در شمول خود ذاتا ظهور دارد\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nليكن ، در حكومت اخراج تنزيلى است به نوعى كه براى عموم ظهورى ذاتى در شمول باقى نمىماند .\r\n\r\nحمل اوّلى و ذاتى\r\nمقصود از حمل اوّلى و ذاتى آن است كه موضوع و محمول از لحاظ مفهوم و مصداق با يكديگر متحد باشند . مانند حمل نمودن يكى از دو مترادف بر ديگرى . چنان كه مىگوييم : انسان حيوان ناطق است .\r\n\r\nحمل شايع صناعى\r\nمنظور از حمل شايع صناعى آن است كه موضوع خود مصداقى از محمول محسوب گرديده منتها از لحاظ مفهوم با هم متغاير مىباشند . نظير جملهء : « زيد انسان است » يا « انسان حيوان است » .\r\nروشن است كه موضوع و محمول با يكديگر تغاير دارند ، چه آنكه مفهوم موضوع جزئى ولى مفهوم محمول كلّى است .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nخ\r\n\r\nخطابات شفاهى\r\nيكى از بحثهايى كه در علم اصول مطرح است اين است كه آيا خطابهاى شفاهى از قبيل :  « يا أَيُّهَا الَّذِينَ آمَنُوا » *  شامل غائبين ، معدومين و غافلين مىشود يا نه ؟\r\nروشن است اگر خطابها مقرون به ادات ندا نباشند مسلما شامل همگان مىشود ؛ مانند آيهء شريفهء  « وَ لِلَّهِ عَلَى النَّاسِ حِجُّ الْبَيْتِ . . . .  « 1 » » زيرا اينها از قبيل قضاياى خارجيهء مخصوص به موضوعات خارجى نيستند بلكه از نوع قضاياى حقيقىاند كه موضوع حكم مفروض الوجود است اعمّ از اينكه در زمان حال باشد يا غير آن .\r\nچنين حكمهايى لازم نيست موضوعشان فعلا موجود باشد .\r\nعلماى اصول در مورد خطابهاى شفاهى مقرون به ادات خطاب نظرات مختلفى دارند كه برخى از آنها عبارتند از :\r\n1 - خطابات شفاهى : غايبان ، معدومان و غافلان را به گونهء تنزيلى و ادّعايى شامل مىشود ، بنابراين تخاطب با آنها بر وجه\r\n\r\n\r\n","description":"","footnote":"\r\n( 1 ) - سورهء آل عمران آيهء 97 .\r\n","page_name":" 129 ","page_number":129},
  {"content":"\r\n\r\nحقيقت نيست بلكه مجاز است . اين قول مشهور است .\r\n2 - شامل غايبان ، معدومان و غافلان مىشود ، منتها بدون ذكر نحوهء شمول ، اين نظر منسوب است به صاحب وافيه و حنابله .\r\n3 - شمول آنها از حيث لغت .\r\n4 - شمول حقيقى از لحاظ شرع .\r\nو غير اينها از اقوال ديگر .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nد\r\n\r\nدلالت\r\nدلالت آن است كه از علم به چيزى علم به چيزى ديگر لازم آيد چنان كه از مشاهدهء دود علم به وجود آتش پديد آيد ، طبيعى است شىء اوّل را دالّ و شىء دوّم را مدلول گويند و عملى كه در اين ميان صورت يافته است دلالت ناميده مىشود .\r\nتحقق دلالت در وقتى است كه ميان دالّ و مدلول علقه و ارتباط علّى و معلولى وجود داشته باشد و اين علاقه و ارتباط گاه ذاتى است بدون اينكه لفظى بر آن دلالت كند به اين نوع دلالت ، دلالت عقلى گويند مانند ملازمهء بين علّت و معلول ، ولى اگر اين علاقه توسط واضعى انجام گيرد و نوعى اعتبار و قرارداد باشد در اين صورت دلالت را وضعى خوانند نظير علايم راهنمايى و رانندگى ، و خود دلالت نيز بر دو قسم است ؛ گاه دلالت لفظى است و گاه غير لفظى ، دلالت لفظى نيز به سه قسم مطابقى ، تضمّنى و التزامى تقسيم گرديده است كه ارباب ميزان به تفصيل دربارهء آنها سخن رانده‌اند .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nلازم به يادآورى است بحث مربوط به دلالت به مناسبتى در علم اصول مطرح گرديده است .\r\n\r\nدلالت اشاره\r\nاين نوع دلالت برعكس دلالت اقتضا و تنبيه مشروط است به اينكه دلالتش به حسب عرف مقصود به قصد استعمالى نباشد و ليكن مدلولش لازمهء مدلول كلام به نحو لزوم غير بيّن يا لزوم بيّن به معناى اعمّ باشد .\r\nمثال آن مانند دلالت آيات زير بر اقلّ حمل :\r\n . . . وَ حَمْلُهُ وَ فِصالُهُ ثَلاثُونَ شَهْراً  « 1 » : دوران آبستنى و شيردادن سى ماه است .\r\n وَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ  « 2 » : مادران ، فرزندان خود را دو سال تمام شير دهند .\r\nبا كم كردن دو سال از سى ماه ، شش ماه باقى مىماند كه به عنوان « اقلّ الحمل » شناخته مىشود .\r\n\r\nدلالت اقتضاء\r\nمقصود از دلالت اقتضاء آن است كه بحسب عرف دلالت مزبور\r\n\r\n\r\n","description":"","footnote":"\r\n( 1 ) - سورهء احقاف ، آيهء 15 .\r\n( 2 ) - سورهء بقره ، آيهء 232 .\r\n","page_name":" 132 ","page_number":132},
  {"content":"\r\n\r\nمقصود گوينده بوده و صدق گفتار يا صحّت آن عقلا يا شرعا يا لغتا و يا عادتا موقوف بر آن مىباشد .\r\nبراى مثال در جملهء : « لا صلوة لمن جاره المسجد الّا فى المسجد » صحت و صدق آن متوقف است بر تقدير گرفتن كلمهء « كاملة » تا منفى در كلام « كمال الصلاة » باشد نه اصل صلوة .\r\n\r\nدلالت تصديقى\r\nدلالت تصديقى آن است كه لفظ بر مقصود و مراد متكلّم دلالت نمايد ، منتها تحقّق اين دلالت موقوف به چند امر است :\r\n1 - گوينده در مقام بيان و افاده باشد .\r\n2 - احراز اين معنا كه بطور جدّى لفظ از گوينده صادر گرديده نه از روى هزل و شوخى .\r\n3 - معلوم باشد كه متكلّم معنا را قصد نموده و نسبت به آن التفات داشته است .\r\n4 - قرينه‌اى دالّ بر ارادهء غير موضوع‌له در كلامش نصب نكرده باشد .\r\n\r\nدلالت تصوّرى\r\nمقصود از دلالت تصورى آن است كه به مجرد صدور لفظ از گوينده بىدرنگ ذهن شنونده به معناى آن منتقل شود ؛ هرچند\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nگوينده آن معنا را قصد نكرده بلكه معناى ديگرى را اراده كرده باشد .\r\nبراى مثال چنانچه گوينده از لفظ ، معناى مجازى را قصد كرده باشد ، نظير استعمال لفظ اسد در رجل شجاع ، منتها شنونده به محض شنيدن لفظ « اسد » ذهنش به معناى حقيقى آن يعنى حيوان مفترس منتقل مىشود ، با اينكه اين معنا مقصود گوينده نمىباشد و همچنين است الفاظى كه از سوى شخص ساهى يا نائم و يا غالط صادر مىشود كه بلافاصله ذهن سامع به معناى آن الفاظ منتقل مىگردد .\r\n\r\nدلالت تنبيه\r\nمنظور از دلالت تنبيه يا دلالت ايماء بسان دلالت اقتضاء قصد و اراده به حسب عرف در آن شرط است و ليكن صدق و صحّت كلام بدان موقوف نبوده بلكه سياق كلام به گونه‌اى است كه مخاطب به ارادهء لازم آن قطع حاصل مىكند يا احيانا عدم ارادهء آن را بطور كلّى بعيد مىشمارد .\r\nمانند جملهء : « بطل البيع » در پاسخ به قائلى كه مىگويد « بعت السّمك فى النّهر » ( ماهى در نهر را فروختم ) از اين كلام چنين استفاده مىشود كه قدرت بر تسليم در بيع شرط است .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nدلالت سكوت و تقرير\r\nعلماى اصول مىگويند سكوت معصوم در برابر مواجهه با عملى ، نشانگر امضاى آن است ؛ زيرا معصوم هنگامى كه اعمال و رفتار ديگران را مشاهده كند يا نظر شرعى را صريحا ابراز مىنمايد كه اين همان دليل شرعى لفظى است و يا به طور كلّى سكوت اختيار مىكند اين سكوت احتمال دارد دليل بر امضاء و تأييد آن عمل باشد .\r\nلازم به ذكر است دلالت سكوت بر امضاء گاه بر اساس عقلى و گاه بر مبناى ظهور حالى قابل توجيه است .\r\n\r\nدليل اجتهادى\r\nدليلى كه مبيّن حكم واقعى باشد اصطلاحا به دليل اجتهادى موسوم است . از قبيل آيات و اخبار و گاه دليل عقل .\r\nوجه تسميهء آن به « دليل اجتهادى » اين است كه حكم واقعى در تعريف اجتهاد اخذ گرديده است چنان كه در تعريف اجتهاد مىگويند :\r\n« الاجتهاد استفراغ الوسع لتحصيل الحكم الواقعى » .\r\n\r\nدليل الخطاب\r\nمقصود از اين عنوان همان مفهوم مخالفت است .\r\n( ر . ك ، مفهوم مخالفت . )\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nدليل شرعى و عقلى\r\nدليلى كه از سوى شارع صادر گرديده و دالّ بر حكم شرعى باشد ، به آن دليل شرعى گويند ، نظير آنچه در قرآن كريم و سنّت ( قول ، فعل و تقرير معصوم ) آمده است .\r\nامّا منظور از دليل عقلى ، امورى است كه براى عقل قابل ادراك است و از آن مىتوان حكم شرعى استباط كرد . از قبيل وجوب مقدمات .\r\n\r\nدليل فقاهتى\r\nدليلى كه بيانگر حكم ظاهرى باشد بدان دليل فقاهتى گويند ، نظير اصول عمليّه ( برائت ، تخيير ، احتياط و استصحاب ) . وجه نامگذارى آن به « دليل فقاهتى » اين است كه چون حكم ظاهرى در تعريف فقه اخذ شده است . چنان كه گويند :\r\n« الفقه هو تحصيل العلم بالوظيفة الفعلية او بالحكم الظاهرى » .\r\n\r\nدليل قطعى و ظنّى\r\nاين دو عنوان از گونه‌هاى دليل عقلى به شمار مىروند ، چه آنكه دليل عقلى گاه دليلى قطعى است به اين معنا كه موجب علم و يقين به حكم شرعى است و به نظر اغلب اصوليّين داراى حجيت است و گاه دليلى ظنّى است ، نظير برخى از قضاياى عقلى كه عقل نسبت\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبه آنها قاطع و حازم نيست ، بلكه ظنّ دارد . طبيعى است اين نوع دليل عقلى در حجيت خود نياز به دليل دارند . چنان كه قياس و استقرارى ناقص از اين باب مىباشند كه اعتماد بر آنها محتاج به دليل است و پرواضح است كه دليلى در اين باره وجود ندارد بلكه بايد گفت ، دليل بر عدم حجيت اينها در دست است .\r\n\r\nدور\r\nدور عبارت است از اينكه شىء واحد هم علّت خود و هم معلول خود باشد ، به تعبير ديگر موجودى كه علّت پيدايش موجود ديگرى است در همان حال معلول و نيازمند بدان باشد . براى مثال « الف » علّت پيدايش « ب » است ، « ب » نيز علّت پيدايش « الف » باشد .\r\n\r\nاقسام دور\r\n\r\n1 - دور مضمر\r\nمقصود از دور مضمر توقف شىء است بر خودش با واسطه ، مثل اينكه « الف » متوقّف بر « ب » و « ب » متوقّف بر « ج » و « ج » متوقّف بر « الف » باشد .\r\n\r\n2 - دور مصرّح\r\nمراد از دور مصرّح توقّف چيزى است بر خودش منتها بدون\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nواسطه ، چنان كه « الف » متوقف بر « ب » باشد و « ب » نيز متوقّف بر « الف » باشد .\r\n\r\n3 - دور معى\r\nمنظور از دور معى ، توقّف دو شىء است بر يكديگر مانند اتّكاى دو خشت به همديگر .\r\nلازم به توضيح است ، قسم اول و دوم از اقسام يادشده از آن جهت كه مستلزم تقدم شىء بر نفس بوده باطل مىباشند ، و ليكن قسم سوّم چون اين مانع در آن وجود ندارد ، مسلّما صحيح خواهد بود .\r\n\r\nدوران امر بين اشتراط و اطلاق\r\nمقصود از دوران بين اشتراط و اطلاق اين است كه آيا امرى مطلق است يا مشروط مثلا در مسألهء نماز مردّد باشيم كه وجوبش اطلاق دارد يا مشروط به گفتن اقامه است ، حكم اين مورد نظير حكم دوران بين اقلّ و اكثر است يعنى برائت شرعى و نقلى در آن جريان دارد نه برائت عقلى .\r\n\r\nدوران امر بين اقلّ و اكثر\r\nمنظور از دوران امر بين اقلّ و اكثر اين است كه دو عمل در بخشى از اجزاء و افعال با يكديگر اشتراك داشته منتها افعال و\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاجزاى يكى بيش از ديگرى است ، براى مثال مىدانيم تكليفى بر ما واجب گرديده است ، ولى متعلّق اين تكليف براى ما مشكوك است يعنى نسبت به اقلّ و اكثر ترديد داريم . نظير وجوب نماز با سلام يا بدون آن .\r\n\r\nدوران امر بين خصوصيّت و عموم\r\nمراد از دوران امر بين خصوصيت و عموم اين است كه براى مثال نمىدانيم آيا در ركوع و سجود ذكر معيّنى واجب است يا هر ذكرى خوانده شود كفايت مىكند . در اين مورد نه برائت عقلى و نه برائت شرعى هيچكدام جريان ندارد .\r\n\r\nدوران امر بين متباينين\r\nهرگاه دو امر محتمل ، وجه مشتركى بين آنها وجود نداشته بلكه وجودشان به گونه‌اى بوده كه مكلّف تنها به انجام يكى از آن دو موظّف است ، نظير وجوب نماز ظهر يا نماز جمعه .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nس\r\n\r\nسببيّت\r\nاين عنوان در بحث امارات در خصوص چگونگى حجيّت آنها مطرح است . زيرا برخى از اصوليّين معتقدند امارات به گونهء « سببيّت » حجّت مىباشد و مقصودشان اين است كه امارات سبب حدوث مصلحت در مؤدّاى آنها مىگردند به طورى كه بر فرض خطا با تفويت مصلحت احكام واقعى مقاومت مىكنند و شارع مقدّس نيز بر طبق مؤداى اماره حكمى ظاهرى جعل مىفرمايد .\r\nبدين‌ترتيب مطابق اين نظريه حجيّت امارات از جانب شارع بر اين اساس است كه موجب پيدايش مصالح ظاهرى مىباشند به نحوى كه يا مساوى با حكم واقعى بوده يا به هنگام خلاء نقطهء خطا را تدارك و جبران مىكنند .\r\n\r\nسدّ ذرايع\r\nسدّ به معناى جلوگيرى كردن است و ذرايع مفرد آن ذريعه به معناى وسيله است و آن به عقيدهء اغلب علماى اهل سنّت به عملى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nگويند كه نتيجتا به عمل فاسد و حرام منتهى گردد و لذا مطابق قانون سدّ ذرايع پيشگيرى آن بايسته و ضرورى است . بنابراين هرآنچه به عنوان وسيله‌اى براى تحقّق حرام باشد لازم است به هر نحو ممكن از آن ممانعت به عمل آيد . مانند فروش انگور به فرد يا افرادى كه با آن شراب درست مىكنند و نيز فروش سلاح به كفّار كه سبب تقويت آنان در جنگ با مسلمانان مىشود و نظاير آن از مواردى كه سرانجام موجب مفسده مىگردد .\r\nقاعدهء يادشده در ميان مذاهب اهل تسنّن تنها مالكيان و حنبليان بدان عقيده دارند ولى حنفيان و شافعيان به آن اعتقادى ندارند .\r\nبديهى است در مذهب شيعه اين مطلب پذيرفته نشده است هر چند مسايل مزبور در فقه اماميّه مورد بحث قرار گرفته‌اند و ليكن نه تحت عنوان « سدّ ذرايع » و مانند آن بلكه در قالب عناوينى ديگر مطرح گرديده و احكام ويژهء آنها بيان شده است .\r\n\r\nسنّت\r\nاز جمله ادلّهء استنباط احكام اسلامى ، سنّت است .\r\nسنّت در اصطلاح فقها عبارت است از قول و فعل و تقرير پيامبر ( ص ) .\r\nفقهاى اماميّه معناى سنّت را توسعه داده به نحوى كه علاوه بر\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nسخن پيامبر ( ص ) سخنان ديگر معصومين ( ع ) را نيز شامل گردد ، از اينرو از آن به « سنّت معصوم » تعبير مىآورند .\r\nدليلش اين است كه احكامى كه از سوى امامان معصوم ( ع ) بيان مىشود نه از قبيل نقل و حكايت از سنّت است و نه از نوع اجتهاد و در رأى ، بلكه ايشان خود مصدر تشريع به‌شمار مىروند ، لذا سخن آن بزرگواران خود « سنّت » است نه روايت و حكايت از سنّت .\r\nبه تعبير ديگر آنكه همانند راويان و محدّثان نيستند تا گفتارشان از باب ثقه بودن حجت باشد ، بلكه به فرمان خداوند توسّط پيامبر اكرم ( ص ) به منظور تبليغ و ترويج احكام شريعت نصب گرديده‌اند ، ازاينرو كلام ايشان بيانگر احكام واقعى است كه از طريق معصوم قبلى يا از راه الهام تلقّى نموده‌اند .\r\n\r\n[ اقسام خبر 
  ]\r\nبراى خبر اقسامى ذكر كرده‌اند :\r\n1 - خبر واحد\r\n2 - خبر مستفيض\r\n3 - خبر متواتر\r\n\r\n[ خبر واحد 
  ]\r\nخبر واحد به خبرى اطلاق مىشود كه به حدّ تواتر نرسد و راوى آن در هر طبقه سه نفر يا كمتر باشد .\r\n\r\n[ خبر مستفيض 
  ]\r\nخبر مستفيض آن است كه راوى آن در هر طبقه بيش از سه نفر بوده ولى به حدّ تواتر نمىرسد . و اين نوع اخبار در فقه اسلامى\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nفراوان وجود دارد .\r\n\r\n[ خبر متواتر 
  ]\r\nخبر متواتر آن است كه با اخبار گروهى كه توافق آنها بر كذب غير ممكن است ، چنان سكون و آرامشى در نفس پديد آيد كه هرگونه شكّ و ترديد بطور كلّى مرتفع گردد .\r\nچنان كه در منطق متواترات را به قضايايى گويند كه مورد پذيرش اغلب مردم است و ذهن با قبول آنها از شكّ و ترديد بيرون آمده و به جزم و يقين مىرسد ، از قبيل علم ما به نزول قرآن بر حضرت محمد ( ص ) و علم به اشخاص و ملّت‌هاى پيشين كه هيچكدام را تاكنون مشاهده نكرده‌ايم .\r\n\r\nاقسام خبر واحد\r\nتقسيماتى كه براى خبر واحد ذكر كرده‌اند بقرار زير است :\r\n\r\n1 - خبر صحيح :\r\nآن است كه راويان آن همگى شيعهء اثناعشرى و جامع شرايط بوده و توثيق هم شده باشند .\r\n\r\n2 - خبر حسن :\r\nبه خبرى اطلاق مىشود كه همهء راويان شيعه دوازده امامى بوده ليكن عدالت تمام يا بعضى از آنها به اثبات نرسيده باشد .\r\n\r\n3 - خبر موثّق :\r\nخبر واحدى است كه همهء راويان يا بعضى غير امامى باشند ليكن همه توثيق شده باشند .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\n4 - خبر ضعيف :\r\nروايتى را گويند كه همه يا بعضى از راويان آن فاقد شرايط لازم براى نقل خبر باشند و يا به تعبير ديگر خبر ضعيف آن است كه در سلسلهء سند آن افراد مجهول و مذموم باشند .\r\nلازم به يادآورى است ، سه قسم نخست از اقسام خبر واحد حجت بوده و در فقه اسلامى به آنها عمل مىشود و ليكن قسم چهارم يعنى خبر ضعيف حجت نمىباشد مگر اينكه داراى شهرت باشد كه در آنصورت بدان مقبول گويند .\r\n\r\nاقسام خبر متواتر\r\nخبر متواتر بر سه گونه است :\r\nالف ) متواتر لفظى\r\nب ) متواتر معنوى\r\nج ) متواتر اجمالى\r\n\r\nمتواتر لفظى :\r\nبه خبرى اطلاق مىشود كه الفاظ آن عينا توسط تعداد زيادى از راويان از جانب معصوم ( ع ) نقل شده باشد ، نظير حديث شريف : « من كنت مولاه فهذا علىّ مولاه » و نيز « انّما الاعمال بالنيّات » و امثال آن .\r\n\r\nمتواتر معنوى :\r\nبه خبرى گويند كه با الفاظ مختلف از سوى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nتعداد كثيرى از افراد نقل شده باشد ، منتها جملگى بيانگر يك معنا باشد . نظير اخبارى كه راجع به « لاضرر » با مضامين گوناگونى وارد شده است ، به طورى كه در ألسنهء فقها و اصوليّين به عنوان « قاعدهء لاضرر » شهرت يافته است .\r\n\r\nمتواتر اجمالى :\r\nبه خبرى قابل اطلاق است كه از طريق اخبار متعدّد به دلالت التزامى معنايى انتزاع شود . از قبيل شجاعت على ( ع ) و مانند آن .\r\n\r\nسيره\r\nسيره در لغت به معناى راه و روش است و در اصطلاح اصول عبارت است از تداوم و استمرار عادت و بناى عملى مردم بر فعل يا ترك عملى ، گاه از آن به عنوان يكى از منابع استنباط احكام شرعى مورد بهره‌بردارى قرار مىگيرد .\r\n\r\nسيرهء عقلاء\r\nمقصود از سيرهء عقلا رويّهء عملى صاحبان خرد و انديشه اعمّ از مسلمانان و جز اينها مىباشد . متأخّرين از علماى اصول گاه از آن به « بناى عقلا » تعبير مىكنند .\r\nهرگاه از تبانى عقلا در مسأله‌اى به گونهء قطعى رضامندى و تأييد شارع احراز گردد ، هرچند از طريق سكوت و عدم ردع اين امر\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nصورت پذيرد ، از آن مىتوان در كشف حكم شرعى بهره جست .\r\n\r\nسيرهء متشرّعه\r\nمنظور از سيرهء متشرّعه همان روش عملى مسلمانان يا بعضى از ايشان همچون اماميّه مىباشد . گاهى از سيرهء متشرّعه به سيرهء شرعى يا سيرهء اسلامى تعبير مىشود .\r\nشايان ذكر است از نظر علماى اصول سيرهء متشرّعه در واقع نوعى از اجماع محسوب مىگردد بلكه از همهء اجماعات برترى دارد ، چه آنكه سيرهء اسلامى از قبيل اجماع عملى از سوى علما و غير ايشان است و اين در حالى است كه اجماع در فتوا از نوع اجماع قولى است آن هم تنها از جانب خصوص علماى فن ، بنابراين اجماع قولى بسان اجماع عملى ناشى از سيرهء متشرّعه تعميم ندارد . ازاينرو در مرتبهء نازلترى قرار دارد .\r\nسيرهء متشرّعه خود بر دو گونه قابل تصوّر است :\r\n1 - گونهء نخست اينكه سيره در عصر معصومين ( ع ) جريان داشته به طورى كه خود ايشان بدان عمل مىنمودند .\r\n2 - نحوهء ديگر اينكه ممكن است چنين نباشد بلكه محتمل است سيره پس از عصر ايشان پديد آمده باشد .\r\nمحقّقان مىگويند اگر سيره از قبيل اوّلى باشد مسلّما داراى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nحجيت بوده و موافقت شارع با آن ثابت مىگردد . اما چنانچه به گونهء دوّم باشد نمىتوان بنحو قطعى موافقت معصوم را از آن كشف كرد . چه آنكه بسيارى از عادات و رسوم اجتماعى رايج در ميان جوامع بشرى ، اصالت دينى و ريشهء مذهبى نداشته بلكه عوامل مادّى و علايق شخصى و قومى مايهء پيدايش آنها بوده و به خاطر وابستگى شديد ايشان به اين گونه پديده‌هاى تاريخى صبغهء دينى و معنوى بدان بخشيده‌اند ازاينرو همين رويه به عنوان سيرهء اسلامى جلوه نموده است ، در حالى كه اغلب اين رسومات با مبانى اسلامى مغايرت دارد . به اين ترتيب اين نوع سيره‌ها داراى حجيّت نمىباشند .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nش\r\n\r\nشبههء بدوى\r\nشبههء بدوى در موردى است كه علم اجمالى به ثبوت تكليف وجود نداشته باشد . در اين گونه موارد علماى اصول اغلب قايل به برائت مىباشند .\r\n\r\nشبههء تحريمى\r\nمقصود از شبههء تحريمى آن است كه امر داير باشد ميان حرمت و غير وجوب ( كراهت و اباحه ) .\r\nدر شبهات تحريمى اعمّ از اينكه منشاء آن عدم نص يا احمال نص و يا تعارض دو دليل باشد از نظر علماى اصول برائت جريان دارد ولى اخبارييّن قايل به احتياط مىباشند .\r\n\r\nشبههء تحريمى موضوعى\r\nمنظور از شبههء تحريمى موضوعى ( شبههء موضوعيّهء تحريميّه ) آن است كه موضوع مردّد باشد بين حرام و غير واجب ، نظير مايعى كه معلوم نيست خمر است يا خلّ .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nدر اين نوع شبهه على الظّاهر همهء علما اعمّ از اصوليّين و اخبارييّن قايل به برائت مىباشند .\r\n\r\nشبههء دوران امر بين محذورين\r\nاين نوع شبهه در موردى جريان دارد كه امر داير باشد بين وجوب و حرمت و دليل تفصيلى بر تعيين يكى از اين دو نيز موجود نباشد .\r\nميان علماى اصول در اين مورد اختلاف نظر است ، بعضى قايل به برائت بوده و برخى ديگر در مسأله توقف نموده و گروهى نيز اخذ به يكى از دو طرف را از باب تخيير لازم دانسته‌اند .\r\n\r\nشبههء وجوبى\r\nشبههء وجوبى آن است كه امر داير باشد بين وجوب و غير حرمت ( استحباب و اباحه ) . براى مثال نمىدانيم دعا در وقت رؤيت هلال واجب است يا مستحب در اين مورد اعمّ از اينكه منشاء شكّ فقدان نصّ باشد يا اجمال نصّ و يا تعارض نصّين ، علماى اصولى و اخبارى متّفقا قايل به برائت مىباشند .\r\n\r\nشبههء وجوبى موضوعى\r\nشبههء وجوبى موضوعى يا شبههء موضوعيّهء وجوبيّه آن است كه موضوع بين واجب و غير حرام مردّد باشد .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nدر اين نوع شبهه اصولييّن و اخبارييّن جملگى اصل برائت جارى مىكنند .\r\n\r\nشبههء حكميّه و موضوعيّه\r\nمقصود از شبههء حكمى اين است كه حكم كلى يك موضوع هويدا نباشد و منشاء شكّ ، شارع مقدّس است ، براى مثال نمىداند شارع استعمال توتون را حلال فرموده است يا حرام ؟\r\nمنظور از شبههء موضوعى آن است كه اصل حكم مشخص است منتها موضوع آن به گونه‌اى مورد ترديد است و در اين نوع شبهه غير شارع باعث پيدايش شكّ است . براى مثال حرمت شراب براى مكلّف معلوم است ، و ليكن نسبت به مايع موجود معيّن دربارهء اينكه آيا آن شراب است يا سركه ترديد دارد يعنى در حقيقت موضوع حكم براى وى مردّد است .\r\n\r\nاقسام شبههء حكمى\r\nشبههء حكمى به اعتبار منشاء شكّ بر سه گونه است :\r\n\r\n1 - اينكه منشاء شكّ عدم نصّ باشد .\r\nبراى مثال در مورد شرب توتون روايت معتبرى كه اصل تكليف را مشخص سازد در بين نباشد و اين خود سبب شكّ ما دربارهء حرمت آن است .\r\n\r\n2 - اينكه منشاء شكّ اجمال نصّ باشد .\r\nبه عنوان مثال روايتى در\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nمورد شرب توتون هست ، امّا دلالتش نسبت به حرمت و كراهت نامعلوم است . يعنى نسبت به هيچيك از اين دو ظهورى ندارد .\r\n\r\n3 - اينكه منشاء شكّ تعارض دو دليل باشد .\r\nچنان كه دليلى دالّ بر حرمت شرب توتون باشد و دليلى ديگر بر عدم حرمت آن دلالت داشته باشد و هيچگونه رجحان و برترى نيز ميان آن دو وجود نداشته باشد .\r\nبنابراين شبههء حكمى سه قسم بوده و بعلاوهء شبههء موضوعى مجموعا ، به چهار قسم تقسيم مىشود و از طرفى هر يك از اين چهار قسم خود بر سه قسم به ترتيب زير تقسيم مىگردند :\r\nالف ) شبههء وجوبى\r\nب ) شبههء تحريمى\r\nج ) شبههء دوران امر بين محذورين\r\nبه اين ترتيب با ضرب اين سه قسم با چهار قسم قبلى ، دوازده صورت قابل استنتاج است و از سوى ديگر هر يك از صور دوازدهگانه يا از قبيل شكّ در تكليف بوده يا شكّ در مكلّف به كه در كل ، بيست و چهار صورت تصوير مىشود به گونه‌اى كه دوازده صورت آن در مبحث برائت ( شكّ در تكليف ) و دوازده صورت ديگر در مبحث اشتغال ( شكّ در مكلّف به ) از سوى علماى اصول مورد بحث و بررسى قرار مىگيرند .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nشبههء عبائيّه « 1 »\r\nمنقول است ، سيد جليل ، سيد اسماعيل صدر ( ره ) به منظور زيارت وارد نجف اشرف گرديد و در مجامع علمى مسأله‌اى را طرح كرد كه ميان علما مورد بحث و تبادل نظر قرار گرفت و تدريجا به عنوان « شبهه عبائيه » شهرت يافت . حاصل اين شبهه آن است كه هرگاه يكى از دو طرف عبا نجس شود و معلوم نباشد كه طرف بالاست يا طرف پايين ، سپس تنها يكى از دو طرف مثلا طرف پايين را تطهير نمايد ، در اين هنگام نجاستى كه حدوثش يقينى است ، ارتفاع آن مشكوك مىباشد ، جا دارد همان نجاست سابق استصحاب شود . در نتيجه به نجاست عبا حكم گردد .\r\nمقتضاى اين استصحاب آن است كه براى مثال ، بدن كه به هر دو طرف عبا برخورد كرده به نجاست آن حكم شود با اينكه اين نوع لازمه ، مسلّما باطل است . زيرا چيزى كه با يكى از دو طرف شبههء محصوره ملاقات كرده اجماعا محكوم به طهارت است و در اينجا بدن جز يا يكى از دو طرف شبهه كه عبارت از طرف بالا باشد برخورد نكرده است و اما طرف پايين گرچه با آن برخورد نموده و ليكن از طرف شبههء خارج گرديده است ، زيرا فرض اين است كه يقينا آن قسمت را تطهير كرده ، ديگر معنا ندارد شيئى كه با آن\r\n\r\n\r\n","description":"","footnote":"\r\n( 1 ) - اصول الفقه مرحوم مظفّر ج 2 ص 332 .\r\n","page_name":" 152 ","page_number":152},
  {"content":"\r\n\r\nملاقات نمايد حكم به نجاستش شود .\r\nلازم به يادآورى است شبههء عبائيّه را استصحاب فرد مردّد نيز مىگويند .\r\n\r\nشبههء كعبى\r\nعبارت از شبهه‌اى است كه از كعبى در بحث ضدّ خاص نقل گرديده و قسمت زيادى از ابحاث اصولىها را به خود اختصاص داده است و مبناى اين شبهه آن است كه به طور كلى امر مباحى در شرح مقدّس وجود ندارد زيرا هر عمل مظنون الاباحه در حقيقت واجب مىباشند .\r\nدليلش اين است كه انجام هر عمل مباح ملازم قهرى يك واجب يعنى ترك يكى از محرّمات مىباشد ، چون انسان به هنگام اشتغال به فعل مباح ، لزوما عمل حرامى را ترك مىنمايد . به تعبير ديگر ترك حرام حدوثا و بقاءا موقوف است بر ايجاد غير آن از افعال اختيارى در خارج ، و از آن‌جهت كه ايجادش مقدمه براى ترك حرام است ، به وجوب مقدمى واجب مىباشد و به اين ترتيب طبق اين ادّعا در حقيقت عملى به عنوان عمل مباح وجود نخواهد داشت ، بلكه افعال انسان به واجب و حرام منحصر مىباشد .\r\nاين ادّعا از سوى اصوليّون به طور كلّى مردود اعلام شده است .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nشبههء محصوره و شبههء غير محصوره\r\nشبهاتى كه در اطراف علم اجمالى واقع مىشود گاه محصوره است و گاه غير محصوره ، به اين معنا كه اگر شمار اطراف علم اجمالى كم و تا حدود زيادى محدود باشند ، آن را شبههء محصوره خوانند . ولى چنانچه تعدادشان به اندازه‌اى زياد بود كه قابل احصا نيست و يا احيانا شمارش آن دشوار است در اين‌صورت آن را غير محصوره نامند .\r\n\r\nشبههء مصداقيّه\r\nمقصود از شبههء مصداقيّه اين است كه نسبت به دخول فردى از افراد عام در خاص ، ترديد نماييم ، پس از آنكه مفهوم خاص براى ما واضح و روشن است .\r\nبراى مثال در جملهء « كلّ ماء طاهر الّا ما تغيّر طعمه او لونه او ريحه » ( هر آبى پاك است مگر آنكه طعم و رنگ و بويش تغيير كرده باشد ) ما در خصوص آب معيّنى شكّ مىكنيم كه آيا به واسطهء ملاقات با نجاست ، طعم و رنگ و بوى آن تغيير كرده تا داخل در حكم خاص باشد ، يا اينكه اوصاف ثلاثهء آن تغيير نكرده ، پس بر طهارت خود همچنان باقى است .\r\nآنچه ميان علماى اصول راجع به شبههء مصداقيّه همواره مورد\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nبحث و گفتگو است ، در باب جواز تمسّك به عام در شبههء مصداقيّه و عدم جواز آن است ، منتها اغلب ايشان مىگويند ، تمسّك به عام در شبههء مصداقيّه چه در مخصّص متصل و چه مخصّص منفصل جايز نيست ، زيرا مخصّص به حسب حجيت بر عام اقوى بوده و حكم عام را به واسطهء تخصيص بر باقى افراد محدود نموده و حجيت عام را در برخى از مدلولات آن مرتفع مىسازد .\r\n\r\nشبههء مفهوميّه\r\nهرگاه مخصّص از جهت مفهوم مجمل بوده يعنى كه معناى آن دقيقا روشن نباشد ، در آن‌صورت شبهه ، شبههء مفهوميّه خواهد بود .\r\nمثال آن مانند آنچه در شبههء مصداقيّه گذشت ، يعنى قول معصوم ( ع ) : « هر آبى پاك است مگر آنكه طعم و رنگ و بويش تغيير كرده باشد »\r\nحكم كلّى اين جمله روشن است ، منتها آنچه در ذيل روايت آمده يعنى مخصّص ، مجمل است و اين اجمال ناشى از اين امر است كه منظور از « تغيّر » معلوم نيست كه آيا مراد خصوص تغيّر حسّى بوده يا تغيّر فرضى و تقديرى را نيز شامل است ، و همين امر سبب ترديد گرديده است .\r\nبه هر ترتيب اصولييّن در خصوص شبههء مفهوميّه به اين بحث\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nمىپردازند كه آيا اجمال خاص به عام سرايت مىكند كه در نتيجه نتوان به اصالة العموم تمسّك كرد يا اينكه اجمال آن به عام تسرّى نمىيابد و نهايتا تمسّك به اصالة العموم جايز باشد ؟\r\nدر اينجا صورى را بيان نموده‌اند كه در بعضى از آنها اجمال خاص به عام سرايت نموده و در برخى ديگر سرايت نمىكند ، طبيعى است ذكر آن موارد از اين مختصر بيرون است و جهت اطلاع بيشتر علاقمندان مىتوانند به كتب تفصيلى علم اصول مراجعه نمايند .\r\n\r\nشرايط عامّه تكليف\r\nمقصود از شرايط عامّه تكليف چند امر است كه در ثبوت تكليف كاملا دخيل است . و آنها به طور كلّى عبارتند از : بلوغ ، عقل و قدرت . به اين ترتيب كودكان و ديوانگان فاقد تكليف مىباشند و همينطور تكليفى كه از توانايى انسان خارج است كه از آن به تكليف مالا يطاق تعبير مىشود باعث اسقاط تكليف مىباشد .\r\n\r\nشرط تعليقى\r\nمراد از شرط تعليقى اين است كه خطاب شارع مقدّس به مكلّف مشروط به حصول آن است . و اين نوع شرايط نيز خود بر دو گونه‌اند . شرايط عمومى مانند رشد و عقل و اشباه آن و شرايط\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nخصوصى نظير استطاعت نسبت به حج .\r\n\r\nشرط تنجيزى\r\nمنظور از شرط تنجيزى اين است كه خطاب شارع بر مكلّف تنها هنگامى تنجّز پيدا مىكند كه آن شرط موجود باشد ، نظير عدم ابتلا به بيمارى نسبت به روزه .\r\n\r\nشرط متأخّر\r\nآن است كه شرط يا قيد از نظر زمانى متأخر از مشروط يا مقيد باشد . مانند اجازه نسبت به نفوذ و صحّت عقد فضولى .\r\n\r\nشرط متقدّم\r\nهرگاه از لحاظ زمانى مقيد پس از وجود قيد موجود شود ، بدان شرط متقدّم گويند . مانند وضو نسبت به نماز .\r\n\r\nشرط مقارن\r\nآن است كه مقيّد همزمان با وجود قيد موجود شود . مانند استقبال قبله نسبت به نماز .\r\n\r\nشكّ در تكليف\r\nگاه مكلّف در ثبوت حكم شرعى شك دارد يعنى اصل تكليف براى وى نامعلوم است . براى مثال نمىداند وظيفه‌اش در قبال\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nاستعمال دخانيات چيست ؟ آيا حرام است يا مكروه ؟ و يا احيانا مباح است ؟ اين از مصاديق شكّ در تكليف است .\r\nعلماى اصول در اين گونه موارد قايل به برائت ( شرعى و عقلى ) مىباشند .\r\n\r\nشكّ در مكلّف به\r\nاين عنوان هنگامى جريان دارد كه مكلّف حكم شرعى را مىداند منتها نسبت به امتثال آن شك دارد . چنان كه به وجوب نماز ظهر علم دارد و ليكن نمىداند آن را بجاى آورده يا نه ؟\r\nاين نوع موارد از مجارى اصالة الاشتغال محسوب مىگردد ، يعنى مادام كه امتثال يقينى حاصل نشده باشد ، تكليف همچنان بر عهدهء مكلّف باقى خواهد بود .\r\n\r\nشكّ در مقتضى و رافع\r\nمنظور از شكّ در مقتضى اين است كه آيا متيقّن ذاتا قابليت بقاء و استمرار دارد يا نه ؟\r\nنظير شكّ در بقاى شب و روز و نيز شكّ در خيار غبن بعد از زمان اول . بنابراين مراد از مقتضى ، ملاك و مصلحت حكم نيست بلكه مقصود نفس استعداد و قابليت ذاتى مستصحب براى بقاء است ، خواه اين قابليت مستفاد از دليل باشد يا از خارج .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمقصود از شكّ در رافع ، شك در ورود امرى است كه مستصحب را از ميان برمىدارد به گونه‌اى كه اگر رافعى وجود نمىداشت قطعا مستصحب قابليّت و استعداد بقاء را داشت . مانند شكّ در حدوث بول كه ناقض طهارت است و اين طهارت هنگامى كه رافعى در بين پديد نيايد براى بقاء قابليّت دارد .\r\nلازم به ذكر است اين كلام در اصل منسوب به محقّق حلى صاحب معارج الاصول ، سپس محقّق خوانسارى است كه شيخ اعظم انصارى آن را كاملا تأييد نموده است و آنگاه بسيارى از متأخّرين اين نظر را تقويت كرده‌اند . به هر ترتيب اين قول يكى از اقوال برجستهء مربوط به استصحاب به‌شمار مىرود ؛ به اين معنا كه در صورت شكّ در مقتضى استصحاب حجيّت نداشته ولى در هنگام شكّ در رافع حجت مىباشد .\r\nمرحوم شيخ انصارى شكّ در رافع را به دو قسم اصلى تقسيم نموده‌اند :\r\n1 - شكّ در وجود رافع :\r\nآن است كه پيدايش رافع به طور كلى معلوم نباشد ، چنان كه كسى يقين به طهارت داشته منتها نمىداند حدثى آن را نقض كرده است يا نه .\r\n2 - شكّ در رافعيّت موجود :\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nعبارت از آن است كه وجود رافع قطعى است ولى رافعيّت آن مشكوك است و به تعبير ديگر اثرگذارى آن مورد ترديد است .\r\nبراى مثال مىدانيم طلاقى ميان زن و شوهر واقع شده منتها ترديد داريم در اينكه طلاق با توجه به همهء شرايط آن انجام گرفته يا اساسا شرايطش در نظر گرفته نشده است ، كه در صورت اوّل صحيح و در فرض دوّم باطل مىباشد .\r\n\r\nشكّ طارى\r\nعبارت است از شكّ در بقا كه در مجراى استصحاب اخذ گرديده است .\r\n\r\nشهرت\r\nشهرت از جمله مسائلى است كه در مبحث امارات مورد بحث و گفتگو قرار مىگيرد . و آن در لغت متضمّن معناى شيوع و وضوح يك چيز است و از اين قبيل است كه مىگويند : « شهر فلان سيفه » يعنى فلانى شمشير خود را ظاهر و آشكار نمود .\r\nشهرت در اصطلاح اهل حديث به خبرى اطلاق مىشود كه راويان زيادى آن را نقل كرده باشند به گونه‌اى كه شمار آنها به حدّ تواتر نرسد و به اين نوع خبر « مشهور » يا « مستفيض » مىگويند .\r\nهمچنين شهرت به اصطلاح فقها به فتاوايى اطلاق مىگردد كه\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nبه حدّ اجماع نرسيده باشد و نقطهء مقابل آن را « قول نادر » مىخوانند .\r\nبه اين ترتيب شهرت در اصطلاح به اقسام زير تقسيم مىشود :\r\n\r\n1 - شهرت روايى\r\nعبارت است از اينكه روايتى را عدهء زيادى از راويان نقل كرده باشند و همين كثرت ناقلين باعث اشتهار آن در ميان فقها گردد .\r\nخواه فقها بدان عمل كرده و طبق آن فتوا داده باشند و يا اساسا به آن عمل نكرده باشند .\r\n\r\n2 - شهرت فتوايى\r\nعبارت است از اينكه اغلب فقها نسبت به مسأله‌اى بطور يكسان فتوا داده باشند منتها مستند فتوا مشخص نباشد . البته كثرت فتوادهندگان به اندازه‌اى نبوده كه به درجهء اجماع برسد ، بلكه در همان حدّ شهرت بحسب معمول باقى است .\r\n\r\n3 - شهرت عملى\r\nعبارت است از اينكه فقها در مقام فتوا بنحو شايع به حديثى استناد نمايند ، چه ناقلين آن حديث زياد باشند يا كم .\r\n\r\nحجيت شهرت\r\nشهرت روايى همانگونه كه در مبحث تعادل و تراجيح از سوى\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nاغلب علماى اصول ذكر گرديده از اسباب ترجيح يك خبر بر اخبارى كه با آن معارضند به شمار آمده و لذا از اين‌جهت خبر مشهور حجت مىباشد .\r\nشهرت عملى نيز به نظر تعداد كثيرى از فقها موجب جبران ضعف خبر از جهت سند و تدارك غير ظاهر بودن خبر از حيث دلالت است .\r\nمنتها دربارهء حجيت شهرت فتوايى اختلاف نظر است و در نتيجه اقوالى از آن حادث گرديده است و در اين ميان قول مشهور عدم حجيت آن به گونهء مطلق است .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nص\r\n\r\nصحيح و اعمّ\r\nيكى از مباحث مهم و قابل اعتناى علم اصول بحث مربوط به صحيح و اعمّ است ، به اين معنا كه آيا الفاظ عبادات يا معاملات براى معانى صحيح وضع شده يا در اعمّ از صحيح و فاسد وضع گرديده‌اند ؟\r\nاين بحث در دو باب جريان دارد :\r\nالف ) باب عبادات\r\nب ) باب معاملات\r\nدر باب عبادات محور بحث اين است كه الفاظ عبادات همچون صلوة ، صوم ، حج و مانند اينها اسم براى صحيح مىباشند يا اعمّ از صحيح و فاسد به گونه‌اى كه اطلاق در هر دو ، اطلاق حقيقى باشد ، دو قول در مسأله وجود دارد : قول نخست اين است كه الفاظ يادشده براى خصوص معانى صحيح وضع شده‌اند ، به نحوى كه اطلاقشان بر افعالى كه به لحاظ اجزا و شرايط ناقص آورده شوند ، اطلاق مجازى خواهد بود . قول دوّم اين است كه الفاظ عبادات در\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبرابر معناى اعمّ وضع گرديده‌اند ، بنابراين استعمال اين الفاظ در معناى فاسد هرگز مستلزم مجازيّت نخواهد بود .\r\nاما در باب معاملات مىتوان گفت :\r\nچنانچه مقصود از معاملات مسببّات باشد نظير نقل و انتقال در بيع ، اساسا موردى براى نزاع ميان صحيحى و اعمّى وجود نخواهد داشت . اما اگر الفاظ معاملات را در برابر اسباب و عقود موضوع دانستيم يعنى امورى كه طلب سببيّت مىكنند مثل ملكيّت ، زوجيّت و امثال آن و منظور از سبب ، انشاى عقد و ايقاع مىباشد ، نظير ايجاب و قبول در عقود و ايجاب تنها در ايقاعات ، در اين هنگام البته نزاع مزبور شكل خاص خود را پيدا كرده و مىتوان به تحقّق آن قائل شد ، زيرا اين نزاع كه مثلا لفظ بيع آيا براى خصوص عقد صحيح وضع شده يا براى اعمّ از آن ، قابل تصوير و اثبات مىباشد .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nض\r\n\r\nضدّ\r\nاز جمله مباحث علم اصول بحث مربوط به « ضدّ » است به اين معنا كه آيا امر به شىء مقتضى نهى از ضدّ هست يا نه ؟\r\nمنظور از ضدّ در اصطلاح اصولى اعمّ از امور وجودى و عدمى است كه اوّلى را ضدّ خاص و دوّمى را ضدّ عام گويند . بنابراين ضدّ به معناى فلسفى در اينجا مقصود نيست كه خصوص امر وجودى را شامل مىگردد به طورى كه با امر وجودى ديگر معاندت داشته و با آن قابل جمع نمىباشد .\r\nهمچنين مقصود از لفظ « اقتضا » در محلّ بحث ، ضرورت ثبوت نهى از ضدّ به هنگام امر به شىء مىباشد .\r\nو نيز مراد از كلمهء « نهى » ، نهى مولوى صادر از شارع هرچند به گونهء تبعى مىباشد .\r\nبه هر ترتيب علماى اصول دربارهء اين مسأله اختلاف نظر دارند كه آيا امر به شىء مقتضى نهى از ضدّ هست يا نه ؟ اغلب ايشان معتقدند امر به شىء مطلقا مقتضى نهى از ضدّ نيست .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nضدّ خاص\r\nهرگاه يكى از امور وجودى معيّن ، با مأموربه در زمان واحد قابل جمع نباشد ، همچون نماز نسبت به ازالهء نجاست از مسجد ، در اين هنگام خواندن نماز ضدّ خاص آن محسوب مىگردد .\r\n\r\nضدّ عام\r\nمقصود از ضدّ عام همان ترك عمل است . بنابراين ضدّ عام ازالهء نجاست از مسجد در حقيقت عبارت از ترك آن است .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nط\r\n\r\nطريقيّت\r\nاين عنوان در باب حجيّت امارات در خصوص كيفيّت جعل و اعتبار آن كاربرد دارد . يعنى كسانى كه امارات را مطلقا حتى در وقت انفتاح باب علم حجّت مىدانند ، بعضى حجيت آنها را به گونهء طريقيّت عقيده دارند و منظورشان از اين عنوان آن است كه امارات تنها در جهت كشف و ايصال به واقع جعل گرديده‌اند و احكام الهى را بدين طريق مىتوان استنباط نمود و اين راهى است كه از جانب شارع مقدّس معرفى شده است . حال اگر چنين استنباطى با واقع مطابقت كرد در اين‌صورت حكم واقعى منجّز و به فعليّت مىرسد و طبعا مخالفت با آن موجب عقاب خواهد بود ؛ ولى چنانچه با حكم الهى مغايرت داشته در اين هنگام اين امارات براى مكلف عذرآور بوده و مسلما عقوبت الهى متوجه وى نخواهد شد .\r\nبدين‌ترتيب طبق اين نظريه ، نقش امارات ، نقش راهنمايى و طريقيّت به سوى واقع است نه حدوث مصلحت چه آنكه مصالح\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nتنها مربوط به احكام واقعى الهى مىباشند و از راه امارات مىتوان به آنها رسيد .\r\n\r\nطلب\r\nطلب همچون اراده از اوصاف حقيقى نفس انسان است .\r\nطلب به اقسام زير تقسيم مىشود :\r\n\r\n1 - طلب انشائى\r\nمقصود از طلب انشائى ايجاد طلب به واسطهء علل و اسباب خارجى است . چنان كه مفهوم طلب به وسيلهء الفاظ محقّق مىگردد ؛ نظير اوامر و غير آن .\r\n\r\n2 - طلب حقيقى\r\nمراد از طلب حقيقى ، صفتى است كه به نفس انسان قائم است يعنى همان رغبت واقعى و خواست باطنى گوينده هرچند مبرز و مظهرى در بين نباشد .\r\n\r\n3 - طلب ذهنى\r\nمنظور از طلب ذهنى ، طلب با قيد كلّيت است كه ظرف وجوديش ، عالم ذهن است .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nظ\r\n\r\nظنّ\r\nظنّ يا گمان صفتى است نفسانى كه در انسان پديد مىآيد و مرتبه‌اش از شكّ بالاتر و از قطع پايين‌تر است يعنى از مقايسه با ترديد طرف راجح قرار دارد و آن بسان قطع از امارات و طرق شرعى به شمار مىرود و حكايت از واقع مىكند ، منتها حجيت آن به مانند قطع ذاتى نيست بلكه منوط به جعل جاعل است . بنابراين مادام كه حجيّت ظنّ از جانب شرع جعل نشده باشد پيروى از آن جايز نيست .\r\n\r\nظنّ خاص و ظنّ مطلق\r\nظن خاصّ به ظنّى اطلاق مىشود كه دليلى قطعى و بالخصوص بر حجيت آن اقامه شده باشد .\r\nاين نوع ظن مطلقا حجت است حتى در فرض انفتاح باب علم .\r\nلازم به ذكر است ظنّ خاص را به اعتبار قيام دليل علمى بر حجيّتش « طريق علمى » نيز مىخوانند .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nطن مطلق به ظنى گويند كه دليل حجيت و اعتبارش انسداد كبير باشد و به طور كلى مقصود از آن ، اماره‌اى است كه هم در هنگام انسداد باب علم ( منسد بودن نفس علم به احكام ) و هم در زمان انسداد باب علمى ( ظن خاص ) حجت مىباشد .\r\n\r\nظنّ شخصى و ظنّ نوعى\r\nگمان و ظنّى كه در نفس هر انسانى پديد مىآيد ظنّ شخصى مىگويند .\r\nولى ظنّ نوعى آن است كه شأن اماره به گونه‌اى است كه نزد غالب مردم مفيد ظن است و اعتبارش نزد شارع نيز تنها از همين جهت است .\r\n\r\nظنّ طريقى\r\nظنّ طريقى بسان قطع طريقى است با اين تفاوت كه در كيفيّت طريق با يكديگر فرق دارند ، زيرا علم ، طريقيّت آن ذاتى است ؛ در حالى كه ظنّ معتبر طريقيّتش مستند به جعل شارع مىباشد ، ليكن طنّ همچون قطع گاهى نسبت به متعلّقش به عنوان طريق جهل گرديده اعمّ از اينكه موضوع به گونهء طريقيّت براى متعلّقش يا حكمى ديگر باشد كه در اين هنگام ساير طرق شرعيّه به جاى آن قرار مىگيرد و بدان حجّت اطلاق مىكنند و زمانى به عنوان\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nموضوع مورد لحاظ قرار مىگيرد نه به وجه طريقيّت براى متعلّقش يا حكم ديگر و در اين صورت به آن حجت اطلاق نمىكنند و طرق و امارات شرعى به جان آن قرار نمىگيرد .\r\nبه اين ترتيب نخست بايستى دليلى كه ظنّ را حجت قرار داده مورد ملاحظه قرار داد كه آيا به نحو طريقى محض يا به گونه موضوع و در موضوع نيز بنحو طريقى يا وصفى مدّ نظر قرار گرفته آنگاه نسبت به آن حكم كرده ولى غالبا ظنّ از باب طريقيّت مورد ملاحظه قرار مىگيرد .\r\nآنطور كه از فحواى كلمات علما استفاده مىشود ظنّ طريقى محض وجود ندارد بلكه در همه موارد ظنّ بنحو موضوع اخذ مىگردد ليكن گاهى موضوع براى حكم متعلّقش و زمانى جهت حكم غير آن . « 1 »\r\n\r\nظهور تصديقى\r\nاين نوع ظهور از مجموع كلام ناشى مىشود و آن عبارت است از دلالت تمامى كلام بر معنايى كه متضمن آن است .\r\nظهور تصديقى موقوف است بر اينكه گوينده سخنش پايان پذيرفته باشد ، زيرا ممكن است به كلام خود قرينه‌اى ملحق نمايد\r\n\r\n\r\n","description":"","footnote":"\r\n( 1 ) - ر . ك ، رسائل شيخ اعظم انصارى ، چاپ قديم ص 4 .\r\n","page_name":" 171 ","page_number":171},
  {"content":"\r\n\r\nكه مقصود وى را بوضوح روشن مىسازد . بنابراين تا هنگامى كه مشغول سخن گفتن است ، ظهور تصديقى براى كلامش منعقد نمىشود .\r\nعلماى اصول مىگويند : اين ظهور تصديقى مستلزم ظهور تصديقى دوّمى خواهد بود به اين معنا كه مراد متكلّم نيز همين معنا است . به اين ترتيب اين همان ظهورى است كه در عالم واقع مقصود گوينده را مشخص مىنمايد . البته اين مطلب موقوف بر آن است كه قرينه متّصل يا منفصل در ميان نباشد . زيرا قرينه مطلقا موجب از بين رفتن اين نوع ظهور مىشود . بر خلاف ظهور تصديقى از نوع اول ، كه قرينهء منفصل آن را از بين نمىبرد .\r\n\r\nظهور تصوّرى\r\nاين نوع ظهور از طريق وضع لفظ در برابر معنايى مخصوص پديد مىآيد و عبارت است از دلالت مفردات كلام بر معانى لغوى يا عرفى آن .\r\nبديهى است معانى لغوى تابع وضع است ولى معانى عرفى بسته به اعتبار عرف است .\r\n\r\nظواهر\r\nظواهر جمع ظاهر است يعنى آنچه دلالتش بر معنا و مقصود از\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nنوع دلالت ظنّى باشد و اين كلمه در مقابل اصطلاحاتى چون نص ، مجمل و مؤوّل قرار دارد .\r\nدر علم اصول پيرامون حجيت ظواهر بحثهاى فراوانى مطرح است ، منتها اين مطلب را نمىتوان از نظر دور داشت كه بحث از حجيّت ظواهر از توابع بحث كتاب و سنّت محسوب مىگردد يعنى ظواهر ، دليلى مستقل و جداگانه در برابر كتاب و سنت نيستند بلكه تنها در راستاى عمل به كتاب و سنّت به اثبات حجيّت آنها احتياج است . بنابراين ظواهر از متممّات حجيت كتاب و سنت هستند ، زيرا بديهى است عمل به كتاب و سنت بدون حجيت ظواهرشان معنا ندارد و از طرفى نصوصى كه دلالتشان قطعى باشد در كتاب و سنت بسى اندك است .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nع\r\n\r\nعام و خاص\r\nعام عبارت است از مفهومى كه داراى شمول و وسعت بوده كه به موجب آن مصاديق و افراد كثيرى را شامل مىشود .\r\nچنان كه مىگوييم : همه مستمدان را كمك نماييد .\r\nروشن است كه « همه مستمندان » داراى مفهومى عام بوده و همهء افراد و مصاديق آن را شامل مىشود .\r\nخاص عبارت است از مفهومى مقابل عام به گونه‌اى كه همچون عام داراى توسعه و وسعت نمىباشد .\r\nبه عنوان مثال مىگوييم : به مستمندان پرهيزگار كمك و مساعدت نماييد .\r\nبديهى است حكم ، نسبت به همهء مستمندان جريان ندارد بلكه خصوص افرادى كه متّقى و پرهيزگار هستند ، شامل مىشود .\r\nناگفته نماند براى عموم الفاظى وضع شده است از قبيل : « كلّ » ، « جميع » و « تمام » و يا در فارسى : « همه » ، « هر » و مانند اينها و همچنين تركيبات و هيئات لفظى كه دلالت بر عموم مىنمايند .\r\nطبعا خاصّ نيز همچون عام داراى الفاظى معيّن است .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nحضرات براى عام به اعتبار كيفيّت تعلق حكم ، تقسيماتى ذكر نموده‌اند كه ذيلا از نظرتان مىگذرد :\r\n\r\n1 - عام افرادى يا استغراقى\r\nهرگاه حكمى كه به عام تعلق گرفته ، بطور مستقل هر يك از افراد آن را شامل شود ، آن را حكم افرادى يا استغراقى گويند .\r\nبه اين ترتيب در اين نوع عام ، همهء افراد آن به گونهء مستقل داراى امتثال و عصيان عليحده مىباشند .\r\n\r\n2 - عام مجموعى\r\nعام مجموعى آن است كه تعلّق حكم به عام به گونه‌اى است كه مجموع افراد عام را شامل است ، به تعبير ديگر تمامى افراد عام موضوع براى حكم مىباشند .\r\nچنان كه مىگوييم : « همهء دانشمندان عادل را احترام كنيد » روشن است كه موضوع حكم تمامى دانشمندان عادل هستند ، لذا چنانچه نسبت به برخى از ايشان رعايت آداب و احترام را ننماييم ، امتثال حاصل نخواهد شد .\r\n\r\n3 - عام بدلى\r\nدر اين قسم عام يكى از افراد عام بطور على البدل موضوع حكم قرار مىگيرد به اين معنا كه با اتيان يك فرد در ميان ديگر افراد ،\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمقصود كه صرف وجود طبيعت باشد محققّ مىگردد . مثال آن مانند آيهء شريفه زير كه مربوط به مصرف صدقات است :\r\n « إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ قُلُوبُهُمْ وَ فِي الرِّقابِ وَ الْغارِمِينَ وَ فِي سَبِيلِ اللَّهِ وَ ابْنِ السَّبِيلِ فَرِيضَةً مِنَ اللَّهِ »  « 1 »\r\nمصرف صدقات براى نيازمندان ، مستمندان ، متصديان وصول آن ، دلجويىشدگان ، آزاد كردن بردگان ، بدهكاران ، انفاق در راه خدا ، و به راه ماندگان واجب شده است .\r\nبديهى است آيه مزبور در صدد بيان يك حكم كلّى دربارهء مصرف صدقات به گونهء عموم بدلى است ؛ به اين معنا كه با پرداخت آن به هر يك از موارد يادشده تكليف از عهدهء مكلف ساقط مىشود .\r\n\r\nعرض ذاتى و عرض غريب\r\nعرض ذاتى آن است كه بدون واسطه بر موضوع عارض شود ، خواه آن عرض ، اعمّ از موضوع بوده يا اخصّ و يا مساوى با موضوع باشد . طبعا عرض غريب نقطهء مقابل آن است يعنى آنچه به واسطهء امرى ديگر بر موضوع عارض گردد .\r\n\r\n\r\n","description":"","footnote":"\r\n( 1 ) - سورهء توبه : آيهء 60 .\r\n","page_name":" 176 ","page_number":176},
  {"content":"\r\n\r\nلازم به يادآورى است اين دو عنوان در بحث موضوع علم اصول مطرح است ؛ در آنجا كه مىگويند : « هو الّذى يبحث فيه عن عوارضه الذّاتيه » .\r\n\r\nعرف\r\nعرف چيزى است كه مردم با آن آشنا بوده و نسبت بدان خوى و عادت پيدا كرده‌اند و همواره مطابق آن رفتار مىكنند ، اعمّ از قول و فعل و ترك چيزى .\r\nتفاوت آن با اجماع در اين است كه اجماع تنها از طريق اتّفاق امت يا فقهاى ايشان يا مجتهدين مذهب معيّنى منعقد مىشود و طبيعى است عنصر « اتّفاق » در ماهيّت آن اخذ گرديده است ولى عرف فاقد اين عنصر مىباشد بلكه سلوك اكثريت اعمّ از فقها و غير ايشان در آن كفايت مىكند . « 1 »\r\nعرف داراى اقسامى است كه ذيلا از نظرتان مىگذرد :\r\n\r\nعرف خاصّ و عامّ\r\nمنظور از عرف خاصّ آن است كه امرى نزد گروهى از مردم مربوط به زمان يا مكان معيّن و يا فن و حرفه‌اى خاصّ رايج و\r\n\r\n\r\n","description":"","footnote":"\r\n( 1 ) - الاصول العامه للفقه المقارن ، ص 420 .\r\n","page_name":" 177 ","page_number":177},
  {"content":"\r\n\r\nمتداول باشد . نظير كارشناسان رشته‌هاى گوناگون .\r\nمقصود از عرف عام امرى است كه غالب مردم در آن مشترك باشند و اين عرف نزديك به « بناى عقلا » است . بديهى است ، بسيارى از ظواهر اجتماعى مردم بر اين امر انتظام يافته است . از قبيل رجوع جاهل به عالم ، عدم نقض يقين به شكّ و امثال آن .\r\n\r\nعرف صحيح و فاسد\r\nگاه بعضى از اعمال ميان مردم رايج و معمول است و هيچ مخالفت و مغايرتى با نصوص شرعى و نيز تفويت مصلحت و جلب مفسده ندارد . مثل آنچه مربوط به امور وقف راجع به برخى اموال منقول در ميان جامعهء اسلامى متداول است يا اطلاق لفظ بر معناى عرفى آن بدون در نظر گرفتن معناى لغوى آن . به اين نوع افعال متعارف و عادى ، عرف صحيح مىگويند .\r\nاما عرف فاسد آن است كه بين گروهى از مردم عملى شايع مىگردد در حالى كه مخالف با شرع اسلام است . مثل معاملات ربوى .\r\n\r\nعرف عملى و قولى\r\nاعمال ويژه‌اى كه نزد بعضى از جوامع رواج داشته و ميان ايشان مصطلح و معروف است ، عرف عملى گويند . از قبيل شايع بودن\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمعاملات معاطاتى .\r\nعرف قولى آن است كه استعمال الفاظ از سوى جامعه‌اى كه بدان تكلّم مىكنند ، به گونه‌اى است كه با معانى لغوى آن كاملا متفاوت است . چنان كه لفظ « ولد » نزد عراقىها به خصوص معناى مذكر استعمال گرديده ولى در لغت به معناى اعمّ ( مذكر و مؤمث ) آمده است . « 1 »\r\n\r\nعزيمت و رخصت\r\nعزيمت عبارت است از احكام عمومى كه خداوند تشريع فرموده است و اختصاص به فرد يا مكلّف معينى ندارد ؛ مثل نماز ، روزه ، ترك خوردن گوشت ميته و مانند اينها .\r\nاما رخصت آن است كه خداوند بعضى از احكام را به عنوان تخفيف و آسان‌گيرى بر مكلّف در حالاتى خاص و در شرايطى ويژه تشريع فرموده است ، مثل احكامى كه در موارد اضطرار و اكراه تحويز گرديده است ، نظير خوردن گوشت ميته و مانند آن از عناوين ثانوى . « 2 »\r\n\r\n\r\n","description":"","footnote":"\r\n( 1 ) - همان مدرك .\r\n( 2 ) - الاصول العامه للفقه المقارن ، ص 73 .\r\n","page_name":" 179 ","page_number":179},
  {"content":"\r\n\r\n\r\nعقل\r\nعقل يكى از ادلّه و منابع استنباط احكام شرعى به شمار مىرود .\r\nدر ميان متقدّمين كمتر كسى است راجع به حكم عقل هرچند بطور گذرا در اطرافش سخن رانده باشد ، تنها مرحوم شيخ مفيد ( متوفّى به سال 413 ) در كتاب اصول خود بنام « التذكرة باصول الفقه » مىنويسد : اصول احكام سه چيزست : كتاب ، سنّت و اقوال ائمّه عليهم السلام ، آنگاه مىگويد : « الطّرق الموصلة الى ما في هذه الاصول ثلاثة ، اللّسان و الأخبار و أوّلها العقل » .\r\nبديهى است آنطور كه از كلام ايشان استفاده مىشود از نظر وى عقل به عنوان دليل مستقل در كنار كتاب و سنّت قرار نمىگيرد .\r\nشيخ طوسى ( متوفّى به سال 460 ) كه از شاگردان شيخ مفيد به شمار مىرود در كتاب « عدّة الاصول » بطور غير مستقيم پيرامون عقل مطالبى بيان مىدارد منتها راجع به دليليّت آن تصريحى ندارد .\r\nبه حسب ظاهر نخستين كسى كه به گونهء روشن از عقل به عنوان دليلى براى استنباط حكم شرعى ياد كرده ابن ادريس ( متوفّا به سال 598 ) است . منتها ايشان مقصود خود را از دليل عقلى بيان نمىكنند ، سپس محقق حلّى ( متوفّى به سال 676 ) آمده در كتاب « المعتبر » مراد ايشان را بيان مىدارند و سپس شهيد اوّل در مقدمهء كتاب « الذكرى » مطالبى را بر آن مىافزايند .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nبه اين ترتيب اصولييّن اعمّ از قدما و متأخرين پيرامون دليل عقلى بطور مستقلّ بحثى مفيد و كافى ارايه نداده‌اند ازاينرو در كتابهايى چون : معالم ، رسائل و كفاية الاصول و مانند اينها به گونهء فشرده و مقطعى بدان اشاره نمودند .\r\nشايان ذكر است تنها كسى كه از دليل عقلى به زيباترين وجه با مباحثى عميق و راهگشا به بحث نشسته علامه سيد محسن كاظمى در كتاب « المحصول » سپس شاگرد محقّق ايشان مرحوم شيخ محمد تقى اصفهانى صاحب حاشيه بر معالم است ؛ و هم‌اكنون نيز بحث به همين ترتيب به گونهء تقريبى مطرح مىباشد .\r\nعقل بر دو قسم است :\r\n1 - عقل نظرى\r\n2 - عقل عملى\r\nالبته اين تقسيم مربوط به مدركات انسان است نه ادراكات عقلى ، در حقيقت مقصود از عقل همان معقول است . چه آنكه در عالم واقع اين معقولات هستند كه به دو قسم تقسيم مىشوند نه خود عقل .\r\nبه هر ترتيب هرگاه واقعيتهاى امورى در جهان با عظمت هستى مورد ادراك عقل قرار گيرند ، بدان « عقل نظرى » گويند . و هرگاه بايستىها و نبايستىها و نيكويىها و زشتىهاى افعال و بالمآل\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nانجام و عدم آن ادراك شود ، آن را « عقل عملى » خوانند .\r\nبه اين ترتيب آنچه مربوط به دانستن و يافتن است ، آن را عقل نظرى مىنامند . مثل اينكه انسان دريابد كه جهان كروى است يا كلّ بزرگتر از جزء است و اينها اساسا ارتباطى به اعمال و افعال آدمى ندارند . ولى چنانچه امرى با اعمال و رفتار انسان در ارتباط باشد و از اين‌جهت مورد ادراك قرار گيرد آن را عقل عملى مىگويند .\r\nمانند اينكه عقل اين معنا را درك كند كه عدالت نيكو بوده و شايسته است آدمى بدان عمل كند و در مقابل ظلم زشت بوده و سزاوار است انسان آن را ترك نمايد .\r\n\r\nدليل عقلى\r\nمقصود از دليل عقلى به عنوان دليلى مستقلّ در كنار كتاب و سنّت ، عبارت است از هر حكم عقلى كه سبب قطع به حكم شرعى گردد .\r\nبه ديگر سخن مىتوان گفت :\r\nهر قضيهء عقليه‌اى كه به واسطهء آن علم قطعى به حكم شرعى حاصل شود ، آن همان دليل عقلى مورد نظر است .\r\nطبيعى است دليل عقلى تنها در وقتى به عنوان حجت مورد ملاحظه قرار مىگيرد كه موجب قطع باشد و پرواضح است كه قطع\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nنيز ذاتا حجت است . ازاينرو صحيح نيست دليل عقلى ، ظنون يا مقدمات عقليه‌اى كه معمولا موجب قطع به حكم نمىشوند ، شامل باشد .\r\n\r\nاقسام دليل عقلى\r\nدليل عقلى بر دو گونه است :\r\n1 - مستقلّات عقليّه\r\n2 - غير مستقلّات عقليّه\r\n\r\nمستقلّات عقليّه\r\nآن است كه عقل به گونهء مستقلّ و عليحده بدون كمك از جانب شرع مقدس نسبت به صدور حكم راجع به عملى مبادرت مىورزد . نظير خوبى عدالت و بدى ظلم .\r\nبديهى است كه در اين گونه موارد جهت كشف و دستيابى به حكم شرعى ، يك قياس منطقى تشكيل گرديده به طورى كه حكم عقل در هر دو مقدّمه ( صغرى و كبرى ) دخالت دارد . ازاينرو آن را مستقلّات عقليّه خوانند .\r\n\r\nغير مستقلّات عقليّه\r\nمنظور از غير مستقلّات عقليّه يا استلزامات عقلى آن است كه حكم عقل تنها در يكى از دو مقدمه مدخليّت داشته ولى در مقدّمهء\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nدوّم هيچ دخالتى ندارد بلكه شرع مقدس در آن حكم صادر مىنمايد . همچون احكامى كه در باب وجوب مقدمه و ذو المقدمه جريان دارد .\r\n\r\nعلم اجمالى كبير و علم اجمالى صغير\r\nاين دو عنوان را با ذكر مثالى مىتوان چنين بيان داشت :\r\nهر گاه اجمالا بدانيم در ميان ده جامه ، دو جامه نجس است . در اين مورد اطراف علم اجمالى به عدد ده مىرسد كه در ميان اين اطراف دهگانه تنها دو جامه نجاستشان به گونهء اجمال معلوم است .\r\nحال اگر اين علم اجمالى به علم اجمالى ديگرى مبدّل شود بدين نحو كه علم اجمالى ما به نجاست دو جامه محدود و به پنج جامه گردد ، در اين هنگام علم اجمالى اول به علم اجمالى دوم انحلال مىيابد و در خصوص پنج‌تاى ديگر ، شكّ نسبت به آنها شكّ بدوى خواهد بود . چه آنكه علم به نجاست دو در ميان ده‌تا ، حال به صورت دو در ميان پنج تا تبديل يافته است . به اين ترتيب حدود شكّ ما از ده جامه خارج گرديده و از ظرف پنج جامه تحقّق پيدا كرده است .\r\nاين نوع علم اجمالى كه به شكل مزبور منحل گرديده است ، علم اجمالى كبير خوانند و علم اجماليى كه باعث اين انحلال بوده و\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nدايرهء شمول علم اجمالى را تنگتر و محدودتر ساخته است ، علم اجمالى صغير گويند .\r\n\r\nعلم تفصيلى و علم اجمالى\r\nعلم تفصيلى علّت تامه براى تنجّز تكليف است . اما علم اجمالى مقتضى تنجّز است و تحقّق اين معنا براى علم اجمالى تنها هنگامى امكان‌پذير است كه عدم المانع به آن ضميمه شود و منظور از مانع همان ترخيص عقلى يا شرعى است . زيرا هرگاه عقل به ارتكاب امرى رخصت دهد نظير موارد شبههء غير محصوره يا احيانا شرع اذن دهد ؛ مثل حديث معروف : « كلّ شىء فيه حلال و حرام فهو لك حلال حتّى تعرف الحرام منه بعينه » در آنصورت مقتضى اثرى نخواهد داشت ، بلكه مانع ، از اثرگذارى علم اجمالى پيشگيرى خواهد\r\n\r\nعموم افرادى و عموم ازمانى\r\nاين دو عنوان را در ضمن مثالى روشن مىسازيم :\r\nجملهء   « أَوْفُوا بِالْعُقُودِ »   هم داراى عموم افرادى است و هم عموم ازمانى .\r\nمعناى عموم افرادى اين است كه تمامى عقود مشمول اين اصل بوده و همهء افراد عقد ، وفاى به آنها لازم است .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمفاد عموم ازمانى مطابق اين مثال آن است كه در تمام اوقات پايبندى و وفاى به عقد واجب است اينچنين نيست كه در بعضى از زمانها وفا لازم نباشد .\r\n\r\nعناوين اوّلى\r\nمنظور از عناوين اوّلى اوصافى است كه براى اشيا و موضوعات ذاتا ثابت مىباشند . نظير عنوان بيع و ربا در دليل :  « أَحَلَّ اللَّهُ الْبَيْعَ وَ حَرَّمَ الرِّبا »  « 1 »\r\n( خداوند بيع را حلال و ربا را حرام كرده است )\r\nبديهى است ، بيع و ربا از عناوينى محسوب مىگردند كه حليّت و حرمت را براى ذات معامله به ارمغان مىآورند نه به ملاحظه عوارضى ديگر .\r\n\r\nعناوين ثانوى\r\nمقصود از عناوين ثانوى اوصافى است كه براى موضوعات و اشياء به ملاحظه آنچه خارج از ذات آنها به‌شمار مىرود ثابت باشند . نظير عناوينى همچون عسر ، حرج ، ضرر و امثال آن .\r\n\r\n\r\n","description":"","footnote":"\r\n( 1 ) - سورهء بقره : آيهء 275 .\r\n","page_name":" 186 ","page_number":186},
  {"content":"\r\n\r\n\r\nف\r\n\r\nفحوى الخطاب\r\nمنظور از اين عنوان ، مفهوم موافقت است .\r\n( ر . ك ، مفهوم موافقت )\r\n\r\nفور و تراخى\r\nيكى از مباحث مربوط به امر ، بحث فور و تراخى است . به اين معنا كه آيا امر دلالت بر فور داشته يا تراخى ؟ به تعبير ديگر :\r\nهنگامى كه امر بدون قرينه القاء گردد ، آيا بايستى بالفور آن را انجام داد ، به گونه‌اى كه تأخير آن موجب معصيت است يا اينكه انجام فورى لازم نيست بلكه تراخى نيز جايز است ؟\r\nاغلب علماى اصول معتقدند ، امر صرفا بر طلب ايجاد طبيعت عمل دلالت مىكند ، ديگر بر فور و تراخى و امثال آن دلالتى ندارد بلكه اين قبيل امور بايستى از دليلى ديگر استفاده شود .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\nق\r\n\r\nقاعدهء احترازى بودن قيود\r\nبه موجب اين قاعده هر قيدى كه در كلام متكلّم ذكر مىگردد مطابق ظهور عرفى و سياقى ، اصل اين است كه آن قيد مراد جدّى وى باشد . براى مثال اگر گفته شود : « فرد مستمند را اكرام كن » كلمهء « مستمند » قيد است و گوينده آن را در موضوع حكم اخذ نموده است ؛ لازمهء اين سخن آن است كه وجوب اكرام شامل فرد غير مستمند نمىشود ، البته اين بدان معنا نيست كه از جهتى ديگر قابل اكرام نباشد ، زيرا ممكن است به لحاظ علم و جز آن متعلّق حكم قرار گيرد .\r\n\r\nقاعدهء تسامح در ادلّهء سنن\r\nمنظور از اين قاعده آن است كه هرگاه در موردى خبر ضعيف وجود داشته و موثوق الصّدور نباشد و از طرفى مشهور نيز بدان عمل نكرده‌اند تا ضعف سند بدينوسيله جبران شود ، در اين صورت مسلّما ادلّهء حجيت خبر واحد شامل اين نوع اخبار\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nنمىگردد . حال بحث اين است آيا به واسطهء اخبار ضعيف مىتوان دست‌كم استحباب را ثابت كرد ؟ چنانچه پاسخ مثبت باشد و هيچ منعى در اثبات عمل مستحبى توسّط اين سنخ روايات وجود نداشته باشد ، اين معنايش همان تسامح در ادلّهء سنن است .\r\n\r\nقاعدهء تلازم بين حكم عقل و حكم شرع\r\nاين قاعده مستفاد از فحواى كلمات اصولييّن است بدين مضمون : كلّ ما حكم به العقل حكم به الشّرع و كلّ ما حكم به الشّرع حكم به العقل . يعنى هرآنچه عقل بدان حكم كند ، شرع نيز مطابق آن حكم مىنمايد و برعكس .\r\nهمانگونه كه ملاحظه مىفرماييد اين قاعده خود مركب از دو قاعده است ، يكى پيروى حكم شرع از حكم عقل ، ديگرى قاعدهء تبعيّت عقل از حكم شرع .\r\n\r\nقاعدهء الجمع مهما امكن اولى من الطّرح\r\nمعناى اين قاعده آن است كه جمع بين متعارضين تا جايى كه ممكن است بهتر از كنار زدن است .\r\nمنظور از اين جمع همان جمع عرفى است كه مرحوم شيخ اعظم انصارى آن را « جمع مقبول » ناميده است ، چنان كه به جمع دلالتى ( دلالى ) نيز معروف است . يعنى در موردى كه ميان دو يا\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nچند دليل جمع دلالى ممكن باشد با آن اساسا تعارض برداشته مىشود ، آنگاه مىتوان به هر دو دليل تعبد داشت . برخى از موارد جمع كه علماى اصول آنها را يادآور شده‌اند به قرار زير است :\r\n1 - تقدم خاص بر عام .\r\n2 - تقدم نص بر ظاهر .\r\n3 - تقدم اظهر با ظاهر .\r\n4 - در موردى كه يكى از متعارضين داراى قدر متيقن در اراده باشد يا اينكه هر يك از دو دليل داراى قدر متيقّن بوده ليكن خارج از دلالت لفظ باشد .\r\n5 - در جايى كه يكى از عامّين من‌وجه در مرتبه‌اى باشد چنانچه به آن در غير مورد اجتماع اكتفا شود تخصيص اكثر لازم آيد ، در اين صورت اين معنا خود مىتواند قرينه‌اى باشد بر تخصيص عام دوم .\r\n\r\nقاعدهء فراغ و تجاوز\r\nهرگاه مكلّف نسبت به انجام عملى كه مركب از اجزايى است مبادرت ورزيده ، آنگاه پس از شروع اجزاى بعدى ، نسبت به انجام جزء قبلى شك كند ، در اين‌گونه موارد قاعدهء تجاوز جريان دارد .\r\nولى اگر نسبت به صحّت و درستى انجام عملى ترديد كند پس از\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nآنكه اصل عمل را مسلما مىداند انجام داده است ، اين مصداق قاعدهء فراغ است . بديهى است هر دو مورد داراى حكم واحدى مىباشند ؛ يعنى نبايد به اين نوع شكها اعتنا نمود .\r\nعلماى اصول دربارهء اينكه قاعدهء تجاوز با قاعده فراغ يكى محسوب مىشوند يا هر يك جداى از ديگرى مىباشند تا حدودى اختلاف نظر دارند . منتها تحقيق اين است كه اين دو ، يك قاعده بيش نيستند و داراى مصداق واحدى مىباشند و مصداقشان عبارت است از شكّ در چيزى پس از گذشت از محلّ آن و ورود به عملى ديگر . بديهى است نسبت به اين معنا هم تجاوز و هم فراغ قابل انطباق است .\r\n\r\nقاعدهء قرعه\r\nفراهم نمودن تيرها و مانند آن ( كاغذهاى حاوى اسامى ) بين اطراف مشتبه جهت تشخيص حق در ميان موارد مشكوك است .\r\nمشروعيّت اين قاعده بنحو موجبه جزئيّه تقريبا محلّ اتّفاق مسلمين است و فقهاى شيعه اخذ به آن را در موارد خاصى كه روايات صادر از اهل بيت ( ع ) معين نموده‌اند ، جايز مىدانند .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nقاعدهء لاضرر\r\nدربارهء مفاد اين قاعده اقوال متعدّدى از سوى علما نقل گرديده است كه عمدهء آنها عبارت از موارد زير است :\r\n1 - معناى اين قاعده نهى از ايجاد ضرر به غير است حتى زيان رسانيدن به نفس ؛ سياق آن در واقع سياق آيهء شريفهء  « فَلا رَفَثَ وَ لا فُسُوقَ وَ لا جِدالَ فِي الْحَجِّ »  « 1 » ( نه آميزش است و نه فسق و نه جدال در حج ) مىباشد . ظاهر كلام نفى است ، ليكن از آن نهى اراده شده است ؛ چنان كه نظير اين معنا در اخبار عديده‌اى به چشم مىخورد .\r\n2 - مفاد قاعدهء يادشده ، نفى حكم به لسان موضوع است و نظاير آن نيز در روايات ، فراوان است ، از قبيل : « لا شكّ لكثير الشّك » ، « لا سهو فى السّهو » ، « لا سهو للامام مع حفظ المأموم » و غير اينها .\r\n3 - مضمون اين قاعده ، نفى حكم ضررى است . يعنى هر حكمى كه از جانب شارع صادر شود چنانچه مستلزم ضرر باشد اعم از نفس مكلّف يا غير آن ، مرفوع خواهد بود .\r\n4 - مفاد قاعدهء مزبور نفى ضرر غير متدارك است ، به اين معنا كه شارع مقدّس از ضرر غير قابل جبران نهى فرموده است .\r\n\r\n\r\n","description":"","footnote":"\r\n( 1 ) - سورهء بقره ، آيهء 197 .\r\n","page_name":" 192 ","page_number":192},
  {"content":"\r\n\r\n\r\nقاعدهء محال بودن تكليف به غير مقدور\r\nتكليف نمودن به چيزى كه از توان و طاقت بشرى بيرون است محال است . و اين به دو معنا است : يكى اينكه غير ممكن است مولى كسى را به جهت انجام يا ترك عملى كه از دايرهء اختيار وى خارج است مجازات كند . ديگر اينكه صدور تكليف از سوى مولى در مورد امر غير مقدور در عالم تشريع محال است هرچند مجازاتى براى مكلّف در پى نداشته باشد . زيرا نفس اين كار بر مولاى حكيم قبيح است .\r\n\r\nقاعدهء مقتضى و مانع\r\nعبارت است از قاعده‌اى كه به موجب آن ، در وقت احراز مقتضى و شك در وجود مانع ، بنا را بر انتفاى مانع و ثبوت مقتضى مىگذاريم . در اين قاعده متعلّق شك و يقين دو چيز است ( مقتضى و مانع ) و زمانشان يكى است . براى مثال يقين داريم جامه‌اى در آب كرّ افتاد و اين مقتضى طهارت است و از سوى ديگر احتمال مىدهيم عين نجاست كه مانع طهارت است در آن وجود داشته است . بر اين اساس نسبت به مقتضى يقين هست ولى نسبت به رافع شك وجود دارد . ازاينرو متعلّق‌ها از هم جدا بوده ولى زمانها واحد مىباشند و به اين ترتيب تفاوت آن با استصحاب به خوبى\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nروشن مىشود زيرا در استصحاب متعلّق شك و يقين ذاتا يكى است .\r\n\r\nقاعدهء ميسور\r\nهرگاه امرى مشتمل بر اجزا و شرايط از جانب شارع مقدس صادر شود و براى مكلف انجام برخى از اجزا و شرايط بشدّت متعذّر و يا متعسّر باشد به گونه‌اى كه رافع تكليف از معسور گردد و يا ترك بعضى از موانع محال يا مشكل باشد ، بحثى كه در اين خصوص ميان علماى اصول درگرفته اين است كه آيا وجوب نسبت به تمام اجزا و شرايط اعم از معسور و ميسور ساقط است و مكلف ديگر تكليف وجوبى ندارد يا اينكه چنين نيست بلكه تكليف تنها از عهدهء متعذّر از شرايط و اجزا بر طرف مىشود ولى نسبت به باقيمانده آنها تكليف همچنان باقى است ؟\r\nمعناى قاعده ميسور اين است كه وجوب نسبت به مقدار ميسور از ميان اجزا و شرايط باقى است و از مقدار ميسور به واسطهء ارتفاع آن از مقدار متعذّر يا معسور ، تكليف ساقط نمىشود .\r\n\r\nقاعدهء نفى عسر و حرج\r\nمفاد اين قاعده برداشتن حكم حرجى است ، خواه تكليفى بوده يا وضعى ، چه آنكه شريعت اسلام بر سهولت و آسان‌گيرى بنا شده\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nاست . طبيعى است سياق قاعدهء مزبور تقريبا مطابق سياق قاعدهء لاضرر است . آنچه اين قاعده را با قاعدهء لاضرر و مانند آن امتياز مىبخشد تصريح قرآن كريم است بر عدم جعل احكام حرجى همچون آيهء شريفهء :  « ما جَعَلَ عَلَيْكُمْ فِي الدِّينِ مِنْ حَرَجٍ »  « 1 » و نيز آياتى ديگر نظير :  « يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ »  « 2 » ،  « لا يُكَلِّفُ اللَّهُ نَفْساً إِلَّا وُسْعَها »  « 3 » و مانند اينها .\r\nلازم به ذكر است بر حجيت و اعتبار قاعدهء يادشده علاوه بر آيات ، به روايات و اجماع و عقل نيز تمسّك شده است .\r\n\r\nقاعدهء يد\r\nاين قاعده بر ملكيت كسى كه مالى تحت تصرّف اوست و نسبت به آن تسلّط و سيطره دارد ، دلالت مىكند . دربارهء حجّيت آن ميان فقها اجمالا اختلافى نيست و روايات بر اعتبار آن در حدّ استفاضه است و سيرهء عقلا نيز بر آن استقرار يافته است و شارع مقدّس نيز نه تنها اين سيره را ردع نفرموده بلكه امضا هم كرده است ، چنان كه مفاد روايات مستفيض ، بيانگر اين معنا است .\r\n\r\n\r\n","description":"","footnote":"\r\n( 1 ) - سورهء حج ، آيهء 77 .\r\n( 2 ) - سورهء حج ، آيهء 77 .\r\n( 3 ) - سورهء بقره ، آيهء 286 .\r\n","page_name":" 195 ","page_number":195},
  {"content":"\r\n\r\nلازم به يادآورى است به ملاحظهء عمل عقلا در باب يد و ادلّه اعتبار و حجّيت آن تقريبا قطع حاصل مىشود كه قاعده مزبور از نوع امارات مىباشد نه اصول عمليّه و در نتيجه به هنگام تعارض ، بر آنها مقدم خواهد بود .\r\n\r\nقاعدهء يقين ( شك سارى )\r\nهرگاه زمان متعلّق و نيز خود متعلّق واحد بوده ولى شك و يقين مربوط به دو زمان باشد ، براى مثال شخصى ديروز يقين داشت كه جامعه‌اش نجس است ، منتها الآن نسبت به نجاست جامه خود در ديروز شك دارد . متعلّق زمانش ديروز است و موضوع كه طهارت و نجاست باشد نيز يكى است . و از طرفى زمان يقين و شك متعدّد است . اين حالت را قاعده يقين يا شكّ سارى مىخوانند .\r\nوجه تسميهء آن به « شك سارى » اين است كه شك لاحق به يقين سرايت مىكند و آن را مرتفع مىسازد ، لذا در اين نوع موارد به خاطر فقدان يقين سابق ، جريان استصحاب معنا ندارد .\r\n\r\nقضيّه عقلى تحليلى\r\nآن است كه بحث و بررسى آن مبتنى است بر محور تفسير يك پديدهء مشخّص و معلوم . نظير بحث پيرامون حقيقت وجوب تخييرى .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nقضيه عقلى تركيبى\r\nآن است كه پس از مفروغ عنه بودن حقيقت چيزى ، در اطراف محال بودن يا ضرورت آن بحث و بررسى مىشود . چنان كه مستحيل بودن امر به ضدّين در زمان واحد ، از اين قبيل است .\r\n\r\nقطع\r\nمنظور از قطع در اصول همان معناى لغوى آن است ( علم و يقين ) كه در مقابل ظنّ و شكّ قرار دارد .\r\n\r\nاقسام قطع\r\nقطع به اقسامى تقسيم مىشود كه ذيلا ذكر مىگردد :\r\n\r\nقطع طريقى\r\nقطع طريقى به اين معنا است كه از آن به عنوان راهى به سوى حكم واقعى استفاده مىشود و محض مرآتيّت و نشان دادن واقع كاربرد دارد و در خود حكم اساسا دخالتى ندارد . چنان كه در دليلى گفته شود : « شراب حرام است » در اين صورت هرگاه مكلّف قطع پيدا كرد كه مايعى شراب است بايستى از آن اجتناب نمايد . چه آنكه قطعش عقلا طريقيّت دارد يعنى از اين راستا مىتوان به حكم واقعى دست يافت .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nناگفته نماند ، قطع طريقى داراى حجيّت ذاتى و عقلى است و هرگز قابل جعل نيست .\r\n\r\nقطع موضوعى\r\nمنظور از قطع موضوعى آن است كه در موضوع حكم أخذ شده باشد ، بنابراين در حكم يا در موضوع حكم مدخليّت دارد . مثل اينكه در دليلى گفته شود : « اذا قطعت بوجوب صلاة الجمعة يجب عليك التصدّق بدرهم » چنان كه ملاحظه مىفرماييد قطع به وجوب نماز جمعه در موضوع حكم ( وجوب تصدّق ) اخذ گرديده است .\r\nالبته قطع موضوعى داراى اقسامى است كه به ترتيب ذكر مىگردد .\r\n\r\nقطع تمام الموضوع\r\nمقصود از قطع به نحو تمام الموضوع اين است كه به محض حصول قطع ، حكم نيز پديدار مىگردد اعمّ از اينكه واقع باشد يا نباشد ، به‌طور كلّى واقع در آن مدخليّتى ندارد چنان كه در مسألهء خوف ضرر ، حصول ظنّ كافى است و حقيقت وقوع ضرر در آن دخالتى ندارد بلكه تمام الموضوع همان خوف است .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nقطع جزء الموضوع\r\nقطع به نحو جزء موضوع بدين معنا است كه واقع به ضميمهء قطع سبب حصول حكم شرعى مىشود . يعنى قطع به گونهء جزء در اصل حكم موضوعيّت دارد . چنان كه در مثال : « اذا كانت صلوة الجمعة واجبة و قطعت بها يجب عليك التّصدّق » مسأله چنين است .\r\nبه اين معنا كه موضوع داراى دو جزء است يكى وجوب واقعى نماز جمعه ، ديگرى قطع مكلّف به وجوب نماز جمعه . روشن است در اين مثال قطع جزء موضوع واقع شده است . و حكم واقعى جزء ديگر آن است .\r\n\r\nقطع موضوعى صفتى بنحو تمام الموضوع\r\nآن است كه آنچه مطلوب شارع بوده صفت قطع است و تنها قطع ، موضوع حكم مىباشد اعمّ از اينكه قطع مطابق با واقع باشد يا نباشد . چنان كه شارع بفرمايد : « اگر نسبت به خمر قطع حاصل نمودى واجب است از آن اجتناب نمايى » . بديهى است بر مكلّف لازم است در هر حالى از آن دورى كند ، هرچند در واقع شراب نباشد . در غير اين صورت عقاب خواهد شد .\r\n\r\nقطع موضوعى صفتى بنحو جزء الموضوع\r\nآن است كه شارع مقدّس دو جزء را در موضوع حكم لحاظ\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nنموده است يكى واقع و ديگرى قطع به آن و ليكن قطع را به خاطر اينكه صفتى راجح و مطلوب است مدّ نظر قرار داده است .\r\n\r\nقطع موضوعى طريقى به گونه تمام الموضوع\r\nآن است كه شارع مقدس موضوع حكم را تنها نفس قطع قرار داده ، ولى بدين‌جهت كه مرآت و نشان‌دهنده واقع باشد . يعنى در اين نوع از قطع هم صفت و هم واقع هر دو مطلوب شارع است .\r\n\r\nقطع موضوعى طريقى به گونهء جزء الموضوع\r\nآن است كه شارع مقدس موضوع حكم را به دو جزء تركيب نموده يكى قطع ، ديگرى واقع ، منتها قطع را به اين اعتبار مورد ملاحظه قرار داده كه كشف از واقع مىكند .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاقسام قطع اعم از طريقى و موضوعى را مىتوان در نمودار زير چنين ترسيم كرد :\r\n[ تصوير 
  ]\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nقطع قطّاع\r\nقطّاع به كسى اطلاق مىشود كه زودباور است يعنى براى وى هرچند از راههاى غير معمول قطع حاصل مىشود . در علم اصول پيرامون اعتبار و عدم اعتبار قطع اين گونه افراد بحثهاى متعددى مطرح گرديده است . مرحوم شيخ انصارى در كتاب رسائل مىگويد ، در السنه معاصرين معروف است كه قطع قطّاع در قطع طريقى اعتبار ندارد . آنگاه مىافزايد ، شايد ريشه اين قول همان چيزى است كه در كلام كاشف الغطاء آمده است ، زيرا او پس از حكم به عدم اعتبار شكّ كثير الشك فرمود : همچنين است كسى كه قطع يا ظنّش از طرق عادى و متعارف بيرون باشد كه در اين صورت نه قطع و نه ظنّ او اعتبار و حجيت ندارد .\r\nو ليكن بسيارى از محقّقان اصول ضمن ردّ اين نظريه مىگويند :\r\nقطع قطاع در قطع طريقى همانند قطع غير قطاع مطلقا اعتبار دارد يعنى از حيث اسباب و موارد و اشخاص و اما در قطع موضوعى اين گونه نيست بلكه اعتبار آن از حيث عموم و خصوص و از جهت اسباب و موارد و اشخاص تابع دلالت دليل است .\r\n\r\nقول لغوى\r\nازجمله مباحثى كه در علم اصول مطرح مىگردد بحث مربوط به « قول لغوى » است به اين معنا كه آيا نظرات علماى لغت در\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nكشف و دستيابى به اوضاع الفاظ معتبر است يا اينكه اساسا عقايد ايشان را نمىتوان در اين خصوص معتبر دانست ؟\r\nبعضى از اصوليّين بر اين عقيده‌اند كه به اكثر قول لغوييّن در جهت استكشاف اوضاع الفاظ نمىتوان اعتنا نمود چه آنكه در اغلب كتب لغت ، معانيى كه استعمال الفاظ در آن شيوع داشته ذكر گرديده است . بدون اينكه به تمييز معانى حقيقى از مجازى عنايتى داشته باشند . مگر بندرت اين معنا اتفاق افتد .\r\nمنتها مشهور قول ايشان را حجت مىدانند و از باب ظن خاص بدان عمل مىكنند و براى اثبات مدّعاى خويش به دو دليل اجماع و بناى عقلا تمسك جسته‌اند .\r\n\r\nقياس\r\nقياس عبارت است از اثبات يك حكم در موردى معيّن به واسطهء علّتى ، به جهت ثبوت آن حكم در موردى ديگر به خاطر وجود همان علّت .\r\nمورد اوّل ( مقيس ) « فرع » و مورد دوّم ( مقيس عليه ) « اصل » و علّت مشترك را « جامع » مىنامند .\r\nدر حقيقت قياس خود عمليّاتى است از سوى مستدلّ ( قياس كننده ) به منظور استنتاج حكم شرعى براى موردى كه خالى از نصّ\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nبر حكم شرعى است . به تعبير ديگر عمل قياس همان حمل كردن فرع بر اصل است در حكمى كه شرعا براى اصل ثابت است .\r\nبه هر ترتيب قياس از اماراتى است كه از ديرباز معركهء آراء ميان فقها بوده است . علماى اماميّه به پيروى از اهل بيت عليهم السلام عمل بدان را باطل دانسته‌اند ، از فرق ديگر فرقه‌هايى همچون ظاهريّة ( اصحاب داود بن خلف پيشواى اهل ظاهر ) ، حنبلى ، مالكى براى قياس ارزش و اعتبارى قائل نشده‌اند . شافعىها نيز به تبع محمد بن ادريس شافعى راه ميانه را در پيش گرفته‌اند .\r\nاوّلين كسى كه عمل به قياس را گسترش بخشيد ابو حنيفه بود و پس از او گروهى از شافعيان و مالكيان نيز بدان عمل مىكرده‌اند .\r\nحتى دسته‌اى در مورد قياس مبالغه نموده و آن را بر اجماع مقدم مىداشتند و يا بعضى احاديث را با قياس رد مىنمودند ، يا آيات را با قياس تأويل مىكردند .\r\nاين در حالى است كه علماى شيعه به پيروى از پيشوايان معصوم خود با عمل به قياس بشدّت به مخالفت برخاسته‌اند . و كلمات صادره از اهل بيت عليهم السلام از قبيل : « انّ دين اللّه لا يصاب بالعقول » و « انّ السّنّة اذا قيست محق الدّين » و « أوّل من قاس ابليس و من حكم فى شىء من دين اللّه برأيه خرج من دين اللّه » و امثال آن در ميان ايشان به گونهء زايد الوصفى شايع است .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nاركان قياس\r\nقياس داراى چهار ركن است :\r\n1 - « اصل » يا « مقيس عليه » كه ثبوت حكم شرعى براى آن معلوم است .\r\n2 - « فرع » يا « مقيس » كه اثبات حكم شرعى براى آن مورد نظر است .\r\n3 - « علّت » كه عبارت است از سبب مشترك بين اصل و فرع و از آن به « جامع » نيز تعبير مىشود .\r\n4 - « حكم » كه عبارت است از نوع حكمى كه براى اصل ثابت است و اثبات آن براى فرع مطمح نظر است .\r\n\r\nقياس اولويّت\r\nقياس اولويّت همان مفهوم موافقت است كه در بحث مفاهيم مورد گفتگو است و از آن به « فحواى خطاب » نيز تعبير مىشود .\r\nنظير آيهء شريفهء :  فَلا تَقُلْ لَهُما أُفٍّ »  « 1 » ( به پدر و مادرت اف مگو ) كه به طريق اولويت بر نهى از ضرب و شتم و نظاير آن دلالت دارد .\r\nاين نوع قياس به عقيده علماى شيعه مورد قبول است . زيرا از قبيل ظواهر محسوب مىگردد و لذا از اين‌جهت حجت است نه از\r\n\r\n\r\n","description":"","footnote":"\r\n( 1 ) - سورهء اسراء : آيهء 23 .\r\n","page_name":" 205 ","page_number":205},
  {"content":"\r\n\r\nآن‌جهت كه قياس است تا از مقولهء استثنا در باب عموم نهى از قياس به‌شمار رود ، بلكه از باب ظواهر حجت مىباشد .\r\n\r\nقياس جلىّ\r\nآن است كه آنچه به عنوان فارق بين اصل و فرع است ، يقينا بدانيم تأثيرى در حكم ندارد ، اعم از اينكه علّت جامع ميان آن دو منصوصه باشد يا غير منصوصه .\r\nلازم به ذكر است برخى مثل صاحب معالم ، قياس اولويّت را از اين قبيل مىدانند اما بعضى ديگر بين آن دو عامّ و خاص من وجه قائلند . « 1 »\r\n\r\nقياس خفىّ\r\nآن است كه به گونهء يقين معلوم نباشد كه فارق بين اصل و فرع ، تأثيرى در حكم ندارد ؛ بلكه گمان به عدم آن حاصل باشد .\r\nبديهى است ، اين نوع قياس به عقيدهء شيعه حجت نيست ، ولى اهل سنّت به حجيّت آن معتقدند .\r\n\r\nقياس مستنبط العلّة\r\nقياسى مستنبط العلّة يا تنقيح مناط عبارت از اين است كه علّت حكم را از كلام شارع نمىتوان استفاده كرد و ليكن فقيه با نيروى\r\n\r\n\r\n","description":"","footnote":"\r\n( 1 ) - قوانين ج 2 ، ص 85 .\r\n","page_name":" 206 ","page_number":206},
  {"content":"\r\n\r\nعقل خود آن را استنباط مىنمايد .\r\nبراى مثال از پيامبر اكرم صلّى اللّه عليه و آله و سلّم نقل شده : هنگامى كه بر شتر سوار هستيد مىتوانيد نماز نافله را بجاى آوريد در اينجا فقيه حكم را نسبت به شتر محدود نمىبيند بلكه با قوهء عقلانى خويش اين معنا را درك مىكند كه مقصود آنحضرت در بيان اين مسأله ، مطلق مركب بوده لذا به اين نتيجه دست مىيابد در حال سوار بر هر مركبى اعمّ از چهارپايان و يا وسايط نقليه مىتوان نماز نافله را اقامه نمود .\r\nفقها نسبت به اين نوع قياس جانب احتياط را كاملا مراعات مىنمايند . و هيچگاه بدون دقت و تأمل در اطراف قضيه بىدرنگ بدان عمل نمىكنند .\r\n\r\nقياس منصوص العلّة\r\nدر اين نوع قياس ، شارع مقدس علّت حكم را بيان مىكند و ديگر نيازى به اجتهاد و اعمال نظر شخصى نيست . براى مثال اگر دليلى برسد مبنى بر اينكه : « الخمر حرام لأنّه مسكر » علت حرمت خمر ( شراب انگور ) در ذيل آن آمده است .\r\nبنابراين از حكم كلّى « هر مسكرى حرام است » حكم حرمت نبيذ ( شراب خرما ) نيز استفاده مىشود . به تعبير ديگر با تشكيل و\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nتركيب صغرى و كبراى منطقى مىتوان به سادگى به نتيجهء مطلوب رسيد .\r\nاز اين‌جهت است كه قياس منصوص العلّة نزد شيعه داراى حجيّت است . زيرا اين نوع قياس همان قياس منطقى است كه مفيد قطع است . بر خلاف قياس مورد نظر اهل سنّت كه از قبيل تمثيل منطقى است و قطع‌آور نيست .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\nك\r\n\r\nكتاب\r\nكتاب ازجمله ادلّهء چهارگانه استنباط احكام شرعى است و به تعبير ديگر مهمترين و اساسىترين دليلى كه بر اثبات و استخراج احكام بايد از آن بهره جست قرآن كريم است . ازاينرو فقها در سير مراحل پژوهشى و عمليّات استنباطى خويش نخست به اين كتاب مقدس مراجعه نموده آنگاه به سراغ ساير ادلهء تفصيليّهء مىروند .\r\nبنابراين قرآن كريم كه مشتمل بر كلمات نورانى است ، براى احكام اسلامى به عنوان اوّلين مصدر تلقّى مىگردد ، به گونه‌اى كه ديگر ادلّه از قبيل سنّت ، اجماع و عقل جملگى به آن بازگشت مىكنند .\r\nناگفته پيداست اين كتاب آسمانى از لحاظ حجيّت قطعى الصّدور است و در تواتر آن ميان مسلمانان ، نمىتوان ترديدى به خود راه داد و ليكن از نظر دلالت ، ظنّى است ، زيرا در آن آيات محكم و متشابه وجود دارد . مضافا بر اينكه عام و خاص ، ناسخ و منسوخ ، مطلق و مقيد و مجمل و مبيّن نيز در آن مشاهده مىشود كه\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nاينها خود سبب آن مىگردند كه دلالتش ظنّى باشد .\r\nاز سويى ديگر دلالت آيات محكم نيز همگى قطعى نيستند بلكه برخى از آيات ظاهر بوده و مسلما حجيّتشان موقوف بر قول به حجيّت ظواهر است ، گذشته از اينكه بعضى ظاهر قرآن را نپذيرفته‌اند .\r\nدربارهء حجيت ظواهر كتاب مىگوييم :\r\nدليلى كه بر حجيت ظواهر وجود دارد منحصرا بناى عقلا است و آن از دو مقدمهء قطعى تركيب مىيابد :\r\n1 - آنچه در ميان عقلا و خردمندان معمول بوده ، اين است كه به ظواهر كلام گوينده اعتماد مىنمودند و هرگز كسى را وادار نمىكردند تا با صراحت و آشكار سخن گفته به گونه‌اى كه هرگز احتمال خلاف در آن نرود ، بلكه سيرهء ايشان بدين منوال بوده كه پيوسته ظاهر هر سخنى را هم نسبت به گوينده و هم نسبت به شنونده حجّت مىدانستند .\r\n2 - ترديدى نيست در اينكه شارع مقدّس نيز با عقلا متّحد المسلك بوده است ، زيرا او از عقلا بلكه رئيس ايشان است ، مگر آنكه دليلى اقامه شود مبنى بر اينكه مسلك شارع در موردى خاص با مسلك عقلا متفاوت است ، منتها اين از مسلّمات است كه ايشان طريقهء جديدى را غير از روش عقلا در بيان احكام شرعى اتّخاذ\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nنفرموده است .\r\nاكنون با تأمل و دقت در اين دو مقدمه به سهولت مىتوان نتيجه گرفت : ظواهر كلام نزد شارع حجت است .\r\nحال كه مسأله حجيت مطلق ظواهر روشن گرديد ، دربارهء ظواهر كتاب نيز مىتوان گفت بسان ديگر ظواهر ، حجيت آن جاى ترديد نيست .\r\nگروهى از اخباريين ظواهر كتاب را حجّت ندانسته و آن را قابل بهره‌گيرى براى همگان نمىدانند ، بلكه آن را ويژه مقصودين به افهام مىدانند . روشن است مدرك اين نظر ، روايات باب است كه افراد را از تفسير به رأى منع مىكند ، منتها برداشت نادرست آنها از اين گونه روايات ، سبب پيدايش اين نوع عقايد گرديده است .\r\nدر پاسخ به اين نظر و اشباه آن مىتوان گفت :\r\nاولا مقصود از حجيت ظواهر قرآن ، حجيت مجموع آيات قرآن اعمّ از محكم و متشابه نيست بلكه خصوص آيات محكم است .\r\nثانيا منظور ما از عمل به آيات محكم بدان معنا نيست كه به مجرّد مشاهده اين آيات ، شتابان بدان عمل شود بلكه تتّبع و بررسى پيرامون قرائن صارفه از قبيل ناسخ ، مخصّص و مانند آن ، بايسته و ضرورى است .\r\nثالثا عمل به ظواهر كتاب عموميّت ندارد به اين معنا كه هركس\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمجاز باشد نسبت به اخذ ظواهر كلمات الهى مبادرت ورزد ، هرچند از علم و معرفت بهره‌اى نبرده باشد .\r\nبه اين ترتيب ، اگر مقصود قائلين به عدم حجيّت ظواهر كتاب ، موارد ياد شده است ، ما نيز با آنها هم‌عقيده هستيم ، و ليكن همانگونه كه از فحواى كلماتشان برمىآيد ، اينان چنين مقصودى ندارند .\r\n\r\nكشف و حكومت\r\nاين دو اصطلاح در باب وجوه حجيّت مطلق ظنّ جريان دارد ، به اين معنا كه :\r\nهرگاه مقدمات دليل انسداد تمام باشد ، عقل كشف مىكند كه شارع مقدّس به هنگام انسداد باب علم و علمى پيروى از ظنون را اجازه داده است .\r\nولى چنانچه پس از تماميّت دليل انسداد ، عقلى كه بر حجيت قطع دلالت داشت ، بر حجيّت و اعتبار ظنون نيز حكم نمايد ، قطعا اين گونه احكام صادره از سوى عقل از باب حكومت مىباشد .\r\n\r\nكلّى متواطى و مشكّك\r\nمنظور از كلّى متواطى اين است كه مفهوم آن بر تمام افراد به گونه يكسان صادق باشد ، براى مثال ، مفهوم كلى انسان و حيوان و\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمانند آن بطور يكنواخت بر افراد خود قابل انطباق است بدون اينكه هيچگونه تفاوتى در صدق مفهوم بر افراد آنها وجود داشته باشد .\r\nولى كلّى مشكّك بر مفهومى اطلاق مىشود كه بنحو يكسان بر افراد صدق نكند بلكه مختلف و متفاوت باشد . مانند روشنايى كه بر مصاديقى چون خورشيد ، چراغ ، آتش و جز آن صدق مىكند و ليكن داراى مراتب مختلفى است ، اينچنين نيست روشنايى بر هر يك از افراد يادشده به طور مساوى قابل صدق باشد بلكه متفاوت است .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nل\r\n\r\nلحن الخطاب\r\nمقصود از اين عنوان در لسان اصولييّن عبارت از آن است كه قرينه‌اى عقلى بر حذف يك لفظ دلالت كند .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nم\r\n\r\nمأول\r\nآن است كه معناى كلامى روشن است ، ولى معناى ديگرى نيز در آن محتمل است و از طرفى قرينه‌اى در بين باشد كه آن احتمال هرچند مرجوح است و ليكن مقصود متكلم است .\r\n\r\nمباحث الفاظ\r\nبه يك سلسله از مباحثى اطلاق مىگردد كه علماى اصول در اطراف معانى الفاظ و ظواهر آن بطور گسترده به بحث و بررسى مىپردازند ، نظير بحث از ظهور صيغهء « افعل » در وجوب و ظهور صيغهء « نهى » در حرمت و امثال آن .\r\n\r\nمتباين\r\nالفاظ گوناگونى كه هر يك داراى معناى مستقل و جداگانه بوده به نحوى كه بطور كلّى هيچ سنخيّت و اشتراكى ميان معانى آنها نباشد ، آن الفاظ را نسبت به يكديگر « متباين » خوانند ، چنان كه بسيارى از كلمات چنين‌اند .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\nمتخالف ، متضادّ و متماثل\r\nشهيد آيت اللّه صدر در توضيح اين عناوين مىگويد :\r\nهرگاه علم به يك حكم به عنوان قيدى در موضوع حكم ديگر اخذ شود ، داراى سه حالت خواهد بود : متخالف ، متضاد يا متماثل .\r\nحالت اول كه عبارت از دو حكم متخالف باشد ، مسلما چنين تقييدى امكان وقوعى دارد ، نظير اينكه آمر بگويد : « هر وقت به وجوب حج قطع حاصل نمودى ، وصيّت خود را بنويس » در اين مثال ، علم به وجوب حج ، نسبت به وجوب وصيّت ، قطع موضوعى است ولى نسبت به متعلّق خود قطع طريقى است .\r\nاما حالت دوّم كه دو حكم متضاد باشد ، بدون ترديد اين حالت محال است ، چنان كه بگويند : « هرگاه علم به وجوب حج حاصل نمودى ، انجامش بر تو حرام است » .\r\nحالت سوّم كه عبارت از دو حكم متماثل باشد ، اين حالت نيز چون حالت قبلى ممكن است حكم به استحالهء آن نمود ، زيرا اجتماع دو حكم متماثل بسان اجتماع دو حكم متنافى ، محال و غير ممكن است .\r\nبه اين ترتيب چنانچه گفته شود : « اگر قطع به وجوب حج پيدا كردى ، حج بر تو واجب است » و اين به نحوى باشد كه وجوبى كه بواسطهء اين حكم جعل مىگردد غير از آن وجوبى باشد كه سابقا\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nبدان قطع حاصل نموده است ، مفاد اين امر در نظر شخصى كه قطع به وجوب دارد اين است كه دو وجوب متماثل و همسان در مورد او جمع گرديده است .\r\n\r\nمترادف\r\nهرگاه دو يا چند لفظ داراى معناى واحدى باشند آن را مترادف گويند . چنان كه انسان و بشر و امثال آن از اين قبيل است .\r\n\r\nمتشابه\r\nمقصود از متشابه همان مجمل و مأول است .\r\n( ر ، ك ، مجمل و مأول )\r\n\r\nمتمّم جعل\r\nاين اصطلاح از ابتكارات مرحوم نائينى اعلى اللّه مقامه است و اغلب در بحث اطلاق و تقييد و اشتراك احكام بين عالم و جاهل آن را به كار مىبرد و مقصود از آن دليل ثانوى است كه مكمّل جعل و دليل اوّلى است . ايشان از اين طريق ايراداتى را كه در بحث اشتراك احكام و نيز تقييد امر عبادى به قصد امتثال كه از سوى برخى مطرح شده پاسخ مىدهند . براى نمونه در مسأله اشتراك احكام بين عالم و\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nجاهل پس از اينكه بعضى از اصوليين دليل اثبات آن يعنى دليل خلف را تمام ندانسته و اشكالى را بر آن وارد ساخته‌اند ، آن بزرگوار در پاسخ ايشان مىفرمايند : اشتراك احكام تنها از راه قاعده خلف ثابت نمىشود و حتى مىتوان گفت حكم به اشتراك از نفس ادلّهء احكام غير ممكن است بلكه بايستى از دليل ديگرى بنام « متمّم جعل » بهره جست بنابر اينكه اشتراك از باب ( نتيجة الاطلاق ) باشد نظير استفادهء تقييد امر عبادى به قصد امتثال از طريق دليل دوّم ( متمّم جعل ) بنابر اينكه استفادهء اين معنا از باب « نتيجة التقييد » باشد . براى مثال  « أَقِيمُوا الصَّلاةَ » *  نه دلالت بر اختصاص دارد و نه بر اشتراك بلكه نسبت به اين دو مهمل است ولى از راه دليلى ديگر به عنوان دليل ثانوى و متمّم جعل ، معناى اشتراك را مىفهميم و يا « اقيموا » نسبت به قصد امتثال چون مستلزم خلف بوده و قابليّت تقييد ندارد ، ازاينرو شارع مقدس در دليل دوّم مىگويد : « نمازتان را با قصد امتثال بجاى آوريد » بنابراين مبنا كه اين امر از باب نتيجهء تقييد باشد .\r\n\r\nمجتهد\r\nمجتهد به كسى اطلاق مىشود كه داراى ملكه‌اى است كه بواسطهء آن توانايى استنباط حكم شرعى فرعى از ادلّه آن را دارد .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n( رجوع شود به اجتهاد )\r\n\r\nمجراى اصل احتياط\r\nمورد و مجراى اين اصل ، شكّ در مكلّف به است نظير موارد شبهه محصوره كه اصل تكليف ، يقينى است ولى مصداق آن نامعلوم است . مانند دوران واجب بين نماز قصر و اتمام .\r\n\r\nمجراى اصل استصحاب\r\nجريان اين اصل در موردى است كه حالت سابقهء شيئى نزد مكلّف معلوم بوده و ليكن نسبت به بقاى آن مردّد است . اعمّ از اينكه مورد شكّ ، بقاى تكليف بوده يا مكلّف به ، نظير طهارت چيزى در زمان گذشته و مشكوك بودن بقاى آن در زمان كنونى كه با اجراى استصحاب طهارت سابق ابقا مىشود .\r\n\r\nمجراى اصل برائت\r\nاصل برائت در موردى جريان دارد كه مكلّف نسبت به اصل تكليف مردّد باشد ، چنان كه در شبهات بدوى چنين است .\r\n\r\nمجراى اصل تخيير\r\nمورد اين اصل در دوران امر بين محذورين است ، به اين معنا كه مكلّف دربارهء چيزى هم احتمال حرمت بدهد و هم احتمال\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nوجوب به گونه‌اى كه رعايت احتياط براى وى امكان‌پذير نباشد .\r\nنظير دوران امر بين وجوب و حرمت نسبت به نماز جمعه .\r\n\r\nمجمل و مبيّن\r\nمجمل عبارت از افعال يا الفاظى است كه دلالتشان بر معانى نامعلوم بوده به گونه‌اى كه وجوه مختلفى در آن محتمل باشد .\r\nبه ديگر سخن مىتوان بر آن بود كه مجمل كلامى است ، به حسب متفاهم عرفى داراى ظهور نمىباشد .\r\nمبيّن آن است كه دلالت آن از هر جهت آشكار بوده و هيچگونه ابهامى در آن وجود ندارد و در معناى خاصى نيز ظهور دارد .\r\nمبيّن بر دو گونه است : مبيّن بالذّات و مبيّن بالغير\r\nمبيّن بالذّات : آن است كه نفس كلام به گونه‌اى است كه از هر حيث واصح الدلالة است . و نيازى به مفسّر از طريق كلامى ديگر نيست .\r\nمبيّن بالغير : آن است كه افزودن كلامى سبب ايضاح و روشنگرى كلام اوّل گردد . به اين ترتيب مقصود در اين نوع جمله‌ها ذاتا معلوم و روشن نيست بلكه بواسطهء امرى ديگر واضح مىشود .\r\nامورى كه سبب اجمال لفظ مىگردد متعدد است ، منتها موارد\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمهم و برجستهء آن را مىتوان چنين بيان داشت :\r\n1 - اشتراك يك لفظ در معانى گوناگون و عدم وجود قرينه .\r\n2 - مجازيّت لفظ .\r\n3 - روشن نبودن عود ضمير به مرجع خود ( از نوع مغالطه ممارات ) .\r\n4 - اختلال در تركيب .\r\n5 - اشتراك معنوى در بعضى از موارد .\r\nو غير اين موارد از امورى كه در علم معانى به عنوان اسباب اجمال ياد گرديده است .\r\nلازم به ذكر است ، مجمل و مبيّن دو امر نسبى مىباشند ، زيرا ممكن است لفظى نزد يك شخص مجمل بوده ، در حالى كه همان لفظ نزد فردى ديگر مبيّن باشد . به اين ترتيب رابطه ميان اجمال و تبيين همچون اطلاق و تقييد ، يك رابطهء اضافى است .\r\n\r\nمحكم\r\nمنظور از محكم همان نص و ظاهر است .\r\n( ر ، ك ، نص و ظاهر )\r\n\r\nمخالفت التزامى\r\nمقصود از مخالفت التزامى آن است كه با حكم معلوم بالاجمال\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاز جهت التزام و عقد القلب مخالفت حاصل شود نظير ملتزم شدن به اباحهء وطى با زنى كه مردّد است بين اينكه نزديكى با او حرام است يا واجب ، منوط بر اينكه زمان وجوب و حرمت متّحد باشد .\r\nبديهى است مخالفت در اين مثال از حيث عمل نمىباشد بلكه تنها از جهت التزام است . مرحوم شيخ انصارى در مسائل اين نوع مخالفت را در شبهات موضوعى و حكمى جايز دانسته اعمّ از اينكه اشتباه و ترديد بين دو حكمى بوده كه داراى موضوع واحد است يا بين دو حكمى كه داراى دو موضوع باشند .\r\n\r\nمخالفت عملى\r\nمخالفت عملى آن است كه مكلف در مقام عمل با اصل حكم مخالفت ورزد . مانند اينكه هر دو امرى را كه به وجوب يكى از آن دو يقين دارد ترك كند يا دو فعلى كه به حرمت يكى علم دارد مرتكب شود .\r\n\r\nمخالفت قطعى\r\nهرگاه دو طرف علم اجمالى ترك شود و مكلف نسبت به انجام هيچيك از اطراف علم اجمالى مبادرت نورزد ، در اصطلاح به اين امر « مخالفت قطعى » مىنامند .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nمخصّص\r\nهرچيزى كه مانع عموميت عام گرديده و دايرهء شموليت و وسعتش را تحديد و تضييق سازد ، از آن به « مخصص » ياد مىشود .\r\nبراى مثال در جملهء « اكرم العلماء إلّا فسّاقهم » استثنايى كه در ذيل آن آمده است ، شمول حكم ( اكرام ) را به دانشمندان عادل محدود ساخته است و اصطلاحا مىگويند عموميّت عام تخصيص خورده است .\r\nمخصّص بر دو گونه است :\r\n1 - مخصّص متّصل\r\n2 - مخصّص منفصل\r\nاقتران عام به مخصّص آن در كلامى كه از سوى گوينده القا شده ، مخصّص متّصل گويند ، مانند : ( اكرم العلماء العدول ) و يا ( اشهد ان لا إله الّا اللّه ) و غير اينها از مواردى كه مربوط به مخصّص متّصل مىباشند .\r\nاما مخصّص منفصل آن است كه به عنوان دليلى جداگانه ، پيش يا پس از عام ذكر مىگردد و همين امر خود قرينه است مبنى بر اينكه ماعداى خاص از عموم مقصود مىباشد .\r\nبراى مثال متكلّم بطور كلّى مىگويد : « اكرم العلماء » بديهى است ظهور اين جمله عام است و حكم اكرام همهء\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nدانشمندان را شامل است .\r\nآنگاه در كلامى ديگر مىگويد : « لا تكرم الفسّاق منهم » اين جمله مقصود گوينده را از جملهء اوّل مشخص مىسازد يعنى مراد اكرام علماى عدول است .\r\nبنابراين ظهور مخصّص منفصل از ظهور عام اقوى بوده و لذا از باب تقديم اظهر بر ظاهر يا تقديم نص بر ظاهر ، ظهور آن بر ظهور عام مقدم خواهد بود .\r\nالبته هر يك از مخصّص متّصل و منفصل خود به اقسامى تقسيم مىشوند ، براى نمونه مخصّص متّصل به پنج قسم تقسيم گرديده است :\r\n1 - صفت\r\n2 - شرط\r\n3 - استثناء متّصل\r\n4 - بدل بعض از كل\r\n5 - غايت\r\nبراى مخصّص منفصل نيز هرچند اقسام گوناگونى ذكر شده است ، و ليكن تحقيق اين است كه دو قسم براى آن ثابت است :\r\n1 - مخصّص منفصل لفظى\r\n2 - مخصص منفصل عقلى\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nگاه از مخصّص منفصل عقلى به مخصّص لبّى اطلاق مىشود ، چنان كه دليل اجماع هم از اين قبيل است ، يعنى از مقولهء لفظ نمىباشد .\r\n\r\nمرتجل\r\nلفظ مرتجل به مانند لفظ منقول است ، ليكن تنها تفاوت آن در اين است كه ميان معناى اول و دوم مناسبت رعايت نمىشود .\r\nچنان كه اغلب اعلام شخصى از اين نوع است .\r\n\r\nمرحّجات\r\nازجمله مسايل مربوط به مبحث تعادل و تراجيح ، بحث مرجّحات است كه در اطراف موارد ترجيح ، حجّتى بر حجّت ديگر و اسباب و عوامل آن بررسى و گفتگو قرار مىگيرد .\r\nمواردى كه از سوى اصولييّن به عنوان اسباب ترجيح ذكر گرديده ، مهمترين آنها به قرار زير است :\r\n1 - مرجّحات راوى خبر از قبيل وثاقت و فقاهت .\r\n2 - مرجّحات خود خبر همچون شهرت روائى .\r\n3 - مرجّحات جهت صدور روايت نظير مخالفت عامه .\r\n4 - مرجّحات متن خبر از قبيل فصاحت و مانند آن .\r\n5 - مرجّحات مضمونى مانند موافقت كتاب و مطابقت با فتواى اصحاب .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nمرجّح جهتى\r\nمقصود از مرجّح جهتى اين است كه علت و سبب ترجيح ، جهت صدور روايت است . زيرا گاه اخبار صادره از جانب معصومين عليهم السلام به علل و انگيزه‌هاى مختلفى صورت مىگيرد به گونه‌اى كه در بعضى موارد به خاطر فراهم بودن شرايط و فقدان مانع حكم واقعى را بيان مىنمايند و ليكن در برخى اوقات به جهت تقيّه يا مصالحى ديگر خلاف آن را اظهار مىكنند . بنابراين خبرى كه مخالف با عامه است به هنگام تعارض با خبرى كه موافق عامه است قطعا ترجيح دارد ؛ زيرا خلاف واقع در آن احتمال نمىرود .\r\n\r\nمرجّح صدورى\r\nگاهى صدور يك خبر از صدور خبرى ديگر به حكم واقعى نزديكتر است . و اين خود يكى از جهات ترجيح محسوب مىگردد كه از آن به مرجّح صدورى تعبير مىشود نظير موافقت با مشهور و صفات راوى .\r\n\r\nمرجّح مضمونى\r\nمانند موافقت با كتاب و سنّت ، زيرا مضمون خبر موافق ، به واقع نزديكتر است .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nمرّة و تكرار\r\nازجمله بحثهايى كه در مبحث اوامر مطرح مىگردد بحث مربوط به مره و تكرار است به اين معنا كه آيا با يك بار انجام دادن امر مولى ، خواستهء وى تأمين گرديده و اساسا تكليف از عهدهء مكلّف ساقط مىگردد يا بطور مكرّر و پياپى بايستى نسبت به انجام آن مبادرت ورزيد ؟\r\nدر اين خصوص علماى اصول بعضى قول اول و برخى قول دوم را پذيرفته‌اند و دلايلى نيز بر نظريهء خويش اقامه نموده‌اند .\r\nمنتها اصوليّون متأخر بر اين عقيده‌اند كه امر نه بر مرّه و نه بر تكرار هيچكدام دلالت نداشته بلكه صرفا بر طلب ايجاد طبيعت عمل دلالت دارد ، زيرا متعلّق اوامر و نواهى ، ماهيّت و طبيعت اشياء است و امورى چون مرّه و تكرار بسان فور و تراخى محتاج دليل مىباشند .\r\nالبته اين بحث در نواهى نيز جريان دارد و همين اقوال عينا در آنجا هم مطرح گرديده است .\r\n\r\nمشترك\r\nمقصود از مشترك اين است كه يك لفظ داراى معانى گوناگون باشد و آن بر دو قسم است :\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n1 - مشترك لفظى : آن است كه يك لفظ در برابر چند معنا بطور جداگانه وضع شده باشد . مثل لفظ « عين » در زبان عربى كه به معناى چشم ، و چشمه و طلا و معانى ديگر آمده است ، و كلمه « بار » در زبان فارسى كه به معناى نوبت ، اجازه ، محموله و ثمره به گونه حقيقى استعمال مىشود .\r\n2 - مشترك معنوى : آن است كه لفظ واحدى در برابر معنايى وضع گرديده كه داراى افراد و مصاديق متعدّدى مىباشد . نظير حيوان كه در قبال معناى واحدى وضع گرديده و ليكن مصاديق آن گوناگون است .\r\n\r\nمشتق\r\nمقصود از مشتق از نظر اصوليّين لفظى است كه داراى معناى وصفى باشد و اين معنا اعم از مشتق به اصطلاح نحويين است ، چه آنكه مشتق به عقيده اصل ادب چيزى است كه مقابل جامد باشد .\r\nبنابراين نسبت ميان مشتق نحوى و مشتق اصولى عام و خاص من وجه است .\r\nبه هر ترتيب مشتق به سه گونه استعمال مىشود :\r\n1 - استعمال مشتق در خصوص ذاتى كه متلبّس به مبدأ و موصوف به وصف است .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n2 - استعمال مشتق در ذاتى كه در آينده متّصف به صفتى مىشود .\r\n3 - بكارگيرى مشتق در ذاتى كه در گذشته موصوف به وصفى بوده ولى در حال حاضر فاقد آن است .\r\nبديهى است در ميان موارد يادشده ، تنها فرض اخير است كه ميان ارباب اصول محل بحث و گفتگو است . به اين معنا كه شخصى روز گذشته در مسند قضاوت قرار داشته ولى امروز از آن مقام خلع گرديده است ، آيا مىتوان همان صفت را فعلا به وى اطلاق نمود ؟ به تعبير ديگر آيا چنين اطلاقى حقيقى است يا مجازى ؟ در ميان علماى اصول كسانى كه مشتق را در خصوص ذاتى كه متلبّس به مبدأ و موصوف به صفت است موضوع مىدانند ، اين گونه استعمالات را از قبيل استعمال مجازى مىدانند ، ولى گروهى كه مشتق را در معنايى اعمّ از آن حقيقت مىدانند ، استعمال يادشده را از نوع استعمال حقيقى به حساب مىآورند .\r\n\r\nمصالح مرسله\r\nازجمله ادلّهء معتبر نزد گروه زيادى از علماى اهل سنّت « مصالح مرسله » است ، كه از آن به « استصلاح » نيز تعبير مىشود .\r\nبراى تعريف اين عنوان در آغاز بايد معناى مصلحت و سپس\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمعناى ارسال روشن شود تا نتيجتا مجموع اين تركيب معنايش مشخص گردد .\r\nغزالى گويد : مصلحت عبارت است از جلب منفعت يا دفع زيان و ضرر ؛ البته اين معنا مقصود ما نيست ، زيرا جلب منفعت و دفع مضرّت از مقاصد خلق و صلاح خلق در تحصيل اهدافشان مىباشد . ليكن منظور ما از « مصلحت » محافظت بر مقصود شرع است و مقصود شرع از خلق نيز پنج امر است : محافظت بر مقصود شرع است و مقصود شرع از خلق نيز پنج امر است : محافظت بر دين ، جان ، عقل ، ناموس و مال .\r\nهرچيزى كه متضمّن اصول پنجگانهء مزبور باشد ، اين همان مصلحت است و هر امرى كه باعث تفويت آنها گردد ، عبارت از مفسده است كه دفع آن نيز مصلحت است . « 1 »\r\nاما دربارهء تعريف جزء دوم آن يعنى مرسله ميان ايشان اختلاف است ، آنچه از برخى عباراتشان برمىآيد ، ارسال به معناى عدم اعتماد بر هر نصّ شرعى است . اينان مىگويند ، فهم احكام شرعى را بايستى به عقل واگذار كرد . بعضى ديگر مىگويند ، معناى ارسال عدم اعتماد بر نصّ خاص است ، بلكه از نصوص عامّه مىتوان استنتاج نمود . از آنجا كه در معناى ارسال اختلاف نظر وجود دارد ،\r\n\r\n\r\n","description":"","footnote":"\r\n( 1 ) - المستصفى ، غزالى ، ج 1 ص 286 به بعد .\r\n","page_name":" 230 ","page_number":230},
  {"content":"\r\n\r\nتعاريف مصالح مرسله نيز به گونهء متفاوت نقل گرديده است . « 1 »\r\nولى به طور كلى مىتوان گفت : مصالح مرسله آن است كه دليلى بر اعتبار يا الغاى آن از جانب شارع وجود نداشته و راجح و خالى از مفسده باشد .\r\nبديهى است مصالح مرسله از نظر اماميّه حجت نيست و فاقد هرگونه ارزش و اعتبار است .\r\n\r\nمصلحت تسهيل\r\nاين عنوان كه غالبا در لسان اصولييّن به‌كار مىرود به معناى آسان‌گيرى و تسهيل شارع در مقام تشريع احكام است .\r\nعلماى اصول در بسيارى از موارد در رفع ابهامات و پيچيدگيها از اين قاعده استفاده مىكنند ، چنان كه در بحث مربوط به حجيت امارات و ظنون خاصّه بر اثبات اين امر به مصلحت تسهيل تمسك جسته‌اند . به اين معنا كه شارع مقدس به جهت تسهيل و آسان نمودن اخذ به احكام خود ، تبعيّت از امارات خاص را رخصت داده است . زيرا شارع هيچگاه به امورى كه انجام آن بر آحاد جامعه دشوار است دستورى صادر نمىفرمايد و اين يك امر بديهى است و نيازى به برهان و استدلال هم ندارد .\r\n\r\n\r\n","description":"","footnote":"\r\n( 1 ) - الاصول العامه للفقه المقارن ، ص 381 - 382 .\r\n","page_name":" 231 ","page_number":231},
  {"content":"\r\n\r\nمصلحت تسهيل از مصالح نوعى است كه از نظر شارع بر مصالح شخصى مكلّفين مقدم است و اين معنا با طريقهء شريعت اسلامى كه تشريع آن بر پايهء سهولت و آسان‌گيرى است كاملا منطبق است .\r\n\r\nمصلحت سلوكى « 1 »\r\nاين عنوان توسط شيخ اعظم انصارى ( ره ) در باب امارات به منظور تصحيح جعل امارات تأسيس گرديده است و آن عبارت از اين است كه در نفس سلوك اماره و تطبيق عمل بر مؤداى آن ، مصلحت است به گونه‌اى كه با اين مصلحت آنچه از مصلحت واقع به هنگام خطا تقويت مىگردد جبران مىشود .\r\nمقصود ايشان از فرض مصلحت سلوكى اين است كه در خود سلوك طريق اماره مصلحتى وجود دارد كه عايد شخص مكلف مىشود نه آنكه در خود مؤداى اماره يعنى ذات فعل و عمل مصلحتى حادث گردد تا اينكه نتيجتا مستلزم انشاى حكمى ديگر غير از حكم واقعى بر طبق مؤداى اماره باشد كه آن خود نوعى تصويب است كه بطلانش نزد علماى اماميّه اجماعى است .\r\n\r\n\r\n","description":"","footnote":"\r\n( 1 ) - اصول الفقه مرحوم مظفّر : ج 2 ص 41 .\r\n","page_name":" 232 ","page_number":232},
  {"content":"\r\n\r\n\r\nمطلق و مقيّد\r\nمطلق در لغت مشتق از اطلاق بوده و به معناى ارسال و شيوع است و در اصطلاح اصول ، به لفظى گويند كه بر معنايى دلالت نموده كه در جنس خود شيوع و سريان داشته باشد . ( المطلق ما دلّ على شائع في جنسه )\r\nمقيّد آن است كه در جنس خود شيوع نداشته باشد ، بلكه بواسطهء قيدى دايرهء شمول آن محدود مىشود .\r\nبراى مثال هرگاه لفظ انسان بطور مطلق به كار رفته باشد ، همهء حيوانات ناطق را صرفنظر از مميّزات ملّى ، قومى و نژادى جملگى شامل مىشود ، اين نوع استعمال را اصطلاحا « مطلق » مىگويند ، اما اگر به همان لفظ ، قيدى افزوده گردد ، يقينا دايرهء شموليت آن را تنگ‌تر مىسازد ، مانند انسان سفيد يا سياه يا ديگر صفات و ويژگيهايى كه معمولا مانع از شمول و اطلاقش مىشود . اين گونه استعمال را اصطلاحا « مقيّد » مىنامند .\r\nناگفته نماند اطلاق و تقييد دو امر اضافى هستند ، چه آنكه ممكن است موضوعى از يك حيث داراى اطلاق باشد ولى از حيث ديگر داراى اطلاق نباشد . براى مثال دليلى مىگويد : « به عالم عادل اكرام كن » روشن است موضوع عالم مقيّد به عدالت است و از اين حيث اطلاق ندارد ، اما از جهت علم ، مطلق است .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\nمفهوم و منطوق\r\nمنطوق عبارت است از معنايى كه عينا خود لفظ بر آن دلالت مىنمايد ، به طورى كه لفظ منطوق حامل آن مىباشد ، نقطهء مقابل آن مفهوم است يعنى معنايى كه لفظ حامل آن نباشد .\r\nمنطوق بر دو گونه است :\r\nمنطوق صريح و منطوق غير صريح مقصود از منطوق صريح همان دلالت مطابقى و تضمنى كلام است . ولى منظور از منطوق غير صريح يا دلالت سياقى عبارت است از دلالت التزامى كلام .\r\nعلماى اصول مفهوم را نيز به دو قسم تقسيم كرده‌اند :\r\n1 - مفهوم موافق\r\n2 - مفهوم مخالف\r\nمقصود از مفهوم موافق آن است كه حكمى كه در مفهوم است از لحاظ ايجاب و سلب با منطوق مطابق باشد و افزوده بر آن ، ملاك حكم در مفهوم از ملاك حكم در منطوق اقوى و اولى باشد .\r\nمثال آن مانند فرمودهء خداوند متعال :\r\n « فَلا تَقُلْ لَهُما أُفٍّ »  « 1 » : به آنها ( پدر و مادر ) كلمه‌اى رنجش‌آور\r\n\r\n\r\n","description":"","footnote":"\r\n( 1 ) - سورهء اسراء : آيهء 23 .\r\n","page_name":" 234 ","page_number":234},
  {"content":"\r\n\r\nنگو .\r\nمطابق اين آيه شريفه زدن و دشنام دادن بطريق اولى منهى است .\r\nاما مفهوم مخالف آن است كه مفهوم و منطوق در سلب و ايجاب با يكديگر مختلف باشند . براى مثال : « ان جائك زيد فأكرمه » اگر زيد نزد تو آمد اكرامش كن .\r\nلازمهء اين سخن آن است كه در صورت نيامدن وى ، حكم به عدم اكرام مىشود . و اين حكم را اصطلاحا « مفهوم » مىگويند .\r\nبديهى است مفهوم مخالف داراى موارد گوناگونى است از قبيل : مفهوم شرط ، مفهوم وصف ، مفهوم غايت ، مفهوم حصر ، مفهوم عدد و مفهوم لقب .\r\nو اينك هر يك از اين مفاهيم را به ترتيب حروف الفبا بكوتاهى مورد بررسى قرار مىدهيم :\r\n\r\n1 - مفهوم حصر\r\nمقصود از حصر معنايى اعمّ از انحصار و استثنا مىباشد زيرا استثنا نيز خود يكى از ادوات حصر به حساب مىآيد . به هر صورت به خاطر تعدّد و اختلاف ادوات حصر ، احكام مربوط به ثبوت و عدم ثبوت مفهوم حصر نيز مختلف مىباشد . براى مثال بعضى از ادوات حصر همچون « الّا وصفيّه » از آن‌جهت كه داخل در مفهوم\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nوصف مىباشد به عقيدهء اكثر علماى اصول داراى مفهوم نخواهد بود . ولى چنانچه « الّا » استثنائيّه باشد بدون ترديد داراى مفهوم بوده و بر انتفاى حكم مستثنا منه از مستثنا دلالت خواهد داشت .\r\n\r\n2 - مفهوم شرط\r\nجمله شرطيّه كه داراى دو جزء شرط ( مقدم ) و جزاء ( تالى ) مىباشد ، در خصوص مفهوم آن ميان اصولييّن اختلاف نظر است ، بعضى براى آن قائل به مفهوم بوده و معتقدند با انتفاى شرط ، جزاء نيز منتفى خواهد بود و برخى ديگر اساسا به اين امر عقيده‌اى ندارند .\r\nتحقيق اين است كه جمله‌هاى شرطيه بر دو گونه‌اند : در يك گونهء آن جملهء شرطيّه داراى مفهوم نمىباشد و آن در موردى است كه جملهء شرطيه در جهت بيان موضوع باشد . مانند جملهء « ان رزقت ولدا فاختنه » روشن است اين گونه جمله‌هاى شرطى قطعا داراى مفهوم نخواهد بود چه آنكه سالبه به انتفاى موضوع است .\r\nاما گونهء دوم در جايى است كه جمله شرطيّه محقّق موضوع نباشد ، چنان كه بسيارى از جمله‌هاى شرطى اينگونه‌اند . اغلب اصوليّون بر اين باورند كه اين نوع جمله‌هاى شرطيّه داراى مفهوم مىباشند .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nناگفته نماند در بحث مربوط به جملهء شرطيه و ثبوت مفهوم آن نكاتى را بايد مدّ نظر قرار داد :\r\n1 - بدون ترديد جمله شرطيّه در ملازمهء بين شرط و جزاء ظهور دارد و اين ملازمه بحسب ظاهر به دليل تبادر ، به وضع مستند است .\r\n2 - جملهء شرطيه ظاهر است در عليّت و سببيّت شرط براى جزاء ، به گونه‌اى كه هرجا شرط تحقّق يابد جزاء نيز محقّق مىگردد ، چه اين ظهور مستند به وضع باشد و چه نباشد ؛ زيرا ظهور معتبر است و از آن بايد پيروى نمود هرچند منشأ آن نامعلوم باشد .\r\n3 - ثبوت مفهوم براى جملهء شرطيّه و عدم ثبوت آن مبتنى بر اين امر است كه اگر شرط در قضيه ، علّت منحصر براى ثبوت جزاء باشد داراى مفهوم است و گرنه مفهومى براى آن ثابت نخواهد بود .\r\n\r\n3 - مفهوم عدد\r\nچنانچه موضوعى به عددى معيّن محدود شود ، آيا مىتوان براى آن مفهوم قائل شد ؟ به تعبير ديگر آيا ممكن است نسبت به ماعداى آن حكم را منتفى دانست ؟\r\nبراى مثال دليلى مىگويد : مستحب است انسان در هر ماه سه روز روزه بگيرد . آيا مفهومش اين است كه بيش از سه روز اگر\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nروزه بگيرد استحبابى ندارد ؟ ابدا چنين چيزى نيست . لذا اصوليّون معتقدند عدد مفهوم ندارد .\r\nبلى اگر در مورد خاصّى قرينه‌اى در ميان باشد ، مثلا متكلّم در صدد بيان ميزان و اندازه حكم باشد . چنان كه در آيهء شريفهء :  « الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ »  « 1 » ( هر زن و مرد زناكار را صد تازيانه بزنيد ) اينچنين است ، لذا عدد در اينجا مفهوم دارد .\r\n\r\n4 - مفهوم غايت\r\nمنظور از غايت كلماتى همچون « حتّى » و « الى » مىباشد كه در فارسى از آن به « تا » تعبير مىشود . آنچه در اصول مورد بحث واقع مىگردد اين است كه قضايايى كه اين نوع كلمات در آنها به كار رفته‌اند ، آيا مىتوان مفهومى براى آنها قائل شد ؟\r\nنظريهء مشهور ميان اصولييّن است كه غايت داراى مفهوم نمىباشد . منتها برخى مثل مرحوم محقّق خراسانى صاحب كفاية در مسأله ، قائل به تفصيل گرديده‌اند ؛ به اين معنا كه اگر غايت ، قيد براى حكم باشد ، قطعا دلالت بر مفهوم خواهد داشت ولى اگر چنانچه قيد براى موضوع باشد ، داراى مفهوم نمىباشد .\r\n\r\n\r\n","description":"","footnote":"\r\n( 1 ) - سورهء نور : آيهء 2 .\r\n","page_name":" 238 ","page_number":238},
  {"content":"\r\n\r\n\r\n5 - مفهوم لقب\r\nمنظور از لقب اسم يا وصفى است كه موضوع براى حكم واقع مىشود نه آن معنايى كه ميان عامّه مردم مصطلح است . بنابراين لقب چيزى است كه در يكى از دو طرف نسبت قرار مىگيرد .\r\nبه عنوان مثال اگر گفته مىشود : محمد رسول اللّه ، « محمد » اسم خاص است و آن در اينجا لقب مىباشد و نمىتوان براى آن مفهومى قائل شد ، زيرا اگر براى جمله يادشده مفهوم قائل شويم ، معنايش اين است كه غير از محمّد هيچكس رسول خدا نمىباشد و حال آنكه چنين نيست .\r\nبدين‌جهت تقريبا همهء علماى اصول متّفقا براى لقب قائل به مفهوم نمىباشند .\r\n\r\n6 - مفهوم وصف\r\nمقصود از وصف در اينجا نعت و مانند آن از امورى است كه مىتواند قيد براى موضوع تكليف واقع شود ، براى مثال دليلى رسيده باشد مبنى بر اينكه : « به دانشمندان عادل اكرام نماييد » آيا وصف عدول دايرهء حكم را محدود مىسازد و به تعبير ديگر داراى مفهوم است ؟\r\nبعضى از علما قائل به مفهوم مىباشند و برخى ديگر به‌طور\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nكلى مفهوم آن را مورد انكار قرار داده‌اند و دسته‌اى نيز در مسأله قائل به تفصيل گرديده‌اند . منتها مشهور قول دوم را پذيرفته‌اند و مىگويند وصف مطلقا داراى مفهوم نمىباشد . چه آنكه واضع وصف را براى اين معنا وضع نكرده است .\r\nروشن است كه اين بحث تنها در مواردى جريان مىيابد كه از علايم و قرائن عارى باشد .\r\n\r\nمقدّمات انسداد\r\n( ر . ك ، انسداد باب علم و علمى )\r\n\r\nمقدّمات حكمت\r\nمقصود از مقدمات حكمت اين است كه در صورت تماميّت چند مقدمه مىتوان به دلالت مطلق بر اطلاق اذعان نمود . و اين مقدمات عبارت از موارد زير است :\r\n1 - اطلاق و تقييد ممكن باشد .\r\n2 - قرينه و قيدى كه بر تعيين فرد دلالت نمايد چه به صورت متّصل و چه به صورت منفصل در ميان نباشد .\r\n3 - متكلّم در مقام بيان باشد .\r\n4 - قدر متيقّن در مقام تخاطب وجود نداشته باشد .\r\nمقدمهء اخير توسّط مرحوم محقّق خراسانى بيان گرديده است .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nمنتها برخى از محقّقان اين مقدّمه را يه عنوان مقدمات حكمت نپذيرفته‌اند .\r\n\r\nمقدمه و ذى المقدمه\r\nدر اصطلاح علم اصول هرگاه دو چيز چنان با يكديگر وابسته باشند كه يكى از آنها بر ديگرى متوقف باشد ؛ در اين صورت اولى را ذى المقدمة و دومى را مقدمه خوانند . چنان كه در مقدمات واجب جملگى اين معنا جريان دارد .\r\n\r\nمقدمهء خارجى\r\nهرچيزى كه واجب بدان توقف داشته باشد ، و داراى وجودى مستقل خارج از وجود واجب باشد ، مقدمهء خارجى خوانند . مانند طهارت نسبت به نماز .\r\nگفتنى است علماى اصول مقدمهء خارجى را به اقسامى چون علّت تامه ، سبب ، مقتضى ، شرط ، عدم مانع و معدّ تقسيم نموده‌اند .\r\n\r\nمقدمهء داخلى\r\nمقصود از مقدمهء داخلى ، جزئى از اجزاى واجب مركب مىباشد . همچون ركوع نسبت به نماز . علت نامگذارى اين مقدمه به « داخلى » آن است كه جزء در قوام مركب داخل است و مركب\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nغير از نفس وجود اجزا ، داراى وجودى مستقل نمىباشد .\r\n\r\nمقدمهء شرعى\r\nآن است كه ذو المقدّمه به حكم شرع بدان موقوف باشد ، مانند توقف داشتن نماز بر طهارت و استقبال قبله و نظاير آن .\r\nاين مقدمه به لحاظ اينكه نزد شارع مقدس به عنوان شرط و قيد در مأموربه اخذ گرديده بنام « شرط شرعى » نيز موسوم است .\r\nلازم به ذكر است ، برخى از محققان ، مقدمه شرعى را به مقدمهء عقلى بازمىگردانند و در مقام تعليل اين معنا مىگويند : وجود ذوالمقدمه بدون مقدمه زمانى مستحيل است كه شارع آن را شرط و قيد در ذوالمقدمه اخذ نمايد و روشن است كه استحالهء مشروط و مقيد بدون شرط و قيد آن ، به واسطه حكم عقل مىباشد .\r\n\r\nمقدمهء صحت\r\nآن است كه صحّت ذوالمقدمه موقوف به آن باشد . مانند وضو نسبت به نماز .\r\n\r\nمقدمهء عادى\r\nمقصود از مقدمهء عادى آن است كه از نظر عرف ذوالمقدمه بدان وابسته باشد مانند طىّ طريق نسبت به رسيدن به مقصد .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nمقدمهء عقلى\r\nمقدمهء عقلى عبارت است از هر امرى كه وجود واجب به آن توقف داشته به گونه‌اى كه عقل بطور مستقل و بدون استعانت از شرع آن را درك مىنمايد . و به تعبير ديگر هرگاه عقل به وابستگى ذوالمقدمه نسبت به امرى حكم نمايد آن را مقدمهء عقلى خوانند .\r\nمانند : موقوف بودن حجّ نسبت به قطع مسافت .\r\n\r\nمقدمهء علم\r\nآن است كه دانستن ذوالمقدمه بدان وابسته باشد ، مانند خواندن نماز به چهار طرف در وقت اشتباه قبله .\r\n\r\nمقدمهء متأخّر\r\nآن است كه زمان تحقّق آن پس از زمان ذوالمقدمة باشد . نظير غسل در شب نسبت به روزهء زن مستحاضه و نيز مانند اجازه در عقد فضولى كه بنابر رأى قائلين به كشف مقدمه است براى صحت عقدى كه پيش از آن واقع شده است .\r\n\r\nمقدمهء متقدّم\r\nآن است كه وجودش از لحاظ زمانى بر ذوالمقدمه مقدم باشد .\r\nمانند وضو و غسل نسبت به نماز و يا مانند عقد صرف و سلم كه\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمقدمه است براى انتقال مال از بايع به مشترى در وقتى كه قبض واقع مىشود .\r\n\r\nمقدمهء مقارن\r\nآن است كه همزمان با ذوالمقدمه تحقق يابد . نظير استقبال قبله نسبت به نماز .\r\n\r\nمقدمهء مفوّته\r\nگاه بعضى از مقدمات پيش از زمان ذوالمقدمه واجب مىباشند چنان كه در واجبات موقّت مسأله چنين است . نظير وجوب غسل پيش از اذان صبح براى كسى كه مىخواهد روزه بگيرد ، اين گونه مقدّمات به « مقدّمات مفوّته » مشهور هستند . يعنى ترك اين نوع مقدمات موجب تفويت واجب مىگردند .\r\n\r\nمقدّمه وجوب\r\nآن است كه وجوب ذى المقدمه بدان متوقّف باشد . و يا به تعبير برخى از اصوليّين مقدمه در واجب به گونه‌اى اخذ گردد كه مفروض التحقّق و الوجود باشد . مثال آن مانند استطاعت نسبت به حج و همچنين بلوغ ، قدرت و عقل نسبت به تمام واجبات . بديهى است واجب در برابر اين نوع مقدمات به عنوان واجب مشروط\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nخواهد بود .\r\n\r\nمقدمهء وجود ( مقدمهء واجب )\r\nآن است كه وجود ذى المقدمه بدان وابسته باشد . مانند طىّ طريق نسبت به انجام اعمال حجّ .\r\nلازم به يادآورى است اين نوع مقدمه را مقدمهء واجب نيز مىخوانند ، زيرا وجود واجب بدان متوقّف بوده ولى وجوبش مقيّد به آن نمىباشد بلكه نسبت به آن مطلق است . نظير وضو نسبت به نماز .\r\n\r\nمناسبت حكم و موضوع\r\nاين اصطلاح در كتب اصولى به عنوان قرينه بر تقييد حكم به وصف و مانند آن به‌كار رفته است . چنان كه در فرمودهء رسول اكرم صلّى اللّه عليه و آله سلّم : « مطل الغنىّ ظلم » « تأخير انداختن دين توسط فرد ثروتمند و غنى ظلم محسوب مىگردد » علماى اصول در جهت دلالت آن بر مفهوم به قرينهء مناسبت حكم و موضع تمسّك مىجويند . يعنى وجود اين قرينه ، نشانهء مشروط بودن حكم مزبور به غنا است . در نهايت به اين نتيجه مىتوان رسيد كه سبب صدور حكم ( ظلم ) اين است كه مديون غنى است ؛ ازاينرو تأخير نمودن وى در پرداخت دين ظلم است . ولى مديون فقير چون از اداى دين\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nخود ناتوان است ، بنابراين تأخيرش در پرداخت بدهى ظلم محسوب نمىشود .\r\n\r\nمندوحه\r\nاين عنوان در مبحث اجتماع امر و نهى جريان دارد كه برخى از اصوليّون محلّ نزاع در آن مبحث را مقيد نمودند به جايى كه در مقام امتثال مندوحه باشد و معناى مندوحه آن است كه مكلّف از متثال امر در غير مورد اجتماع متمكن باشد . و مىتوان گفت تمام افرادى كه مورد نزاع در مسأله اجتماع امر و نهى را مقيّد كردند به موردى كه جمع بين عنوانين بسوء اختيار مكلف انجام گرفته باشد ، گفتارشان ناظر به همين قيد است . به طور كلى مقصود از مندوحه در مقام امتثال اين است كه مكلّف بر امتثال امر و نهى توانايى داشته باشد و حصول قدرت بر امتثال مزبور بدينگونه است كه موضوع و متعلق امر نسبت به آنچه نهى بدان تعلق گرفته اعم مطلق يا اعم من وجه باشد تا با آوردن مورد افتراق صدق كند كه وى امتثال امر برايش مقدور باشد ، چنان كه اين مطلب را برخى از محقّقان نيز يادآور شده‌اند .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\nمنطوق صريح و منطوق غير صريح\r\n( ر . ك ، مفهوم و منطوق )\r\n\r\nمنقول\r\nمنقول اسمى كه همچون مشترك داراى معانى متعدّد است ، با اين تفاوت كه وضع برخى از آنها نسبت به ديگرى از لحاظ زمانى پيشى دارد ؛ افزون بر اينكه مناسبت ميان معناى اول و دوم رعايت مىشود ؛ مثل لفظ صلوة كه در آغاز به معناى دعا بوده است ، آنگاه در شرع مقدس اسلام به معناى عمل ويژه‌اى يعنى نماز استعمال گرديده است . به اين ترتيب از معناى اول نقل شده است . بديهى است لفظ منقول نسبت به ناقل آن بستگى تام و كاملى دارد ، زيرا ناقل معناى يك لفظ چنانچه عرف يا شرع باشد ، منقول عرفى يا شرعى گويند و يا اگر اين امر از سوى دانشمندان و متخصّصان رشته خاصى صورت گيرد ، منقول متناسب با همان رشته خواهد بود مثل منقول فلسفى ، پزشكى و غيره .\r\n\r\nموافقت احتمالى\r\nبجاى آوردن يكى از دو طرف علم اجمالى و ترك طرف ديگر « موافقت احتمالى » ناميده مىشود .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nموافقت التزامى و موافقت عملى\r\nاين عناوين در علم اصول بدينصورت مطرح است كه موافقت احكام شرعى عملا بر همهء مكلفين واجب است ، منتها در خصوص موافقت التزامى به آنها يعنى افزون بر موافقت عملى ، تدين و عقد القلب بر احكام شريف نيز وجوب دارد يا نه ، محلّ بحث و گفتگوست . به تعبير ديگر اگر تكليف چه از راه قطع و چه از راه كتاب و سنّت ثابت شود آيا به حكم عقل مقتضى دو اطاعت و امتثال است ، يكى بر حسب اعتقاد بسان اصول دين و مسايل اعتقادى و ديگرى بر حسب عمل يا اينكه به‌طور كلى مقتضى يك اطاعت است و آن همان اطاعت عملى است نه التزامى و عقد القلب . به اين ترتيب چنانچه كسى نظريهء نخست را پذيرفت ، در صورتى كه مكلّف علاوه بر موافقت عملى ، موافقت التزامى نداشته باشد بايد قائل به استحقاق عقاب وى گردد ، ولى اگر نظريهء دوم را بپذيرد ديگر او را مستحق عقوبت نمىداند مگر آنكه نسبت به موافقت عملى خللى وارد نمايد .\r\nلازم به ذكر است اغلب علماى اصول نظريهء دوّم را برگزيده‌اند به اين معنا كه ترك موافقت التزامى باعث عقاب نمىشود .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nموافقت قطعى\r\nزمانى كه هر دو طرف علم اجمالى بجاى آورده شود ، اصطلاحا بدان « موافقت قطعى » گويند .\r\n\r\nموضوع حكم\r\nاين يك اصطلاح اصولى است و مقصود از آن امورى است كه فعليت حكم مجعول ، موقوف بر آنها است . براى مثال وجوب حج در شرع انور اسلام حكم ثابت و پايدار است ، منتها « مكلّف مستطيع » موضوع اين حكم به شمار مىرود ، زيرا فعليت و قطعيت آن به وجود مكلّف مستطيع بستگى دارد .\r\n\r\nموضوع علم اصول\r\nضرورتا هر علمى داراى موضوعى است و مقصود از موضوع علم ، امرى است كه جامع ميان موضوعات مسايل عديدهء آن علم است و بحث و بررسى پيرامون مسائل آن علم بر محور و مدار همان موضوع دور مىزند . ازاينرو علماى اصول قبل از هرچيز در صدد بيان موضوع علم اصول برآمده‌اند و همواره ميان ايشان در اين‌باره گفتگوها و نقطه نظراتى وجود داشته ، به گونه‌اى كه بعضى كوشيده‌اند موضوع اين علم را ادلّه اربعه به وصف دليليّت ذكر كنند چنان كه مشهور همين نظريه را پذيرفته‌اند و برخى ديگر خواسته‌اند\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاين معنا را به اثبات برسانند كه موضوع اصول نفس ادلّه چهارگانه ( كتاب ، سنّت ، اجماع و عقل ) بدون وصف دليليّت است ، چنان كه صاحب فصول و ديگران از طرفداران سرسخت اين عقيده مىباشند . بديهى است هر يك از اين صاحبنظران ، دلايلى بر اثبات مدّعاى خويش و ردّ اقوال ديگران ابراز داشته‌اند به گونه‌اى كه بخش قابل توجهى از كتب اصول به همين مباحث اختصاص يافته است .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nن\r\n\r\nناسخ و منسوخ\r\nگاه در قرآن كريم و يا سنت ، حكمى جعل گرديده كه جنبهء موقّتى داشته ، منتها پس از مدتى حكم ديگرى جاى حكم قبلى را مىگرفت يعنى حكم اوّل لغو مىشده است . اصطلاحا حكم جديد را « ناسخ » و حكم سابق را « منسوخ » خوانند . براى مثال در قرآن كريم ابتداء حكم زنان شوهردارى كه مرتكب فحشا گرديده‌اند اين بود كه در خانه‌هاى خود حبس ابد شوند ، ليكن سپس فرمان رسيد كه در كل مردان زن‌دار و زنان شوهردار در صورت ارتكاب فحشاء بايد سنگسار گردند .\r\n( ر . ك ، نسخ )\r\n\r\nنسخ\r\nنسخ عبارت است از برداشتن چيزى كه در شريعت از حيث احكام و قوانين ثابت است . اين تعريف داراى دو قيد است ، يكى ثبوت در شريعت ، ديگرى قيد احكام و قوانين ، مقصود از ثبوت در\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nشريعت ، ثبوت واقعى و حقيقى است نه ثبوت ظاهرى كه از طريق ظهور لفظى بدست مىآيد . بنابراين ظهور عموم يا اطلاق كه از راه دليل مخصّص يا مقيّد مرتفع مىشوند آن را نسخ نمىنامند بلكه همان تخصيص يا تقييد و نظاير آن است و در اين گونه موارد كه دليل دوم بر ظهور دليل اوّل ( عام يا مطلق ) مقدم است ، از مراد واقعى شارع كشف مىكند يعنى مقصود شارع از آغاز غير افراد مخصّص و مقيّد بوده است نه از زمان آمدن مخصّص و مقيّد ، اما در نسخ اينطور نيست ؛ زيرا به هنگام آمدن ناسخ كشف مىشود كه مدت حكم بسر رسيده است نه اينكه از ابتدا چنين بوده است و از اين نقطه است كه تفاوت واقعى بين نسخ و بين تخصيص و تقييد به خوبى روشن مىشود .\r\nقيد « احكام و قوانين » كه در تعريف نسخ آمده است ، از آن جهت است كه حكم نسخ ، احكام تكليفى و وضعى را شامل گردد ، و همچنين نسبت به آنچه وضع و رفعش به جعل تشريعى در دست شارع است تعميم يابد ، بر اين اساس نسخ اصطلاحى مجعولات تكوينى را شامل نمىشود . « 1 »\r\n\r\n\r\n","description":"","footnote":"\r\n( 1 ) - ر . ك ، گفتارهاى اصولى ، به قلم نگارنده .\r\n","page_name":" 252 ","page_number":252},
  {"content":"\r\n\r\n\r\nنصّ و ظاهر\r\nچنانچه دلالت كلام بر معناى مقصود به اندازه‌اى روشن و معلوم باشد كه هرگونه احتمال معناى ديگر را نفى كند ، در آنصورت آن را نص گويند . ولى « ظاهر » اين است كه هرچند معناى كلام معلوم است منتها احتمال معناى ديگر نيز در آن مىرود و ليكن اين احتمال ضعيف است .\r\n\r\nنهى\r\nمنظور از مادهء نهى همان كلمهء نهى ( ن - ه - ى ) مىباشد كه عبارت است از طلب نمودن شخص عالى از فرد دانى مبنى بر ترك انجام عملى . به اين ترتيب نهى همچون كلمهء أمر دلالت بر طلب مىكند ، با اين تفاوت كه در امر طلب به وجود عمل تعلّق گرفته و در نهى به ترك آن ، منتها هر دو عقلا دلالت بر الزام مىكنند .\r\nمقصود از صيغهء نهى كه عبارت از هيئت آن باشد ، در كل هر صيغه‌اى را كه بر طلب ترك دلالت نمايد آن را شامل است .\r\nبه هر ترتيب ، انصاف اين است كه صيغهء نهى ظهور در حرمت دارد و منشأ اين ظهور نيز حكم عقل مىباشد نه از طريق وضع ، چنان كه در امر نيز همين معنا جريان دارد .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\nنهى اصلى و تبعى\r\nمنظور از نهى اصلى آن است كه بطور مستقل دلالت بر حرمت منهى عنه نمايد . نظير نهيى كه به شرب خمر و امثال آن تعلّق گرفته است .\r\nولى مقصود از نهى تبعى اين است كه حرمت منهى عنه مستقلا قصد نگرديده بلكه به تبع دليلى ديگر اين امر استفاده شده است .\r\nمانند نهى از نماز در ملك غصبى كه تبعا ركوع و ديگر اجزاى نماز نيز مورد نهى واقع گرديده‌اند .\r\n\r\nنهى حقيقى و نهى عرضى\r\nنهى حقيقى آن است كه متعلّق آن حقيقتا منهى و مبغوض عنه باشد . مثل نهى از ربا .\r\nنهى عرضى يا مجازى آن است كه معناى اصلى و حقيقى ( زجر و ردع ) قصد نگرديده ، بلكه به حسب ظاهر اين كلمه به كار رفته است . مانند نهيى كه به انگيزهء مزاح و شوخى استعمال شده باشد .\r\n\r\nنهى مولوى و ارشادى\r\nمنظور از نهى مولوى آن است كه چنانچه مكلّف از مورد نهى مخالفت ورزد مستحق عقاب خواهد بود ، نظير نهى از قمار\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nو مانند آن .\r\nمقصود از نهى ارشادى اين است كه مخالفت منهى عنه موجب عقاب نبوده بلكه مراد تنها ارشاد و راهنمايى موردى است كه براى مكلّف داراى منفعت است .\r\n\r\nنهى مولوى ذاتى\r\nنهى مولوى ذاتى آن است كه اصل وجود منهى عنه مبغوض مولى است . مثل نهى از شرب خمر .\r\n\r\nنهى مولوى تشريعى\r\nدر اين نوع نهى صرف وجود منهى نه مبغوضيّت نداشته بلكه نسبت دادن آن به شرع مبغوض مىباشد . چنان كه خواندن نمازهاى نافله به جماعت از اين قبيل است .\r\nناگفته نماند نهى مولوى ذاتى خود داراى اقسامى است كه به ترتيب حروف الفبا ذكر مىشود :\r\n\r\nنهى مولوى ذاتى تحريمى\r\nآن است كه ذاتا بر حرمت منهى عنه دلالت دارد مانند نهى از زنا .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nنهى مولوى ذاتى تخييرى\r\nآن است كه ترك يكى از دو چيز به گونهء تخيير مطلوب مولى است . نظير نهى از ازدواج با دو خواهر .\r\n\r\nنهى مولى ذاتى تعيينى\r\nآن است كه ترك منهى عنه بنحو تعيينى مورد نظر مولى باشد .\r\nمانند نهى از نوشيدن شراب .\r\n\r\nنهى مولوى ذاتى تنزيهى\r\nآن است كه بر كراهت منهى عنه دلالت دارد . مانند نهى از خواندن نماز در مواضع مشتبه .\r\n\r\nنهى مولوى ذاتى عينى\r\nآن است كه آنچه مورد نظر مولى است ترك منهى عنه از سوى همهء اشخاص به طور مستقل مىباشد مانند نهى از زنا و شرب خمر .\r\n\r\nنهى مولوى ذاتى غيرى\r\nآن است كه نهى از چيزى زمينه‌اى براى نهى از شىء ديگر باشد ، نظير نهيى كه به مقدمات حرام تعلق مىگيرد .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nنهى مولوى ذاتى كفايى\r\nآن است كه ترك منهى عنه به طور كفايى منظور نظر مولى بوده بدين معنا كه وقتى عمل مورد نهى از بعضى ترك شد ، ديگران در اين باره تكليفى نخواهند داشت .\r\n\r\nنهى مولوى ذاتى نفسى\r\nمنظور از اين نوع نهى ، ترك نفس منهى عنه مىباشد ، مانند نهى از زنا .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nو\r\n\r\nواجب\r\nهرگاه فعل يا ترك عملى بعث و تحريك بر آن تعلّق گرفته باشد ، بدان واجب مىگويند .\r\nبراى واجب تقسيماتى است كه به ترتيب ذكر مىشود . « 1 »\r\n\r\n1 - واجب اصلى و واجب تبعى\r\nواجب اصلى : آن است كه قصد مولى در ابتدا بدان تعلق گرفته باشد ، به تعبير ديگر وجوبش بطور مستقيم از يك خطابى استفاده شود ، همچون وجوب نماز كه از خطاب « اقيمو الصّلوة » ( نماز را بپاى داريد ) استفاده مىگردد .\r\nواجب تبعى : اين است كه به تبع وجوب غير و به خاطر آن واجب مىشود . نظير وجوب مقدمات مانند : وضو نسبت به نماز .\r\n\r\n\r\n","description":"","footnote":"\r\n( 1 ) - هرچند برخى از تقسيمات مربوط به « وجوب » است ليكن در اينجا مجموعا تحت اقسام واجب ذكر گرديده‌اند .\r\n","page_name":" 258 ","page_number":258},
  {"content":"\r\n\r\n\r\n2 - واجب تعبّدى و توصّلى\r\nواجب تعبّدى : آن است كه بايد با قصد قربت و نيّت تقرّب انجام شود . چنان كه در عبادات اينچنين است .\r\nواجب توصّلى : عبارت از واجبى است كه مقصود لزوم اتيان عمل بوده ، ديگر نيازى به قصد قربت ندارد ؛ به تعبير ديگر در واجب توصّلى غرض به مجرّد تحقق واجب حاصل گرديده و به صرف وجود آن تكليف ساقط مىشود نظير وجوب اداى دين و يا ردّ امانات .\r\n\r\n3 - واجب تعيينى و تخييرى\r\nواجب تعيينى : عبارت از واجبى است كه طلب تنها به آن تعلّق گرفته و در مقام امتثال همرديفى ندارد تا بتواند جايگزين آن واقع شود . مانند نماز يا روزهء ماه رمضان و نظاير آن كه به خاطر مصلحتى كه در آنها هست واجب مىباشند و واجب ديگرى به عنوان قائم مقامشان كه در عرض آنها باشد در بين نيست .\r\nواجب تخييرى : آن است كه در عرض آن واجب ديگرى به عنوان بدل قرار دارد و طلب به خصوص آن تعلّق نگرفته است ، بلكه مطلوب ، علاوه بر آن شامل عملى ديگر نيز مىشود به گونه‌اى كه مكلّف در انجام هر يك از آن دو مخيّر است . مانند وجوب نماز\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nجمعه در زمان غيبت امام معصوم عليه السلام و برخى از كفّارات .\r\n\r\n4 - واجب عينى و كفايى\r\nواجب عينى : عبارت است از واجبى كه آحاد مكلّفين موظّف به انجام آن هستند و با انجام ديگرى تكليف از عهدهء شخص مكلّف ساقط نمىشود . نظير نمازهاى يوميّه و يا روزه و امثال آن از عباداتى كه به گونهء مستقل و جداگانه به عنوان تكليف بر همهء افراد مكلّف واجب است .\r\nواجب كفايى : عبارت است از واجبى كه با انجام آن توسّط يك يا چند نفر ، تكليف از عهدهء ديگران ساقط خواهد بود ، به تعبير ديگر واجب كفايى عبارت از واجبى است كه تحقق طبيعت فعل ، مطلوب مولى است ، حال از هر مكلّفى صادر شده باشد ، به اين ترتيب در واجب كفايى در بادى امر انجام عمل بر همهء مكلفين واجب بوده ، تنها با اقدام بعضى ، از ديگران ساقط مىشود . چنان كه تجهيز و نماز ميّت ، نجات دادن غريق ، ازالهء نجاست از مسجد ، اجتهاد و امر به معروف و نهى از منكر را مىتوان نمونه‌هايى از واجب كفايى دانست .\r\n\r\n5 - واجب مطلق و مشروط\r\nواجب مطلق : عبارت است از واجبى كه وجوبش موقوف بر\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nحصول چيزى نباشد ، نظير حج نسبت به قطع مسافت و طيّ طريق و نيز نماز نسبت به طهارت كه وجوب هيچيك از اين دو به موارد يادشده وابستگى ندارند .\r\nواجب مشروط : آن است كه وجوبش وابسته به چيزى باشد .\r\nمانند وجوب حج نسبت به استطاعت كه شرط وجوب آن حصول استطاعت است .\r\n\r\n6 - واجب معلّق و منّجز\r\nواجب معلّق : آن است كه وجوبش در عهدهء مكلّف بوده و ليكن حصولش در خارج موقوف بر امرى است كه در قدرت و اختيار انسان نمىباشد . همچون حج كه از آغاز زمان حصول استطاعت يا خروج كاروان ، وجوبش بر مكلّف تعلّق گرفته ، منتها تعيّن و تحقّق آن در خارج موقوف به فرارسيدن فصل مخصوص انجام آن مىباشد كه اين از قدرت مكلّف بيرون است .\r\nواجب منجّز : آن است كه وجوبش به مكلّف تعلق داشته و حصولش در خارج موقوف بر امر غير مقدور نمىباشد ، نظير شناخت اصول دين كه بر همگان بدون هيچگونه شرطى واجب بوده و وقوع آن در عالم خارج وابسته به امر غير اختيارى نمىباشد ، بلكه مبادى و مقدّمات آن بطور كلّى در اختيار بشر است .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\n7 - واجب موسّع و مضيّق\r\nاز آنجا كه واجب موسّع و مضيّق از اقسام واجب موقّت به شمار مىروند لذا پيش از تعريف اين دو به بيان واجب موقّت و واجب غير موقّت مىپردازيم .\r\nواجب موقّت : عبارت از واجبى است كه براى آن شرعا وقتى مخصوص اعتبار گرديده است ، همچون نماز ، حجّ ، روزه و امثال آن .\r\nواجب غير موقّت : عبارت از عملى است كه وقت معيّنى براى آن لحاظ نشده است ، نظير امر به معروف و نهى از منكر و قضاى نمازهاى فوت‌شده و مانند آن .\r\nواجب غير موقّت نيز بنوبهء خود بر دو قسم تقسيم مىشود :\r\n1 - واجب فورى .\r\n2 - واجب غير فورى .\r\nمقصود از واجب فورى عملى است كه تأخير آن از اوّل وقت جايز نباشد ، نظير ازالهء نجاست از مسجد .\r\nواجب غير فورى آن است كه تأخيرش از ابتداى وقت جايز باشد ، همچون خواندن نماز بر ميّت .\r\nهمانگونه كه پيش از اين بيان شد ، واجب موقّت نيز به واجب موسّع و مضيّق تقسيم مىشود ، حال در تعريف اين دو مىگوييم :\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nواجب موسّع : آن است كه انجام آن به لحاظ زمانى توسعه داشته به گونه‌اى كه مكلّف مىتواند در هر موقع از زمان معين به اقدام آن مبادرت ورزد ، همچون نمازهاى يوميّه .\r\nواجب مضيّق : آن است كه مقدار عمل با زمان انجام آن انطباق داشته باشد ، مانند روزه كه وقتش معلوم است و در زمان مخصوص و محدود خود انجام مىپذيرد .\r\n\r\n8 - واجب نفسى و غيرى\r\nواجب نفسى : آن است كه وجوبش براى خودش بوده نه به خاطر واجبى ديگر ، مانند نمازهاى يوميّه كه ذاتا واجب مىباشند .\r\nواجبات ديگر در وجوب آنها دخالتى ندارند .\r\nواجب غيرى : عبارت است از واجبى كه وجوبش به سبب واجب ديگر مىباشد . همچون وضو نسبت به نماز كه از باب مقدمه براى نماز واجب گرديده است .\r\nلازم به ذكر است واجب غيرى خود به دو قسم اصلى و تبعى تقسيم مىگردد ولى واجب نفسى صرفا به وجوب اصلى متّصف مىشود نه تبعى . به اين ترتيب تفاوت بين « واجب اصلى و تبعى » و « واجب نفسى و غيرى » كه در تقسيمى جداگانه به عنوان اقسام واجب ذكر شده‌اند به خوبى روشن مىشود .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nواسطه در اثبات\r\nعبارت از آن است كه علم به واسطه ، باعث علم به ثبوت عرض براى معروض باشد . نظير حدّ وسط در قياسات چنان كه در مثال زير :\r\nعالم متغير است . ( صغرى )\r\nهر متغيّرى حادث است . ( كبرى )\r\nپس عالم حادث است . ( نتيجه )\r\nكلمهء « متغيّر » در اين قياس واسطه است در اثبات حدوث براى عالم .\r\n\r\nواسطه در ثبوت\r\nعبارت از آن است كه واسطه ، سبب گردد تا عرض حقيقتا بر معروض عارض شود ، به تعبير ديگر واسطه در ثبوت عبارت از علت ثبوت محمول براى موضوع است . براى مثال گرما واسطه در ثبوت انبساط براى فلز است .\r\n\r\nواسطه در عروض\r\nمنظور از واسطه در عروض آن است كه عرض حقيقتا مربوط به واسطه است ، ولى از باب مسامحه و مجاز به امرى ديگر نسبت مىدهند . به ديگر سخن مىتوان گفت : دو چيز به گونه‌اى با هم\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nوحدت و يگانگى دارند و حكم در حقيقت متعلّق به يكى از آنهاست ولى ذهن همان حكم را بنحو مجازى به ديگرى اسناد مىدهد . نظير وسايط نقليّه كه حركت حقيقتا به آنها قائم بوده منتها مجازا به سرنشينان آن نسبت داده مىشود . براى مثال قطار در حال حركت است ولى گاه اين حركت را به مسافران نسبت مىدهند .\r\nطبيعى است اولا و بالذّات اين قطار است كه متحرك است ولى ثانيا و بالعرض مسافران متّصف بدان مىشوند و در اين‌صورت حركت قطار واسطه است در عروض حركت به سرنشينان آن .\r\n\r\nوجوب و ايجاب\r\nهرگاه طلبى به گونهء الزام به فعلى تعلّق يابد ، چنانچه اين طلب بواسطهء منع از ترك حاصل شده باشد آن عمل را ، « واجب » و خود طلب را به لحاظ اينكه به آن عمل قائم است « وجوب » و به اعتبار اينكه به آمر ارتباط داشته و از وى صادر گرديده است « ايجاب » گويند .\r\nبه اين ترتيب وجوب و ايجاب بسان حرمت و تحريم ذاتا متحد بوده و به حسب اعتبار مختلف مىباشند .\r\n\r\nوجود نفسى و رابطى\r\nمنظور از وجود نفسى آن است كه به گونهء مستقلّ قابل تصوّر\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبوده و محمول نيز واقع مىشود ، همانطور كه مستقلّ از موضوع نيز مىباشد . يعنى حالت و عارض بر چيز ديگر نيست بلكه فى نفسه و لنفسه موجود است . مانند انسان ، حيوان و امثال آن .\r\nمقصود از وجود رابطى اين است كه گرچه به‌طور مستقل قابل تصوّر است و از طرفى مىتواند محمول واقع شود و ليكن ذاتا صفت و عارض بر شىء ديگر است و وجود او در قالب امرى ديگر است . چنان كه اعراض وجودشان اين گونه است . لازم به ذكر است وجود رابطى و نفسى در مبحث الفاظ در بحث مربوط به معانى حروف و اسماء كاربرد دارد .\r\n\r\nورود\r\nورود عبارت است از خروج بعض افراد از موضوع عام يا دخول آن در موضوع عام منتها اين امر از باب تعبّد است نه حقيقت .\r\nلازم به ذكر است ورود با تخصّص هرچند در مدلول با هم نزديكند ولى به گونه‌اى با يكديگر متفاوتند ؛ زيرا در تخصّص ، خروجش خروج تكوينى است بدون عنايت تعبّد از شارع ، اما در ورود ، خروج از موضوع به گونهء تعبّد از سوى شارع است .\r\nبدين‌ترتيب دليلى كه دلالت بر تعبد مىكند وارد بر دليلى است\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nكه حكم موضوع خود را اثبات مىكند . لذا مىتوان گفت : دليل اماره بر ادلّهء اصول عقلى همچون برائت ، قاعدهء احتياط و تخيير وارد است . زيرا موضوع برائت عقلى « عدم البيان » است و از سويى دليلى كه اماره را حجيّت قرار داده است در حقيقت آن را به عنوان بيان ، جعل نموده است ، روشن است ديگر موضوعى براى برائت عقلى باقى نمىماند . نسبت به قاعدهء احتياط و تخيير نيز مسأله چنين است .\r\n\r\nوضع\r\nوضع در لغت به معناى نهادن و قرار دادن است و در اصطلاح عبارت است از يك نوع اختصاص لفظ به معنا و ارتباط ويژهء ميان آن دو به گونه‌اى كه گاه منشأ آن ، تخصيص لفظ به معنا بوده و زمانى كثرت استعمال لفظ در معنا .\r\n\r\nوضع تعيينى\r\nوضع تعيينى عبارت است از تخصيص لفظ به معنا به گونه‌اى كه با استعمال لفظ ، معنا بدون قرنيه به ذهن متبادر گردد . چنان كه پدرى نام فرزندش را حسين مىگذارد ، بطورى كه هرگاه نام او برده شود ، نفس فرزند اراده مىشود . روشن است كه اين علاقه و ارتباط از جعل و تخصيص پديد آمده كه اصطلاحا آن را « وضع\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nتعيينى » مىنامند .\r\n\r\nوضع تعيّنى\r\nعبارت است از اختصاص لفظ به معنا از طريق كثرت استعمال ، بدين معنا كه لفظ در بادى امر در برابر معنايى جعل نگرديده و هيچگونه علقه و ارتباطى ميان آن دو وجود نداشته و ناگزير لفظ را به كمك قرينه در معنايى استعمال مىنمودند ، آنگاه به واسطه زيادتى استعمال ، علاقه ميان لفظ و معنا به اندازه‌اى پديد آمد كه در هنگام استعمال لفظ در معناى مورد نظر ، احتياجى به قرينه نبوده بلكه به مجرد استعمال بىدرنگ معناى مقصود به ذهن تبادر مىكرد ، اين قسم وضع را « وضع تعينى » مىگويند .\r\n\r\n[ اقسام وضع 
  ]\r\nحضرات در تقسيمى ديگر ، اقسام وضع را چهار گونه به ترتيب زير دانسته‌اند :\r\n\r\n1 - وضع خاص و موضوع‌له خاص\r\nدر اين قسم ، واضع معناى خاص را ملاحظه نموده و سپس لفظ را براى همان معناى مشخص قرار مىدهد ، همچون اعلام شخصيه . براى مثال پدرى نام فرزندش را محمّد مىگذارد . ملحوظ حال وضع ، فرد مشخّص و معين بوده و لفظ محمّد را بر آن فرد معلوم جعل مىكند . در اين‌صورت وضع خاص و موضوع‌له نيز خاص مىباشد .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\n2 - وضع عام و موضوع‌له عام\r\nدر اين نوع از وضع ، واضع معناى عامى را ملاحظه نموده و آنگاه لفظ را براى همان معناى كلى و عام قرار مىدهد . همچون وضع اسماء اجناس ، نظير انسان كه شامل همه افراد آن مىشود و واضع به هنگام وضع معناى كلى را مورد لحاظ قرار مىدهد ، سپس لفظ انسان را در برابر همان معناى عام و كلى جعل مىكند .\r\n\r\n3 - وضع عام و موضوع‌له خاص\r\nدر اين حالت واضع به مانند قسم سابق معناى عام و كلى را مدّ نظر خويش قرار داده ، ليكن آن را بسان آيينه‌اى براى رؤيت افراد و مصاديق قرار داده و آنگاه لفظ را در برابر افراد آن قرار ميدهد . نظير وضع حروف و اسماء اشاره و ضماير و مانند اينها\r\n\r\n4 - وضع خاص و موضوع‌له عام\r\nاين قسم از وضع بدان معنا است كه واضع به هنگام وضع معناى خاصى را ملاحظه نمايد و سپس لفظ را براى معناى عام وضع كند و در اصطلاح بدان وضع خاص و موضوع‌له عام اطلاق مىكنند .\r\nبرخى از اصوليّين تصوّر اين قسم را محال و غير ممكن دانسته‌اند و در مقابل دسته‌اى ديگر وقوع آن را ممكن ولى وجودش را در عالم خارج مورد انكار قرار داده‌اند .\r\n\r\n","description":"","footnote":"","page_name":" 269 ","page_number":269},
  {"content":"\r\n . \r\n","description":"","footnote":"","page_name":" 270 ","page_number":270},
  {"content":"\r\n\r\n\r\nفهرست اهم منابع و مآخذ\r\nالاصول العامه للفقه المقارن ، تأليف سيد محمد تقى حكيم\r\nاصول الفقه ، تأليف شيخ محمد رضا مظفر\r\nتحرير الفصول فى شرح كفاية الاصول ، تأليف سيد محمد جواد ذهنى تهرانى\r\nتقريرات درس استاد آيت اللّه جناتى\r\nدرر الفوائد ، حاج شيخ عبد الكريم حائرى\r\nدروس فى علم الاصول ، شهيد محمد باقر صدر\r\nفرائد الاصول معروف به رسائل از شيخ مرتضى انصارى\r\nفوائد الاصول ( تقريرات نائينى ) تأليف شيخ محمد على كاظمى خراسانى\r\nالقواعد الفقهيه ، سيد ميرزا حسن موسوى بجنوردى\r\nقوانين الاصول ، ميرزاى قمى\r\nكفاية الاصول ، آخوند ملا محمد كاظم خراسانى\r\nمبادى فقه و اصول ، دكتر عليرضا فيض\r\nمجمع الافكار و مطرح الانظار ( تقريرات درس ميرزا هاشم\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nآملى ) تأليف شيخ محمد على اسماعيل‌پور\r\nالمستصفى ، تأليف محمد ابو حامد غزالى\r\nمصباح الاصول ( تقريرات درس آقاى خويى ) تأليف سيد محمد سرور واعظ حسينى\r\nمعالم الاصول ، شيخ حسن بن زين الدين\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nفهرست آيات\r\nاطيعوا اللّه و اطيعوا الرّسول و اولى الأمر منكم ، 78\r\nاقيموا الصّلوة و اتو الزّكوة ، 78\r\nفاغسلوا وجوهكم و ايديكم الى المرافق ، 85\r\nفتيمّموا صعيدا طيّبا فامسحوا بوجوهكم ، 85\r\nو الوالدات يرضعن اولادهنّ حولين كاملين ، 132\r\nو حمله و فصاله ثلاثون شهرا ، 132\r\nو للّه على النّاس حجّ البيت ، 129\r\nيا ايّها الّذين آمنوا ، 129\r\nيريد اللّه بكم اليسر و لا يريد ، 15\r\nاالزّانية و الزّاني فاجلدوا كلّ واحد منهما مائة جلدة ، 238\r\nاحلّ اللّه البيع و حرّم الرّبا ، 186\r\nانّما الصّدقات للفقراء و المساكين ، 176\r\nفلا تقل لهما افّ ، 234\r\nلا رفث و لا فسوق و لا جدال فى الحجّ ، 192\r\nلا يكلّف اللّه نفسا الّا وسعها ، 195\r\nما جعل عليكم فى الدّين من حرج ، 195\r\nيريد اللّه بكم اليسر و لا يريد بكم العسر ، 195\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nفهرست روايات\r\nالنّاس فى سعة ما لا يعلمون ، 62\r\nانّما الاعمال بالنيّات ، 144\r\nكلّ شىء حلال حتّى تعرف انّه حرام ، 62\r\nكلّ ماء طاهر الّا ما تغيّر طعمه ، 154\r\nلا تنقض اليقين بالشكّ ، 102\r\nلا صلوة لمن جاره المسجد الّا فى المسجد ، 133\r\nمن عرف حلالنا و حرامنا فليرضوا به حكما ، 14\r\nمن كنت مولاه فهذا علىّ مولاه ، 144\r\nاشهد ان لا إله الّا اللّه ، 223\r\nانّ السّنّة اذا قيست محق الدّين ، 204\r\nانّ دين اللّه لا يصاب بالعقول ، 204\r\nأوّل من قاس ابليس و من حكم فى شىء من دين اللّه . . . ، 204\r\nكلّ شىء فيه حلال و حرام فهو لك حلال حتّى تعرف ، 185\r\nلا سهو فى السّهو ، 192\r\nلا سهو للامام مع حفظ المأموم ، 192\r\nلا شكّ لكثير الشّك ، 192\r\nمطل الغنىّ ظلم ، 245\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nفهرست مطالب\r\nاباحه 11\r\n\r\nالف\r\nاجتماع امر و نهى 11\r\nاجتهاد 13\r\nاجتهاد متجزّى 14\r\nاجتهاد مطلق 14\r\nاجزاء 15\r\nاجماع 16\r\n1 - طريق حسّى يا تضمّنى 18\r\n2 - طريق لطفى 19\r\n3 - طريق حدسى 20\r\n4 - طريق تقريرى 20\r\nاقسام اجماع 21\r\nاحكام وضعى 23\r\nادلّهء ظنّى خاص 25\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nادلّهء عقلى 25\r\nادلّهء قطعى 25\r\nاراده 26\r\nتقسيمات اراده 26\r\nاستثناء متعقّب به جمل متعدّده 27\r\nاستحسان 28\r\nاستحسان ضرورت 29\r\nاستحسان قياسى 29\r\nاستصحاب احكام شرايع سابقه 30\r\nاستصحاب امور قارّه و غير قارّه 30\r\nاستصحاب تعليقى 31\r\nاستصحاب تقديرى 32\r\nاستصحاب جزئى 33\r\nاستصحاب حكم شرع و حكم عقل 33\r\nاستصحاب حكمى و موضوعى 34\r\nاستصحاب فرد مردّد 35\r\nاستصحاب قهقرايى 35\r\nاستصحاب كلّى 36\r\nاستصحاب كلّى قسم اوّل 36\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاستصحاب كلّى قسم دوّم 37\r\nاستصحاب كلّى قسم سوّم 38\r\nاستصحاب وجودى و عدمى 39\r\nاستصلاح 40\r\nاستعمال 40\r\nاستعمال حقيقى 40\r\nاستعمال مجازى 40\r\n1 - تبادر 41\r\n2 - عدم صحّت سلب 42\r\n3 - اطّراد 42\r\nاستعمال لفظ در اكثر از يك معنا 44\r\nاستقراء 44\r\nاستلزام عقلى 45\r\nاشتراك 46\r\nاشتراك احكام بين عالم و جاهل 46\r\nاصالة البيان 47\r\nاصالة الطّهارة 47\r\nاصل اباحه 48\r\nاصل احتياط ( اشتغال ) 48\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nاصل احتياط شرعى 49\r\nاصل احتياط عقلى 50\r\nاصل استصحاب 50\r\nاركان استصحاب 51\r\nاصل برائت 52\r\nاصل تأخر حادث 53\r\nاصل تخيير 54\r\nاصل تطابق ارادهء استعمالى با جدّى 55\r\nاصل حرمت عمل به ظنّ 55\r\nاصل حظر 56\r\nاصل صحّت 56\r\nاصل عملى حكمى 57\r\nاصل عملى موضوعى 58\r\nاصل لزوم 58\r\nاصل مثبت 58\r\nاصول 59\r\nاصول شرعى 60\r\nاصول عقلى 60\r\nاصول عمليّه 61\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nاصول لفظيّه 64\r\n1 - اصالة الحقيقه 65\r\n2 - اصالة الاطلاق 65\r\n3 - اصالة الظهور 66\r\n4 - اصالة عدم التقدير 66\r\n5 - اصالة عدم النقل و اصالة عدم الاشتراك 66\r\n6 - اصالة العموم 67\r\nاصول محرز و غير محرز 68\r\nاطاعت و عصيان 69\r\nاطلاق 69\r\nاعتبارات ماهيّت 71\r\nاقلّ و اكثر ارتباطى 74\r\nاقلّ و اكثر استقلالى 74\r\nاماره 75\r\nامتثال 75\r\nاقسام امتثال 76\r\nامر 76\r\nامر ارشادى و مولوى 78\r\nامر تأسيسى و تأكيدى 79\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nامر اضطرارى 79\r\nامر ظاهرى 79\r\nامر واقعى 80\r\nامر واقع عقيب الحظر 80\r\nانسداد 80\r\nانسداد باب علم و علمى 80\r\nانسداد صغير 84\r\nانسداد كبير 84\r\nانسدادى 84\r\nانصراف 84\r\nانفتاح 85\r\nانفتاحى 86\r\n\r\nب\r\nبداء 87\r\nبدار 87\r\nبرائت شرعى 88\r\nبرائت عقلى 89\r\nبناى عقلاء 89\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nت\r\nتبدّل قطع 90\r\nتجرّى و انقياد 90\r\nتجزّى 92\r\nتحقيق مناط 92\r\nتخريج مناط 92\r\nتخصّص 93\r\nتخصيص 93\r\nتخطئه و تصويب 94\r\nتخيير شرعى 95\r\nتخيير عقلى 95\r\nتخيير تكوينى 96\r\nترادف 96\r\nترتّب 97\r\nتزاحم 97\r\nتعادل و تراجيح 98\r\nتعارض 99\r\nتعارض استصحاب با ساير اصول عمليّه 99\r\nتعارض استصحاب با قاعدهء صحّت 100\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nتعارض استصحاب با قاعدهء فراغ و تجاوز 100\r\nتعارض استصحاب با قاعدهء يد 101\r\nتعارض استصحاب با قرعه 101\r\nتعارض دو اجماع منقول 102\r\nتعارض ميان دو استصحاب 102\r\nتعارض ميان ظاهر كتاب و خبر واحد 103\r\nتعدّى از مرجّحات منصوصه 103\r\nتعريف حقيقى 104\r\nتعريف لفظى 104\r\nتقابل عدم و ملكه 104\r\nتقليد 105\r\nتقليد اعلم 105\r\nتمسّك به عام در شبههء مصداقيّه 106\r\nتنقيح مناط 107\r\n\r\nث\r\nثبوت تعبّدى 109\r\nثبوت واقعى 109\r\n\r\nج\r\nجعل اماره بنحو سببيّت يا طريقيّت 110\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nجعل تأليفى و جعل بسيط 112\r\nجمع تبرّعى 114\r\nجمع دلالتى 114\r\nجمع عرفى 114\r\nجمع مقبول 115\r\n\r\nح\r\nحجّت 116\r\nحسن و قبح عقلى 117\r\nحسن و قبح فاعلى 118\r\nحسن و قبح فعلى 119\r\nحقيقت و مجاز 119\r\nحقيقت شرعيّه 121\r\nحقيقت متشرعه 122\r\nحكم 122\r\nحكم اضطرارى 123\r\nحكم تكليفى و حكم وضعى 124\r\nحكم ظاهرى 125\r\nحكم واقعى 126\r\nحكم واقعى ثانوى 127\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nحكومت 127\r\nحمل اوّلى و ذاتى 128\r\nحمل شايع صناعى 128\r\n\r\nخ\r\nخطابات شفاهى 129\r\n\r\nد\r\nدلالت 131\r\nدلالت اشاره 132\r\nدلالت اقتضاء 132\r\nدلالت تصديقى 133\r\nدلالت تصوّرى 133\r\nدلالت تنبيه 134\r\nدلالت سكوت و تقرير 135\r\nدليل اجتهادى 135\r\nدليل الخطاب 135\r\nدليل شرعى و عقلى 136\r\nدليل فقاهتى 136\r\nدليل قطعى و ظنّى 136\r\nدور 137\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nاقسام دور 137\r\nدوران امر بين اشتراط و اطلاق 138\r\nدوران امر بين اقلّ و اكثر 138\r\nدوران امر بين خصوصيّت و عموم 139\r\nدوران امر بين متباينين 139\r\n\r\nس\r\nسببيّت 140\r\nسدّ ذرايع 140\r\nسنّت 141\r\nاقسام خبر متواتر 144\r\nسيره 145\r\nسيرهء عقلاء 145\r\nسيرهء متشرّعه 146\r\n\r\nش\r\nشبههء بدوى 148\r\nشبههء تحريمى 148\r\nشبههء تحريمى موضوعى 148\r\nشبههء دوران امر بين محذورين 149\r\nشبههء وجوبى 149\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nشبههء وجوبى موضوعى 149\r\nشبههء حكميّه و موضوعيّه 150\r\nاقسام شبههء حكمى 150\r\nشبههء عبائيّه 152\r\nشبههء كعبى 153\r\nشبههء محصوره و شبههء غير محصوره 154\r\nشبههء مصداقيّه 154\r\nشبههء مفهوميّه 155\r\nشرايط عامّه تكليف 156\r\nشرط تعليقى 156\r\nشرط تنجيزى 157\r\nشرط متأخّر 157\r\nشرط متقدّم 157\r\nشرط مقارن 157\r\nشكّ در تكليف 157\r\nشكّ در مكلّف به 158\r\nشكّ در مقتضى و رافع 158\r\nشكّ طارى 160\r\nشهرت 160\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nحجيت شهرت 161\r\n\r\nص\r\nصحيح و اعمّ 163\r\n\r\nض\r\nضدّ 165\r\nضدّ خاص 166\r\nضدّ عام 166\r\n\r\nط\r\nطريقيّت 167\r\nطلب 168\r\n\r\nظ\r\nظنّ 169\r\nظنّ خاص و ظنّ مطلق 169\r\nظنّ شخصى و ظنّ نوعى 170\r\nظنّ شخصى و ظنّ نوعى 170\r\nظنّ طريقى 170\r\nظهور تصديقى 171\r\nظهور تصوّرى 172\r\nظواهر 172\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nع\r\nعام و خاص 174\r\n1 - عام افرادى يا استغراقى 175\r\n2 - عام مجموعى 175\r\n3 - عام بدلى 175\r\nعرض ذاتى و عرض غريب 176\r\nعرف 177\r\nعرف خاصّ و عامّ 177\r\nعرف صحيح و فاسد 178\r\nعرف عملى و قولى 178\r\nعزيمت و رخصت 179\r\nعقل 180\r\nدليل عقلى 182\r\nاقسام دليل عقلى 183\r\nمستقلّات عقليّه 183\r\nغير مستقلّات عقليّه 183\r\nعلم اجمالى كبير و علم اجمالى صغير 184\r\nعلم تفصيلى و علم اجمالى 185\r\nعموم افرادى و عموم ازمانى 185\r\nعناوين اوّلى 186\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nعناوين ثانوى 186\r\n\r\nف\r\nفحوى الخطاب 187\r\nفور و تراخى 187\r\n\r\nق\r\nقاعدهء احترازى بودن قيود 188\r\nقاعدهء تسامح در ادلّهء سنن 188\r\nقاعدهء تلازم بين حكم عقل و حكم شرع 189\r\nقاعدهء الجمع مهما امكن اولى من الطّرح 189\r\nقاعدهء فراغ و تجاوز 190\r\nقاعدهء قرعه 191\r\nقاعدهء لاضرر 192\r\nقاعدهء محال بودن تكليف به غير مقدور 193\r\nقاعدهء مقتضى و مانع 193\r\nقاعدهء ميسور 194\r\nقاعدهء نفى عسر و حرج 194\r\nقاعدهء يد 195\r\nقاعدهء يقين ( شك سارى ) 196\r\nقضيّه عقلى تحليلى 196\r\nقضيه عقلى تركيبى 197\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nقطع 197\r\nاقسام قطع 197\r\nقطع طريقى 197\r\nقطع موضوعى 198\r\nقطع تمام الموضوع 198\r\nقطع جزء الموضوع 199\r\nقطع موضوعى صفتى بنحو تمام الموضوع 199\r\nقطع موضوعى صفتى بنحو جزء الموضوع 199\r\nقطع موضوعى طريقى به گونه تمام الموضوع 200\r\nقطع موضوعى طريقى به گونهء جزء الموضوع 200\r\nقطع قطّاع 202\r\nقول لغوى 202\r\nقياس 203\r\nاركان قياس 205\r\nقياس اولويّت 205\r\nقياس جلىّ 206\r\nقياس خفىّ 206\r\nقياس مستنبط العلّة 206\r\nقياس منصوص العلّة 207\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\nك\r\nكتاب 209\r\nكشف و حكومت 212\r\nكلّى متواطى و مشكّك 212\r\n\r\nل\r\nلحن الخطاب 214\r\n\r\nم\r\nمأول 215\r\nمباحث الفاظ 215\r\nمتباين 215\r\nمتخالف ، متضادّ و متماثل 216\r\nمترادف 217\r\nمتشابه 217\r\nمتمّم جعل 217\r\nمجتهد 218\r\nمجراى اصل احتياط 219\r\nمجراى اصل استصحاب 219\r\nمجراى اصل برائت 219\r\nمجراى اصل تخيير 219\r\nمجمل و مبيّن 220\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nمحكم 221\r\nمخالفت التزامى 221\r\nمخالفت عملى 222\r\nمخالفت قطعى 222\r\nمخصّص 223\r\nمرتجل 225\r\nمرحّجات 225\r\nمرجّح جهتى 226\r\nمرجّح صدورى 226\r\nمرجّح مضمونى 226\r\nمرّة و تكرار 227\r\nمشترك 227\r\nمشتق 228\r\nمصالح مرسله 229\r\nمصلحت تسهيل 231\r\nمصلحت سلوكى 232\r\nمطلق و مقيّد 233\r\nمفهوم و منطوق 234\r\n1 - مفهوم حصر 235\r\n2 - مفهوم شرط 236\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n3 - مفهوم عدد 237\r\n4 - مفهوم غايت 238\r\n5 - مفهوم لقب 239\r\n6 - مفهوم وصف 239\r\nمقدّمات انسداد 240\r\nمقدّمات حكمت 240\r\nمقدمه و ذى المقدمه 241\r\nمقدمهء خارجى 241\r\nمقدمهء داخلى 241\r\nمقدمهء شرعى 242\r\nمقدمهء صحت 242\r\nمقدمهء عادى 242\r\nمقدمهء عقلى 243\r\nمقدمهء علم 243\r\nمقدمهء متأخّر 243\r\nمقدمهء متقدّم 243\r\nمقدمهء مقارن 244\r\nمقدمهء مفوّته 244\r\nمقدّمه وجوب 244\r\nمقدمهء وجود ( مقدمهء واجب ) 245\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nمناسبت حكم و موضوع 245\r\nمندوحه 246\r\nمنطوق صريح و منطوق غير صريح 247\r\nمنقول 247\r\nموافقت احتمالى 247\r\nموافقت التزامى و موافقت عملى 248\r\nموافقت قطعى 249\r\nموضوع حكم 249\r\nموضوع علم اصول 249\r\n\r\nن\r\nناسخ و منسوخ 251\r\nنسخ 251\r\nنصّ و ظاهر 253\r\nنهى 253\r\nنهى اصلى و تبعى 254\r\nنهى حقيقى و نهى عرضى 254\r\nنهى مولوى و ارشادى 254\r\nنهى مولوى ذاتى 255\r\nنهى مولوى تشريعى 255\r\nنهى مولوى ذاتى تحريمى 255\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nنهى مولوى ذاتى تخييرى 256\r\nنهى مولى ذاتى تعيينى 256\r\nنهى مولوى ذاتى تنزيهى 256\r\nنهى مولوى ذاتى عينى 256\r\nنهى مولوى ذاتى غيرى 256\r\nنهى مولوى ذاتى كفايى 257\r\nنهى مولوى ذاتى نفسى 257\r\n\r\nو\r\nواجب 258\r\n1 - واجب اصلى و واجب تبعى 258\r\n2 - واجب تعبّدى و توصّلى 259\r\n3 - واجب تعيينى و تخييرى 259\r\n4 - واجب عينى و كفايى 260\r\n5 - واجب مطلق و مشروط 260\r\n6 - واجب معلّق و منّجز 261\r\n7 - واجب موسّع و مضيّق 262\r\n8 - واجب نفسى و غيرى 263\r\nواسطه در اثبات 264\r\nواسطه در ثبوت 264\r\nواسطه در عروض 264\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nوجوب و ايجاب 265\r\nوجود نفسى و رابطى 265\r\nورود 266\r\nوضع 267\r\nوضع تعيينى 267\r\nوضع تعيّنى 268\r\n1 - وضع خاص و موضوع‌له خاص 268\r\n2 - وضع عام و موضوع‌له عام 269\r\n3 - وضع عام و موضوع‌له خاص 269\r\n4 - وضع خاص و موضوع‌له عام 269\r\nفهرست اهم منابع و مآخذ 271\r\nفهرست روايات 273\r\nفهرست مطالب 273\r\n\r\n\r\n","description":"","footnote":"","page_name":" 296 ","page_number":296}
  ]