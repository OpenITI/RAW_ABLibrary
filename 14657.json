[
  {"content":"\r\n\r\nترجمهء خلاصهء\r\nتفسير الميزان\r\nعلامه طباطبائى\r\nبه قلم كمال مصطفى شاكر\r\nمترجم : فاطمه مشايخ\r\nجلد سوم\r\nناشر : انتشارات اسلام\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبنام آنكه گيتى نام از او يافت\r\nتقديم به پيشگاه با عظمت منجى عالم بشريت\r\nحضرت حجة ابن الحسين العسكرى عجل الله تعالى فرجه الشريف\r\nشاكر ، كمال مصطفى\r\nترجمه خلاصه تفسير الميزان علامه طباطبايى / به قلم مصطفى شاكر ؛ مترجم فاطه مشايخ . - تهران : اسلام ، 1379 -\r\n4 ج\r\n( دوره ) ISBN 964 - 5843 - 21 - 9\r\nISBN 964 - 5843 - 27 - 8\r\n( ج . 3 )\r\nفهرستنويسى براساس اطلاعات فيپا .\r\n1 . تفاسير شيعه - قرن 14 . الف طباطبائى ، محمدحسين ، 1281 - 1360 . الميزان فى تفسير القرآن . برگزيده . ب . مشايخ ، فاطمه ، 1345 - ، مترجم . ج . عنوان . د . عنوان : الميزان فى تفسير القرآن .\r\n904214 م 25 ط / 98 bp\r\n179 / 297\r\n1384\r\nكتابخانه ملى ايران\r\n26006 - 78 م\r\nنام كتاب : ترجمهء خلاصه تفسير الميزان ( علامه طباطبائى )\r\nنويسنده : كمال مصطفى شاكر\r\nمترجم : فاطمه مشايخ ( زير نظر آقاى احمد سياح )\r\nتيراژ : 3000 جلد\r\nچاپ از : چاپخانه احمدى\r\nتاريخ انتشار : 1384\r\nنوبت چاپ : چاپ سوم\r\nناشر : انتشارات اسلام - تهران ( 6480248 - 640395 )\r\nتهران : خيابان انقلاب - خيابان 12 فروردين - اول نظرى شرقى - پلاك 240\r\nISBN - 964 - 5843 - 21 - 9 ( set )\r\nشاب $ 152 $ 9 - 21 - 5843 - 964 ( دوره )\r\nISBN - 964 - 5843 - 27 - 8\r\nشابك 8 - 27 - 5843 - 964\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد سوم\r\n\r\nسورهء اسراء\r\nبسم اللّه الرّحمن الرّحيم\r\nغرض سوره : وحدانيت خداى متعال و تنزيه مطلق او از هر شريكى است و مسأله تسبيح خدا را بر مسأله حمد و ثناى او غلبه داده و سپس متعرض بيان احوال بنى اسرائيل گشته و توضيح مىدهد كه چگونه هر گاه آنها اطاعت پيشه كرده‌اند خداوند آنان را رفعت داده و هر گاه عصيان ورزيده‌اند خدا آنها را پست و ذليل نموده و سپس بعضى از احكام و عقايد را ذكر نموده است .\r\n\r\n[ آيهء ( 9 - 1 ) بحث درباره معراج پيامبر و هلاكت بنى اسرائيل بر اثر فسادانگيزى آنها 
  ]\r\n( 1 )   ( سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى الَّذِي بارَكْنا حَوْلَهُ لِنُرِيَهُ مِنْ آياتِنا إِنَّهُ هُوَ السَّمِيعُ الْبَصِيرُ )   : ( منزّه ، خدايى كه در شبى بندهء خود را از مسجد الحرام به مسجد اقصايى كه پيرامون آن را مبارك ساخته ، شبانه حركت داد تا آيات خود را به او بنماياند ، همانا كه خداوند شنوا و بيناست ) ، ( سبحان ) اسم مصدر از مادّه تسبيح به معناى تنزيه است ، يعنى منزّه ساختن خداوند از هر چيزى كه لايق ساحت او نباشد .\r\n( اسراء ) يعنى سير و حركت شبانه و كلمه ( ليلا ) براى تأكيد آمده تا دانسته شود كلّ رفت و برگشت در شب واقع شده و ( مسجد الاقصى ) يعنى مسجد دور كه به قرينهء سياق مراد از آن بيت المقدس است و چون نسبت به محل زندگى پيامبر دور بوده آن را مسجد الاقصى خوانده است .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nو جمله   ( لِنُرِيَهُ مِنْ آياتِنا )   غرض و نتيجه اين سير و حركت را بيان مىنمايد و آن اين است كه بخشى آيات و نشانه‌هاى خداى را كه از ساحت عظمت و كبرياى حق صادر مىشود به آنحضرت بنماياند .\r\nو در آخر علّت نشان دادن آيات را بيان مىنمايد و آن اين بوده كه خداوند چون شنواى گفتار بندگان و بيناى افعال آنهاست ، تقاضاى رسول گرامى خود را شنيده و او را لايق چنين كرامتى ديده و لذا خواسته او را اجابت كرده و وى را براى نشان دادن پاره‌اى از آيات خود شبانه سير داده است .\r\nدر اين آيه به مسأله عروج جسمانى و روحانى پيامبر صلّى اللّه عليه و إله و سلم اشاره شده است كه در طول يك شب خداوند رسول گرامى اسلام صلّى اللّه عليه و إله و سلم را از كنار مسجد الحرام تا مسجد الاقصى مبارك برده و از نشانه‌هاى خود به او نمايانده و او را تا مقامى بالا سير داده كه جبرئيل را ياراى بالاتر رفتن نبوده است « 1 » و در روايات و تفاسير « 2 » ماجراى اين كرامت پيامبر صلّى اللّه عليه و إله و سلم ، مفصلا ذكر شده است .\r\nامّا آنچه بطور اجمال از آنها حاصل مىشود اين است كه يقينا حضرت محمّد صلى اللّه عليه و إله و سلم به معراج رفته و آسمانها را سير نموده و انبياء و عرش و سدرة المنتهى و بهشت و دوزخ را ديده است و احوالات اهل آنها را مشاهده نموده و رواياتى كه در اين باب نقل شده همه در صدد آن بوده كه امرى غير مادّى را به نحو تمثيل و به صورت امرى محسوس براى سايرين بازگو نمايد « 3 » .\r\n( 2 )  ( وَ آتَيْنا مُوسَى الْكِتابَ وَ جَعَلْناهُ هُدىً لِبَنِي إِسْرائِيلَ أَلَّا تَتَّخِذُوا مِنْ دُونِي وَكِيلًا )  : ( و به موسى كتاب تورات را عطا كرديم و آن را مايهء هدايت بنى اسرائيل قرار داديم تا غير از من هيچ كس را نگهبان و حافظ نگيريد ) ، مراد از ( كتاب ) در اينجا تورات\r\n\r\n\r\n","description":"","footnote":"\r\n( 1 ) . لودنوت انملة لاحترقت\r\n اگر يك سر موى برتر پرم * فروغ تجلّى بسوزد پرم \r\n( 2 ) . تفسير قمى جلدهاى ( 2 - 1 ) به نقل از ابن ابى عمير از هشام بن سالم از امام صادق ( ع ) و ساير تفاسير و كتب روايى .\r\n( 3 ) . به رساله معراجيه مرحوم آية اللّه رفيعى قزوينى مراجعه شود . ( مصحّح )\r\n","page_name":" 4 ","page_number":4},
  {"content":"\r\n\r\nاست ولى بطور كلى كتاب آسمانى يعنى مجموعه شرايع مكتوب براى مردم كه در ميان آنها دربارهء امور اعتقادى و عملى كه در خصوص آن اختلاف مىنمودند قضاوت مىكند ، و آنگاه مىفرمايد اين كتاب وسيلهء هدايت آنها بود ، چون قوانين و شرايع پروردگار را براى آنها بيان مىكرد و ايشان با اعتقاد يافتن و عمل به آن شرايع به سوى حق هدايت شده و به سعادت دنيا و آخرت نائل مىشدند و در آخر مىفرمايد فرستادن كتاب براى آن بود كه آنها غير مرا وكيل خود نگيرند ، يعنى ماحصل آن معارفى كه كتاب الهى شامل آن است و ايشان را به سوى آن هدايت مىكند اين است كه آنها را از شرك به خدا نهى مىكند و آنها را از اينكه چيزى غير خدا را وكيل خود بگيرند برحذر مىدارد .\r\nچون وكيل كسى است كه شئون ضرورى موكّل خود را اصلاح كرده و حوائج او را برآورده مىسازد و غير خدا شايستگى چنين امورى را ندارد ، لذا وكيل گرفتن حكّام و رؤساى يهوديت به پندار اينكه آنها نفعى را به مردم برسانند امرى شرك‌آميز است كه مردم بايد از آن احتراز كنند .\r\n( 3 )  ( ذُرِّيَّةَ مَنْ حَمَلْنا مَعَ نُوحٍ إِنَّهُ كانَ عَبْداً شَكُوراً )  : ( فرزندان كسانى كه با نوح آنها را بر كشتى حمل نموديم ، همانا او بندهء شكرگزارى بود ) ، ( ذريّه ) به اولاد صغير اعم از دختر يا پسر اطلاق مىشود و جهت منصوب آوردن آن اختصاص و اظهار عنايت نسبت به آن ذريّه است .\r\nمراد از كسانى كه با نوح در كشتى بودند همان سرنشينان كشتى نوح است كه خداوند به آنها وعده‌هاى جميلى داده و ايشان را از غرق شدن نجات داده و خطاب به آنها فرمود ( اى نوح از كشتى فرود آى كه سلام ما و بركات و رحمت ما بر تو و بر آن امتهّايى كه با تو هستند اختصاص يافته ) « 1 » .\r\nو آنها همان افرادى هستند كه با دعوت شدن به سوى توحيد ، از طريق رسولشان\r\n\r\n\r\n","description":"","footnote":"\r\n( 1 ) . سوره هود ، آيه 48 .\r\n","page_name":" 5 ","page_number":5},
  {"content":"\r\n\r\nموسى عليه السّلام كه پيرو آيين توحيدى نوح عليه السّلام بود ، به راه هدايت و رشد نايل شده‌اند بنابراين فرستادن كتاب براى موسى عليه السّلام و هدايت بنى اسرائيل به وسيلهء آن كتاب ، وفا نمودن به همان وعدهء نيكوئيست كه خداوند به پدران آنها ، يعنى سرنشينان كشتى نوح داده بود و علّت اين امور هم آن بود كه نوح بنده‌اى شكرگزار بوده و به همين دليل خدا او را پاداش داده و دعوت او را باقى گذاشته و سنّت الهى را بر ذريّه كسانى كه با او در كشتى بودند اجرا نموده و آنها را از طريق دعوت به توحيد ، هدايت و ارشاد كرده است .\r\n( 4 )  ( وَ قَضَيْنا إِلى بَنِي إِسْرائِيلَ فِي الْكِتابِ لَتُفْسِدُنَّ فِي الْأَرْضِ مَرَّتَيْنِ وَ لَتَعْلُنَّ عُلُوًّا كَبِيراً )  : « 1 » ( و بر بنى اسرائيل چنين حكم رانديم كه اى بنى اسرائيل شما حتما دوبار در زمين فساد و خونريزى مىكنيد و هر آينه استكبار و سركشى بزرگى مىنمائيد ) ( قضا ) يعنى حكم فيصله دهنده ، ( علّو ) يعنى ارتفاع كه كنايه از ظلم و تعدى است مىفرمايد ، بنى اسرائيل را در كتاب تورات اخبار قاطع داديم و به آنها اعلام نموديم كه شما گروه بنى اسرائيل به زودى در زمين فساد خواهيد كرد ، ( يعنى در فلسطين و اطراف آن ) و اين فساد را دو نوبت پشت سر هم مرتكب خواهيد شد « 2 » ، و با طغيان و تعدّى و ظلم در زمين گردنگشى مىنماييد .\r\n( 5 )  ( فَإِذا جاءَ وَعْدُ أُولاهُما بَعَثْنا عَلَيْكُمْ عِباداً لَنا أُولِي بَأْسٍ شَدِيدٍ فَجاسُوا خِلالَ الدِّيارِ وَ كانَ وَعْداً مَفْعُولًا )  : ( پس زمانيكه موعد انتقام اوّل فرا رسيد بندگان جنگجو و نيرومند خود را بر شما بر مىانگيزيم تا آنجا كه درون خانه‌هاى شما را نيز جستجو كنند و اين وعدهء انتقام ، حتمى است ) ، ( بأس ) يعنى شدّت و مكروه و ( جوس ) به معناى سر زدن و گشتن در اينجا و آنجاست .\r\n\r\n\r\n","description":"","footnote":"\r\n( 1 ) . دربارهء تطبيق حوادث امّت اسلام با امّت بنى اسرائيل روايتى از امام صادق عليه السّلام در كتاب برهان جلد دوّم نقل شده كه دوبار فساد را به كشتن امير المؤمنين و حسن بن على عليهم السلام تعبير نموده و علّو كبير را به كشته شدن امام حسين عليه السّلام تفسير كرده‌اند و دربارهء انتقام اوّل مسأله قيام مختار ثقفى و انتقام دوّم را فتنه‌هاى قبل از ظهور حضرت مهدى ( عج ) دانسته‌اند .\r\n( 2 ) . بار اوّل با قتل شعيا و مخالفت آرميا و بار دوّم با كشتن زكريّا و يحيى عليه السّلام .\r\n","page_name":" 6 ","page_number":6},
  {"content":"\r\n\r\nمىفرمايد ، شما در زمين دو نوبت فساد كرديد و ما به شما وعده داديم كه در هر دو نوبت از شما انتقام بگيريم و وقتى بار اوّل فساد كرديد ما براى انتقام از شما بندگان نيرومند و جنگجوى « 1 » خود را بسيج كرديم و آنها را فرستاديم تا شما را خوار و ذليل نموده و با قتل عام و اسارت و غارت و تخريب از شما انتقام بگيرند و تا درون خانه‌هايتان به جستجوى شما ، نفوذ و پيشروى كنند و اين امر وعده‌ايست ، محققّ كه گريزى از آن نيست .\r\n( 6 )  ( ثُمَّ رَدَدْنا لَكُمُ الْكَرَّةَ عَلَيْهِمْ وَ أَمْدَدْناكُمْ بِأَمْوالٍ وَ بَنِينَ وَ جَعَلْناكُمْ أَكْثَرَ نَفِيراً )  : ( آنگاه دولت شما را باز گردانده و شما را بر آنها غلبه دهيم و شما را به واسطهء مال و فرزندان مدد رسانده و عدهء جنگجويان شما را بسيار نمائيم ) ، ( كرّة ) به معناى برگشتن و دولت است ، و ( نفير ) به معناى نفر و تعداد مردان است ، مىفرمايد به زودى دولت را بر عليه دشمنانتان به شما باز مىگردانيم و شما را به افزونى مال و فرزندان مدد رسانده و تعداد مردان جنگى شما را بيشتر مىكنيم تا بر آنها غلبه كرده و چيره شوند و از ذلّت بندگى در آن برهه از زمان نجات بيابيد .\r\n( 7 )  ( إِنْ أَحْسَنْتُمْ أَحْسَنْتُمْ لِأَنْفُسِكُمْ وَ إِنْ أَسَأْتُمْ فَلَها فَإِذا جاءَ وَعْدُ الْآخِرَةِ لِيَسُوؤُا وُجُوهَكُمْ وَ لِيَدْخُلُوا الْمَسْجِدَ كَما دَخَلُوهُ أَوَّلَ مَرَّةٍ وَ لِيُتَبِّرُوا ما عَلَوْا تَتْبِيراً )  : ( اگر نيكى نماييد به خودتان نيكى كرده‌ايد و اگر بدى كنيد ، به خود كرده‌ايد ، آنگاه كه زمان انتقام از ظلمهاى شما فرا رسد باز بندگانى قوى و جنگجو را بر شما مسلّط مىكنيم تا آثار بدبختى و اندوه در چهرهء شما ظاهر شود و آنها به مسجد بيت المقدس مانند بار اوّل داخل شوند و هر چه را بيابند هلاك و ويران سازند ) ، جملهء اوّل تعليل آيهء سابق است ، يعنى برگشتن دولت بنى اسرائيل و غلبهء آنها بر دشمن به جهت بازگشت آنها از كفر و فسق بسوى ايمان و نيكى است ، پس اگر خوبى كنيد بازگشت آن به خود شماست و اگر بدى كنيد باز هم ثمرهء آن به خودتان خواهد رسيد و اين امر سنّت جارى الهى است كه اثر و نتيجهء عمل\r\n\r\n\r\n","description":"","footnote":"\r\n( 1 ) . احتمالا مراد از آن عدّه افراد بخت النصّر مىباشد .\r\n","page_name":" 7 ","page_number":7},
  {"content":"\r\n\r\nهر كس را به خود او باز مىگرداند .\r\n  ( فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ )   « 1 » ، ( هر كس به اندازه خردلى نيكى نمايد آن را مىبيند و هر كس به اندازه خردلى بدى كند آن را مىبيند ) ، آنگاه در ادامه به بنى اسرائيل مىفرمايد : وقتى كه براى بار دوّم افساد و فسق خود را از حدّ گذرانديد ، زمان وعدهء دوّم ما فرا مىرسد و ما همان بندگان نيرومند خود را بر مىانگيزيم تا در اثر ذلّت و مسكنت و خوارى و بردگى ، آثار حزن و اندوه را در چهره‌هايتان آشكار كنند و ذريّه و فرزندان شما را بكشند و مانند نوبت اوّل وارد مسجد اقصى شوند و مردم را كشته ، اموال را سوزانده و خانه‌ها را خراب و شهرها را ويران سازند ، و وقوع همه اين امور به جهت اعمال ناپسنديست كه خود آنها مرتكب شدند و خداوند به اين ترتيب آنها را مجازات مىنمايد .\r\n( 8 )  ( عَسى رَبُّكُمْ أَنْ يَرْحَمَكُمْ وَ إِنْ عُدْتُمْ عُدْنا وَ جَعَلْنا جَهَنَّمَ لِلْكافِرِينَ حَصِيراً )  :\r\n( اميد است ( اگر بازگشته و توبه كنيد ) پروردگارتان به شما رحم كند و اگر به عصيان و ستم خود باز گرديد ما هم به عقوبت و مجازات شما باز مىگرديم ، و جهنّم را زندان كافران قرار داده‌ايم ) ، مىفرمايد : بعد از انتقام و موعد دوّم چنانچه توبه نموده و به احسان و عمل صالح رجوع كنيد ، خداوند شما را مورد رحمت خود قرار دهد ، ولى اگر باز هم به فساد برگرديد ما نيز به عقوبت و عقاب باز مىگرديم و جهنم را محل حصر و زندان كافران قرار مىدهيم كه در آن محبوس باشند و نتوانند از آن بگريزند .\r\n( 9 )  ( إِنَّ هذَا الْقُرْآنَ يَهْدِي لِلَّتِي هِيَ أَقْوَمُ وَ يُبَشِّرُ الْمُؤْمِنِينَ الَّذِينَ يَعْمَلُونَ الصَّالِحاتِ أَنَّ لَهُمْ أَجْراً كَبِيراً )  : ( بدرستى كه اين قرآن مردم را به طريقى كه راستترين و استوارترين طريقه است هدايت مىكند و مؤمنانى را كه عمل شايسته انجام مىدهند ، بشارت مىدهد كه پاداش عظيمى براى آنها خواهد بود ) ، ( اقوم ) يعنى اعدل و استوارتر ، و قيام استوارترين حالت انسان از جهت تسلط بر امور است ، مىفرمايد : قرآن انسان را به\r\n\r\n\r\n","description":"","footnote":"\r\n( 1 ) . سورهء زلزال ، آيهء 8 .\r\n","page_name":" 8 ","page_number":8},
  {"content":"\r\n\r\nدينى هدايت مىكند كه آن دين قائم بر اصلاح حال دنيا و آخرت بندگان بوده و خير و سعادت آنها را در هر دو سرا تأمين مىكند ، چون اين دين مطابق فطرت انسانى تشريع شده ولى ساير شرايع همواره متضمّن بخشى از منافع انسان بوده و بخش ديگر را فرو گذار مىنمايند ، امّا اسلام قائم به همه خيرات و منافع بشر بوده و هيچ خيرى را از او دريغ نمىنمايد ، به همين جهت هم اقوم از ساير شرايع مىباشد و كاملترين دين الهى است كه تمامى شرايعى را كه بشر در زندگى به آن محتاج است براى او تشريع نموده و از هيچ امرى فروگذار نكرده است .\r\nآنگاه مىفرمايد قرآن مؤمنانى را كه عمل شايسته انجام دهند به جزاى اين حسن عقيده و عمل ، وعدهء تثبيت شده‌اى از جانب پروردگار مىدهد كه اجر و پاداشى بزرگ براى آنان خواهد بود .\r\nهمچنانكه در قرآن مىفرمايد :  ( إِنَّ الَّذِينَ آمَنُوا وَ عَمِلُوا الصَّالِحاتِ لَهُمْ أَجْرٌ غَيْرُ مَمْنُونٍ )  « 1 » ، ( همانا كسانى كه ايمان آورده و عمل صالح كنند برايشان پاداش بىپايان خواهد بود ) ، و چنانچه قبلا هم توضيح داده شد ، كسانى كه هم در مرحلهء عمل و هم در مرحلهء عقيده استوار و برحقّ باشند ، البته خداوند آنها را به بهشت هدايت مىنمايد و كسانى هم كه در اعتقاد و عمل كافر باشند وعيد الهى در حق آنها ثابت است و جايگاهشان جهنم خواهد بود ، امّا مؤمنانى كه فاقد يكى از اين دو ركن بوده و در مقام عقيده يا عمل مشكل داشته باشند وضعشان قطعى نيست ، بلكه منوط به توبه يا شفاعت مىباشد ، همچنانكه فرمود :  ( وَ آخَرُونَ مُرْجَوْنَ لِأَمْرِ اللَّهِ إِمَّا يُعَذِّبُهُمْ وَ إِمَّا يَتُوبُ عَلَيْهِمْ )  « 2 » ، ( و برخى ديگر كه اميدوار امر خدا هستند ، يا آنها را عذاب كرده و يا از گناهشان در مىگذرد ) .\r\n\r\n[ آيهء ( 22 - 10 ) درباره دين قيّم و بيان اينكه هدايت هر كس به سود خودش و ضلالتش عليه خود اوست 
  ]\r\n( 10 )  ( وَ أَنَّ الَّذِينَ لا يُؤْمِنُونَ بِالْآخِرَةِ أَعْتَدْنا لَهُمْ عَذاباً أَلِيماً )  : ( و اينكه كسانى كه ايمانى به آخرت ندارند ، عذاب دردناكى برايشان آماده ساخته‌ايم ) ، در ادامه كلام سابق\r\n\r\n\r\n","description":"","footnote":"\r\n( 1 ) . سورهء فصّلت ، آيهء 8 .\r\n( 2 ) . سورهء توبه ، آيهء 106 .\r\n","page_name":" 9 ","page_number":9},
  {"content":"\r\n\r\nاست كه فرمود : قرآن مؤمنان را كه عمل صالح نمايند ، بشارت داده كه اجرى بزرگ براى آنهاست و براى كسانى كه ايمان به آخرت ندارند عذابى دردناك ذخيره و مهيّا كرده‌ايم ، و اگر عذاب كفّار را بشارتى براى مؤمنان دانسته به جهت آنست كه عذاب آنها انتقامى است كه خداوند بوسيله آن ، داغ دل مؤمنان را مىستاند و باعث روشنى چشم آنها مىگردد .\r\nو اينكه از ميان همهء اوصاف كفّار فقط ( ايمان نياوردن به آخرت ) را ذكر نمود ، به جهت آنست كه چنانچه گفتيم ريشهء همه مفاسد فراموش كردن آخرت و غفلت از آنست ، « 1 » و از طرف ديگر با انكار معاد ، ديگر اثرى براى دين قويم الهى باقى نمىماند ، هر چند كه منكر معاد قائل به نبوّت يا توحيد و ساير معارف حقّه باشد .\r\n( 11 )  ( وَ يَدْعُ الْإِنْسانُ بِالشَّرِّ دُعاءَهُ بِالْخَيْرِ وَ كانَ الْإِنْسانُ عَجُولًا )  : ( و انسان با شوقى كه خير و نفع را مىجويد به جستجوى شرّ و زيان خود هم مىشتابد و انسان بسيار شتابكار است ) ، دعاء يعنى مطلق طلب ، چه لفظا و چه معنا ، يعنى انسان بواسطهء جهل و عجول بودنش حوصله به خرج نمىدهد و وقتى امرى را مىطلبد در اطراف و جوانب و صلاح و فساد آن تأمّل كافى نمىكند تا همواره به خير برسد ، بلكه هر امرى كه ظاهرش به نظر او خير آمد در طلب آن مىشتابد و چه بسا كه آن امر مبدّل به شرّى مىگردد كه جز خسارت و زحمت نتيجه‌اى براى او ندارد .\r\nپس انسان واجب است كه بداند در حوادث هستى خير و شرّ بهم آميخته است و اين اوست كه بايد شرّ را شناخته و از آن اجتناب كند و خير را بشناسد و آن را طلب نمايد .\r\nو همچنانكه خداوند در آيه بعدى مىفرمايد :  ( فَمَحَوْنا آيَةَ اللَّيْلِ وَ جَعَلْنا آيَةَ النَّهارِ مُبْصِرَةً )  ، او نيز شرّ را محو نموده و در طلب اثبات خير و حق باشد ، از اين آيه دو نكته استفاده مىشود :\r\n\r\n\r\n","description":"","footnote":"\r\n( 1 ) .  ( إِنَّ الَّذِينَ يَضِلُّونَ عَنْ سَبِيلِ اللَّهِ لَهُمْ عَذابٌ شَدِيدٌ بِما نَسُوا يَوْمَ الْحِسابِ )  : ( بدرستى كسانى كه از راه خدا گمراه شوند به واسطهء آنكه روز جزا را فراموش كرده‌اند برايشان عذابى دردناك خواهد بود ) ، سورهء ص ، آية 26 .\r\n","page_name":" 10 ","page_number":10},
  {"content":"\r\n\r\n1 ) : اين آيه و آيه بعدى در مقام سرزنش و توبيخ انسان هستند كه قدر دين قويم الهى را نمىشناسد و همانطور كه بايد در طلب خير باشد در پى شرّ و شقاوت نيز مىرود .\r\nمراد از انسان نوع بشر است نه افراد خاصّى از آنها و مراد از عجول بودن انسان علاقهء نوع بشر است به اينكه آنچه بدان مايل است زودتر تحقّق بيابد ، نه لجاجت و در خواست عذاب .\r\n( 12 )  ( وَ جَعَلْنَا اللَّيْلَ وَ النَّهارَ آيَتَيْنِ فَمَحَوْنا آيَةَ اللَّيْلِ وَ جَعَلْنا آيَةَ النَّهارِ مُبْصِرَةً لِتَبْتَغُوا فَضْلًا مِنْ رَبِّكُمْ وَ لِتَعْلَمُوا عَدَدَ السِّنِينَ وَ الْحِسابَ وَ كُلَّ شَيْءٍ فَصَّلْناهُ تَفْصِيلًا )  : ( و روز و شب را دو نشانه قرار داديم ، آنگاه آيت شب را محو و تاريك نموده و آيات روز را روشن و تابان كرديم تا در طلب فضل پروردگارتان برآييد و تا آنكه حساب سالها و اوقات را بدانيد و هر چيزى را بطور گسترده تفصيل داديم ) ، مىفرمايد ما روز و شب و نور و تاريكى را چنين خلق كرديم كه نشانه‌اى از قدرت ما باشند ( و همه موجودات از اصل وجود آياتى هستند كه بر خالق خود دلالت دارند ) و آنگاه شب را تاريك و پنهان از چشمها ساخته و روز را روشن و نورانى نموديم تا در طلب رزق و معيشت كه عطايى از جانب پروردگارتان است ، برآييد و تا بتوانيد حساب اوقات و سالها را داشته باشيد ، چون اگر روز و شب متعاقب هم نبودند و با هم تفاوتى از نظر نور و ظلمت نداشتند بشر قادر به احتساب زمان نبود ، چون همين حركت وضعى زمين به دور خود كه باعث پيدايش روز و شب است و حركت انتقالى آن به دور خورشيد كه باعث پيدايش فصلها و سالها است ، موجب احتساب و شمارش روزها و ماهها و سالها مىباشد و در خاتمه مىفرمايد ما همه چيز را تفصيل داديم ، يعنى در خلقت هيچ ابهام و اجمالى وجود ندارد و همهء موجودات از يكديگر متمايز هستند .\r\n( 13 )  ( وَ كُلَّ إِنسانٍ أَلْزَمْناهُ طائِرَهُ فِي عُنُقِهِ وَ نُخْرِجُ لَهُ يَوْمَ الْقِيامَةِ كِتاباً يَلْقاهُ مَنْشُوراً )  : ( و ما مقدّرات هر انسانى را ملازم و طوق گردن او ساختيم و ما آن را در روز قيامت به صورت كتابى كه نامهء اعمال اوست بر او بيرون مىآوريم در حالى كه آن را گشوده ملاحظه مىكند ) ، ( طائر ) يعنى پرنده‌اى كه اگر به راست پرواز كند عربها آن را به\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nفال نيك مىگيرند و اگر به جانب چپ بپرد آن را به فال بد مىگيرند و عمل انسان از جهت اثرى كه در سعادت و حسن عاقبت يا به عكس در شقاوت و سوء عاقبت او دارد ، طائر ناميده شده ، لذا مىفرمايد : خواست خدا بر اين مطلب استوار است كه آنچه موجب سعادت و شقاوت آدمى است همواره ملازم و همراه او باشد ( همچون طوقى در گردن ) زيرا گردن تنها عضويست كه هرگز از انسان جدا نمىشود و جدايى آن ملازم موت اوست ، و اين سرنوشت همان عمل آدميست ،   ( لَيْسَ لِلْإِنْسانِ إِلَّا ما سَعى وَ أَنَّ سَعْيَهُ سَوْفَ يُرى )   « 1 » ، ( براى انسان جز كردهء او چيزى نيست و به زودى اعمال خود را مىبيند ) .\r\nپس هر كس جز عملش سرمايهء ديگرى ندارد ، و سرانجام طاعت و عمل نيك به بهشت و سرانجام گناه و معصيت به آتش جهنم مىانجامد ، و آنگاه در آخرت كتابى براى انسان بيرون كشيده مىشود كه اولا : كتاب حقايق اعمال خود اوست ، و ثانيا :\r\nكوچكترين عمل او را از قلم نيانداخته است ، ثالثا : هيچ ابهامى در آن نيست و جاى هيچ عذرى را باقى نمىگذارد و كاملا براى انسان گشوده و آشكار است .\r\nو اين كتاب در بردارنده حقايق اعمال و نتايج خير و شرّ آنهاست ، ( نه اينكه مانند كتابهاى معمولى باشد ) ، لذا كتاب و طائر هر دو همان اعمال آدميست .\r\nدر آيات ديگر مىفرمايد :  ( ما لِهذَا الْكِتابِ لا يُغادِرُ صَغِيرَةً وَ لا كَبِيرَةً إِلَّا أَحْصاها )  « 2 » ، ( اين چه كتابيست كه هيچ كوچك و بزرگى نيست جز آنكه آن را شمارش نموده ) ، بنابراين از آنجا كه هيچ دليلى محكمتر از مشاهده به عين نيست با مشاهده اين كتاب كه شامل حقايق اعمال است در قيامت هيچ عذرى براى بشر باقى نمىماند .\r\n( 14 )  ( اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً )  : ( و به او گفته شود ، بخوان نامه‌ات را كه تو خود براى رسيدگى و محاسبهء اعمال خويش كفايت مىكنى ) ، اين آيه دلالت مىكند كه حجّت كتاب عمل ، حجّتى قاطع است كه هيچ خواننده‌اى در آن ترديد نمىكند هر چند كه خود شخص گنه كار باشد ، چون خود عمل را به عينه مشاهده مىكند\r\n\r\n\r\n","description":"","footnote":"\r\n( 1 ) . سورهء نجم ، آيهء 41 ، ( مصداق عام اين آيه در رابطه با آخرت است ) .\r\n( 2 ) . سورهء كهف ، آيهء 49 .\r\n","page_name":" 12 ","page_number":12},
  {"content":"\r\n\r\nو جايى براى ترديد و انكار وجود ندارد و پاداش و كيفر نيز عين خود عمل است ، همچنانكه مىفرمايد ،  ( لا تَعْتَذِرُوا الْيَوْمَ إِنَّما تُجْزَوْنَ ما كُنْتُمْ تَعْمَلُونَ )  « 1 » ، ( امروز عذر نياوريد ، چون كيفر شما همان عملى است كه انجام مىداديد ) .\r\nو ماحصل آيات اين است كه خداى سبحان قرآن را براى هدايت ملّت اقوم قرار داده و سنّت او چنين است كه هر كس هدايت شود نتيجه عمل صالح و عقيده نيك خود را مىبيند و هر كس گمراه شود نتيجه اعمال بد و عقايد پليد خود را خواهد ديد ، پس واجب است كه انسان از تمايلات و هواهاى نفسانى خود پيروى نكند و در ارتكاب مشتهيات خود عجله نورزد ، بلكه در امور ، توقّف و درنگ نمايد تا خير و شرّ را كاملا تشخيص داده و خير را برگزيده و از شرّ احتراز نمايد .\r\n( 15 )  ( مَنِ اهْتَدى فَإِنَّما يَهْتَدِي لِنَفْسِهِ وَ مَنْ ضَلَّ فَإِنَّما يَضِلُّ عَلَيْها وَ لا تَزِرُ وازِرَةٌ وِزْرَ أُخْرى وَ ما كُنَّا مُعَذِّبِينَ حَتَّى نَبْعَثَ رَسُولًا )  : ( هر كس هدايت شود همانا به نفع خود هدايت شده و هر كس گمراه شود او هم به زيان و ضرر خود گمراه گشته و هيچ كس بار عمل ديگرى را بر دوش نكشد و ما تا فرستاده‌اى گسيل نداريم هرگز كسى را عذاب نخواهيم كرد ) ، لذا نتيجه هدايت يا ضلالت تنها متوجّه خود آدميست و سعادت يا شقاوت حاصل از آن فقط دامنگير خود اوست و متوجّه ديگرى نمىگردد .\r\nلذا بار عمل هر كس بر دوش خود اوست و هيچ نفسى گناه نفس ديگر را نمىكشد ( نه چنانچه گمراهان پنداشته‌اند كه گناه خود را مىتوانند به گردن پيشوايان يا پدران خود بياندازند و خودشان هيچ مسئوليّتى نداشته باشند ) منتها ائمه كفر چون پيشواى ضلالت بوده‌اند گناه همهء متبوعين خود را هم افزون بر گناه خويش به دوش خواهند كشيد ، ولى اين به معناى بىگناهى پيروان نيست ، بلكه آنها هم بواسطه كفر و گناهشان عقوبت خواهند شد .\r\nو در آخر مىفرمايد سنّت ما چنين است كه قبل از ارسال رسولى كه مردم را انذار\r\n\r\n\r\n","description":"","footnote":"\r\n( 1 ) . سورهء تحريم ، آيهء 7 .\r\n","page_name":" 13 ","page_number":13},
  {"content":"\r\n\r\nنمايد و راه هدايت و ضلالت را براى آنها بيان كند هرگز آنها را بر عذاب دنيوى استيصال معذّب نمىكنيم ، و اين از مظاهر رحمت خداست كه تنها با تمام شدن حجّت و در صورتى كه انسانها باز هم به فسق و گمراهى خويش ادامه دهند ، عذاب دنيوى را شامل حال ايشان مىنمايد ، اگر چه عمل هر عاملى نتيجه‌اش به خود او باز مىگردد ، ولى خداوند به جهت رأفت و رحمت نسبت به بندگان اين قيد را براى عذاب ايشان آورده است .\r\nبايد دانست اصول دينى يعنى توحيد ، نبوّت و معاد ( و عدل و امامت ) از موارديست كه به بواسطه حجّت عقل ثابت مىگردند و متوقّف بر رسالت و نبوّت نيستند و مؤاخذه الهى تنها بواسطهء ردّ آنها و عدم اعتقاد به اين اصول عقلى مستقّر و محقّق مىشود ، امّا در فروع دين حجّت خدا تمام نمىشود و مؤاخذهء الهى در آخرت مستقّر نمىشود جز با بيان نبى و رسول ، و صرف حكم عقل در آنها كفايت نكرده و حجّت را تمام نمىكند ولى اين امر در مؤاخذه اخروى است ، امّا در مورد مؤاخذه دنيوى و عذاب استيصال عقل آن را محال نمىداند ، بلكه خداوند سبحان به جهت رحمت و عنايت خود قبل از ارسال رسول ، عذاب دنيوى نمىفرستد .\r\n( 16 )  ( وَ إِذا أَرَدْنا أَنْ نُهْلِكَ قَرْيَةً أَمَرْنا مُتْرَفِيها فَفَسَقُوا فِيها فَحَقَّ عَلَيْهَا الْقَوْلُ فَدَمَّرْناها تَدْمِيراً )  : ( و هنگامى كه اراده كرديم كه اهل ديارى را هلاك گردانيم پيشوايان و منعمان آن شهر را امر مىكنيم تا راه فسق و تبه كارى در پيش بگيرند و در آن زمان عذاب بر آنها محقّق خواهد شد و همه را هلاك مىسازيم ) ، يعنى وقتى زمان هلاكت قومى نزديك شد و بواسطهء كفران نعمت و ارتكاب معصيت اسباب مقتضى هلاكت آنها فراهم شد و اراده فعلى خداوند محقّق گشت ، در اين هنگام ما نعمت را به ثروتمندان و مرّفهين آن قوم افاضه كرديم و بر سبيل استدراج و امهال روزى آنها را فراوان ساختيم تا بدين وسيله ، آنها بيشتر در فسق و فساد غوطه‌ور گردند و عذاب بر آنها\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nحتمى شود « 1 » ، و فسق چنانچه گفته‌ايم خروج از روش بندگيست كه بواسطهء آن عذاب برايشان محقّق مىگردد ، امّا سنّت الهى چنين است كه تا همه اهالى يك شهر فسق نورزند بلاى عمومى نازل نمىشود ، پس در توجيه اين آيه بايد گفت : مؤمنان آن قوم وظيفه داشتند كه از آن مترفين جلوگيرى كنند و مانع از فسق آنها شوند و چون چنين عملى نكردند ، لذا سزاوار نزول عذاب گشتند و خداوند دمار از روزگارشان درآورد و آنها را هلاك ساخت ، لذا وجود طبقهء مرفّهين اهل فساد دالّ بر رخنه و خلل در ساختار اجتماعى آن جامعه و سير آن بسوى هلاكت مىباشد .\r\n( 17 )  ( وَ كَمْ أَهْلَكْنا مِنَ الْقُرُونِ مِنْ بَعْدِ نُوحٍ وَ كَفى بِرَبِّكَ بِذُنُوبِ عِبادِهِ خَبِيراً بَصِيراً )  : ( و چه بسيار ملل و اقوامى كه بعد از نوح بوده‌اند و ما آنها را به سبب كفر و عصيانشان هلاك ساختيم و تنها پروردگار توست كه بر گناه بندگانش آگاه و بيناست و براى محاسبه آنها كفايت مىكند ) ، ( قرن ) يعنى مردمى كه در يك زمان زندگى مىكنند ، مىفرمايد : سنّت هلاك ساختن آباديها بواسطهء اعمال پليدشان از زمان نوح به بعد در ميان جوامع بشرى آغاز گشته و خداوند در هلاك ساختن آنها كفايت مىكند ، چون او به اعمال خلقش آگاه بوده و شاهد و ناظر بر گناهان آنهاست و هرگز در حقّ آنها ستم روا نمىدارد ، بلكه آنها خود با اعمال پليدشان در حقّ خود ستم كرده و خويش را مستحقّ عذاب الهى نموده‌اند .\r\n( 18 )  ( مَنْ كانَ يُرِيدُ الْعاجِلَةَ عَجَّلْنا لَهُ فِيها ما نَشاءُ لِمَنْ نُرِيدُ ثُمَّ جَعَلْنا لَهُ جَهَنَّمَ يَصْلاها مَذْمُوماً مَدْحُوراً )  : ( هر كس دنياى نقد و زودگذر را بخواهد ما هم برايش در آن عجله مىكنيم ، البته براى هر كس به هر مقدار كه بخواهيم ، آنگاه جهنم را براى او قرار مىدهيم كه در آن مورد ملامت و مطرود واقع شود ) ، ( عاجله ) صفت دنياى زودگذر و زايل شدنى است كه نعمتها و زينتهاى آن نيز همين صفت را دارند ، مىفرمايد\r\n\r\n\r\n","description":"","footnote":"\r\n( 1 ) . پس امر در اينجا نه به معناى امر تشريعى به فسق و نه به معناى امر تكوينى به انجام آن است ، چون در اين صورت عقاب آنها معنا نداشت ، بلكه به معناى نعمت بخشيدن و فراهم نمودن زمينه براى شكرگزارى يا كفران است .\r\n","page_name":" 15 ","page_number":15},
  {"content":"\r\n\r\nهر كس دنياى فانى و زينتهاى زائل شدنى آن را بخواهد و از طريق آخرت اعراض كند ، ما در بخشش عطاهاى اين دنيا به او تعجيل مىكنيم ، چون چنين شخصى براى خود غير اين دنياى فانى و مادّى زندگى ديگرى قائل نيست و در واقع منكر زندگى آخرت است و كسى كه منكر آخرت باشد ، ديگر ايمان به خدا و رسولان او نيز براى او معنا نخواهد داشت ، آنگاه مىفرمايد : اين عطا و بخشش پيرو ارادهء ماست كه به هر كس كه بخواهيم باز هم به تعدادى كه بخواهيم عطا مىكنيم و اصل اين عطا و مقدار آن به ارادهء غير خدا بستگى ندارد ، لذا فقط ارادهء خدا غالب است و در نهايت اين شخص كه دنيا را به عنوان مقدّمهء آخرت ندانسته ، بلكه مقصود و غرض خود را محصور در دنيا نموده ، در آخرت خداوند جهنم را جزاى او قرار مىدهد تا حرارت آن را بچشد ، در حالى كه مذموم و دور از رحمت و مغفرت حقّ باشد .\r\n( 19 )  ( وَ مَنْ أَرادَ الْآخِرَةَ وَ سَعى لَها سَعْيَها وَ هُوَ مُؤْمِنٌ فَأُولئِكَ كانَ سَعْيُهُمْ مَشْكُوراً )  : ( و هر كس آخرت را بخواهد و همه كوشش خود را براى آن به كار بندد و مؤمن هم باشد پس ايشان سعيشان پذيرفته شده و مأجور خواهند بود ) ، در مقابله با آيهء قبل كه حال دنيا طلبان را بيان فرمود ، در اين آيه به شرح كسانى مىپردازد كه همهء همّ و غم خود را صرف آخرت نموده‌اند و در طول زندگى اعمال خود را در جهت كسب حيات اخروى تنظيم كرده‌اند و در عين حال مؤمن هستند ، يعنى اين سعى و مجاهدهء آنها براى آخرت ، اولا ) بايد كمال جديّت را داشته باشد و ثانيا ) اين سعى مقرون به ايمان بوده ، يعنى اقرار به توحيد ، نبوّت و معاد « 1 » داشته باشد و در كنار آن با انجام تكاليف و آمادگى قيام به مقدّمات آن كمال سعى خود را براى برگرفتن عمل خود از ضروريات عقل يا حجّت شرعيّه داشته باشد ، اينچنين كسى ، خداوند عمل او را به بهترين وجه قبول نموده و كوشش او را مىستايد و ستايش خداوند در برابر عمل بنده ، عبارتست از تفضّل بر او .\r\n\r\n\r\n","description":"","footnote":"\r\n( 1 ) . ايمان كامل توام با عدل و امامت است . ( مترجم )\r\n","page_name":" 16 ","page_number":16},
  {"content":"\r\n\r\nآرى اصل پاداش بنده به سبب عملش تفضّلى از جانب خداست و گرنه وظيفهء بنده ، بندگى مولاست و هرگز نبايد خود را از مولا طلبكار بداند ، لذا ثواب دادن خداوند ، تفضّل اوست و ستايش نمودن بنده‌اش ، خود تفضّلى ديگر از جانب خداست و خداوند صاحب فضلى عظيم است  ( وَ اللَّهُ ذُو الْفَضْلِ الْعَظِيمِ ) *  .\r\nاين دو آيه دلالت دارند كه اسباب اخروى همان اعمال هستند و اين اعمال هرگز از غايات و نتايج جبرى خود تخلّف ندارند ، به خلاف اسباب دنيوى كه تخلّف و اختلاف پذيرند .\r\n( 20 )  ( كُلًّا نُمِدُّ هؤُلاءِ وَ هَؤُلاءِ مِنْ عَطاءِ رَبِّكَ وَ ما كانَ عَطاءُ رَبِّكَ مَحْظُوراً )  : ( همه را از عطاء پروردگارت مدد مىرسانيم ، اينها و آنها را و هرگز عطاء پروردگارت قابل جلوگيرى نيست ) ، ( امداد ) يعنى افزودن چيزى به چيزى از نوع خودش تا دوام بيابد ، مىفرمايد : خداى سبحان انسان را در عملش چه دنيوى و چه اخروى امداد مىكند ، چون تمام آن چيزهايى را كه عمل فرد متوقف بر آن است از قبيل : علم و اراده ، ابزار بدنى و مواد خارجى كه انسان در آنها دخالتى ندارد ، همه را خداوند در اختيار او قرار داده است ، كه اگر همه و يا يكى از اين اسباب فراهم نباشد عمل واقع نخواهد شد ، پس خداست كه به فضل خود آنها را افاضه نموده و وجود آدمى را امتداد مىبخشد تا بتواند عملى را به انجام رساند و اگر عطاى او قطع گردد ، آن عمل نيز منقطع مىشود .\r\nلذا مؤمن عمل خود را در جهت رضاى پروردگارش انجام مىدهد ، امّا زمانى كه فسق بورزد و عطاء و امداد پروردگار را در غير مورد حقّ به كار ببرد ، نبايد جز خودش ديگرى را سرزنش كند ، چون خداوند اسباب عمل را در اختيار همه قرار داده است و عطاى او نامحدود است ، امّا گروه مؤمن ، آنها را در راهى كه منعم خواسته به مصرف مىرسانند و خداوند هم آنها را پاداش نيك داده و از سعيشان شكرگزارى مىكند ، ولى گروه فاسق آن عطايا را در طلب دنياى فانى مصرف كرده و آخرت را فراموش مىكنند و از سعى خود جز شقاوت و خسران چيزى به دست نمىآورند و در آخر مىفرمايد :\r\nعطاء پروردگار تو ممنوع و محظور نيست ، لذا اهل دنيا و اهل آخرت هر دو از عطاى او\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nاستمداد مىكنند و جيره خوار نعمت او هستند و اين امداد و عطا از شئون ربوبيّت است و هيچ يك از شركاى فرضى مشركان چنين اختيار و قدرتى را ندارند و لذا دوبار كلمه ( ربّك ) را تكرار فرمود تا بر اين معنا تأكيد نمايد ، از اين آيه استفاده مىشود كه بخششهاى الهى نامحدود و مطلق است و هر جا محدوديّت يا منعى وجود داشته باشد همه از ناحيهء شخص مورد بخشش است كه استعداد لازمه براى كسب فيض را ندارد و گرنه اين محدوديّت هرگز از ناحيهء مفيض نيست .\r\n( 21 )  ( انْظُرْ كَيْفَ فَضَّلْنا بَعْضَهُمْ عَلى بَعْضٍ وَ لَلْآخِرَةُ أَكْبَرُ دَرَجاتٍ وَ أَكْبَرُ تَفْضِيلًا )  : ( ببين چگونه برخى از ايشان را بر برخى ديگر برترى داده‌ايم و هر آينه آخرت درجات بيشترى دارد ، و برترى آخرت بزرگتر و بيشتر است ) ، مىفرمايد : ما در دنيا بعضى از مردم را بر بعضى ديگر ، به فراخور تفاوت سعى و كوششان ، برترى داده‌ايم ، لذا هرگز آنكس كه سعى بيشتر كند با آنكس كه كنار بنشيند و كوششى نكند يكسان نيستند و اگر خداوند ميان عمل كم و زياد عمل خوب و خوبتر تفاوتى نگذارد ، در حقيقت آن مازاد بيشتر و خوبتر را شكرگزارى نكرده و در درگاه خود نپذيرفته است ، و برترى در دنيا در امورى مثل مال و متاع و جاه و فرزند و نيرو و شهرت و رياست و ساير متاعهاى دنيائيست ، امّا آخرت همانگونه كه حياتش بزرگتر از حيات دنيويست امتيازات آن نيز فراتر از امتيازات دنيويست ، پس كسى نپندارد كه در آخرت همه از عيش يكسان برخوردارند و نپندارد كه تفاوتهاى اهل آخرت مانند تفاوتهاى اهل دنياست ، چون سبب برترى در دنيا به جهت اختلاف در اسباب مادّى و محدود دنيويست و دنيا دار تزاحم است ، در نتيجه برتريهاى آن هم محدود مىباشد ، امّا برتريهاى آخرت به جهت اختلاف اسباب وجودى نيست ، بلكه به جهت اختلاف جانها و دلها در ايمان و اخلاص مىباشد كه همه از احوالات قلب است و اختلاف و تفاوتهاى معنوى بسيار وسيعتر از اختلاف احوال جسم مىباشد ( لذا عقيده يك قضيه فرديست و مسئوليت آن نيز فردى مىباشد ) ، بنابراين خداى سبحان به رسول گرامى خود فرمان مىدهد كه فضايل اعتبارى را كه در ميان اهل دنيا هست وسيله قرار داده و از آن برتريها به فضايل و درجات آخرت راه\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبيابد ، چون همين اختلاف دنيوى ( در قدرت و علم و جاه و . . . ) موجب اختلاف درجات آخرت خواهد شد .\r\n( 22 )  ( لا تَجْعَلْ مَعَ اللَّهِ إِلهاً آخَرَ فَتَقْعُدَ مَذْمُوماً مَخْذُولًا )  : ( هرگز با خدا معبود ديگرى شريك مگير كه در اين صورت ملامت زده و بىياور مىگردى ) ، در اينجا خطاب به رسول گرامى صلّى اللّه عليه و إله و سلم مىفرمايد « 1 » به خداى سبحان شرك نورز كه در اين صورت زمين‌گير و عاجز شده و از سير درجات قرب الهى باز مىمانى و خود را مورد مذّمت قرار مىدهى و خداوند كه ياورى جز او نيست ، تو را يارى نمىكند .\r\n\r\n[ آيهء ( 39 - 23 ) قضاء تشريعى در توحيد عبادى و نيكى به والدين و نهى از فرزندكشى و زناكارى 
  ]\r\n( 23 )  ( وَ قَضى رَبُّكَ أَلَّا تَعْبُدُوا إِلَّا إِيَّاهُ وَ بِالْوالِدَيْنِ إِحْساناً إِمَّا يَبْلُغَنَّ عِنْدَكَ الْكِبَرَ أَحَدُهُما أَوْ كِلاهُما فَلا تَقُلْ لَهُما أُفٍّ وَ لا تَنْهَرْهُما وَ قُلْ لَهُما قَوْلًا كَرِيماً )  : ( پروردگارت چنين حكم رانده كه غير او را نپرستيد و به پدر و مادر نيكى كنيد و اگر يكى از آن دو در زمان حيات تو به سنّ پيرى رسيد و يا هر دوى آنها سالخورده شدند ، مبادا كلمه‌اى به آنها بگويى كه رنجيده شوند و به آنها آزار مرسان و با آنها به گفتارى توأم با احترام و اكرام گفتگو كن ) ، مىفرمايد : قضاء « 2 » و حكم تشريعى خداوند اين است كه هرگز جز او را نپرستيد و خداوند چنانچه خود در قرآن كريمش فرموده ، هرگز گناه شرك را نمىآمرزد ، چون بزرگترين گناهان است و خداوند گناهان كمتر از آن را از هر كه بخواهد\r\n\r\n\r\n","description":"","footnote":"\r\n( 1 ) . خطاب به پيامبر صلّى اللّه عليه و إله و سلم در اينجا از باب ايّاك و اسمعى جارك مىباشد ( به تو مىگويم تا خلايق بشنوند ) .\r\n( 2 ) . هر حادثى از حوادث عالم امكان قبل از تماميّت علل و شرائط و ارتفاع موانع در حالت تساوى نسبت به وجود و عدم يا همان امكان ذاتى قرار دارد ، امّآ به محض تماميّت علل و شرايط و رفع موانع ، تحقّق و وجود برايش حتمى مىگردد ، يعنى خداوند با مشيّت خود علل و شرايط را فراهم نموده و يكى از دو جانب وجود يا عدم را با حكم خود محقّق مىسازد و اين همان قضاى الهيست ، البته اين قضاى تكوينى است ، امّا احكام شرعى نيز چون فعل تشريعى خدا هستند ، قضاى تشريعى حق ناميده مىشوند ، و معناى يك طرفه كردن امر و حكم قاطع مولوى را افاده مىنمايد .\r\n","page_name":" 19 ","page_number":19},
  {"content":"\r\n\r\nمىآمرزد « 1 » ، و به همين جهت هم خداوند آن را بر ساير گناهان مقدّم نموده است و سپس به مسأله نيكى به پدر و مادر اشاره مىنمايد و بايد دانست ( عاقّ والدين ) بزرگترين گناهان كبيره بعد از شرك است .\r\nهمانطور كه احسان به آنها بعد از مسأله توحيد واجبترين واجبات است و اين تعبير و كنار هم آوردن اين دو مسأله ( توحيد و نيكى به پدر و مادر ) در موارد ديگرى نيز در قرآن آورده شده « 2 » ، و علّت اهتمام قرآن كريم به اين مسأله اهميّت رابطهء خانوادگى و ارتباط ميان والدين و فرزندان است كه اساس جامعهء انسانى مبتنى بر آن مىباشد ، اگر اين رابطه مختّل شود عاطفهء انسانى ضايع شده و شيرازهء اجتماع از هم گسسته مىشود ، لذا روش اسلام همواره بر حفظ و تحكيم اين رابطه جريان دارد ، چون خانواده هستهء تشكيل يك جامعهء صالح است كه مىتوانند تشكيل يك امّت واحده را بدهند ، به همين دليل هم غير مسلمانان در صدد از بين بردن اين رابطه و نابود كردن اساس خانواده در جوامع هستند تا مردم به جاى قرار داشتن و اجتماع بر يك اصل واحد ، متفّرق و پراكنده شوند و وحدت ميان آنها تحقّق نيابد ، چون وحدت مسلمانان به ضرر آنهاست .\r\nو اينكه حكم اختصاصى در مورد دوران پيرى و كهولت پدر و مادر را بيان نموده به جهت آنست كه پدر و مادر در آن دوران سختترين وضعيّت را داشته و بيشترين احتياج را نسبت به كمك فرزند خود دارند و اين آيه تذكّرى براى اولاد است كه متوجّه پدر و مادر خود باشند و بدانند كه امروز كه در اوج توانايى جسمى و روحى هستند ، به زودى زمانى خواهد رسيد كه آنها هم به حالت ضعف پيرى و ارذل العمر و دورانى كه انسان در خلقت خود به قهقراء برمىگردد خواهند رسيد و بايد پدر و مادر را نصب العين خود قرار دهند و نسبت به آنها مهربان و رئوف باشند و ابدا كمترين كلمه‌اى كه دلالت بر انزجار و بيزارى بنمايد ( مثل اه يا اف ) نسبت به آنها بيان نكنند و هرگز با بلند كردن صدا و درشت‌گويى و داد و فرياد با آنها سخن نگويند بلكه در گفتگو و معاشرت رعايت احترام\r\n\r\n\r\n","description":"","footnote":"\r\n( 1 ) .  ( إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ )  سورهء نساء ، آيهء 48 .\r\n( 2 ) . سورهء انعام ، آيهء 151 .\r\n","page_name":" 20 ","page_number":20},
  {"content":"\r\n\r\nو بزرگداشت آنها را بنمايند .\r\n( 24 )  ( وَ اخْفِضْ لَهُما جَناحَ الذُّلِّ مِنَ الرَّحْمَةِ وَ قُلْ رَبِّ ارْحَمْهُما كَما رَبَّيانِي صَغِيراً )  :\r\n( و از روى رحمت بال تواضع خود را در برابر آنها بگستر و بگو پروردگارا به آن دو رحمت نما همانطور كه آنها در كودكى مرا پرورش دادند ) ، اين تعبير كنايه از مبالغهء در تواضع و خضوع زبانى و عملى نسبت به پدر و مادر است همانطور كه پرنده براى تحريك عاطفهء جوجه‌هايش بال خود را مىگسترد تا آنها را به آغوش خود دعوت كرده و ايشان را تغذيه نمايد .\r\nانسان هم بايد نهايت تواضع و خضوع را در برابر والدين خود به كار برد و در حقّ آنها دعا نمايد و بگويد : خدايا همانطور كه آنها را در دوران كودكى نسبت به من مهربان نمودى تا با رحمت خود مرا پرورش داده و به سنّ جوانى رساندند ، تو نيز اكنون كه آنها در سنين كهولت هستند و نيز بعد از حياتشان آنها را مورد رحمت خود قرار بده و اين آيه دلالت دارد كه دعاى فرزند در حق پدر و مادر در موضع اجابت است و بواسطهء اين ادب و تواضع ، خود فرزند نيز از اين دعا بهره‌مند مىگردد .\r\n( 25 )  ( رَبُّكُمْ أَعْلَمُ بِما فِي نُفُوسِكُمْ إِنْ تَكُونُوا صالِحِينَ فَإِنَّهُ كانَ لِلْأَوَّابِينَ غَفُوراً )  :\r\nپروردگارتان به آنچه درون دلهاى شماست آگاهتر است ، اگر شايسته و صالح باشيد ، خداوند براى توبه كنندگان بسيار آمرزنده است ) ( اوّاب ) يعنى كسى كه بسيار به سوى خدا باز مىگردد و متذّكر مىشود ، سياق آيات حكم مىنمايد كه اين آيه دربارهء فرزنديست كه احيانا حركت ناشايستى نسبت به پدر و مادر نموده كه آنها از او رنجيده‌اند و اگر صريحا نامى از آن نياورده به جهت آنست كه همانگونه كه انجام دادن اين عمل سزاوار نيست ، ذكر آن نيز مطابق مصلحت نبوده است ، به هر جهت مىفرمايد :\r\nپروردگار شما بهتر از خودتان مىداند كه شما مرتكب چه عملى شده‌ايد و حالا اگر صالح باشيد و خداوند آثار صلاح را در شما ببيند ، هر آينه او نسبت به توبه كنندگان بسيار آمرزنده است .\r\nاين تعبير از قبيل به كار بردن عام در مورد خاصّ است ، چون خداوند همواره نسبت\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبه همه معاصى كه بندگانش از آن توبه نمايند ، آمرزنده است و نقايص اعمال آنها را مىپوشاند .\r\n( 26 )  ( وَ آتِ ذَا الْقُرْبى حَقَّهُ وَ الْمِسْكِينَ وَ ابْنَ السَّبِيلِ وَ لا تُبَذِّرْ تَبْذِيراً )  : ( و حقّ خويشاوند ، مسكين و در راه مانده را ادا كن و زياده روى نيز مكن ) يعنى انفاق حقّ است نه آنكه تفضّلى باشد ، مىفرمايد نسبت به ذالقربى ( خويشاوند ) و مسكين ( يعنى كسى كه از شدّت فقر پريشانحال است ) و ( ابن سبيل ) ( يعنى كسى كه در راه مانده و از بازگشت به وطن خود عاجز شده ) انفاق نما و حقّ آنها را ادا كن و در اين راه زياده روى نكن تا آنجا كه به فساد منجر شود ، ( يعنى خودت محتاج سايرين شوى ) ، اين آيه دلالت مىكند كه حكم انفاق در مكّه واجب شده است ، چون اين آيه مكّى است .\r\n( 27 )  ( إِنَّ الْمُبَذِّرِينَ كانُوا إِخْوانَ الشَّياطِينِ وَ كانَ الشَّيْطانُ لِرَبِّهِ كَفُوراً )  : ( همانا اسرافكاران برادران شيطانهايند و شيطان پروردگار خود را كفران كرد ) ، ( تبذير ) يعنى زياده روى و ريخت و پاش به منظور افساد ، مىفرمايد : اسرافكاران برادران شياطين هستند چون اسرافكاران با شيطان هم سنخ و ملازم بوده و ريشهء و اصلشان يكى است ، پس هر فرد مسرف ملازم و قرين يك شيطان است و مجموع آنها قرين شياطين و دوست آنها هستند و ابليس كه پدر همه شياطين است و ساير شياطين ذريّهء و قوم و قبيله او هستند ، نسبت به پروردگار كفران ورزيد ، چون اوّلين شخصى بود كه پروردگار را معصيت نمود ، ( اگر الف و لام عهد باشد ) و يا اگر ( ال ) آن ( الف و لام جنس ) باشد در اين صورت شامل همه شياطين مىشود به هر جهت شيطان نسبت به پروردگارش ناسپاس بود ، چون نعمتهاى خدا را كفران نموده و آنچه قدرت و ابزار بندگى كه از جانب خدا در اختيار او نهاده شده ، همه را در جهت فريفتن بندگان خدا به كار مىبرد و آنها را وادار به معصّيت نموده و بسوى خطا كارى و كفران نعمت دعوت مىكند و شيطان چون بهشت و مقام قرب الهى را بواسطهء نافرمانى از سجده براى آدم از دست داد ، لذا با بنى آدم اظهار دشمنى نمود تا آنها را از بهشت دور كند همانطور كه خودش از بهشت رانده شد .\r\nو به همين جهت آنها را به افساد و اسراف تحريك و افسار آنها را در دست مىگيرد\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nهمانطور كه ريسمان و لگام گردن اسب را مهار مىكنند و اين امر موجب انهدام جامعه اسلامى مىگردد و هر كس چنين رفتارى داشته باشد ملازم و برادر شيطان است .\r\n( 28 )  ( وَ إِمَّا تُعْرِضَنَّ عَنْهُمُ ابْتِغاءَ رَحْمَةٍ مِنْ رَبِّكَ تَرْجُوها فَقُلْ لَهُمْ قَوْلًا مَيْسُوراً )  :\r\n( و چنانچه بدليل فقر و اميدوارى به لطف خدا فعلا از آنها روى مىگردانى ، با گفتار خوش و نرم با آنها سخن بگو ) ، يعنى اگر در حال حاضر به علّت نادارى از فقرا و مساكين و در راه ماندگان روى مىگردانى امّا اميدوار هستى كه هر وقت خداوند مرحمتى در حق تو بكند ، به آنها انفاق نمايى ، در اين صورت با آنها به نرمى سخن بگو همچنانكه در جاى ديگر فرمود :  ( وَ أَمَّا السَّائِلَ فَلا تَنْهَرْ )  « 1 » ، ( و فقير را مرنجان ) .\r\n( 29 )  ( وَ لا تَجْعَلْ يَدَكَ مَغْلُولَةً إِلى عُنُقِكَ وَ لا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً )  : ( و نه بخل بورز و دست خود را به گردن ببند و نه آنچنان گشاده دستى نما كه خودت تهى دست و ملامت زده شوى ) ، ( دست به گردن بستن ) كنايه از بخل و خساست و خوددارى از انفاق است و ( گشاده دستى ) كنايه از بذل و بخشش بىحساب است كه اين در تعبير از بليغترين تعابير در مورد نهى از افراط و تفريط در امر انفاق مىباشد ، و مىفرمايد اگر چنين نمايى هم از ناحيهء خود و هم از ناحيهء ديگران مورد ملامت واقع گشته و حسرت زده و مغموم بر جاى خواهى ماند .\r\n( 30 )  ( إِنَّ رَبَّكَ يَبْسُطُ الرِّزْقَ لِمَنْ يَشاءُ وَ يَقْدِرُ إِنَّهُ كانَ بِعِبادِهِ خَبِيراً بَصِيراً )  : ( همانا پروردگار تو رزق را براى هر كه بخواهد توسعه مىدهد و بر هر كه بخواهد تنگ مىگيرد ، براستى او نسبت به بندگانش آگاه و بيناست ) ، اين آيه در مقام تعليل آيه سابق است و مىفرمايد ، سنّت پروردگار چنين است كه به مقتضاى مشيّت بالغهء خود بر هر كس بخواهد روزى فراخ مىبخشد و بر هر كه بخواهد ، تنگ مىگيرد و سنّت الهى چنين نيست كه بىحساب گشايش دهد و يا بكلّى از ( عطاى روزى ) امساك نمايد ، بلكه او مصالح بندگان خود را در نظر مىگيرد ، چون نسبت به احوال بندگانش آگاه و بيناست ،\r\n\r\n\r\n","description":"","footnote":"\r\n( 1 ) . سوره ضحى ، آيهء 10 .\r\n","page_name":" 23 ","page_number":23},
  {"content":"\r\n\r\nپس تو نيز بايد اخلاق خداگونه داشته باشى و در انفاق حدّ وسط و اعتدال را رعايت كنى و به جانب افراط و تفريط متمايل نگردى .\r\n( 31 )  ( وَ لا تَقْتُلُوا أَوْلادَكُمْ خَشْيَةَ إِمْلاقٍ نَحْنُ نَرْزُقُهُمْ وَ إِيَّاكُمْ إِنَّ قَتْلَهُمْ كانَ خِطْأً كَبِيراً )  : ( و فرزندان خود را از بيم فقر و تنگدستى مكشيد ، ما آنان و شما را روزى مىدهيم و كشتن آنها خطائى بزرگ است ) ، ( املاق ) يعنى فقر و نادارى و ( خطاة ) يعنى انحراف از جهت و مراد در اينجا آنست كه انسان عملى را اراده كند كه انجام و ارادهء آن شايسته نيست و در هر صورت آيهء شريفه مىفرمايد ، فرزندان خود را از ترس اينكه مبادا دچار فقر شويد و به خاطر آنها تن به ذلّت گدايى دهيد ، مكشيد و يا دختران خود را از ترس اينكه مبادا به داماد بدى گرفتار شويد و يا باعث آبروريزى شما شوند ، مكشيد ، چون اين شما نيستيد كه آنها را روزى مىدهيد تا در هنگام تنگدستى ديگر نتوانيد روزى آنها را تأمين نمائيد ، بلكه ما هستيم كه هم شما و هم آنها را روزى مىدهيم و كشتن فرزندان يك گناه و خطاى بزرگ است .\r\n( 32 )  ( وَ لا تَقْرَبُوا الزِّنى إِنَّهُ كانَ فاحِشَةً وَ ساءَ سَبِيلًا )  : ( و نزديك زنا نشويد كه همانا آن معصيت قبيح و روشى پليد است ) از جهت مبالغه در حرمت و نهى از زنا فرموده است نزديك آن نشويد و در تعليل آن فرمود كه اين عمل فاحشه است ، يعنى معصيّت قبيحى است كه زشتى آن هرگز از آن منفّك نمىشود و روش زشتى است كه به فساد جامعه و هلاك انسانيّت و بطلان نسبها منجر مىشود و باعث مىگردد رابطهء زوجيّت از بين رفته و به جاى زندگى خانوادگى ، انسان براى اطفاى شهوت خود از هر راهى اقدام كند و هيچ حدّ و مرزى نشناسد و در اين صورت مردها هرگز تن به ازدواج و مشقّت نفقه نداده و زنها نيز زير بار بچه‌دار شدن نخواهند رفت و مسلّما نسل بشر به انقراض خواهد انجاميد .\r\n( 33 )  ( وَ لا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً فَلا يُسْرِفْ فِي الْقَتْلِ إِنَّهُ كانَ مَنْصُوراً )  : ( و نفسى را كه خدا محترم شمرده\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبه قتل نرسانيد ، مگر آنكه بر اساس حق باشد و كسى كه بىگناهى را بكشد ما براى ولّى آن مقتول قدرت و تسلّط قانونى قرار داده‌ايم كه قصاص كند ، پس ولّى خون در قتل تجاوز نكند كه او از جانب خدا و قانون الهى يارى شده ) ، در اين آيه از كشتن نفس محترمه ( انسان كه خداوند جان او را محترم شمرده ) نهى مىنمايد ، مگر اينكه استحقاق كشته شدن را داشته باشد مثل اينكه كسى را كشته و يا مرتدّ شده باشد و حرمت قتل نفس منحصر به اسلام نيست و در همهء اديان آسمانى از كشتن نفس محترمه نهى شده است « 1 » ، و گفته شده حرمت مؤمن بيشتر از حرمت كعبه است .\r\nآنگاه مىفرمايد : هر كس كه بىگناه كشته شود ما براى ولّى مقتول در قصاص از قاتل سلطه و اختيار قرار داده‌ايم كه اگر خواست قصاص كند و اگر خواست خونبها بگيرد و اگر هم مايل بود عفو كند و در هر حال صاحب خون نبايد در انتقام و كشتن ، اسراف و زياده‌روى كند و غير قاتل را نبايد بكشد و بداند كه ما او را يارى كرده‌ايم و ابدا قاتل نمىتواند از چنگال عدالت بگريزد ، پس در قصاص او شتاب نكند و غير او را به قتل نرساند .\r\nچون در جاهليّت براى كشته شدن يك نفر گاهى دو قبيله به جان يكديگر افتاده و افراد زيادى در اين ميان به قتل مىرسيدند ، امّا اسلام با حكم قصاص اين رويّه را تعديل فرمود و ما توضيح آن را در آيهء ،  ( وَ لَكُمْ فِي الْقِصاصِ حَياةٌ )  « 2 » ، براى شما در قصاص زندگيست ) ، ذكر نموديم .\r\n( 34 )  ( وَ لا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّهُ وَ أَوْفُوا بِالْعَهْدِ إِنَّ الْعَهْدَ كانَ مَسْؤُلًا )  : ( و به مال يتيم نزديك نشويد جز به نحو تصرّفى كه براى يتيم نيكوتر باشد ، تا زمانيكه او به حدّ رشد برسد و به عهد وفا كنيد كه همانا از بابت عهد بازخواست مىشويد ) ، در اين آيه باز به جهت مبالغه در حرمت تصرّف به ناحق در مال يتيم ، مىفرمايد نزديك مال يتيم هم نشويد ، ( چه رسد كه آن را تصرّف كنيد ) و اين امر\r\n\r\n\r\n","description":"","footnote":"\r\n( 1 ) . در سورهء انعام آيات 135 ، 151 نيز به آن اشاره شد .\r\n( 2 ) . سورهء بقره ، آيهء 179 .\r\n","page_name":" 25 ","page_number":25},
  {"content":"\r\n\r\nاز گناهان كبيره است كه خداوند به مرتكب آن وعده آتش داده « 1 » .\r\nآنگاه مىفرمايد : مگر به صورتى كه مصلحت يتيم در آن تصرّف ، باشد يعنى تصرّف و دخالت شما باعث افزايش مال يتيم گردد ، در اين صورت تصرّف شما تصرّف احسن است و ايرادى ندارد ، سپس فرمود مال يتيم را حفظ نموده و در آن جز تصرّف احسن نداشته باشيد تا زمانيكه او به سنّ بلوغ و رشد برسد كه در اين صورت حكم يتيمى از او برداشته مىشود و در آن هنگام مالش را به او باز گردانيد و اختيار آن را بدست خود او بسپاريد و آنگاه مىفرمايد به پيمان وفا كنيد كه همانا از بابت آن مؤاخذه و بازخواست مىشويد و يا اينكه عهد كه يكى از اعمال است در قيامت مجسّم و ممثّل مىگردد و بر عليه مردم يا به نفع آنان شهادت خواهد داد ، ( اللّه يعلم ) .\r\n( 35 )  ( وَ أَوْفُوا الْكَيْلَ إِذا كِلْتُمْ وَ زِنُوا بِالْقِسْطاسِ الْمُسْتَقِيمِ ذلِكَ خَيْرٌ وَ أَحْسَنُ تَأْوِيلًا )  : ( و زمانيكه ترازو و پيمانه‌دارى مىكنيد ، پيمانه را تمام بدهيد و با ميزانى دقيق وزن نماييد كه اين امر هم در دنيا برايتان خوب است و هم در آخرت عاقبت بهترى دارد ) ، معناى آيه روشن است ، ( قسطاس ) يعنى ترازو و ميزان ( قسطاس مستقيم ) يعنى ترازوى دقيق و عادل كه هرگز در وزن خيانت نمىكند و ( خير ) آن چيزيست كه زمانى كه امر دائر مدار بين آن چيز و يك چيز ديگر باشد ، آدمى آن را بر مىگزيند ، و اينكه فرمود : تمام دادن پيمانه و وزن كردن با ترازوى دقيق برايتان بهتر است ، به جهت آنست كه اولا : كم‌فروشى يك نوع دزدى ناجوانمردانه است و ثانيا : توزين دقيق اعتماد و اطمينان را بهتر جلب مىنمايد .\r\nو  ( أَحْسَنُ تَأْوِيلًا )  يعنى حقيقتى كه اين امر به آن منتهى مىشود بهتر است و جهت آن اين است كه اگر مردم به اين دو فرمان عمل كنند يعنى كم نفروشند و زياد نخرند ، تقدير معيشت را رعايت كرده‌اند ، چون اساس داد و ستد و مبادلات بين مردم بر دو اصل مىباشد : 1 ) بدست آوردن جنس سالم و مرغوب ، 2 ) مبادلهء مقدار زائد بر احتياج با\r\n\r\n\r\n","description":"","footnote":"\r\n( 1 ) . سورهء نساء ، آيهء 10 .\r\n","page_name":" 26 ","page_number":26},
  {"content":"\r\n\r\nاجناس ديگرى كه نياز دارند .\r\nو لذا اگر باب كم‌فروشى باز شود حساب زندگى بشر از هر دو طرف مختّل شده و امنيّت عمومى از بين مىرود و مبناى اقتصاد آنها باطل شده و زندگى مردم دچار اختلال مىگردد .\r\n( 36 )  ( وَ لا تَقْفُ ما لَيْسَ لَكَ بِهِ عِلْمٌ إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا )  : ( به دنبال چيزى كه به آن علم ندارى مرو ، كه همانا گوش و چشم و دل همه دربارهء آن مورد بازخواست واقع مىشوند ) ، مىفرمايد : از چيزى كه بدان علم و يقين ندارى ، ( چه اعتقاد غير علمى باشد و چه عمل غير علمى ) پيروى نكن و اين امريست فطرى كه هر انسانى در مسير زندگيش چه در مرحله اعتقاد و چه در مرحله عمل ، هدفى جز رسيدن به واقع و متن خارج ، ندارد و مىخواهد اعتقاد و عملى را برگزيند كه عين واقع و حق باشد و اين مسئله تنها با پيروى از علم و يقين محقّق مىشود و گمان و شكّ و وهّم چنين نتيجه‌اى را نخواهند داشت ، يعنى امر مورد شكّ و گمان يا موهوم را نمىتوان عين واقع دانست .\r\nآنگاه به گوش و چشم و قلب اشاره مىكند كه اينها وسائل تحصيل علم هستند ( گوش و چشم اعظم حواس ظاهرى بوده و محسوسات و جزئيات را كشف مىكنند و قلب مصدر تعقّل امور كلّى و عقلى است ) ، و مىفرمايد : همه اينها مورد بازخواست واقع مىشوند ، چون اينها نعم الهى هستند كه بوسيلهء آنها انسان حق را از باطل تشخيص مىدهد و به زودى از يكايك آنها بازخواست مىشود كه آيا در آنچه عمل نمودى علمى بدست آوردى يا خير و آيا آن را پيروى هم كردى يا نه ؟ و به زودى همه آنها بر عليه انسان گواهى مىدهند و آدمى در آن روز عذر موجّهى نخواهد داشت ، همچنانكه در آيه ديگر مىفرمايد :  ( وَ تُكَلِّمُنا أَيْدِيهِمْ وَ تَشْهَدُ أَرْجُلُهُمْ بِما كانُوا يَكْسِبُونَ )  « 1 » ، ( و دستها و پاهايشان سخن مىگويند و از انجام عملى كه كرده‌اند گواهى مىدهند ) .\r\n\r\n\r\n","description":"","footnote":"\r\n( 1 ) . سورهء يس ، آيهء 65 .\r\n","page_name":" 27 ","page_number":27},
  {"content":"\r\n\r\n( 37 )  ( وَ لا تَمْشِ فِي الْأَرْضِ مَرَحاً إِنَّكَ لَنْ تَخْرِقَ الْأَرْضَ وَ لَنْ تَبْلُغَ الْجِبالَ طُولًا )  :\r\n( در زمين با نخوت و غرور راه مرو ، تو نه مىتوانى زمين را بشكافى و نه از جهت بلندى مىتوانى به كوهها برسى ) ( فرح ) يعنى خوشحالى به باطل و خوشحالى بى دليل و خارج از حدّ اعتدال چون خوشحالى به حق و عادلانه آنست كه انسان از بابت نعم الهى شادمان و شكرگزار باشد ، امّا اگر اين خوشحالى از حدّ خود بگذرد ، آثار سبك عقلى در افعال و اقوال فرد ظاهر مىگردد و چنين فردى خوشحاليش باطل است ، در اين آيه شريفه انسان را نهى مىكند از اينكه به جهت تكبّر ، خود را بيشتر از آنچه هست بداند و بر ديگران فخر بفروشد و اين امر ناشى از جهل نسبت به خالق قاهر است .\r\nو اگر از ميان همه اعمال و گفتار به راه رفتن فرد عنايت نمود به جهت آنست كه اثر آن انحراف ، در راه رفتن بيشتر نمودار مىشود و آنگاه براى شكستن اين تكبّر و پندار باطل مىفرمايد با چنين شيوه متكبرانه‌اى راه نرو و خود را بزرگتر از آنچه هستى مپندار و از روى ناسپاسى و كبر و خيالات باطل اينچنين بر سايرين فخر مفروش و بدان كه در عالم هستى ذرّه‌اى بيشتر نيستى ، و با چنين راه رفتنى نه مىتوانى زمين را بشكافى و نه مىتوانى از جهت بلندى به قلهء كوهها برسى ، و در اين صورت اعتراف مىكنى كه در مقابل ساير مظاهر قدرت خدا بسيار خوار و بىمقدار هستى و هر چه دارى از ناحيه ملك و عزّت و سلطهء خداى متعال است و اوست كه اين مواهب را به تو بخشيده و همه اين امورى كه به آنها مشغول هستى ( مثل مال و جاه و جمال و ملك و سلطنت و . . . ) امورى و وهمى و خالى از حقيقت هستند كه خارج از درك بشر و واهمهء او ذره‌ّاى واقعيّت ندارند بلكه خداست كه اين امور را در نظر بشر واقعيّت نموده تا در عمل و زندگى خود بر آنها اعتماد نمايند ، و تا امر زندگى دنيا به انجام برسد و اين امور همه تحت سيطرهء اراده خداست ، چنانچه فرمود :  ( وَ لَكُمْ فِي الْأَرْضِ مُسْتَقَرٌّ وَ مَتاعٌ إِلى حِينٍ )  « 1 » ، ( براى شما در زمين محل استقرار و آسايش خواهد بود تا موعدى معيّن ) .\r\n\r\n\r\n","description":"","footnote":"\r\n( 1 ) . سورهء بقره ، آيهء 36 .\r\n","page_name":" 28 ","page_number":28},
  {"content":"\r\n\r\n( 38 )  ( كُلُّ ذلِكَ كانَ سَيِّئُهُ عِنْدَ رَبِّكَ مَكْرُوهاً )  : ( همه اينها گناهش در نزد پروردگارت ناپسند است ) ، يعنى همه اين امورى كه گفته شد و همهء محرمّاتى كه قبلا نهى نموديم ، گناهش نزد پروردگارت مكروه است و خداوند آن را نخواسته بنابراين علّت نهى خداوند از محرّمات ، زشتى و ناپسندى آنها در نزد خداست .\r\n( 39 )  ( ذلِكَ مِمَّا أَوْحى إِلَيْكَ رَبُّكَ مِنَ الْحِكْمَةِ وَ لا تَجْعَلْ مَعَ اللَّهِ إِلهاً آخَرَ فَتُلْقى فِي جَهَنَّمَ مَلُوماً مَدْحُوراً )  : ( اينها از جمله اموريست كه پروردگارت از روى حكمت به تو وحى نمود و با خداى متعال خدايان ديگر مگير تا ملامت زده و رانده شده به جهنم افكنده نشوى ) ، اشاره است به اينكه تكاليف و احكام فرعى دين حكمت است ، چون هر كدام شامل مصالحى است و بر اساس فطرت بشر تشريع شده و التزام به آنها موجب نيل به مصالح مىگردد .\r\nو آنگاه به جهت رساندن عظمت توحيد ، مجددا نهى از شرك را تكرار مىنمايد و اين آيه به منزلهء پيوند بين ابتدا و انتهاى كلام است .\r\n\r\n[ آيهء ( 55 - 40 ) بيان تسبيح تكوينى همهء موجودات و اينكه سعادت و شقاوت هر كس براساس عمل خود اوست 
  ]\r\n( 40 )  ( أَ فَأَصْفاكُمْ رَبُّكُمْ بِالْبَنِينَ وَ اتَّخَذَ مِنَ الْمَلائِكَةِ إِناثاً إِنَّكُمْ لَتَقُولُونَ قَوْلًا عَظِيماً )  : ( پس خدا شما را بر خود مقدّم داشته و به شما پسران بخشيده و ملائكه را دختران خود گرفته است ؟ همانا شما سخن ثقيل و عظيمى مىگوييد ) ، اين آيه خطاب به مشركانيست كه ملائكه را دختران خدا مىدانستند و در نظر ايشان دختران و زنان جنس پست محسوب مىشد و آيه به نحو استفهام انكارى مىپرسد ، آيا مىپنداريد خداوند شما را بر خود مقدّم داشته و به شما اولاد پسر داده ، امّا براى خود دخترانى از ملائكه قرار داده است و حال آنكه خداوند پروردگار شما و صاحب ملك وجود است ؟\r\nبراستى كه سخن بسيار دشوار و بزرگى مىگوييد كه آثار سوء بزرگى هم بدنبال دارد .\r\n( 41 )  ( وَ لَقَدْ صَرَّفْنا فِي هذَا الْقُرْآنِ لِيَذَّكَّرُوا وَ ما يَزِيدُهُمْ إِلَّا نُفُوراً )  : ( هر آينه ما در اين قرآن مكررا دلايلى آورديم تا ايشان متذّكر و متنبّه شوند ، امّا جز دورى و نفرت چيزى در آنها نيفزود ) ، ( تصريف ) يعنى از حالتى به حالت ديگر گرداندن و تصريف در\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nكلام يعنى بيان كردن يك سخن از طرق گوناگون براى آنكه بهتر تفهيم شود ، ( نفور ) به معناى تنفّر شديد و ترس و گريز است .\r\nآيه شريفه مىفرمايد : سوگند مىخورم كه به تحقيق پيرامون توحيد و نفى شريك از ساحت پروردگار به صور گوناگون احتجاج نموديم و با عبارات مختلف آن را اثبات كرديم تا شايد اينها متذكّر شوند و به فكر بيافتند و حق برايشان ظاهر شود ، امّا اين عوض كردنها و بيانهاى گوناگون در نهايت اثرى جز گمراهى و دورى بيشتر آنها نداشت ، زيرا آنها لياقت و درك لازم براى فهم اين دلايل و آيات را نداشتند .\r\n( 42 )  ( قُلْ لَوْ كانَ مَعَهُ آلِهَةٌ كَما يَقُولُونَ إِذاً لَابْتَغَوْا إِلى ذِي الْعَرْشِ سَبِيلًا )  : ( بگو اگر با او الهه ديگرى بود ، همچنانكه اينها مىگويند ، در اين صورت در مقام غلبه بر خداى صاحب عرش در جستجوى راهى برمىآمدند ) ، در مقام احتجاج با مشركان مىفرمايد :\r\nاى رسول ما ، به آنها بگو ، اگر غير خدا معبودهايى وجود داشت و هر يك مسئول تدبير بخشى از عالم بودند ، مثلا الههء زمين و الهه آسمان و . . . در اين صورت آن خدايان در مقام منازعه با خداوند بر مىآمدند ، چون حبّ ملك و سلطنت خواهى امرى فطرى است كه در تمام موجودات هست و هر كس مىخواهد بر گسترهء قدرت و سلطنت خود بيافزايد ، و همين امر آن خدايان را وادار مىكرد كه خداوند رب الارباب را از عرش قدرت خود به زير آورند و به وسعت ملك خود بيافزايند ،  ( سُبْحانَ اللَّهِ عَمَّا يَصِفُونَ )  « 1 » ، ( منزّه است خدا از آنچه مىگويند ) .\r\n( 43 )  ( سُبْحانَهُ وَ تَعالى عَمَّا يَقُولُونَ عُلُوًّا كَبِيراً )  : ( منّزه است خدا و برتر است از آنچه آنها مىگويند و بسيار بزرگتر است از آن ) ، يعنى خداوند در نهايت درجهء علّو است و بسيار بالاتر و برتر است از آنچه اين مشركان مىگويند ، و ساحت پروردگار منزّه از اباطيل آنها بوده و سلطنت و ملك او بالاتر است از آنكه ممكن باشد ديگرى به آن دست يابد .\r\n\r\n\r\n","description":"","footnote":"\r\n( 1 ) . سورهء صافات ، آيهء 159 .\r\n","page_name":" 30 ","page_number":30},
  {"content":"\r\n\r\n( 44 )  ( تُسَبِّحُ لَهُ السَّماواتُ السَّبْعُ وَ الْأَرْضُ وَ مَنْ فِيهِنَّ وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ إِنَّهُ كانَ حَلِيماً غَفُوراً )  : ( همهء آسمانهاى هفتگانه و زمين و همه موجوداتى كه بين آنهاست او را تسبيح مىنمايند و هيچ چيز نيست جز آنكه با حمد و ستايش خود خداوند را منزّه مىشمارد ، ولى شما تسبيح آنها را تعقّل نمىكنيد « 1 » ، كه او همواره بردبار و آمرزنده است ) ، اين آيه و آيه قبلى جزئى از قياس استثنايى است كه در آيه 42 به كار رفته بود به اين بيان كه مىفرمايد : اگر چنانچه همراه خداوند خدايان ديگرى بودند هر آينه ملك و سلطنت خدا از ناحيهء آنها مورد نزاع و هجوم واقع مىشد ، امّا ملك آسمانها و زمين و هر چه در آنهاست خداوند را از داشتن شريك و بودن الهه ديگرى به همراه او ، منزّه مىدارند و شهادت مىدهند كه خداوند لا شريك است و همه چيز از او آشكار شده و به بسوى او باز مىگردد و همه آنها قوامشان به وجود اوست و همه در سجود و تسبيح اويند ، پس معلوم مىشود كسى جز خداى يكتا صلاحيّت الوهيّت ندارد و ربّ ديگرى جز او نيست و همهء مخلوقات به زبان وجود خود خداوند را تسبيح مىنمايند ، زيرا وجود آنها عين فقر و حاجت است ، چون هر ممكنى در ذات خود چيزى جز عدم و فقر ندارد ، لذا همه موجودات در ذات و صفات و احوال خود محتاج به خداوند هستند و نظام جارى عالم كه همه كثرتها و پراكندگيها را به شكلى واحد اداره مىكند قائم به خداى متعال است و از اين حقيقت پرده برمىدارد كه پديد آورنده اين نظام عجيب خالق واحد و يكتاست .\r\nپس تمام موجودات عالم با حاجت و نقص خود ، خالق خويش را از نقص و عدم و احتياج مبرّا نموده و تنزيه مىكنند ، حتّى مشركان كه براى خدا شركائى فرض مىكنند و محدوده تدبير الهى را منحصر مىكنند با همين عمل خود مقدّس و منزّه بودن خداوند را اثبات مىنمايند و انسانى كه منكر آفريدگار خود باشد مانند كسى است كه با صداى بلند فرياد بزند كه حتى يك نفر هم در عالم نيست كه سخن بگويد ! و غافل است از اينكه همين فرياد او بهترين دليل بر خلاف مدّعاى اوست .\r\n\r\n\r\n","description":"","footnote":"\r\n( 1 ) . بقول مولانا :\r\n ما سميعيم و بصيريم و هشيم * با شما نامحرمان ما خامشيم . \r\n","page_name":" 31 ","page_number":31},
  {"content":"\r\n\r\nاز كلام خداى متعال استفاده مىشود كه همهء موجودات به گونه‌اى از علم و حيات برخوردارند و هر جا كه خلقت راه يافته ، بهره‌اى از علم نيز به آنجا نفوذ كرده و هر موجودى به مقدار بهره‌اى كه از وجود دارد از علم نيز بهره‌مند مىباشد ، لذا مىفرمايد :\r\nهيچ چيز نيست جز آنكه با زبان وجود خود خداوند را حمد و تسبيح مىگويد ، يعنى هيچ موجودى نيست جز آنكه وجود خود را درك مىكند و با وجود خود احتياج و نقص ذاتى و وجودى خود را اظهار مىدارد و با زبان نقص خويش ، كمال خالق خود را فرياد مىزند و درك مىكند كه ربّى غير از خدا لا شريك ندارد و خدا را منزّه از نقائص خود مىشمارد و از طرف ديگر هر موجودى كمالاتى دارد كه درك مىكند از ناحيهء خودش نيست ، بلكه از ناحيهء صانع و خالقش به او افاضه شده ، لذا خالق خود را بواسطه صفات جميل و افعال نيكش ستايش مىكند و ليكن ما انسانها اين تسبيح و تحميد را درك نمىكنيم و متوجّه دلالت آنها بر صانعشان نيستيم و آيت بودن آنها را تفقّه نمىنمائيم .\r\nامّا خداوند بردبار و آمرزنده است ، لذا در عقوبت عجله نمىكند ، بلكه مهلت مىدهد تا هر كس را كه توبه نموده و بسوى او باز مىگردد ، بيامرزد و اين دو صفت يعنى ( حلم ) و ( غفران ) دالّ بر منزّه بودن خداوند از هر نقصى هستند ، چون لازمهء حلم آنست كه شخص حليم به جهت از دست رفتن فرصت نهراسد و لازمهء مغفرت آنست كه شخص آمرزنده از آمرزش خود متضرّر نشود ، بنابراين ملك و ربوبيّت خداوند نقص و زوال نمىپذيرد .\r\n( 45 )  ( وَ إِذا قَرَأْتَ الْقُرْآنَ جَعَلْنا بَيْنَكَ وَ بَيْنَ الَّذِينَ لا يُؤْمِنُونَ بِالْآخِرَةِ حِجاباً مَسْتُوراً )  : ( و زمانيكه قرآن را مىخوانى بين تو و كسانى كه به روز جزا ايمان نمىآورند حجابى پوشاننده قرار مىدهيم ) ، چنانچه بارها گفتيم انكار روز جزا مستلزم انكار خداوند و نبوّت پيامبر نيز هست ، چون اگر معاد نباشد خلقت از اساس باطل شده و ارسال رسل بىفايده و لغو خواهد بود .\r\nخطاب به رسولخدا صلّى اللّه عليه و إله و سلم مىفرمايد زمانيكه تو قرآن را بر آنها مىخوانى ، ما بين تو\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nو آن كفّار منكر قيامت ( و خدا و پيامبر ) حجابى معنوى قرار مىدهيم كه فهم آنها را مىپوشاند و فرا مىگيرد و آنها قادر نيستند ذكر خدا را درك نموده و تو را به رسالت بشناسند و به قيامت و معاد اعتقاد يابند ، چون از درك حقيقت عاجز هستند و لذا وقتى قرآن را مىشنوند يا نام خدا به گوششان مىرسد اعراض مىكنند « 1 » .\r\n( 46 )  ( وَ جَعَلْنا عَلى قُلُوبِهِمْ أَكِنَّةً أَنْ يَفْقَهُوهُ وَ فِي آذانِهِمْ وَقْراً وَ إِذا ذَكَرْتَ رَبَّكَ فِي الْقُرْآنِ وَحْدَهُ وَلَّوْا عَلى أَدْبارِهِمْ نُفُوراً )  : ( و بر دلهايشان پرده‌اى افكنديم كه نتوانند قرآن را بفهمند و در گوشهايشان سنگينى است و زمانيكه پروردگارت را در قرآن به يگانگى ياد مىكنى پشت كرده و با حالت تنفّر و گريز مىروند ) ، در ادامهء آيهء قبلى مىفرمايد وقتى كه تو قرآن مىخوانى ما دلهاى آنها را با پرده‌هايى مىپوشانيم تا قرآن را نفهمند و گوشهاى آنها را هم ناشنوا و سنگين مىكنيم تا قرآن را به گوش جان پذيرا نشوند و با فهم ايمان صدق آن را در نيابند ، البته همهء اين امور براى كيفر دادن ايشان به جهت كفر و فسق آنهاست و نيز زمانيكه پروردگار خود را در قرآن به صفت يكتايى و يگانگى ياد مىكنى و شريك را از ذات او نفى مىنمائى از شنيدن آن در حالى كه پشت مىكنند اعراض نموده و دورى مىگزينند .\r\n( 47 )  ( نَحْنُ أَعْلَمُ بِما يَسْتَمِعُونَ بِهِ إِذْ يَسْتَمِعُونَ إِلَيْكَ وَ إِذْ هُمْ نَجْوى إِذْ يَقُولُ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً )  : ( ما بهتر مىدانيم كه هدف ايشان از آمدن و گوش كردن به قرآن خواندن تو چيست ، و بهتر مىدانيم كه پس از شنيدن آن پنهانى به يكديگر چه مىگويند ، زمانيكه ستمكاران مىگويند : شما جز از مردى سحر شده پيروى نمىكنيد ) ، اين آيه به منزلهء علّت و دليل آيهء سابق است ، و معناى آن چنين مىشود كه : ما به گوشهاى آنها كه با آن به تو گوش مىدهند و به دلهاى ايشان كه با آن در كار تو\r\n\r\n\r\n","description":"","footnote":"\r\n( 1 ) . البته قرار دادن اين حجاب از ناحيهء خداوند امرى ابتدائى نيست تا ظلمى به آنها محسوب شود ، بلكه آنها چون با اعمال و عقايد پليدشان ثابت كرده‌اند كه لياقت و شايستگى دريافت حق را ندارند ، خداوند هم به عنوان مجازات ميان آنها و فهم حقايق قرآنى پرده افكنده و آنها راهى به سوى درك آن معارف ندارند ، ( مترجم ) .\r\n","page_name":" 33 ","page_number":33},
  {"content":"\r\n\r\nمىانديشند آگاهتريم ، چون ما آفريدگار و مدبّر آنها هستيم ، به همين دليل از خود آنها نسبت به مسموعاتشان و افكارشان آن هنگام كه به صورت آهسته و نجوى با هم صحبت مىكنند ، داناتريم و مىدانيم كه اين ستمكاران و متعدّيان به حقيقت پس از گوش دادن و تشريك مساعى بيخ گوشى در حالى كه از ترس صداى خود را بلند نمىكردند در نهايت نظرشان اين است كه مىگويند : شما مسلمانان از يك مرد جادو شده پيروى مىكنيد و همين سخن آنها دليل بر اين است كه اينها حقيقت قرآن را نفهميده‌اند و پيام آن را درك نمىكنند .\r\n( 48 )  ( انْظُرْ كَيْفَ ضَرَبُوا لَكَ الْأَمْثالَ فَضَلُّوا فَلا يَسْتَطِيعُونَ سَبِيلًا )  : ( بنگر كه چگونه براى تو مثلهايى مىزنند ، پس گمراه شده‌اند و ديگر قادر نيستند هيچ راهى بيابند ) ، خطاب به رسولخدا صلّى اللّه عليه و إله و سلم مىفرمايد : در كار اينها نظاره كن كه براى تو مثلها مىزنند و صفات خود را با خداوند مقايسه مىكنند ، اينها به مرحله‌اى رسيده‌اند كه ديگر اميدى به ايمان آوردنشان نيست و گمراهى آنها حتمى شده و هرگز راهى به سوى هدايت نخواهند يافت ، همچنانكه در جاى ديگر فرمود :  ( سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ ) *  « 1 » ، ( براى آنها فرقى نمىكند چه آنان را انذار نمايى و چه ننمايى آنها ايمان نمىآورند ) .\r\n( 49 )  ( وَ قالُوا أَ إِذا كُنَّا عِظاماً وَ رُفاتاً أَ إِنَّا لَمَبْعُوثُونَ خَلْقاً جَدِيداً )  : ( و گفتند : آيا بعد از آنكه استخوان شديم و پوسيديم دوباره به خلقتى جديد از نو برانگيخته مىشويم ؟ ) ، اين مشركان قدرت خود را با قدرت خداوند قياس نموده و لذا زنده شدن دوبارهء موجودات را امرى محال مىپنداشتند و حقيقت معاد را انكار مىكردند و دليل انكارشان هم اضافه بر مطلب فوق اين بود كه اينها مرگ را نابودى و عدم مىدانستند و از آنجا كه اعاده و بازگرداندن معدوم امرى محال است آنها زندگى پس از مرگ را هم محال مىشمردند و مىگفتند : آيا بعد از مرگ و فساد بدنهايمان كه هيچ اثرى از آن\r\n\r\n\r\n","description":"","footnote":"\r\n( 1 ) . سورهء بقره آيهء 6 ؛ سورهء يس آيهء 10 .\r\n","page_name":" 34 ","page_number":34},
  {"content":"\r\n\r\nنمانده ، دوباره از نو زنده مىشويم و به صورت سابق برانگيخته خواهيم شد ؟ اين بازگشتى بعيد است « 1 » و حال آنكه\r\nاولا ) مرگ فنا و عدم نيست ، بلكه حقيقت انسان و نفس او باقى مىماند و همين جسم او هم معدوم نمىشود ، بلكه از صورتى به صورت ديگر مبدّل مىگردد .\r\nثانيا ) قدرت خداوند با قدرت محدود بشر قابل قياس نيست ، چون قدرت او نامحدود است و همانگونه كه ابتدا همه موجودات را از عدم محض ايجاد نمود قادر بر اعاده آنها بعد از مرگ نيز هست « 2 » .\r\n( 51 - 50 )   ( قُلْ كُونُوا حِجارَةً أَوْ حَدِيداً ، أَوْ خَلْقاً مِمَّا يَكْبُرُ فِي صُدُورِكُمْ فَسَيَقُولُونَ مَنْ يُعِيدُنا قُلِ الَّذِي فَطَرَكُمْ أَوَّلَ مَرَّةٍ فَسَيُنْغِضُونَ إِلَيْكَ رُؤُسَهُمْ وَ يَقُولُونَ مَتى هُوَ قُلْ عَسى أَنْ يَكُونَ قَرِيباً )   : ( بگو ( استخوان كه سهل است ) اگر سنگ يا آهن هم باشيد - و يا هر چه كه در نظرتان بزرگتر و سختر مىآيد ، ( باز براى خدا تفاوتى ندارد و او قادر بر برانگيختن شماست ) و آنگاه دوباره مىگويند : چه كسى ما را باز مىگرداند ؟ بگو همانكسى كه بار اوّل شما را خلق كرد ، اين بار سرهايشان را به استهزاء تكان مىدهند و مىگويند : اين امر كى خواهد بود ؟ بگو : شايد نزديك باشد ) ، خداوند در جواب آن منكرين معاد به پيامبر صلّى اللّه عليه و إله و سلم دستور مىدهد كه در جواب آنها بگويد : اگر سنگ يا آهن يا هر چيزى كه در نظرتان نسبت به انسان شدن دور تر است ، بزرگتر و دور تر باشيد ، باز هم خداوند به قدرت مطلقهء خود قادر است شما را به صورت انسانى در آورده و مبعوث كند « 3 » .\r\nو وقتى اين پاسخ را به ايشان بدهى آنها خواهند گفت : كيست كه ما را از آن حالت به صورت اوّلى در آورد ؟ در پاسخ آنها بگو : همان خداوند قادرى كه در ابتداى خلقت شما را از كتم عدم بيرون كشيد - در حالى كه آن روز هيچ چيز نبوديد - قادر است پس از\r\n\r\n\r\n","description":"","footnote":"\r\n( 1 ) . سورهء ق ، آيهء 3 ،  ( أَ إِذا مِتْنا وَ كُنَّا تُراباً ذلِكَ رَجْعٌ بَعِيدٌ )  .\r\n( 2 ) . سورهء روم ، آيهء 27 .  ( وَ هُوَ أَهْوَنُ عَلَيْهِ )  بلكه بر او آسانتر است .\r\n( 3 ) . سورهء عنكبوت ، آيهء 19 .  ( إِنَّ ذلِكَ عَلَى اللَّهِ يَسِيرٌ )  اين براى خدا سهل است .\r\n","page_name":" 35 ","page_number":35},
  {"content":"\r\n\r\nمرگ از همين استخوانهاى پوسيده مجددا بدن انسانى شما را ايجاد كند ، در اينجا آيه شريفه به صفت فاطر بودن خداوند اشاره مىكند تا استبعاد منكرين را بكلّى زايل نمايد .\r\nولى آنها بعد از شنيدن اين حجّت آشكار با غرور و خودخواهى سرهايشان را تكان مىدهند و مىگويند : اين امر چه وقت به وقوع مىپيوندد ؟ ! ولى تو اى پيامبر در جواب آنها بگو : شايد نزديك باشد ، چون هيچ راهى براى علم يافتن به آن وجود ندارد و اين امر از امور غيبيست كه جز خدا كسى به آن احاطه ندارد ، امّا صفات آن چنين و چنان است و آنگاه آن صفات را در آيهء بعدى توضيح مىدهد .\r\n( 52 )  ( يَوْمَ يَدْعُوكُمْ فَتَسْتَجِيبُونَ بِحَمْدِهِ وَ تَظُنُّونَ إِنْ لَبِثْتُمْ إِلَّا قَلِيلًا )  : ( روزى كه شما را مىخواند و شما با ستايش خدا آن دعوت را اجابت مىكنيد و مىپنداريد كه جز اندكى درنگ نداشته‌ايد ) ، ( يوم ) مفعول فعل مقدّر ( تبعثون ) است و مراد از ( دعوت ) در اين آيه همان نفخهء صور و نداى غيبى است كه همه را زنده مىكند و ( استجابت ) مردم هم همان برخاستن از گور و زنده شدن است و اگر آن را در حالت حمد ذكر فرمود براى آنست كه زنده شدن مردگان ، فعلى جميل و نيكوست كه از جانب خداوند صادر شده و لذا مردم او را به اين سبب حمد و ستايش مىگويند ، چون آن روز ، روزيست كه حقايق آشكارا ، در نظر همه ظاهر مىشود و در مىيابند كه مسأله زنده شدن مردگان و امر قيامت امرى حتمى و مطابق حكمت بوده است و جمله آخر اشاره به آنست كه انسانها در آن روز گمان مىكنند فاصله بين مرگ و برانگيخته شدنشان مدّت اندكى بوده و روز قيامت را نسبت به روز مرگشان بسيار نزديك مىبينند و خداوند هم اين پندار را تأييد مىكند « 1 » ، پس معناى آيه چنانچه خدا بهتر مىداند اين است كه در آن روزى كه شما برانگيخته مىشويد به دعوت الهى شما را فرا مىخوانند و شما كه در دنيا قيامت را استهزاء و انكار مىكرديد امروز كه وقوع آن براى شما محقّق شده نداى الهى را لبيك گفته و از گورها برمىخيزيد در حالى كه خداوند را از بابت وقوع اين امر ستايش مىكنيد\r\n\r\n\r\n","description":"","footnote":"\r\n( 1 ) . سورهء مؤمنون ، آيه 114 ،  ( قالَ إِنْ لَبِثْتُمْ إِلَّا قَلِيلًا )  ، ( گويد جز مدت اندكى درنگ نكرديد ) .\r\n","page_name":" 36 ","page_number":36},
  {"content":"\r\n\r\nو مىپنداريد كه جز اندكى در گور نبوده‌ايد و فاصله مرگ تا قيامت را ناچيز مىشماريد .\r\n( 53 )  ( وَ قُلْ لِعِبادِي يَقُولُوا الَّتِي هِيَ أَحْسَنُ إِنَّ الشَّيْطانَ يَنْزَغُ بَيْنَهُمْ إِنَّ الشَّيْطانَ كانَ لِلْإِنْسانِ عَدُوًّا مُبِيناً )  : ( و به بندگانم بگو سخنى را كه بهتر است بگوييد ، چون شيطان مىخواهد ميان آنها كدورت افكند ، همانا شيطان براى انسان دشمنى آشكار است ) ، مراد از بندگان در اين آيه مؤمنين هستند و خطاب به پيامبر صلّى اللّه عليه و إله و سلم مىفرمايد به بندگان مؤمن من بگو كه در گفتارشان با مردم از كلمات نيكو و مؤدبانه استفاده كنند ، به گونه‌اى كه گفتارشان خالى از خشونت و ناسزا و پيامدهاى بد آن مثل ضرب و شتم و اعمال بد ، باشد و بدانند كه گفتن اين گونه سخنان ناشايست از آثار فريب شيطان است ، چون اوست كه مىخواهد ميان انسانها افساد كند و علّت اين خواسته او اين است كه او دشمنى آشكار و ظاهر العداوة براى بشر است .\r\n( 54 )  ( رَبُّكُمْ أَعْلَمُ بِكُمْ إِنْ يَشَأْ يَرْحَمْكُمْ أَوْ إِنْ يَشَأْ يُعَذِّبْكُمْ وَ ما أَرْسَلْناكَ عَلَيْهِمْ وَكِيلًا )  : ( پروردگارتان نسبت به احوال شما داناتر است اگر بخواهد به شما رحم نموده و اگر بخواهد شما را عذاب مىنمايد و ما تو را براى اين نفرستاده‌ايم كه وكيل آنها باشى ) ، اين آيه در ادامهء آيه سابق است و مىفرمايد اينكه گفتيم مؤمنان سخنان درشت نگويند و نسبت به سعادت يا شقاوت ديگرى اظهار نظر نكرده و نسبت به ديگران خشونت ننمايند به جهت آنست كه خداوند نسبت به باطن و حقيقت شما داناتر است و كسانى كه ايمان دارند بايد اين امور را به خدا واگذار كنند چون او به مقتضاى علم نامحدود و حكمت بالغه‌اش هر كس را به ميزان استحقاقى كه دارد جزا مىدهد ، اگر بخواهد شما را مورد مرحمت قرار مىدهد ، ( البته به شرط ايمان و عمل صالح ) و اگر بخواهد شما را عذاب مىكند ، ( البته به دليل كفر و فسق ) و آنگاه خطاب به رسول اكرم صلّى اللّه عليه و إله و سلم مىفرمايد : ما تو را وكيل و نگهبان آنها قرار نداده‌ايم ، يعنى مؤمنان نبايد در نجات و رستگارى خود فقط به پيامبر صلّى اللّه عليه و إله و سلم اعتماد نموده و سرنوشت خود و سعادت و شقاوت را مستند به پيروى از\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nدين او بدانند ، ( بلكه سرمايه انسان و عامل رستگارى او ايمان و عمل صالح است ) « 1 » .\r\n( 55 )  ( وَ رَبُّكَ أَعْلَمُ بِمَنْ فِي السَّماواتِ وَ الْأَرْضِ وَ لَقَدْ فَضَّلْنا بَعْضَ النَّبِيِّينَ عَلى بَعْضٍ وَ آتَيْنا داوُدَ زَبُوراً )  : ( و خداوند نسبت به احوال هر كه در آسمانها و زمين است داناتر است و ما بعضى از پيامبران را بر بعض ديگر برترى داده و به داود زبور داديم ) ، در ابتداى آيه ، مطلب آيه سابق را تعليل و تأكيد مىكند ، يعنى چگونه خدا نسبت به احوال شما داناتر نباشد و حال آنكه او نسبت به احوال همه كسانى كه در آسمانها و زمين هستند داناتر است ؟ و آنگاه در بيان مقدمه براى فراز آخر مىفرمايد : ما بعضى از انبياء را بر ديگران برترى داديم و سپس فضيلت داود عليه السّلام را از ساير انبياء عليهم السلام بر مىشمارد و آن داشتن كتاب زبور است كه زبور داود عليه السّلام مشتمل بر نيكوترين كلمات در حمد و تسبيح خدا بوده است و با اين بيان مؤمنان را تشويق مىكند كه ايشان هم به گفتار نيكو تمايل داشته و در گفتگو با مردم نهايت ادب را به كار ببرند .\r\n\r\n[ آيهء ( 65 - 56 ) چند استدلال بر توحيد ربوبى و بحث درباره شجره ملعونه 
  ]\r\n( 56 )  ( قُلِ ادْعُوا الَّذِينَ زَعَمْتُمْ مِنْ دُونِهِ فَلا يَمْلِكُونَ كَشْفَ الضُّرِّ عَنْكُمْ وَ لا تَحْوِيلًا )  : ( بگو آن الهه‌هايى را كه مىپنداريد بخوانيد و از آنها حاجت طلبيد ، هر آينه نمىتوانند هيچ بلا و مكروهى را از شما دفع كرده يا آن را به صورت ديگر تبديل كنند ) ، ( زعم ) به معناى اعتقاد است ، امّا اغلب در اعتقاد باطل به كار مىرود ( يعنى پندار دروغين ) و مراد از الهه‌هاى غير خدا هر الهه‌اى از ملائكه يا جنّ و انس و غير اينهاست ، اين آيه در صدد نفى الوهيّت آن معبودهاست و استدلال آن از طريق صفات ربوبيّت مىباشد ، چون ربّى مستحق پرستش است كه قادر بر رساندن نفع و دفع ضرر باشد و وجود چنين قدرتى از صفات لازمهء ربوبيّت است ، امّا اين معبودهاى خيالى مشركان چون چنين قدرتى را ندارند و نمىتوانند بلائى را از آنها دفع نموده يا آن را مبدّل به منفعت و خيرى بنمايند ، لذا معبود حقيقى و ربّ نيستند ، بلكه خودشان مخلوقات خدا هستند و هيچ استقلالى در\r\n\r\n\r\n","description":"","footnote":"\r\n( 1 ) . در سورهء نساء ، آيهء 123 مىفرمايد :  ( لَيْسَ بِأَمانِيِّكُمْ وَ لا أَمانِيِّ أَهْلِ الْكِتابِ مَنْ يَعْمَلْ سُوءاً يُجْزَ بِهِ )  ، ( امر دائر مدار آرزوهاى شما يا اهل كتاب نيست ، بلكه هر كس عمل زشتى كند كيفر آن را خواهد ديد ) .\r\n","page_name":" 38 ","page_number":38},
  {"content":"\r\n\r\nتدبير امور ندارند و خود محتاج به خداوندند .\r\n( 57 )  ( أُولئِكَ الَّذِينَ يَدْعُونَ يَبْتَغُونَ إِلى رَبِّهِمُ الْوَسِيلَةَ أَيُّهُمْ أَقْرَبُ وَ يَرْجُونَ رَحْمَتَهُ وَ يَخافُونَ عَذابَهُ إِنَّ عَذابَ رَبِّكَ كانَ مَحْذُوراً )  : ( كسانى كه كفّار آنها را مىخوانند ، خدا را مىخوانند و همه در جستجوى راهى به سوى پروردگار خويشند تا كداميك منزلتى نزديكتر بيابند و به رحمت او اميدوار و از عذاب او بيمنا كند ، همانا كه عذاب پروردگارت واجب الاحتراز است ) ، مىفرمايد اين ملائكه و جنّ و انسى كه مشركين آنها را عبادت مىكنند ، خودشان براى تقرّب به درگاه پروردگار خود ، در جستجوى وسيله هستند تا به او نزديكتر شوند و راه او را بروند و به اعمال او اقتداء كنند و همه در تمامى حوائج زندگى و وجودشان از او مدد مىجويند و اميد رحمت او را دارند و از بيم عذابش او را اطاعت كرده و معصيت نمىكنند ، چون عذاب پروردگارت به گونه‌ايست كه حقيقتا بايد از آن پرهيز و دورى جست .\r\nلذا مشركين براى توسّل به خدا و تقرّب به او به عبادت ملائكه و جنّ و غير اينها روى آورده‌اند و به جاى عبادت خدا اين وسايل را عبادت مىكنند و با اين عمل يعنى ترك عبادت خدا و دادن استقلال در ربوبيّت و عبادت به اين معبودها ، به خداى بزرگ شرك ورزيده‌اند .\r\nامّا مسأله توسّل كه در اعتقاد شيعى وجود دارد غير اين است و مطابق آيه ،  ( يا أَيُّهَا الَّذِينَ آمَنُوا اتَّقُوا اللَّهَ وَ ابْتَغُوا إِلَيْهِ الْوَسِيلَةَ )  « 1 » ، ( اى كسانى كه ايمان آورده‌ايد از خدا بترسيد و به سوى او در طلب وسيله باشيد ) ، عملى صحيح و معقول مىباشد ، چون شيعه ، ائمه اطهار يا شخص پيامبر را افرادى مستقل از ارادهء پروردگار و داراى شأن ربوبيّت و عبادت نمىدانند ، بلكه چون آنها شايسته‌ترين بندگان خدا هستند ، شيعه در هنگام گرفتارى و تضرّع خود آنها را وسيلهء شفاعت در بارگاه الهى قرار مىدهند و در عين حال يقين دارند كه عبادت و تدبير امور فقط وابسته به ارادهء خداى سبحان است و بس .\r\n\r\n\r\n","description":"","footnote":"\r\n( 1 ) . سورهء مائده ، آيهء 35 .\r\n","page_name":" 39 ","page_number":39},
  {"content":"\r\n\r\n( 58 )  ( وَ إِنْ مِنْ قَرْيَةٍ إِلَّا نَحْنُ مُهْلِكُوها قَبْلَ يَوْمِ الْقِيامَةِ أَوْ مُعَذِّبُوها عَذاباً شَدِيداً كانَ ذلِكَ فِي الْكِتابِ مَسْطُوراً )  : ( و هيچ آباديى نيست جز آنكه ما آن را قبل از روز قيامت هلاك نموده و يا به عذابى شديد معذّب مىكنيم و اين امر در كتاب نوشته و حتمى شده است ) ، ( هلاكت ) يعنى مرگهاى طبيعى و تدريجى افراد ، ( عذاب شديد ) يعنى مسأله استيصال و انقراض يك قوم به عذاب الهى .\r\nلذا مىفرمايد : هيچ قومى نيست جز آنكه ما مردم آن قوم را قبل از قيامت يا مىميرانيم و يا به عذاب استيصال و مرگ دسته جمعى مبتلا مىنمائيم تا بعد از آن قيامت را برپا كنيم و اين امر در لوح محفوظ « 1 » قضاى حتمى و محقّق است .\r\n( 59 )  ( وَ ما مَنَعَنا أَنْ نُرْسِلَ بِالْآياتِ إِلَّا أَنْ كَذَّبَ بِهَا الْأَوَّلُونَ وَ آتَيْنا ثَمُودَ النَّاقَةَ مُبْصِرَةً فَظَلَمُوا بِها وَ ما نُرْسِلُ بِالْآياتِ إِلَّا تَخْوِيفاً )  : ( هيچ چيز مانع ما نشد كه آيات پيشنهادى آنها را بفرستيم ، جز اينكه در امتّهاى گذشته آنها را فرستاديم و تكذيبش كردند همچنانكه براى قوم ثمود ناقه را كه آيتى بينا كننده بود فرستاديم امّا به آن ظلم كردند و ما آيات را جز براى بيم دادن نمىفرستيم ) ، مراد از آيات پيشنهادى آياتى است كه قريش ( يا ساير امّتهاى گذشته ) آنها را درخواست مىكردند مثل زنده كردن مردگان ، يا تبديل كوه صفا به طلا و . . . كه هيچ مصلحتى در آنها نبوده و نفعى براى كسى نداشته‌اند و خداوند مىفرمايد : علّت اينكه ما اين آيات را نفرستاديم اين است كه فايده‌اى در فرستادن آنها نبود و اگر هم مىفرستاديم اينها به آن ايمان نمىآوردند و در نتيجه عذاب استيصال برايشان نازل مىشد ، همچنانكه در امّتهاى سابق نيز سنّت ما چنين بوده كه چون معجزه‌اى را درخواست مىكردند ، امّا بعد از نزول معجزه به آن ايمان نمىآوردند ، ما آنها را هلاك مىنموديم ، امّا در مورد اين امّت اسلام اراده كرده‌ايم كه آنها را مهلت\r\n\r\n\r\n","description":"","footnote":"\r\n( 1 ) . قبلا دربارهء لوح محفوظ توضيح داده شد كه كتابيست وجودى در محضر علم الهى كه تمامى حوادث آينده و گذشته در آن ضبط شده و در واقع اين كتاب مبين الهى همان متن اعيان و موجودات خارجى با همهء حوادث آنهاست و وجوب ايشان از ناحيه علّت تامّه آنها ناشى مىشود .\r\n","page_name":" 40 ","page_number":40},
  {"content":"\r\n\r\nدهيم ، ( و با عذاب و خوارى در جنگ بدر و غير آن آنها را بيازمائيم ) ، و ما چون مىدانيم با نزول معجزه آنها ايمان نمىآورند و خود را مستحق هلاكت مىسازند و اين امر با قضاى ما بر امهال آنها منافات دارد ، لذا معجزات درخواستى آنها را نمىفرستيم .\r\nو نمونه اين سنّت ما در مورد قوم ثمود بود كه آنها درخواست يك شتر مادّه را نمودند كه از درون كوه برايشان ظاهر شود و زمانيكه خداوند آن ناقه را فرستاد با آنكه يك معجزه آشكار و موجب بصيرت بود ، به جاى آنكه به آن ايمان بياورند آن را تكذيب كردند و كشتند و با اين عمل به خودشان و آن ناقه ظلم نمودند و خود را مستحقّ عذاب ساختند و حكمت ما در فرستادن آيات ترساندن و انذار مردم است و اگر آن آيت از آياتى باشد كه عذاب استيصال و انقراض را بدنبال دارد انذار در آن به صورت هلاكت در دنيا و عذاب جهنم در آخرت است و اگر از آن آيات نباشد انذار در آن فقط تخويف و ترساندن از عقوبت آخرت است .\r\n( 60 )  ( وَ إِذْ قُلْنا لَكَ إِنَّ رَبَّكَ أَحاطَ بِالنَّاسِ وَ ما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ وَ الشَّجَرَةَ الْمَلْعُونَةَ فِي الْقُرْآنِ وَ نُخَوِّفُهُمْ فَما يَزِيدُهُمْ إِلَّا طُغْياناً كَبِيراً )  : ( و به ياد آر زمانيكه به تو گفتيم پروردگارت به مردم احاطه دارد و ما آن رؤيا را كه به تو نشان داديم ، جز به جهت آزمايش آنها قرار نداديم ، همچنين درختى كه در قرآن لعنت شده و ما آنها را مىترسانيم ، امّا به آنها جز طغيانى بزرگ نمىافزايد ) ، احتمالا داستان رؤياى پيامبر و شجرهء ملعونه دو امر مهّمى است كه يا به زودى در بشريّت پيدا مىشود و يا در ايّام نزول آيات پيدا شده و مردم را دچار فتنه نموده و فساد را در آنان شايع ساخته و طغيان و استكبار را در آنها پرورش داده .\r\nاز طرف ديگر در زبان عربى ( دودمان ) را شجره مىگويند ، پس شجره ملعونه يكى از اقوامى هستند كه در قرآن لعنت شده‌اند و اين امر فقط در مورد مشركان ، منافقان و اهل كتاب واقع شده و با دقّت در تاريخ اسلام آشكار مىشود كه مشركان و اهل كتاب مصداق اين آيه نيستند ، پس فقط فرقه منافقان باقى مىماند كه بين مسلمانان تفرقه انداخته و با تفاخر و عقايد باطل ، امّت را به تشتّت دچار مىكردند ، از دقّت در معانى و\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nسياق استفاده مىشود كه خداى سبحان شجرهء ملعونه را در عالم خواب به رسول گرامى خود نشان داده و آنگاه در قرآن بيان كرده كه آن شجره‌اى كه در رؤيا به تو نشان داديم و بخشى از اعمال آنها را در اسلام به تو ارائه داديم يك فتنه در امّت اسلام است ، پس مراد از احاطه ، احاطه علمى و قدرتى خداوند بر آنهاست ، مىفرمايد : كه شيوهء مردم همواره استمرار بر فسق و فجور و پيروى آيندگان از گذشتگان است و پروردگار تو بر ايشان و همهء اعمال آنها احاطه دارد و ما به ماجراى رؤياى تو و شجره ملعونه احاطه داريم و آن را وسيلهء آزمايش براى مردم قرار داده‌ايم .\r\nو ما مردم را با موعظه و بيان يا با آيات خوفناك ( مثل سيل و زلزله و . . . ) كه آنها را مىترساند ولى از بين نمىبرد ، انذار نموده و مىترسانيم امّا اين آيات و انذارها فقط به طغيان آنها اضافه مىكند ، يعنى نه تنها از هشدار ما متعظّ نمىشوند و از كردار زشت خود دست برنمىدارند ، بلكه دشمنى و عناد با حق را از حدّ مىگذرانند .\r\nدر روايات عامّه و خاصّه بيان شده كه مراد از رؤيا خوابيست كه رسولخدا صلّى اللّه عليه و آله و سلم در بارهء بنى اميّه ديد و شجرهء ملعونه ، شجره اين دودمان است و اين آيه در حكم تسليت خاطر آن جناب مىباشد « 1 » .\r\n( 61 )  ( وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ قالَ أَ أَسْجُدُ لِمَنْ خَلَقْتَ طِيناً )  : ( و به ياد آور زمانى را كه به ملائكه گفتيم به آدم سجده كنيد ، همه سجده كردند ، جز ابليس كه گفت : آيا من براى كسى سجده كنم كه تو او را از گل آفريده‌اى ؟ ) ، ( ابليس ) چنانچه گفتيم پدر شياطين و از طائفه جنيّان مىباشد و او از امر پروردگارش عصيان ورزيد و به آدم سجده نكرد ، بلكه با حالت استكبار گفت : آيا براى كسى سجده كنم كه او را از گل آفريده‌اى ؟ و اين خوددارى از سجده به جهت گمراهى و ظالم بودن او بود ، همچنانكه او بنى آدم را بر ظلم و طغيان و اعراض از آيات الهى دعوت كرده و آنها را\r\n\r\n\r\n","description":"","footnote":"\r\n( 1 ) . در كتاب الدّر المنثور جلد 4 ، ص 190 روايتى نقل شده از رسولخدا صلّى اللّه عليه و إله و سلم كه فرمودند : من فرزندان حكم بن ابى العاص را در خواب ديدم كه بر فراز منبر من به صورت ميمونهايى آمد و رفت مىكنند و اندوهناك شدم ، امّا خداوند اين آيه را نازل فرمود .\r\n","page_name":" 42 ","page_number":42},
  {"content":"\r\n\r\nگمراه مىكند .\r\nلذا از يك سو فتنه‌هاى الهى بشر را احاطه كرده و از سوى ديگر شيطان با لشكر سواره و پياده خود او را در برگرفته است و فقط بندگان مخلص خدا از بوته اين آزمايشها سربلند بيرون مىآيند و اين آيه نيز در ادامه تسلّى خاطر حضرت رسول صلّى اللّه عليه و إله و سلم مىباشد كه نسبت به وضع مشركان زمان خود ناراحت نباشد و بداند كه جنس بشر از ازل همينطور بود ، چون شيطان سوگند خورده كه آنها را گمراه كند و خداوند هم او را بر كسانى كه از او اطاعت كنند مسلّط فرموده .\r\n( 62 )  ( قالَ أَ رَأَيْتَكَ هذَا الَّذِي كَرَّمْتَ عَلَيَّ لَئِنْ أَخَّرْتَنِ إِلى يَوْمِ الْقِيامَةِ لَأَحْتَنِكَنَّ ذُرِّيَّتَهُ إِلَّا قَلِيلًا )  : ( شيطان گفت : آيا اين موجوديست كه تو او را بر من برترى داده‌اى ؟\r\nهر آينه اگر مرا تا روز قيامت مهلت دهى ، تمامى فرزندان او را جز اندكى فريب مىدهم ) ، ( احتناك ) يا افسار كردن يعنى قطع شدن از ريشه ، شيطان در ادامهء گفتارش خطاب به پروردگار كريم مىگويد : خدايا اين بود آن كسى كه مرا به سجده او امر نمودى و چون معصيت كردم مرا از درگاه خودت راندى ؟ ! سوگند مىخورم كه اگر مرا تا روز قيامت و مدّت عمر بشر در روى زمين مهلت دهى ، فرد فرد نسل او را مانند چهارپايان افسار مىكنم و زمام امور آنها را بدست مىگيرم ، مگر اندكى از ايشان را كه بندگان مخلص تو هستند .\r\n( 63 )  ( قالَ اذْهَبْ فَمَنْ تَبِعَكَ مِنْهُمْ فَإِنَّ جَهَنَّمَ جَزاؤُكُمْ جَزاءً مَوْفُوراً )  : ( خطاب رسيد : برو ، هر كس از ايشان كه از تو پيروى كند ، همانا جهنم جزاى شماست ، جزائى كامل ) ، پروردگار خطاب به شيطان فرمود : برو و هر چه از دستت بر مىآيد كوتاهى نكن ، امّا هر يك از بنى آدم كه از تو پيروى كند جهنم سزاى تو و ايشان خواهد بود جزائى بدون نقص و كامل كه چيزى از آن ذخيره نشده و همه‌اش بطور كامل داده مىشود .\r\n( 64 )  ( وَ اسْتَفْزِزْ مَنِ اسْتَطَعْتَ مِنْهُمْ بِصَوْتِكَ وَ أَجْلِبْ عَلَيْهِمْ بِخَيْلِكَ وَ رَجِلِكَ وَ \r\n\r\n","description":"","footnote":"","page_name":" 43 ","page_number":43},
  {"content":"\r\n\r\n شارِكْهُمْ فِي الْأَمْوالِ وَ الْأَوْلادِ وَ عِدْهُمْ وَ ما يَعِدُهُمُ الشَّيْطانُ إِلَّا غُرُوراً )  : ( با آواى خود هر چه توانستى از آنها را بفريب و ايشان را از مراتب كمال تنّزل بده و با لشكر سواره و پياده‌ات بر آنها بتاز و در اموال و اولادشان شريك آنها باش و به ايشان وعده بده ، و براستى شيطان به آنها جز دروغ و فريب وعده‌اى نمىدهد ) ، ( استفزاز ) يعنى هل دادن و راندن به آرامى يا به سرعت .\r\n( جلب ) يعنى سوق دادن و كشاندن امّا ( اجلاب ) به معناى فرياد زدن به قهر است ، در ادامه خطاب به شيطان مىفرمايد : با آواز و وسوسهء خود از نسل آدم هر كه را مىتوانى گمراه كن و به سوى معصيت بران ، در اين تعبير كنايهء لطيفى وجود دارد كه گويا پيروان شيطان مانند رمه‌اى هستند كه به آواز چوپان حركت مىكنند و از خود اراده‌اى ندارند .\r\nآنگاه فرمود : به همه لشكريانت فرمان بده تا پيوسته بر سر آنان بزنند و آنان را به معاصى فرا خوانند و در منافع و مختصّات اموال و فرزندان آنها مشاركت كن ، و مراد از مشاركت شيطان اين است كه انسان مال يا فرزند را از راه حرام بدست بياورد يا آنها را در غير راه خدا به كار بندد و با اين ترتيب شيطان در منافع آنها شريك مىگردد و به مقصد خود كه نافرمانى خدا و انجام عمل حرام است نايل مىشود ، هرچند كه انسان هم از مال يا فرزندش بهره مىبرد ، امّا هر دو طرف ( شيطان و انسان ) از آن مال يا فرزند بهره‌مند شده‌اند ، ولى از رحمت خدا بىنصيب و تهى دست هستند « 1 » .\r\nو در آخر مىفرمايد : به آنها وعده بده ، امّا حقيقتا شيطان وعده نمىدهد مگر وعدهء دروغين و فريبنده ، به اين صورت كه خطا را در نظر آنها صواب و باطل را به صورت حق جلوه مىدهد ، مثلا به آنها مىگويد : عقوبت و جزائى در كار نيست يا به آنها مىگويد از راه حرام توانگر مىشويد و يا به ايشان وعدهء غلبه و قدرت مىدهد ، آن هم به هر وسيلهء ممكن و يا به آنها مىگويد خداوند شما را مىبخشد و مىآمرزد ، پس گناه كنيد و از عقاب نترسيد و اين روش اطرافيان سلاطين و اهل دعوت است كه آنها را\r\n\r\n\r\n","description":"","footnote":"\r\n( 1 ) . از ابن عباس روايت شده كه اموالى كه از راه حرام و غير حق بدست آمده و فرزندى كه از راه نامشروع پديد آمده باشد ، شيطان در آن سهيم است ، ( مترجم ) .\r\n","page_name":" 44 ","page_number":44},
  {"content":"\r\n\r\nمىفريبند تا خودشان انحراف يافته و مردم را منحرف نمايند و آنها را به استدراج كشانده و با مال و منصب مىفريبند .\r\n( 65 )  ( إِنَّ عِبادِي لَيْسَ لَكَ عَلَيْهِمْ سُلْطانٌ وَ كَفى بِرَبِّكَ وَكِيلًا )  : ( همانا بندگان من ، تو را بر آنها تسلّطى نيست و فقط محافظت و نگهبانى خدا ايشان را كفايت مىكند ) ، مراد از ( عبادى ) مطلق بندگان خدا هستند كه در مقابل بندگان شيطان و پيروان او قرار دارند و ( عباد ) از ( مخلصين ) اعم است .\r\nو اضافه نمودن بندگان به خود براى احترام ايشانست ، و در آخر فرمود : خداوند براى قيام بر ادارهء نفوس و اعمال آنها و براى نگهدارى منافع و سرپرستى امور آنها كافيست و اين وكالت خاصّ الهى مختص بندگان هدايت يافته اوست نه افراد غاوى و گمراه كه خود طوق بندگى شيطان را بر گردن نهاده‌اند همچنانكه فرمود :  ( إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ )  « 1 » ، ( همانا تو را بر بندگان من تسلّطى نيست جز گمراهانى كه از تو پيروى كنند ) .\r\n\r\n[ آيهء ( 72 - 66 ) بيان تكريم و تفضيل انسان بر ساير مخلوقات 
  ]\r\n( 66 )  ( رَبُّكُمُ الَّذِي يُزْجِي لَكُمُ الْفُلْكَ فِي الْبَحْرِ لِتَبْتَغُوا مِنْ فَضْلِهِ إِنَّهُ كانَ بِكُمْ رَحِيماً )  : ( پروردگار شما كسى است كه در دريا كشتيها را به حركت در مىآورد تا شما بتوانيد سفر كنيد و از فضل خدا در طلب روزى برآييد ، همانا او نسبت به شما مهربان است ) ، ( ازجاء ) يعنى راندن چيزى از حالى به حال ديگر ، در اينجا به معناى حركت دادن كشتيها در آب بوسيله باد و مانند آن و نرم و روان ساختن آب است و اينكه طلب روزى را ( ابتغاء فضل ) ناميد به جهت آنست كه خداوند جواد و بخشنده ، روزى خلق را از ناحيهء فضل خود افاضه مىكند و خزائن الهى بواسطهء روزى خلق كاسته نمىشود ، لكن چون هر شخص بخشنده‌اى مازاد و اضافه بر احتياج خود را به ديگران مىبخشد و فضل به معناى مازاد است ، لذا روزى خلق را فضل الهى ناميده است و در آخر اشاره به صفت مهربانى خداوند نموده و مىفرمايد او نسبت به شما مهربان است و به رحمت خود هر\r\n\r\n\r\n","description":"","footnote":"\r\n( 1 ) . سورهء حجر ، آيهء 42 .\r\n","page_name":" 45 ","page_number":45},
  {"content":"\r\n\r\nخيرى را بر شما افاضه مىكند و معناى آيه روشن است .\r\n( 67 )  ( وَ إِذا مَسَّكُمُ الضُّرُّ فِي الْبَحْرِ ضَلَّ مَنْ تَدْعُونَ إِلَّا إِيَّاهُ فَلَمَّا نَجَّاكُمْ إِلَى الْبَرِّ أَعْرَضْتُمْ وَ كانَ الْإِنْسانُ كَفُوراً )  : ( و زمانيكه در دريا به شما خوف و خطرى در رسد ، به جز خدا همه را از ياد مىبريد ، ولى زمانيكه شما را از دريا بسوى خشكى نجات داد ، اعراض مىكنيد ، همانا انسان كافر و ناسپاس است ) ( ضرّ ) يعنى سختى و گرفتارى و مراد از ( مسّ ضّر ) در دريا ، گرفتار طوفان شدن و خطر غرق گشتن است و نيز مراد از ( ضلال ) در اينجا به معناى محو شدن از خاطر و يا گمراه شدن است ، همچنين معناى دعا در اين آيه درخواست و طلب مىباشد و استثناء نيز استثناء منقطع است .\r\nو معناى آيه چنانچه خدا بهتر مىداند اين است كه وقتى در دريا مشرف به هلاكت شديد آنوقت همه خدايان دروغينى را كه جز خدا عبادت مىكرديد فراموش مىكنيد و فقط خدا را جهت نجات خود مىطلبيد ، يعنى انسان قبل از گرفتارى در دريا هميشه موقع حاجت خود معبودهاى دروغين را طلب مىكرده و آنها راه وصول به ذكر خدا را بر او بسته بودند ، چون او نجات خود را از آنها مىطلبيد و ارتباطش با پروردگارش قطع بود ، ولى در دريا زمانيكه مشرف به هلاكت مىشود ، آن خدايان دروغين هيچ يك به فرياد شخص غريق نمىرسند ، گويا در راه گم مىگردند و شخص غريق فقط به ياد خداى خالق خويش مىافتد و براى رفع گرفتاريش او را مىخواند و خدا را در نزد خود حاضر و ناظر مىبيند و اين امر رحمتى از جانب خداست و خداى متعال نيز علىرغم اعراض هميشگى آن شخص دعاى او را پاسخ گفته و وى را به سوى خشكى نجات مىدهد ، امّا روش هميشگى انسان ، ناسپاسى است و وقتى كه نجات يافت و به خشكى رسيد مجددا از ياد حق غافل شده و اعراض مىنمايد و خداوند مسبب الاسباب را فراموش نموده و او را شكرگزارى نمىكند ، در حالى كه هميشه در نعمتهاى او غوطه‌ور است .\r\nو چنان كه در آيات سابق ذكر شد همين مسأله كه انسان در هنگام خطر و زمانيكه مشرف به هلاكت مىگردد ، فطرتا توجّهش از همهء اسباب ظاهرى قطع گشته و متوجّه مسبب الاسباب مىگردد و در دلش روزنهء اميدى به قدرتى وجود دارد كه هيچ قدرتى\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nما فوق آن نيست ، بزرگترين حجّت انفسى و فطرى بر مسأله اثبات صانع است و اگر اشتغالات دنيوى و دلبستگيهاى مادّى نبود ، هرگز انسان از ياد خالق خدا غافل نمىشد .\r\n( 68 )  ( أَ فَأَمِنْتُمْ أَنْ يَخْسِفَ بِكُمْ جانِبَ الْبَرِّ أَوْ يُرْسِلَ عَلَيْكُمْ حاصِباً ثُمَّ لا تَجِدُوا لَكُمْ وَكِيلًا )  : ( آيا ايمن شده‌ايد از اينكه زمين شما را فرو ببرد و يا بر سرتان سنگ ببارد ، و آنگاه براى خود از آن بلا نگهبانى نيابيد ؟ ) ، ( حاصب ) يعنى بادى كه از شدّت خود سنگريزه‌ها را از جاى بركند يا باد كشنده‌اى كه در بيابان برمىخيزد ، به هر جهت خداوند به نحو استفهام توبيخى مىفرمايد ، ( چرا فقط در هنگام غرق شدن در دريا به ياد خالقتان مىافتيد ) ، مگر در خشكى ايمن هستيد ؟ چه بسا كه خداوند با زلزله‌اى شما را به زمين فرو ببرد يا بوسيلهء تند بادى مهلك شما را نابود سازد و بدانيد كه در آن هنگام جز خداى يكتا هيچ كسى را نمىيابيد كه آن بلا و گرفتارى را از شما دور كرده و سلامتى و امنيّت سابق را به شما بازگرداند « 1 » .\r\n( 69 )  ( أَمْ أَمِنْتُمْ أَنْ يُعِيدَكُمْ فِيهِ تارَةً أُخْرى فَيُرْسِلَ عَلَيْكُمْ قاصِفاً مِنَ الرِّيحِ فَيُغْرِقَكُمْ بِما كَفَرْتُمْ ثُمَّ لا تَجِدُوا لَكُمْ عَلَيْنا بِهِ تَبِيعاً )  : ( آيا ايمن شده‌ايد از اينكه بار ديگر خدا شما را به دريا برگرداند و يا تند بادى بفرستد تا همه به كيفر كفرتان در دريا غرق شويد ، آنگاه هيچ كس را از قهر ما فريادرس نيابيد ) ، ( قصف ) يعنى خرد كردن و درهم شكستن ، و ( باد قاصف ) يعنى بادهاى كشنده دريايى .\r\nدر ادامهء توبيخ قبلى مىفرمايد : آيا ايمن شده‌ايد از اينكه خداوند مجددا شما را در دريا دچار گرفتارى و هلاكت سازد و بادى سهمناك به سويتان فرستاده و شما را به سبب ناسپاسى و كفرتان غرق كند ؟ و كشتيها و ابنيهء شما را ويران نمايد ؟ و در آن هنگام كسى را هم نداريد كه از شما حمايت كند و به جهت غرق كردن شما به خداوند اعتراض كند كه چرا چنين عمل مرتكب گشته ، و يا او را بواسطهء عملش مؤاخذه كند ، پس چرا از ياد\r\n\r\n\r\n","description":"","footnote":"\r\n( 1 ) . كما اينكه زلزله هر ساله خسارات فراوان مالى و جانى براى مردم نقاط مختلف جهان ببار مىآورد ، در زلزله سال 1923 در توكيو 140000 نفر كشته شدند و در زلزله سال 1995 كوبا 95 ميليارد دلار خسارت مالى وارد شد ، ( مصطفى شاكر ) .\r\n","page_name":" 47 ","page_number":47},
  {"content":"\r\n\r\nحق غفلت ورزيده و اعراض مىكنيد ؟\r\n( 70 )  ( وَ لَقَدْ كَرَّمْنا بَنِي آدَمَ وَ حَمَلْناهُمْ فِي الْبَرِّ وَ الْبَحْرِ وَ رَزَقْناهُمْ مِنَ الطَّيِّباتِ وَ فَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا )  : ( و به تحقيق فرزندان آدم را گرامى داشتيم و آنها را بر مركبهاى دريايى و زمينى سوار كرديم و از هر غذاى پاكيزه به آنها روزى داديم و آنها را بر بسيارى از مخلوقات خود برترى داديم و چه برترى دادنى ! ) ، اين آيه در مقام امتنان و عتاب است كه چگونه بنى آدم را كرامت بخشيده و بواسطهء بخشيدن قوهء تعقّل و تميز حق از باطل و خير از شرّ ، آنها را بر ساير موجودات مزيّت و برترى داده و در درياها كشتيها و در خشكى حيوانات چهارپا را مسخّر آنها نموده تا به سوى مقاصد خود رهسپار شوند و در طلب فضل الهى برآيند كه اين امر از مصاديق تكريم الهيست و ايشان را به روزيهاى پاكيزه‌اى چون ميوه‌ها و محصولات خوشآيند متنعّم كرده ، در واقع انسان را به مهمانى مثال مىزند كه به ضيافت پروردگارش دعوت شده و براى حضور او در اين ضيافت برايش مركب فرستاده و انواع ميوه‌ها و غذاها را در اختيار او قرار داده‌اند و اينها همه از مظاهر تكريم الهيست .\r\nو در آخر مىفرمايد : ما آنها را بر بسيارى از مخلوقات خود برترى فراوانى داده‌ايم و چون با لفظ ( من ) كه مخصوص صاحبان عقول است به آنها اشاره شده شايد مراد از آن مخلوقات انواع حيوانات داراى شعور و جنيّان باشد .\r\nاز اين آيه دو نكته آشكار مىشود :\r\n1 - دو كلمهء تفضيل و تكريم هر كدام اشاره به يك دسته از موهبت‌هاى الهى در خصوص انسان دارند ، تكريم انسان بواسطه اعطاء عقل است و تفضيل او بواسطه آن است كه آنچه به همهء موجودات داده شده انسانها از همهء آنها سهمى افزونتر در آن امر دارند و اين رويّه در خوراك ، پوشاك ، ازدواج و طريقه زندگى و رفتار اجتماعى و ساير شئون زندگى بشر جاريست .\r\n2 - اين آيه ناظر به برترى انسان بر ساير موجودات مادّى است و چون ملائكه اصلا\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nوجودشان غير مادّيست ، لذا در اين آيه اشارتى بر برترى انسان بر ملائكه وجود ندارد « 1 » و فقط دلالت مىنمايد كه انسان به حسب وجود مادّيش از حيوان و جّن برترى دارد .\r\n( 71 )  ( يَوْمَ نَدْعُوا كُلَّ أُناسٍ بِإِمامِهِمْ فَمَنْ أُوتِيَ كِتابَهُ بِيَمِينِهِ فَأُولئِكَ يَقْرَؤُنَ كِتابَهُمْ وَ لا يُظْلَمُونَ فَتِيلًا )  : ( به ياد آور روزى كه هر قومى را با كتاب و رهبرشان دعوت كنيم ، پس هر كس كتابش به دست راستش داده شود ، آنان نامه عملشان را قرائت مىكنند و ابدا مورد ستم واقع نمىشوند ) ، مراد از ( يوم ) روز قيامت است و ( امام ) يعنى مقتداء و پيشوا « 2 » و خداوند كسانى را كه بشر را به امر خدا هدايت مىكنند به اين نام ناميده « 3 » ، و افرادى را كه رهبر گمراهانند ائمه كفر خوانده است « 4 » ، همچنين كتابهاى آسمانى را نيز امام ناميده است « 5 » ، و در قرآن لوح محفوظ نيز امام ناميده شده « 6 » .\r\nامّا از آنجا كه در اين آيه امام به مردم نسبت داده شده ( امامهم ) معلوم مىشود كه مراد از امام هر قوم ، همان اشخاصى هستند كه آن قوم به آنها اقتداء كرده و در راه حق يا باطل از آنها پيروى نموده‌اند ، به هر جهت مىفرمايد : در روز قيامت هر طائفه‌اى با مقتدايشان در محضر الهى خوانده مىشوند ، در آن زمان هر كس كه به جهت صلاحيّت\r\n\r\n\r\n","description":"","footnote":"\r\n( 1 ) . البته طبق نظر شيعيان و بعضى از اهل سنّت ، انسان از ملائك برتر است و دليل آن اين است كه ملك اصلا اختيار بر انجام معصيّت ندارد ، امّا انسان مؤمن كه در عين توانايى انجام معصيّت از انجام آن خوددارى مىنمايد و خدا را اطاعت مىكند البته از ملك برتر است و آياتى كه در آن خداوند ملائكه را امر بر سجده نمودن به آدم مىنمايند هم اين مطلب را تأييد مىكنند ، ( مترجم ) .\r\n( 2 ) .  ( إِنِّي جاعِلُكَ لِلنَّاسِ إِماماً )  ، ( و تو را به پيشوايى خلق برگزيدم ) ، سورهء بقره ، آيهء 124 .\r\n( 3 ) .  ( وَ جَعَلْناهُمْ أَئِمَّةً يَهْدُونَ بِأَمْرِنا )  ، ( و آنها را پيشوايانى ساختيم تا خلق را به امر ما هدايت كنند ) ، سورهء انبياء ، آيهء 73 .\r\n( 4 ) .  ( فَقاتِلُوا أَئِمَّةَ الْكُفْرِ )  ، ( پس با پيشوايان كفر قتال كنيد ) ، سورهء توبه ، آيهء 12 .\r\n( 5 )  ( وَ مِنْ قَبْلِهِ كِتابُ مُوسى إِماماً وَ رَحْمَةً )  ، ( و قبل از آن كتاب موسى و كه پيشوا و سبب رحمت بود ) ، سورهء هود ، آيهء 17 .\r\n( 6 ) .  ( وَ كُلَّ شَيْءٍ أَحْصَيْناهُ فِي إِمامٍ مُبِينٍ )  ، ( هر چيز را در امام مبين شمارش كرده‌ايم ) ، سورهء يس ، آيهء 12 .\r\n","page_name":" 49 ","page_number":49},
  {"content":"\r\n\r\nعقيده و عملش صحيفه اعمالش بدست راستش داده شود ، او با حالتى شادمان و خشنود آن نامه را ديده و مىخواند و در خصوص جزاى اعمالش ابدا مورد ستم قرار نمىگيرد ، بلكه خداوند به طور تّام و كامل جزاى آنها را به ايشان خواهد داد و ( فتيل ) چنانچه گفته شد به معناى پوستهء نازكى ميان هستهء خرماست و وقتى مىفرمايد به اندازهء فتيلى مورد ستم واقع نمىشوند ، كنايه از آنست كه ابدا مورد ظلم قرار نمىگيرند .\r\n( 72 )  ( وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا )  : ( و هر كس در اين دنيا نابينا باشد در آخرت نابيناتر و گمراهتر خواهد بود ) ، مراد از ( اعمى ) نابينايى ظاهرى نيست ، بلكه نداشتن بصيرت و ديده باطنى مورد نظر است .\r\nمىفرمايد : هركس در اين حيات دنيوى ديدهء بصيرت نداشته و امام حق و راه حق را نشناسد ، چنين كسى در آخرت نيز گمراه‌تر و نابيناتر بوده و راهى بسوى آمرزش و سعادت و رستگارى نخواهد داشت .\r\n\r\n[ آيهء ( 81 - 73 ) امر به رسول خدا صلّى اللّه عليه و إله و سلم جهت تهجّد و بيان مقصود از دخول و خروج به صدق 
  ]\r\n( 73 )  ( وَ إِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ لِتَفْتَرِيَ عَلَيْنا غَيْرَهُ وَ إِذاً لَاتَّخَذُوكَ خَلِيلًا )  : ( و نزديك بود تو را نسبت به آنچه به تو وحى كرديم بفريبند و غافل سازند و چيز ديگرى به ما نسبت دهى تا مشركان تو را دوست خود گيرند ) ، ( فتنه ) در اينجا به معناى فريفتن و برگرداندن است و خليل از ريشهء ( خلّت ) به معناى صداقت است .\r\nو مراد از  ( الَّذِي أَوْحَيْنا إِلَيْكَ )  قرآن است كه مشتمل بر معارف توحيدى و نفى شرك و اعمال صالحه مىباشد .\r\nدر روايات نقل شده كه مشركان از رسولخدا صلّى اللّه عليه و آله و سلم خواستند كه دست از بدگويى به خدايان آنها بردارد و غلامان و كنيزان آنها را كه مسلمان شده بودند از خود براند ، اين آيات نازل شد تا پيامبر را از نزديكى به تمايلات آنها بر حذر بدارد و خطاب به پيامبر صلّى اللّه عليه و آله و سلم مىفرمايد كه مشركين نزديك بود كه تو را بلغزانند و تو را از آنچه به تو وحى نموديم منحرف سازند تا تو اعمالى مخالف قرآن در پيش بگيرى و بدين وسيله به ما افترا بزنى و روش اختلاف طبقاتى را عمل خداپسندانه جلوه دهى و آنها به تو گفتند : اگر چنين كنى و افراد فقير و پست را از خود برانى ، ما با تو رفاقت مىكنيم و تو را از خود\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمىدانيم .\r\n( 74 )  ( وَ لَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا )  : ( و اگر ما تو را ثابت قدم نمىكرديم هر آينه نزديك بود كه اندكى به آنها متمايل شوى ) ، مراد از ( تثبيت ) در اين آيه عصمت و حفظ الهى ، و ( ركون ) به معناى كمترين تمايل است .\r\nمىفرمايد : اگر ما با عصمت « 1 » خود ، تو را پايدارى نمىداديم نزديك مىشدى به اينكه اندكى به سوى آنها ميل كنى ، امّا ما تو را استوار ساختيم و در نتيجه كمترين تمايلى به آنها ننمودى چه رسد به اينكه آنها را اجابت كنى .\r\nلذا رسولخدا صلّى اللّه عليه و آله و سلم به تأييد الهى ابدا نزديك به تمايل آنها هم نشد ، چه رسد به اينكه به آنها ميل كند .\r\n( 75 )  ( إِذاً لَأَذَقْناكَ ضِعْفَ الْحَياةِ وَ ضِعْفَ الْمَماتِ ثُمَّ لا تَجِدُ لَكَ عَلَيْنا نَصِيراً )  : ( در اين صورت ، كيفر اين عمل را به تو مىچشانديم و عذاب تو را در دنيا و آخرت دو چندان مىكرديم و تو از قهر و خشم ما هيچ ياورى در برابر ما نمىيافتى ) ، سياق آيه تهديد است و خطاب به پيامبر صلّى اللّه عليه و آله و سلم مىفرمايد كه اگر تو اندكى هم به سوى آنها متمايل شوى ما عذاب مضاعف زندگى دنيا را كه مجرمان را با آنها عذاب مىدهيم و عذاب مضاعف مرگ را كه در عالم ديگر با آن گنه‌كاران را معذب مىكنيم ، به تو مىچشانيم و در اين صورت هيچ راه گريز و خلاصى براى تو نخواهد بود و عذاب بر تو حتما واقع خواهد شد .\r\n( 76 )  ( وَ إِنْ كادُوا لَيَسْتَفِزُّونَكَ مِنَ الْأَرْضِ لِيُخْرِجُوكَ مِنْها وَ إِذاً لا يَلْبَثُونَ خِلافَكَ إِلَّا قَلِيلًا )  : ( و نزديك بود كه مشركان تو را در سرزمين خود سوق دهند و تو را از آنجا بيرون كنند كه در اين صورت بعد از تو جز اندك زمانى نمىزيستند ) ، ( استفزار )\r\n\r\n\r\n","description":"","footnote":"\r\n( 1 ) . قبلا توضيح داده شد كه عصمت از مقولهء علم و دريافت است ، يعنى درجه‌اى از علم و ادراك كه انسان در آن حقيقت و قبح معصيّت را مىبيند و لذا ابدا متوجّه آن نمىگردد ، امّا اين مقام منافاتى با اختيار و ارادهء شخص معصوم ندارد ، ( مترجم ) .\r\n","page_name":" 51 ","page_number":51},
  {"content":"\r\n\r\nيعنى سوق دادن و تحريك آسان و مراد از ( الارض ) سرزمين معهود مكّه است و ( خلاف ) به معناى بعد مىباشد .\r\nمىفرمايد : مشركان نزديك بود كه ترا وادار كنند كه از مكّه بيرون روى و اگر آنها تو را از مكّه اخراج مىكردند ، بعد از رفتن تو مدّت زيادى زنده نمىماندند ، بلكه به فاصله اندكى خدا همه آن‌ها را هلاك مىكرد .\r\n( 77 )  ( سُنَّةَ مَنْ قَدْ أَرْسَلْنا قَبْلَكَ مِنْ رُسُلِنا وَ لا تَجِدُ لِسُنَّتِنا تَحْوِيلًا )  : ( اين سنّتى است كه ما در ساير پيامبرانى كه قبل از تو بودند نيز قرار داده بوديم و هرگز در روش ما تغييرى نخواهى يافت ) يعنى امر هلاك كردن مردمى كه پيامبرانشان را از شهرشان بيرون مىكردند « 1 » يك سنّت الهى است كه در امم سابقه هم جريان داشته و هرگز اين سنّت تغيير و تحوّل نخواهد پذيرفت .\r\n( 78 )  ( أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ وَ قُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً )  : ( نماز را هنگام زوال آفتاب تا اوّل تاريكى شب بپادار و نماز صبح را نيز بخوان كه نماز صبح مشهود ملائكه شب و روز است ) ، ( دلوك ) يعنى زوال و ( دلوك شمس ) هنگام اوّل ظهر و زوال آفتاب است  ( غَسَقِ اللَّيْلِ )  يعنى هنگام پديد آمدن تاريكى شب كه مطابق روايت به نيمه شب اطلاق مىشود ، بنابراين آيه شريفه از اوّل ظهر تا نصفه شب را شامل مىگردد و نمازهاى واجب اين دورهء زمانى شامل نماز ظهر ، عصر ، مغرب و عشاء است و با كلمه  ( قُرْآنَ الْفَجْرِ )  كه ناظر به نماز صبح است ، نمازهاى پنج‌گانه واجب كامل مىشود .\r\n( قرآن الفجر ) يعنى قرآنى كه هنگام صبح خوانده شود كه دلالت بر نماز صبح مىنمايد و آنگاه مىفرمايد نماز صبح مشهود است كه مطابق روايات عامّه و خاصّه\r\n\r\n\r\n","description":"","footnote":"\r\n( 1 ) .  ( وَ قالَ الَّذِينَ كَفَرُوا لِرُسُلِهِمْ لَنُخْرِجَنَّكُمْ مِنْ أَرْضِنا أَوْ لَتَعُودُنَّ فِي مِلَّتِنا فَأَوْحى إِلَيْهِمْ رَبُّهُمْ لَنُهْلِكَنَّ الظَّالِمِينَ )  ، ( كسانى كه كافر شدند به پيامبرانشان گفتند : يا به دين ما بگرويد و يا شما را از سرزمينمان بيرون مىكنيم ، پس ما به پيامبران وحى نموديم كه هر آينه ظالمان را هلاك خواهيم كرد ) ، سورهء ابراهيم ، آيهء 13 .\r\n","page_name":" 52 ","page_number":52},
  {"content":"\r\n\r\nيعنى ، نماز صبح را هم ملائكه شب ( هنگام مراجعت ) و هم ملائكه صبح ( در موقع آمدن ) مىبينند « 1 » و پس اين آيه ناظر به مشخص كردن حدود اوقات شرعى نمازهاى يوميّه مىباشد .\r\n( 79 )  ( وَ مِنَ اللَّيْلِ فَتَهَجَّدْ بِهِ نافِلَةً لَكَ عَسى أَنْ يَبْعَثَكَ رَبُّكَ مَقاماً مَحْمُوداً )  : ( و بعضى از شب را بيدار باش و تهجّد كن كه اين نماز شب امرى اضافى و واجب براى توست ، اميد است كه پروردگارت تو را به مقامى ستايش شده برانگيزد ) ، ( تهجّد ) يعنى بيدارى بعد از خواب و ضمير در كلمه  ( فَتَهَجَّدْ بِهِ )  به قرآن باز مىگردد و ( نافله ) يعنى زيادى .\r\nخطاب به پيامبر اكرم صلّى اللّه عليه و آله و سلم مىفرمايد : قسمتى از شب را از بعد از خوابيدنت بيدار باش و به قرآن و نماز مشغول شو ، نمازى زايد بر مقدار كه فقط بر تو واجب است ، باشد كه پروردگارت به تو مقامى محمود عطا كند و مقام محمود يعنى مقامى كه همه آن را بپسندند و از آن بهره‌مند گردند و اين همان مقام شفاعت كبراى رسول خدا صلّى اللّه عليه و آله و سلم در روز قيامت است و روايات عامّه و خاصّه اين معنا را تأييد مىكنند « 2 » .\r\n( 80 )  ( وَ قُلْ رَبِّ أَدْخِلْنِي مُدْخَلَ صِدْقٍ وَ أَخْرِجْنِي مُخْرَجَ صِدْقٍ وَ اجْعَلْ لِي مِنْ لَدُنْكَ سُلْطاناً نَصِيراً )  : ( و بگو پروردگارا مرا به قدمى صادق وارد و با قدمى صادق خارج نما و به من از جانب خود حجّتى روشن عطا كن كه مرا همواره يارى كند ) ، آيه خطاب به رسولخداست كه به آن حضرت تعليم مىدهد كه چه امرى را از خدا بخواهد .\r\n( مدخل ) يعنى داخل كردن و ( مخرج ) يعنى خارج كردن و ( دخول و خروج به صدق ) يعنى همه آمد و رفتنها مطابق با صدق بوده و ظاهر و باطن با هم يكسان باشد و صدق در تمامى اعمال ايشان جريان داشته باشد كه اين مقام صدّيقين است ، يعنى خدايا امور مرا\r\n\r\n\r\n","description":"","footnote":"\r\n( 1 ) . در اين خصوص روايات عديده‌اى از پيامبر صلّى اللّه عليه و آله و سلم و امام صادق عليه السّلام نقل شده است ، من جمله در كتاب نوادر الاصول حكيم ترمذى و ابن جرير و طبرانى و ابن مردويه از ابى درداء اين روايت را نقل كرده‌اند ، ( مترجم ) .\r\n( 2 ) . من جمله در كتاب الدّر المنثور جلد چهارم ، ص 197 ، و تفسير عياشى جلد دوّم ، ص 315 .\r\n","page_name":" 53 ","page_number":53},
  {"content":"\r\n\r\nچنان سرپرستى كن كه همه اعمالم مطابق صدق باشد ، همچنانكه اعمال صدّيقين را سرپرستى مىكنى و آنگاه در آخر مىفرمايد : براى من از جانب خود تسلّطى يارى شده قرار بده ، يعنى مرا يارى كن كه در تمامى امور مهّمه و اساسى مغلوب نشوم و در دعوت مردم به جانب دين تو شكست نخورم و حجّتهاى باطل آنها مرا سركوب نكند و با وسوسهء شيطان گمراه نشوم ، لذا در اين آيه خداوند به رسولش فرمان مىدهد كه از او بخواهد وى را در همه امورش سرپرستى كند و از ناحيهء خود غلبه و سلطه‌اى به او ببخشد كه همواره ياور او باشد و در نتيجه هرگز از حق منحرف نگشته و به سوى باطل متمايل نگردد .\r\n( 81 )  ( وَ قُلْ جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً )  : ( و بگو حق آمد و باطل رفت ، همانا كه باطل هلاك شدنى است ) ، ( زهوق ) يعنى هلاكت و بطلان ، در اين آيه رسول خدا صلّى اللّه عليه و آله و سلم را امر مىكند به اينكه ظهور حق را به همه مردم اعلام كند و بگويد كه باطل هرگز دوام نمىيابد و سرانجام نابود مىگردد و به قرينهء سياق منظور از اين آيه اين است كه مشركين را به كلى دلسرد كند تا براى هميشه مأيوس شوند و يقين كنند كه دولت حقّ پابرجاست و آنان هرگز قدرت بر نابودى پيامبر صلّى اللّه عليه و آله و سلم و دين اسلام ندارند .\r\n\r\n[ آيهء ( 100 - 82 ) بيان اينكه قرآن براى مؤمنان شفاء و رحمت است . و بحث دربارهء اينكه هر كس براساس شاكلهء ذاتى خود عمل مىكند 
  ]\r\n( 82 )  ( وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ وَ لا يَزِيدُ الظَّالِمِينَ إِلَّا خَساراً )  : ( و ما آنچه از قرآن نازل كرديم شفاى دل و رحمت براى مؤمنان است ، ولى كافران را جز زيان چيزى نخواهد افزود ) ، ( من ) در آيه ( من بيانيّه ) است ، پس معناى آيه اين است كه ما نازل مىكنيم آنچه را كه شفا و رحمت است و آن قرآن مىباشد .\r\nقلوب كسانى كه بر اساس فطرت باشند داراى عقايد حقّه‌اى در خصوص مبدأ و معاد و ساير اصول معرفت كه از آنها نتيجه مىشوند ، بوده و نيز از كمالات اخلاقى بهره‌مند هستند و اين قرآن براى هدايت و شفاى قلبها نازل شده ، يعنى قلبهائى كه در اثر غفلت از فطرت دچار شك و شبهه و هواى نفس و پليدى طمع و وسوسه‌هاى شيطانى شده باشند ، قرآن كريم با حجّتهاى قاطع و برهانهاى آشكار خود و با موعظه‌هاى شفابخش و داستانهاى عبرت‌آموز و مثلهاى دلنشين خود و نيز با انذارها و بشارتها و احكام و\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nشرايعش آنها را شفا مىدهد و تمامى آفات و امراض قلبها را ريشه‌كن مىسازد و از طرف ديگر قرآن براى مؤمنان رحمت است ، يعنى كمبودهاى آنها را جبران كرده و حوائج ايشان را برآورده مىنمايد ، چون قرآن با نور علم و يقين دل آدمى را روشن ساخته و آن را به زيور ملكات و صفات اخلاقى شايسته مىآرايد و تاريكيهاى جهل و شك و پليدى صفات ناشايست و نكوهيده را از آن زايل مىكند .\r\nلذا قرآن كريم شفا است چون لوح دل را از انواع امراض و انحرافات پاك مىكند و زمينه را براى جايگزينى فضائل مهيّا مىسازد و رحمت است از جهت اينكه صحّت و سلامت فطرت را به آن باز مىگرداند و انسان مؤمن را به سعادت و يقين رهنمون مىشود .\r\nو ايمان ، آن حالت وقار و آرامش قلبى است كه بواسطهء آن انسان به زبان اقرار به توحيد و معارف الهى نموده و با قلب خود به آن يقين داشته و با عمل جوارح خود آن را تأييد مىكند ، ( يعنى گفتار و كردار شخص مؤمن با هم مطابقت دارد ) .\r\nمىفرمايد : اين قرآن تنها باعث شفا و رحمت براى مؤمنان است ولى ظالمان و كافران را جز زيان چيزى نمىافزايد و اگر به جاى كلمه ( كافران ) از كلمه ( ظالمان ) استفاده نمود ، براى آن بود تا اشاره به علّت حكم بنمايد و بفهماند كه علّت خسارت يافتن ايشان از قرآن اين است كه آنها با ارتكاب كفر و فسق به خودشان ستم كرده‌اند .\r\n( خسارت ) يعنى ضرر در سرمايه ، كفّار هم مانند ساير انسانها يك سرمايه اصلى داشتند كه همان دين فطرى آنها باشد ، امّا اين افراد به جهت كفرى كه به خدا و آيات الهى ورزيدند از اين سرمايه اصلى كاستند و چون به قرآن كفر ورزيدند و بدون منطق و فقط از روى ستم از آن روى گردان شدند ، همين قرآن خسارت ايشان را دو چندان كرده و نقصى بر نقص قبليشان مىافزايد « 1 » .\r\n\r\n\r\n","description":"","footnote":"\r\n( 1 ) . يعنى با انكار قرآن آنها بر كفر سابقشان نسبت به خدا و پيامبر ، كفر به قرآن را نيز افزوده‌اند و در نتيجه با اين عمل سرمايه فطريشان را بيشتر دچار نقصان كرده‌اند ، و در واقع در اينجا زياد\r\n","page_name":" 55 ","page_number":55},
  {"content":"\r\n\r\n( 83 )  ( وَ إِذا أَنْعَمْنا عَلَى الْإِنْسانِ أَعْرَضَ وَ نَأى بِجانِبِهِ وَ إِذا مَسَّهُ الشَّرُّ كانَ يَؤُساً )  :\r\n( و ما هر گاه به انسان نعمتى بخشيديم ، روى گرداند و دورى جست و هر گاه شرّ و بلايى به او روى مىآورد به كلّى مأيوس مىشود ) ، با آنكه نعمت مقتضايش سپاس و شكرگزارى است ، امّا انسان هنگامى كه خداوند به او نعمتى مىدهد ، به آن نعمت مشغول شده و منعم را از ياد مىبرد و ارتباط خود را با خدايش قطع كرده و با استكبار و برترى طلبى از پروردگار دور گشته و اعراض مىكند ، امّا هنگامى كه شرّ اندكى به او مىرسد بكلّى نااميد مىشود « 1 » .\r\nاينكه نعمت و خير را به خدا نسبت داد ، امّا شرّ را مطلق ذكر نمود به جهت آنست كه خداوند منبع هر خير است و هر امر خيرى مقصود با لذّات الهى بوده است ، امّا شرّ امرى نسبى و عدميست كه نسبت به اين امر شرّ است ، امّا نسبت به نظام عمومى عالم خير است ، پس هر امر شرّى بالاصاله و بالذّات شرّ نيست و خداوند در مورد آن هم ارادهء خير را نموده ، امّا نسبت به يك مورد باعث نقصان و مرگ و شرّ گشته است « 2 » .\r\nلذا انسان چون دل به اسباب ظاهرى بسته ، هنگام رسيدن نعمت سرگرم به آن شده ، شكر منعم را به جا نمىآورد و وقتى هم كه مختصر شرّى به او برسد كه جلوى خير او را سدّ كند ، دچار يأس شديدى مىشود و از هر خيرى قطع اميد مىكند ، چون او دل به اسباب ظاهرى داده و با از كار افتادن اين اسباب دچار نوميدى مىگردد ، ولى پروردگار و خالق آن اسباب را فراموش كرده ، اين حالت انسان در مسير عادّى زندگيست كه اسباب ظاهرى ميان او و پروردگارش حايل گشته و دلش از ياد و شكر او فارغ شده ، امّا انسان در حالت فطرى يا حالتى كه يكباره بلا و اندوه شديدى به او هجوم بياورد ، ( مثل\r\n\r\n\r\n","description":"","footnote":"\r\nشدن خسران مجازا به قرآن نسبت داده شده ، امّا خسران در واقع اثر كفر خود آنها و سوء اختيارشان و شقاوت نفوس آنهاست ، ( مترجم ) .\r\n( 1 ) . امام صادق عليه السّلام فرمودند : ( الصّبر عند البلاء اعظم من الغفلة عند الرّخاء ) ، صبر در برابر شدائد بهتر از فراموشى در هنگام آسايش است .\r\n( 2 ) . به قول حكما شرور بالعرض داخل در قضاى الهى هستند ، امّا قضاى الهى بالّذات فقط به خير تعلّق مىگيرد .\r\n","page_name":" 56 ","page_number":56},
  {"content":"\r\n\r\nغرق شدن در دريا ) ، چون يكباره از همهء اسباب ظاهرى نااميد مىشود به هدايت فطرت به جانب پروردگارش رجوع مىكند و از او مدد مىجويد ، همچنانكه گفته شد ،  ( وَ إِذا مَسَّكُمُ الضُّرُّ فِي الْبَحْرِ ضَلَّ مَنْ تَدْعُونَ إِلَّا إِيَّاهُ )  ، ( و چون گرفتاريها در دريا به شما برسد خدايان دروغى را فراموش كرده و فقط به ياد او مىافتيد ) « 1 » .\r\n( 84 )  ( قُلْ كُلٌّ يَعْمَلُ عَلى شاكِلَتِهِ فَرَبُّكُمْ أَعْلَمُ بِمَنْ هُوَ أَهْدى سَبِيلًا )  : ( بگو هر كس به حسب ذات خود عملى انجام مىدهد و خداى شما بر آنكسى كه هدايت يافته از همه آگاهتر است ) ، ( شاكله ) به معناى سجّيه ، خوى و اخلاق است كه آدمى را مقيّد و محدود مىسازد كه به مقتضاى آن اخلاق رفتار كند .\r\nمىفرمايد : هر كس به مقتضاى اخلاقيّات خود رفتار مىكند « 2 » به قول فارسى زبانان ( از كوزه همان برون تراود كه در اوست ) يعنى شاكله نسبت به عمل مانند روح جارى در بدن است و اين امرى اثبات شده است كه صفات درونى انسان در اعمال او اثر دارد ، خواه اين شاكله ناظر بر نوع خلقت و خصوصيّات تركيب بدنى فرد باشد يا ناظر به خصوصيّات خلقى حاصل از تأثير عوامل خارجى باشد به هر جهت خداوند به انسان ظلم نكرده و قرآن براى همه مردم باعث هدايت است ، امّا انسانى كه سجيّه او معتدل باشد به آسانى به سوى حق هدايت مىشود و به عكس كسى كه سجيّه او منحرف از حدّ وسط بوده و ظالم باشد پذيرفتن حقّ و انجام عمل صالح بر او گران بوده و دعوت به حقّ براى او جز خسارت چيزى نمىافزايد ، امّا بايد دانست كه اين اقتضاى شاكله به نحو عليّت تامّه نيست كه تخلّف از آن محال باشد چون اگر چنين بود اساس اختيار و تكليف ساقط مىگشت .\r\n\r\n\r\n","description":"","footnote":"\r\n( 1 ) . سورهء اسرى ، آيهء 67 .\r\n( 2 ) . به قول حكماء ميان فعل و فاعلش سنخيتّى وجودى و رابطه‌اى ذاتى برقرار است كه گويا عمل يك مرحله نازله و درجه‌اى پايينتر از وجود فاعل است ، زيرا عنوان علّت و معلول بر آنها صادق است و وجود معلول از وجود علّت خود حكايت مىكند و او را در همان حدّى كه خود از وجود دارد مجّسم مىسازد .\r\n","page_name":" 57 ","page_number":57},
  {"content":"\r\n\r\nو در آخر مىفرمايد : خدايى كه پروردگار شما و داناى آشكار و نهان شماست ، بهتر مىداند كه چه كسى شاكلهء عادله داشته و آسانتر به راه حقّ هدايت مىشود و به استفاده و بهره‌مند شدن از نعمت دين نزديكتر مىباشد و كسى كه شاكله‌اش ظالم است هر چند شالكه‌اش او را به انكار و ظلم فرا مىخواند ، امّا اگر اراده كند و از خدا مدد جويد مىتواند راه هدايت را ولو به دشوارى در پيش بگيرد ، هر چند كه دارندهء شاكلهء عدالت سريعتر هدايت مىيابد .\r\n( 85 )  ( وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي وَ ما أُوتِيتُمْ مِنَ الْعِلْمِ إِلَّا قَلِيلًا )  : ( اى رسول ما از تو دربارهء روح پرسش مىكنند ، بگو روح از عالم امر پروردگار من است و از علم جز اندكى به شما داده نشده ) ، ( روح ) يعنى مبدأ حيات كه جاندار بوسيلهء آن قادر بر احساس و حركت ارادى مىشود ، امّا روح در قرآن به موارد گوناگونى اطلاق شده ، گاهى به هدايت نسبت داده شده « 1 » ، و گاهى به معناى وحى به كار رفته « 2 » ، زمانى به گفته بعضى مفسّران به معناى قرآن استعمال گرديده « 3 » ، و زمانى به معناى جبرئيل از آن استفاده شده « 4 » ، و گاهى در معناى غير ملائكه به كار رفته « 5 » .\r\nبه هر جهت در اين آيه مىفرمايد روح از عالم امر پروردگار است و چنانچه در موارد سابق گفتيم ، خداوند امر خود را چنين معرفى نموده ،  ( إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ )  « 6 » ، ( همانا امر او چنان است كه زمانى كه ارادهء چيزى را نمايد ، بگويد بشو ، پس موجود مىشود ) ، لذا امر او عبارتست از همان كلمه ايجادى كه عين وجود هر چيز\r\n\r\n\r\n","description":"","footnote":"\r\n( 1 ) .  ( أَ وَ مَنْ كانَ مَيْتاً فَأَحْيَيْناهُ )  ، ( كسى كه مرده بود و او را زنده ساختيم ) ، سورهء انعام ، آيهء 122 .\r\n( 2 ) .  ( يُنَزِّلُ الْمَلائِكَةَ بِالرُّوحِ مِنْ أَمْرِهِ )  ، ( ملائكه با امر او روح را مىآورند ) ، سورهء نحل ، آيهء 2 .\r\n( 3 ) .  ( وَ كَذلِكَ أَوْحَيْنا إِلَيْكَ رُوحاً مِنْ أَمْرِنا )  ، ( اينچنين ما به تو روحى از امر خود وحى كرديم ) ، سورهء شورى ، آيهء 52 .\r\n( 4 ) .  ( قُلْ نَزَّلَهُ رُوحُ الْقُدُسِ مِنْ رَبِّكَ )  ، ( بگو آن را روح پاك از جانب پروردگارت نازل كرده ، سورهء نحل ، آيهء 102 .\r\n( 5 ) .  ( يَوْمَ يَقُومُ الرُّوحُ وَ الْمَلائِكَةُ صَفًّا )  ، ( روزى كه روح و ملائكه به صف مىايستند ) ، سورهء نباء ، آيهء 38 .\r\n( 6 ) . سورهء يس ، آيهء 82 .\r\n","page_name":" 58 ","page_number":58},
  {"content":"\r\n\r\nاست ، آن هم از جهت استنادى كه به خداى تعالى دارد و وجودش قائم به ذات اوست ، يعنى همان وجههء ملكوتى موجودات ، پس ملكوت اشيا ، با قطع نظر از اسباب وجودى ديگر همان امر يا كلام خداست ، همچنانكه عيسى عليه السّلام را ( كلمة اللّه ) معرفى نموده ، چون با امر وجودى الهى محقّق شده است و قول و كلام خداى متعال عين فعل اوست ، از طرف ديگر با دقّت در آيه ،  ( وَ ما أَمْرُنا إِلَّا واحِدَةٌ كَلَمْحٍ بِالْبَصَرِ )  « 1 » ، ( و فرمان ما يكى است ، مانند چشم بر هم زدنى ) معلوم مىشود كه امر الهى تدريج بردار نيست ، يعنى موجودات عالم با اينكه تدريجا و به وسيلهء اسباب مادّى موجود شده و در ظرف زمان و مكان هستند با اين حال جهتى دارند كه آن جهت عارى از تدريج و خارج از حيطهء زمان و مكان است ، و از اين جهت امر خدا و قول و كلمه او شمرده مىشوند ، امّا از جهت اينكه در مسير علل و اسباب قرار داشته و در ظرف زمان و مكان قرار دارند خلق خدا محسوب مىگردند « 2 » .\r\nخلاصه روح به حسب وجودش از همين باب است يعنى از سنخ امر و ملكوت است و سپس مىفرمايد : به شما جز اندكى از علم داده نشده ، يعنى آن علم به روح كه خداوند به شما داده ، اندك است و قطره‌اى از درياست ، چون روح موقعيتّى در عالم وجود دارد و آثار و خواصّى در اين عالم بروز مىدهد كه بسيار عجيب و غريب است و شما از آثار آن محجوب و بىخبر هستيد .\r\n( 86 )  ( وَ لَئِنْ شِئْنا لَنَذْهَبَنَّ بِالَّذِي أَوْحَيْنا إِلَيْكَ ثُمَّ لا تَجِدُ لَكَ بِهِ عَلَيْنا وَكِيلًا )  : ( اگر بخواهيم مىتوانيم آنچه به تو وحى كرده‌ايم از بين ببريم و آنگاه تو بر قهر ما هيچ مددى نخواهى يافت ) ، معناى آيه با توجّه به آيه قبلى و چنانچه خداوند داناتر است ، اين است كه آن روحى كه بر تو نازل مىشود و قرآن را به امر ما به تو القاء مىكند ، از سيرهء قدرت ما بيرون نيست و هر آينه سوگند مىخورم كه اگر بخواهيم همان روح را كه كلمه القاء\r\n\r\n\r\n","description":"","footnote":"\r\n( 1 ) . سورهء قمر ، آيهء 50 .\r\n( 2 ) .  ( أَلا لَهُ الْخَلْقُ وَ الْأَمْرُ )  ، ( آگاه باشيد كه آفرينش خاصّ خداست و حكم نافذ فرمان اوست ) ، سورهء اعراف ، آيهء 54 .\r\n","page_name":" 59 ","page_number":59},
  {"content":"\r\n\r\nشدهء ما به توست ، از بين مىبريم و آنگاه ديگر هيچ‌كس را نخواهى يافت كه به نفع تو و عليه ما وكيل به آن باشد ، يعنى كسى نخواهد بود كه از تو دفاع نموده و ما را مجبور به بازگرداندن آن نمايد .\r\n( 87 )  ( إِلَّا رَحْمَةً مِنْ رَبِّكَ إِنَّ فَضْلَهُ كانَ عَلَيْكَ كَبِيراً )  : ( مگر رحمتى از جانب پروردگارت ، همانا فضل و عنايت او بر تو بسيار است ) ، يعنى اين خصوصيّتى كه خداوند تو را به آن اختصاص داد و روح بر تو نازل گشت و ملازم تو شد ، فقط به جهت رحمتى از ناحيهء پروردگارت بود و آنگاه در مقام تعليل و نيز منّت گذارى بر پيامبر صلّى اللّه عليه و آله و سلم مىفرمايد : همانا فضل خدا بر تو بسيار بزرگ است .\r\n( 88 )  ( قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً )  : ( اى پيامبر ، بگو : اگر همه جنّ و انس متّحد شوند كه كتابى مانند اين قرآن بياورند ، هرگز نمىتوانند هر چند كه بعضى پشتيبان بعض ديگر باشند ) در اين آيه به صراحت در تمام خصوصيّات قرآن و صفات كماليّه‌اى كه از نظر لفظ و معنا دارد ، تحدّى شده است ، يعنى غير از فصاحت و بلاغت ساير جنبه‌هاى قرآن نيز مورد تحدّى قرار گرفته و در ضمن اين تحدّى محدود به مدّت معيّن نيست ، بلكه تا امروز نيز اين نداى مبارزه طلبى قرآن در گوش تاريخ پيچيده است و همهء فصحاء و بلغاء و دانشمندان را به مبارزه مىطلبد ، تا اگر مىتوانند كتابى مانند آن بياورند ، امّا قرآن خود به صراحت اعلام مىكند كه اگر همهء جن و انس هم جمع شوند و يكديگر را معاضدت و يارى كنند باز هم قادر نخواهند بود .\r\n( 89 )  ( وَ لَقَدْ صَرَّفْنا لِلنَّاسِ فِي هذَا الْقُرْآنِ مِنْ كُلِّ مَثَلٍ فَأَبى أَكْثَرُ النَّاسِ إِلَّا كُفُوراً )  :\r\n( و به تحقيق براى مردم در اين قرآن هر گونه مثالى را به صورتهاى گوناگون آورديم ، امّا بيشتر مردم ، جز با حالت كفران نمىگذرند ) ، ( مثل ) يعنى توصيف مقصود به چيزى كه آن را مجسّم و ممثّل نمايد و ( تصريف امثال ) يعنى آوردن مثلها به بيانهاى مختلف و روشهاى گوناگون در اين آيه در مقام توبيخ و ملامت مىفرمايد : سوگند مىخوريم كه ما\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nدر اين قرآن براى مردم مثلها را بصورتهاى گوناگون آورديم كه اينها حقّ را براى مردم مشخص مىكرد و آنها را به ايمان و شكر نعم ما دعوت مىنمود ، امّا بيشتر مردم جز راه كفر را نپيمودند و شكر ما را بجاى نياوردند .\r\n( 90 )  ( وَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً )  : ( و گفتند : ما به تو ايمان نخواهيم آورد تا آنكه از زمين براى ما چشمهء آبى بيرون آورى ) .\r\n( 91 )  ( أَوْ تَكُونَ لَكَ جَنَّةٌ مِنْ نَخِيلٍ وَ عِنَبٍ فَتُفَجِّرَ الْأَنْهارَ خِلالَها تَفْجِيراً )  : ( يا آنكه براى تو باغى از خرما و انگور باشد كه در ميان آن نهرهاى آب جارى سازى ) .\r\n( 92 )  ( أَوْ تُسْقِطَ السَّماءَ كَما زَعَمْتَ عَلَيْنا كِسَفاً أَوْ تَأْتِيَ بِاللَّهِ وَ الْمَلائِكَةِ قَبِيلًا )  : ( يا همانطور كه خودت پنداشته‌اى ، آسمان بر سر ما واقع شود يا آنكه خدا را با فرشتگانش در برابر ما حاضر نمايى ) .\r\n( 93 )  ( أَوْ يَكُونَ لَكَ بَيْتٌ مِنْ زُخْرُفٍ أَوْ تَرْقى فِي السَّماءِ وَ لَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُهُ قُلْ سُبْحانَ رَبِّي هَلْ كُنْتُ إِلَّا بَشَراً رَسُولًا )  : ( يا آنكه براى تو خانه‌اى از طلا باشد و يا بر آسمان بالا روى ، كه البته ما به آن ايمان نمىآوريم ، مگر زمانيكه براى ما كتابى بياورى كه آن را بخوانيم ، بگو خدا منزّه است و آيا من جز بشرى هستم كه براى رسالت مبعوث شده‌ام ) ، اين آيات حكايت معجزاتى است كه قريش از رسولخدا صلّى اللّه عليه و آله و سلم مطالبه مىكردند و در واقع معجزه بودن قرآن را قبول نداشتند و آن را خوار مىشمردند .\r\nآنها گفتند : اى محمد صلّى اللّه عليه و آله و سلم ما به تو ايمان نمىآوريم تا آنكه براى ما از زمين مكّه با وجود كم آبى آن ، چشمه آبى را بشكافى و بيرون آورى كه آبش خشك نشود و جوشان باشد يا آنكه باغى از خرما و انگور داشته باشى كه نهرها در ميان آن جريان داشته و اينها همه معجزه‌اى براى تو باشد و يا اينكه همانطور كه عقيده دارى و از پروردگارت نقل مىكنى « 1 » آسمان را قطعه قطعه كرده ، و بر سر ما بريزى و يا خدا و\r\n\r\n\r\n","description":"","footnote":"\r\n( 1 ) . اشاره به حكايت كلام رسولخدا صلّى اللّه عليه و آله و سلم در سورهء سباء آيهء 9 ؛ است كه مىفرمايد :  ( أَوْ تُسْقِطَ \r\n","page_name":" 61 ","page_number":61},
  {"content":"\r\n\r\nملائكه را در برابر چشم ما بياورى تا ما آنها را با چشم خود ببينيم و يا خانه‌اى از طلا داشته باشى يا به آسمان بالا روى كه مسلّما ما به بالا رفتن تو ايمان نخواهيم آورد جز آنكه كتابى را كه به چشم خود ببينيم و آن را بخوانيم بر ما نازل كنى و اينها همهء حكايت معجزات درخواستى و اقتراح مشركان قريش است كه حاكى از جهل و لجاجت آنهاست و اينها امورى را از پيامبر صلّى اللّه عليه و آله و سلم مىخواستند كه بعضى غير معقول و بىفايده بوده و از قدرت پيامبر خارج بود و برخى اصولا محال بالّذات بودند ، حتى اينها نگفتند ما به تو ايمان نمىآوريم تا وقتى كه از خدايت بخواهى كه اين كارها را بكند ، بلكه گفتند : ما به تو ايمان نمىآوريم ، تا وقتى كه خودت چنين چيزهايى را انجام بدهى و اين نهايت نادانى و لجاجت را مىرساند به همين جهت خداوند در جواب به آنها به پيامبر فرمان مىدهد كه ابتدا ساحت الهى را از اين گزافها تنزيه نمايد ، چون او بالاتر است از اينكه بتوان او يا ملائكه‌اش را به چشم سر مشاهده كرد و نيز منزّه است از اينكه اختيار و قدرت مطلقه غيبيّه را در اختيار بشرى قرار دهد ، هر چند كه فرستادهء او باشد ، پس پيامبر به نحو استفهام و تعجّب مىفرمايد : آيا من جز يك بشر فرستاده هستم ؟ يعنى اگر اين توقّعات شما از من به جهت آنست كه من يك بشر مثل شما هستم كه بايد بدانيد هرگز بشرى قادر به انجام اين امور نيست و اگر توقّع شما ناشى از اين است كه من پيامبر خدا هستم بايد بدانيد كه شأن رسول جز گرفتن رسالت و رساندن آن نيست و رسول هرگز داراى قدرت غيبى مطلق نبوده و نمىتواند هر چه را اراده كند ايجاد نمايد .\r\n( 94 )  ( وَ ما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى إِلَّا أَنْ قالُوا أَ بَعَثَ اللَّهُ بَشَراً رَسُولًا )  : ( و هيچ چيز مردم را از هدايت باز نداشت جز اينكه ( با تعجّب و استبعاد ) گفتند : آيا خداوند بشرى را به رسالت برگزيده است ؟ ! ) ، در آيه ، استفهام انكاريست كه حاوى عقايد كفّار و مشركان است ، چون بت‌پرستان به ثبوت اللّه و خالق اقرار دارند ، امّا نبوّت را انكار مىكنند ، لذا مراد از ناس در اين آيه ( بت‌پرستان ) و مراد از ايمان ( ايمان به\r\n\r\n\r\n","description":"","footnote":"\r\n عَلَيْهِمْ كِسَفاً )  ، يا آسمان را قطعه قطعه بر سرشان فرو ريزى ) .\r\n","page_name":" 62 ","page_number":62},
  {"content":"\r\n\r\nرسالت و نبوّت ) است .\r\nو معناى آيه چنانچه خداوند به آن داناتر است ، اينست كه هيچ چيز بت‌پرستان را به عدم ايمان به رسالت وادار نكرد جز اينكه فكر مىكردند كه رسول نمىتواند از جنس بشر بوده و مىپنداشتند رسول بايد از جنس ملك باشد و اينها هر چند به زبان عين اين مطلب را نمىگفتند ، امّا اعتقادات ايشان حاوى اين مطلب بود .\r\n( 95 )  ( قُلْ لَوْ كانَ فِي الْأَرْضِ مَلائِكَةٌ يَمْشُونَ مُطْمَئِنِّينَ لَنَزَّلْنا عَلَيْهِمْ مِنَ السَّماءِ مَلَكاً رَسُولًا )  : ( بگو اگر فرشتگان هم در روى زمين ساكن بوده و به آرامى زندگى مىكردند ، هر آينه فرشته‌اى از آسمان براى رسالت بسوى آنها مىفرستاديم ) خداوند در جواب آنها به پيامبر خود تعليم مىدهد كه بگويد : اگر فرشتگان هم به زندگى مادّى و زمينى ، حيات داشتند ، برايشان ملكى را به عنوان رسول از آسمان مىفرستاديم ، چون عنايت الهى به هدايت اهل زمين تعلّق گرفته است و اين امر جز بوسيلهء وحى الهى كه ملكى به عنوان رسول آن را به انبياء نازل مىكند ، محقّق نمىشود .\r\nپس آيه شريفه دو نكته را تأكيد مىكند : 1 ) اينكه زندگى نوع بشر ، زندگى مادّى و زمينى است ، 2 ) خداوند هدايت اهل زمين را بر خود واجب نموده و اين امر تنها از راه وحى آسمانى و به وسيلهء يكى از فرشتگان عملى مىشود كه آن وحى را به شخص برگزيده الهى يعنى نبى يا رسول مىرساند ، و اين يك برهان كامل بر نبوّت عامّه است .\r\nبه اين بيان كه عنايت الهى اقتضاء دارد ، خداوند هر نوع از انواع مخلوقات را به سوى كمال و سعادت مطلوبش هدايت كند و انسان كه از جمله مخلوقات الهى است كمالش جز به صورت زندگى اجتماعى محقّق نمىشود و در اجتماع چون تزاحم و تداخل مطرح مىگردد ناچار بايد قوانينى باشد تا اختلافات اجتناب ناپذير و قهرى ميان افراد اجتماع را بر طرف كند ، لكن عقل بشر به تنهايى نمىتواند عامل قانونگذارى باشد ، زيرا عامل ايجاد اختلافات همين عقل بشر است ( كه مىخواهد همه منافع و خيرات را براى صاحبش جلب كند ) ، لذا انسان بايد به شعور وحى مجهّز گردد تا در سايهء آن به كمال مطلوب برسد و انسانى كه داراى اين شعور است شخص نبى يا رسول مىباشد كه وحى را از طريق\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nفرشته‌اى از جانب پروردگار دريافت مىكند .\r\nو مجموع اين آيه و آيهء سابق افاده مىكند كه امرى كه مانع از ايمان مردم به رسالت پيامبر است ، اين است كه مىپندارند رسالت بشر از ناحيهء خدا محال است ، امّا مقتضاى زندگى زمينى از يك سو و عنايت الهى نسبت به هدايت بندگانش از سوى ديگر اقتضاء مىكند كه خداوند فرستاده‌اى از جنس فرشتگان را به سوى بعضى از افراد بشر ( انبياء ) گسيل بدارد و پيامهاى خود را به آنها ابلاغ كند و اين امر بقدرى ضرورى و لازم است كه حتّى اگر فرضا ملائكه هم ساكن زمين مىشدند باز خداوند يك افرادى را به عنوان رسول از ميان آنها برمىگزيد و به وسيله فرشتگان آسمانى به آنها وحى مىفرستاد .\r\n( 96 )  ( قُلْ كَفى بِاللَّهِ شَهِيداً بَيْنِي وَ بَيْنَكُمْ إِنَّهُ كانَ بِعِبادِهِ خَبِيراً بَصِيراً )  : ( بگو خدا براى شهادت ميان من و شما كفايت مىكند ، همانا او به احوال بندگانش آگاه و بينا است ) بعد از آنكه احتجاج مزبور را پايان داد و بر معجزه بودن قرآن تحدّى نمود ولى آنها همچنان بر كفر و انكار خود پافشارى كردند ، اينك به رسول گرامى خود دستور مىدهد كه امر را به گواهى خدا واگذار نمايد ، چون او مرجع امور بندگان و يگانه مالك امر است و نسبت به اعمال رسول خود و آن مشركان آگاه و شاهد است و مىداند كه پيامبرش رسالت او را ابلاغ نموده و دعوت و احتجاج را به نهايت رسانده و عذرى باقى نگذاشته ، امّا آن كفار نشنيدند و حجّت برايشان تمام شد ، و همچنان استكبار و عناد به خرج دادند ، در واقع بازگشت كلام به اين است كه اى رسول ما ! دست از محاجّه و مجادله بردار و امر را به خدا واگذار نما تا او هرطور مىخواهد ميان تو و ايشان حكم نمايد ، زيرا او نسبت به احوال شما آگاه و بصير است .\r\n( 97 )  ( وَ مَنْ يَهْدِ اللَّهُ فَهُوَ الْمُهْتَدِ وَ مَنْ يُضْلِلْ فَلَنْ تَجِدَ لَهُمْ أَوْلِياءَ مِنْ دُونِهِ وَ نَحْشُرُهُمْ يَوْمَ الْقِيامَةِ عَلى وُجُوهِهِمْ عُمْياً وَ بُكْماً وَ صُمًّا مَأْواهُمْ جَهَنَّمُ كُلَّما خَبَتْ زِدْناهُمْ سَعِيراً )  : ( و هر كس خدا او را هدايت كند ، او به حقيقت هدايت يافته و هر كه را گمراه كند ديگر جز خدا برايشان دوست و سرپرستى نخواهى يافت و آنها را روز قيامت به رو افتاده و كور و گنگ و كر محشور مىكنيم و جايگاهشان جهنّم است و هر گاه آتش آن\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nخاموش شود بر شعلهء آن مىافزائيم ) ، اين آيه بقيه و متمّم آيهء سابق است كه گويا حضرت رسول خطاب به مشركان مىگويد : ديگر حجّت بر شما تمام شده و ضلالت شما حتمى گشته و اميدى به هدايتتان نيست ، پس هر كس خدا او را هدايت كند ، چون از امكاناتى كه خداوند در اختيارش قرار داده نهايت استفادهء مطلوب را برده و هدايت را انتخاب كرده ، خداوند به او توفيق داده و او را در مسير هدايت نگاه مىدارد ، زيرا هادى حقيقى خداست و هيچ كس در امر هدايت با او مشاركت ندارد و از جانب ديگر هر كس را كه خدا گمراه كند ، در واقع اضلالش ابتدائى نيست ، بلكه او خود امكانات هدايتى را كه خداوند در اختيارش نهاده بود ضايع كرده و خودش گمراهى را برگزيده است ، چنين كسى چون حجّت بر او تمام شده ، ديگر هرگز ياورى جز خدا نخواهد داشت ، چون معبودهاى خيالى و ملائكه هيچكدام قدرت بر ياورى او ندارند و از آنجا كه خدا هم آنها را هدايت نمىكند لذا در آخرت به صورت به رو افتاده و كور و كر و لال محشور مىشوند ، زيرا آنها در دنيا در برابر حقّ كور و كر و لال بودند و از حواسى كه خداوند به آنها بخشيده بود در راه فهم حق استفاده نمىكردند و شكر منعم را بجا نمىآوردند .\r\nپس جايگاهشان جهنّم خواهد بود ، جهنمّى كه هر گاه شعله‌هاى آتشش فروكش نمايد خداوند دوباره آن را افروخته مىكند و اين كافران هيچ گريزى از آن ندارند .\r\n( 98 )  ( ذلِكَ جَزاؤُهُمْ بِأَنَّهُمْ كَفَرُوا بِآياتِنا وَ قالُوا أَ إِذا كُنَّا عِظاماً وَ رُفاتاً أَ إِنَّا لَمَبْعُوثُونَ خَلْقاً جَدِيداً )  : ( اين است سزاى آن كافران به جهت اينكه آنها به آيات ما كفر ورزيدند و گفتند : آيا پس از آنكه ما استخوانى پوسيده شديم دوباره به خلقتى جديد برانگيخته مىشويم ؟ ) ، در ادامهء آيهء سابق مىفرمايد : آن جهنمى كه وصف كرديم كيفر اين افراد كافر است ، چون آنها به آيات ما كافر شدند آياتى كه براى هر كس كه قلب و گوش شنوا داشت هدايت كنندهء بسوى حق بودند ، امّا اينها آيات را انكار كردند و منكر بعث و معاد شدند و گفتند : آيا بقاياى اين استخوانهاى پوسيدهء ما پس از فنا دوباره به خلقتى تازه برانگيخته مىشود ؟ !\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n( 99 )  ( أَ وَ لَمْ يَرَوْا أَنَّ اللَّهَ الَّذِي خَلَقَ السَّماواتِ وَ الْأَرْضَ قادِرٌ عَلى أَنْ يَخْلُقَ مِثْلَهُمْ وَ جَعَلَ لَهُمْ أَجَلًا لا رَيْبَ فِيهِ فَأَبَى الظَّالِمُونَ إِلَّا كُفُوراً )  : ( آيا ندانستند كه آن خدايى كه زمين و آسمان را آفريده قادر است كه مانند اينها را خلق كند و برايشان وقتى معيّن قرار دهد كه هيچ ترديدى در آن نيست ، امّا ستمگران جز با كفر و ناسپاسى و عناد نمىگذرند ) ، اين آيه جواب انكار آنها در خصوص مسأله معاد است و مىفرمايد همين وجود شما كه خداوند ابتداء شما را از عدم ايجاد كرده دالّ بر اين است كه خلقت دوباره او امر بعيد و محالى نيست ، پس همانطور كه خداوند بار اوّل همه آسمانها و زمين را از عدم محض آفريده قادر است تا به شما حيات دوباره ببخشد .\r\nامّا اينكه در آيه شريفه خلقت بعدى را مثل خلقت قبلى دانسته نه عين آن ، در جواب بايد گفت : شباهت فقط در بدن است كه مورد انكار آنها بوده نه در خصوص نفس ، چون نفس كه حافظ وحدت و شخصيّت انسان است در دنيا و آخرت يكى است .\r\nو اينكه فرمود خداوند قادر است مثل آنها را خلق كند و برايشان مدّت معينى قرار دهد كه هيچ ترديدى در آن نيست ، دالّ بر اين است كه مراد از اجل ، همان مرگ است و اشاره به مرگ به منظور عبرت گرفتن كفّار است تا شايد از جرأت و جسارت بر خدا و تكذيب آيات او دست بردارند و بدانند كه خداوند قادر است كه آنها را دوباره زنده نموده و از آنها انتقام بگيرد .\r\nالبته بعضى مفسّران « 1 » احتمال داده‌اند كه مراد از اجل روز قيامت باشد و در آخر مىفرمايد اين آيات و حجج ما دلالتش آشكار و واضح است ، امّا ظلم و ستم اين كفّار مانند حجابيست كه مانع از درك صحيح آنهاست و لذا با حالت كفر و عناد از كنار اين آيات مىگذرند .\r\n( 100 )  ( قُلْ لَوْ أَنْتُمْ تَمْلِكُونَ خَزائِنَ رَحْمَةِ رَبِّي إِذاً لَأَمْسَكْتُمْ خَشْيَةَ الْإِنْفاقِ وَ كانَ الْإِنْسانُ قَتُوراً )  : ( بگو اگر شما صاحب خزائن رحمت پروردگارم باشيد باز هم از ترس\r\n\r\n\r\n","description":"","footnote":"\r\n( 1 ) . روح المعانى جلد 15 ، ص 179 .\r\n","page_name":" 66 ","page_number":66},
  {"content":"\r\n\r\nفقير شدن از انفاق ، بخل و امساك خواهيد ورزيد ، چون انسان همواره بسيار بخيل است ) ، در اينجا بشر را به جهت جلوگيرى از نشر رحمت حق و هدايت خلق بوسيله رسالت انبياء توبيخ مىنمايد و مىفرمايد به اين كفّار بگو شما آنچنان بخيل هستيد كه اگر مالك همه خزائن رحمت خداوند هم بشويد باز هم از بيم فقر ، امساك نموده و بخل مىورزيد چون طبيعت انسان بسيار بخيل است .\r\n\r\n[ آيهء ( 111 - 101 ) بحث دربارهء اسماء حسنى و نفى فرزند ، ولىّ و شريك از ساحت خداى تعالى 
  ]\r\n( 101 )  ( وَ لَقَدْ آتَيْنا مُوسى تِسْعَ آياتٍ بَيِّناتٍ فَسْئَلْ بَنِي إِسْرائِيلَ إِذْ جاءَهُمْ فَقالَ لَهُ فِرْعَوْنُ إِنِّي لَأَظُنُّكَ يا مُوسى مَسْحُوراً )  : ( و هر آينه به تحقيق موسى را نه معجزه آشكار داديم ، پس از بنى اسرائيل سئوال كن ، آنزمان كه موسى نزدشان آمد و فرعون به او گفت ، اى موسى من تو را جادو شده مىپندارم ) ، اين معجزات نه گانه شامل عصا ، يد بيضاء ، طوفان ، ملخ ، شپش ، قورباغه ، خون ، سوسمار و قحطى و كمبود ميوه‌هاست .\r\nو گفتهء فرعون خطاب به حضرت موسى عليه السّلام اين است كه اى موسى من گمان مىكنم كه تو را سحر كرده باشند و در نتيجه خللى به عقل تو وارد آمده ، امّا بعضى گفته‌اند مراد از مسحور ، ساحر است ، يعنى فرعون آن جناب را جادوگر ناميده ، به هر جهت قرآن مىخواهد بفرمايد از بنى اسرائيل بپرس تا بدانى كه كثرت معجزات و آيات باعث ايجاد ايمان در قلبهاى منكر و معاند نمىشود .\r\n( 102 )  ( قالَ لَقَدْ عَلِمْتَ ما أَنْزَلَ هؤُلاءِ إِلَّا رَبُّ السَّماواتِ وَ الْأَرْضِ بَصائِرَ وَ إِنِّي لَأَظُنُّكَ يا فِرْعَوْنُ مَثْبُوراً )  : ( گفت : تو خود مىدانى كه اين معجزه‌ها را جز پروردگار آسمانها و زمين نازل نكرده و من تو را اى فرعون هلاك شده مىپندارم ) ، حكايت جواب موسى عليه السّلام به فرعون است كه مىفرمايد : تو خوب مىدانى كه اين معجزات آشكار را كسى جز پروردگار عالم نازل نكرده و منظور از آنها هم بصيرت و هدايت مردم بوده تا بوسيلهء آنها ميان حق و باطل را تميز دهند و من مىپندارم كه تو به جهت عناد و سركشيت سرانجام هلاك مىشوى ، و اينكه به جاى به كار بردن علم و يقين از ظنّ استفاده نموده به جهت آنست كه اشاره كند حكم بدست خداست و در عين حال جواب فرعون را مطابق خودش بدهد ، به علاوه كلمه ( ظنّ ) در مورد يقين هم به كار مىرود .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n( 103 )  ( فَأَرادَ أَنْ يَسْتَفِزَّهُمْ مِنَ الْأَرْضِ فَأَغْرَقْناهُ وَ مَنْ مَعَهُ جَمِيعاً )  : ( پس فرعون اراده كرد كه تا آنها را از آن سرزمين بيرون كند ، پس او و كسانى كه همراهش بودند همه را غرق نموديم ) ، ( استفزاز ) يعنى بيرون كردن با قهر و اجبار ، و معناى آيه روشن است ، مىفرمايد : فرعون خواست تا بنى اسرائيل و موسى را از سرزمين خود بيرون كند ، امّا ما او و همه لشكريانش را غرق كرديم و مؤمنان را نجات داديم .\r\n( 104 )  ( وَ قُلْنا مِنْ بَعْدِهِ لِبَنِي إِسْرائِيلَ اسْكُنُوا الْأَرْضَ فَإِذا جاءَ وَعْدُ الْآخِرَةِ جِئْنا بِكُمْ لَفِيفاً )  : ( و پس از اين امر به بنى اسرائيل گفتيم : در اين سرزمين مستقّر شويد و چون موعد ديگر بيايد همه شما را با هم مىآوريم ) ، مقصود از زمينى كه بنى اسرائيل مأمور شدند در آنجا سكونت كنند به قرينه آيهء  ( ادْخُلُوا الْأَرْضَ الْمُقَدَّسَةَ الَّتِي كَتَبَ اللَّهُ لَكُمْ )  « 1 » ، ( داخل شويد در سرزمين مقدّسى كه خداوند براى شما مقدّر نموده ) ، سرزمين مقدّسى است كه خداوند برايشان مقدّر كرده بود .\r\nو معناى اينكه فرمود :  ( فَإِذا جاءَ وَعْدُ الْآخِرَةِ )  ، اين است كه وقتى وعدهء بار دوّم و يا وعدهء زندگى آخرت رسيد ، ( يعنى روز قيامت ) همه شما را دسته جمعى و پيچيده خواهيم آورد .\r\nو شايد هم مراد از وعدهء آخرت همان قضايى باشد كه راندن آن را در اوّل سوره ذكر نمود  ( فَإِذا جاءَ وَعْدُ الْآخِرَةِ لِيَسُوؤُا وُجُوهَكُمْ . . . )  « 2 » كه اين وعده شامل جلاى وطن و تبعيد آنها به بابل و اسارت آنها است .\r\nكه در اين صورت معناى آيه اين است كه بعد از غرق فرعون به بنى اسرائيل دستور داديم كه در سرزمين مقدّس منزل كنيد و همانجا باشيد تا وعدهء ديگر شما برسد ، همان وعده‌اى كه در آن بلاها شما را در خود مىپيچاند و دچار قتل و غارت و اسيرى و دورى از وطن مىگرديد و همه شما را گرد آورده و در هم فشرده مىآوريم .\r\n( 105 )  ( وَ بِالْحَقِّ أَنْزَلْناهُ وَ بِالْحَقِّ نَزَلَ وَ ما أَرْسَلْناكَ إِلَّا مُبَشِّراً وَ نَذِيراً )  : ( و ما اين\r\n\r\n\r\n","description":"","footnote":"\r\n( 1 ) . سورهء مائده ، آيهء 21 .\r\n( 2 ) . سورهء اسراء ، آيهء 7 .\r\n","page_name":" 68 ","page_number":68},
  {"content":"\r\n\r\nقرآن را به حق نازل كرديم و آن به حق نازل شده است و تو را جز بشارت دهنده و بيم رسان نفرستاده‌ايم ) ، يعنى اين قرآن هم از ناحيه خداوندى كه آن را نازل كرده توأم با حق است و باطل و در آن راه ندارد و هم داخل آن مطابق حقّ است و چيزى از درونش لغو و باطل نيست تا آن را فاسد كند و همچنين كسى غير خدا در آن مشاركت نداشته تا بتواند آن را باطل سازد و رسول خدا هم جز بشارت دهنده و ترساننده‌اى نيست و لذا نمىتواند در آن دخل و تصرّفى كرده يا مطابق هواى نفسش آن را تغيير دهد يا آيهء ديگرى از خدا درخواست كند چون شأن رسول تنها ارسال پيام و بشارت و انذار است .\r\nلذا قرآن حقّ است و از مصدر حق صادر گشته و احدى حتّى رسولخدا صلّى اللّه عليه و آله و سلم نمىتواند در آن دخل و تصرّف نمايد .\r\n( 106 )  ( وَ قُرْآناً فَرَقْناهُ لِتَقْرَأَهُ عَلَى النَّاسِ عَلى مُكْثٍ وَ نَزَّلْناهُ تَنْزِيلًا )  : ( و قرآن را بتدريج فرستاديم تا تو آن را با درنگ و تدريج براى مردم بخوانى و ما آن را نازل كرديم ، نازل كردنى كامل ) ، يعنى اين قرآن را آيه آيه و سوره و سوره نازل كرديم تا مردم بتدريج استعداد دريافت معارف آن را بيابند و تو به مقتضاى مصالح آنها اين قرآن را بتدريج بر آنها تلاوت كنى كه در اين صورت تعقّل و حفظ آن براى مردم آسان مىشود و در آخر مجددا تأكيد مىنمايد كه ما اين قرآن را بتدريج نازل نموديم تا هر بخش از آن مطابق حاجت و مصالح مردم و به حسب پديد آمدن استعدادهاى مختلف در آنها نازل شود كه آنها قابليّت فهم و دريافت آن را داشته باشند و علم با عمل ، يا تعليم با تربيت هماهنگ و يكسان پيش رفته باشد « 1 » .\r\n( 107 )  ( قُلْ آمِنُوا بِهِ أَوْ لا تُؤْمِنُوا إِنَّ الَّذِينَ أُوتُوا الْعِلْمَ مِنْ قَبْلِهِ إِذا يُتْلى عَلَيْهِمْ يَخِرُّونَ لِلْأَذْقانِ سُجَّداً )  : ( اى پيامبر بگو به قرآن ايمان بياوريد ، يا نگرويد ، كسانى كه قبل از اين علم داده شده‌اند وقتى قرآن برايشان تلاوت شود به رو با چانه سجده كنان بر زمين\r\n\r\n\r\n","description":"","footnote":"\r\n( 1 ) . به خلاف تورات كه يكباره بر بنى اسرائيل نازل شد و آنها از آن سرپيچى كردند و تا زمانيكه خداوند كوه را بر فراز سرشان معلّق نكرد ، حاضر به پذيرش آن نشدند .\r\n","page_name":" 69 ","page_number":69},
  {"content":"\r\n\r\nمىافتند ) .\r\n( 108 )  ( وَ يَقُولُونَ سُبْحانَ رَبِّنا إِنْ كانَ وَعْدُ رَبِّنا لَمَفْعُولًا )  : ( و مىگويند پروردگار ما منزّه است كه وعده پروردگارمان انجام شدنيست ) .\r\n( 109 )  ( وَ يَخِرُّونَ لِلْأَذْقانِ يَبْكُونَ وَ يَزِيدُهُمْ خُشُوعاً )  : ( و گريه كنان بر چانه‌ها به زمين مىافتند و بر تواضعشان افزون مىشود ) ، مراد از  ( الَّذِينَ أُوتُوا الْعِلْمَ مِنْ قَبْلِهِ )  همه كسانى هستند كه قبل از نزول قرآن ، خدا و آيات او را مىشناختند اعم از يهود و نصارى يا غير ايشان هر كس كه استعداد و قابليّت درك حق و آيات الهى را داشته باشد .\r\nبه هر جهت خطاب به رسول خود مىفرمايد به اين افراد منكر بگو ، چه به قرآن ايمان بياوريد و چه به آن نگرويد ، براى خدا تفاوتى ندارد ، به هر جهت كسانى كه قابليّت دريافت حق را دارند و آيات الهى را مىشناسند وقتى اين قرآن بر آنها تلاوت شود براى سجده با صورت به زمين مىافتند و اگر از همه اجزاى صورت چانه را نام برده به جهت آنست كه چانه پايين‌ترين بخش صورت و نزديكترين قسمت آن به زمين است ، به هر حال آنها سجده‌كنان بر زمين مىافتند و خداوند را از هر نقصى تنزيه مىكنند و مىگويند : وعده‌اى كه خداى متعال به بعثت و زنده كردن مجددّ داده بود واقع شدنيست و تخلّف نمىپذيرد ، يعنى به خلاف مشركان كه معاد را انكار مىكردند ، اين افراد عالم و خداشناس به وقوع آن اذعان مىكنند و با حالت زارى و گريه ، خاشعانه براى خدا به سجده مىافتند و با جوارح بدنشان اظهار ذلّت و خضوع و بندگى مىنمايند و اين قرآن باعث ازدياد تذلّل و مذلّت قلبى و خشوع آنها مىگردد .\r\n( 110 )  ( قُلِ ادْعُوا اللَّهَ أَوِ ادْعُوا الرَّحْمنَ أَيًّا ما تَدْعُوا فَلَهُ الْأَسْماءُ الْحُسْنى وَ لا تَجْهَرْ بِصَلاتِكَ وَ لا تُخافِتْ بِها وَ ابْتَغِ بَيْنَ ذلِكَ سَبِيلًا )  : ( بگو خدا را به اسم اللّه بخوانيد يا به نام رحمان ، هر يك را بخوانيد ، همه نامهاى نيكو مخصوص اوست و نماز خويش را بلند مخوان و آهسته هم مخوان ، بلكه راهى ميان اين دو در پيش بگير ) ، ( اللّه ) و ( رحمن ) دو اسم هستند كه هر دو بر يك مسمّى دلالت مىكنند ، لذا مىفرمايد آن\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nپروردگار و آن ذّات مقدّس را چه ( اللّه ) بگوييد و چه ( رحمن ) تفاوتى نمىكند ، يعنى هر يك از اين دو اسم را كه بخوانيد يكى از اسماء حسناى او را خوانده‌ايد ، چون همهء نامهاى نيكوتر از آن خداست .\r\nتوضيح آنكه نامها و اسماء دو گونه‌اند : 1 ) نامهايى كه دلالت بر مسمّيات نيكو مىكنند ، 2 ) نامهايى كه دلالت بر مسمّيات قبيح مىنمايند و چون قبح در ساحت مقدّس پروردگار راه ندارد ، ناگزير فقط قسم اوّل در مورد خدا مصداق دارد .\r\nامّا همين قسم نيز خود بر دو گونه است : 1 ) اسماء نيكوئى كه حسن محضند و ابدا آميخته با نقص نمىباشند مانند علمى كه آميخته با جهل نيست يا غنائى كه آميخته با فقر نيست .\r\n2 ) اسماء نيكوئى كه آميخته با قبح و نقص هستند امّا حسنشان بر قبح آنها فزونى دارد ، مثل علم انسان كه آميخته با جهل است .\r\nو مسلّم است كه در اينجا نيز فقط قسم اوّل در مورد خدا صدق مىكند ، پس اسماء خدا ، اسمائى است كه معناى آن بهترين نامها باشد ، يعنى حسنى كه ابدا آميخته با نقص و قبح نباشد ، اين است معناى اسماء حسنى و چنين اسمائى مسلّما فقط شايسته خداست ، لذا به نحو انحصار و تعيّن فرمود ،  ( فَلَهُ الْأَسْماءُ الْحُسْنى )  و حال كه همه نامهاى نيكوتر از آن خداست « 1 » ، هر كدام از نامهاى حسناى او را كه بخوانيم تفاوتى نمىكند ، چون اينها تنها نام اويند و فقط مرآت وجود او هستند و بر غير او صدق نمىكنند و همه آنها دلالت بر يك مسمّى مىنمايند كه همان ذات مقدّس اوست .\r\nامّا پيروان و ثنيت و بت‌پرستان خداوند را ذاتى برتر از هر حدّ و وصفى مىدانند و زمانيكه همين ذات به يكى از اسماء مشخص شود آن را تولّد مىنامند و ايشان ملائكه و جنّ را مظاهر عالى براى اسماء خدا مىدانند و معتقدند آنها فرزندان خدا بوده و در عالم وجود دخل و تصرّف دارند ، و از نظر آنها عبادت هر عابدى از مرحلهء همين اسماء و فرزندان تجاوز نمىكند و به خود خدا نمىرسد .\r\n\r\n\r\n","description":"","footnote":"\r\n( 1 ) . از امام صادق عليه السّلام روايت شده : ( نحن اسماء الحسنى ) ، ( ما نامهاى نيكو خدا هستيم ) .\r\n","page_name":" 71 ","page_number":71},
  {"content":"\r\n\r\nو چون اينها اين اعتقادات سخيف را داشتند ، لذا وقتى مىديدند كه پيامبر ، خداوند را گاهى با نام ( اللّه ) و گاهى به نام ( رحمان ) مىخواند تعجّب مىكردند و مىگفتند اين چه پيامبريست كه ما را از پرستش دو معبود نهى مىكند ، امّا خودش دو إله را مىخواند ؟ !\r\nپس خداوند با اين آيه جواب آنها را ميدهد و مىفرمايد اين اسماء همه دلالت بر يك مسمّى مىكنند ، نه اينكه خودشان معبود مستقلى باشند .\r\nآنگاه خطاب به پيامبر صلّى اللّه عليه و آله و سلم مىفرمايد : در نمازهايت نه چندان صدايت را آشكار و بلند كن و نه چندان در آرامى و آهستگى نماز بجا بياور ، يعنى از هر دو طرف زياده روى و مبالغه نداشته باش ، بلكه حدّ اعتدال را رعايت كن .\r\nو اين كلام با آنچه در سنّت وارد شده كه نماز صبح و مغرب و عشا بايد با صداى جهر و بلند خوانده شود و نماز ظهر و عصر با صداى آهسته و اخفا بجا آورده شود ، تطبيق مىنمايد .\r\nو جهت آن اين است كه بلند كردن صدا در نماز معنايش متعالى بودن و بالا بودن خداست و آهسته خواندن نماز به معناى نزديك بودن اوست ، لذا به هر دو صورت بايد نماز را ادا كرد تا حقّ همهء اسماء خدا بجا آورده شود « 1 » .\r\n( 111 )  ( وَ قُلِ الْحَمْدُ لِلَّهِ الَّذِي لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً )  : ( و بگو ستايش مخصوص خدائيست كه هرگز فرزندى نگرفته و در ملك شريك ندارد و او را دوست و سرپرستى براى رفع ذلّت نيست و او را بزرگ شمار و تكبير گو ، تكبيرى كامل ) ، در ادامهء آيه سابق مىفرمايد حال كه چنين است خدا را حمد و ستايش بگو ، همانگونه شايستهء او باشد ، چون او مالك و قادر مطلق است و كلّ تدبير عالم بدست اوست ، همان خدائى كه هرگز مماثلى در ذات يا صفاتش ندارد و هيچ چيز مانند او نيست ،  ( لَيْسَ كَمِثْلِهِ شَيْءٌ )  « 2 » ، يعنى هيچ چيز هم جنس او نيست تا اگر\r\n\r\n\r\n","description":"","footnote":"\r\n( 1 ) . ( الّذى بعد فلا يرى و قرب فشهد النّجوى تبارك و تعالى ) ، ( آن خدايى كه دور است ، پس ديده نمىشود و نزديك است پس مناجات مخفى را مىشنود ، مبارك و برتر است ) .\r\n( 2 ) . سورهء شورى ، آيهء 11 .\r\n","page_name":" 72 ","page_number":72},
  {"content":"\r\n\r\nپايين‌تر از او است فرزند او و اگر مساوى با اوست شريك او و اگر ما فوق اوست ولّى و غالب بر او باشد و او عزيز و مقتدر است ، لذا ذلّت در او راه ندارد كه براى رفع آن محتاج به دوست و ولّى باشد و در آخر مىفرمايد : او را تكبير گوى ، تكبير گفتنى كه سزاوار او باشد ، و خداوند بزرگتر است از آنكه وصف شود و ساحت او بالاتر است از اينكه در امرى با چيزى مشاركت داشته باشد ، يعنى خدا از هر وصف و حمد و ستايش و تنزيهى كه بندگان نمايند ، برتر و بالاتر است و همين معنا در روايت از امام صادق عليه السّلام نيز آمده است « 1 » ، و از لطائفى كه در اين سوره به كار رفته آن است كه اوّلين آيه‌اش با تسبيح آغاز شده و آخرين آيه‌اش با حمد و ستايش الهى آغاز و با تكبير او خاتمه يافته است ( و بين آن شريك را از ساحت او نفى نموده و عزّت را اثبات كرده است ) .\r\n\r\n\r\n","description":"","footnote":"\r\n( 1 ) . اصول كافى ( دو جلدى عربى ) جلد دوّم ، ص 91 .\r\n","page_name":" 73 ","page_number":73},
  {"content":"\r\n\r\n\r\nسوره كهف\r\nبسم اللّه الرّحمن الرّحيم\r\nغرض سوره : دعوت نمودن به اعتقاد حقّ و عمل شايسته بوسيله وعده و وعيد و عنايت نمودن به نفى فرزند از ساحت پروردگار و ذكر سه داستان عجيب .\r\n\r\n[ آيهء ( 8 - 1 ) اشاره به قيّم بودن قرآن كريم و بيان هدف از خلقت 
  ]\r\n( 1 )   ( الْحَمْدُ لِلَّهِ الَّذِي أَنْزَلَ عَلى عَبْدِهِ الْكِتابَ وَ لَمْ يَجْعَلْ لَهُ عِوَجاً )   : ( سپاس مخصوص خدائيست كه كتاب استوار قرآن را بر بنده‌اش نازل كرده و در آن انحراف قرار نداد ) ، ( عوج ) يعنى انحراف ، خداى متعال اين سوره را با ذكر ستايش خود افتتاح نموده و مىفرمايد ستايش مخصوص خدائيست كه قرآن را بر بنده‌اش محمد صلّى اللّه عليه و آله و سلم نازل كرده كه هيچ انحرافى در آن نيست ، يعنى ابدا از حق انحراف ندارد و از همه نظر مستقيم و بدون اعوجاج است و آن كتاب قيّم بر مصالح زندگى بندگان در دنيا و آخرت مىباشد ، لذا كلمه ( قيما ) در ابتداى آيه بعدى مربوط به اين آيه مىباشد .\r\nپس ستايش مخصوص خداست كه اين همه خيرات را از روز نزول قرآن تا روز قيامت در آن قرار داده و سزاوار نيست هيچ پژوهشگرى در اين امر ترديد كند كه آنچه از صلاح و خير كه در جوامع بشرى وجود دارد ، همه از بركات انبياء عظامست و قرآن كريم كه 14 قرن از نزولش مىگذرد ، تمدّنى به بشر داده و علم نافع و عمل صالحى در بشر بوجود آورده كه در نهايت كمال است و مكّمل ساير اديان مىباشد .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n( 2 )  ( قَيِّماً لِيُنْذِرَ بَأْساً شَدِيداً مِنْ لَدُنْهُ وَ يُبَشِّرَ الْمُؤْمِنِينَ الَّذِينَ يَعْمَلُونَ الصَّالِحاتِ أَنَّ لَهُمْ أَجْراً حَسَناً )  : ( تا از جانب خويش از عذابى سخت بترساند و مؤمنانى را كه كارهاى شايسته مىكنند مژده دهد كه پاداشى نيكو دارند ) .\r\n( 3 )  ( ماكِثِينَ فِيهِ أَبَداً )  : ( و هميشه در آن بسر مىبرند ) ، ( قيّما ) چنانچه گفته شد از نظر معنا ملحق به آيهء سابق است و كتاب ، قيّم يعنى آنچه قيام به مصالح بندگان دارد و هيچ افراط و تفريطى در آن نيست و كتب آسمانى ديگر را حفظ نموده و تدبير مىكند و بعضى از شرايع آنها را نسخ مىنمايد .\r\nآنگاه به مصلحت انزال كتاب قرآن اشاره نموده و مىفرمايد : ستايش مخصوص خدائيست كه اين كتاب را بر بنده‌اش نازل فرمود و آن خالى از اعوجاج بوده و قيّم است ، تا اينكه كسانى را كه عمل صالح انجام نمىدهند و يا كافران را از عذاب شديدى از جانب خويش بترساند و مؤمنانى را كه عقيده نيكو و عمل صالح را با هم آميخته‌اند در مقابل احسانشان به اجرى نيكو يعنى بهشتى بشارت دهد ، كه همواره در آن جاويد خواهند بود .\r\n( 4 )  ( وَ يُنْذِرَ الَّذِينَ قالُوا اتَّخَذَ اللَّهُ وَلَداً )  : ( و نيز كسانى را كه گفتند : خداوند فرزند گرفته است بيم دهد ) ، و جهت ديگر انزال قرآن بر محمد صلّى اللّه عليه و آله و سلم اين بود كه تمام كسانى را كه معتقد به فرزند داشتن خداوند بودند بترساند و از عذاب الهى بيم دهد و اين افراد ، عموم كسانى هستند كه بت‌پرست بوده و ملائكه را فرزندان خدا مىدانستند و يا اجنّه يا مصلحين بشرى را فرزند خدا محسوب مىكردند و نيز نصارى كه مسيح را فرزند خداوند مىدانستند يا يهود كه عزير را پسر او مىناميدند ، به هر جهت انذار را در خصوص اين افراد تكرار فرمود تا تأكيد و مزيد عنايت در خصوص آنها را برساند .\r\n( 5 )  ( ما لَهُمْ بِهِ مِنْ عِلْمٍ وَ لا لِآبائِهِمْ كَبُرَتْ كَلِمَةً تَخْرُجُ مِنْ أَفْواهِهِمْ إِنْ يَقُولُونَ إِلَّا كَذِباً )  : ( در اين باب چيزى ندانند ، پدرانشان نيز نمىدانستند ، بزرگ و دشوار است كلمه‌اى كه از دهانشان بيرون مىآيد و جز دروغ چيزى نمىگويند ) ، مىفرمايد : اين\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nسخن آنها كه به خدا نسبت فرزند مىدهند ، سخنى است كه از روى جهل مىگويند و هم خودشان و هم پدرانشان علمى در مورد آن ندارند و اين اسلاف ، بيهوده و بر اساس جهل به آن اخلاف نادان اعتماد و از آنها تقليد كرده‌اند ، آنگاه براى مذمّت آنها و عظيم شمردن نسبت نارواى ايشان مىفرمايد : اين گفتارى كه از دهان اينها بيرون مىآيد ، جرأتى بزرگ و جسارتى عظيم نسبت به خداى سبحان است ، چون لازمهء قول آنها شريك داشتن و جسمانى بودن و تركيب پذيرى و احتياج و ساير توالى فاسده است كه ساحت خداوند بسيار والاتر از اين اباطيل مىباشد و در آخر مىفرمايد : اين گفتار آنها دروغ صرف است و افترائى است كه آن را از پيش خود جعل كرده‌اند و هيچ مبنا و حقيقتى در وراى آن نيست .\r\n( 6 )  ( فَلَعَلَّكَ باخِعٌ نَفْسَكَ عَلى آثارِهِمْ إِنْ لَمْ يُؤْمِنُوا بِهذَا الْحَدِيثِ أَسَفاً )  : ( پس شايد تو بدنبال آنها از غم و تأسّف اينكه چرا اينها به قرآن ايمان نمىآورند خود را هلاك كنى ) ، اين آيه و دو آيه بعدى در مقام خرسند نمودن و تسلّاى خاطر رسولخدا صلّى اللّه عليه و آله و سلم است و مىفرمايد : مثل اينكه تو از شدّت اندوه به جهت روى گردانى و اعراض اين كفّار از قرآن و شنيدن دعوت حقّه خود ، مىخواهى خود را هلاك نموده و از بين ببرى .\r\n( 7 )  ( إِنَّا جَعَلْنا ما عَلَى الْأَرْضِ زِينَةً لَها لِنَبْلُوَهُمْ أَيُّهُمْ أَحْسَنُ عَمَلًا )  : ( ما آنچه را در روى زمين است زينتى قرار داده‌ايم تا آنها را بيازمائيم كه كداميك از جهت عمل نيكوترند ) .\r\n( 8 )  ( وَ إِنَّا لَجاعِلُونَ ما عَلَيْها صَعِيداً جُرُزاً )  : ( و ما آنچه را در روى زمين است خاكى باير قرار مىدهيم ) ، اين دو آيه به حقيقت زندگى بشر در زمين اشاره دارند و آن حقيقت اين است كه جوهرهء نفس انسانى يك جوهر علوى و شريف است كه هرگز مايل به دلبستگى به زمين نيست ، امّا خداوند چنين اراده كرده كه روى زمين را به انواع زينتها بيارايد و آن را در نظر بشر نيكو جلوه دهد تا انسان به آن دل بسته و در آنجا زندگى كند و از طرف ديگر خداوند اراده كرده كه كمال و سعادت جاودان بشر ، از راه اعتقاد حق و\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nعمل شايسته تأمين شود .\r\nلذا اين زينتهاى زندگى مادّى و زمينى وسيله‌اى براى آزمايش انسان است تا اهل سعادت و فلاح از غير آنها ممتاز و مشخص گردند ، يعنى افراد مؤمن كه اعمال شايسته مىنمايند از كافران و افرادى كه اعمال ناشايست مرتكب مىشوند ، جدا و ممتاز شوند و سپس اشاره مىنمايد كه وقتى آن مدّت معيّن كه خدا براى سكونت بشر در زمين مقرّر نموده بسر آمده و آزمايش الهى به سرانجام رسد ، خداوند آن دلبستگى به ماديّات را محو نموده و جمال و زينت زمين را از آن سلب مىكند و آن را به صورت خاكى خشك و بدون گياه مبدّل مىنمايد كه هيچ نفسى به آن رغبت نخواهد داشت و اين كلام كنايه از قطع رابطه و تعلّق بين انسان و متاع دنيويست و سرانجام خداوند همهء افراد بشر را از اين دنياى فانى به سراى آخرت كه سراى حساب است منتقل مىكند .\r\nپس اين دو آيه نيز در مقام تسلّاى خاطر رسولخداست ، يعنى اى پيامبر ، از اعراض و انكار اينها متأسف و اندوهگين نشو و از اينكه مىبينى اينها غرق در مادّيات هستند اندوه مخور ، زيرا همه اين اعمال آنها مطابق ارادهء الهى است ، چون خدا اراده كرده اين دنياى فانى را در نظرشان زينت دهد و آن را وسيلهء آزمايش آنها قرار داده تا سره از ناسره جدا و مشخص گردد و در نهايت پس از اتمام امتحان و مدّت اجل آنها هر آينه ما زمين و هر چه در آنست را به صورتى خشك و لم يزرع در مىآوريم كه هيچ كس بدان رغبت نيابد ، پس كفر و ضلالت كفّار به معناى مغلوب شدن خدا نيست ، بلكه اعمال آنها همه مطابق برنامه و تدبير الهيست و در هر صورت امر خدا غالب است .\r\n\r\n[ آيهء ( 26 - 9 ) داستان اصحاب كهف 
  ]\r\n( 9 )  ( أَمْ حَسِبْتَ أَنَّ أَصْحابَ الْكَهْفِ وَ الرَّقِيمِ كانُوا مِنْ آياتِنا عَجَباً )  : ( آيا پنداشته‌اى كه از ميان آيات ما ماجراى اصحاب كهف و رقيم شگفت بوده‌اند ؟ ) ، از اين آيه آغاز ماجراى اصحاب كهف است كه اين قضيّه يكى از سه سؤاليست كه يهود به مشركين تعليم دادند تا از پيامبر اسلام صلّى اللّه عليه و آله و سلم سؤال كنند و به اين ترتيب او را در دعوى نبوّت آزمايش نمايند ، كه اين سه سؤال يكى ماجراى موسى عليه السّلام و جوان همسفر اوست ، ديگرى ماجراى ذى القرنيين است و ماجراى ديگر همين قضيه اصحاب كهف است كه\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nظاهرا قبلا هم به طور اجمالى در ميان مردم معروف بوده و قرآن تفصيل آن را براى ايشان بازگو مىكند و مىفرمايد : اين ماجرا در ميان آيات ما باعث تعجّب نيست ، چون كلّ ماجراى زندگى انسان در روى زمين و فريفته شدن او به زينتهاى مادّى و غفلت از ياد معاد ، همه نشانه‌ها و آياتى است كه به ماجراى اصحاب كهف شباهت دارد و دست كمى از آن ماجرا ندارد .\r\nبه هر جهت ( حسبان ) يعنى پندار و ظنّ و ( كهف ) همان غار وسيع است و ( رقيم ) يعنى نوشته شده و چون ماجراى اين افراد در سنگ نوشته‌اى در آن ناحيه پيدا شده و يا آن سنگ نوشته در موزه سلاطين وجود داشته ، آنها را اصحاب رقيم ناميده‌اند و بعضى ديگر گفته‌اند ( رقيم ) نام كوهى بوده كه غار در آن قرار داشته و يا نام شهرى بوده كه كوه در آن واقع بوده ، امّا قول اوّل قويتر است .\r\nبعضى از مفسّران نيز اصحاب رقيم را غير از اصحاب كهف دانسته‌اند ، به هر جهت در اين آيه به ماجراى اين افراد اشاره كرده و سپس تفصيل آن را در آيات بعدى بيان مىكند .\r\n( 10 )  ( إِذْ أَوَى الْفِتْيَةُ إِلَى الْكَهْفِ فَقالُوا رَبَّنا آتِنا مِنْ لَدُنْكَ رَحْمَةً وَ هَيِّئْ لَنا مِنْ أَمْرِنا رَشَداً )  : ( آن هنگام كه آن جوانان به غار رفتند و گفتند : پروردگارا به ما از جانب خود رحمتى عطا كن و براى ما در كارمان روزنهء نجات و صوابى مهيّا نما ) ، ( اوى ) يعنى بازگشت به محّل اقامت و زندگى جهت استقرار و ( فتى ) يعنى جوان نيكو و ( رشد ) يعنى راه يافتن بسوى مطلوب .\r\nظاهرا ماجرا اين بوده كه چند جوان خداپرست از ترس اينكه به سبب اعتقاداتشان مورد آزار واقع شوند به سوى غارى پناه مىبرند و همهء راههاى نجات بسويشان بسته شده و مورد تعقيب دشمنان قرار داشته‌اند و در آن هنگام دست به دعا برداشته و خواستار رحمت و تأييد الهى شدند و به جهت اينكه از ميان قوم خود فرار كرده و آنها در جستجويشان بودند تا هر جا آنها را يافتند ، به قتل برسانند يا آنها را به پرستش غير خدا وادار كنند ، لذا به درگاه الهى دعا كرده و از خدا خواستند تا آنها را به روزنهء نجاتى\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nهدايت كند و ايشان را از شرّ دشمنانشان محفوظ بدارد و به رحمت و قدرت خود وسايل نجات آنها را مهيّا كند .\r\n( 11 )  ( فَضَرَبْنا عَلَى آذانِهِمْ فِي الْكَهْفِ سِنِينَ عَدَداً )  : ( پس در آن غار ساليان معدودى آنها را به خواب برديم ) ،  ( فَضَرَبْنا عَلَى آذانِهِمْ )  يعنى خواب سنگينى را بر گوشهاى آنها مسلّط كرديم كه هيچ صدايى آنها را از خواب بيدار نكند و يا شايد مراد رفتارى نظير رفتار مادران باشد كه هنگام خواباندن كودكانشان آرام با دست به گوش او مىزنند تا حواسش متمركز شده و بخوابد ، كه در اين صورت اين عبارت كنايه از آن است كه خداى سبحان با شفقت و مدارا آنها را خواب نمود ، به هر حال اين تعبير در نهايت فصاحت است .\r\nو در خصوص تعداد سالها هم مىفرمايد : سالهايى معدود و قابل شمارش بود .\r\n( 12 )  ( ثُمَّ بَعَثْناهُمْ لِنَعْلَمَ أَيُّ الْحِزْبَيْنِ أَحْصى لِما لَبِثُوا أَمَداً )  : ( و آنگاه بيدارشان كرديم تا بدانيم كداميك از دو گروه مدتّى را كه درنگ كرده‌اند نيكوتر مىشمارند ) ، مراد از ( بعث ) در اينجا بيدار كردن است نه زنده كردن ، چون آنها نمرده بودند بلكه به قدرت خدا به خوابى عميق فرو رفته بودند و ( حزب ) يعنى جماعتى كه فشرده باشند و ( امد ) يعنى مدّت زمانى محدود .\r\nو اينكه فرمود ( لنعلم ) منظور علم فعلى خداست ، و گرنه خدا جاهل نيست تا با اين عمل بخواهد علم بيابد ، و منظور از علم فعلى ، حضور معلوم و ظهور آن با وجود مخصوصش در نزد خداى سبحان است و شايد هم بشود چنين معنا كرد كه به جاى ( تا بدانيم ) بگوئيم ( تا معلوم خود را ظاهر كنيم ) ، يعنى آنچه را كه مىدانيم به منصّهء ظهور برسانيم .\r\nو مراد از دو حزب ، دو گروه از اصحاب كهفند كه با يكديگر اختلاف كردند و گفتند : چقدر خوابيديم ؟ و گروه ديگر گفتند : يك روز يا بخشى از يك روز ، امّا خدا بهتر مىداند كه آنها چقدر خوابيدند .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n( 13 )  ( نَحْنُ نَقُصُّ عَلَيْكَ نَبَأَهُمْ بِالْحَقِّ إِنَّهُمْ فِتْيَةٌ آمَنُوا بِرَبِّهِمْ وَ زِدْناهُمْ هُدىً )  : ( ما داستان آنها را به حق براى تو بازگو مىكنيم ، همانا آنان جوانانى بودند كه به پروردگارشان ايمان آوردند و ما بر هدايت آنها افزوديم ) ، اينكه ايمان ايشان را به خود نسبت مىدهد ، معلوم مىشود ايمان آنها مورد رضايت پروردگار بوده و اينكه فرمود ، ( بر هدايت آنها افزوديم ) مراد هدايت بعد از اصل ايمان است كه ملازم با ارتقاء درجهء ايمان مىباشد ، و باعث مىشود كه انسان بسوى هر چيزى كه مراد رضاى خداست هدايت شود ، همچنانكه فرمود : ( اى كسانى كه ايمان آورده‌ايد از خدا بترسيد و به رسولش ايمان آوريد تا از رحمت خود دو چندان به شما بدهد و به شما نورى دهد كه بوسيلهء آن راه خود را بيابيد ) « 1 » .\r\n( 14 )  ( وَ رَبَطْنا عَلى قُلُوبِهِمْ إِذْ قامُوا فَقالُوا رَبُّنا رَبُّ السَّماواتِ وَ الْأَرْضِ لَنْ نَدْعُوَا مِنْ دُونِهِ إِلهاً لَقَدْ قُلْنا إِذاً شَطَطاً )  : ( و دلهايشان را قوى نموديم كه قيام كردند و گفتند : پروردگار ما ، پروردگار آسمانها و زمين است و ما هرگز به جز او معبودى را نمىخوانيم كه در اين صورت به تحقيق سخن باطلى گفته‌ايم ) ، ( ربط ) يعنى محكم بستن و ( ربط بر قلبها ) كنايه از برداشتن اضطراب و نگرانى از آنهاست و ( شطط ) يعنى خروج از حدّ و تجاوز از حقّ .\r\nمىفرمايد : ما قلبهاى آنها را محكم و آرام نموديم تا توانستند در مجلس پادشاه كه در آن عبادت بتها معمول بود و همه را به آن وادار مىنمودند ، قيام كنند و مردم را از عبادت بتها منع نمايند و با كمال شجاعت در مقابل جمعيّت ايستادند و مخالفت خود را با عبادت بتها اعلام كردند و گفتند : ما فقط پروردگار آسمان و زمين را عبادت مىكنيم ، براى اصرار و تأكيد گفتند : اگر غير او را بپرستيم اين عمل تجاوز از حدّ و بالا بردن مخلوق تا حدّ خالق است .\r\n\r\n\r\n","description":"","footnote":"\r\n( 1 ) .  ( يا أَيُّهَا الَّذِينَ آمَنُوا اتَّقُوا اللَّهَ وَ آمِنُوا بِرَسُولِهِ يُؤْتِكُمْ كِفْلَيْنِ مِنْ رَحْمَتِهِ وَ يَجْعَلْ لَكُمْ نُوراً تَمْشُونَ بِهِ )  ، سورهء حديد ، آيهء 28 .\r\n","page_name":" 80 ","page_number":80},
  {"content":"\r\n\r\n( 15 )  ( هؤُلاءِ قَوْمُنَا اتَّخَذُوا مِنْ دُونِهِ آلِهَةً لَوْ لا يَأْتُونَ عَلَيْهِمْ بِسُلْطانٍ بَيِّنٍ فَمَنْ أَظْلَمُ مِمَّنِ افْتَرى عَلَى اللَّهِ كَذِباً )  : ( اينها ، قوم ما كه غير خدا را به خدايى گرفته‌اند چرا در مورد آنها دليل روشنى نمىآورند ، پس چه كسى ستمكارتر است از آنكه دروغى را به خدا افترا بسته باشد ؟ ) ، در ادامهء گفتارشان گفتند : اين قوم ما كه غير خدا را مىپرستند هيچ دليل روشنى و حجّتى براى ادعايشان ندارند ، چون تنها دليل بت‌پرستان براى عملشان اين است كه مىگويند : خداى سبحان بالاتر از سطح دريافت و ادراك ماست و ما هيچ راهى براى ارتباط با او نداريم ، لذا چاره‌اى نداريم جز اينكه اين بتها و معبودها را عبادت كنيم تا اينها واسطهء ما در درگاه خدا باشند ، و عبادت ما را به او ابلاغ كنند و اين سخن بسيار سخيف است و ابدا الوهيّت معبودهاى آنها را اثبات نمىكند ، چون اگر چه خداوند بسيار متعالى است ، امّا هر كس به قدر معرفتش بايد او را بپرستد و به همان مقدار از اسماء و صفات او كه آنها را درك مىكند ، ساحت او را عبادت كرده و تنزيه نمايد .\r\nو حال كه اين بتها ابدا صفات الوهيّت را ندارند ، سخن بت‌پرستان فقط افترائى محض و بدون دليل است و افتراء هم ظلم است و چنانچه سابقا گفتيم چون هر چه ساحت مورد ظلم بزرگتر و برتر باشد ظلم آن ظالم قبيح‌تر خواهد بود و ساحتى والاتر از ساحت پروردگار جهانيان نيست ، پس آنها بواسطهء افتراء خود به خداوند ، ظالمترين افراد هستند .\r\n( 16 )  ( وَ إِذِ اعْتَزَلْتُمُوهُمْ وَ ما يَعْبُدُونَ إِلَّا اللَّهَ فَأْوُوا إِلَى الْكَهْفِ يَنْشُرْ لَكُمْ رَبُّكُمْ مِنْ رَحْمَتِهِ وَ يُهَيِّئْ لَكُمْ مِنْ أَمْرِكُمْ مِرْفَقاً )  : ( و زمانيكه از آنها و از آنچه غير از خدا مىپرستند گوشه‌گيرى كرديد ، پس به سوى غار پناه بريد تا پروردگارتان رحمت خود را بر شما بگستراند و برايتان در كارتان گشايشى فراهم نمايد ) ، ( اعتزال ) يعنى دورى گزيدن و ( مرفق ) يعنى رفتار به نرمى و لطف .\r\nظاهرا دو نفر از آن جوانان خداپرست به الهام الهى رحمت پروردگارشان را احساس مىكنند و مىگويند : اگر از اين گروه بت‌پرست و آنچه مىپرستند كناره‌گيرى كرده و فقط خدا را بپرستيد و بسوى غار برويد خداوند رحمت خود را بر شما مىگستراند و شما را از\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nظلم آنها نجات مىدهد و به لطف و آگاهى خود براى شما راه نجاتى مهيا مىكند و الهام آن دو نفر از اينجا استفاده مىشود كه آنها نگفتند اگر چنين كنيد ، شايد مورد مرحمت الهى قرار بگيريد و نجات يابيد ، بلكه به طور جزم و يقين گفتند : حتما خداوند رحمتش را بر شما مىگسترد و راه نجاتى برايتان فراهم مىنمايد .\r\n( 17 )  ( وَ تَرَى الشَّمْسَ إِذا طَلَعَتْ تَزاوَرُ عَنْ كَهْفِهِمْ ذاتَ الْيَمِينِ وَ إِذا غَرَبَتْ تَقْرِضُهُمْ ذاتَ الشِّمالِ وَ هُمْ فِي فَجْوَةٍ مِنْهُ ذلِكَ مِنْ آياتِ اللَّهِ مَنْ يَهْدِ اللَّهُ فَهُوَ الْمُهْتَدِ وَ مَنْ يُضْلِلْ فَلَنْ تَجِدَ لَهُ وَلِيًّا مُرْشِداً )  : ( و خورشيد را مىبينى كه زمانيكه برمىآيد از غار آنها به جانب راست متمايل مىشود و چون فرو رود به جانب چپ بگردد و ايشان در فراخناى غارند كه آفتاب آنها را اذّيت نمىكند ، اين از نشانه‌هاى خداست ، هر كس را خدا هدايت كند اوست نجات يافته و هر كه را خدا گمراه كند ديگر براى او غير از خدا دوست و راهبرى نخواهى يافت ) ، ( تزاور ) يعنى تمايل ، ( قرض ) يعنى قطع و بريدن ، و ( ذات اليمين ) و ( ذات الشمال ) يعنى جانب راست و چپ ، ( فجوة ) يعنى زمين پهناور و وسيع .\r\nخطاب در آيه با رسولخداست ، امّا در واقع روى سخن با همه مردم است ، مىفرمايد : تو مىبينى كه آفتاب هنگام طلوع از طرف غار آنها به جانب راست متمايل مىشود و در نتيجه نورش به داخل غار مىافتد و وقتى غروب مىكند به جانب چپ غار متمايل مىشود و نتيجتا شعاعش باز هم به داخل غار مىافتد و اصحاب كهف در قسمت وسط و فراخناى وسيع غار قرار دارند كه آفتاب آنها را متاذّى نمىكند ، پس به اين وسيله اولا ) : خداوند آنها را از حرارت آفتاب و دگرگونه شدن رنگ چهره و پوسيده شدن لباسهايشان حفظ فرموده ، ثانيا ) : غار آنها در قسمت جنوبى ، شمالى واقع شده بوده كه هم در هنگام طلوع و هم در هنگام غروب اشعهء حيات بخش خورشيد به آن غار مىتابيده و ثالثا ) : آنها در خواب خود راحت و آسوده بوده‌اند و هواى غار هم محبوس نبوده ، بلكه آنها در جريان هوا قرار داشته‌اند و همه اين اوصاف از عنايت الهى و لطف خدا نسبت به آنها حكايت مىنمايد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nو آنگاه در تتمهء كلام مىفرمايد : اينها از نشانه‌هاى خداست كه هر يك به وجود او و رحمت بىمنتهايش دلالت مىكنند ، و هركس را خدا هدايت كند اوست كه حقيقتا هدايت يافته ، همانگونه كه خداوند اصحاب كهف را به جهت ايمانشان هدايت فرمود و هر كس را كه خدا گمراه كند ، ( البته به دليل فسق و كفرش ) ديگر هيچ كس جز خدا نمىتواند او را هدايت كرده و امور او را سرپرستى كند .\r\n( 18 )  ( وَ تَحْسَبُهُمْ أَيْقاظاً وَ هُمْ رُقُودٌ وَ نُقَلِّبُهُمْ ذاتَ الْيَمِينِ وَ ذاتَ الشِّمالِ وَ كَلْبُهُمْ باسِطٌ ذِراعَيْهِ بِالْوَصِيدِ لَوِ اطَّلَعْتَ عَلَيْهِمْ لَوَلَّيْتَ مِنْهُمْ فِراراً وَ لَمُلِئْتَ مِنْهُمْ رُعْباً )  :\r\n( وضعيّت آنها چنان بود كه فكر مىكردى بيدارند امّا خفته بودند ، ما آنها را به پهلوى راست و چپ مىگردانديم و سگ آنها بر آستانه غار دستهاى خود را گشوده بود ، اگر آنها را مىديدى هر آينه از آنها روى مىگرداندى و از ترس آنها وجودت آكنده مىشد ) ، اين آيه اشاره دارد كه آنها چشمانشان هنگام خواب گشوده بوده و لذا هر كس آنها را مىديد گمان مىكرد بيدارند ، امّا در واقع خواب بودند و خداوند به لطف و قدرت بىمنتهايش آنها را از راست به چپ و بالعكس حركت مىداد ، تا بدنهايشان به زمين نچسبد و نپوسد و قواى بدنيشان در اثر بىحركتى و خمود در مدّت طولانى از كار نيافتد .\r\nو سگ آنها به جهت نگهبانى از ايشان دو دست خود را بر آستانهء غار روى زمين باز كرده بود و در تمام اين مدّت همراه ايشان بود ، همچنين حالت آنها آنچنان ترسناك و رعب‌آور بود كه اگر كسى از نزديك آنها را مىديد از ترس و از بيم خطرى كه از ايشان احساس مىكرد پا به فرار مىگذاشت تا خود را از امر ناپسندى كه از ناحيهء آنها حس مىكرد مصون بدارد و قلب انسان از مشاهده آنها مملوّ از وحشت و ترس گشته و اين ترس سراسر وجود او را از رعب و وحشت پر مىكرد « 1 » .\r\n\r\n\r\n","description":"","footnote":"\r\n( 1 ) . و همين امر باعث شد تا بت‌پرستانى كه در تعقيب آنها بودند ، دست برداشته و متوارى شوند ، ( مترجم ) .\r\n","page_name":" 83 ","page_number":83},
  {"content":"\r\n\r\n( 19 )  ( وَ كَذلِكَ بَعَثْناهُمْ لِيَتَسائَلُوا بَيْنَهُمْ قالَ قائِلٌ مِنْهُمْ كَمْ لَبِثْتُمْ قالُوا لَبِثْنا يَوْماً أَوْ بَعْضَ يَوْمٍ قالُوا رَبُّكُمْ أَعْلَمُ بِما لَبِثْتُمْ فَابْعَثُوا أَحَدَكُمْ بِوَرِقِكُمْ هذِهِ إِلَى الْمَدِينَةِ فَلْيَنْظُرْ أَيُّها أَزْكى طَعاماً فَلْيَأْتِكُمْ بِرِزْقٍ مِنْهُ وَ لْيَتَلَطَّفْ وَ لا يُشْعِرَنَّ بِكُمْ أَحَداً )  : ( چنين بود كه آنها را بيدار كرديم تا از همديگر پرسش كنند ، يكى از ايشان گفت : چقدر خوابيديد ؟\r\nگفتند : يك روز يا بخشى از يك روز را خوابيده‌ايم ، گفتند : پروردگارتان بهتر مىداند كه چه مدّت خوابيده‌ايد ، يكى از شما را با اين پولتان به شهر بفرستيد تا بنگرد طعام كداميك پاكيزه‌تر است و خوراكى از آنجا براى شما بياورد و بايد سخت مراقب باشد كه كسى از وضع شما خبردار نشود ) ، اينكه پرسش آنها از يكديگر را هدف بيدار كردن آنها ناميده دليل بر آنست كه آنها مردمى بودند كه كفر و شرك بر جامعه ايشان مسلط شده بود و نااميدى و يأس همه مؤمنان را آزار مىداد و مسألهء معاد در آن زمان بسيار مورد ترديد واقع گشته و نزديك بود كه اين جوانان خداجو نيز دچار شك و ترديد شوند و طاقتشان از طول كشيدن دولت باطل و نيامدن دوران ظهور حق به سرآيد ، امّا خداوند آنها را نجات داد و بعد از اينكه وارد غار شدند ، از خدا درخواست رحمت و هدايت كردند تا از اين ترديد و دودلى نجات يابند ، خداوند هم دعاى آنها را مستجاب فرمود و آنها را به اين صورت هدايت كرد كه زنده بمانند و غلبهء دولت حق را ببينند و خودشان ، آيت و معجزه‌اى آشكار بر مسأله معاد و برانگيخته شدن پس از مرگ باشند .\r\nبه هر جهت معناى آيه روشن است و مىفرمايد ما آنها را بيدار كرديم تا از يكديگر بپرسند كه چه مدّت خوابيده‌اند ؟ يكى از آنها از اين مسأله پرسش مىكند و ديگران با ترديد گفتند : يك روز يا بخشى از يك روز « 1 » و اين ترديد آنها ناشى از اين بوده كه ديده‌اند جاى آفتاب تغيير كرده و پنداشته‌اند كه صبح خوابيده و عصر بيدار شده‌اند و بعضى ديگر در جواب گفتند : پروردگارتان بهتر مىداند كه چقدر خوابيده‌ايد و اين\r\n\r\n\r\n","description":"","footnote":"\r\n( 1 ) . حالت مردم در زندگى دنيا هم به اين صورت است كه آنچنان غرق در مادّيات هستند كه گويا در خوابند و فقط زمانى بيدار مىشوند كه مرگ آنها برسد همچنانكه امير المؤمنين عليه السّلام فرمودند :\r\n( النّاس نيام اذا ماتوا انتبهوا ) ( مترجم ) .\r\n","page_name":" 84 ","page_number":84},
  {"content":"\r\n\r\nجمله نه فقط براى نشان دادن ادب عبوديّت ، بلكه براى بيان حقيقتى از معارف توحيدى بوده كه اصولا علم به معناى حقيقى فقط از آن خداست و غير خدا حتى مالك و محيط بر نفس خود هم نيست ، چه رسد كه به غير احاطه‌اى داشته باشد و علمى پيدا كند .\r\nو هر كس خداشناس واقعى بوده و به مقام پروردگارش عارف باشد مىداند كه علم حقيقى و احاطه به عين موجودات و حوادث ، تنها از آن خداست و با اين شناخت ، بايد در هر امرى خود را تسليم خدا كند و بداند هر علم و قدرتى كه در خود سراغ دارد ، خداوند به او تمليك نموده .\r\nبه هر جهت از همين سياق استفاده مىشود كه عدد اصحاب كهف از هفت نفر كمتر نبوده چون يك بار مىفرمايد ، ( قال ) كه به يك نفر تعلق مىگيرد و بار ديگر فرمود ( قالوا ) كه به كمتر از سه نفر اطلاق نمىشود و در آخر در جواب آنها مجددا فرمود ( قالوا ) يعنى حداقل سه نفر ديگر به آن عدّه جواب داده‌اند و در آخر آن عدّه پيشنهاد مىكنند كه يك نفر براى تهيّه طعام به شهر برود و ببيند كداميك از اهالى شهر طعام بهترى دارد ، آن را تهيّه كرده و بياورد و در عين حال بسيار مراقب باشد و با اعمال دقّت و لطافت با اهل شهر رفتار كند كه مبادا خصومت يا نزاعى واقع شود كه مردم از راز آنها باخبر شوند و به تعقيب ايشان بيايند ، چون آنها هنوز فكر مىكردند در دوران خودشان ( عهد بت‌پرستى ) بسر مىبرند و هنوز از بابت دشمنانشان نگران بودند .\r\n( 20 )  ( إِنَّهُمْ إِنْ يَظْهَرُوا عَلَيْكُمْ يَرْجُمُوكُمْ أَوْ يُعِيدُوكُمْ فِي مِلَّتِهِمْ وَ لَنْ تُفْلِحُوا إِذاً أَبَداً )  : ( زيرا محقّقا اگر آنها بر شما آگاهى بيابند ، شما را سنگسار خواهند كرد و يا مجبور به بازگشت به آيين خود مىكنند و در اين صورت هرگز رستگار نخواهيد شد ) ، اين آيه تعليل فراز آخر آيهء سابق است و ظهور بر چيزى به معناى اطلاع از آن و ظفر يافتن به آن است ، به هر صورت آنها گفتند اينكه گفتيم آن شخص كه براى تهيّه طعام مىرود مراقب باشد ، براى آنست كه اگر آنها از موقعيّت ما باخبر شوند ، به اينجا هجوم مىآورند و ما را به بدترين وجهى مىكشند و سنگسار مىكنند يا از ما مىخواهند كه به آيين بت‌پرستى آنها بازگرديم كه در اين صورت تا ابد رستگار نمىشويد .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاينكه از ميان همه اقسام قتل ( رجم ) را نام بردند دلالت مىكند كه اصحاب كهف مردمان متنفذّى بوده‌اند كه دولت وقت از خداپرستى آنها بيمناك بوده و مىترسيدند با ايمان اينها عامّهء مردم نيز دست از بت‌پرستى بردارند و به خداپرستى روى بياورند و براى اينكه آنها را از سر راه بردارند و همه در قتل ايشان مشاركت داشته باشند مناسبترين شيوه سنگسار است كه بدترين نوع قتل مىباشد چون گذشته از كشتن ، اظهار دشمنى و برائت و مطروديّت كشته ، هم در آن آشكار است و اينكه گفتند اگر به دين آنها بازگرديد هرگز رستگار نخواهيد شد ، با آنكه حكم اضطرار از حالت اختيار جداست براى آنست كه آنها قدرت بر خروج از سلطهء بت‌پرستان را داشته‌اند و لذا اگر با دست خود ، خويش را به دست آنها بسپارند و مجبور به بت‌پرستى گردند عذرشان موجّه نخواهد بود و رستگار نخواهند شد .\r\n( 21 )  ( وَ كَذلِكَ أَعْثَرْنا عَلَيْهِمْ لِيَعْلَمُوا أَنَّ وَعْدَ اللَّهِ حَقٌّ وَ أَنَّ السَّاعَةَ لا رَيْبَ فِيها إِذْ يَتَنازَعُونَ بَيْنَهُمْ أَمْرَهُمْ فَقالُوا ابْنُوا عَلَيْهِمْ بُنْياناً رَبُّهُمْ أَعْلَمُ بِهِمْ قالَ الَّذِينَ غَلَبُوا عَلى أَمْرِهِمْ لَنَتَّخِذَنَّ عَلَيْهِمْ مَسْجِداً )  : ( بدينسان افرادى را از وضع آنها مطلّع كرديم تا بدانند كه وعدهء خدا حقّ است و در رستاخيز ترديدى نيست ، وقتى كه در ميان خود در كار ايشان نزاع مىكردند ، گفتند : بر غار آنها بنايى بسازيد ، پروردگارشان به كار آنها داناتر است ، و كسانى كه در امر ايشان غلبه يافته بودند گفتند : بر غار آنها عبادتگاهى مىسازيم ) ، ( عثر ) يعنى افتادن و در اصطلاح به مطّلع شدن از امرى بطور اتّفاقى اطلاق مىشود ، مىفرمايد : ما مردم را بر محل و وضعيّت ايشان مطلع كرديم ، بدون اينكه خودشان در پى اطلاع از آن باشند ، همانطور كه قرنها خواب بودند و كسى از وضع آنها اطلاع نداشت ، امّا حالا اراده كرديم مردم بر آنها وقوف يابند و چگونگى وقوف مردم ظاهرا از طريق همان پولى بوده كه آنان براى تهيّه طعام مىپردازند ، چون فروشنده مىبيند كه اين پول ، سكّه رايج آن زمان نيست ، بلكه مربوط به سيصد سال قبل است و به همين جهت راز آنها بر ملا مىشود .\r\nبه هر صورت مىفرمايد : اين آگاه كردن مردم براى آن بود كه بدانند وعدهء خدا حقّ\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاست و هيچ شكّى در وقوع قيامت و رستاخيز و برانگيخته شدن اموات وجود ندارد ، چون بيدار شدن آنها بعد از خواب سيصد ساله بىشباهت به زنده شدن اموات و برانگيخته شدن آنها از گور نبود ، به هر جهت مردم در امر آنها مناقشه كردند كه دربارهء آنها چه كنند ؟ چون دنبالهء ماجرا چنين است كه وقتى مردم از اوضاع آنها باخبر شدند همه به طرف غار ايشان هجوم آوردند و از حال و وضع آنها جويا شدند و چون دلالت الهى و حجّت حقّ مستقر گشت و مردم به چشم ديدند كه چگونه اين افراد بعد از سيصد و چند سال مجددا صحيح و سالم از خواب برخاسته‌اند و حجّت براى آنها تمام شد ، خداوند همه آن جوانان را قبض روح كرد ، يعنى بيش از چند ساعت زنده نبودند تا به اين وسيله شبهه‌هاى مردم در امر قيامت بر طرف شود ولى بعد از آن همگى مردند و مردم چون دربارهء امر آنها اختلاف كردند ، مشركين از مردم گفتند : براى مخفى ماندن اين ماجرا بهتر است دور تا دور اين غار را ديوار بكشيم و آن را از نظر مخفى سازيم تا كسى از اين ماجرا باخبر نشود ، امّا عدّه‌اى كه مؤمن بودند گفتند : خداوند به حال آنها آگاهتر است ، يعنى با مشاهدهء آنها يقين يافته بودند كه قيامت امرى حتمى است و همهء شبهه‌ها از ايشان بر طرف شده بود ، امّا سرانجام موحدّين و كسانى كه حجّت توحيد را بر عليه شرك به عيان مىديدند گفتند : هر آينه ما بر غار آنها مسجدى بنا مىكنيم كه مردم در اينجا به ذكر و سجود حقّ بپردازند و اين ماجرا را از ياد نبرند ، بلكه دليل آشكارى براى وقوع قيامت و بعث باشد كه هر كس از مشاهدهء آن شك و ابهامش بر طرف شود .\r\n( 22 )  ( سَيَقُولُونَ ثَلاثَةٌ رابِعُهُمْ كَلْبُهُمْ وَ يَقُولُونَ خَمْسَةٌ سادِسُهُمْ كَلْبُهُمْ رَجْماً بِالْغَيْبِ وَ يَقُولُونَ سَبْعَةٌ وَ ثامِنُهُمْ كَلْبُهُمْ قُلْ رَبِّي أَعْلَمُ بِعِدَّتِهِمْ ما يَعْلَمُهُمْ إِلَّا قَلِيلٌ فَلا تُمارِ فِيهِمْ إِلَّا مِراءً ظاهِراً وَ لا تَسْتَفْتِ فِيهِمْ مِنْهُمْ أَحَداً )  : ( به زودى خواهند گفت كه اصحاب كهف سه نفر بودند كه چهارمى ايشان سگشان بود و گويند پنج نفر بودند كه ششمى ايشان سگشان بود ، امّا بدون دليل تيرى در تاريكى رها مىكنند و گويند هفت نفر بودند كه هشتمى سگشان بوده ، بگو پروردگارم شمار آنها را بهتر مىداند و جز اندكى شمار آنها را نمىدانند ، در مورد آنها مناقشه و جدال نكن ، مگر يك مجادلهء به ظاهر و دربارهء\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nايشان از هيچ يك از اهل كتاب پرسش و نظر خواهى نكن ) ، در اين آيه اختلاف مردم در تعداد اصحاب كهف ذكر شده است و مىفرمايد همهء اينها گفتارى بدون علم است و مانند تيرى است كه در تاريكى رها شود ، يعنى معلوم نيست كه درست باشد .\r\nامّا قول سوّم ، ( هفت نفر بودند و هشتمى سگشان بوده ) را خداوند جدا از دو قول ديگر ذكر كرده و از نظر دادن راجع به آن سكوت كرده و آن را رجم به غيب نخوانده است و اين مسأله خود خالى از دلالت بر صحّت اين قول نيست و ( واو ) بر سر آن جمله نيز دلالت بر ثبات علم و آرامش نفس مىنمايد ، يعنى دلالت مىكند كه گويندگان سخن سوّم از روى علم و ثبات و اطمينان نفس سخن گفته‌اند .\r\nو در آخر به پيامبر صلّى اللّه عليه و آله و سلم فرمان مىدهد كه به آنها بگويد ، پروردگار من نسبت به احوال آنها داناتر است و جز عدّهء معدودى ، تعداد آنها را نمىدانند ، پس تو دربارهء آنها مجادله و محاجّه نكن جز مجادله‌اى كه حجّت طرف مقابل را از بين ببرد و در آن لجبازى و اصرار نباشد و از هيچ يك از اهل كتاب هم دربارهء آنها نظرخواهى مكن ، چون گفتار پروردگارت و كلام قرآن ، تو را كفايت مىكند .\r\n( 23 )  ( وَ لا تَقُولَنَّ لِشَيْءٍ  « 1 »  إِنِّي فاعِلٌ ذلِكَ غَداً )  : ( و هرگز درباره هيچ امرى مگو كه فردا چنين مىكنم ) .\r\n( 24 )  ( إِلَّا أَنْ يَشاءَ اللَّهُ وَ اذْكُرْ رَبَّكَ إِذا نَسِيتَ وَ قُلْ عَسى أَنْ يَهْدِيَنِ رَبِّي لِأَقْرَبَ مِنْ هذا رَشَداً )  : ( مگر آنكه خدا بخواهد و چون دچار فراموشى شدى ، پروردگارت را ياد كن و بگو شايد پروردگارم مرا به چيزى كه به ثواب نزديكتر از اين باشد هدايت كند ) ، در اينجا ظاهرا خطاب به پيامبر صلّى اللّه عليه و آله و سلم است امّا مىتواند شامل ديگران نيز بشود ، به هر حال ، مطابق تعاليم قرآن هر چه در عالم هستى وجود دارد ، ذات ، صفات و آثار و افعالشان همه مملوك خداى متعال است و او هرطور بخواهد در آنها حكم مىراند و\r\n\r\n\r\n","description":"","footnote":"\r\n( 1 ) . كلمه لشاى صحيح است كه به مفهوم خاطره و نيّت مىباشد اما لشيىء كه به معنى چيز است در اينجا صحيح نيست . ( مصحح )\r\n","page_name":" 88 ","page_number":88},
  {"content":"\r\n\r\nهيچ كس نمىتواند حكم او را تعقيب نمايد و در آن چون و چرا كند و غير خدا مالك هيچ چيز نيست جز آنكه خدا آن را به او اعطاء كرده باشد .\r\nپس بر انسان عارف نسبت به مقام پروردگارش واجب است كه هرگز نفس خود را سبب مستقلّى نپندارد و نگويند من فلان امر را فردا به انجام مىرسانم يعنى فعل را به خودش نسبت ندهد و بداند كه خداست كه به او قدرت و توان انجام آن فعل را اعطاء كرده و موانع انجام آن را بر طرف نموده و شرايط وقوع آن را تحقّق بخشيده است و هر آن كه اراده كند مىتواند اين قدرت را از او سلب كرده يا شرايط را رفع نموده و موانعى ايجاد نمايد .\r\nپس انسان نبايد خود را در انجام عملش مستقل ببيند و ادعاى استقلال در عمل و بىنيازى از مشيّت و اذن الهى را بنمايد ، و هرگز ادّعاى انجام عملى را در موعد معيّن نكند جز آنكه كلام خود را مقيّد به مشيّت و اذن خدا نمايد و بگويد : من اين كار را فردا انجام مىدهم اگر خدا بخواهد كه انجام بدهم ، اگر نخواهد ، انجام نخواهم داد .\r\nسپس مىفرمايد : هنگامى كه اين امر را فراموش كردى و از ياد بردى كه در كلام خود ( ان شاء اللّه ) را به كار ببرى به مجرّد اينكه به ياد آورى ، مجددا به ياد پروردگارت باش و خود را تسليم او نما و بگو اميدوارم پروردگارم مرا به امرى راهنمايى كند كه رشد آن از ذكر خدا بعد از فراموشى بيشتر باشد و آن امر ذكر دائمى و بدون فراموشى است .\r\n( 25 )  ( وَ لَبِثُوا فِي كَهْفِهِمْ ثَلاثَ مِائَةٍ سِنِينَ وَ ازْدَادُوا تِسْعاً )  : ( و در غارشان سيصد سال بسر بردند و نه سال بر آن افزودند ) ، در اينجا اشاره به مدت درنگ اصحاب كهف در غار مىنمايد و مىفرمايد كه آنها سيصد سال در غار خوابيدند بلكه نه سال هم بر آن اضافه كردند .\r\nو اين عدد نه سال مطابق روايتى از حضرت على عليه السّلام دلالت بر تفاوت سال شمسى با قمرى مىنمايد يعنى به سال شمسى آنها سيصد سال در غار بودند و به سال قمرى 309 سال بوده‌اند و تفاوت تقريبى سه قرن به سال شمسى و قمرى همين حدود ( سه ماه كمتر ) است و اين مقدار تقريب در كلام كاملا جائز است .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n( 26 )  ( قُلِ اللَّهُ أَعْلَمُ بِما لَبِثُوا لَهُ غَيْبُ السَّماواتِ وَ الْأَرْضِ أَبْصِرْ بِهِ وَ أَسْمِعْ ما لَهُمْ مِنْ دُونِهِ مِنْ وَلِيٍّ وَ لا يُشْرِكُ فِي حُكْمِهِ أَحَداً )  : ( بگو خدا بهتر مىداند كه چه مدّت بسر بردند ، دانستن غيب آسمانها و زمين خاصّ اوست چون او بينا و شنواست ، جز او دوستى ندارند و او هيچ كس را در حكم خود شريك نمىكند ) ، به عنوان خاتمه دادن به بحث و نزاع پيرامون اين ماجرا ، مىفرمايد : اى رسول ما بگو خداوند به مدّت درنگ آنها در غار آگاهتر است چون او از وجههء غيبى آسمانها و زمين باخبر است و به امورى علم دارد كه بر هيچ يك از مخلوقاتش آشكار نيست و در توضيح اين مطلب گفتيم كه هر موجودى به مقدار بهره‌اى كه از وجود دارد ، به خود و غير خود علم و احاطه دارد و چون همه مخلوقات عالم محدود هستند لذا علم و احاطهء آنها نيز محدود است و بسيارى از امور نسبت به علم آنها غيب محسوب مىشود ، امّا خداوند چون وجودش نامحدود است علم او نيز مطلق و بىحدّ است ، لذا هيچ چيز از او مخفى و غايب نيست و چنين خدائى كه مالك غيب عالم است و داراى كمال بينايى و شنوائى مىباشد محقّقا از هر كس ديگر نسبت به مدّت تأمّل اصحاب كهف در غار ، داناتر است ، چون آنها مملوك او بوده و او ايشان را مىبيند و گفتارشان را مىشنود و آنها جز خدا ولّى و سرپرستى ندارند كه او خود مباشر احكام جارى به آنهاست ، يعنى ضمير در ( مالهم ) به اصحاب كهف برمىگردد و عبارت اوّلى ولايت مستقل غير خدا را انكار مىنمايد و جملهء بعدى ولايت ديگرى را به نحو اشتراك با خدا نفى مىنمايد ، بعضى مفسّران ضمير در ( مالهم ) را به جميع موجودات آسمانها و زمين برمىگردانند و يا به صاحبان عقول از ايشان ، امّا وجه اوّل كه گفته شد ظاهرتر و وجيه‌تر است .\r\nلذا آيهء شريفه متضمن دو حجّت است بر اينكه خدا به مدّت درنگ آنها در غار داناتر است ، يكى ) : حجّت عمومى كه همان علم خدا نسبت به همه امور غيبى و وجههء باطنى آسمانها و زمين است و دوّم ) : حجتى خاصّ كه مىفهماند خداى متعال كه ولىّ امر آنها و مباشر در قضاى جارى بر آنها بوده ، چطور ممكن است از ديگران نسبت به\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاحوال آنها داناتر نباشد « 1 » ؟ !\r\n\r\n[ آيهء ( 31 - 27 ) بيان وظيفهء پيامبر صلّى اللّه عليه و إله و سلم و امر به صبر به آنحضرت 
  ]\r\n( 27 )  ( وَ اتْلُ ما أُوحِيَ إِلَيْكَ مِنْ كِتابِ رَبِّكَ لا مُبَدِّلَ لِكَلِماتِهِ وَ لَنْ تَجِدَ مِنْ دُونِهِ مُلْتَحَداً )  : ( از كتاب پروردگارت آنچه به تو وحى رسيده بخوان ، كلمات او تغيير پذير نيست و هرگز به جز او پناهى نخواهى يافت ) ، ( ملتحد ) يعنى محلّ ميل كردن و مراد از ( كتاب ربّك ) قرآن و يا لوح محفوظ است كه البته به قرينهء ادامه كلام دوّمى مناسبتر است و آنچه در كتاب الهى است همان امر به تبليغ است كه براساس حكمت الهى مىباشد و معناى آيه با توجّه به مطالب قبلى اين است كه اى رسول ما ، تو از ايمان نياوردن مردم اندوهگين نباش و فقط آنچه را از كتاب پروردگارت به تو وحى مىشود بر آنها تلاوت كن ، چون هيچ چيز كلمات او را تغيير نمىدهد زيرا كلمات او حقّ و ثابت است و همچنين به جهت آنكه تو غير از خدا و كلمات او جايى ندارى كه دل را به سوى آن متمايل سازى و تو رسولى هستى و نبايد جز به جانب آنچه برايش ارسال شده‌اى و آنكس كه حامل رسالت او هستى تمايل پيدا كنى .\r\nهمچنانكه در جاى ديگر مىفرمايد :   ( قُلْ إِنِّي لَنْ يُجِيرَنِي مِنَ اللَّهِ أَحَدٌ وَ لَنْ أَجِدَ مِنْ دُونِهِ مُلْتَحَداً إِلَّا بَلاغاً مِنَ اللَّهِ وَ رِسالاتِهِ )   « 2 » ، ( بگو غير از خدا كسى مرا از عذاب خدا پناه نمىدهد و من ابدا به غير او متمايل نمىشوم و تنها پناه من ابلاغ احكام خدا و رساندن پيغام اوست ) .\r\n( 28 )  ( وَ اصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ وَ لا تَعْدُ عَيْناكَ عَنْهُمْ تُرِيدُ زِينَةَ الْحَياةِ الدُّنْيا وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا وَ \r\n\r\n\r\n","description":"","footnote":"\r\n( 1 ) . اسامى اصحاب كهف مطابق روايتى از امير المؤمنين عليه السّلام به شرح زير است :\r\n1 ) ماكسيميليانا ، 2 ) يمليخا ، 3 ) مرطولس ، 4 ) ثبيونس ، 5 ) دردوش ، 6 ) كفاشيطيطوس ، 7 ) منطونواسيس كه نام چوپانى بوده و نام سگ آنها قطمير بوده است ، كه نامهاى آنها به سريانى نيز چنين است : ماكسيميليانوس ، امليخوس ، مرتيانوس ، ديونيوس ، پنيوس ، كنستانتينوس ، آنتونيوس و ظاهرا آيين توحيدى كه آنها به آن گرويده بودند آيين مسيحيّت بوده است .\r\n( 2 ) . سورهء جنّ ، آيهء ، 23 - 22 .\r\n","page_name":" 91 ","page_number":91},
  {"content":"\r\n\r\n اتَّبَعَ هَواهُ وَ كانَ أَمْرُهُ فُرُطاً )  : ( با كسانى كه صبح و شام پروردگار خود را مىخوانند و در طلب رضاى او هستند بردبار باش و ديدگانت در طلب زيور زندگى دنيوى از آنها منصرف نشود ، و از كسى كه دلش را از ياد خود غافل كرده‌ايم و از هواى نفسش پيروى مىكند و كارش زياده‌روى است ، اطاعت مكن ) ، ( صبر ) يعنى حبس و نگهدارى نفس در برابر دشوارى ( وجه ) يعنى روى هر چيز و ( وجه خدا ) همان اسماء حسنى و صفات علياء اوست كه همهء عبادت كنندگان با توجه به آن اسماء و صفات متوجّه او مىگردند ولى آنها راهى به ذات متعال خدا ندارند ،  ( وَ لِلَّهِ الْأَسْماءُ الْحُسْنى فَادْعُوهُ بِها )  « 1 » ، ( نامهاى نيكو مخصوص خداست ، پس او را با آن نامها بخوانيد ) .\r\nخطاب به رسول گرامى خود مىفرمايد : در برابر كسانى كه بر دعا و ذكر الهى مداومت دارند و او را هر صبح و شام مىخوانند ، شكيبائى داشته باش و ديدگانت را از آنها قطع نكن يعنى در طلب زينت زندگى دنيا ، اينها را رها نكن چون ايشان در طلب وجه اللّه هستند و رحمت و انعام او را مىطلبند و با صفات علم و قدرت و كبريائى حقّ نزد او تقرّب مىجويند يا نفس خود را در موضعى قرار مىدهند كه صفات الهى اقتضاء مىكند ، مثلا آنقدر خود را در برابر حقّ ذليل قرار مىدهند كه اقتضاء عزّت و عظمت و كبريائى اوست ، پس تو اى پيامبر اين مؤمنان را ترك نكن ، چون هر كس با مؤمنان شكيبا نباشد از زمرهء كسانيست كه دل به زيورهاى دنيا بسته‌اند و در ادامه مىفرمايد از كسى كه ما به سبب مجازات او در برابر كفر و عنادش ، غفلت از ياد خويش را بر قلب او مسلّط كرده‌ايم پيروى مكن ، چون او به جاى توجّه به خدا ، به نفس خود و مال و فرزندش و لذائذ دنيوى توجّه مىكند و از هواى نفسش پيروى كرده و همواره شيوه‌اش بر تجاوز از حق و خروج از آن است .\r\nاز ابن عباس نقل شده شأن نزول اين آيه دربارهء امية بن خلف است كه به رسولخدا صلّى اللّه عليه و آله و سلم گفت : اگر مىخواهى ما اشراف و بزرگان قريش به تو ايمان بياوريم و با تو رابطه برقرار كنيم بايد اين مؤمنان فقير و پست را از خود برانى و در روايت ديگر از سلمان\r\n\r\n\r\n","description":"","footnote":"\r\n( 1 ) . سورهء اعراف ، آيهء 18 .\r\n","page_name":" 92 ","page_number":92},
  {"content":"\r\n\r\nفارسى نقل شده كه آن افراد عيينة بن بدر و اقرع بن حابس بوده‌اند كه به پيامبر صلّى اللّه عليه و آله و سلم گفتند : شرط ايمان ما اين است كه اين افراد ژنده‌پوش مثل بلال و سلمان و ابوذر را از خود « 1 » دور كنى و اين آيه در همان زمان بر پيامبر صلّى اللّه عليه و آله و سلم نازل شد .\r\n( 29 )  ( وَ قُلِ الْحَقُّ مِنْ رَبِّكُمْ فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ إِنَّا أَعْتَدْنا لِلظَّالِمِينَ ناراً أَحاطَ بِهِمْ سُرادِقُها وَ إِنْ يَسْتَغِيثُوا يُغاثُوا بِماءٍ كَالْمُهْلِ يَشْوِي الْوُجُوهَ بِئْسَ الشَّرابُ وَ ساءَتْ مُرْتَفَقاً )  : ( بگو اين حقّ از جانب پروردگار شماست ، هر كس مىخواهد ايمان بياورد و هر كس مىخواهد منكر شود ، همانا ما براى ستمكاران آتشى مهيّا كرده‌ايم كه سراپرده‌هاى آن ايشان را در بر مىگيرد و اگر فرياد كمك خواهى سردهند به آبى چون مس گداخته كه رويشان را بريان مىكند ، جوابشان مىدهند ، چه بد شرابى و چه آسايشگاه بدى است ! ) ، ( سرادق ) يعنى پارچه‌اى كه دور خيمه مىكشند ، ( مهل ) يعنى درد و لرت زيتون يا مس مذاب ( مرتفق ) يعنى تكيه‌گاه و محل لميدن .\r\nدر ادامهء گفتار قبلى خطاب به رسولخدا صلّى اللّه عليه و آله و سلم مىفرمايد به اين كفّار كه شرط ايمان آوردنشان را راندن مؤمنان فقير قرار داده‌اند ، بگو : حق از ناحيهء پروردگارتان است ، هر كس مىخواهد به حسن اختيار خود ايمان برگزيند و هر كس مىخواهد با سوء اختيار راه كفر و عناد را در پيش بگيرد ، يعنى كفر و ايمان شما سودى به ما نمىرساند بلكه نتيجه آن تنها متوجه خود شماست و آنگاه در مقام انذار و تهديد مىفرمايد ، بدانيد كه ما براى ستمكاران « 2 » چنين عذابى مهيّا كرده‌ايم كه آتش آنها را فرا گرفته و در برابر فرياد استغاثه آنها آبى جوشان چون فلز گداخته به آنها داده مىشود ، كه رويشان را كباب مىكند براستى چه نوشيدنى و چه جايگاه بدى دارند و سپس در دو آيهء بعدى شرح حال مؤمنان را مىفرمايد كه پاداشى چنين و چنان برايشان مهيّا شده است .\r\n\r\n\r\n","description":"","footnote":"\r\n( 1 ) . الدّر المنثور ، جلد چهارم ، ص 219 .\r\n( 2 ) . ستمكاران نيز در آيات سابق گفته شد كه : كسانى هستند كه راه خدا را سدّ نموده و آن را منحرف مىخواهند و منكر آخرت هستند ،  ( الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً وَ هُمْ بِالْآخِرَةِ كافِرُونَ )  ، سورهء اعراف ، آيهء 45 .\r\n","page_name":" 93 ","page_number":93},
  {"content":"\r\n\r\n( 30 )  ( إِنَّ الَّذِينَ آمَنُوا وَ عَمِلُوا الصَّالِحاتِ إِنَّا لا نُضِيعُ أَجْرَ مَنْ أَحْسَنَ عَمَلًا )  :\r\n( همانا كسانى كه ايمان آورده و اعمال شايسته انجام دهند ، بدرستى كه ما پاداش كسانى را كه عمل بهتر انجام دهند تباه نمىكنيم ) ، در اينجا پاداش كسانى بيان مىشود كه عقيدهء پاك را با عمل شايسته قرين نموده‌اند و اين افراد نيكوكارند ، مىفرمايد ما روشمان چنين است كه اجر نيكوكار را تباه و ضايع نمىكنيم ، پس به زودى اجر نيكوكاريشان را بطور كامل به آنها مىدهيم و از اين دو آيه استفاده مىشود كه ايمان به تنهايى و بدون عمل صالح ثواب ندارد ، بلكه چه بسا از مصاديق ظلم محسوب شود « 1 » .\r\n( 31 )  ( أُولئِكَ لَهُمْ جَنَّاتُ عَدْنٍ تَجْرِي مِنْ تَحْتِهِمُ الْأَنْهارُ يُحَلَّوْنَ فِيها مِنْ أَساوِرَ مِنْ ذَهَبٍ وَ يَلْبَسُونَ ثِياباً خُضْراً مِنْ سُنْدُسٍ وَ إِسْتَبْرَقٍ مُتَّكِئِينَ فِيها عَلَى الْأَرائِكِ نِعْمَ الثَّوابُ وَ حَسُنَتْ مُرْتَفَقاً )  : ( آنها هستند كه بهشتهاى جاودان كه نهرها از زير آن جاريست ، مخصوص آنهاست در حالى كه در آنجا با زينتهاى زرّين خود را مىآرايند و لباسهايى از حرير سبز و ديبا در بر مىكنند و بر تختها تكيّه مىزنند ، چه نيكو اجرى و چه خوش آرامگاهى است ) ، ( عدن ) يعنى اقامت و ( اساور ) يعنى دستبندها و ( سندس ) يعنى پارچه ابريشمى نازك و ( استبرق ) يعنى پارچه ابريشمى ضخيم و ( ارائك ) يعنى تختها .\r\nمعناى آيه روشن است و در حكم بشارت براى مؤمنانى است كه عمل شايسته بجا مىآورند و در مقابل آيه سابق كه وضع ظالمان را بيان مىكرد و فرمود ،  ( بِئْسَ الشَّرابُ وَ ساءَتْ مُرْتَفَقاً )  ، در اينجا جايگاه و پاداش مؤمنان را نيكو مىشمارد و مىفرمايد ،  ( نِعْمَ الثَّوابُ وَ حَسُنَتْ مُرْتَفَقاً )  .\r\n\r\n[ آيهء ( 46 - 32 ) بيان مثلى دربارهء دنيا طلبانى كه به مالكيت كاذب خود دلبسته‌اند 
  ]\r\n( 32 )  ( وَ اضْرِبْ لَهُمْ مَثَلًا رَجُلَيْنِ جَعَلْنا لِأَحَدِهِما جَنَّتَيْنِ مِنْ أَعْنابٍ وَ حَفَفْناهُما بِنَخْلٍ وَ جَعَلْنا بَيْنَهُما زَرْعاً )  : ( براى آنها مثالى بزن ، دو مرد كه به يكى از آنها دو باغ انگور داده و آن را با نخلها احاطه كرده و ميان آن كشت و زرع قرار داده بوديم )\r\n\r\n\r\n","description":"","footnote":"\r\n( 1 ) . اين نظر صاحب الميزان است امّا در تفسير اطيب البيان آمده است كه : ايمان به معناى يقين به توحيد و نبوت و شريعت همراه با عقد قلبى و اقرار زبانى و تسليم كامل باعث نجات است به شرطى كه شخص با همين ايمان از دنيا برود و معاصى باعث زوال ايمانش نشده باشد . ( مترجم )\r\n","page_name":" 94 ","page_number":94},
  {"content":"\r\n\r\nمىفرمايد : براى اين مردمى كه فريفتهء زينتهاى دنيا شده‌اند مثالى بزن تا برايشان آشكار شود كه آنچه بدان دل بسته‌اند جز يك سراب و وهم نيست و بهره‌اى از واقعيّت ندارد .\r\nبه هر جهت در اين مثل كه احتمالا منطبق بر يك قضيه خارجى بوده مىفرمايد : دو مرد را در نظر بگير كه ما به يكى از آنها دو باغ داديم كه درختان آن درخت انگور بود و دور تا دور باغ درخت خرما قرار داشت و ميان اين دو باغ هم زمين زراعتى بود بطوريكه مجموع اين دو باغ و زمين بين آن دو ميوه و آذوقهء صاحب آن را تأمين مىكرد .\r\n( 33 )  ( كِلْتَا الْجَنَّتَيْنِ آتَتْ أُكُلَها وَ لَمْ تَظْلِمْ مِنْهُ شَيْئاً وَ فَجَّرْنا خِلالَهُما نَهَراً )  : ( هر دو باغ ميوهء خويش را مىداد و ابدا نقصان نمىيافت و ميان باغها نهرى را بشكافتيم ) ، ( اكل ) يعنى خوردنى و معناى آيه واضح است و مىفرمايد : ميوهء اين باغها چنان بود كه ابدا كاستى نمىپذيرفت و ما ميان اين دو باغ نهرى از زمين بيرون آورديم كه به وسيلهء آن اين دو باغ آبيارى مىشدند و حاجتى نبود كه آب را از مسير دورى به آنجا بياورند .\r\n( 34 )  ( وَ كانَ لَهُ ثَمَرٌ فَقالَ لِصاحِبِهِ وَ هُوَ يُحاوِرُهُ أَنَا أَكْثَرُ مِنْكَ مالًا وَ أَعَزُّ نَفَراً )  : ( و ميوه‌ها داشت ، پس در حالى كه با رفيق خود گفتگو مىكرد به او گفت : من از جهت مال بيش از تو و از جهت عدّه از تو نيرومندترم ) ( ثمر ) در اينجا يعنى مال و انواع آن و در صورتى كه ضمير به آن مرد برگردد معنا چنين است كه آن مرد صاحب دو باغ ، مال و منالى داشت و اگر ضمير به نخل برگردد معنا چنين است كه درختان به دوران باردهى رسيده بودند ، به هر جهت صاحب باغ در حال گفتگو با رفيقش با فخر فروشى به او مىگويد : من از تو مال بيشترى دارم و عزّتم از نظر نفرات و اولاد و خدم و حشم از عزّت تو بيشتر است .\r\nدر واقع با اين سخن به خودبينى دچار شده و فراموش كرده كه اين نعمتها را خدا به او بخشيده و پنداشته كه او در تصرّف در ملك و اموالش آزاد است و تصرّف مطلق دارد ، امّا فراموش كرده كه مالك مطلق خداست و خدا هر ملكى را كه به كسى تمليك مىنمايد به جهت آزمايش و ابتلاء اوست تا افراد خبيث را از افراد طيّب جدا كند ، امّا\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاين فرد جلب زينتهاى دنيوى شده و به اسباب ظاهرى تعلّق خاطر پيدا كرده و اين عين شرك است .\r\n( 35 )  ( وَ دَخَلَ جَنَّتَهُ وَ هُوَ ظالِمٌ لِنَفْسِهِ قالَ ما أَظُنُّ أَنْ تَبِيدَ هذِهِ أَبَداً )  : ( و در حالى كه ستمگر به نفس خود بود وارد باغش شد و گفت : گمان نمىكنم كه هيچ وقت اين باغ نابود شود ) اينكه فرمود : وارد باغش شد و نفرمود وارد باغهايش شد براى آنست كه در آن واحد امكان ندارد شخص وارد دو باغ شود و اينكه فرمود او ظالم به نفس خود بود به جهت آنست كه او بر دوست خود تكبّر نموده و با مستقل پنداشتن خود و اعتماد به اسباب ظاهرى به خداى واحد شرك ورزيده و اين عمل بالاترين ظلم‌هاست هم نسبت به خداى متعال و هم نسبت به نفس خود كه آن را به جاى قرار دادن در مسير هدايت ، در مسير شقاوت و هلاكت قرار داده است و آنگاه مىگويد : گمان نمىكنم اين باغ هرگز نابود شود ، يعنى آن را فناناپذير و دائمى دانسته و اين جريان نمايانگر حالت آدميست كه اصولا به چيزى كه آن را فانى و ناپايدار بداند دل نمىبندد ، پس هر چيز كه آدمى به آن تعلّق خاطر بيابد در واقع از آن بويى از بقاء احساس مىكند و هر قدر كه چيزى را باقى بپندارد به آن بيشتر دل مىبندد و اين امريست كه شيطان آن را در نظرش جلوه‌گر نموده و او را گمراه كرده كه وى از هواى نفسش پيروى مىكند و متوجّه قضاوت عقل كه اين امور را فانى مىداند نمىگردد .\r\n( 36 )  ( وَ ما أَظُنُّ السَّاعَةَ قائِمَةً وَ لَئِنْ رُدِدْتُ إِلى رَبِّي لَأَجِدَنَّ خَيْراً مِنْها مُنْقَلَباً )  : ( و گمان نمىكنم قيامت برپا شود و اگر به سوى پروردگارم بازگردانده شوم هر آينه قسم مىخورم در آنجا نيز بهتر از اين را خواهم يافت ) ، در ادامهء گفتار همان مرد صاحب باغ است كه اينبار منكر قيامت مىشود و اين طرز فكر ناشى از همان تعلّق به ماديّات است كه باعث مىگردد كه او تغيير وضع موجود و وقوع قيامت را بعيد شمرده و در آن تشكيك كند و بر همين اساس هم براى خود كرامت و استحقاقى قائل مىشود كه همه خيرات را خاصّ خود مىداند و مىگويد به فرضى هم كه قيامت واقع شود و من به سوى پروردگارم برگردانده شوم ، حتما در آنجا هم به جهت كرامت نفسانى و حرمت ذاتى كه\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nدارم به آسايش و زندگى بهتر از زندگى فعلىام خواهم رسيد .\r\nو اين كلام خود را با تأكيد و قسم بيان مىكند كه همه در نتيجه همان پندار ذهنى باطل و استقلال ذاتى و كرامتى است كه براى خود قائل است .\r\n( 37 )  ( قالَ لَهُ صاحِبُهُ وَ هُوَ يُحاوِرُهُ أَ كَفَرْتَ بِالَّذِي خَلَقَكَ مِنْ تُرابٍ ثُمَّ مِنْ نُطْفَةٍ ثُمَّ سَوَّاكَ رَجُلًا )  : ( رفيقش كه با او گفتگو مىكرد به او گفت : آيا به كسى كه تو را از خاك آفريده و سپس از نطفه به صورت مردى ساخته و پرداخته ، كافر شده‌اى ؟ ) ، اين آيه و چند آيه بعدش همه پاسخ دقيق رفيق اوست كه سخن اين مرد را تجزيه و تحليل نموده و از دو جهت مورد بررسى قرار داده است : اولا ) : اينكه او به خداى سبحان استعلا و تكبّر نموده و براى خود دعوى استقلال كرده ، ثانيا ) : نسبت به رفيق خود تكبّر كرده و او را خوار شمرده است .\r\nو بعد از ذكر اين دو جهت ، با يك جمله از اساس ريشهء پندارهاى او را قطع كرده ، امّا جهت اوّل در همين آيه آمده كه رفيقش با استفهامى انكارى از او مىپرسد تو چگونه به خدايى كه تو را از خاك آفريده و سپس از نطفه‌اى به صورت يك انسان كامل و مستوى الخلقه در آورده كفر مىورزى و براى خود دعوى استقلال مىكنى ؟ و حال آنكه خداوند پروردگار تو و صاحب همه ملك هستى است و آنچه تو دارى ، خداوند به تو بخشيده و گرنه نفس بشر جز حاجت و فقر و امكان چيزى ندارد ، و خداوند هر گونه بخواهد مىتواند در ملك خود تصرّف كند ، ولى اين گفتار و اعمال تو از دعوى استقلال و كفر تو به خداى سبحان حكايت مىكند .\r\n( 38 )  ( لكِنَّا هُوَ اللَّهُ رَبِّي وَ لا أُشْرِكُ بِرَبِّي أَحَداً )  : ( ولى او خداى يكتا و پروردگار من است و من هيچ كس را با پروردگار خود شريك نمىكنم ) ، مىگويد : حال كه توحيد الوهيّت و توحيد ربوبيّت براى خداوند امرى ثابت است ، پس شرك ورزيدن به او جايز نيست .\r\n( 39 )  ( وَ لَوْ لا إِذْ دَخَلْتَ جَنَّتَكَ قُلْتَ ما شاءَ اللَّهُ لا قُوَّةَ إِلَّا بِاللَّهِ إِنْ تَرَنِ أَنَا أَقَلَّ \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n مِنْكَ مالًا وَ وَلَداً )  : ( و چرا وقتى به باغ خود وارد شدى نگفتى كه هر چه خدا بخواهد همان مىشود كه هيچ قدرت و نيروئى جز به تأييد خدا نيست ، اگر مىبينى كه من به مال و فرزند از تو كمترم ) .\r\n( 40 )  ( فَعَسى رَبِّي أَنْ يُؤْتِيَنِ خَيْراً مِنْ جَنَّتِكَ وَ يُرْسِلَ عَلَيْها حُسْباناً مِنَ السَّماءِ فَتُصْبِحَ صَعِيداً زَلَقاً )  : ( چه بسا كه پروردگارم بهتر از باغ تو را به من بدهد و به باغ تو از آسمان صاعقه‌هايى فرستد كه زمين بايرى شود ) .\r\n( 41 )  ( أَوْ يُصْبِحَ ماؤُها غَوْراً فَلَنْ تَسْتَطِيعَ لَهُ طَلَباً )  : ( و يا آب آن به اعماق فرو رود كه ديگر نتوانى در طلب آن برآيى ) ، اين سه آيه ادامه گفتار مرد مؤمن است خطاب به رفيق كافرش كه او را توبيخ و سرزنش مىكند كه چرا زمانيكه وارد باغش شده ، دچار غرور گشته و آبادى و ملك آن را به خود نسبت داده است و به او مىگويد : چرا در آن موقع كه وارد باغت شدى به ياد خداوند نيافتادى و همه امور را به مشيّت او نسبت ندادى ؟ چون هيچ كس جز او استقلال و بىنيازى ندارد و همهء نعمتها وابسته به مشيّت اوست و همهء نيروها قائم و منحصر در اوست و هيچ مخلوقى در قدرت خود مستقل از قدرت خدا نيست ، بلكه خداوند آن نيرو را به او افاضه كرده و هر لحظه قادر بر سلب آن مىباشد و سپس به قسمت دوّم جواب خود مىپردازد و به رفيقش مىگويد : اگر مىبينى كه من از نظر مال و از نظر تعداد فرزندان از تو كمترم اين امر وابسته به مشيّت خدا بوده نه آنكه به جهت كرامت يا استقلال ذاتى تو باشد تا تو مجاز باشى بر من تكبّر نمايى ، بلكه امر بدست خداست و بر همين اساس ممكن است باغى بهتر از باغ تو به من بدهد و باغ تو را بوسيله صاعقه يا سرما يا باد كشنده و امثال آن ويران كرده و آن را به صورت زمينى خشك و لم يزرع در آورد و چه بسا مرا به حالتى بهتر از حالت امروز تو در آورده و تو را به حالتى بدتر از حالت امروز من مبتلا نمايد و نيز ممكن است اين چشمه و آب جوشان باغ تو را در زمين فرو ببرد و آن را خشك كند كه ديگر نتوانى با حفر زمين به آب برسى .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n( 42 )  ( وَ أُحِيطَ بِثَمَرِهِ فَأَصْبَحَ يُقَلِّبُ كَفَّيْهِ عَلى ما أَنْفَقَ فِيها وَ هِيَ خاوِيَةٌ عَلى عُرُوشِها وَ يَقُولُ يا لَيْتَنِي لَمْ أُشْرِكْ بِرَبِّي أَحَداً )  : ( و ميوه‌هاى آن نابود شد و صبح كرد در حالى كه از روى حسرت با دو دست خويش آن مالى را كه در آن خرج كرده بود ، زير و رو مىكرد و آن درختان انگور بر داربستهايش سقوط كرده بود و مىگفت : اى كاش هيچ كس را با پروردگار خود شريك نپنداشته بودم ) ، ( احاطه بثمر ) كنايه از نابود كردن آن است و ( تقليب دستها ) كنايه از ندامت و پشيمانى است چون شخص نادم از روى حسرت دست خود را بر دست مىكوبد و آن را زير و رو مىكند و ( خاوية على عروشها ) كنايه از كمال ويرانى در آن باغ است ، به هر جهت به ارادهء الهى همه آن باغ ويران گشت و هر مالى كه او در آن داشت همه نابود شد و ميوه‌هايش از بين رفت و از بابت آن مالى كه در آنجا خرج كرده بود افسوس مىخورد و مىگفت : اى كاش به پروردگارم شرك نورزيده بودم و احدى را شريك او نمىگرفتم و آنچه به آن اعتماد كرده بودم و به آن مغرور شدم مستقل نمىدانستم و اى كاش فريب اسباب ظاهرى را نمىخوردم .\r\n( 43 )  ( وَ لَمْ تَكُنْ لَهُ فِئَةٌ يَنْصُرُونَهُ مِنْ دُونِ اللَّهِ وَ ما كانَ مُنْتَصِراً )  : ( و او را غير خدا گروهى نيست تا ياريش كند و او خود نتوانست مانع شود ) ، ( فئه ) يعنى جماعت و ( منتصر ) يعنى ممتنع .\r\nو در عبارت اوّل خطا بودن گفتار قبلى او را كه خود را از نظر مال و نفرات افزونتر دانسته بود آشكار مىكند و مىفرمايد : هيچ جماعتى براى او نيست كه بتواند او را در برابر اين مصيبت يارى كند و فقط خداى رب الاسباب مىتواند به او كمك كند و در عبارت دوّم ، اين ادّعاى او كه خود را مستقل مىدانست باطل كرده و فرمود : او نتوانست مانع از وقوع اين حادثه بشود و از رسيدن نتيجهء ظلمش جلوگيرى كند .\r\n( 44 )  ( هُنالِكَ الْوَلايَةُ لِلَّهِ الْحَقِّ هُوَ خَيْرٌ ثَواباً وَ خَيْرٌ عُقْباً )  : ( آنجا يارى و سرپرستى مخصوص خداى حق است كه پاداش او بهتر و سرانجام دادن او نيكوتر است ) ، ولايت در اينجا به معناى مالكيّت تدبير است ، لذا معناى آيه چنانچه خداوند به آن داناتر است ، اين است كه در هنگام احاطهء هلاكت و از كار افتادن همهء اسباب نجات و در زمان عجز\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nو ناتوانى انسانى كه خود را مستقل از خدا مىپنداشت ، كاملا آشكار مىشود كه تدبير امور انسانها و همهء موجودات ديگر ، فقط از آن خداست ، چون او يگانه معبود حق است كه تمام تدابير و تأثيراتش نيز بر اساس حق و واقع است و همه اسباب ظاهرى و شركاى فرضى او از ناحيهء خود و بالاصاله داراى هيچ اثرى نيستند ، و فقط آن اثرى را دارا هستند كه خداى سبحان به آنها تمليك كرده و اذن داده باشد و اگر خداوند را هر چند كه ساحتش از مقايسه با ديگران برتر است با اسباب ظاهرى مقايسه كنيم ، او از همه سببهاى ديگر كه عبادت مىشوند ، از جهت ثواب نيكوتر است ، چون خدا نسبت به هر كس كه براى او كار كند ، ثواب حق مىدهد و نيز در اين مقايسهء فرضى ، خداوند عاقبت ساز بهترى نيز هست ، چون او خودش حقّ و ثابت است و فنا و زوال و تغيير در او راه ندارد ، لذا اكرام و ثوابش نيز دستخوش تغيير و زوال قرار نمىگيرد ، امّا اسباب ظاهرى ، همه امورى متغيّر و فانى هستند كه خداوند به آنها جلوه‌اى بخشيده كه در نظر آدمى آراسته شده و او را مسخّر خود مىكند ، ولى زمانيكه مدّتشان بسر آيد انسان متوجّه مىشود كه فريب خورده و همه آنها سرابى بيش نبوده است . « 1 »\r\n( 45 )  ( وَ اضْرِبْ لَهُمْ مَثَلَ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ فَأَصْبَحَ هَشِيماً تَذْرُوهُ الرِّياحُ وَ كانَ اللَّهُ عَلى كُلِّ شَيْءٍ مُقْتَدِراً )  : ( براى آنها زندگانى اين دنيا را مثل بزن ، چون آبى كه از آسمان نازل كرده‌ايم و به وسيلهء آن گياهان زمين پيوسته شود ، آنگاه خشك گردد و بادها آن را پراكنده كند و خداوند بر هر چيز تواناست ) ، اين دوّمين مثلى است كه در سابق به آن اشاره كرديم كه خداوند براى بيان حقيقت زندگى دنيا و زينتهاى فانى و زايل شدنى آن ، اين مثلها را آورده ، مىفرمايد : براى اين انسانهايى كه فريفتهء زينتهاى فانى دنيا شده‌اند و از ذكر پروردگارشان اعراض كرده‌اند مثالى بزن ، تا حقيقت اين زندگى دنيوى و زينتهاى آن برايشان آشكار شود ، مثل اين زندگى مانند آب باران است كه گياهان زمين با اين باران مخلوط شده و\r\n\r\n\r\n","description":"","footnote":"\r\n( 1 ) . در تفسير مجمع البيان و تفسير كشّاف ( هنالك ) به روز قيامت برگردانده شده و ثواب و عقاب را نيز مربوط به آن دانسته‌اند ، امّا اين معنا از سياق بدور است .\r\n","page_name":" 100 ","page_number":100},
  {"content":"\r\n\r\nسبز و خرّم مىشود و طراوت و سبزى مىيابد و به بهترين صورتى نمايان مىگردد ، امّا ناگهان به صورت گياهى خشك و شكسته مىشود كه بادها شاخه‌هاى آن را پراكنده كرده و به هر طرف مىبرد ، آرى خداوند بر هر چيز قوىّ و قادر است .\r\n( 46 )  ( الْمالُ وَ الْبَنُونَ زِينَةُ الْحَياةِ الدُّنْيا وَ الْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَ خَيْرٌ أَمَلًا )  : ( مال و فرزندان زينت اين زندگى دنياست و كارهاى شايسته و ماندگار نزد پروردگارت پاداشى بهتر دارند و اميد بيشترى به آن مىرود ) ، اين آيه در حكم نتيجه و تفريع از آيهء قبلى است ، مىفرمايد ، مال و فرزند در اين دنيا از جمله اموريست كه براى انسان آراسته شده و قلب انسان مشتاق و متمايل به آنهاست و آرزوهايش بر محور آنها دور مىزند ، امّا اينها امورى فريبنده و زودگذر هستند كه آن منافع و آمالى را كه انسان از آنها انتظار دارد ، برآورده نمىسازند ، امّا اعمال شايسته و صالح براى انسان در نزد خدا محفوظ است و براى او باقى مىماند و اين گونه اعمال نزد خدا ثواب بهترى دارد ، چون خداوند در قبال آنها به فرد انجام دهنده بهترين پاداش را مىدهد و نيز در بردارنده بهترين آرزوهاست ، چون آنچه از رحمت و كرامت خدا كه در برابر آن عمل مورد انتظار است بطور كامل و بلكه بيشتر از آن ، به آدمى عايد مىشود .\r\nبه خلاف زينتهاى زودگذر دنيوى كه اغلب آرزوهايى كاذب و فريبنده را شامل هستند و حتى يك درصد آنها هم در عالم واقعيّت تحقّق نمىيابد ، پس هر كس بداند كه دنيا متاعى فريبنده و فانى است و زينتهاى آن كه قلب آدمى به آنها تعلّق خاطر مىيابد ، تنها يك عرض زايل شدنى هستند ، مىفهمد كه اينها در برابر آن اجر و ثوابى كه خداوند براى مؤمنانى كه اعمال شايسته انجام داده‌اند ، در سراى آخرت كه دار زندگى حقيقى است ، آماده كرده ، ابدا ارزشى ندارند .\r\nو در احاديث از طرق شيعه « 1 » و سنّى « 2 » روايت شده كه مراد از ( باقيات صالحات )\r\n\r\n\r\n","description":"","footnote":"\r\n( 1 ) . نور الثقلين ، جلد 3 .\r\n( 2 ) . الدّر المنثور جلد 4 و تفسير طبرى جلد 15 .\r\n","page_name":" 101 ","page_number":101},
  {"content":"\r\n\r\nتسبيحات اربعه ، ( سبحان اللّه و الحمد للّه و لا إله الّا اللّه و اللّه اكبر ) است و در بعضى تفاسير آن را نماز « 1 » يا دوستى و ولايت اهل بيت « 2 » عليهم السلام دانسته‌اند و همه اين موارد از مصاديق باقيات صالحات هستند و مصداق جامع آن ، همان اعمال صالح است .\r\n\r\n[ آيهء ( 59 - 47 ) دربارهء قيامت و اينكه سبب اصلى اعراض از هدايت از ياد بردن قيامت است 
  ]\r\n( 47 )  ( وَ يَوْمَ نُسَيِّرُ الْجِبالَ وَ تَرَى الْأَرْضَ بارِزَةً وَ حَشَرْناهُمْ فَلَمْ نُغادِرْ مِنْهُمْ أَحَداً )  : ( روزى كه كوهها را به حركت آوريم و زمين را آشكار ببينى و همه آنها را گرد مىآوريم و هيچ يك از آنها را فروگذار نمىكنيم ) ، تقدير كلام اين است كه : به ياد آر روزى را كه كوهها را به راه مىاندازيم و آنها را از جاى خود بر مىكنيم و همهء قسمتهاى زمين آشكار مىشود و ديگر چيزى مانع از ديدن كرانه افق نخواهد بود و قسمتى از زمين حائل و مانع ديدن قسمت ديگر آن نمىشود و آنگاه همه انسانها را محشور مىكنيم و هيچ يك از آنها را بدون حشر باقى نمىگذاريم بلكه همه را زنده كرده و در محضر خود گرد مىآوريم .\r\n( 48 )  ( وَ عُرِضُوا عَلى رَبِّكَ صَفًّا لَقَدْ جِئْتُمُونا كَما خَلَقْناكُمْ أَوَّلَ مَرَّةٍ بَلْ زَعَمْتُمْ أَلَّنْ نَجْعَلَ لَكُمْ مَوْعِداً )  : ( به رديف ، در برابر پروردگار عرضه مىشوند و خطاب رسد كه همچنانكه بار اوّل شما را خلق كرديم ، باز نزد ما آمده‌ايد ، بلكه مىپنداشتيد كه برايتان موعدى قرار نداده‌ايم ) ، از سياق استفاده مىشود كه خداوند اوضاع مشركان را در قيامت توصيف مىنمايد ، همان كسانى كه با اعتماد به اسباب ظاهرى و دلبستگى به زينتهاى زندگى دنيا ، به خداوند شرك ورزيدند و در مدّت حيات دنيوى با قطع رابطه با خالقشان غرق در غفلت بودند و خداوند با اين اسباب مادّى و تمتّعات دنيوى آنها را آزمايش مىكرد تا آنكه دوران عمرشان سپرى شده و سرانجام همگى به صف واحد در برابر پيشگاه الهى عرضه مىشوند ، بطوريكه هيچ يك بر ديگرى برترى ندارند ، با آنكه در دنيا مال و جاه و حسب و نسب را مايهء برترى مىدانستند ، امّا در آخرت تفاوتى بين عالى\r\n\r\n\r\n","description":"","footnote":"\r\n( 1 ) . تفسير برهان جلد 2 و منهج الصادقين جلد 5 .\r\n( 2 ) . منهج الصادقين جلد 5 .\r\n","page_name":" 102 ","page_number":102},
  {"content":"\r\n\r\nو پست يا مولى و عبد وجود ندارد و به همين دليل همه اجبارا به يك صف واحد در پيشگاه عدل الهى مىايستند و در آن روز مىفهمند كه همه اين پندارهايشان خطا بوده است .\r\nلذا در همين عبارت كوتاه  ( عُرِضُوا عَلى رَبِّكَ صَفًّا )  سه نكته وجود دارد :\r\n1 ) : همه خلائق ناگزير از حشر بسوى پروردگار هستند .\r\n2 ) : كفّار در آن روز كرامت و حرمتى نخواهند داشت .\r\n3 ) : در قيامت همه برتريها و امتيازات دنيوى از بين مىرود .\r\nسپس مىفرمايد : در آن هنگام از ناحيهء پروردگار به آنها گفته مىشود ، هر آينه محقّقا شما نزد ما آمده‌ايد ، همانطور كه ابتدا شما را خلق كرديم ، در اين گفتار ، خطا و گمراهى آنها در زندگى دنيا و اينكه بواسطهء زيورهاى آن از سلوك راه خدا و پيروى از دين حق ، باز مانده بودند ، بيان مىشود ، سپس مىفرمايد بلكه از اين هم بالاتر ، شما پنداشتيد كه ما براى شما موعدى كه در آن به ملاقات ما بياييد و ما به حسابتان رسيدگى كنيم ، مقرّر نكرده‌ايم ، يعنى اشتغال شما به زينتهاى دنيا سبب فراموش كردن معاد و لقاى ما شد و موجب شد تا راه هدايت را ترك نموده و مرتكب اعمال فاسده بشويد ، همچنانكه در جاى ديگر فرمود :  ( أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ )  « 1 » ، ( آيا پنداشته‌ايد كه شما را بيهوده آفريده‌ايم و به سوى ما باز نمىگرديد ؟ ) .\r\n( 49 )  ( وَ وُضِعَ الْكِتابُ فَتَرَى الْمُجْرِمِينَ مُشْفِقِينَ مِمَّا فِيهِ وَ يَقُولُونَ يا وَيْلَتَنا ما لِهذَا الْكِتابِ لا يُغادِرُ صَغِيرَةً وَ لا كَبِيرَةً إِلَّا أَحْصاها وَ وَجَدُوا ما عَمِلُوا حاضِراً وَ لا يَظْلِمُ رَبُّكَ أَحَداً )  : ( و كتاب اعمال نهاده شود و گنه‌كاران را از مندرجات آن هراسان بينى و گويند : اى واى بر ما ، اين چه كتابيست كه هيچ گناه كوچك يا بزرگى نيست جز آنكه آن را به شمار آورده و هر چه انجام داده‌اند ، حاضر مىيابند و پروردگارت به هيچ كس ستم نمىكند ) ، مراد از ( كتاب ) ، كتاب واجدى است كه اعمال تمام خلايق در آن\r\n\r\n\r\n","description":"","footnote":"\r\n( 1 ) . سورهء مؤمنون ، آيهء 115 .\r\n","page_name":" 103 ","page_number":103},
  {"content":"\r\n\r\nثبت شده « 1 » و آن را در برابر همه نصب مىكنند تا بر اساس آن براى آنها حكم شود ( البته اين مطلب با اينكه هر فرد و هر امّتى كتاب جداگانه‌اى دارد ، منافاتى ندارد ) .\r\nسپس مىفرمايد : در آن زمان همهء گناهكاران را مىبينى كه از مندرجات آن كتاب بيمناكند ، پس مجرم بودنشان علّت براى هراس ايشانست و كلمه مجرم اعّم از مشرك يا كافر است ، يعنى هر فرد گناهكارى اعم از اينكه مشرك يا كافر باشد يا نباشد ، از ديدن آن كتاب هراسان مىشود و همه آنها با وحشت و فزع از احاطهء آن كتاب و تسلّط آن در امر شمارش گناهان و يا از تسلّط آن بر مطلق حوادث با وحشت و هراس مىگويند : واى بر ما ( اين كلام كنايه از آنست كه اين مصيبت آنقدر سخت است كه از هلاكت دشوارتر است ) . اين چه كتابست كه هيچ خطا و معصيت كوچك و بزرگى را فروگذار نكرده و آن را به شمار آورده و در آن هنگام ، خود اعمالشان را نزد خويش حاضر مىيابند ، يعنى همه اعمالشان به صورت مناسب نزدشان مجسّم مىشود نه آنكه فقط صورت مكتوب و نوشته شده آنها را حاضر ببينند ، بلكه عين عمل به صاحبش بازگردانده مىشود و از او تخلّف نمىكند و در اين صورت ديگر كوچكترين شائبه و توهّم ظلم معنا ندارد .\r\n( 50 )  ( وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ كانَ مِنَ الْجِنِّ فَفَسَقَ عَنْ أَمْرِ رَبِّهِ أَ فَتَتَّخِذُونَهُ وَ ذُرِّيَّتَهُ أَوْلِياءَ مِنْ دُونِي وَ هُمْ لَكُمْ عَدُوٌّ بِئْسَ لِلظَّالِمِينَ بَدَلًا )  :\r\n( و زمانيكه به فرشتگان گفتم : آدم را سجده كنيد ، همه سجده كردند جز ابليس كه از جنيّان بود و از فرمان پروردگارش تجاوز نمود ، آيا او و فرزندانش را به غير از من اولياء خود مىگيريد و حال آنكه آنها دشمن شما هستند ؟ براى ستمگران چه بدل و عوض بدى است ) در اينجا مجددا ماجراى سجدهء ملائكه و تمرّد ابليس را ذكر مىكند و مضمون آيه اين است كه به ياد آر اين واقعه را تا براى انسانها آشكار شود كه ابليس - كه از جنس جنيّان بود - و همينطور فرزندان او ، دشمنان آنها بوده و خير ايشان را نمىخواهند ، لذا شايسته نيست كه انسانها فريب او را بخورند و در لذّات مادّى دنيوى كه\r\n\r\n\r\n","description":"","footnote":"\r\n( 1 ) . در بسيارى از تفاسير ( كتاب ) را ناظر برنامهء عمل هر شخص دانسته‌اند . ( مترجم )\r\n","page_name":" 104 ","page_number":104},
  {"content":"\r\n\r\nاو آنها را برايشان آراسته غوطه‌ور شوند و از ذكر خدا اعراض نمايند و آنها را به ولايت خود برگزينند ، مراد از ولايت در اينجا ولايت اطاعت و يا ولايت ملك و تدبير است ، و اين مسأله همان ربوبيّت مىباشد ، چون مشركين جنيّان را معبود خود مىدانستند و از ترس شرّشان ايشان را عبادت مىكردند و ساير انسانها نيز همهء گناهانى كه مرتكب مىشوند در اثر اغواى شيطان و اطاعت از اوست .\r\nو در آخر آيهء شريفه ، مشركان را تقبيح نموده و مىفرمايد شيطانها چه عوض و جانشين بدى براى ظالمان هستند ، چون مشركان به جاى خدا ، شياطين را معبود و ولىّ خود گرفته‌اند و اين عمل ظلمى است بسيار قبيح و شنيع كه بواسطهء ارتكاب آن هم به ساحت الهى ستم كرده‌اند و هم به نفس خود ظلم نموده‌اند .\r\n( 51 )  ( ما أَشْهَدْتُهُمْ خَلْقَ السَّماواتِ وَ الْأَرْضِ وَ لا خَلْقَ أَنْفُسِهِمْ وَ ما كُنْتُ مُتَّخِذَ الْمُضِلِّينَ عَضُداً )  : ( آفرينش آسمانها و زمين و آفرينش آنها را با حضور ايشان نكردم ، ( بلكه من در هر حال قاهر و مسلّط بر آنها هستم ) ، و من گمراه كنندگان را به مدد نمىگيرم ) ، منظور از ( اشهاد ) احضار و اعلام به عيان است ، اين آيه در نفى ولايت ابليس و ذريّه‌اش شامل دو برهان است :\r\nاولّا ) : ولايت تدبير امور هر چيزى بستگى دارد به اينكه دارندهء ولايت ، احاطهء علمى به آن امور داشته باشد و چون تمام امور عالم به يكديگر بستگى دارند ، چنين ولايتى مستلزم احاطه به همه اجزاى عالم است ، در حالى كه ابليس و ذريّه او از مبدأ پيدايش آسمانها و زمين و مبدأ پيدايش خودشان خبر نداشتند و نسبت به آن جاهل هستند ، لذا چنين موجوداتى كه حتّى از حقيقت صنع خود بىخبرند ، چگونه شايستگى تدبير امور عالم و يا تدبير قسمتى از امور آن را خواهند داشت ؟ ثانيا ) : هر يك از انواع موجودات به فطرت خود متوجّه كمال مطلوب خويش است ، چون هدايت عمومى الهى همه موجودات را در برگرفته ، از طرف ديگر شيطانها موجودات شرير و مفسدى هستند كه هدفى جز گمراه كردن انسانها ندارند ، لذا اگر اين شيطانها در امر خود چنين تدبير و سلطه‌اى داشته باشند ، لاجرم به اذن خدا خواهند داشت ، و اين امر نقض غرض الهى در\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nهدايت و تكامل انسانهاست و چنين فرضى محال است .\r\nاين حجّت را قسمت آخر آيه افاده مىكند ، كه در آن بطور كلى ولايت هر گمراه كننده‌اى را نفى مىنمايد و مىفرمايد : سنّت من چنين است كه گمراه‌كنندگان را ياور و كارگردان خود نمىگيرم .\r\n( 52 )  ( وَ يَوْمَ يَقُولُ نادُوا شُرَكائِيَ الَّذِينَ زَعَمْتُمْ فَدَعَوْهُمْ فَلَمْ يَسْتَجِيبُوا لَهُمْ وَ جَعَلْنا بَيْنَهُمْ مَوْبِقاً )  : ( به ياد آوريد روزى را كه خداوند مىگويد : شركائى را كه براى من مىپنداشتيد ، صدا بزنيد ، ولى هر چه آنها را مىخوانند ، جوابشان را نمىدهند و ما ميان ايشان موضع هلاكتى قرار داده‌ايم ) ، ( موبق ) يعنى محل هلاكت ، اين آيه تذكّر سوّمى است كه بطلان و قطع رابطه ميان مشركين و شركاى فرضى ايشان را در قيامت بيان مىكند و براى ظهور اين بطلان مىفرمايد : خداوند به ايشان مىگويد ، آن شركائى را كه مىپنداشتيد ، صدا بزنيد و چون آنها را خواندند و آنها ، مشركان را اجابت نكردند ، آشكار مىشود كه آن معبودها در واقع شريك پروردگار نبوده‌اند و در آن زمان ميان مشركين و آن شركاء محل هلاكتى قرار مىگيرد ، يعنى رابطهء ربوبيّت از ميان آنها برداشته مىشود و مىفهمند كه چنين رابطه‌اى پندار محض بوده و بهره‌اى از واقعيّت نداشته .\r\n( 53 )  ( وَ رَأَى الْمُجْرِمُونَ النَّارَ فَظَنُّوا أَنَّهُمْ مُواقِعُوها وَ لَمْ يَجِدُوا عَنْها مَصْرِفاً )  : ( و گناهكاران جهنّم را ببينند و يقين كنند كه در آن واقع خواهند شد و گريزگاهى نمىيابند ) ، در اينجا از كلمه مجرمين استفاده شده كه چنانچه گفته شد ، اعم از مشركين است و شامل همهء گناهكاران مىشود و مراد از ( ظنّ ) در اينجا علم و يقين است و ( مواقعهء آتش ) يعنى واقع شدن در آتش و يا واقع شدن آتش بر آنها و ( مصرف ) يعنى محلى كه بسوى آن منصرف شوند و از آتش بسوى آن بگريزند و معناى آيه آشكار است ، مىفرمايد : در قيامت گناهكاران آتش جهنم را مىبينند و يقين مىيابند كه هر آينه در آن افتادنى هستند و هيچ محلى را ندارند كه از آتش به آنجا بگريزند و راه چاره‌اى برايشان نيست .\r\n( 54 )  ( وَ لَقَدْ صَرَّفْنا فِي هذَا الْقُرْآنِ لِلنَّاسِ مِنْ كُلِّ مَثَلٍ وَ كانَ الْإِنْسانُ أَكْثَرَ شَيْءٍ \r\n\r\n","description":"","footnote":"","page_name":" 106 ","page_number":106},
  {"content":"\r\n\r\n جَدَلًا )  : ( و به تحقيق در اين قرآن همه نوع مثل را براى مردم به صورتهاى گوناگون گردانديم و انسان از همه چيز بيشتر مجادله مىكند ) ، مىفرمايد : ما براى آنكه حقيقت براى مردم آشكار شود و آيات الهى را درك كنند و هدايت شوند ، انواع مثلها را به صورتهاى گوناگون برايشان مكررا آورديم ، امّا انسان بيش از هر چيز منازعه و مشاجره مىكند و به جاى آنكه دل به حقيقت بسپارد ، راه لجاجت و عناد را در پيش مىگيرد ، مضمون اين آيه شبيه آيه 89 سورهء اسرى است .\r\n( 55 )  ( وَ ما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى وَ يَسْتَغْفِرُوا رَبَّهُمْ إِلَّا أَنْ تَأْتِيَهُمْ سُنَّةُ الْأَوَّلِينَ أَوْ يَأْتِيَهُمُ الْعَذابُ قُبُلًا )  : ( و هيچ چيز اين مردم را زمانى كه هدايت برايشان آمد ، مانع از ايمان آوردن و استغفار نمودن به درگاه پروردگارشان ، نشد ، جز اين كه طريقهء پيشينيان تكرار شود يا عذاب از روبروى آنها برسد ) ، مضمون آيه اين است كه اين مردم بدنبال ايمان حقيقى و مفيد به حالشان نيستند ، بلكه مىخواهند عذاب استيصال و منقرض كننده چنانچه بر امتّهاى پيشين نازل شد ، مطابق سنّت الهى بر آنها نازل گشته و هلاكشان سازد و ايمان نمىآورند مگر زمانيكه عذاب را به چشم خود ببينند ، كه آن ايمان هم نفعى به حالشان نخواهد داشت ، چون اختيارى نيست ، بلكه اضطرارى خواهد بود .\r\n( 56 )  ( وَ ما نُرْسِلُ الْمُرْسَلِينَ إِلَّا مُبَشِّرِينَ وَ مُنْذِرِينَ وَ يُجادِلُ الَّذِينَ كَفَرُوا بِالْباطِلِ لِيُدْحِضُوا بِهِ الْحَقَّ وَ اتَّخَذُوا آياتِي وَ ما أُنْذِرُوا هُزُواً )  : ( و ما پيامبران را جز به صورت نويد دهنده و بيم رسان نمىفرستيم ، كسانى كه كافرند به باطل مجادله مىكنند تا حقّ را به آن وسيله نابود كنند و آيات مرا و آنچه را كه از آن بيم داده شده‌اند به تمسخّر مىگيرند ) ، اين آيه در مقام تسليّت و آرامش دادن به پيامبر صلّى اللّه عليه و آله و سلم است تا آنحضرت از انكار و عناد مشركان اندوهگين نشود و از اعراض آنها دلتنگ نگردد ، چون وظيفه پيامبران چيزى جز بيم دادن و بشارت نيست و در عين حال اين آيه نوعى تهديد براى كفّار نيز هست ، چون آنها با آنكه جز باطل چيزى ندارند ، باز با حقّ مجادله مىكنند و قصد دارند آن را نابود سازند و آيات الهى را علىرغم اينكه شامل حقّ و دلالت روشن\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nهستند و نيز وعيد عذاب را كه پيامبر ، آنها را از آن بيم مىدهد ، به تمسخر و استهزاء مىگيرند .\r\n( 57 )  ( وَ مَنْ أَظْلَمُ مِمَّنْ ذُكِّرَ بِآياتِ رَبِّهِ فَأَعْرَضَ عَنْها وَ نَسِيَ ما قَدَّمَتْ يَداهُ إِنَّا جَعَلْنا عَلى قُلُوبِهِمْ أَكِنَّةً أَنْ يَفْقَهُوهُ وَ فِي آذانِهِمْ وَقْراً وَ إِنْ تَدْعُهُمْ إِلَى الْهُدى فَلَنْ يَهْتَدُوا إِذاً أَبَداً )  : ( و كيست ستمگرتر از آنكس كه او را به آيات پروردگارش تذكّر داده‌اند ، و او از آن روى گردانده و اعمالى را كه به دو دست خود پيش فرستاده فراموش كرده ؟ همانا ما بر قلبهاى ايشان پوششهايى نهاده‌ايم كه قرآن را نمىفهمند و در گوشهايشان سنگينى است كه اگر آنها را بسوى هدايت دعوت كنى ، هرگز هدايت نخواهند شد ) ، چنانچه بارها گفته شد هر چه متعلّق ظلم بزرگتر باشد ، آن ظلم عظيمتر خواهد بود و مشركين و معرضين چون متعلّق ظلمشان خداى متعال و آيات اوست ، پس از هر ظالمى ، ستمكارترند .\r\nو مقصود از فراموشى پيش فرستاده‌ها ، بىمبالاتى در اعمالى ، مثل اعراض از حق و استهزاء نسبت به آن است با آنكه مىدانند كه حقّ است .\r\nآنگاه مىفرمايد : علّت اين اعراض و نسيان اينها ، اين است كه ما به جهت مجازات ايشان بر قلبهايشان پرده‌اى افكنده‌ايم و گوشهايشان را سنگين نموده‌ايم ، و لذا قدرت استفاده و فهم آيات الهى را ندارند و اگر هم بسوى هدايت دعوت شوند ، هرگز نمىتوانند خود را بسوى هدايت بكشانند و اين كلام در حكم يأس كلّى از ايمان آنهاست ، چون هر كس را كه خدا گمراه كند هرگز هدايت نخواهد شد ،  ( وَ مَنْ يُضْلِلِ اللَّهُ فَما لَهُ مِنْ هادٍ )  « 1 » .\r\n( 58 )  ( وَ رَبُّكَ الْغَفُورُ ذُو الرَّحْمَةِ لَوْ يُؤاخِذُهُمْ بِما كَسَبُوا لَعَجَّلَ لَهُمُ الْعَذابَ بَلْ لَهُمْ مَوْعِدٌ لَنْ يَجِدُوا مِنْ دُونِهِ مَوْئِلًا )  : ( پروردگارت آمرزندهء مهربان است ، اگر ايشان را بواسطهء اعمالى كه مىكردند مؤاخذه مىنمود ، در عذابشان تعجيل مىكرد ، بلكه موعدى\r\n\r\n\r\n","description":"","footnote":"\r\n( 1 ) . سورهء رعد ، آيهء 33 .\r\n","page_name":" 108 ","page_number":108},
  {"content":"\r\n\r\nدارند كه هرگز در برابر آن غير از خدا گريزگاهى نيابند ) ، ( غفور ) يعنى بسيار آمرزنده و ( الرحيم ) يعنى مهربانى كه رحمتش شامل هر چيز هست و صفت مغفرت موانعى را كه مانع از شمول رحمت خدا هستند بر طرف مىسازد .\r\nو معناى آيه چنانچه خداوند بهتر مىداند اين است كه اگر پروردگار تو مىخواست آنها را به سبب فساد و افسادشان مؤاخذه كند ، عذاب را بر آنها فورى مىساخت ، امّا به سبب مغفرت و رحمتش در عذاب آنها تعجيل نكرد ، بلكه براى عذابشان موعدى قرار داد كه از آن به هيچ وجه گريزى ندارند .\r\n( 59 )  ( وَ تِلْكَ الْقُرى أَهْلَكْناهُمْ لَمَّا ظَلَمُوا وَ جَعَلْنا لِمَهْلِكِهِمْ مَوْعِداً )  : ( اين دهكده‌ها هنگامى كه ستم كردند ، هلاكشان ساختيم و براى هلاكت آنها موعدى قرار داديم ) ، پس سنّت الهى همواره بر هلاك كردن ستم‌كاران جريان دارد و همچنين تأخير هلاكت آنها و مهلت دادن به ايشان نيز امرى نوظهور نيست ، بلكه مطابق سنّت و روش الهيست كه براى هلاكت آنها موعدى قرار مىدهد ، از همين آيات معلوم مىشود كه عذاب و هلاكتى كه در اين جا ذكر شده ، عذاب روز قيامت نيست ، بلكه مراد عذاب دنيوى است كه عبارتست از عذاب روز بدر ، اگر منظور تهديد قريش باشد و يا عذاب آخر زمان ، در صورتى كه مراد تهديد همهء امّت اسلام باشد .\r\n\r\n[ آيهء ( 82 - 60 ) داستان موسى و خضر ( عليهم السلام ) 
  ]\r\n( 60 )  ( وَ إِذْ قالَ مُوسى لِفَتاهُ لا أَبْرَحُ حَتَّى أَبْلُغَ مَجْمَعَ الْبَحْرَيْنِ أَوْ أَمْضِيَ حُقُباً )  : ( و ياد كن زمانى را كه موسى به شاگرد خود گفت : آرام نگيرم تا به محل اجتماع دو دريا برسم ، يا مدّتى دراز بسر برم ) ، خادم و ملازم آن حضرت يوشع بن نون بوده و مراد از مجمع البحرين احتمالا منتهى اليه شرقى مديترانه و منتهى اليه غربى خليج فارس است كه آن را مجازا محل اجتماع دو دريا ناميده‌اند و معناى آيه چنانچه خداوند به آن داناتر است ، اين است كه اى پيامبر به ياد آر زمانى را كه موسى به جوان همراهش گفت : تا زمانيكه به مجمع البحرين نرسم راه مىپيمايم و يا روزگارى طولانى به راه خود ادامه مىدهم .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n( 61 )  ( فَلَمَّا بَلَغا مَجْمَعَ بَيْنِهِما نَسِيا حُوتَهُما فَاتَّخَذَ سَبِيلَهُ فِي الْبَحْرِ سَرَباً )  : ( و زمانيكه به محل پيوستن دو دريا رسيدند ، ماهيشان را از ياد بردند و آن ماهى راه خود را در دريا در پيش گرفت ) ( سرب ) يعنى مذهب و ملك يا راه پنهانى ، احتمالا ماهى مذكور يك ماهى نمك سود يا بريان شده بوده كه آن را به عنوان توشهء راه همراه خود برداشته بودند و در آن محل مجمع البحرين كه فرود آمدند ، ماهى به اذن خدا زنده شده و خود را به دريا انداخته است و جوان همراه موسى نيز زنده شدن آن را ديده ، امّا هم موسى عليه السّلام فراموش كرد كه از ماهى مذكور كه در خورجين بود سئوال كند و هم مصاحبش فراموش كرد كه به وى بگويد : ماهى زنده شد و به دريا افتاد ، البته اين كلام مفسّرين ديگر است ، امّا علامّه مىفرمايند : ظاهر آيات و روايات تصريحى ندارد كه ماهى زنده شده باشد ، بلكه ظاهرا ماهى را روى سنگى لب دريا گذاشته بودند و موج آب آن را به دريا كشانده و آن ماهى در اعماق رفته و ناپديد شده است و اين گم شدن ماهى علامت ديدار با خضر بوده ، به هر حال خداوند داناست .\r\n( 62 )  ( فَلَمَّا جاوَزا قالَ لِفَتاهُ آتِنا غَداءَنا لَقَدْ لَقِينا مِنْ سَفَرِنا هذا نَصَباً )  : ( و چون بگذشتند موسى به ملازمش گفت : غذايمان را پيش بيار ، كه از اين سفرمان خستگى بسيار ديديم ) ، ( غداء ) يعنى غذاى نيمروز يا چاشت و ( نصب ) يعنى سستى و خستگى و معناى آيه آشكار است و مىفرمايد كه موسى عليه السّلام به ملازمش فرمود : از اين سفر خستگى زيادى به ما رسيده غذايمان را بياور تا با تناول آن تجديد نيرو كنيم .\r\n( 63 )  ( قالَ أَ رَأَيْتَ إِذْ أَوَيْنا إِلَى الصَّخْرَةِ فَإِنِّي نَسِيتُ الْحُوتَ وَ ما أَنْسانِيهُ إِلَّا الشَّيْطانُ أَنْ أَذْكُرَهُ وَ اتَّخَذَ سَبِيلَهُ فِي الْبَحْرِ عَجَباً )  : ( جوان گفت : خبر دارى كه وقتى به آن سنگ پناه برديم ، من ماهى را از ياد بردم و اين مطلب را جز شيطان باعث نشد كه ياد آن نيافتم و راه عجيب خود را در پيش گرفت ) ، معناى آيه واضح است ، يعنى جوان ملازم در اينجا به ياد مىآورد كه زمانيكه همراه موسى عليه السّلام براى استراحت كنار صخره منزل كرده بودند ماهى در اثر موج آب به دريا افتاده و او فراموش كرده ، اين مطلب را به موسى عليه السّلام بگويد ، سپس مىگويد : شيطان باعث شد كه من اين جريان را از ياد ببرم و آن\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nرا براى شما بازگو نكنم و رفتن آن ماهى امرى عجيب بود .\r\n( 64 )  ( قالَ ذلِكَ ما كُنَّا نَبْغِ فَارْتَدَّا عَلى آثارِهِما قَصَصاً )  : ( گفت : اين همان است كه در جستجويش بوديم و با پيروى از نشانهء قدمهاى خويش بازگشتند ) ، ( بغى ) يعنى طلب كردن و ( ارتداد ) به معناى بازگشتن به نقطهء نخستين است و مراد از ( آثار ) جاى پاهاست و ( قصص ) يعنى دنباله ردّ پا را دنبال كردن و رفتن ، ظاهرا موسى عليه السّلام مىفرمايد : اين جريان كه دربارهء ماهى واقع شد همان علامتى بود كه ما در جستجويش بوديم ، پس از همانجا برگشتند و درست ردّ پاى خود را گرفته و پيش رفتند ، لذا معلوم مىشود موسى عليه السّلام از طريق وحى مأمور بوده كه در محل مجمع البحرين با مشاهدهء علامتى ، آن عالم ربّانى را ملاقات كند و آنحضرت گم شدن ماهى را علامت مزبور دانسته و لذا با دقّت ردّ پاى خود را دنبال كردند و از همان راهى كه آمده بودند ، بازگشتند .\r\n( 65 )  ( فَوَجَدا عَبْداً مِنْ عِبادِنا آتَيْناهُ رَحْمَةً مِنْ عِنْدِنا وَ عَلَّمْناهُ مِنْ لَدُنَّا عِلْماً )  : ( پس بنده‌اى از بندگان ما را يافتند كه از جانب خود رحمتى به او داده و علمى از نزد خويش به وى آموخته بوديم ) ، همه نعمتها رحمتى از ناحيهء خداست ، امّا بعضى نعمتها در امر رحمت بودنشان ، اسباب عادّى و ظاهرى واسطه است مانند نعمتّهاى مادّى و ظاهرى ، امّا بعضى از آنها بدون واسطه رحمت است ، مثل نعمتهاى باطنى و معنوى از قبيل نبوّت و ولايّت و ساير مقامات آن .\r\nو در اين آيه مراد از  ( رَحْمَةً مِنْ عِنْدِنا )  نبوّت است نه ولايت ، چون ولايت مختص به ذات بارى تعاليست و ملائكه در آن دخالت ندارند ، امّا نبوّت از طريق وحى و بواسطهء ملائكه صورت مىگيرد و منظور از ( علم لدّنى ) علمى غير اكتسابى و مختص به اولياء است كه چيزى از قبيل حس و فكر در آن واسطه نيست و در اينجا مقصود از آن ، علم به تأويل احاديث است .\r\nبعضى مفسّران مىگويند آن عالم ربّانى شخص خضر نبى عليه السّلام بوده است كه خدا او را طول عمر بخشيده و تا امروزه هم زنده است و برخى مىگويند آن شخص خضر عليه السّلام نبوده است ، امّا روايات قول اوّل را تأييد مىكنند .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n( 66 )  ( قالَ لَهُ مُوسى هَلْ أَتَّبِعُكَ عَلى أَنْ تُعَلِّمَنِ مِمَّا عُلِّمْتَ رُشْداً )  : ( موسى عليه السّلام به او فرمود : آيا تو را پيروى كنم كه مرا از آنچه آموخته‌اى كمالى بياموزى ؟ ) ، ( رشد ) يعنى صواب و رسيدن به واقع كه در معنا مخالف ( غىّ ) يعنى گمراهى و راه خطا رفتن است ، مىفرمايد ، موسى به آن شخص عالم فرمود : آيا اجازه مىدهى من با تو بيايم و تو را پيروى كنم تا آنچه را كه خدا به تو آموخته ، جهت رشد و هدايت من ، به من تعليم نمايى ؟ و يا آنچه را كه از رشد ، خداوند به تو داده به من هم بياموزى ؟\r\n( 67 )  ( قالَ إِنَّكَ لَنْ تَسْتَطِيعَ مَعِيَ صَبْراً )  : ( فرمود : بدرستى كه تو هرگز نمىتوانى به همراهى من صبر و خويشتندارى كنى ) ، در اينجا آن عالم ربّانى مىفرمايد : تو نمىتوانى آنچه را كه در راه تعليم از من مشاهده مىكنى ، تحمّل كنى و اين گفتار خود را بسيار مؤكدّ نمود : ( 1 - با آوردن انّ ، ( 2 - آوردن نكره در سياق نفى كه افادهء عموميّت مىكند ، ( 3 - نفى استطاعت و توانايى صبر ، ( 4 - نفى فعل با نفى يكى از اسبابش ، يعنى نفى قدرت بر صبر با نفى علم بر آن ، در واقع با اين گفتار خود به نحو قطع و جزم به موسى فهماند كه تو طاقت روش تعليم مرا ندارى .\r\n( 68 )  ( وَ كَيْفَ تَصْبِرُ عَلى ما لَمْ تُحِطْ بِهِ خُبْراً )  : ( و چگونه در مورد چيزى كه به آن علم ندارى ، خويشتندارى نمايى ) ، در اين آيه تأكيد چهارم آمده ، يعنى نفى قدرت بر صبر و خويشتندارى از طريق نفى علم و احاطه بر حقيقت و تأويل آن ، يعنى خطاب به موسى مىفرمايد : خبر و اطلاع تو به اين روش تعليمى من احاطه پيدا نمىكند .\r\n( 69 )  ( قالَ سَتَجِدُنِي إِنْ شاءَ اللَّهُ صابِراً وَ لا أَعْصِي لَكَ أَمْراً )  : ( موسى گفت : انشاء اللّه مرا خويشتندار خواهى يافت و در هيچ امرى از تو نافرمانى نمىكنم ) ، در اينجا موسى عليه السّلام صبر خود را مقيّد به مشيّت خداوند نمود و به اين ترتيب اگر هم موفّق به صبر نمىگرديد ، دروغ نگفته بود ، همچنين گفتار بعديش كه فرمود : از تو در هيچ امرى نافرمانى نمىكنم ، نيز مقيّد به مشيّت خداست و لذا اگر هم تخلّف مىكرد گفتارش كذب محسوب نمىشد .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n( 70 ) ( قال فان اتبعتنى فلا تسئلنى عن شيء حتى احدث لك منه ذكرا ) : ( او گفت : اگر از من پيروى مى كنى پس ابدا دربارهء چيزى از من پرسش مكن تا زمانيكه دربارهء آن مطلبى با تو بگويم ) ، آن عالم ربانى به موسى فرمود : اگر از من پيروى مى كنى و قصد تعلم دارى ، بايد از هر چيزى كه ديدى وبرايت دشوار وگران آمد ، سؤال نكنى تا زمانيكه خودم در بيان حقيقت وتأويل آن شروع كنم و تو را از آن خبر دهم ، يعنى موسى نبايد خودش از مصلحت آن ابتداء پرسش كند . بلكه سزاوار است صبر كند تا زمانيكه خضر عليه السلام آن مطلب را برايش توضيح دهد .\r\nو آنچه در اين ماجرا بسيار عجيب است ادب وتواضع فوق العاده ايست كه حضرت موسى عليه السلام كه خود از انبياء اولوالعزم بوده در برابر حضرت خضر عليه السلام كه مى خواسته مطلبى را بياموزد ، نشان داده است كه نمونه هاى آن در گفتگوى سابق وآتى ايشان آشكار است :\r\nاولا ) : ابتدا به صورت استفهامى از آنحضرت درخواست كرد كه آيا مى توانم از تو پيروى كنم ؟\r\nثانيا ) : همراهى با او را مصاحبت نخواند ، بلكه آن را متابعت ناميد .\r\nثالثا ) : پيروى خود را مشروط به تعليم نساخت ، بلكه گفت : من از تو پيروى مى كنم . باشد كه تو مرا تعليم دهى .\r\nرابعا ) : رسما خود را شاگرد او خواند .\r\nخامسا ) : علم او را به مبدأ الهى نسبت داد .\r\nسادسا ) : علم او را رشد ناميد .\r\nسابعا ) : آنچه را كه خضر به او تعليم مى داد بخشى از علم او دانست ، نه همهء آن .\r\nثامنا ) : دستورات خضر را اوامر او ، ومخالفت خود را عصيان ونافرمانى ناميد .\r\nتاسعا ) : متابعت خود را مقيد به مشيت الهى نمود .\r\nاز جانب ديگر خضر عليه السلام نيز متقابلا رعايت ادب را نمود .\r\nاولا ) : با صراحت او را رد نكرد .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nثانيا ) : وقتى موسى عليه السلام وعده داد كه مخالفت امر او را نمى كند ، به او امر نكرد كه به دنبال او روان شود ، بلكه او را آزاد گذاشت تا اگر خواست از وى پيروى كند .\r\nثالثا ) : به طور مطلق او را از پرسش نهى نكرد ، بلكه فرمود اگر بنا دارى كه از من پيروى كنى ، نبايد از من چيزى بپرسى .\r\n( 71 ) ( فانطلقا حتى اذا ركبا في السفينة خرقها قال اخرقتها لتغرق اهلها لقد جئت شيئا امرا ) : ( پس برفتند و چون سوار كشتى شدند ، خضر آن را سوراخ كرد ، موسى گفت : آيا آن را سوارخ كردى تا مردمش را غرق كنى ، به تحقيق كه كار ناشايستى كردى ) ، ( امر ) يعنى بلاى عظيم ومصيبت بزرگ .\r\nظاهرا خضر و موسى بدون يوشع بن نون ، راهى شده وسوار بر كشتى مى شوند و در آنجا موسى مى بيند كه خضر كشتى را سوراخ مىكند و از آنجا كه عاقبت سوراخ كردن كشتى به غرق شدن آن منجر مىشود ، موسى با تعجب مى پرسد : آيا كشتى را سوراخ كردى تا سرنشينان آن را غرق سازى ؟ همانا كه اين امر يك بلاى بززگ وامرى عظيم است و به اين ترتيب موسى نتوانست تا از سئوال بيجاى خود جلوگيرى كند و نسبت به كار خضر اعتراض كرد .\r\n( 72 ) ( قال الم اقل انك لن تستطيع معى صبرا ) : ( خضر فرمود : آيا به تو نگفتم كه تو نمى توانى در مصاحبت و همراهى با من خويشتندارى كنى ؟ ) ، با اين عبارت سؤال موسى را بى جا قلمداد كرده وگفتار سابق خود را به او ياد آورى مىكند ، چون سابقا به او گفته بود كه تو نمى توانى در كنار من و در مصاحبت با من صبر كنى وتحمل با من بودن را ندارى .\r\n( 73 ) ( قال لا تؤاخذنى بما نسيت و لا ترهقنى من امرى عسرا ) : ( موسى گفت : مرا به سبب آنچه فراموش كردم ، بازخواست مكن وكارم را بر من سخت مگير ) ، ( رهق ) يعنى احاطه وتسلط به قهر و زور و ( إرهاق ) يعنى تكليف نمودن اين جمله در حكم عذر خواهى موسى عليه السلام از جانب خضر عليه السلام است كه مى گويد : مرا از بابت اينكه از وعده ام\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nتخلف كردم و از تو پرسش نمودم ، مؤاخذه نكن چون آن وعده را فراموش كردم و در كار من تكليف را سخت نگير .\r\n( 74 ) ( فانطلقا حتى اذا لقيا غلاما فقتله قال اقتلت نفسا زكية به غير نفس لقد جئت شيئا نكرا ) : ( پس روانه شدند تا پسرى را ديدند و خضر او را كشت ، موسى گفت : آيا نفس محترمى را بدون اينكه كسى را كشته باشد به قتل رساندى ، همانا كارى زشت و قبيح انجام دادى ) ، ظاهرا موسى و خضر از كشتى بيرون آمده و به راه مى افتند تا اينكه به پسر كوچك ونابالغى بر مى خورند كه خضر او را مى كشد و موسى تاب نياورده و زبان به اعتراض مى گشايد و مى گويد آيا تو پسر كوچكى را كه هنوز به سن تكليف نرسيده و از گناه بدور است و كسى را هم به قتل نرسانده ، تا اين عمل تو قصاص محسوب شود ، شود ، بدون دليل به قتل رساندى ؟ هر آينه عملى انجام دادى كه بسيار منكر و زشت است و طبع آدمى وجامعهء بشرى آن را نمى شناسند و در عرف سابقه ندارد ، از آنجا كه جمله به صورت شرطى آمده و ( قال ) به عنوان جزاى شرط واقع شده استفاده مىشود كه نقطهء اتكا كلام حق ، بيان اعتراض موسى عليه السلام است ، نه بيان قضيه قتل .\r\n( 75 ) ( قال الم أقل لك انك لن تستطيع معى صبرا ) : ( خضر گفت : آيا به تو نگفتم كه تو نمى توانى به همراه من شكيبائى نمايى ) ، براى افزونى تذكر واعتراض وإنكار نسبت به او مجددا مى فرمايد : مگر به تو نگفتم كه تو تحمل با من بودن را ندارى ؟ و اينجا نسبت به آية 72 كلمهء ( لك ) اضافه شده ، و اين امر براى تأكيد است كه بار قبل هم كه اين مطلب را گفتم ، با تو بودم و غير از تو منظورى نداشتم ، ولى گويا تو متوجه نشده اى .\r\n( 76 ) ( قال ان سالتك عن شىء بعدها فلا تصاحبنى قد بلغت من لدنى عذرا ) : ( موسى گفت : اگر بعد از اين ، من چيزى از تو پرسيدم ، ديگر با من مصاحبت نكن كه از جانب من معذور هستى ) ، موسى عليه السلام خودش از كم صبري خود شرمنده شد و به عنوان عذر خواهى به خضر گفت : اگر بعد از اين مورد ، من باز هم از تو سؤال كردم ، براى تو\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nجايز است كه ديگر با من همنشينى نداشته باشى و در اين امر از نظر من عذرت مؤجه است و به نهايت عذرى كه از ناحيهء من باشد رسيده اى .\r\n( 77 ) ( فانطلقا حتى إذا اتيا اهل قرية استطعما اهلها فابوا ان يضيفوهما فوجدا فيها جدرا يريد ان ينقض فاقامه قال لوشئت لتخذت عليه اجرا ) : ( پس رفتند تا به دهكده اى رسيدند و از اهالى آنجا طعام طلبيدند و آنها از مهمان كردن آن دو خوددارى كردند . و در آنجا ديوارى يافتند كه در حال فرو ريختن بود ، پس خضر آن را برپاداشت . موسى گفت : كاش براى اين كار مزدى مى گرفتى ) ، در ادامهء ماجرا آن دو به دهى مى رسند كه از مردمش تقاضاى غذا مى كنند ، اما آنها دريغ مى ورزند و از اطعام آن دو مضايقه مى كنند ، و آنها به ديوارى بر مى خورند كه در شرف ويرانى و فرويختن بوده و خضر آن را مرمت نموده و از سقوطش جلوگيرى مىكند و در اينجا موسى مجددا لب به اعتراض گشود و مى گويد : چه مى شد كه از اينها در برابر اين عمل مزدى مى گرفتى تا با آن سد جوع كنيم وطعامى فراهم نمائيم ؟\r\n( 78 ) ( قال هذا فراق بينى وبينك سانبئك بتاويل مالم تستطع عليه صبرا ) : ( خضر گفت : اينك زمان جدايى من و توست ، به زودى تو را از حقيقت و تأويل آنچه كه توانائى شكيبائى در برابر آن را نداشتى ، آگاه مى كنم ) ، يعنى با اين حرف تو ، اسباب جدائى من و تو فراهم شد يا اين فراق ميان من و تو فرا رسيد ، چون خود موسى گفته بود اگر بار ديگر سؤالى كردم تو را در قطع مصاحبت با من ، معذور مى دانم ، آنگاه خضر به او گفت : اينك تو را از تعبير و حقيقت ماجرايى كه نتوانستى در برابر آن خويشتندارى كنى واعتراض كردى ، آگاه و با خبر مى سازم .\r\n( 79 ) ( اما السفينة فكانت لمساكين يعملون فى البحر فاردت ان اعيبها وكان وراءهم ملك ياخذ كل سفينة غصبا ) : ( اما آن كشتى از آن مستمندانى بود كه در دريا كار مى كردند ، پس من خواستم آن را معيوب كنم ، چون در پس ايشان پادشاهى بود كه همهء كشتيها را به غصب و زور مى گرفت ) ، خضر به حضرت موسى فرمود : آن كشتى\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nمتعلق به مردم فقيرى بود كه بوسيلهء آن در دريا كسب معيشت مى نمودند و چون پادشاه ظالمى در آنجا بود كه هر كشتى سالمى را به زور تصرف مى كرد ، من خواستم كشتى آنها را معيوب كنم كه پادشاه به آن طمع نبندد و آن را تصرف نكند ، تا آن مردم فقير بتوانند بوسيلهء كشتى لقمه نانى بدست آورند .\r\n( 80 ) ( و اما الغلام فكان ابواه مؤمنين فخشينا ان يرهقهما طغيانا وكفرا ) : ( و اما آن پسر ، پدر و مادرش مؤمن بودند ، ترسيدم كه آنها را به طغيان و إنكار دچار كند ) ، ( خشيت ) در اينجا به معناى پرهيز از روى رأفت و زحمت است نه به معناى تأثر قلبى و ترس ، چون انبياء الهى از هيچ كس جز خدا نمى ترسند ، ( و لا يخشون احدا إلا الله ) « 1 » .\r\nيعنى من از بيم اين كه اين پسر ، پدر و مادر خود را اغواء نموده و از راه تأثير روحى آنها را وادار به طغيان و كفر كند . او را كشتم ، وشايد هم طغيان و كفر به پسرك برگردد ، ( براى قطع ريشه هاى فساد بايد افرادى را كه مرتكب طغيان وكفر مى شوند به قتل رساند .\r\nاگر چه كودكى باشد البته هيچ كس جز انبياء عظام چنين علم واحاطه اى ندارد كه بداند كودكى در آينده كافر وطاغى مىشود و هيچ كس جز آنها اجازهء كشتن و از بين بردن او را ندارند ) .\r\n( 81 ) ( فاردنا أن يبد لهما ربهما خيرا منه زكات واقرب رحما ) : ( پس اراده كرديم كه پروردگار شان پاكيزه تر ومهربانتر از او را به ايشان عوض دهد ) ، يعنى ايمان پدر و مادر نزد خدا محترم بوده وارزش داشته ولذا خداوند مى خواسته تا آنها فرزندى مؤمن وصالح داشته باشند كه نسبت به آنها مهربان بوده وصلهء رحم كند ، اما آن پسرك به موجب علم غيب الهى اقتضاء خلاف اين ( يعنى كفر وطغيان ) را داشته وخداوند امر فرموده كه خضر او را بكشد تا فزندى بهتر ، شايسته تر ومهربانتر از او به آنها بدهد « 2 » .\r\n\r\n\r\n","description":"","footnote":"\r\n( 1 ) سورهء احزاب ، آيه 39 .\r\n( 2 ) در تفسير عياشى از قول ابوبصير از امام صادق عليه السلام روايت كرده كه آن پدر و مادر بعد از مردن پسرشان ، صاحب دخترى شدند كه از نسل او هفتاد پيغمبر با واسطه به دنيا آمد .\r\n","page_name":" 117 ","page_number":117},
  {"content":"\r\n\r\n( 82 ) ( و اما الجدار فكان لغلامين يتيمين في المدينة وكان تحته كنز لهما وكان ابوهما صالحا فاراد ربك أن يبلغا اشدهما ويستخرجا كنزهما رحمة من ربك و ما فعلته عن امرى ذلك تاويل ما لم تسطع عليه صبرا ) : ( و اما ديوار متعلق به دو پسر يتيم از اهالى شهر بود و گنجى از مال ايشان زير آن ديوار قرار داشت و پدر آنها مردى شايسته بود ، پروردگارت از روى رحمت اراده فرمود كه آن دو به سن رشد خود برسند و گنج خويش را بيروت آورند و من اين امر را از پيش خود نكردم ، اين است تعبير و حقيقت آنچيزى كه تو طاقت شكيبايى آن را نداشتى ) ، يعنى چون محفوظ ماندن گنج منوط به اقامهء ديوار بر روى آن بوده و خداوند به سبب رحمت بى منتهايش اراده كرده بود كه اين دو كودك يتيم به گنج خود « 1 » برسند ، لذا به خضر دستور داده شده كه آن ديوار را اصلاح كند وسبب برانگيخته شدن رحمت الهى ، همان صلاح و شايستگى پدر آن دو كودك يتيم بوده است .\r\nو در مورد ذخيره كردن وارث نهادن فرزندان كه در آينده موجب سعادت و خير آنها شود بحثهاى طولانى شده است ، اما اين آيه به دلالت دارد كه صلاحيت انسان گاهى در وارث او نيز اثر نيك مى گذارد « 2 » و باعث رسيدن خير و سعادت به ايشان مىشود و در آخرت حضرت خضر مى گويد : من اين امر را به دلخواه خودم انجام ندادم .\r\nبلكه به امر خداى سبحان بوده است و اين تأويل آنچيزهايى بود كه تو طالقت تحمل آن را نداشتى .\r\nتأويل يعنى حقيقتى كه هر چيزى ، در بردارندهء ومتضمن آنست و آنچه وجودش مبتنى بر آن وبازگشتش مؤكول به آنست مثلا تأويل خواب ، معنا وتعبير آنست وتأويل\r\n\r\n\r\n","description":"","footnote":"\r\n( 1 ) در كتاب الدر المنثور از امام صادق ( ع ) نقل شده كه آن گنج از جنس طلا و نقره نبود ، بلكه چهار مطلب بر لوحى نوشته بوده ، 1 - كلمه توحيد ، 2 - چگونه كسى كه به مرگ يقين دارد مى خندد ؟ ، 3 - كسى كه يقين به حساب دارد هرگز خوشحال نمى گردد ، 4 - كسى كه به قدر يقين دارد جز از خدا نمى ترسد .\r\n( 2 ) در تفسير عياشى ، جلد 2 ، ونيز در الدر االمنثور جلد 4 ، روايتى از امام صادق عليه السلام نقل شده كه اين معنا را تأييد مىكند .\r\n","page_name":" 118 ","page_number":118},
  {"content":"\r\n\r\nحكم ، ملاك آن است و تأويل فعل ، مصلح وغايت حقيقى آنست وهكذا در هر امرى كه استعمال شود به تناسب آن فرق مىكند .\r\nپس آنچه خضر در تأويل آن وقايع سه گانه ذكر نمود ، در واقع سبب حقيقى وعلت آن وقايع بود ، نه آنچه موسى از ظاهر آن قضايا فهميده بود .\r\nاز نكات ظريف اين آيه كه بعضى مفسرانبه آن اشاره كرده اند « 1 » ، ادب وتواضع جميلى است كه حضرت خضر در نسبت دادن امور به خود يا پروردگار به كار برده ، به اين صورت كه هر عملى كه خالى از نقص نبوده به خود نسبت داده ( فاردت أن اعييها ) و آنچه انتسابش هم به خود وهم به خدا جائز بوده به نحو متكلم مع الغير بيان كرده ( فاردنا ان يبدلهما ربهما . . . ) و آنچه مستقيما مربوط به ساحت ربوبى بوده ، فقط به خدا نسبت داده است ، ( فاراد ربك ان يبلغا أشدهما . . . ) .\r\n( 83 ) ( ويسئلونك عن ذى القرنين قل ساتلوا عليكم منه ذكرا ) : ( از تو دربارهء ذى القرنيين مى پرسيند ، بگو به زودى براىشما از او خبرى خواهم خواند ) ، ظاهرا پرسش كننده اى دربارهء ذوالقرنيين از پيامبر صلى الله عليه وآله و سلم سؤال نموده وخداوند به نبى كريم خود مى فرمايد به آنها بگو : به زودى از او ، يعنى از ذوالقرنيي و يا از خداى تعالى قرآنى كه همان آيات بعديست برايتان مى خوانم .\r\n( 84 ) ( انا مكنا له في الارض واتيناه من كل شيءسببا ) : ( ما به او در زمين تمكن داديم و از هر چيز وسيله اى عطا كرديم ) .\r\n( 85 ) ( فاتبع سببا ) : ( وآنگاه راهى را دنبال كرد ) ( تمكين ) يعنى قدرت دادن و استقرار و ثبات بخشيدن به نحوى كه باعث شود آن چيز از محلش منفك نشود و هيچ مانعى مزاحم آن نباشد ، و ( سبب ) يعنى وسيله و ( ايتاء سبب از هر چيز ) يعنى هر چيزى كه معمولا مردم به وسيله آن به مقاصد مهم زندگى خويش نائل مى شوند ، از قبيل عقل و دين ونيروى بدنى وكثرت مال وحسن تدبير و لشكر و حسن و . . .\r\n\r\n\r\n","description":"","footnote":"\r\n( 1 ) تفسير فخر رازى ، ج 21 .\r\n","page_name":" 119 ","page_number":119},
  {"content":"\r\n\r\nاين آيه منتى است از جانب خداى سبحان بر شخص ذوالقرنين كه امر او را بزرگ مى شمارد و مى فرمايد : ما به او در زمين قدرت تصرف وملك بخشيديم و از كليه مقاصد دنيوى وسيله در اختيار او قرار داديم واو ملحق به سببى شد وسيله اى مهيا كرد كه با آن به طرف مغرب سير نمايد .\r\n( 86 ) ( حتى إذا بلغ مغرب الشمس وجدها تغرب في عين حمئة و وجد عندها قوما قلنا يا ذاالقرنين اما ان تعذب و اما ان تتخذ فيهم حسنا ) : ( تا زمانيكه به محل غروب آفتاب رسيده آن را ديد كه در چشمه اى گل آلود فرو مى رود و نزديك چشمه گروهى را يافت ، گفتيم : اى ذوالقرنيين ، يا عذاب مى كنى يا ميان آنها طريقه اى نيكو در پيش مى گيرى ؟ مى فرمايد : ذوالقرنيين رفت تا در پايان روز به نزديك چشمه اى داراى گل سياه و يا به ساحل دريائى رسيد كه ديگر ماوراى آن اميد خشكى نمى رفت وچنين به نظر مى رسيد كه خورشيد در دريا غروب كرده و فرو مى رود ، چون در ساحل دريا وقتى انسان غروب خورشيد را مى بيند ، انتهاى افق بر دريا منطبق است .\r\nبعضى هم گفته اند اين چشمهء لجن دار ، با درياى محيط ، يعنى اقيانوس غربى كه جزائر خالدات بر آن منطبق است ( اين جزاير در هيأت قديم مبدأ طول جغرافيايى بوده ) مطابقت دارد و در بعضى قرائات نيز ( عين حمئة ) به صورت ( عين حامية ) يعنى چشمه گرم وحارة قرائت شده كه در اين صورت درياى حاره با قسمت استوائى اقيانوس كبير در مجاورت افريقا منطبق مى گردد وبعيد هم نيست كه ذوالقرنيين در سير جانب غربى خود به سواحل آفريقا رسيده باشد . آنگاه مى فرمايد در نزد آن چشمه با دريا ذوالقرنيي مردمى را يافى كه ميان آنها عده اى ستمگر بودند وخداوند به توسط پيامبرى يا به وسيلهء ؟ ؟ ؟ ؟ ؟ از ذوالقرنيين پرسش مى نمايد كه با اينها چه معامله اى مى كنى و حال كه مسلط بر ايشان هستى از عذاب واحسان كداميك را انتخاب مى كنى ؟ ولحن كلام به گونه اى است كه در عين بخشيدن اختيار جانب احسان را ترجيح داده است .\r\n( 87 ) ( قال اما من ظلم فسوف نعذبه ثم يرد الى ربه فيعذبه عذابا نكرا ) : ( گفت : اما آنكس كه ستم كرده به زودى عذابش مى كنيم و پس از آن بسوى پروردگارش برده\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nمىشود و او را به صورتى بى سابقه مىكند ) .\r\n( 88 ) ( و أما من امن و عمل صالحا فله جزاء الحسنى وسنقول له من امرنا يسرا ) : ( و اما آنكس كه ايمان آورده و عمل شايسته نموده . پاداش نيك دارد واو را از فرمان خويش كارى آسان گوئيم ) . مفسران ( ظلم را در اين آيه به معناى ( شرك ) و ( تعذيب ) را عبارت از ( كشتن ) دانسته اند . اما نظر ما اين است كه ظلم اعم از شرك است .\r\nيعنى شامل فردى كه ايمان دارد و شركت نمى ورود . اما به جاى عمل صالح عمل فاسد به جا مى آورد ، نيز مىشود ، پس ظلم شامل فساد انگيزى در زمين نيز خواهد بود و از جانب ديگر تعذيب نيز اعم از قتل است وشامل ساير عذابها نيز مى گردد .\r\nبه هر صورت ذوالقرنيين مى گويد : من ظالمان ومفسدان آنها را به وسيلهء قتل يا غير آن عذاب مى كنم و در آخرت نير بسوى پروردگارشان رجوع مى كنند واو ايشان را به نحوى بى سابقه و غير معهود كه ابدا انتظارش را ندارند ، عذاب مىكند .\r\nاما كسانى از ايشان را كه ايمان آورند و عمل شايسته انجام دهند براى آنها جزاى نيكو خواهد بود و ما به زودى از امر خود به آنها سخنى آسان مى گوئيم ، يعنى او امر تكليفى آسانى بر عهده ايشان وا مى گذاريم وتكاليف دشوار وشاق را بر آنها تحميل نمى كنيم .\r\n( 89 ) ( ثم اتبع سببا ) : ( و آنگاه از راهى پيروى كرد ) .\r\n( 90 ) ( حتى اذا بلغ مطلع الشمس وجدها تطلع على قوم لم تجعل لهم من دونها سترا ) : ( تا زمانيكه به محل طلوع آفتاب رسيد و آن را ديد كه بر قومى طلوع مىكند كه ايشان را در مقابل آفتاب پوششى نداده ايم ) ، مى فرمايد : در آنجا وسايلى براى سفر مهيا كرد و به سوى مشرق حركت نمود تا به صحرايى در جانب مشرق رسيد و در آنجا مردمى را ديد كه چيزى نداشتند كه خود را با آن از آفتاب بپوشانند ، يعنى به حدى از تمدن نرسيده بودند كه لباس وخانه و يا خيمه اى داشته باشند كه آنها را از آفتاب بپوشاند وخداوند اين علم و دريافت را به آنها عطا نكرده بود و آنها روى خاك زندگى\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nمى كردند .\r\n( 91 ) ( كذلك وقد احطنا بمالديه خبرا ) : ( چنين بود و ما از آنچه كه نزد وى بود به طور كامل اطلاعى داشتيم ) مى فرمايد : ما به كليه اين اوصاف وحالات و آنچه از عده و عده كه در اختيار ذوالقرنيين بود آگاهى داشتيم و كليه امور او به هدايت وتدبير الهى جريان مى يافت و هر چه مى كرد بدون اطلاع ما نبود .\r\n( 92 ) ( ثم اتبع سببا ) : ( سپس راهى را دنبال كرد ) .\r\n( 93 ) ( حتى اذا بلغ بين السدين وجد من دونهما قوما لا يكادون يفقهون قولا ) : ( تا زمانيكه ميان دو كوه رسيد ومقابل آن قومى را يافت كه سخنى نمى فهميدند ) ، ( سد ) يعنى كوه و هر چيزى كه راه را بند نمايد و مانع از عبور شود ، مى فرمايد : ذوالقرنيين باز هم اسباب سفر را مهيا كرد و در راه خود بين دو كوه قومى را يافت كه از جهت سادگى و بدوى بودن وبساطت فهم گويا هيچ قولى را درك نمى كردند و به نظر بعضى مفسران زبانى عجيب وغريب داشته اند كه لغت ذوالقرنيين را نمى فهميدند .\r\n( 94 ) ( قالوا يا ذالقرنين ان ياجوج وماجوج مفسدون في الارض فهل نجعل لك خرجا على ان تجعل بيننا وبينهم سدا ) : ( گفتند : اى ذوالقرنيين يأجوج ومأجوج در اين سرزمين تبه كارند ، آيا براى تو خراجى مقرر كنيم تا ميان ما و آنها سدى بنا كنى ؟ ) ، ظاهرا گويندگان اين كلام همان قوم بدوى بوده اند ويأجوج ومأجوج دو طائفه از مردم بودند كه از پشت آن كوهها به اين مردم حمله و قتل وغارت مى كردند ، به هر جهت اين قوم از ذوالقرنين خواستند تا هزينه اى را از ايشان بستاند و در برابر آن ميان دو كوه سدى ايجاد كند كه مانع از تجاوز يأجوج ومأجوج شود .\r\n( 95 ) ( قال ما مكنى فيه ربى خير فاعينونى بقوة اجعل بينكم وبينهم ردما ) : ( ذوالقرنيين گفت : آن چيزها كه پروردگارم در آن مرا تمكن داده بهتر است ، مرا به نيرو\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nكمك دهيد تا ميان شما و آنها حائلى ايجاج كنم « 1 » ، ( ردم ) يعنى سد بسيار محكم و قوى .\r\nذوالقرنيين در جواب آنها مى گويد : آن وسعت و قدرتى كه خدا به من ارزانى داشته ، از مالى كه شما به من وعده مى دهيد بهتر است و من احتياجى به آن ندارم ، اما بايد با نيروى انسانى به من كمك كنيد ، يعنى كارگر و مصالح ساختمانى در اختيار من بگذاريد تا برايتان سدى بسيار محكم بنا كنم .\r\n( 96 ) ( اتونى زبر الحديد حتى اذا ساوى بين الصدفين قال انفحوا حتى اذا جعله نارا قال اتونى افرغ عليه قطرا ) : ( فطعات آهن را نزد من آوريد تا وقتى كه بين دو ديوارهء كوه پر شد ، گفت : آن را بدميد تا گداخته شد ، سپس گفت : روى مذاب نزد من آوريد تا بر آن بريزم ) ، ( زبرة ) يعنى قطعه و ( صدفين ) يعنى دو كوه كه در برابر هم قرار داشته باشند و ( قطر ) يعنى روى يا مس مذاب .\r\nبه هر جهت قوتى كه ذوالقرنيين از آنها مى طلبد همين تهيه آهن و روى و وسايل ذوب آنهاست و از آنها مى خواهد تا قطعه هاى آهن را كه ركن مهم ساخت سد است براى او بياوريد و آنها را ميان دو كوه قرار دهند تا زمانيكه ميانه دو كوه پر شود وآنگاه به آنها گفت : كه در آنها بدمند ، يعنى دمهاى آهنگرى را بالاى سد نصب كنند تا آهنهاى داخل سد را گرم نمايند وسپس سرب يا روى و يا مس مذاب را در لابلاى آن بريزند تا خلل وفرج سد از بين برود و چيزى در آن نفوذ نكند .\r\n( 97 ) ( فما اسطاعوا ان يظهروه و ما استطاعوا له نقبا ) : ( پس نتوانستند از آن بالا روند ونتوانستند آن را سواخ كنند ) ، يعنى آن قوم يأجوج ومأجوج به جهت بلندى و ارتفاع سد نتوانستند از آن بالا روند و به جهت استحكامش هم نتوانستند آن را سواخ نمايند و راه تجاوز وغارت آنها مسدود شد .\r\n\r\n\r\n","description":"","footnote":"\r\n( 1 ) مطابق تاريخ احتمالا قوم يأجوج ومأجوج همان طوايف واقوام مغول هستند كه كارى جز قتل وتجاوز به كشورها واقوام مجاور نداشتند وسد ذوالقرنيين نيز احتمالا بايد در منطقهء شمالى - جنوبى آسيا باشد ، مثلا ديوار چين يا سد باب الابواب و يا سد داريال .\r\n","page_name":" 123 ","page_number":123},
  {"content":"\r\n\r\n( 98 ) ( قال هذا رحمه من ربى فاذا جاء وعد ربى جعله دكاء وكان وعد ربى حقا ) : ( گفت : اين رحمتى از جانب پروردگار من است و چون وعدهء پروردگارم بيايد آن را هموار سازد و وعدهء پرورگارم درست و به حق است ) . در آخر ذوالقرنيين « 1 » مى گويد : اين سد رحمتى از جانب پروردگار من است كه نعمتى براى شما محسوب مىشود و شما را از شر يأجوج ومأجوج ايمن مى سازد ، اما زمانيكه وعدهء الهى بر امر قيامت يا موعد خرابى آن پيش از قيامت « 2 » ، فرا رسد در آنزمان خداوند آن را با زمين هموار و هم سطح مى نمايد و وعدهء پروردگارم به حق است وهرگز در كلمات او خلاف و تخلف راه ندارد . ( بقاياى اين سد هنوز موجود است ) .\r\n( 99 ) ( وتركنا بعضهم يومئذ يموج في بعض ونفخ في الصور فجعلناهم جمعا ) : ( و در آن روز آنها را وامى گذاريم كه چون موج درهم شوند و در صور دميده شود و همه آنها را گرد مى آوريم گردآوريى كامل ) ، اين عبارت از جمله پيشگوييهاى قرآن است كه مى فرمايد در آن زمان كه وعده الهى سربرسد و سد يأجوج و مأجوج با خاك يكسان شود ، مردم از شدت ترس و اضطراب آشفته و درهم مى شوند و مانند موجهاى دريا در هم مى آميزند و نظم و آرامش جاى خود را به هرج و مرج مىدهد و چون براى بار دوم در صور دميده شود ، همهء مردگان از گورها برانگيخته مى شوند وسپس خداوند همه آنها را محشور مى گرداند و هيچ يك از ايشان به حال خود رها نمى شود ، بكله همه مردم در\r\n\r\n\r\n","description":"","footnote":"\r\n( 1 ) در مورد ذوالقرنيين ( صاحب دو شاخ ) روايات عديده و بعضا معارضى نقل شده است كه صحيحترين آنها در كتاب اكمال الدين صفحه 393 از اصبغ بن نباته از امير المؤمنين عليه السلام نقل شده و مى فرمايد : ذوالقرنيين به پيغمبر بوده و نه فرشته ، او مردى بود كه خدا را دوست مى داشت و خدا هم او را دوست مى داشت و خير او را مى خواست ، چون قومش را به سوى حق دعوت كرد ، دو بار سرش را شكافتند كه جاى آن مانند شاخ كوچكى برجسته شده بود و اينك در ميان شما نيز چنين كسى هست ، ( ظاهرا مراد از حضرت خودشان بوده اند كه يك بار بوسيلهء عمر بن عبدود و بار ديگر به وسيله ابن ملجم فرقشان شكافته شد ) .\r\n( 2 ) در سوره انبياء ، آيه 97 ، 96 مى فرمايد : تا روزى كه راه يأجوج ومأجوج باز شود و آنها از هر جانب بلندى و پستى زمين شتابان درآيند و آنگاه و عدهء حق بسيار نزديك شود و چشم كافران از حيرت فرو ماند .\r\n","page_name":" 124 ","page_number":124},
  {"content":"\r\n\r\nپيشگاه الهى جمع آورى مى شوند .\r\n( 100 ) ( و عرضنا جهنم يؤمئذ للكافرين عرضا ) : ( و در آن روز جهنم را به كافران عرضه مى كنيم ، عرضه كردنى بطور كامل ) ، يعنى در آن روز جهنم را بطور كامل به كافرانى كه آن را انكار مى كردند ، نشان ميدهيم تا برايشان به وضوح آشكار شود .\r\n( 101 ) ( الذين كانت اعينهم في عطاء عن ذكرى وكانوا لا يستطيعون سمعا ) : ( همان كسانى كه ديدگانشان از ياد من در حجاب است و نمى توانند چيزى بشنوند ) ، اين آيه تفسير كلمه كافرين در آيه قبلى است و مى فرمايد كافرين كسانى هستند كه خداوند ميان آنها و ذكر خود سدى قرار داده و پرده اى كشيده كه نمى توانند آيات الهى را ببينند وبواسطهء آن هدايت شوند و نيز خداوند توانايى شنيدن را از گوشهايشان سلب كرده و در نتيجه نمى توانند از حكم و مواعظ و عبرتها بهره مند شوند و به همين جهت راهى كه و اصل و رساننده آنها به حق بوده ( يعنى همان ذكر خدا ) بريده شده و آنها راهى به سوى حق ندارند ، يعنى نه از راه چشم و نه از راه گوش طريقى براى دريافت حقيقت ندارند « 1 » .\r\n( 102 ) ( افحسب الذين كفروا ان يتخذوا عبادى من دونى اولياء إنا اعتدنا جهنم للكافرين نزلا ) : ( آيا كسانى كه كفر ورزيدند پنداشتند كه به غير من بندگان مرا مى توانند به سرپرستى و خدايى بگيرند ؟ همانا ما جهنم را محلى براى فرود آمدن و پذيرائى كافران مهيا كرده ايم ) . آيه به نحو استفهام انكارى مى فرمايد : آيا كسانى كه توحيد خدا را انكار مى كنند گمان مى كنند ، اگر غير از خدا اولياء ديگرى از بندگان او ( مثل رؤساء والهه ها و ملائكه و . . . ) اتخاذ كنند ، آن اولياء ايشان را يارى خواهند كرد و مى توانند عقاب مرا از آنها دفع كنند ؟ هرگز ! ما جهنم را براى كافران منزلگاه فرار داده ايم .\r\n\r\n\r\n","description":"","footnote":"\r\n( 1 ) در عيون اخبار الرضا . ج 1 ، ص 136 از امام رضا عليه السلام نقل شده كه اين آيه بر منكرين ولايت تطبيق دارد . البته اين از موارد تطبيق كلى بر مصداق است و مفهوم آيه اعم از اين مورد مى باشد .\r\n","page_name":" 125 ","page_number":125},
  {"content":"\r\n\r\nاما آنها به زينت زندگى دنيا فريفته شده اند و به اسباب ظاهرى اطمينان وآرامش يافته اند ولى سرانجام جهنم محل فرود آنها خواهد بود و در آنجا با آتش از آنها پذيرايى خواهد شد ، يعنى خداوند آخرت را به خانه اى تشبيه كرده كه مهمان به آنجا وارد مىشود و چنانچه كافر باشد . جهنم در حكك ( نزل ) و وسيله پذيرايى از او خواهد بود و اين تشبيهى لطيف و كنايه اى بليغ است كه كفار را تهديد مىكند .\r\n( 103 ) ( قل هل نبئكم بالاخسرين اعمالا ) : ( بگو آيا شما را از كسانى كه از جهت عمل زيانكارترين افرادند خبر دهيم ؟ ) .\r\n( 104 ) ( الذين ضل سعيهم في الحيوة الدنيا وهم يحسبون انهم يحسنون صنعا ) : ( همان كسانى كه كوشش آنها در زندگى دنيا گم گشته و مى پندارند كه رفتارى نيكو دارند ) .\r\n( 105 ) ( اولئك الذين كفروا بايات ربهم ولقائه فحبطت اعمالهم فلا نقيم لهم يوم القيمة و زنا ) : ( آنها همان كسانى هستند كه نشانه هاى پروردگارشان و معاد و لقاء او را إنكار كردند ، پس اعمال آنها هدر و باطل شده و روز قيامت براى آنها ميزانى برپا نمى كنيم ) .\r\n( 106 ) ( ذلك جزاؤهم جهنم بما كفروا واتخذوا اياتى ورسلى هزوا ) : ( اين است سزاى ايشان كه جهنم است بواسطهء آنكه ورزيده و آيات من وپيامبرانم را به مسخره گرفته اند ) ، خطاب به پيامبر مى فرمايد به مشركان بگو آيا مى خواهيد شما را از افرادى خبر دهم كه از جهت عمل زيانكارترين افراد هستند ؟ ومسلما پاسخ اين سؤال و مورد آن ، همان مشركين هستند كه منكر نبوت ومعاد بوده و خسران ، شامل جميع اعمال و كارهاى آنها مىشود ، سپس خود پاسخ مىدهد كه ايشان كسانى هستند كه در زندگى دنيا از اعمالشان بهره اى نگرفتند ودچار خسران شده اند و در عين حال گمان مى كنند كه كار خوبى هم انجام مى دهند و همين پندار باعث ضرر وخسران ايشان شده ، و راه زندگى آنها به نتيجه اى خلاف آنچه مورد نظرشان بوده منتهى گشته ، توضيح\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nاينكه : انسان در تجارتها وكوششها وكسب وكارهايش هدفى جز رسيدن به سود بيشتر ندارد ، اما وقتى نتيجه كارش به كاستى سرمايه و از بين رفتن سعى و كار او منجر شود ، مى گويند دچار خسارت و ضرر گرديده ، انسان گاهى در اثر عدم تجربه و ورزيدگى در كار يا به جهت جهل ونشناختن راه درست يك كار و نظاير اين امور دچار خسارت مىشود ، كه در اينچنين خسارتى روزنه اميدى وجود دارد كه شخص خسارت ديده به طريقى جبران مافات را بنمايد و اين ضرر وخسارت را زايل كند ، اما اگر شخصى دچار خسارت شود ، ولى بپندارد كه سود كرده ومنتفع شده است اين نوع خسارت ، شديدترين نوع ضرر است كه هيچ اميدى به زايل شدن آن نمى رود ، همينطور كسانى كه ميان خود و خدا حجابى از انكار وعناد قرار داده اند و به زينت استكبار و تعصب جاهلى اعتماد كرده اند حقيقتا خسارت نموده اند و در عين حال اين اعمال پليدشان يعنى مبارزهء با حق و پيروى از تمايلات نفسانى و غرق شدن در شهوات را امورى پسنديده و نيكو مى شمارند و مى پندارند كه اعمال خوبى انجام مى دهند ، اينچنين افرادى از هر خسارت ديده اى متضررتر هستند ، چون راه خطا را مى روند و فكر مى كنند كه اين راه ، راه نجات و صواب است ، پس ابدا روزنهء نجاتى برايشان نيست و اميدى به زوال اين خسارتشان نمى رود .\r\nو آنگاه خداوند مى فرمايد : اين افراد همان كسانى هستند كه آيات آفاقى و انفسى خداى متعالى ومعجزات انبياء را إنكار كرده اند ، يعنى نسبت به خداوند و پيامبران او كفر ورزيده اند و از جانب ديگر معاد و لقاى پروردگارشان را نيز منكر شده اند ، پس تفسير دوم و بيان دوم اين افراد زيانكار اين است كه آنها منكر نبوت و معاد هستند و اين دو صفت از خوصا بت پرستان است .\r\nآنگاه مى فرمايد : اينها اعمالشان باطل و بى أجر مىشود ، چون هيچ عملى را براى رضاى خدا انجام نمى دهند و در طلب ثواب آخرت نيستند ، در اصطلاح عرب وقتى شتر علف مسمومى بخورد و شكمش نفخ كند و در اثر آن هلاك گردد ، مى گويند ( حبطت الناق ) يعنى شتر حابط شد واعمال كافران هم هينگونه است و فقط به هلاكت آنها\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nمى انجامد و سپس به عنوان فرع و نتيجه منطقى احباط اعمال كفار مى فرمايد : ما در قيامت براى آنها ميزانى برپا نمى كنيم ، چون سنجش و وزن در كفه اعمال بواسطه حسنا واعمال نيك است و با حبط عمل ، ديگر سنگينى باقى نمى ماند كه با ميزانى سنجيده شود .\r\nو در آيه بعدى مى فرمايد : حال و وضع ايشان به همين صورتى است كه گفتيم و سزاى آنها جهنم است ، به خاطر آن كفريكه در دنيا ورزيدند و با تمسخر نمودن آيات الهى و پيامبران خدا ، اين كفر خود را دو چندان نمودند .\r\n( 107 ) ( ان الذين امنوا وعملوا الصالحات كانت لهم جنات الفردوس نزلا ) : ( همانا كسانى كه ايمان آوردند و عمل شايسته انجام دادند ، وسيلهء پذيرائى از آنها بهشت فردوس خواهد بود ) « 1 » .\r\n( 108 ) ( خالدين فيها لا يبغون عنها حولا ) : ( كه در آن جاودانند و تغيير يافتن از آن را نمى جويند ) در مقابله با اوصاف و وضع كافران ، وضعيت مؤمنان را بيان مىكند و مى فرمايد : براى كسانى كه ايمان آورده و اعمال شايسته بجا آورند ، بهشتى خواهد بود كه به انواع كرامت هاى الهى پوشش يافته و اين بهشت وسيله پذيرايى از آنها در ضيافت الهى خواهد بود و در آنجا جاودانه هستند و آنچنان غرق در نعمات وصف ناپذير مى باشند كه هرگز آرزوى تغيير و تحولى نمى كنند و چه نيكو جايگاهى است براى مؤمنان ( حسنت مستقرا ومقاما ) ( 2 ) .\r\n( 109 ) ( قل لو كان البحر مدادا لكلمات ربى لنفد البحر قبل ان تنفد كلمات ربى و لو جئنا بمثله مددا ) : ( بگو اگر دريا مركب كلمات پروردگار من باشد ، پيش از آنكه كلمات پروردگارم تمام شود ، دريا تمام خواهد شد و اگر چه نظير آن را نيز به كمك\r\n\r\n\r\n","description":"","footnote":"\r\n( 1 ) مطابق روايتى كه در مجمع البيان جلد 4 از قول عبادة بن صامت از رسولخدا صلى الله عليه وآله و سلم نقل شده : بهشت صد درجه دارد كه بين هر درجه آن به قدر ما بين آسمان و زمين فاصله است و فردوس بالاترين درجهء بهشت مى باشد . 2 . سورهء فرقان ، آيهء 76 .\r\n","page_name":" 128 ","page_number":128},
  {"content":"\r\n\r\nبگيريم ) ، ( كلمه ) در عرف قرآن بيشتر در گفتار خدا و حكم او استعمال شده ، امّا چنانچه سابق هم گفته شد قرآن ، عيسى عليه السّلام و همه موجودات عالم شامل : اجرام سماوى و كهكشانها و خورشيد و ماه و ساير مخلوقات پروردگار ، نيز كلمة اللّه هستند ، چون با كلمهء كن وجودى پروردگار ايجاد شده و به ظهور رسيده‌اند و تكلّم الهى چنانچه گفتيم ، همان فعل خدا و افاضهء وجوديست كه مىنمايد ،  ( إِنَّما قَوْلُنا لِشَيْءٍ إِذا أَرَدْناهُ أَنْ نَقُولَ لَهُ كُنْ فَيَكُونُ )  « 1 » ، قول ما به هر چيزى كه آن را اراده كنيم اين است كه بگوئيم باش ، پس او موجود مىشود ) .\r\nهمچنين خداوند ظهور دين حقّ را به واسطه كلمه خود دانسته  ( وَ تَمَّتْ كَلِمَةُ رَبِّكَ صِدْقاً وَ عَدْلًا )  « 2 » ، و نيز گمراهى فاسقين را كلمه‌اى از جانب خود ناميده  ( وَ تَمَّتْ كَلِمَةُ رَبِّكَ لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ )  « 3 » .\r\nپس چون همه موجودات عالم كلمة اللّه هستند و به فرمايش الهى او هر روز در حال خلقت و ايجاد است  ( كُلَّ يَوْمٍ هُوَ فِي شَأْنٍ )  « 4 » ، و نيز مىفرمايد ،  ( وَ السَّماءَ بَنَيْناها بِأَيْدٍ وَ إِنَّا لَمُوسِعُونَ )  « 5 » ، ( و آسمان را به يد قدرت خويش آفريدم و هر آينه آن را وسعت مىبخشيم ) .\r\nبه همين جهت اگر درياها مركّب باشد و حتى اگر غير اين درياها ، درياهاى ديگرى هم تهيّه كنيم و همه مركب شوند ، تا با آن كلمات الهى را كه دالّ بر وجود او هستند بنويسيم هر آينه آب درياها تمام مىگردد و كلمات پروردگار به انتها نمىرسد ، چون  ( ما عِنْدَكُمْ يَنْفَدُ وَ ما عِنْدَ اللَّهِ باقٍ )  « 6 » ، ( آنچه نزد شماست پايان مىپذيرد و آنچه نزد خداست باقى مىماند ) ، و مضمون شبيه اين آيه در آيهء  ( وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ )  « 7 » ، نيز آمده است « 8 » .\r\n\r\n\r\n","description":"","footnote":"\r\n( 1 ) . سورهء نحل ، آيهء 40 .\r\n( 2 ) . سورهء انعام ، آيهء 115 .\r\n( 3 ) . سورهء هود ، آيهء 119 .\r\n( 4 ) . سورهء الرحمن ، آيهء 29 .\r\n( 5 ) . سورهء ذاريات ، آيهء 47 .\r\n( 6 ) . سورهء نحل ، آيهء 96 .\r\n( 7 ) . سورهء لقمان ، آيهء 27 .\r\n( 8 ) . در تفسير قمى ج 2 از ابو بصير از قول امام صادق عليه السّلام نقل شده كه فرمودند : كلام خدا نه آخر\r\n","page_name":" 129 ","page_number":129},
  {"content":"\r\n\r\n\r\n[ آيهء ( 110 ) اشاره به سه اصل ، توحيد ، نبوّت و معاد 
  ]\r\n( 110 )  ( قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِلهٌ واحِدٌ فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً )  : ( بگو من فقط بشرى هستم همانند شما كه به من وحى مىرسد ، حق اين است كه خداى شما يگانه است ، پس هر كه اميد دارد كه به ملاقات پروردگار خويش نايل شود ، بايد عمل شايسته كند و هيچكس را در عبادت پروردگارش شريك نگرداند ) ، در اينجا به پيامبر صلّى اللّه عليه و آله و سلم مىفرمايد : كه خطاب به منكرين بگويد : من هم منحصرا بشرى مانند شما هستم كه در اصل بشر بودن تفاوتى با شما ندارم و هرگز ادّعاى قدرت غيبى الهى و قدرت ما فوق طبيعى براى خود نكرده‌ام ، و تنها تفاوت من و شما در امر وحى است كه خداوند بوسيلهء وحى خود ، نفس مرا ثبات بخشيده .\r\nو همچنين منحصرا خداى شما ، خداى واحد است و همهء آيات آفاقى و انفسى بر وحدانيّت او شهادت مىدهند و از آنجا كه تماميّت معناى الوهيّت به امر رجوع بندگان به سوى او بستگى دارد و خداى متعال كمال مطلوب همهء موجودات است و هر وصف جميل و فعل حق و حكم عدل از او منشاء مىگيرد ، هر كس كه به امر رجوع به جانب پروردگار و ملاقات او اميد دارد ، بايد عمل شايسته انجام دهد و ابدا در امر عبادت پروردگارش شريكى اتّخاذ نكند ، چون چنين شخصى ظنّ قريب به يقين دارد كه بسوى پروردگارش باز مىگردد و او به اعمالش رسيدگى مىكند و اعتقاد به وحدانيّت ، با شرك در مرحله عمل منافات و تناقض دارد و هرگز با هم جمع نمىشود ، لذا فرد مؤمن و صالح بايد در مرحلهء عمل نيز موحّد باشد .\r\nو خداى سبحان كه نامش بلند مرتبه باد ، در همه صفاتش واحد است و از جملهء اين صفات الوهيّت و معبود بودن است كه در آن امر شريكى ندارد « 1 » « 2 » .\r\n\r\n\r\n","description":"","footnote":"\r\nدارد و نه غايت و تا ابد انقطاع نمىپذيرد .\r\n( 1 ) . در الدّر المنثور ج 4 طبرانى و ابن مردوديه از ابى حكيم از قول رسولخدا صلّى اللّه عليه و آله و سلم روايت كرده‌اند كه فرمود : اگر از قرآن جز آيهء آخر سورهء كهف بر من نازل نشده بود همان يك آيه براى امّت من كافى بود .\r\n( 2 ) . از خواص اين آيه ، اين است كه انسان اگر آن را در موقع خواب بخواند و نيّت كند ، هر زمان كه بخواهد ( براى تهجّد و يا غير آن ) بيدار خواهد شد . ( مترجم )\r\n","page_name":" 130 ","page_number":130},
  {"content":"\r\n\r\n\r\nسوره مريم\r\nبسم اللّه الرّحمن الرّحيم\r\nغرض سوره : بشارت و انذار ، بيان اخلاص مخلصين و گمراهى گمراهان ، ذكر بخشى از لغزشهاى اهل ضلالت و تقسيم مردم به سه گروه : 1 ) - اهل اجتباء و هدايت ، يعنى همان كسانى كه خداوند به آنها انعام كرد ، 2 ) - گمراهان يعنى كسانى كه مايهء استعداد و رشد خود را از دست دادند ، 3 ) - كسانى كه توبه نموده ، ايمان آورده و عمل صالح كردند كه ايشان به زودى به اهل نعمت و هدايت مىپيوندند .\r\n\r\n[ آيهء ( 15 - 1 ) داستان زكريّا و دعاى او در طلب فرزند و توّلد يحيى عليه السّلام 
  ]\r\n( 1 ) .   ( كهيعص )   : ( كاف ، هاء ، ياء ، عين ، صاد ) ، ( چنانچه بارها گفته شد ، بين اين حروف مقطعه و مضامين سوره ارتباط عميقى وجود دارد و نيز سوره‌هايى كه از نظر حروف مقطعه شبيه به هم هستند از نظر مضامين نيز مشابهت دارند ، بعضى گفته‌اند اين حروف دلالت بر اسماء حسنى الهى مىنمايد : حرف ( ك ) دال بر اسم كافى ، حرف ( ه ) دال بر اسم هادى ، حرف ( ى ) دال بر اسم حكيم يا ولىّ ، حرف عليه السّلام دال بر اسم عليم و حرف صلّى اللّه عليه و آله و سلم دال بر اسم صادق مىباشد ، و بعضى نيز گفته‌اند براى ساكت نمودن كفّارى بوده است كه در امر تلاوت قرآن اخلال مىكردند و بعضى نيز اين حروف را دالّ بر بقاء اقوام و آبادانى و غير آن دانسته‌اند « 1 » .\r\n( 3 - 2 )   ( ذِكْرُ رَحْمَتِ رَبِّكَ عَبْدَهُ زَكَرِيَّا ، إِذْ نادى رَبَّهُ نِداءً خَفِيًّا )   : ( اين رمز\r\n\r\n\r\n","description":"","footnote":"\r\n( 1 ) . آنچه دربارهء ( كهيعص ) بر اسماء الهى ذكر شد مضمون روايتى از امام صادق عليه السّلام مىباشد كه در معانى الاخبار از سفيان بن ثورى نقل شده .\r\n","page_name":" 131 ","page_number":131},
  {"content":"\r\n\r\nيادآورى رحمت پروردگارت به بندهء خود زكرياست ، آن زمان كه پروردگارش را ندايى پنهانى داد ) ، ( نداء ) به معناى صدا زدن با آواز بلند است .\r\nمىفرمايد : اين خبر ، رحمت ياد شدهء پروردگار توست و مراد از رحمت ، قبولى و اجابت دعاى زكريّا از جانب خداى متعال است ، آن زمانيكه زكريّا با آوازى بلند ولى در مكانى دور از مردم ، جائى كه هيچ كس صداى او را نمىشنيد ، به درگاه پروردگارش دعا كرد ، بعضى مفسّران « 1 » گفته‌اند علّت اينكه زكريّا پروردگارش را با صداى بلند خوانده است به جهت رعايت ادب است كه بواسطهء گناهان خود و شناخت مقام پروردگارش ، خود را بسيار دور تصوّر كرده زيرا حالت هر كسى از عذاب خدا بترسد همينگونه است .\r\n( 4 )  ( قالَ رَبِّ إِنِّي وَهَنَ الْعَظْمُ مِنِّي وَ اشْتَعَلَ الرَّأْسُ شَيْباً وَ لَمْ أَكُنْ بِدُعائِكَ رَبِّ شَقِيًّا )  : ( گفت : پروردگارا من از پيرى استخوانم سست و موى سرم سفيد شده است ، هرگز در خواندن و دعاى تو اى پروردگارم ، بىبهره و محروم نبوده‌ام ) ، اين كلام در حكم زمينه براى دعاى اصلى زكرياست كه از خداوند درخواست فرزند مىكند ، زكريّا براى جلب رحمت پروردگار و تأكيد بر حاجتش ، مىگويد : استخوانم سست شده يعنى بدن مرا ضعف پيرى فرا گرفته و سفيدى در موى سر من منتشر شده ، همچنانكه زبانهء آتش پخش و منتشر مىشود و اين بيان از بليغترين استعارات در لسان عربست ، و سپس مىگويد : پروردگارا من همواره به سبب دعاى تو قرين سعادت بوده‌ام و هر زمان كه تو را مىخواندم ، تو مرا اجابت مىفرمودى و مرا محروم و شقى نمىساختى .\r\n( 5 )  ( وَ إِنِّي خِفْتُ الْمَوالِيَ مِنْ وَرائِي وَ كانَتِ امْرَأَتِي عاقِراً فَهَبْ لِي مِنْ لَدُنْكَ وَلِيًّا )  :\r\n( و من پس از خويش از وارثانم بيم دارم و همسرم نازاست ، مرا از نزد خود فرزندى عطا كن ) ، منظور از ( موالى ) عموها و پسرعموها هستند و بعضى آن را كلاله و يا عصبه دانسته‌اند و بعضى آن را عموم ورثه خوانده‌اند ، به هر حال مراد از آن وارثان غير اولاد صلبى است ، به هر جهت زكريّا در مقام دعا مىگويد : خدايا من از اينكه بعد از مرگم بدون وارث باشم و بىاولاد از دنيا بروم ، مىترسم ، و حال آنكه همسر من نازاست و من\r\n\r\n\r\n","description":"","footnote":"\r\n( 1 ) . مجمع البيان ، ج 6 .\r\n","page_name":" 132 ","page_number":132},
  {"content":"\r\n\r\nنيز پير و سالخورده هستم و لذا همهء اسباب عادّى و قواى طبيعى براى فرزنددار شدنم ساقط شده و تنها اميد من به رحمت توست كه از جانب خودت براى من فرزند و وارثى قرار دهى كه جانشين من باشد .\r\n( 6 )  ( يَرِثُنِي وَ يَرِثُ مِنْ آلِ يَعْقُوبَ وَ اجْعَلْهُ رَبِّ رَضِيًّا )  : ( تا از من و از خاندان يعقوب ارث ببرد و پروردگارا او را پسنديده گردان ) ، ( ولّى ) يعنى كسى كه متولّى و عهده‌دار امور انسان باشد و ( آل ) شخصى يعنى خاصّان او و كسانى كه امرشان به او محوّل است مانند فرزندان و خويشاوندان و اهل زكريّا ، در ادامهء دعاى خود مىگويد :\r\nبراى من ولّى قرار بده تا بعد از مرگم وارث من و وارث آل يعقوب باشد ، و يعقوب پسر اسحاق و نوهء ابراهيم و يا پسر ماثان و برادر عمران پدر مريم بوده است ( كه همسر زكريّا نيز خواهر مريم بوده ) به هر جهت زكريّا مىگويد : پروردگارا براى من فرزندى قرار بده تا از من و از همسرم كه از افراد خاندان يعقوب است ارث ببرد و خدايا او را پسنديده قرار بده .\r\nو ( رضىّ ) به معناى ( مرضىّ ) يعنى پسنديده ، زكريّا از خداوند مىخواهد كه فرزندش داراى علم و عمل باشد ، يعنى هم اعتقاد و هم عملش مطلقا مورد پسند خداوند باشد ، در واقع براى فرزندش درخواست علم نافع و عمل صالح نموده است و مطابق آيات ديگر قرآن زكريّا متكفّل و عهده‌دار امر مريم ( س ) بوده و هر زمان كه در محراب عبادت بر مريم وارد مىشد ، نزد او رزقى مىيافت كه از جانب پروردگار نازل شده بود و در آن زمان به درگاه پروردگار دعا كرد و از خدا خواست كه ذريّه طيّبه‌اى به او ببخشد ، چون او شنواى دعاست  ( رَبِّ هَبْ لِي مِنْ لَدُنْكَ ذُرِّيَّةً طَيِّبَةً إِنَّكَ سَمِيعُ الدُّعاءِ )  « 1 » .\r\n( 7 )  ( يا زَكَرِيَّا إِنَّا نُبَشِّرُكَ بِغُلامٍ اسْمُهُ يَحْيى لَمْ نَجْعَلْ لَهُ مِنْ قَبْلُ سَمِيًّا )  : ( اى زكريّا ما به تو مژده پسرى مىدهيم كه نامش يحيى است و پيش از اين همنامى براى او قرار نداده‌ايم ) ، خداوند دعاى او را اجابت كرده و او را ندا مىكند كه اى زكريّا دعاى تو مورد قبول واقع شد و ما تو را به فرزند پسرى بشارت مىدهيم كه نامش يحيى است و قبلا هيچ\r\n\r\n\r\n","description":"","footnote":"\r\n( 1 ) . سورهء آل عمران ، آيهء 38 .\r\n","page_name":" 133 ","page_number":133},
  {"content":"\r\n\r\nكس به اين اسم ناميده نشده و ظاهرا اين بشارت از طريق وحى و بواسطهء ملائكه بوده ، شايد هم مراد از ( سمّى ) همنام نباشد و مقصود مثل و مانند باشد « 1 » .\r\nدر اين صورت شاهد اين معنا آن است كه اوصافى كه خداوند در قرآن كريم براى يحيى عليه السّلام شمرده ، اوصافى است كه در هيچ پيامبر قبل از او نظيرش نبوده ، مثل دارا شدن حكم در كودكى ،  ( وَ آتَيْناهُ الْحُكْمَ صَبِيًّا )  « 2 » ، و سيادت و ترك ازدواج  ( وَ سَيِّداً وَ حَصُوراً )  « 3 » ، و سلام كردن خدا بر او در روز ولادت و مرگ و روز برانگيخته شدنش ،  ( وَ سَلامٌ عَلَيْهِ يَوْمَ وُلِدَ وَ يَوْمَ يَمُوتُ وَ يَوْمَ يُبْعَثُ حَيًّا )  « 4 » ، و پسر خالهء آن حضرت ، مسيح عليه السّلام با او در اين خصوصيّات مشاركت دارد ، امّا او بعد از يحيى عليه السّلام متولد شده ، پس تا روز بشارت به ولادت يحيى عليه السّلام هيچ پيامبرى در اين اوصاف نظير او نبوده است .\r\n( 8 )  ( قالَ رَبِّ أَنَّى يَكُونُ لِي غُلامٌ وَ كانَتِ امْرَأَتِي عاقِراً وَ قَدْ بَلَغْتُ مِنَ الْكِبَرِ عِتِيًّا )  : ( گفت : پروردگارا چگونه مرا پسرى باشد و حال آنكه همسرم پير و نازاست و خودم از پيرى به فرتوتى رسيده‌ام ) ، ( غلام ) يعنى جوانى كه سبيلش تازه روييده باشد ، ( عتّى ) يعنى خشكيده شدن و چروكيده گشتن كه كنايه از فرتوتى و بطلان شهوت ازدواج و يأس از فرزنددار شدن است .\r\nاين سئوال زكريّا با آنكه خودش چنين دعائى كرده بود ، حكايت از تعجّب بشرى و پرسش از چگونگى و خصوصيّات واقع شدن آنست كه چطور چنين امر عجيبى به وقوع مىپيوندد ، نه آنكه دلالت بر انكار و استبعاد نمايد ، در واقع او به جهت عقيم و پير بودن همسرش و نيز پيرى و فرتوتى خود همه اسباب طبيعى براى فرزنددار شدن را غير ممكن و ساقط ديده و به همين جهت هم از وقوع اين امر اظهار تعجّب كرده ، امّا ابدا قصد انكار نداشته ، چون آن حضرت پيامبر معصومى است كه به علم و قدرت الهى يقين دارد .\r\n\r\n\r\n","description":"","footnote":"\r\n( 1 ) . همچنانكه در آيه  ( هَلْ تَعْلَمُ لَهُ سَمِيًّا )  سورهء مريم ، آيهء 65 ؛ به همين معنا به كار رفته است .\r\n( 2 ) . سورهء مريم ، آيهء 12 .\r\n( 3 ) . سورهء آل عمران ، آيهء 39 .\r\n( 4 ) . سورهء مريم ، آيهء 15 .\r\n","page_name":" 134 ","page_number":134},
  {"content":"\r\n\r\n( 9 )  ( قالَ كَذلِكَ قالَ رَبُّكَ هُوَ عَلَيَّ هَيِّنٌ وَ قَدْ خَلَقْتُكَ مِنْ قَبْلُ وَ لَمْ تَكُ شَيْئاً )  :\r\n( ملك وحى به او گفت : واقع مطلب چنين است و پروردگار تو فرموده كه اين امر بر من آسان است ، و قبلا نيز تو را خلق كردم ، با اينكه چيزى نبودى ) ، در واقع فرشتهء واسطهء وحى اين كلام را به زكريّا مىگويد تا آن استفهام و استعجاب او را پاسخ داده و به وى آرامش خاطر ببخشد .\r\nپس ( كذلك ) حكايت گفتار پروردگار و مبتدائى است كه خبرش حذف شده ، ( هو كذلك ) يعنى امر و واقع همين است كه گفتيم و در اين بشارت هيچ شكّى نيست و بعد در ادامه مطلب و براى تعليل آن مىفرمايد : پروردگارت فرموده كه اين امر بر من آسان است ، هرگز مراد او از اراده‌اش تخلّف نمىپذيرد ، بلكه امر او چنين است كه زمانيكه چيزى را اراده كند ، مىفرمايد : باش ، پس آن موجود مىشود ، همچنانكه قبلا هم تو را از هيچ خلق كرد ، كه اين كلام اشاره به بعضى مصاديق خلقت است و در نهايت آنچه از كلام استفاده مىشود اين است كه با توجّه به اين مطالب ، خلق كردن پسرى از پدر و مادرى پير و عقيم براى خداوند امرى آسان و ممكن است .\r\n( 10 )  ( قالَ رَبِّ اجْعَلْ لِي آيَةً قالَ آيَتُكَ أَلَّا تُكَلِّمَ النَّاسَ ثَلاثَ لَيالٍ سَوِيًّا )  : ( زكريّا گفت : پروردگارا براى من نشانه‌اى قرار بده ، گفت : نشانه‌ات اين باشد كه سه شب تمام با مردم نمىتوانى سخن بگويى ) ، زكريّا براى آنكه مطمئن شود و حق را از باطل تشخيص دهد و بداند كه خطابى كه به او رسيده خطاب رحمانى بوده نه القاء شيطانى ، از خداوند درخواست نشانه‌اى كرد و به او خطاب رسيد كه نشانهء الهى بودن بشارت تو اين است كه سه روز و سه شب زبانت جز به ذكر خدا به سخن ديگر گشوده نمىشود و حضرت زكريّا سه شبانه روز سرگرم عبادت و ذكر خدا بود و جز با اشاره نمىتوانست با مردم سخن بگويد « 1 » .\r\n( 11 )  ( فَخَرَجَ عَلى قَوْمِهِ مِنَ الْمِحْرابِ فَأَوْحى إِلَيْهِمْ أَنْ سَبِّحُوا بُكْرَةً وَ عَشِيًّا )  :\r\n( پس از عبادتگاه به نزد قومش بيرون شد و با اشاره به آنها امر كرد كه صبح و شام خدا را\r\n\r\n\r\n","description":"","footnote":"\r\n( 1 ) .  ( قالَ آيَتُكَ أَلَّا تُكَلِّمَ النَّاسَ ثَلاثَةَ أَيَّامٍ إِلَّا رَمْزاً . . . )  سورهء آل عمران ، آيهء 39 .\r\n","page_name":" 135 ","page_number":135},
  {"content":"\r\n\r\nتسبيح گوييد ) ، ( محراب ) را از اين جهت محراب گفته‌اند كه شخصى كه در آنجا با عبادت متوجّه خدا گشته در حقيقت به جنگ و حرب باشيطان رفته و در اصل محراب به معناى مجلس اشراف است و ( ايحاء ) به معناى القاء به نفس به طور پنهانى و به سرعت مىباشد .\r\nپس حضرت زكريّا از محراب عبادت خارج شد و به نزد قومش رفت و به آنها القاء كرد كه صبح و شام خدا را تسبيح و تنزيه نمايند .\r\n( 12 )  ( يا يَحْيى خُذِ الْكِتابَ بِقُوَّةٍ وَ آتَيْناهُ الْحُكْمَ صَبِيًّا )  : ( اى يحيى اين كتاب را با جدّ و جهد تمام بگير ، و در طفوليّت به او حكمت و فرزانگى بخشيديم ) ، مراد از ( اخذ كتاب بقوة ) تحقّق دادن معارف آن و عمل به دستورات و احكام آن است به نحو عنايت و اهتمام و ( حكم ) در اين آيه به معناى فهم و عقل و حكمت و معرفت است ، در آيه مذكور اختصار و ايجازگويى به كار رفته و تقدير كلام اين است كه : بعد از آنكه يحيى را به زكريّا داديم ، به يحيى گفتيم اين كتاب و امانت بزرگ را در دو جهت علم و عمل محكم بگير و كتاب مذكور احتمالا تورات بوده كه شامل معارف و شرايعى بوده است .\r\nو در ادامه مىفرمايد ما به يحيى در دوران كودكى و قبل از بلوغ حكم يا علم به معارف حقّه الهيّه و كشف حقايق غيبى را اعطاء كرديم و حقايق غيبى اموريست كه پنهان از نظر عادى مردم بوده ، در پس پردهء غيب مستور است .\r\n( 13 )  ( وَ حَناناً مِنْ لَدُنَّا وَ زَكاةً وَ كانَ تَقِيًّا )  : ( و به او رحمت و محبتى از ناحيهء خود و پاكى بخشيديم و او پرهيزگار بود ) ، ( حنان ) به معناى عاطفه و شفقت نمودن است و ( زكات ) يعنى نمو صالح و شايسته ، ( تقى ) يعنى كسى كه ملتزم به اوامر الهى و ترك محارم و مناهى او باشد .\r\nلذا خداوند به يحيى لطف و عنايت داشته و امور او را خودش اصلاح و سرپرستى نموده و به شأن او عنايت ورزيده و او هم در سايه عنايت الهى رشد و نموّ كرده و مجذوب پروردگار خويش است و مراد از رشد و نمو ، رشد روحى است و در آخر مىفرمايد : او پرهيزگار بود .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n( 14 )  ( وَ بَرًّا بِوالِدَيْهِ وَ لَمْ يَكُنْ جَبَّاراً عَصِيًّا )  : ( و با پدر و مادرش نيكوكار بود و سركش و نافرمان نبود ) ، ( برّ ) يعنى محسن و نيكوكار ، ( جبّار ) « 1 » يعنى كسى كه حقّى براى ديگران قائل نباشد و خواسته خود را بر سايرين تحميل كند ، ( عصّى ) يعنى عصيانگر و تجاوز پيشه .\r\nبخش اوّل آيه رفتار حضرت يحيى عليه السّلام با پدر و مادر را حكايت مىكند و بخش دوّم رفتار او را نسبت به ساير مردم شرح مىدهد و حاصل معنا اين است كه آن حضرت نسبت به مردم ، مخصوصا پدر و مادرش ، رؤوف و رحيم و خيرخواه و متواضع بوده ، و ضعفاء را يارى مىنموده و افراد مستعد هدايت را راهنمايى مىكرده و ابدا از هدايت و نصيحت و خيرخواهى مردم امتناع نمىورزيده .\r\n( 15 )  ( وَ سَلامٌ عَلَيْهِ يَوْمَ وُلِدَ وَ يَوْمَ يَمُوتُ وَ يَوْمَ يُبْعَثُ حَيًّا )  : ( و سلام و درود بر او ، روزى كه تولّد يافت و روزى كه مىميرد و روزى كه زنده برانگيخته مىشود ) ، ( سلام ) يعنى امن و خالى بودن از هر چه مايهء ترس و كراهت است و اينكه سلام را نكره آورده براى دلالت بر تعظيم آن است .\r\nمىفرمايد : در اين سه موضع سلامى عظيم و فخيم بر او باد كه اين ايّام هر يك ابتداى يكى از عوالم است ، يعنى روزى كه متولّد مىشود ، خداوند او را از هر مكروهى كه با سعادت دنيويش ناسازگار باشد ايمن نموده و روزى كه مىميرد و زندگى برزخى را شروع مىكند نيز او را قرين ايمنى و سلامت كرده و روزى كه دوباره زنده مىشود و به حقيقت حيات در عالم آخرت مىرسد او را سالم و ايمن كرده تا هرگز دچار تعب و اندوه نگردد .\r\nبعضى مفسّران « 2 » ، قيد ( حيّا ) را دالّ بر اين دانسته‌اند كه آن حضرت شهيد از دنيا مىرود ، چون خداى متعال دربارهء شهداء فرموده  ( بَلْ أَحْياءٌ عِنْدَ رَبِّهِمْ يُرْزَقُونَ )  « 3 » ، ( بلكه زنده‌اند و نزد پروردگارشان روزى مىخورند ) .\r\n\r\n\r\n","description":"","footnote":"\r\n( 1 ) . اين نام در مورد حضرت حق به معناى جبران كننده و پيوند دهنده است . ( مصحح )\r\n( 2 ) . روح المعانى ، ج 16 .\r\n( 3 ) . سوره آل عمران ، آيه 169 .\r\n","page_name":" 137 ","page_number":137},
  {"content":"\r\n\r\nو اختلاف در تعبير ( ولد ) و ( يموت ) و ( يبعث ) كه اولى را به صيغه ماضى و دوتاى ديگر را با صيغه مضارع آورده است براى دلالت بر اين مطلب مىباشد كه سلام و امن در حال حيات دنيوى آن حضرت بر او فرستاده شده ، نه در عصر رسولخدا صلّى اللّه عليه و آله و سلم .\r\n\r\n[ آيهء ( 40 - 16 ) دربارهء حضرت مريم و چگونگى توّلد عيسى عليه السّلام 
  ]\r\n( 16 )  ( وَ اذْكُرْ فِي الْكِتابِ مَرْيَمَ إِذِ انْتَبَذَتْ مِنْ أَهْلِها مَكاناً شَرْقِيًّا )  : ( در اين كتاب مريم را ياد كن ، آنزمان كه در مكانى در جانب شرقى مسجد از خانواده‌اش كناره‌گيرى نمود ) ، مراد از ( كتاب ) قرآن و يا سورهء مريم است كه بخشى از قرآن مىباشد و مريم دختر عمران است كه ماجراى تولّد او را در سورهء آل عمران بيان كرديم و ( انتباذ ) يعنى كناره‌گيرى از مردم ، به هر جهت پروردگار خطاب به پيامبر صلّى اللّه عليه و آله و سلم مىفرمايد : ماجراى مريم را آن زمان كه از مردم و اهل خود در مكانى شرقى ( سمت شرقى مسجد ) دورى گزيد ، در اين كتاب ياد كن .\r\n( 17 )  ( فَاتَّخَذَتْ مِنْ دُونِهِمْ حِجاباً فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا )  :\r\n( پس در مقابل ايشان پرده‌اى آويخت و ما روح خود را نزد او فرستاديم كه به صورت انسانى تمام عيار بر او مجسّم شد ) ، ( حجاب ) يعنى پرده و ستر و آنچه انسان را از غير بپوشاند ، ظاهرا مريم براى آنكه قلبش براى اعتكاف و عبادت آسوده‌تر باشد ، خود را از غير پوشيده داشت و آنگاه خداوند روح خويش را به جانب مريم فرستاد كه به صورت بشرى در نزد او مجسّم گرديد ، يعنى آن روح در حواس بينايى مريم به صورت بشرى محسوس گشت ، ولى در واقع همان روح بود نه بشر ، و از قرينهء آيات ديگر استفاده مىشود كه مراد از ( روح ) جبرئيل است كه آن را در لسان قرآن ( روح القدس ) « 1 » ، يا ( روح الامين ) « 2 » نيز ناميده‌اند .\r\n( 18 )  ( قالَتْ إِنِّي أَعُوذُ بِالرَّحْمنِ مِنْكَ إِنْ كُنْتَ تَقِيًّا )  : ( مريم گفت : اگر تو مردى پرهيزگارى ، من از سوء قصد تو به خداى بخشنده پناه مىبرم ) ، مريم ( س ) از شدّت هراس از حضور مردى بيگانه خود را به رحمان مىسپارد تا رحمت عامّ الهى را كه فرياد رس همه نيازمندان و هدف نهائى همه بندگان عابد و منقطع است ، متوجّه خود سازد .\r\n\r\n\r\n","description":"","footnote":"\r\n( 1 ) . سورهء نحل ، آيهء 102 .\r\n( 2 ) . سورهء شعراء ، آيهء 194 .\r\n","page_name":" 138 ","page_number":138},
  {"content":"\r\n\r\nو پناهندگى خود را مشروط به  ( إِنْ كُنْتَ تَقِيًّا )  نمود ، يعنى من از تو ، به خداوند رحمان پناه مىبرم ، اگر تو با تقوى باشى ، و چون تو بايد اهل تقوى باشى ، لذا همان تقواست كه بايد تو را از سوء قصد و تعرّض نسبت به من باز دارد ، و تقوى صفت نيكو و زيبايى است كه هر انسانى از اينكه آن را از خود نفى كند ، يا به نداشتن آن اعتراف نمايد ، كراهت دارد .\r\nبعضى مفسران « 1 » ، ( ان ) را نافيه دانسته‌اند ، يعنى معنا را چنين نموده‌اند كه ، تو تقوى ندارى ، چون بدون اجازه به خانه من در آمدى ، پس من از شرّ و سو قصد تو به خدا پناه مىبرم .\r\n( 19 )  ( قالَ إِنَّما أَنَا رَسُولُ رَبِّكِ لِأَهَبَ لَكِ غُلاماً زَكِيًّا )  : ( گفت : من فرستاده پروردگار توام تا پسرى پاكيزه به تو عطا كنم ) ، اين آيه حكايت پاسخى است كه آن روح ( جبرئيل ) به حضرت مريم داد ، و گفت : من فرستادهء پروردگارت هستم تا به اين وسيله وحشت مريم زايل شود و بداند كه او فردى از بشر نيست و آنگاه به او گفت : من براى بشارت يك پسر شايسته و رشد يافته به رشدى نيكو و حسن نزد تو فرستاده شده‌ام و از لطافتهاى اين سوره آنست كه اين تعبير ( وهب ) در مورد بخشيدن يحيى به زكريّا و اسحاق و يعقوب به ابراهيم و هارون به موسى « 2 » نيز به كار رفته است كه سلام و درود الهى بر همه ايشان باد .\r\n( 20 )  ( قالَتْ أَنَّى يَكُونُ لِي غُلامٌ وَ لَمْ يَمْسَسْنِي بَشَرٌ وَ لَمْ أَكُ بَغِيًّا )  : ( مريم گفت :\r\nچگونه براى من پسرى باشد و حال آنكه هيچ بشرى مرا لمس نكرده و من زناكار نبوده‌ام ) ، مراد از ( مسّ بشر ) چون در مقابل ( بغى ) به معناى زنا به كار رفته ، نكاح مىباشد و استفهام اين آيه تعجّبى است كه مريم با شگفتى مىپرسد ، چگونه من صاحب پسر شوم ؟\r\nبا اينكه قبلا با هيچ مردى ازدواج نكرده‌ام نه از راه نكاح و نه از طريق زنا .\r\n\r\n\r\n","description":"","footnote":"\r\n( 1 ) . مجمع البيان ، ج 3 .\r\n( 2 ) . هارون برادر موسى عليه السّلام است كه مورد مشورت و وزارت آن حضرت بوده و از وى پشتيبانى نموده و در امر او مشاركت داشته است . ( مترجم )\r\n","page_name":" 139 ","page_number":139},
  {"content":"\r\n\r\nظاهرا مريم از كلام آن فرستاده استفاده كرده كه هم اينك صاحب فرزند مىشود و چون اين امر منوط به مزاوجت است از وقوع آن اظهار شگفتى نموده .\r\n( 21 )  ( قالَ كَذلِكِ قالَ رَبُّكِ هُوَ عَلَيَّ هَيِّنٌ وَ لِنَجْعَلَهُ آيَةً لِلنَّاسِ وَ رَحْمَةً مِنَّا وَ كانَ أَمْراً مَقْضِيًّا )  : ( آن فرستاده گفت : مطلب اين چنين است ، پروردگار تو مىگويد : اين امر بر من آسان است تا آن را براى مردم آيت و رحمتى از جانب خود قرار دهم و اين امرى رانده شده است ) ، پس آن روح فرستاده به مريم گفت : مطلب از همين قرار است كه به تو گفتم و پروردگار تو مىگويد ، اين امر بر من آسان است ، چون هيچ چيز از ارادهء تكوينى او تخلّف نمىكند و امر او چنان است كه چون بخواهد چيزى موجود شود ، مىگويد :\r\nباش ، پس موجود مىگردد ،  ( إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ )  « 1 » ، و بواسطهء قدرت نامحدود او هر امرى برايش آسان و سهل است و سپس به غرض از اين امر اشاره مىكند كه هدف از خلقت مسيح ، به اين نحو خارق العاده و بدون پدر ، آنست كه اين امر نشانه‌اى باشد براى مردم و نيز رحمتى از جانب خدا باشد كه با رسالت و معجزاتى كه بدست او جارى مىگردد ، اغراض الهى كه امورى خارج از حيطه درك بشر است و فراتر از الفاظ و افهام مىباشد ، محقّق شود و در آخر به حتميّت اين قضاى الهى اشاره مىكند كه اين توّلد خارق العاده امرى رانده شده است كه هيچ چيز نه امتناع مريم و نه دعاى او نمىتواند مانع وقوع آن گردد .\r\n( 22 )  ( فَحَمَلَتْهُ فَانْتَبَذَتْ بِهِ مَكاناً قَصِيًّا  « 2 » ) : ( پس به او باردار شد و با وى در مكانى دور عزلت گزيد ) ، ( قصىّ ) يعنى دور ، مىفرمايد : مريم به آن فرزند حامله شد و آنگاه در محلى دور ، از خانواده‌اش كناره‌گيرى كرد و منتظر وضع حملش شد .\r\n( 23 )  ( فَأَجاءَهَا الْمَخاضُ إِلى جِذْعِ النَّخْلَةِ قالَتْ يا لَيْتَنِي مِتُّ قَبْلَ هذا وَ كُنْتُ نَسْياً \r\n\r\n\r\n","description":"","footnote":"\r\n( 1 ) . سورهء يس ، آيهء 82 .\r\n( 2 ) . در تفسير مجمع البيان ج 3 از امام صادق عليه السّلام روايت شده كه جبرئيل در گريبان مريم دميد و در اثر آن نفخه ، مريم باردار شد و مدّت حمل او يك ساعت بود و در بعضى روايات مدّت حمل نه ساعت و در بعضى ديگر 6 ماه ذكر شده .\r\n","page_name":" 140 ","page_number":140},
  {"content":"\r\n\r\n مَنْسِيًّا )  : ( درد زايمان او را به سوى تنهء درخت خرمايى برد ، گفت : اى كاش قبل از اين مرده بودم و يا ( آنقدر حقير بودم ) كه فراموش شده بودم ) ، يعنى درد زايمان او را مجبور كرد كه به زير تنه درخت خرماى خشكيده برود و در آنجا حمل خود را به دنيا آورد و آنگاه از روى خجالت و شرم گفت : اى كاش قبل از اين امر مرده بودم و يا چيزى حقير و غير قابل اعتنا بودم كه فراموش مىشدم و مردم دربارهء من چيزى نمىگفتند .\r\n( 24 )  ( فَناداها مِنْ تَحْتِها أَلَّا تَحْزَنِي قَدْ جَعَلَ رَبُّكِ تَحْتَكِ سَرِيًّا )  : ( پس وى را از جانب پايينش ندا داد ، غم مخور كه پروردگارت جلوى تو نهرى جارى نمود ) ، ظاهرا عيسى فرزند تازه تولّد يافته ، مادرش را ندا مىدهد تا به او آرامش ببخشد و حزن و اندوه وى را زايل كند ، چون براى زنى عابد و زاهد ، هيچ مصيبتى بالاتر از اين نيست كه او را در مورد ناموسش متهّم كنند ، آن هم زنى باكره ، از خاندانى كه معروف به عفّت و پاكدامنى بوده‌اند .\r\nپس آن مولود به سخن آمده و به مادر دلدارى مىدهد كه : اندوه مخور ، همانا پروردگارت از جلوى تو نهر آبى را قرار داده و به اين وسيله به مريم مىفهماند كه ابدا در برابر مردم به دفاع از خود برنخيزد و سخنى نگويد ، بلكه خود آن نوزاد بزرگترين حجّت و دليل بر حقانيّت مادر خواهد بود .\r\nو بر پيروان دين عيسى عليه السّلام و مريم ( س ) واجب است كه عفّت و پاكدامنى مريم را پيشوا و سرمشق خود قرار دهند و آنچه بعضى از آنها به آن اعتقاد دارند و آزادى روابط را تجويز مىكنند با دعوت عيسى عليه السّلام در تناقض است و او از كسانى كه بدون ازدواج شرعى باردار مىشوند ، بيزار و مبرّى است « 1 » .\r\n( 25 )  ( وَ هُزِّي إِلَيْكِ بِجِذْعِ النَّخْلَةِ تُساقِطْ عَلَيْكِ رُطَباً جَنِيًّا )  : ( تنه درخت نخل را به سوى خود تكان بده تا خرماى تازه بر تو بياندازد ) ، در ادامه عيسى عليه السّلام به مادرش مىگويد تنهء خشكيده درخت خرما را به شدّت تكان بده كه همان دم سبز و خرّم مىشود و برگ و بار مىآورد و خرماى تازه و رسيده را بر دامان تو فرو مىريزد .\r\n\r\n\r\n","description":"","footnote":"\r\n( 1 ) . پاراگراف آخر از مصطفى شاكر است و در اصل الميزان وجود ندارد .\r\n","page_name":" 141 ","page_number":141},
  {"content":"\r\n\r\n( 26 )  ( فَكُلِي وَ اشْرَبِي وَ قَرِّي عَيْناً فَإِمَّا تَرَيِنَّ مِنَ الْبَشَرِ أَحَداً فَقُولِي إِنِّي نَذَرْتُ لِلرَّحْمنِ صَوْماً فَلَنْ أُكَلِّمَ الْيَوْمَ إِنْسِيًّا )  : ( پس بخور و بياشام و ديده‌ات روشن دار ، و اگر از آدميان كسى را ديدى ، بگو من براى خدا روزهء سكوت نذر كرده‌ام و امروز با هيچ بشرى سخن نمىگويم ) ، ( روشنى ديده ) كنايه از شادمانى و مسرّت است ، عيسى به مادرش مىگويد : از اين خرماى تازه تناول كن و از آب اين نهر بنوش و هيچ اندوهى به خود راه مده و خشنود باش و اگر از تهمت مردم مىترسى ، در اين صورت اگر فردى از افراد مردم را ديدى و او از تو در اين باره پرسيد ، ابدا با او صحبت نكن ، فقط با اشاره بگو ، من براى پروردگار بخشنده نذر روزهء سكوت كرده‌ام و ابدا با هيچ فردى سخن نمىگويم و پاسخ آنها را به من واگذار كن و ظاهرا روزهء سكوت در آن زمان امرى مرسوم بوده است .\r\n( 27 )  ( فَأَتَتْ بِهِ قَوْمَها تَحْمِلُهُ قالُوا يا مَرْيَمُ لَقَدْ جِئْتِ شَيْئاً فَرِيًّا )  : ( مريم در حالى كه آن نوزاد را در آغوش گرفته بود ، نزد قوم خود آمد ، گفتند : اى مريم حقيقتا كه امرى شگفت آورده‌اى ! ) ، قومش با آن سابقهء زهد و پارسائى و عفّتى كه از مريم سراغ داشتند از ديدن او با يك نوزاد بسيار متعجّب شدند و با نوعى طعنه و تقبيح گفتند : مريم حقيقتا كه امرى نوظهور و عظيم و يا افترائى قبيح و منكر مرتكب شده‌اى .\r\n( 28 )  ( يا أُخْتَ هارُونَ ما كانَ أَبُوكِ امْرَأَ سَوْءٍ وَ ما كانَتْ أُمُّكِ بَغِيًّا )  : ( اى خواهر هارون ، نه پدرت بدكار بود و نه مادرت زناكار بود ( كه تو امروز چنين كردى ) ) ، در مورد هارون چهار قول وجود دارد : 1 ) - او مردى صالح در بنى اسرائيل بوده كه هر فرد شايسته‌اى را به او نسبت مىدادند كه در اين صورت مراد از خواهرى هارون يعنى شباهت به او در پاكدامنى و شايستگى .\r\n2 ) - مريم برادرى پدرى به نام هارون داشته .\r\n3 ) - هارون همان برادر موسى عليه السّلام است و مراد از خواهرى صرف انتساب و نسبت خانوادگيست .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n4 ) - هارون مردى معروف به زنا و فساد ، در آن زمان بوده است « 1 »\r\nبه هر جهت محتواى سخن آنها اين است كه اى مريم پدر تو مردى مقدّس و شايسته بود و مادرت هم اهل زنا نبود ، پس تو كه از چنين خانوادهء معروف به عفّت و پاكدامنى هستى چطور مرتكب چنين عملى شده‌اى ؟ !\r\n( 29 )  ( فَأَشارَتْ إِلَيْهِ قالُوا كَيْفَ نُكَلِّمُ مَنْ كانَ فِي الْمَهْدِ صَبِيًّا )  : ( پس مريم به نوزادش اشاره كرد ، گفتند : چگونه با كسى كه كودك است و در گهواره قرار دارد سخن بگوئيم ؟ ) ، يعنى مريم به عيسى عليه السّلام اشاره كرد و آنها را به او ارجاع داد تا پاسخ خود را از او بگيرند و او حقيقت امر را برايشان بيان كند ، چون قبلا عيسى به او چنين گفته بود ، امّا آنها گفتند چگونه با نوزادى كه در گهواره است صحبت كنيم ، چون شأن چنين كودكى كه در اوان نوزادى قرار دارد اين است كه مدّتها در گهواره و در اين دوران بماند تا آنكه شأنيّت تكلّم و گفتگو پيدا كند .\r\n( 31 - 30 )   ( قالَ إِنِّي عَبْدُ اللَّهِ آتانِيَ الْكِتابَ وَ جَعَلَنِي نَبِيًّا ، وَ جَعَلَنِي مُبارَكاً أَيْنَ ما كُنْتُ وَ أَوْصانِي بِالصَّلاةِ وَ الزَّكاةِ ما دُمْتُ حَيًّا )   : ( عيسى گفت : من بندهء خدايم كه مرا كتاب داده و پيامبر كرده و هر جا كه باشم مرا با بركت نموده و تا زمانى كه زنده‌ام به نماز و زكات سفارش فرموده ) ، عيسى عليه السّلام از اينجا زبان به سخن مىگشايد و خود را معرفى مىكند ، امّا آن حضرت ابدا متعرّض مسأله ولادت خود نشد ، چون همين سخن گفتن طفل نوزاد خود معجزه‌ايست كه هر ترديدى را دربارهء صحّت گفتار او زايل مىكند ، خصوصا كه در آخر گفتارش با درود و سلام بر خود ، از نزاهت و پاكى مولدش خبر داده .\r\nاز طرف ديگر عيسى عليه السّلام گفتار خود را با عبارت  ( إِنِّي عَبْدُ اللَّهِ )  آغاز كرد تا به عبوديّت و بندگى خود اعتراف كرده و از زياده گوئى اهل غلّو جلوگيرى كند و حجّت خود را بر آنها تمام نمايد ، همچنانكه در آخر كلامش هم فرمود :  ( وَ إِنَّ اللَّهَ رَبِّي وَ رَبُّكُمْ فَاعْبُدُوهُ )  « 2 » ، ( همانا اللّه پروردگار من و شماست ، پس او را عبادت كنيد ) .\r\n\r\n\r\n","description":"","footnote":"\r\n( 1 ) . تفسير مجمع البيان ، ج 3 .\r\n( 2 ) . سورهء مريم ، آيهء 36 .\r\n","page_name":" 143 ","page_number":143},
  {"content":"\r\n\r\nو پس از آن مسأله دادن كتاب ، يعنى انجيل و مسألهء نبوّت خود را اعلام فرمود و قبلا گفته شد كه نبوّت با رسالت تفاوت دارد و نبى شخص است كه از عالم غيب خبر داشته و بوسيله وحى با آن در ارتباط است ، امّا رسول شخصى است كه علاوه بر نبوّت مأمور به ابلاغ و ارسال پيام خدا و دعوت نمودن مردم بسوى دين الهى است ، لذا عيسى در آن زمان فقط نبى بوده و بعدها خداوند او را به رسالت برمىگزيند .\r\nو در ادامه مىگويد : خداوند مرا در هر جا باشم باعث بركت و نموّ خير قرار داده ، يعنى وجود من براى مردم منافع بسيار دارد و علم نافع به آنها مىآموزد و ايشان را به عمل شايسته دعوت مىكند و با آدابى نيكو تربيتشان مىنمايد و بيماران آنها را شفا داده و اقويا را اصلاح و ضعيفان را تقويت و يارى مىكند .\r\nو مرا تا زمانى كه زنده هستم به نماز و زكات سفارش فرموده ، يعنى اشاره مىكند كه در شريعت من حكم نماز و زكات تشريع شده و نماز توجّه بندگى مخصوص به جانب خداى متعال است كه رابطهء فرد با خداوند را اصلاح مىكند و زكات انفاق ماليست كه رابطه فرد با جامعه را اصلاح مىنمايد ، پس اين دو امر يعنى نماز و زكات ( كه حق جامعه را تضمين مىكند ) تا زمان مرگ باقيست .\r\n( 32 )  ( وَ بَرًّا بِوالِدَتِي وَ لَمْ يَجْعَلْنِي جَبَّاراً شَقِيًّا )  : ( و مرا نسبت به مادرم نيكوكار كرده و مرا گردنگش و نافرمان و محروم قرار نداده ) ، مىفرمايد : خداوند مرا نسبت به مادرم و همه مردم مهربان و رئوف قرار داده و از مظاهر اين رحمت و رأفت اين است كه من نسبت به ساير مردم هم جبّار و شقّى نيستم ، يعنى من چنان نيستم كه جور و ستم خود را به مردم تحميل كنم ولى جور آنها را تحمّل نكنم و يا پذيراى خيرخواهى آنها نباشم .\r\n( 33 )  ( وَ السَّلامُ عَلَيَّ يَوْمَ وُلِدْتُ وَ يَوْمَ أَمُوتُ وَ يَوْمَ أُبْعَثُ حَيًّا )  : ( و سلام بر من روزى كه تولّد يافته‌ام و روزى كه بميرم و روزى كه زنده برانگيخته مىشوم ) ، در اين آيه حضرت عيسى عليه السّلام در سه موضع بر خود درود و سلام نموده كه اوّلى روز ورود به عالم دنيا و دوّمى روز ورود به عالم برزخ و سوّمى روز ورود به عالم آخرت و قيامت است و اين كلام چنانچه گفتيم دالّ بر پاكى و برائت مادر او از هر ناپاكى و ناشايستگى و\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nنيز دالّ بر طهارت مولد اوست .\r\nامّا تفاوت اين سلام در اين آيه با سلامى كه در مورد يحيى وجود داشت ، اولا اين است كه سلام در مورد يحيى نكرده بوده يعنى دلالت بر نوع خاصّى از سلام مىنمود ، امّا در اينجا با ( الف و لام ) آورده شده كه دلالت بر نوع سلام و همهء انواع آن مىنمايد و ديگر اينكه در مورد يحيى عليه السّلام سلام كننده ، خداوند بود ، امّا در اين داستان خود عيسى بر خود سلام مىگويد .\r\n( 34 )  ( ذلِكَ عِيسَى ابْنُ مَرْيَمَ قَوْلَ الْحَقِّ الَّذِي فِيهِ يَمْتَرُونَ )  : ( به گفتار راست و حقّ ، اين است عيسى پسر مريم كه دربارهء او شك مىكنند ) ، اين آيه و آيهء بعدى جمله معترضه در ميان گفتار عيسى عليه السّلام بوده و كلام خداى متعال است كه مىفرمايد : اين شخصى كه ما دربارهء او سخن گفتيم و او خود را به عبوديّت و نبوّت و كتاب داشتن معرفى كرد ، همان عيسى پسر مريم است و اين كه مىگويم سخن حقّ است ، دربارهء عيسى كه در خصوص او شك و ترديد دارند و نزاع مىكنند .\r\n( 35 )  ( ما كانَ لِلَّهِ أَنْ يَتَّخِذَ مِنْ وَلَدٍ سُبْحانَهُ إِذا قَضى أَمْراً فَإِنَّما يَقُولُ لَهُ كُنْ فَيَكُونُ )  : ( هرگز خدا را نسزد كه فرزندى بگيرد ، او منزّه است ، چون كارى را اراده فرمايد : فقط به او مىگويد : باش ، پس وجود مىيابد ) ، در اين آيه خداوند ابتدا فرزند داشتن را از ساحت كبريايى خود نفى نموده و سپس براى آن حجّتى اقامه مىكند ، چون فرزند دار شدن به جهت آنست كه آن فرزند در هنگام پيرى به والد خود كمك كند و حوائج او را برآورده سازد ، امّا خداى سبحان غنى بالذّات است و هرگز تدريج در امر او نيست و ابدا پير و محتاج نمىگردد ، پس ساحت او از فرزند گرفتن مبرّاست ، و خداوند بىنياز از كمك است ، زيرا هرگز خواسته‌اش از ارادهء او تخلّف نمىكند و تأخير نمىنمايد ، بلكه هر قضا و حكمى كه براند ، تنها كافيست كه آن را اراده كند و بگويد :\r\nباش ، پس موجود مىشود ، لذا قدرت او تجسّم و تمثّل قول اوست .\r\nو نيز فرزند جزئى از اجزاى پدر است كه از او جدا شده و تحت تربيت تدريجى به صورت فرد ديگرى مانند پدر ، در مىآيد ، امّا خداى سبحان از تدريج بىنياز است و\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nمثل و مانندى ندارد و هر چه اراده كند ، موجود مىشود ، بدون اينكه شباهتى به او داشته باشد .\r\n( 36 )  ( وَ إِنَّ اللَّهَ رَبِّي وَ رَبُّكُمْ فَاعْبُدُوهُ هذا صِراطٌ مُسْتَقِيمٌ )  : ( و همانا خداوند پروردگار من و شماست ، پس او را عبادت كنيد ، اين راه مستقيم است ) ، اين آيه بقيهء گفتار عيسى عليه السّلام است كه در آن به بندگى خود براى خالق مدبّر اعتراف مىكند تا به اين وسيله ريشهء زياده‌روى اهل غلّو دربارهء آن حضرت ، كه او را پسر خدا مىدانند ، سركوب و قطع شود و حجّت بر آنها تمام گردد و در آخر اين شيوه را صراط مستقيم و راه رساننده به كمال مطلوب مىنامند كه مسلّما هر طريقه‌اى غير آن ، بيراههء ضلالت و گمراهى است .\r\n( 37 )  ( فَاخْتَلَفَ الْأَحْزابُ مِنْ بَيْنِهِمْ فَوَيْلٌ لِلَّذِينَ كَفَرُوا مِنْ مَشْهَدِ يَوْمٍ عَظِيمٍ )  :\r\n( پس اين گروهها ميان خودشان اختلاف كردند ، واى بر كسانى كه كافر بوده‌اند ، از حضور در روزى بزرگ ) ، يعنى هر طائفه‌اى دربارهء عيسى عليه السّلام نظرات مختلفى ارائه كردند كه با نظرات طائفه ديگر تفاوت داشت ، پس همه افراد دربارهء آن حضرت غلوّ و زياده‌روى نكرده‌اند ، بلكه بعضىها نظرشان به حق بوده ، و به همين دليل هم در آخر براى تهديد غاليان و فهماندن شدّت عذاب ، مىفرمايد : واى بر آن كسانى كه كفر ورزيدند ، و عيسى را پسر خدا يا خود خدا و يا شريك خدا ناميدند ، از حضور در روز بزرگ يعنى روزى كه بايد در پيشگاه الهى حاضر شوند ، و اعمال و اقوالشان سنجيده گردد كه در آن روز هيچ راه فرار و نجاتى نخواهند داشت .\r\n( 38 )  ( أَسْمِعْ بِهِمْ وَ أَبْصِرْ يَوْمَ يَأْتُونَنا لكِنِ الظَّالِمُونَ الْيَوْمَ فِي ضَلالٍ مُبِينٍ )  : ( روزى كه نزد ما بيايند ، چقدر شنوا و بينا خواهند شد ، ولى آن روز ستمگران در گمراهى آشكارند ) ، يعنى در روز قيامت كه آنها در پيشگاه الهى حاضر مىشوند ، چه خوب مىبينند ، و چه خوب مىشنوند و حقّ برايشان آشكار مىشود ، امّا اين ستمكاران در آن روز ابدا از اين ديدن و شنيدن بهره‌مند نمىشوند و هدايت نمىيابند ، بلكه در گمراهى آشكار خواهند بود ، چون روز قيامت روز جزاست نه روز عمل و راه گريز و تبديلى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nندارند و آنچه براى خود كسب كرده‌اند جز گمراهى و ضلالت نيست .\r\n( 39 )  ( وَ أَنْذِرْهُمْ يَوْمَ الْحَسْرَةِ إِذْ قُضِيَ الْأَمْرُ وَ هُمْ فِي غَفْلَةٍ وَ هُمْ لا يُؤْمِنُونَ )  : ( و آنان را از روز پشيمانى و حسرت بيم ده ، آن زمان كه كار بگذرد و آنها بىخبر بمانند و باور ندارند ) ، مىفرمايد : اى پيامبر ايشان را بترسان از روزى كه امر رانده شده و كار يكسره مىگردد و هلاكت دائمى آنها قطعى مىشود ، آن وقت از سعادت ابدى كه باعث روشنى چشم هر كسى است جدا شده و حسرتى مىخورند كه ابدا قابل سنجش نيست و اين به دليل آنست كه اينها در دنيا غفلت ورزيدند و راه ايمان را كه ايشان را به سر منزل سعادت مىرسانيد نپيمودند و به خداى واحد نگرويدند و او را از فرزند داشتن تنزيه نكردند ، بلكه راه مخالف آن را طى كردند و در نتيجه به هلاكت ابدى دچار شدند .\r\n( 40 )  ( إِنَّا نَحْنُ نَرِثُ الْأَرْضَ وَ مَنْ عَلَيْها وَ إِلَيْنا يُرْجَعُونَ )  : ( همانا ما زمين و تمام كسانى را كه بر آن قرار دارند به ارث مىبريم و همگى به سوى ما باز مىگردند ) ، چون خداوند بعد از فناى همه اشياء باقى مىماند ، لذا همهء اهل زمين بوسيلهء مرگ دست از دنيا مىشويند و زمين تنها براى خدا مىماند و او مالك على الاطلاق آن خواهد بود و نيز هر چه آنها در دنيا به دست آورده‌اند براى خدا باقى مىماند و بعد از فناى زمين هم تنها او باقى مىماند و از زمين هر چه وجود و آثار وجودى دارد ، او به ارث مىبرد و هر موجودى در نهايت بسوى او باز مىگردد و محشور مىشود و اين آيه خود حجّت ديگريست بر اينكه خدا فرزند ندارد ، و مسيح فرزند او نيست و خدايى كه وارث همه چيز است مسلّما از وجود فرزند بىنياز است ، چون كسى به فرزند احتياج دارد كه بخواهد فرزندش وارث او باشد .\r\n\r\n[ آيهء ( 50 - 41 ) ماجراى احتجاج ابراهيم با آزر و نفى بت‌پرستى 
  ]\r\n( 41 )  ( وَ اذْكُرْ فِي الْكِتابِ إِبْراهِيمَ إِنَّهُ كانَ صِدِّيقاً نَبِيًّا )  : ( ياد كن در اين كتاب ابراهيم را كه او بسيار راستگو و پيامبر بود ) ، ( صدّيق ) صيغه مبالغه از صدق است ، يعنى شخص بسيار راستگو كه بين قول و عملش تناقضى نباشد ، و ( نبّى ) از ريشه ( نبأ ) يعنى شخصى كه بوسيلهء وحى از عالم غيب خبر دارد .\r\nو ابراهيم به اين دو صفت آراسته بود ، چون در محيطى كه همهء مردم بت‌پرست بودند\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nبه تنهايى نداى توحيد سر داد و با عمو و قومش به محاجّه و استدلال پرداخت و در برابر نمرود پادشاه ستمگر بابل مقاومت كرد و خدايان دروغين را شكست و بر طريقهء توحيدى كه مىگفت ، استقامت ورزيد ، تا آنكه او را در آتش افكندند و خدا او را نجات داد و در نهايت از همه آن افراد بت‌پرست و آنچه مىپرستيدند اعلام بيزارى نمود و كناره‌گيرى كرد و خداوند هم او را غرق در رحمت و موهبت خود نمود .\r\n( 42 )  ( إِذْ قالَ لِأَبِيهِ يا أَبَتِ لِمَ تَعْبُدُ ما لا يَسْمَعُ وَ لا يُبْصِرُ وَ لا يُغْنِي عَنْكَ شَيْئاً )  :\r\n( آن زمانى كه به پدرش گفت : اى پدر چرا آنچه را كه نه مىشنود و نه مىبيند و نه تو را از چيزى بىنياز مىكند ، عبادت مىكنى ؟ ) ، چنانچه گفتيم مراد از پدر ، آزر عموى ابراهيم و يا جدّ مادرى و يا شوهر مادر اوست ، به هر جهت او به نحو استفهام توبيخى و انكارى ، آزر را از پرستش بتها برحذر مىدارد و مىگويد : عبادت اينها عملى لغو و بى ثمر است ، چون مفهوم عبادت تمام نمىشود ، جز وقتى كه معبود قدرت شنيدن دعا و ديدن شخص عابد را داشته باشد و نيز بتواند باعث وصول خير و دفع شرّ از او گردد ، امّا اين بتها كه نه مىبينند و نه مىشنوند و نه مىتوانند نفعى را جلب كرده و يا ضررّى را دفع كنند ، ابدا لياقت پرستش ندارند .\r\n( 43 )  ( يا أَبَتِ إِنِّي قَدْ جاءَنِي مِنَ الْعِلْمِ ما لَمْ يَأْتِكَ فَاتَّبِعْنِي أَهْدِكَ صِراطاً سَوِيًّا )  :\r\n( اى پدرم ، به تحقيق علمى نزد من آمده كه براى تو نيامده ، مرا پيروى كن ، تا تو را به راهى راست هدايت كنم ) ابراهيم عليه السّلام بعد از آنكه بطلان بت‌پرستى و بىثمر بودن آن را اثبات نمود ، در واقع ثابت كرد كه آزر راه غير هموار را پيموده و طريق او طريقه ضلالت است ، او را متوجّه كرد كه من علمى به اين مسأله دارم كه تو ندارى و تو بايد مرا پيروى كنى تا تو را به راه مستقيم ، كه راهيست بسيار واضح كه هرگز رهرو آن گمراه نمىگردد ، هدايت كنم .\r\nو هدايت ، ارائه طريق و نشان دادن راه است ، امّا امامت يعنى رساندن به مطلوب و ابراهيم در آن زمان هنوز امام نبوده ، بلكه در اواخر عمر خداوند او را امام قرار مىدهد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n( 44 )  ( يا أَبَتِ لا تَعْبُدِ الشَّيْطانَ إِنَّ الشَّيْطانَ كانَ لِلرَّحْمنِ عَصِيًّا )  : ( اى پدرم بندگى شيطان را مكن كه همانا شيطان عاصى درگاه خداى رحمان است ) ، شيطان از جنيّان بود كه بت‌پرستان به آنها اعتقاد داشتند ، ولى مراد از عبادت در اينجا اطاعت است ، پس نهى از عبادت شيطان ، نهى از اطاعت او در هر امريست كه او به آن امر مىكند و از جملهء آنها عبادت غير خداست .\r\nابراهيم عليه السّلام پس از آنكه عبادت بتها را عملى لغو ناميد ، در اينجا اضافه مىكند كه اين عمل ، انسان را در معرض هلاكت و تحت عبوديّت شيطان وارد مىسازد ، و كسى كه بندهء شيطان باشد ، امكان هدايت و سعادت او منتفى گشته و هلاكتش حتمى مىشود ، چون شيطان خودش خدا را نافرمانى كرده ، با آنكه خدا منبع همه رحمتها و نعمات است ، لذا چنين كسى كه خود منبع همه رحمات را نافرمانى مىكند ، جز به نافرمانى از خدا و دورى و محروميّت از رحمت او فرمان نمىدهد .\r\n( 45 )  ( يا أَبَتِ إِنِّي أَخافُ أَنْ يَمَسَّكَ عَذابٌ مِنَ الرَّحْمنِ فَتَكُونَ لِلشَّيْطانِ وَلِيًّا )  : ( اى پدرم من بيم دارم كه از خداى رحمان عذابى به تو برسد و دوستدار شيطان شوى ) ، ( عذاب ) در اينجا به معناى خذلان يا امساك رحمت و به خود واگذاشتن است ، اينكه در اين آيه و آيه قبل به جاى اسم ( اللّه ) از ( رحمن ) استفاده فرموده ، به جهت آنست كه وصف رحمت در هر دو حكم دخالت تام دارد ، در آيه قبل چون خدا منبع و سرچشمه همه رحمتها و نعمتهاست ، لذا شايسته نيست انسان غير او را اطاعت و عبادت كند و در اين آيه نيز منبع و مصدر بودن خدا براى هر رحمت باعث مىشود كه انسان از عذاب او و خوددارى از رحمتش بترسد .\r\nدر اينجا ابراهيم عليه السّلام در ادامهء گفتار خود مىافزايد اى پدر چون خداوند بخشنده سرچشمه همه نعمات و رحمات است ، من بيم دارم كه او رحمتش را از تو دريغ كند و بواسطهء آن عذاب خذلان شامل تو شود و سرپرست و وليّى جز شيطان برايت باقى نماند ، زيرا وقتى تو در ولايت خداى رحمان نباشى ، شيطان ولّى و عهده‌دار امور تو خواهد بود .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n( 46 )  ( قالَ أَ راغِبٌ أَنْتَ عَنْ آلِهَتِي يا إِبْراهِيمُ لَئِنْ لَمْ تَنْتَهِ لَأَرْجُمَنَّكَ وَ اهْجُرْنِي مَلِيًّا )  :\r\n( گفت : اى ابراهيم ، آيا تو از خدايان من روى گردانى ؟ اگر دست برندارى تو را سنگسار مىكنم و آنگاه بايد مدّت طولانى از من جدا شوى ) ، ( رغب عن ) يعنى متنفر شد از چيزى ، به خلاف ( رغب فى ) كه به معناى تمايل به چيزيست و ( تنته ) از ريشه انتهاء ، به معناى خوددارى از امريست بعد از آنكه از آن عمل نهى كرده باشند ، و ( رجم ) يعنى سنگسار و ( هجر ) يعنى ترك و جدائى و ( ملّى ) روزگارى طولانى .\r\nدر اين آيه آزر ، ابراهيم را به بدترين نوع كشتن تهديد كرده ، چون سنگسار شامل شكنجه ، طرد ، تحقير و كشتن است و آزر در واقع با اين كلام ابراهيم را از خود طرد كرده است .\r\n( 47 )  ( قالَ سَلامٌ عَلَيْكَ سَأَسْتَغْفِرُ لَكَ رَبِّي إِنَّهُ كانَ بِي حَفِيًّا )  : ( ابراهيم گفت : سلام بر تو باد ، براى تو از پروردگارم آمرزش خواهم خواست كه همانا او نسبت به من مهربان است ) ، ابراهيم تهديد آزر را كه وى را از سلب امنيّت و سنگسار بيم داده بود با درود و سلام پاسخ مىگويد : سلامى كه حاوى احسان و امنيّت است ، همچنانكه خداوند مىفرمايد :  ( وَ إِذا خاطَبَهُمُ الْجاهِلُونَ قالُوا سَلاماً )  « 1 » ، ( و زمانيكه نادانها آنها را مورد خطاب قرار مىدهند ، مىگويند : سلام بر شما ) ، همچنين به او وعدهء استغفار داد و در مقابل اينكه او ابراهيم را به جدايى و هجر طولانى تهديد كرد ، ابراهيم گفت : به زودى از پروردگارم برايت طلب آمرزش مىكنم ، و اين استغفار به جهت آنست كه ابراهيم يقين نداشت كه آزر از اولياء شيطان باشد كه قلبهايشان با شرك و عناد حقّ مهر شده است ، و گرنه هرگز براى او طلب آمرزش نمىنمود ، و در آخر فرمود : پروردگارم نسبت به من مهربان است ، يعنى بواسطه همين مهربانى مراعات جانب من را مىنمايد و خواستهء مرا اجابت مىكند .\r\n( 48 )  ( وَ أَعْتَزِلُكُمْ وَ ما تَدْعُونَ مِنْ دُونِ اللَّهِ وَ أَدْعُوا رَبِّي عَسى أَلَّا أَكُونَ بِدُعاءِ رَبِّي شَقِيًّا )  : ( و از شما و آنچه غير از خدا مىخوانيد كناره‌گيرى مىكنم و پروردگارم را\r\n\r\n\r\n","description":"","footnote":"\r\n( 1 ) . سورهء فرقان ، آيهء 63 .\r\n","page_name":" 150 ","page_number":150},
  {"content":"\r\n\r\nمىخوانم ، شايد كه در دعاى پروردگارم محروم و بىبهره نباشم ) ، ابراهيم براى آنكه بتواند در خلوت و با حالت خلوص خدا را عبادت كند ، گفت : من از شما مشركان و بتهايتان كناره‌گيرى مىكنم تا شايد دعايم بىثمر نشود و اين امر را با حالت رجاء و اميد اظهار كرد ، چون دعا و توجّه در خلوّت از اسبابى نيست كه اجابت را بر خدا واجب كند ، بلكه اگر خدا بواسطه دعا و توجّه ، سعادتى مرحمت كند يا نعمتى دهد و خواسته‌اى را اجابت كند ، فقط از باب تفضّل است ، علاوه بر اين ، ملاك امور ، خاتمهء آنست و جز خدا كسى علم به غيب و عاقبت امور ندارد ، پس انسان مؤمن هميشه بايد حالتى بين خوف و رجاء داشته باشد .\r\n( 49 )  ( فَلَمَّا اعْتَزَلَهُمْ وَ ما يَعْبُدُونَ مِنْ دُونِ اللَّهِ وَهَبْنا لَهُ إِسْحاقَ وَ يَعْقُوبَ وَ كُلًّا جَعَلْنا نَبِيًّا )  : ( و زمانيكه از آنها و آنچه به جاى خدا مىپرستيدند كناره گرفت ، اسحاق و يعقوب را به او بخشيديم و هر يك را نبى قرار داديم ) ، اينكه به جاى اسماعيل ، فرزند ديگر ابراهيم ، از يعقوب نوهء آن حضرت ياد فرمود به جهت آنست كه به متوالى بودن شجرهء نبوّت در خانوادهء آن حضرت و فرزندان يعقوب ( بنى اسرائيل ) اشاره كند .\r\nپس خداوند مىفرمايد : وقتى ابراهيم از مشركان و بتهايشان كناره‌گيرى كرد و عبادت را منحصر به خداوند ديد و فقط او را عبادت كرد ما هم رحمت خود را شامل او كرديم و به او اسحاق و يعقوب و ساير فرزندان يعقوب را بخشيديم و همه را پيامبر نموديم ، يعنى شجرهء نبوت را در دودمان ابراهيم قرار داديم ، چون عدهء كثيرى از انبياء در دودمان يعقوب قرار دارند .\r\n( 50 )  ( وَ وَهَبْنا لَهُمْ مِنْ رَحْمَتِنا وَ جَعَلْنا لَهُمْ لِسانَ صِدْقٍ عَلِيًّا )  : ( و از رحمت خود به ايشان عطا كرديم و ذكر خير بلند آوازه‌اى برايشان قرار داديم ) ، ممكن است مراد از رحمت ، امامت باشد همچنانكه فرمود :  ( وَ جَعَلْناهُمْ أَئِمَّةً يَهْدُونَ بِأَمْرِنا )  « 1 » ، ( فرزندان ابراهيم را امامانى قرار داديم كه به امر ما هدايت مىكردند ) ، و شايد هم مراد از رحمت ،\r\n\r\n\r\n","description":"","footnote":"\r\n( 1 ) . سورهء انبياء ، آيهء 73 عليه السّلام .\r\n","page_name":" 151 ","page_number":151},
  {"content":"\r\n\r\nتأييد بواسطه روح القدس باشد ، همچنانكه مىفرمايد :  ( وَ أَوْحَيْنا إِلَيْهِمْ فِعْلَ الْخَيْراتِ )  « 1 » ، ( به ايشان انجام امور نيك را وحى كرديم ) ، و مراد از ( لسان صدق ) ذكر خير و ثناء جميل است و ( علّى ) يعنى رفيع .\r\nمىفرمايد : ما از رحمت خود ، به آنها امامت بخشيديم يا ايشان را با روح القدس تأييد كرديم و برايشان ذكر خيرى رفيع القدر و بلند آوازه قرار داديم .\r\n\r\n[ آيهء ( 57 - 51 ) اشاره به داستان موسى عليه السّلام اسماعيل صادق الوعد عليه السّلام و ادريس پيامبر عليه السّلام 
  ]\r\n( 51 )  ( وَ اذْكُرْ فِي الْكِتابِ مُوسى إِنَّهُ كانَ مُخْلَصاً وَ كانَ رَسُولًا نَبِيًّا )  : ( در اين كتاب موسى را ياد كن كه وى فردى مخلص و فرستاده‌اى ، پيغمبر بود ) ، ( مخلص ) يعنى كسى كه خدا او را براى خود خالص كرده و غير خدا كسى در او و عملش شريك نباشد و اين مقام بالاترين مقامات عبوديّت و بندگى است و ( رسول ) يعنى پيامبر صاحب كتاب و شريعت كه مأمور به ابلاغ و دعوت مردم است و ( نبّى ) يعنى شخصى كه با عالم غيب از راه وحى ارتباط دارد .\r\nپس خداوند موسى را بواسطه خصائص باطنى و كرامات ظاهرى ، براى خود خالص كرده بود و خداوند در طول زندگى او را به ابتلائات گوناگون مبتلا نمود ، ابتدا از مادر و خانواده دور شد و تحت سرپرستى فرعون قرار گرفت ، بعد در طلب يارى مظلومى بر آمد ، امّا ناخواسته شخص متجاوز را به قتل رسانيد و سپس از بيم مجازات فرار كرد و سالها به شبانى مشغول گشت و در راه بازگشت به موطن نور الهى را از كوه طور از وراى شجره مشاهده كرد و مأمور به ابلاغ رسالت شد و خداوند به او فرمان داد تا فرعون طغيانگر و قومش را كه مانند سگهاى درنده به متاع دنيوى متمايل بودند و بنى اسرائيل را با ظلم و ستم ، به استضعاف كشانده بودند ، انذار كند و با آنكه او سالها در قصر فرعون كه يكى از بزرگترين پادشاهان زمين بود رشد كرده بود ، امّا آن رفاه و اشرافيّت نتوانست تا او را از يارى مستضعفين و كمك به بيرون كردن آنها از وضعيّت مشقّت بارشان ، مانع شود و او به امر الهى بنى اسرائيل را از ظلم و ستم فرعونيان رهانيد .\r\n( 52 )  ( وَ نادَيْناهُ مِنْ جانِبِ الطُّورِ الْأَيْمَنِ وَ قَرَّبْناهُ نَجِيًّا )  : ( و ما او را از جانب راست كوه طور صدا زديم و او را با رازگوئى به خود نزديك كرديم ) ، مراد از قرب در اينجا\r\n\r\n\r\n","description":"","footnote":"\r\n( 1 ) . سورهء انبياء ، آيهء 73 عليه السّلام .\r\n","page_name":" 152 ","page_number":152},
  {"content":"\r\n\r\nقرب و نزديكى معنوى است نه مكانى و اينكه مولائى مقتدر بندهء ناچيز خود را بخواند و او را به مجلس قرب نزديك گرداند و با او نجوا كند ، رحمت و عطائى ناگفتنى است كه هر كسى لياقت و شايستگى آن را نمىيابد .\r\n( 53 )  ( وَ وَهَبْنا لَهُ مِنْ رَحْمَتِنا أَخاهُ هارُونَ نَبِيًّا )  : ( و از رحمت خويش برادرش هارون پيامبر را به او بخشيديم ) ، اين آيه اشاره به اجابت دعاى موسى عليه السّلام است كه از خداوند خواست تا وزيرى از اهلش براى او قرار دهد ، و بوسيله هارون برادرش او را پشتيبانى كند و در امر او مشاركت نمايد ،     ( وَ اجْعَلْ لِي وَزِيراً مِنْ أَهْلِي هارُونَ أَخِي اشْدُدْ بِهِ أَزْرِي وَ أَشْرِكْهُ فِي أَمْرِي )     « 1 » ، و خداوند مىفرمايد : وجود هارون عطيّه و بخششى از ناحيهء رحمت ما بود .\r\n( 54 )  ( وَ اذْكُرْ فِي الْكِتابِ إِسْماعِيلَ إِنَّهُ كانَ صادِقَ الْوَعْدِ وَ كانَ رَسُولًا نَبِيًّا )  : ( و در اين كتاب اسماعيل را ياد كن كه وى راست وعده و فرستاده‌اى پيامبر بود ) ، مراد از اسماعيل ، اسماعيل بن حزقيل ، يكى از انبياء بنى اسرائيل است ، چون اگر فرزند ابراهيم خليل بود بايد اسحاق و يعقوب را نيز نام مىبرد و يا اگر عنايتى به شخص او وجود داشته قاعدتا بايد بعد از ماجراى ابراهيم و قبل از ماجراى موسى عليه السّلام به حكايت او پرداخته مىشد .\r\nو به هر جهت قرآن مىفرمايد : او فردى صادق الوعد بود ، يعنى كسى كه وعدهء خود را حفظ مىكند و هرگز آن را خلف نمىنمايد و نيز مىفرمايد او هم پيامبر و مأمور به ابلاغ رسالت بوده و هم بواسطه وحى با عالم غيب ارتباط داشت .\r\n( 55 )  ( وَ كانَ يَأْمُرُ أَهْلَهُ بِالصَّلاةِ وَ الزَّكاةِ وَ كانَ عِنْدَ رَبِّهِ مَرْضِيًّا )  : ( و او خانواده و اهل خود را به نماز خواندن و دادن زكات امر مىكرد و نزد پروردگار خويش پسنديده بود ) ، مراد از ( اهل ) خواص از اهل بيت و عشيره و قوم اوست ، مىفرمايد : او ايشان را به نماز و زكات وا مىداشت و چنانچه گفتيم ، نماز ارتباط بين بنده و پروردگار و زكات ارتباط ميان شخص و جامعه اوست .\r\n\r\n\r\n","description":"","footnote":"\r\n( 1 ) . سورهء طه ، آيات 32 - 29 .\r\n","page_name":" 153 ","page_number":153},
  {"content":"\r\n\r\nو آنگاه مىفرمايد : نفس او مورد رضايت پروردگارش بود ، البته آن رضايتى كه شايسته صدور از ساحت عزّت الهى باشد . « 1 »\r\n( 57 - 56 )   ( وَ اذْكُرْ فِي الْكِتابِ إِدْرِيسَ إِنَّهُ كانَ صِدِّيقاً نَبِيًّا ، وَ رَفَعْناهُ مَكاناً عَلِيًّا )   :\r\n( و ياد كن در اين كتاب ادريس را كه پيامبرى بسيار راستگو بود ، و ما او را به مقامى بلند بالا برديم ) ، گفته شده نام ادريس عليه السّلام ، اخنوخ بود و بطوريكه در تورات نوشته شده يكى از اجداد نوح عليه السّلام بوده و وجه تسميّه ايشان به ادريس اين است كه او بسيار اشتغال به تدريس داشته ، به هر جهت مىفرمايد : او از انبياء بسيار راستگو و از مقرّبان بوده و خداوند او را به موهبّت نبوّت و ولايت برترى داده و مراد از ( مكان علىّ ) بالا رفتن در درجات قرب است .\r\nامّا فخر رازى در تفسير خود و مطابق بعضى احاديث آورده است كه خداوند ادريس را به بعضى طبقات آسمان بالا برده و در همانجا او را قبض روح نموده است كه اگر صحيح باشد اين امر مزّيت قابل توجّهى است كه آيه مىخواهد آن را به عنوان يكى از نشانه‌هاى قدرت الهى بيان كند « 2 » .\r\n\r\n[ آيهء ( 63 - 58 ) بيان كسانى كه خداوند به آنها نعمت هدايت و اجتباء را ارزانى داشت 
  ]\r\n( 58 )  ( أُولئِكَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ مِنْ ذُرِّيَّةِ آدَمَ وَ مِمَّنْ حَمَلْنا مَعَ نُوحٍ وَ مِنْ ذُرِّيَّةِ إِبْراهِيمَ وَ إِسْرائِيلَ وَ مِمَّنْ هَدَيْنا وَ اجْتَبَيْنا إِذا تُتْلى عَلَيْهِمْ آياتُ الرَّحْمنِ خَرُّوا سُجَّداً وَ بُكِيًّا )  : ( ايشان كسانى هستند كه خدا به آنها موهبت داده ، از فرزندان آدم\r\n\r\n\r\n","description":"","footnote":"\r\n( 1 ) . در علل الشرايع به سند خود از ابن ابى عمير و محمد بن سنان از امام صادق عليه السّلام روايت كرده و مضمون آن اين است كه اسماعيل صادق الوعد ، پسر ابراهيم عليه السّلام نبوده ، بلكه يكى از انبياء الهى بوده كه خداوند او را به سوى قريش مبعوث كرد ، ولى آن مردم او را گرفته و پوست سر و رويش را كندند و فرشته‌اى به نزد او آمد و گفت : خداى متعال مرا فرستاده تا هر امرى كه دارى از تو اطاعت كنم ، او گفت : من بايد به انبياء ديگر يا به حسين عليه السّلام اقتداء كنم و در عيون اخبار از امام رضا عليه السّلام نقل شده كه وجه تسميّه ايشان به صادق الوعد آنست كه با مردى در محلى وعده داشت و يكسال به انتظار او ايستاد .\r\n( 2 ) . در ميان اهل تاريخ و سيره معروف است كه ادريس عليه السّلام اوّلين كسى است كه با قلم كتابت كرده و خياطى نموده است و در كافى به سند خود از عبد اللّه بن ابان از امام صادق عليه السّلام نقل شده كه مسجد سهله خانهء ادريس پيامبر بوده است .\r\n","page_name":" 154 ","page_number":154},
  {"content":"\r\n\r\nآنها كه همراه نوح بر كشتى سوار كرديم و از فرزندان ابراهيم و اسرائيل و آن كسانى كه آنها را هدايت كرده و برگزيده بوديم ، زمانيكه آيات خداى رحمان بر آنها تلاوت مىشد با حالت گريه به خاك افتاده و سجده مىكردند ) ، ( اولئك ) اشاره به افراد نامبرده در آيات قبل است ، ( زكريّا ، يحيى ، مريم ، عيسى ، ابراهيم ، اسحاق ، يعقوب ، موسى ، هارون ، اسماعيل و ادريس عليهم السلام ) ، داستانهايى كه در اين سوره از انبياء فوق ذكر شد ، به عنوان مثل بوده و اين آيه و دو آيهء بعدى نتيجهء آن مثلها است ، بنابراين ( اولئك ) مبتدا ،  ( الَّذِينَ أَنْعَمَ اللَّهُ عَلَيْهِمْ )  صفت مبتدا و  ( إِذا تُتْلى عَلَيْهِمْ . . . )  خبر آن خواهد بود .\r\nدر اين آيه خداى سبحان اعلام نموده كه بر اين افراد انعام كرده و مطلق بودن نعمت دلالت مىكند كه همه نعمتها بر آنان احاطه دارد و اهل سعادت و فلاح هستند و ابدا هيچ جهت نقمت و مكروهى به آنان نمىرسد .\r\nمىفرمايد : اينها كه نام برديم و امثال ايشان كه خداوند به آنها انعام كرده از انبياء و از كسانى هستند كه ما آنها را هدايت و انتخاب كرده‌ايم و ايشان از ذريّه آدم و از كسانى بوده‌اند كه با حضرت نوح در كشتى بودند و خداوند در ذريّه آنها بركت نهاده به حكم آيه ،  ( وَ جَعَلْنا ذُرِّيَّتَهُ هُمُ الْباقِينَ )  « 1 » ، ( و نژاد و اولاد او را در زمين باقى داشتيم ) .\r\nو نيز از ذريّه و فرزندان ابراهيم و يعقوب ( اسرائيل ) كه البته همهء آنها از ذريّه آدم هستند و شايد ذكر خاص بعد از عام اشاره به اين مطلب باشد كه نعمت سعادت و بركت نبوّت بر نوع بشر پشت سر هم و يك بار پس از بار ديگر متواليا نازل شده و بعضى ديگر از اين افراد كه مورد انعام الهى واقع شده‌اند ، گروهى هستند كه خداوند آنها را هدايت كرده و برگزيده و ايشان غير انبياء هستند .\r\nو در نهايت مىفرمايد : همه اين افراد زمانيكه آيات ما ، يعنى هر چيزى كه شأنى از شئون خداى تعالى را حكايت كند ، برايشان تلاوت و ذكر مىشود با كمال خضوع و خشوع و با حالت گريه به خاك مىافتند .\r\nاز طرف ديگر در سوره حمد اين افرادى كه مورد انعام الهى واقع شده‌اند ، همان\r\n\r\n\r\n","description":"","footnote":"\r\n( 1 ) . سورهء صافات ، آيهء عليه السّلام عليه السّلام .\r\n","page_name":" 155 ","page_number":155},
  {"content":"\r\n\r\nرهروان صراط مستقيم معرفى شده‌اند « 1 » ، و در سوره انعام نيز آنها را افرادى ايمن و هدايت شده معرفى نموده است « 2 » ، لذا اصحاب صراط مستقيم ، مصون از غضب الهى و گمراهى هستند و ايمانشان را با ظلم نمىآميزند و از هر خطرى ايمن هستند و راه سعادت را پيموده و به سر منزل بقاء در جوار حقّ نائل مىشوند .\r\n( 59 )  ( فَخَلَفَ مِنْ بَعْدِهِمْ خَلْفٌ أَضاعُوا الصَّلاةَ وَ اتَّبَعُوا الشَّهَواتِ فَسَوْفَ يَلْقَوْنَ غَيًّا )  : ( و بدنبال ايشان جانشينانى جايگزين آنها شدند كه نماز را ضايع و بيهوده گذاشتند و از هوسها پيروى كردند و به زودى سرگردانى خود را خواهند ديد ) ، ( خلف ) يعنى بدل و جانشين و ( ضياع ) به معناى فساد است و ( غىّ ) يعنى گمراهى و در معنا ضدّ رشد و هدايت است ، مىفرمايد ، به جاى آنها كه خدا انعامشان كرده و روششان خضوع و خشوع براى خداى متعال بود ، قومى آمدند و جانشين آنها شدند و آنچه را از آنان گرفتند ، يعنى نماز و توجّه و ذكر خدا را ضايع كرده و در امر آن سهل انگارى نمودند ، بلكه به كلى آن را ترك كردند و در نتيجه از شهواتشان پيروى كردند و همين پيروى ، آنها را از مجاهده در راه خدا و توجّه به او بازداشت ، پس به زودى كيفر اين گمراهى خود را خواهند ديد يا با ضايع كردن نماز و پيروى از شهوات ، راهى را مىپيمايند كه نهايت و غايت آن گمراهى و غىّ است و به زودى به همان غايت خواهند رسيد ، يا اينكه در قيامت كه عالم كشف حقايق است متوجّه گمراهى خود خواهند شد ، به هر حال اين كلام استعاره از كنايهء لطيفى است .\r\n( 60 )  ( إِلَّا مَنْ تابَ وَ آمَنَ وَ عَمِلَ صالِحاً فَأُولئِكَ يَدْخُلُونَ الْجَنَّةَ وَ لا يُظْلَمُونَ شَيْئاً )  : ( جز كسانى كه توبه كرده و ايمان آورده و عمل شايسته انجام دهند آنها به بهشت داخل شوند و هيچ ستمى نمىبينند ) ، اين آيه استثنائى از آيهء سابق است ، مىفرمايد : مگر كسانى كه از آن راه گمراهى و ضلالت بسوى خدا باز گردند و ايمان آورده و عمل صالح انجام دهند ، در اين صورت داخل بهشت شده و مورد ستم قرار نمىگيرند و چون عقيده نيكو را با عمل نيك آميخته‌اند ، به همان افراد گذشته كه مورد انعام خدا بودند ،\r\n\r\n\r\n","description":"","footnote":"\r\n( 1 ) . سورهء حمد ، آيهء عليه السّلام .\r\n( 2 ) . سورهء انعام ، آيهء 82 .\r\n","page_name":" 156 ","page_number":156},
  {"content":"\r\n\r\nملحق مىشوند ، البته همراه آنان خواهند بود ، نه اينكه جزء ايشان باشند و ايشان ابدا مورد ظلم واقع نخواهند شد ، پس پاداش خود را بطور كامل دريافت مىكنند و اين امر از لوازم مورد ظلم قرار نگرفتن است ، نه از لوازم دخول در بهشت « 1 » .\r\n( 61 )  ( جَنَّاتِ عَدْنٍ الَّتِي وَعَدَ الرَّحْمنُ عِبادَهُ بِالْغَيْبِ إِنَّهُ كانَ وَعْدُهُ مَأْتِيًّا )  :\r\n( بهشتهاى جاويدان كه خداى رحمان از غيب به بندگانش وعده داده ، همانا وعدهء او آمدنى و محقّق است ) ، ( عدن ) به معناى اقامت است و معناى جاودانگى و خلود و نيز در آن هست و ( وعدهء به غيب ) وعده‌ايست كه فرد وعده داده شده ، فعلا آن را نمىبيند و ( وعدهء مأتىّ ) وعده‌ايست كه تخلّف نمىكند .\r\nاين آيه توصيف بهشتى است كه در آيه قبل به مؤمنانى كه عمل شايسته به جا آورند وعده داده شد ، مىفرمايد : بهشتهاى جاودانى است كه خداوند بخشنده آن را به بندگانش وعده داده ، وعده‌اى كه بندگان در دار دنيا آن را نمىبينند ، امّا سرانجام وعدهء او محققّ است و هرگز تخلّف نمىپذيرد .\r\n( 62 )  ( لا يَسْمَعُونَ فِيها لَغْواً إِلَّا سَلاماً وَ لَهُمْ رِزْقُهُمْ فِيها بُكْرَةً وَ عَشِيًّا )  : ( در آنجا سخن بيهوده‌اى نمىشنوند ، مگر سلامى و در آنجا صبح و شام روزيشان را دارند ) ، سخن ( لغو ) يعنى كلامى كه اثرى بر آن مترتب نيست ، مىفرمايد : بهشتيان در بهشت ابدا سخن گزاف و لغوى نمىشنوند ، جز سلام « 2 » و اين استثناء منفصل است ، چون سلام به معناى امنيّت است و سخن لغوى نيست و وقتى به كسى سلام مىگوئيم ، معناى آن اين است كه تو هرگز از من امر مكروهى نمىبينى و هيچ امر ناپسند و نامطلوبى از من به تو نخواهد رسيد ، بهشتيان با اين كلام آرامش و اطمينان مىيابند كه از هر امر بدى دور\r\n\r\n\r\n","description":"","footnote":"\r\n( 1 ) . همچنانكه در سورهء نساء ، آيهء 69 ؛ مىفرمايد :  ( مَنْ يُطِعِ اللَّهَ وَ الرَّسُولَ فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً )  : ( كسانى كه خدا و رسول را اطاعت مىكنند ، ايشان با كسانى خواهند بود كه خداوند به آنها نعمت بخشيده كه عبارتند از :\r\nانبياء ، صديقين ، شهداء ، صالحين و ايشان چه نيكو رفيقانى هستند .\r\n( 2 ) . همچنانكه در سورهء واقعه مىفرمايد :   ( لا يَسْمَعُونَ فِيها لَغْواً وَ لا تَأْثِيماً إِلَّا قِيلًا سَلاماً سَلاماً )   : ( در آنجا ابدا لغو و گناهى نمىشنوند ، جز آنكه گفته شود ، سلام ) .\r\n","page_name":" 157 ","page_number":157},
  {"content":"\r\n\r\nخواهند بود و روزيشان بدون انقطاع و پشت سر هم به ايشان خواهد رسيد .\r\n( 63 )  ( تِلْكَ الْجَنَّةُ الَّتِي نُورِثُ مِنْ عِبادِنا مَنْ كانَ تَقِيًّا )  : ( اين بهشتى است كه آن را به هر يك از بندگانمان كه پرهيزگار باشد به ارث مىدهيم ) ، ( ارث ) يعنى چيزى كه از شخصى به شخص ديگر برسد ، ( البته بعد از فوت يا رفتن شخص اوّل ) .\r\nدر اينجا بهشت را ارث ناميده ، چون هدف از ايجاد بهشت آن بود كه همهء بندگان به آن وارد شوند ، امّا عده‌اى به جهت غفلت از ياد خدا و پيروى شهوات از نيل به آن محروم شدند و بهشت فقط به متقيّن اختصاص يافت ، پس در حقيقت بهشت به متقيّن ارث رسيده است .\r\n\r\n[ آيهء ( 65 - 64 ) دربارهء ملائكه 
  ]\r\n( 64 )  ( وَ ما نَتَنَزَّلُ إِلَّا بِأَمْرِ رَبِّكَ لَهُ ما بَيْنَ أَيْدِينا وَ ما خَلْفَنا وَ ما بَيْنَ ذلِكَ وَ ما كانَ رَبُّكَ نَسِيًّا )  : ( ما فرشتگان ) جز به امر پروردگارت نازل نشويم كه هر چه در پيش رو و پشت سر ماست از اوست ، و پروردگارت فراموشكار نيست ) ، اين آيه و آيهء بعدى كلام فرشتهء وحى است ، امّا به وحى قرآنى و از ناحيهء خداى سبحان .\r\n( تنزّل ) يعنى نزول با كندى و مهلت ، پس ملائكه وحى جز به امر خدا نازل نمىشوند و آنچه زير نظر ايشان و مشرف به آنهاست و آنچه از نظر آنها غائب و مستور است ، همه از آن خداست ، پس ملك خداى متعال محيط است و او متصرّف حقيقى است كه جز او مالك و متصرّفى نيست ، يعنى خداوند مالك وجود ملائكه و مالك متعلّقات و مقدّمات وجود آنها و نيز مالك متعلّقات بعدى وجود آنهاست و به همين دليل هم جز به امر خدا نازل نمىشوند ، و خداوند هيچ چيز از ملك خود را فراموش نمىكند ، بنابراين هرگز در امر تدبير مخلوقات مرتكب اهمال و اختلال نمىشود ، به همين جهت هم در جائى كه نزول ملائكه واجب است ، ابدا امر به نزول آنها را ترك نمىكند و در جائى كه واجب نيست به آن امر نمىنمايد .\r\n( 65 )  ( رَبُّ السَّماواتِ وَ الْأَرْضِ وَ ما بَيْنَهُما فَاعْبُدْهُ وَ اصْطَبِرْ لِعِبادَتِهِ هَلْ تَعْلَمُ لَهُ سَمِيًّا )  : ( پروردگار آسمانها و زمين و آنچه ميان آنهاست ، پس او را عبادت كن و در امر پرستش او شكيبائى ورز ، آيا همتايى براى او مىشناسى ؟ ! ) ، ( سمّىّ ) يعنى همنام يا مثل و\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمانند ، قسمت اوّل اين آيه تعليل آيهء سابق است ، يعنى چطور خدايى كه مالك آسمانها و زمين و ما بين آنهاست ، مالك امر ملائكه نباشد و يا فراموشكار باشد ؟ چون ربّ هر چيزى مالك و مدبّر آنست و احاطه و عدم نسيان از لوازم ربوبيّت است و قسمت دوّم آيه نتيجه و فرع قسمت اوّل است ، يعنى حالا كه ملائكه فقط به امر پروردگارت نازل مىشوند و ما اين قرآن و كلام الهى را بر تو نازل كرده‌ايم ، پس او را به يگانگى عبادت كن و در امر پرستش و عبادت او صبر و خويشتندارى نما ، چون هيچ ربّى غير از او نيست تا پروردگار تو باشد و آيا تو كسى را سراغ دارى كه متصّف به صفات ربوبيّت باشد تا نام ( ربّ ) شايسته او بوده و در نتيجه تو بتوانى به جاى پروردگارت او را عبادت كنى ؟ ! .\r\nو اين كلام آخر تتمه بيان و ادامهء گفتاريست كه آيه در صدد تعليل آنست .\r\n\r\n[ آيهء ( 72 - 66 ) دربارهء نفى استبعاد مسئلهء معاد 
  ]\r\n( 66 )  ( وَ يَقُولُ الْإِنْسانُ أَ إِذا ما مِتُّ لَسَوْفَ أُخْرَجُ حَيًّا )  : ( انسان مىگويد : آيا پس از مردن در آينده زنده ( از قبر ) بيرون خواهم آمد ؟ ! ) ، از اين آيه تا 6 آيه بعد از آن بعضى از سخنان اهل ضلالت در استبعاد امر معاد و پاسخ آنها ذكر شده است .\r\nاين آيه حكايت قول انسانى است كه امر معاد را بعيد دانسته ، ولى انسانى كه خدا او را مجهز به قوّهء عقل نموده و مىداند كه خداوند او را از هيچ آفريده چگونه دربارهء زنده شدن در قيامت استبعاد مىكند و به كار بردن لفظ ( انسان ) اشاره به استمرار انكار از سوى انسان است كه دائما در صدد تغيير نظام الهى و احكام و شرايع اوست خواه با زبان و يا در مرحلهء عمل .\r\n( 67 )  ( أَ وَ لا يَذْكُرُ الْإِنْسانُ أَنَّا خَلَقْناهُ مِنْ قَبْلُ وَ لَمْ يَكُ شَيْئاً )  : ( آيا اين انسان به ياد ندارد كه ما از اوّل او را آفريديم با آنكه چيزى نبود ) ، آيه با استفهام تعجّبى پاسخ مىدهد ، در واقع مىخواهد بگويد ما همانطور كه ابتدا انسان را از هيچ آفريديم در قيامت نيز بر زنده ساختن او قادريم و بهترين دليل بر امكان ، عقلى وقوع معاد ، همان خلقت اوّليه انسان است ، همچنانكه در سورهء يس مىفرمايد :  ( قُلْ يُحْيِيهَا الَّذِي أَنْشَأَها أَوَّلَ مَرَّةٍ )  « 1 » ، ( بگو همان كسى كه بار اوّل آن را ايجاد كرد ، آن را زنده مىسازد ) .\r\n\r\n\r\n","description":"","footnote":"\r\n( 1 ) . سورهء يس ، آيهء 79 .\r\n","page_name":" 159 ","page_number":159},
  {"content":"\r\n\r\n( 68 )  ( فَوَ رَبِّكَ لَنَحْشُرَنَّهُمْ وَ الشَّياطِينَ ثُمَّ لَنُحْضِرَنَّهُمْ حَوْلَ جَهَنَّمَ جِثِيًّا )  : ( قسم به پروردگارت آنها را با شيطانها محشور مىكنيم ، سپس همه را به زانو افتاده پيرامون جهنم حاضر مىسازيم ) ، ( جثّى ) يعنى كسى كه روى دو زانو نشسته ، خطاب آيه با كفّار و منكرين معاد است و مىفرمايد : قسم به پروردگارت كه اين كفّار را در روز قيامت با اولياءشان كه شياطين هستند جمع مىكنيم ، و آنگاه براى چشيدن عذاب آنها را در حالى كه همه از روى ذلّت به زانو افتاده‌اند و يا در حالى كه همه دسته دسته و انبوه گشته‌اند ، پيرامون جهنم حاضر مىسازيم .\r\n( 69 )  ( ثُمَّ لَنَنْزِعَنَّ مِنْ كُلِّ شِيعَةٍ أَيُّهُمْ أَشَدُّ عَلَى الرَّحْمنِ عِتِيًّا )  : ( آنگاه از هر گروه ، هر كس را كه در برابر خداى رحمان بيشتر سركشى نموده ، جدا مىكنيم ) ، ( نزع ) يعنى استخراج و بيرون كردن و ( شيعه ) يعنى جماعتى كه يكديگر را بر امرى يارى دهند يا همه پيرو يك عقيده باشند و ( عتّى ) به معناى سركشى و تمرّد و عصيان است ، مىفرمايد :\r\nبه زودى از هر جماعتى كه متشكّل شدند ، نافرمانترين آنها نسبت به خداى بخشنده را بيرون مىآوريم ، يعنى رؤسا و پيشوايان گمراهى و ضلالت را جدا كرده و بيرون مىنمائيم ، بعضى « 1 » گفته‌اند ، ما بعد از بيرون كردن متمّردترين آنها ، باز به متمرّدترين از ميان بقيّه مىپردازيم و هكذا همه را بيرون مىآوريم .\r\nو علّت به كار بردن كلمه ( رحمن ) به جاى ( اللّه ) آنست كه اشاره به بزرگى تمرّد و عصيان ايشان نمايد ، چون آنها كسى را نافرمانى كرده‌اند كه رحمت او همه چيز را فرا گرفته و ايشان جز رحمت ، چيزى از او نديده‌اند .\r\n( 70 )  ( ثُمَّ لَنَحْنُ أَعْلَمُ بِالَّذِينَ هُمْ أَوْلى بِها صِلِيًّا )  : ( آنگاه ما كسانى را كه به وارد شدن جهنّم سزاوارترند ، بهتر مىشناسيم ) ، مىفرمايد : هر آينه سوگند مىخورم كه ما داناتريم به اينكه چه كسى بر تحمّل حرارت آتش ، سزاوارتر است ، يعنى درجات عذاب ايشان و مراتب استحقاق آنها به دست ماست و هرگز امر بر ما مشتبه و مخفى نمىشود .\r\n\r\n\r\n","description":"","footnote":"\r\n( 1 ) . تفسير فخر رازى ، ج 21 .\r\n","page_name":" 160 ","page_number":160},
  {"content":"\r\n\r\n( 71 )  ( وَ إِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيًّا )  : ( هيچ كس از شما نيست جز آنكه وارد جهنّم مىشود ، كه اين امر بر پروردگارت حتمى و مقرّر است ) خطاب آيه با عموم مردم است ، چه مؤمن و چه كافر ، و ( ورود ) به معناى حضور و قرار گرفتن در لبهء آب و يا به قصد آب رفتن است ، امّا به معنى اعم قصد هم به كار مىرود « 1 » ، مىفرمايد :\r\nهيچ يك از شما نيست جز آنكه به زودى در لبه و پرتگاه آتش قرار مىگيرد « 2 » ، اين حكم و فرمانى است كه بر خداى تعالى واجب و حتمى است و اين وجوب به فرمان خود خدا بوده ، چون هيچ حاكمى نيست كه بر او حكم نمايد و هيچ كس هم نمىتواند حكم او را تغيير دهد .\r\n( 72 )  ( ثُمَّ نُنَجِّي الَّذِينَ اتَّقَوْا وَ نَذَرُ الظَّالِمِينَ فِيها جِثِيًّا )  : ( آنگاه كسانى را كه تقوى پيشه كرده‌اند نجات مىدهيم و ستمگران را به زانو در افتاده در آن رها مىكنيم ) ، يعنى ظالمان را در آتش جهنّم باقى مىگذارند و متقيّن را از آن نجات مىدهند ، امّا نجات دادن بدون داخل بودن نيز متحقّق مىشود ، مثل اينكه در كنار آتش و در شرف دخول در آن باشند .\r\nمىفرمايد : وقتى همهء شما اعم از مؤمنين و كافرين ، در شرف وقوع در آتش قرار گرفتيد ، ما اهل تقوى را نجات داده ، ولى ظالمان را در آن باقى مىگذاريم ، به خاطر اينكه ظلم كردند ، و آنها همچنان به زانو افتاده باقى مىمانند و در آتش واقع مىشوند .\r\n\r\n[ آيهء ( 80 - 73 ) استدلال كفّار به اينكه چون در دنيا مال و مقامشان بهتر از مؤمنان است در قيامت هم عاقبت بهترى خواهند داشت و جواب خداوند به اين پندار باطل 
  ]\r\n( 73 )  ( وَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ كَفَرُوا لِلَّذِينَ آمَنُوا أَيُّ الْفَرِيقَيْنِ \r\n\r\n\r\n","description":"","footnote":"\r\n( 1 ) . از بعض روايات استفاده مىشود كه ورود به آتش در اين آيه به معناى عبور از آن است ، يعنى مردم از روى صراط كه پلى است بر روى آتش كشيده ، عبور مىكنند ، امّا نيكان به سلامت نجات يافته و فجّار در آتش مىافتند .\r\n( 2 ) . در تفسير قمى در ذيل اين آيه از حسين ابن ابى العلاء از امام صادق عليه السّلام روايت كرده كه مگر نشنيده‌اى كه عرب مىگويد : بر فلان قبيله وارد شديم ، يعنى نزديكيهاى آن رسيديم ، نه اينكه داخل شديم .\r\nو در مجمع البيان ، ج 3 ؛ از قول رسولخدا صلّى اللّه عليه و آله و سلم نقل شده كه : مردم وارد آتش مىشوند و بيرون مىآيند و سرعت و كندى بيرون آمدنشان ، بسته به اعمال ايشان است .\r\n","page_name":" 161 ","page_number":161},
  {"content":"\r\n\r\n خَيْرٌ مَقاماً وَ أَحْسَنُ نَدِيًّا )  : ( و زمانيكه آيات روشن ما برايشان خوانده شود ، كسانى كه كافر شدند به مؤمنان گويند : كداميك از دو گروه ، مكان بهتر و مجلس آراسته‌ترى دارند ) ، ( مقام ) اسم مكان از قيام است ، يعنى مسكن و ( ندىّ ) به معناى مجلس و يا خصوص مجلس مشورت است .\r\nمىفرمايد : زمانيكه آيات ما را كه در حجيّت و دلالت واضح است ، براى مردم ، اعم از كافر و مؤمن ، خوانده شود ، با اينكه هيچ جايى براى ترديد باقى نمىگذارد ، امّا باز هم گروهى از آنها كه همان كافران هستند به گروه مؤمنان مىگويند : خودتان بگوييد ، كداميك از ما دو گروه از جهت خانه و مجلس بهتريم ؟ يعنى مقصود آنها اين است كه حالا كه ما در زندگى دنيا از شما بهره‌مندتر هستيم و وضع بهترى داريم ، سعادت در كيش و ملت ماست ، چون سعادتى وراى اين تمتّعات زندگى مادّى و دنيوى وجود ندارد ، پس حقّ با ماست .\r\n( 74 )  ( وَ كَمْ أَهْلَكْنا قَبْلَهُمْ مِنْ قَرْنٍ هُمْ أَحْسَنُ أَثاثاً وَ رِءْياً )  : ( و چه بسيار مردمان هم عصرى كه پيش از اينها بودند و اثاث و منظرشان بهتر از ايشان بود ، هلاك كرديم ) ، ( قرن ) يعنى مردم همزمان و ( اثاث ) يعنى متاع خانه و ( رءى ) يعنى چشم انداز و منظر .\r\nچون كفّار در آيه قبلى با مؤمنان احتجاج كردند كه ما در دنيا از نظر مقام و مجلس بهتر از شمائيم و از حيات اخروى غافل شدند ، لذا خداى متعال در جواب ايشان مىفرمايد : چه بسيار جماعتهايى كه از نظر كالا و مجلس و منظر بسيار بهتر از ايشان بودند و ما آنها را هلاك كرديم .\r\nيعنى دنيا دار اقامت نيست و متاع آن فانيست ، ولى آخرت دار بقاء است ، پس سعادت انسان در دنيا مدّت محدود و اندكى است كه در برابر ابديّتى كه در آخرت در پيش دارد ، ابدا ارزشى ندارد و اين تمتّعات اندك و محدود دنيائى نمىتواند مانع از غضب پروردگار شود .\r\nنظير اين شبهه از قول فرعون نيز نقل شده كه به مردمش مىگويد : آيا من پادشاه مصر نيستم ، و اين نهرها در مملكت من جريان ندارد و نمىبينيد كه من بهتر از اين مرد پست\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nهستم كه حتى نمىتواند درست حرفش را بيان كند . . . امّا خدا سرانجام آنها را غرق نمود و در نهايت وارد آتش جهنم خواهند شد « 1 » .\r\n( 75 )  ( قُلْ مَنْ كانَ فِي الضَّلالَةِ فَلْيَمْدُدْ لَهُ الرَّحْمنُ مَدًّا حَتَّى إِذا رَأَوْا ما يُوعَدُونَ إِمَّا الْعَذابَ وَ إِمَّا السَّاعَةَ فَسَيَعْلَمُونَ مَنْ هُوَ شَرٌّ مَكاناً وَ أَضْعَفُ جُنْداً )  : ( بگو هر كه در گمراهى باشد ، خداى رحمان به او مهلت مىدهد تا زمانيكه آنچه را وعده داده شد ، يا عذاب و يا قيامت را ببيند ، و به زودى خواهند دانست كه چه كسى مكانش بدتر و لشكرش ناتوانتر است ) يعنى كسى كه بر ضلالت استمرار و تداوم داشته باشد ، خداوند نيز بر خود واجب كرده كه چنين كسى را در ضلالت و گمراهى امتداد دهد و يا او را در آنچه هست مدد كند و هر چيزى را كه باعث گمراهى او شده از قبيل زخارف و تمتّعات دنيوى بيشتر به او بدهد ، تا به جهت سرگرمى و اشتغال به آن به كلى از حقّ منصرف و منقطع شود و در نتيجه امر خدا ، يعنى عذاب دنيوى او ، يا امر قيامت ، به ناگهان فرا برسد و آنوقت حقيقت بر او آشكار مىگردد و خواهد دانست كه كداميك از دو گروه كافر يا مؤمن وضعيّت بدترى دارند و از نظير نيرو ناتوانتر و ضعيفتر هستند ، امّا در آن موقع اين درك حقيقت سودى به حالش نخواهد داشت و هيچ نگهدارنده‌اى از عذاب دوزخ برايش نخواهد بود ، چون ايشان جز خدا ياور و لشكرى ندارند كه آنها را يارى كند و از عذاب الهى برهاند .\r\nبا در نظر گرفتن ظاهر آيه ، معلوم مىشود مراد از عذاب ، عذاب دنيويست ، مثل كفّار قريش كه مكان شرّ آنان در هنگام عذاب ، چاه بدر بود كه در آن دفن شدند و مكان شرّشان در قيامت همان جهنم و دار بوار خواهد بود ، چون اين آيات بعد از شكست بزرگان قريش در جنگ بدر توسط پيامبر صلّى اللّه عليه و آله و سلم بر آنها خوانده شد و روى سخن در اين آيات با همان رؤساء و كفّار قريش است .\r\n( 76 )  ( وَ يَزِيدُ اللَّهُ الَّذِينَ اهْتَدَوْا هُدىً وَ الْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَ خَيْرٌ مَرَدًّا )  : ( و خدا كسانى را كه هدايت يافته‌اند بر هدايتشان مىافزايد و اعمال شايسته\r\n\r\n\r\n","description":"","footnote":"\r\n( 1 ) . سورهء زخرف ، آيات 56 - 51 .\r\n","page_name":" 163 ","page_number":163},
  {"content":"\r\n\r\nكه باقى ماندنى است ، پاداشش در نزد پروردگارت بهتر و نتيجه‌اش نيكوتر است ) ، مراد از ( باقيات صالحات ) « 1 » اعمال شايسته است كه نزد خدا محفوظ مىماند و باعث شكر و اجر عظيم خداى متعال مىگردد .\r\nو ( ثواب ) يعنى پاداش عمل و ( مردّ ) يعنى محل بازگشت كه در اينجا مراد بهشت است ، در اين آيه شرح حال طائفه ديگر ، يعنى مؤمنان را بيان مىكند كه خداى متعال راه يافتگان آنها را مدّد مىفرمايد ، و هدايتى بر هدايتشان مىافزايد و در نتيجه موفّق به انجام اعمال صالح و ماندنى مىگردند ( و اين هدايت الهى در نتيجه روى آوردن آنها به حقّ و ايمانى است كه دارند ) ، كه اين باقيات صالحات از نظر اجر بهتر و از نظر مسكن و محل بازگشت نيكوتر است ، چون مسكنى كه اينها به آن انتقال مىيابند ، بهشت جاويد است كه نعم آن زايل نشدنى و ابديست و مسلّما اين نعمات از آنچه زخارف دنيوى كه در نزد كفّار است بهتر است و جمله ( عند ربّك ) اشاره به حكم الهى در خصوص اين مقايسه است و حكم خدا هيچ خطا و اشتباهى در آن راه ندارد .\r\nاين سه آيه جواب از حجّت كفّار بود كه خود را برتر و بالاتر از مؤمنان مىدانستند .\r\n( 77 )  ( أَ فَرَأَيْتَ الَّذِي كَفَرَ بِآياتِنا وَ قالَ لَأُوتَيَنَّ مالًا وَ وَلَداً )  « 2 » : ( آيا آن فردى را كه منكر آيات ما بود و مىگفت : سوگند مىخورم هر آينه به من مال و فرزند بسيار داده خواهد شد ، نديدى ؟ ) .\r\n( 78 )  ( أَطَّلَعَ الْغَيْبَ أَمِ اتَّخَذَ عِنْدَ الرَّحْمنِ عَهْداً )  : ( آيا از غيب اطلاع يافته ، يا از خداى رحمان عهدى گرفته است ؟ ! ) ، استفهام تعجّبى است ، و مىفرمايد : با اين همه دلائل آشكار بر حقانيّت آيات ما ، بعضى افراد منكر وقتى آن سخن كفّار را شنيده با\r\n\r\n\r\n","description":"","footnote":"\r\n( 1 ) . مطابق روايت بعضى مصاديق باقيات صالحات عبارت است : فرزند صالح ، اعمال عام المنفعه ، علم نافع و . . . ( مترجم ) .\r\n( 2 ) . تفسير قمى ، ج 2 ؛ تفسير روح المعانى ، ج 16 ؛ در تفسير قمى از امام جعفر صادق عليه السّلام روايت كرده كه اين آيه در شأن عاص بن وائل نازل شد كه خبّاب ابن ارت از او طلبى داشته و او در جواب مىگويد : موعد من و تو در بهشت باشد ، چون به خدا قسم من در آنجا از دنيا هم ثروتمندتر مىشوم .\r\n","page_name":" 164 ","page_number":164},
  {"content":"\r\n\r\nخود گفته : مثل اينكه در ايمان به خدا نحوستى است كه اغلب مؤمنان فقيرند و حتما در شرك به خدا ميمنت و مباركى وجود دارد كه اغلب كفّار و مشركان ثروتمند هستند و خير و سعادت دنيائى دارند ، پس حتما من هم در دنيا با انكار آيات الهى و پيروى از كيش مشركان صاحب مال و اولاد مىشوم .\r\nامّا خداى متعال سخن او را ردّ كرده و مىفرمايد : مگر او از غيب خبر دارد ، يا مگر با خدا عهد بسته كه با قطعيّت و جزم مىگويد : صاحب مال و اولاد مىشوم ؟ ، يعنى با استفهامى انكارى هم علم غيب او را نفى مىكند و هم مىفهماند كه او عهدى از خدا نستانده كه به موجب آن بداند قطعا صاحب فرزند و مال مىشود .\r\n( 79 )  ( كَلَّا سَنَكْتُبُ ما يَقُولُ وَ نَمُدُّ لَهُ مِنَ الْعَذابِ مَدًّا )  : ( هرگز ! آنچه را كه مىگويد ، ثبت خواهيم كرد و عذاب او را امتداد مىدهيم ) .\r\n( 80 )  ( وَ نَرِثُهُ ما يَقُولُ وَ يَأْتِينا فَرْداً )  : ( و آنچه او مىگويد از او به ارث مىبريم و او تنها به نزد ما خواهد آمد ) ، ( كلّا ) كلمهء زجر و ردع است و بوسيلهء آن لازمهء كلام گوينده ردّ مىشود ، در واقع سخن آن شخص اين بود كه دارا شدن مال و فرزند از آثار شرك به خداست ، امّا خداوند بوسيله ( كلّا ) سخن او را ردّ مىكند و تفهيم مىنمايد ، كه اثر كفر به آيات خدا مال و اولاد داشتن نيست ، بلكه اثر آن امتداد عذاب است ، مىفرمايد : ما به زودى همين گفتار او را مىنويسيم و اثرش را به او مىرسانيم ، يعنى آن عذاب ممتد را به او مىچشانيم كه اين نتيجه عمل و سعى او و هر شخص مكذّبى است .\r\nدر ادامه مىفرمايد : ما آنچه را او مىگويد : از او به ارث مىبريم ، يعنى او به زودى مىميرد و فانى مىشود ، امّا اين سخنش كه مىگفت : ( با كفر صاحب مال و اولاد مىشوم ) نزد ما محفوظ مىماند و ما آن را به ارث مىبريم و خودش به تنهايى نزد ما مىآيد و هيچ يك از ياورانى را كه به خيال خود به آنها دلبسته بود ، همراهش نخواهند بود ، البتّه بعضى مفسران گفتهء اين فرد را ناظر به مال دنيوى نگرفته‌اند ، بلكه آن را به قيامت ارجاع داده‌اند ، لكن اين تفسير با سياق سازگار نيست ، چون مشركان اصلا اعتقادى به معاد و بهشت و دوزخ ندارند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\n[ آيهء ( 96 - 81 ) احتجاج خداوند در نفى فرزند از ساحت الهى و اشاره به اينكه خداوند براى مؤمنان صالح مودّتى در دلها قرار مىدهد 
  ]\r\n( 81 )  ( وَ اتَّخَذُوا مِنْ دُونِ اللَّهِ آلِهَةً لِيَكُونُوا لَهُمْ عِزًّا )  : ( و غير از خدا معبودهايى گرفته‌اند تا باعث عزّتشان شود ) ، مىفرمايد : اين مشركان به غير خدا معبودهائى از جنس ملائكه و جنّ يا انسانهاى قدّيس و پادشاهان جبّار را به خدائى گرفته‌اند ، چون بيشتر آنها براى پادشاهان يك تقدّس آسمانى قائل بودند و غرض آنها از اين عمل اين بود كه آن معبودها شفيع آنان باشند و آنها را به درگاه خدا نزديك كنند و در نتيجه به عزّت دنيا برسند و اين عزّت آنها را به سوى خيرات كشيده و از شرور دور نمايد .\r\n( 82 )  ( كَلَّا سَيَكْفُرُونَ بِعِبادَتِهِمْ وَ يَكُونُونَ عَلَيْهِمْ ضِدًّا )  : ( هرگز ! به زودى آن معبودها از عبادت ايشان بيزارى مىجويند و مخالف آنان خواهند شد ) ، ( ضد ) يعنى منافى و آنچه هرگز با هيچ چيز جمع نمىشود ، مىفرمايد : چنين نيست كه آن معبودها شفيع ايشان باشند بلكه آنها در قيامت به اين عبادت مشركين براى آنها كفر مىورزند و همين معبودها مخالفت و ضد ايشان خواهند شد ، چون آن روز حقيقت امر بر مشركين ظاهر مىشود كه اين معبودها اصلا بهره‌اى از حقيقت نداشته‌اند و داراى عزتّى نبوده‌اند كه بخواهند آن را به عبادت كنندگان خود ببخشند .\r\n( 83 )  ( أَ لَمْ تَرَ أَنَّا أَرْسَلْنَا الشَّياطِينَ عَلَى الْكافِرِينَ تَؤُزُّهُمْ أَزًّا )  : ( آيا نديدى كه ما شيطانها را به سوى كافران فرستاديم تا آنها را به شدّت تحريك كنند ؟ ) ( ازّ ) يعنى تكان دادن به شدّت ، كه در اينجا منظور تحريك نمودن به سوى شرّ و فساد مىباشد ، و اين آيه در حكم تعليل آيهء سابق است .\r\nچون مشركين به حقّ كفر ورزيدند ، خدا هم از راه مجازات ، شيطانها را فرستاد تا آنها را بيشتر به سوى شرّ و فساد تحريك كنند ، تا كفر و گمراهى آنها بيشتر شود و اسم ظاهر ( كافرين ) براى دلالت بر علّت ارسال شياطين است .\r\nاز اين آيه استفاده مىشود كه شياطين كه از جمله معبودهاى مشركان هستند ، به اذن خدا به سوى كافران گسيل مىشوند تا آنها را از ثبات بر حق گمراه سازند و به پيروى از باطل تحريك نمايند ، و ايشان ابدا افسار گسيخته و صاحب اختيار نيستند ، بلكه خداوند بر آنها محيط است و غلبهء تام دارد .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n( 84 )  ( فَلا تَعْجَلْ عَلَيْهِمْ إِنَّما نَعُدُّ لَهُمْ عَدًّا )  : ( تو دربارهء آنها عجله مكن ، كه ما براى آنان روز شمار دقيقى مىنمائيم ) ، ( عدّ ) به معناى شمردن است ، در معنا مىفرمايد : چون اين كفّار از اتخاذّ بتها به عنوان معبود هيچ سودى نمىبرند ، هم خودشان و هم خدايانشان در نهايت بسوى ما باز مىگردند و به هيچ وجه از سيطرهء ما بيرون نمىروند ، لذا تو دربارهء آنها عجله نكن كه من كار ايشان را زودتر يكسره كنم ، همانا من نفسها و اعمال آنها را مىشمارم تا روزى كه شمار آنها به پايان برسد و آن روزى است كه وعدهء عذابشان داده شده است .\r\nلذا شمردن عمر در واقع شمردن اعماليست كه در نامهء عمل نوشته مىشود و ماندن انسان در دنيا براى اين است كه روحش به تكامل برسد و خدا آنچه از عطايا برايش تقدير نموده ، تا به آخر بشمارد و ايشان در سير وجودى خود به كمال نهايى خويش برسند .\r\n( 85 )  ( يَوْمَ نَحْشُرُ الْمُتَّقِينَ إِلَى الرَّحْمنِ وَفْداً )  : ( روزى كه پرهيزكاران را محشور كنيم كه به پيشگاه خداى رحمان وارد شوند ) ، ( وفد ) يعنى قومى كه به منظور زيارت و ديدار كسى به صورت سواره بر او وارد شوند ، پس پرهيزكاران به جهت تقوايشان با عزّت و احترام بسوى بهشت كه مقام قرب خداى متعال است محشور مىشوند و حشر به بهشت همان حشر بسوى خداست .\r\n( 86 )  ( وَ نَسُوقُ الْمُجْرِمِينَ إِلى جَهَنَّمَ وِرْداً )  : ( و گهنكاران را تشنه به سوى جهنّم برانيم ) ، ( ورد ) كنايه از فرد عطشان و لب تشنه است ، مىفرمايد : گنهكاران را به دليل جرمشان به صورت عطشان بسوى جهنّم مىرانيم تا از آتش آن سيراب شوند .\r\n( 87 )  ( لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً )  : ( شفاعتى ندارند جز آنكس كه از خداى بخشنده پيمانى گرفته باشد ) ، مىفرمايد : كسانى مالك شفاعت در پيشگاه الهى هستند كه نزد خدا عهدى داشته باشند و آن عهد ، ايمان به خدا و تصديق به نبوّت است .\r\nپس اين چنين نيست كه انسان هر كس را دوست بدارد ، شفاعتش كند و به همين\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nمنظور او را معبود خود بگيرد ، بلكه فقط كسانى حقّ شفاعت دارند كه عهدى با خدا داشته باشند ، بعضى مفسّران « 1 » آن عهد را وعدهء شفاعتى دانسته‌اند كه خداوند به امثال انبياء و امامان و مؤمنين و ملائكه داده است ، امّا وجه اوّل صحيحتر است .\r\n( 88 )  ( وَ قالُوا اتَّخَذَ الرَّحْمنُ وَلَداً )  : ( و گفتند : خداى رحمان فرزند گرفته است ) .\r\n( 89 )  ( لَقَدْ جِئْتُمْ شَيْئاً إِدًّا )  : ( حقيقتا امرى زشت و ناپسند آورده‌ايد ) .\r\n( 90 )  ( تَكادُ السَّماواتُ يَتَفَطَّرْنَ مِنْهُ وَ تَنْشَقُّ الْأَرْضُ وَ تَخِرُّ الْجِبالُ هَدًّا )  : ( چيزى كه نزديك است آسمانها از هول آن متلاشى شود و زمين بشكافد ، و كوهها درهم شكسته فرو افتند ) .\r\n( 91 )  ( أَنْ دَعَوْا لِلرَّحْمنِ وَلَداً )  : ( از اينكه براى خداى رحمان فرزندى ادعّا كرده‌اند ) .\r\n( 92 )  ( وَ ما يَنْبَغِي لِلرَّحْمنِ أَنْ يَتَّخِذَ وَلَداً )  : ( هرگز نسزد كه خداى رحمان فرزندى برگزيند ) ، اين آيات حكايت گفتار بت پرستان است ، خصوصا در بين عوّام ايشان كه حقيقتا معتقد بودند كه آلهه‌ها از حقيقت لاهوت اشتقاق يافته‌اند و از همان جوهره‌اى كه در پدرشان ( يعنى خداوند ! ) هست ، در آنها نيز هست .\r\nپس ايشان فرزند داشتن خدا را ، نه به نحو امر تشريفى ، بلكه به صورت امرى واقعى معتقد بودند و خداوند در جواب ايشان مىفرمايد : اين سخن شما امرى بسيار منكر و شنيع است و آنچنان آثار سوء آن بزرگ است كه نزديك است از عظمت گناه و شناعت آن گفتار ، آسمان متلاشى و منشقّ شود ، زمين بشكافد و كوهها فرو ريزد ، پس گفتار ايشان بسيار عجيب و قبيح است .\r\nهرگز شايسته نيست كه خداوند فرزند بگيرد و ساحت او بسيار والاتر از فرزند گرفتن است .\r\n( 93 )  ( إِنْ كُلُّ مَنْ فِي السَّماواتِ وَ الْأَرْضِ إِلَّا آتِي الرَّحْمنِ عَبْداً )  : ( در آسمانها و زمين هيچ كس نيست جز آنكه با بندگى به سوى خدا مىآيد ) .\r\n( 94 )  ( لَقَدْ أَحْصاهُمْ وَ عَدَّهُمْ عَدًّا )  : ( هر آينه او ايشان را احصاء كرده و به شمار\r\n\r\n\r\n","description":"","footnote":"\r\n( 1 ) . مجمع البيان ، ج 6 .\r\n","page_name":" 168 ","page_number":168},
  {"content":"\r\n\r\nآورده است ، آن هم بطور كامل ) .\r\n( 95 )  ( وَ كُلُّهُمْ آتِيهِ يَوْمَ الْقِيامَةِ فَرْداً )  : ( و همهء آنها روز قيامت تنها به پيشگاه خدا وارد مىشوند ) ، يعنى مخلوقات آسمانها و زمين متوجّه پروردگارشان هستند و ممثلّ در برابر او مىايستند و مطلقا بنده و مملوك او مىباشند و ابدا مالك هيچ نفع يا ضرر و مرگ و حيات يا نشورى براى خود نيستند و اين امر اختصاص به آخرت ندارد ، بلكه در همين دنيا هم همهء ممكنات عين فقر و حاجتند و جز بندگى چيزى ندارند كه در پيشگاه ربوبى بياورند ، چون او خالق هر چيز و مدبّر امور آنهاست و همه مخلوقات در عبوديّت مطيع او هستند و هر يك ، هر چه از وجود و آثار وجودى كه دارند خداوند به آنها بخشيده است ، آنگاه مىفرمايد : آنها را مىشماريم ، مراد از شمردن آنها ، تثبيت عبوديّت براى آنهاست ، زيرا سرنوشت ، ارزاق ، وظائف و همه امور بندگان متوقّف بر تثبيت ايشان در ديوان بندگى است و پس از آن سرنوشت ايشان مقدّر مىگردد .\r\nو همه آنها در قيامت با دست خالى در پيشگاه حقّ حضور مىيابند ، در حالى كه مالك هيچ چيز از آنهايى كه در دنيا به حسب ظاهر مالك بودند ، نيستند ، و همه اسباب دنيوى از آنها قطع مىشود و همه به تنهائى و به حقيقت معناى عبوديّت ، در قيامت به ملاقات پروردگارشان مىشتابند .\r\n( 96 )  ( إِنَّ الَّذِينَ آمَنُوا وَ عَمِلُوا الصَّالِحاتِ سَيَجْعَلُ لَهُمُ الرَّحْمنُ وُدًّا )  : ( بدرستى كسانى كه ايمان آورده و كارهاى شايسته كرده‌اند ، خداى رحمان براى آنها محبتّى قرار خواهد داد ) ، يعنى به واسطه نيكوئى ايمان و عملشان خداوند در قلبها براى ايشان مودّت و محبتّى قرار مىدهد ، امّا اينكه خداوند در دلهاى ديگران مودّت آنها را قرار مىدهد يا در دلهاى خودشان و اين امر در بهشت است يا در دنيا ، آيهء شريفه از آن ساكت است .\r\nلكن در شأن نزول اين آيه از طريق شيعه « 1 » و اهل سنّت « 2 » آمده است كه اين آيه شريفه دربارهء على عليه السّلام نازل شده ، يعنى خداوند محبّت آن حضرت را در دلهاى مؤمنين قرار داده ، به هر حال لفظ آيه به عموميّت خود باقى است .\r\n\r\n\r\n","description":"","footnote":"\r\n( 1 ) . مجمع البيان ، ج 6 .\r\n( 2 ) . الدّر المنثور ، ج 4 .\r\n","page_name":" 169 ","page_number":169},
  {"content":"\r\n\r\n\r\n[ آيهء ( 98 - 97 ) معناى تيسير قرآن به زبان پيامبر صلّى اللّه عليه و إله و سلم 
  ]\r\n( 97 )  ( فَإِنَّما يَسَّرْناهُ بِلِسانِكَ لِتُبَشِّرَ بِهِ الْمُتَّقِينَ وَ تُنْذِرَ بِهِ قَوْماً لُدًّا )  : ( پس همانا اين قرآن را بر زبان تو روان كرده‌ايم تا پرهيزكاران را با آن بشارت دهى و گروه سرسخت و خصيم را بترسانى ) ، در اين آيه خبر مىدهد كه اگر قرآن به همان حالى كه بود ( و اكنون هم هست ) ، در نزد خدا باقى مىماند ، و آن را به اين صورتى كه فعلا هست ، به صورت خواندنى و به زبان عربى قابل فهم بشر قرار نمىداد ، مردم نمىتوانستند آن را بفهمند و در محضر الهى علّى ( متعالى ) و حكيم باقى مىماند ، پس خدا قرآن را به زبان پيامبر جارى نمود تا براى مردم باعث بشارت و انذار باشد .\r\nيعنى خداوند قرآن را به بيانى روان بر زبان پيامبر جارى نمود تا پيامبر صلّى اللّه عليه و آله و سلم بوسيله قرآن اهل تقوى و ايمان را كه ملازم اوامر الهى و ترك كننده نواهى او هستند بشارت دهد و قوم رسولخدا را كه دشمنانى سرسخت و خطرناك بودند ( و همچنين ساير افراد معاند و منكر را ) بيم دهد .\r\n( 98 )  ( وَ كَمْ أَهْلَكْنا قَبْلَهُمْ مِنْ قَرْنٍ هَلْ تُحِسُّ مِنْهُمْ مِنْ أَحَدٍ أَوْ تَسْمَعُ لَهُمْ رِكْزاً )  : ( و چه بسيار نسلهائى كه ما پيش از ايشان آنها را هلاك كرديم ، آيا كسى از آنها را در مىيابى و يا صدايى از ايشان مىشنوى ؟ ) ، ( ركز ) يعنى آواز ، مىفرمايد هر چند كه مشركان دشمن و معاند هستند ، امّا نمىتوانند با دشمنى خود ، خدا را به عجز آورند ، چون خداوند بسيارى از افرادى را كه مانند آنها اهل تكذيب و فساد بوده‌اند ، قبل از اينها ، هلاك نموده و امروز هيچ كس نمىتواند صدايى از آنها بشنود ، يا يكى از آنها را ببيند ، پس اين منكران بدانند كه خداوند بر هلاك آنها قادر است و اگر ايشان را عذاب نمىكند ، از باب امهال و استدراج است .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nسوره طه\r\nبسم اللّه الرّحمن الرّحيم\r\nغرض سوره : بيم دادن و ترساندن ، بشارت و تذكّر به واسطهء داستانهائى كه به هلاكت طاغوتها منجر مىشود ، ذكر حجّتهايى كه عقلها را ملزم به توحيد مىنمايد و بيان حوادث وحشت آور قيامت كه به زودى بر انسان واقع خواهد شد .\r\n\r\n[ آيهء ( 8 - 1 ) دربارهء تذكّر بودن قرآن كريم براى اهل خشيّت و بحث دربارهء عرش و اسماء حسنى 
  ]\r\n( 1 )   ( طه )   : ( از حروف مقطعه است كه گفته مىشود ( طه ) نيز مانند ( يس ) از اسامى پيامبر اسلام صلّى اللّه عليه و آله و سلم مىباشد و ( طه ) در لغت قبيله طىّ به معناى محمّد است و بعضى آن را از مادّهء ( وطأ - يطاء ) دانسته‌اند كه خطاب به پيامبر مىفرمايد : اى رسول ما دو پايت را بر زمين بگذار ، چون نقل شده كه پيامبر صلّى اللّه عليه و آله و سلم هنگام نماز يك پاى خود را بلند مىكرد و سنگينى خود را بر يك پا قرار مىداد تا بيشتر خسته شود و يا گفته مىشود ، چون پاهايشان از عبادت متورّم شده بود بخاطر كاستن شدّت درد يك پاى خويش را بلند مىكرد ، بعضى گفته‌اند معناى آن اين است كه ( اى مخاطب سورهء طه ) كه بعدها در اثر كثرت استعمال ، علم براى آن حضرت قرار گرفته و اسم خاص شده است ، بعضى نيز گفته‌اند معناى آن اين است كه اى طالب حقّ و اى هادى به سوى آن .\r\n( 2 )  ( ما أَنْزَلْنا عَلَيْكَ الْقُرْآنَ لِتَشْقى )  : ( ما اين قرآن را براى اين بر تو نازل نكرديم كه تو در رنج و مشقّت بيافتى ) ، مىفرمايد : اى رسول ما اين قرآن را براى اين نفرستاديم كه\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nتو در راه تبليغ آن خود را به تعب بيافكنى يا براى وادار كردن مردم به پذيرش آن به سختى و تكّلف بيافتى .\r\n( 3 )  ( إِلَّا تَذْكِرَةً لِمَنْ يَخْشى )  : ( جز تذكّر و يادآورى براى آن كس كه خشيّت دارد ، نيست ) .\r\n( 4 )  ( تَنْزِيلًا مِمَّنْ خَلَقَ الْأَرْضَ وَ السَّماواتِ الْعُلى )  : ( فرو فرستادنى از جانب كسى كه زمين و آسمانهاى رفيع را آفريده ) ، ( تذكرة ) يعنى يادآورى ، چون انسان به واسطهء فطرتش كليات حقايق دين را در مىيابد ، امّا به دليل دلبستگى به زندگى زمينى و روى آوردن به دنيا و اشتغال به خواسته‌هاى نفس ، به لذائذ و زيورهاى آن سرگرم مىشود ، آنچه را كه خداوند در فطرتش به وديعه نهاده فراموش مىكند و نسيان و فراموشى در واقع نوعى اعراض است ، كه مجازا فراموش خوانده شده ، بلكه نوعى بىاعتنايى است كه در نتيجه پيروى از تمايلات نفسانى ايجاد شده و اگر انسانها به نوعى متوجّه عاقبت و و بال اين اعراض بوده و از سرانجام خود بيم داشته باشند متذكّر مىشوند و به حقايق فطرى رجوع مىكنند ، پس قرآن تذّكر و يادآورى است براى كسى كه اگر كلمه حقّ را بشنود ، در باطنش خشيتّى ايجاد مىشود و در نتيجه ، ايمان آورده و با تقوى مىگردد و يا حداقل مستعدّ ظهور خشيّت خواهد شد .\r\nيعنى آيات شريفه خطاب به پيامبر صلّى اللّه عليه و آله و سلم مىفرمايد : ما قرآن را بر تو نازل نكرديم كه خود را به مشقّت افكنى ، بلكه آن را نازل كرديم تا دارندگان خشوع را با كلام الهى متذكّر نمايى .\r\nآنگاه در ادامه مىفرمايد : اين قرآن از ناحيهء خداوند متعال عظيمى كه خالق آسمانهاى رفيع و زمين است فرو فرستاده شده ، تا به اين وسيله بر علوّ مقام پروردگار و تعالى ساحت او اشاره نمايد .\r\n( 5 )  ( الرَّحْمنُ عَلَى الْعَرْشِ اسْتَوى )  : ( خداى رحمان بر عرش استيلا دارد ) ، در اين آيه مسأله توحيد ربوبيّت را كه غرض نهايى دعوت و تذكره است ، بيان فرموده و 4 آيه را به آن اختصاص داده است .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاستواء بر عرش كنايه از گستردگى ملك پروردگار در سراسر عالم و تدبير امور همه عالم بدست اوست و ( رحمان ) مبالغه در رحمت ، يعنى افاضه بوسيله ايجاد و تدبير ، است .\r\nپس حقيقتا تسلّط خداوند بر عالم وجود ظاهر است و استقرار ملك او ، و استعلا او بر اشياء از طريق تدبير امور و اصلاح شئون آنهاست و ملك خداوند بر همه چيز احاطه دارد و هر گونه مماثلت از ساحت او دور است ، بنابراين مراد از استيلاء بر عرش ابدا به معناى ظاهرى قرار گرفتن بر تخت ، چنانچه رسم پادشاهان است ، نمىباشد ، بلكه مقصود از آن همان غايت استيلاست ، يعنى تدبير امور عالم و احاطه بر همه جوانب آن كه توضيح كامل آن در جلد اوّل در ذيل آيه 54 سوره اعراف ذكر شد .\r\n( 6 )  ( لَهُ ما فِي السَّماواتِ وَ ما فِي الْأَرْضِ وَ ما بَيْنَهُما وَ ما تَحْتَ الثَّرى )  : ( هر چه در آسمانها و زمين و ما بين آن دو و آنچه زير زمين است ، همه از آن اوست ) ، يعنى هر چه در روى زمين گسترده شده اعم از جاندار و يا بىجان و نيز هر چه در آسمانها وجود دارد و آنچه در درون زمين واقع است ، چه آنهايى كه ما مىشناسيم و چه آنهايى كه ما علمى به آن نداريم ، همه ملك خداى سبحان است ، پس در اين آيه يكى از دو ركن ربوبيّت ، كه همان مالكيّت است ، بيان شده و آيه بعدى متعرض ركن بعدى ربوبيّت ، يعنى تدبير گشته است .\r\n( 7 )  ( وَ إِنْ تَجْهَرْ بِالْقَوْلِ فَإِنَّهُ يَعْلَمُ السِّرَّ وَ أَخْفى )  : ( اگر سخن آشكارا بگويى ( و يا مخفى ) پس همانا او امور مخفى و ما فوق سرّى را مىداند ) ، ( جهر به قول ) يعنى بلند ، بلند حرف زدن ، ( سرّ در قول ) به معناى آهسته صحبّت كردن است ، مىفرمايد : خداوند سخنان مخفى و مكتوم در نفس و بلكه اخفى ( فوق مخفى ) را نيز مىداند ، پس او مالك همه چيز و مدبّر همه امور است و عالم به همه جرياناتى است كه در ملك او واقع مىشود و در سلطنت خود مستقّر مىباشد .\r\nلذا آيه شريفه از راه احاطه و اطلاق علم الهى ، تدبير او را اثبات مىكند ، همانطور كه آيه قبلى در مقام اثبات عموم ملكيّت او بود ، و از مجموع اين دو آيه ملك و تدبير عام الهى نتيجه مىشود كه همان ربوبيّت مطلقه است .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n( 8 )  ( اللَّهُ لا إِلهَ إِلَّا هُوَ لَهُ الْأَسْماءُ الْحُسْنى )  : ( خدا كه هيچ معبودى جز او نيست و نامهايى نيكو دارد ) ، اين آيه نتيجهء آيات قبليست ، يعنى آن كسى كه در آيات سابق در باره‌اش سخن گفتيم ، همان اللّه است كه هيچ معبودى جز او نيست ، به هر حال او معبود حقّ است كه عبادت منحصر و مقصور در اوست و چون عبادت ، همان اظهار حاجت در نزد معبود است ، پس از لوازم معبود بودن آنست كه معبود ، مالك عابد باشد و امر او را تدبير كند و خدا ربّ همه چيز است و هيچ ربّى جز او نيست .\r\nلذا تنها معبود هم اوست ، با اين بيان آيات قبلى تعليل  ( اللَّهُ لا إِلهَ إِلَّا هُوَ ) *  خواهد بود ، و شايد هم فراز دوّم همين آيه علّت آن باشد ، به اين بيان كه عبادت يا به طمع خيرى از جانب معبود محقّق مىشود و يا از ترس عقاب و شرّى از ناحيهء او و يا به جهت آنكه او شايستگى عبادت و خضوع را دارد و خداى متعال مالك هر چيز و مقتدرى است كه به سختى و شدّت عقاب مىكند و همچنين او شايستگى عبادت و خضوع را دارد ، چون واجد همه كمال و جمال و جلال است و تمام كمالات از او سرمنشاء مىگيرد و همهء نامهاى نيكوتر از آن اوست و همچنانكه بارها گفتيم ، توضيح اين عبارت آنست كه همهء معانى وصفيّه كمالى از آن اوست ، منتها بدون هرگونه شائبه نقص يا عدم ، مثلا خدا قادر است ، امّا قدرت او هرگز آميخته با ضعف نمىگردد و عالم است ، ليكن به علمى كه هرگز شائبه جهل در آن راه ندارد و هكذا در ساير صفات كماليّه .\r\nو اسماء او دلالت بر فيض او نسبت به بندگانش دارند ، مثلا او هادى است ، يعنى بندگان را هدايت مىكند ، رحمن است يعنى بندگان را مىبخشد و رزّاق است يعنى به بندگان خود روزى مىدهد .\r\n\r\n[ آيهء ( 48 - 9 ) چگونگى نزول وحى بر موسى عليه السّلام و ماجراى رفتن او به مدين 
  ]\r\n( 9 )  ( وَ هَلْ أَتاكَ حَدِيثُ مُوسى )  : ( آيا خبر موسى به تو رسيده است ؟ ) .\r\n( 10 )  ( إِذْ رَأى ناراً فَقالَ لِأَهْلِهِ امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِقَبَسٍ أَوْ أَجِدُ عَلَى النَّارِ هُدىً )  : ( آن زمان كه آتشى ديد و به اهل خود گفت : بمانيد ، من آتشى مىبينم ، شايد شعله‌اى از آن را براى شما بياورم و يا به وسيله آن راه را بيابم ) .\r\n( حديث ) يعنى داستان و استفهام اين آيه براى بيان و تقرير است ، مىفرمايد : آيا\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nداستان موسى را شنيده‌اى و هدف از سئوال اين است كه ماجرا را براى ما آن حضرت بيان كند ، ظاهرا موسى عليه السّلام بعد از مدّتها كه در نزد حضرت شعيب عليه السّلام در مدين بوده به قصد مراجعت به مصر ( و رهانيدن بنى اسرائيل از سلطهء فرعون ) همراه خانواده‌اش حركت مىكند و در نزديكيهاى وادى طوى ، در طور سينا در شبى سرد و تاريك ، در حالى كه راه را گم كرده بودند ، آتشى را در جانب راست كوه طور در بقعهء مباركه مشاهده مىكند ، به گونه‌اى كه هيچ كس جز او آن آتش را نمىبيند و او احساس مىكند كه مىتواند در كنار آن آتش كسى را بيابد و راه را از او بپرسد و اگر نبود ، لااقل از آن آتش قدرى بياورد تا گرم شوند .\r\n( 11 )  ( فَلَمَّا أَتاها نُودِيَ يا مُوسى )  : ( پس زمانيكه به آتش رسيد ، ندا داده شد كه اى موسى ! ) .\r\n( 12 )  ( إِنِّي أَنَا رَبُّكَ فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً )  : ( همانا من ، خود پروردگار تو هستم ، كفشهاى خود را بيرون آور ، كه تو در سرزمين مقدس طوى هستى ) ، ( طوى ) نام جلگه‌ايست كه در دامهء كوه طور واقع است و آنجا را خداوند وادى مقدّس ناميده و دستور در آوردن كفش نيز به جهت احترام آن واديست و تقديس و احترام آن وادى به جهت آن بوده كه محل حضور و قرب به خدا و مناجات به درگاه اوست « 1 » .\r\nلذا معناى آيه آنست كه چون موسى به آتش رسيد به موسى ندا شد كه : اين منم ! پروردگار تو كه با تو سخن مىگويم و تو در محضر من هستى و اين وادى طوى به همين دليل تقدّس پيدا كرده ، پس شرط ادب و احترام را بجا بياور و كفشت را بكن ، و آن محل نزديك طور سينا بود .\r\nو اين كلام عين وحى خداوند بود ، بگونه‌اى كه واسطه‌اى ميان وحى و موسى قرار\r\n\r\n\r\n","description":"","footnote":"\r\n( 1 ) . بنابر بعضى تفاسير تأويل  ( فَاخْلَعْ نَعْلَيْكَ )  اين است كه اى موسى ! همه تعلقّات دنيوى را كنار بگذار و از آنها قطع علاقه و ارتباط نما . ( مترجم )\r\n","page_name":" 175 ","page_number":175},
  {"content":"\r\n\r\nنداشت ، به همين دليل هم آن را مكالمه مىنامند ،  ( وَ كَلَّمَ اللَّهُ مُوسى تَكْلِيماً )  « 1 » ، ( و خداوند با موسى سخن گفت ، سخن گفتنى ! ) .\r\n( 13 )  ( وَ أَنَا اخْتَرْتُكَ فَاسْتَمِعْ لِما يُوحى )  : ( و من تو را برگزيده‌ام ، پس به آنچه به تو وحى مىرسد گوش فرا ده ) ، مىفرمايد : من تو را به جهت غايتى الهى كه همان اعطاء نبوّت و رسالت است برگزيده‌ام ، يعنى مشيّت من بر اين قرار گرفته كه تو را براى نبوّت و رسالت انتخاب كنم و آنگاه با همين جمله اختيار نبوّت و رسالت را انشاء و ايجاد فرمود و به همين دليل هم بلافاصله امر به گوش دادن به فرمان وحى را كه متضمّن رسالت و نبوّت اوست ، بر آن متفرع نمود و به او فرمود : به آنچه به تو وحى مىرسد گوش فرا دار .\r\n( 14 )  ( إِنَّنِي أَنَا اللَّهُ لا إِلهَ إِلَّا أَنَا فَاعْبُدْنِي وَ أَقِمِ الصَّلاةَ لِذِكْرِي )  : ( همانا من خودم خداى يكتا هستم كه هيچ معبودى جز من نيست ، پس مرا عبادت كن و نماز را براى ياد من به پا دار ) ، اين همان وحى است كه در آيه قبلى موسى را مأمور به شنيدن آن كرده بود و تا يازده آيهء ديگر ادامه دارد و در طى آن نبوّت و رسالت آن حضرت با هم اعلام مىشود .\r\nدر عبارت  ( إِنَّنِي أَنَا اللَّهُ . . . )  مسمّى را با اسم خود معرفى كرد و فرمود : ( بدرستى كه من اللّه‌ام ) و نفرمود : ( اللّه منم ) چون مقتضاى حضور اين است كه با مشاهدهء ذات به وصف آشنا گشت ، نه آنكه به وسيله وصف به ذات آشنا گرديد و عبارت  ( لا إِلهَ إِلَّا أَنَا فَاعْبُدْنِي )  كلمه توحيد است كه لفظا و معنا مترتب بر عبارت قبلى است ، چون وقتى خداى سبحان كسى است كه هر چيزى از او آغاز شده و به وجود او قائم و به او منتهى است و او مدبّر همه چيز مىباشد ، ديگر معنا ندارد كه كسى براى غير او عبادت و خضوع كند ، لذا او معبود به حقّ است و آنگاه فرمود :  ( أَقِمِ الصَّلاةَ لِذِكْرِي )  اينكه از ميان همه عبادات خصوص نماز را ذكر كرد ، به جهت رساندن اهميّت نماز بود ، چون نماز از هر عملى كه خضوع بندگى را مجسّم كند و ذكر خدا را ممثّل نمايد ( آن چنان كه روح در كالبد قرار مىگيرد ) بهتر است ، يعنى حقيقت ذكر خدا با نماز متحقّق مىشود ، لذا ( لذكرى ) از باب اضافهء مصدر به\r\n\r\n\r\n","description":"","footnote":"\r\n( 1 ) . سورهء نساء ، آيهء 164 .\r\n","page_name":" 176 ","page_number":176},
  {"content":"\r\n\r\nمفعول خودش است و لام آن براى تعليل است ، يعنى مىفرمايد : عبادت و ياد آوريت از من را بوسيلهء نماز تحقّق ببخش .\r\n( 15 )  ( إِنَّ السَّاعَةَ آتِيَةٌ أَكادُ أُخْفِيها لِتُجْزى كُلُّ نَفْسٍ بِما تَسْعى )  : ( همانا قيامت آمدنى است ، مىخواهم آن را مخفى كنم تا هر كس در برابر كوششى كه مىكند پاداش داده شود ) ، اين آيه تعليل جمله ، ( فاعبدنى ) در آيهء قبليست ، چون اگر ثواب و عقابى در كار نباشد و تمايزى بين فرد مطيع از عاصى وجود نداشته باشد ، عبادت ، عملى لغو و بى اثر خواهد بود و خداوند اراده كرده كه امر قيامت را مخفى نمايد و احدى را از زمان وقوع آن آگاه نگرداند تا بطور دفعى و ناگهانى واقع شود :  ( لا تَأْتِيكُمْ إِلَّا بَغْتَةً )  « 1 » ، ( جز به طور ناگهانى به سراغتان نمىآيد ) .\r\nآنگاه مىفرمايد : علّت مكتوم بودن امر قيامت آنست كه مخلصين از غير ايشان متمايز شده و مشخص شود كه چه كسى خداى را به حقيقت بندگى مىكند و چه كسى در جستجوى نفع و سوداى خويش است و به اين ترتيب جزاى سعى و عمل محقّق گردد .\r\n( 16 )  ( فَلا يَصُدَّنَّكَ عَنْها مَنْ لا يُؤْمِنُ بِها وَ اتَّبَعَ هَواهُ فَتَرْدى )  : ( پس آنكه رستاخيز را باور ندارد و از هواى نفس خود پيروى مىكند تو را از ايمان به آن باز ندارد كه در اين صورت هلاك مىشوى ) ، ( صدّ ) يعنى منصرف كردن و ( ردى ) به معناى هلاكت است ، مىفرمايد : مراقب باش تا افراد منكر و كافر نسبت به قيامت و شأن خطير و عظيم آن ، كه بواسطهء پيروى از هواها و تمايلات خويش به امر قيامت ايمان نمىآورند ، تو را از ياد قيامت و ايمان به آن منصرف نسازند كه در اين صورت ، يعنى اگر پيرو آنها شده و از امر قيامت غفلت نمايى ، هلاك خواهى شد ، زيرا چنانچه بارها گفتيم ، اعراض از ياد قيامت سر منشاء همهء عصيانها و شقاوتهاست .\r\n( 17 )  ( وَ ما تِلْكَ بِيَمِينِكَ يا مُوسى )  : ( اى موسى اين چيست كه در دست راست توست ) .\r\n\r\n\r\n","description":"","footnote":"\r\n( 1 ) . سورهء اعراف ، آيهء 187 .\r\n","page_name":" 177 ","page_number":177},
  {"content":"\r\n\r\n( 18 )  ( قالَ هِيَ عَصايَ أَتَوَكَّؤُا عَلَيْها وَ أَهُشُّ بِها عَلى غَنَمِي وَ لِيَ فِيها مَآرِبُ أُخْرى )  : ( گفت : اين عصاى من است كه بر آن تكيه مىكنم و با آن براى گوسفندانم برگ مىتكانم و مرا در آن حاجتهاى ديگريست ) .\r\n( 19 )  ( قالَ أَلْقِها يا مُوسى )  : ( فرمود : اى موسى آن را بيافكن ) .\r\n( 20 )  ( فَأَلْقاها فَإِذا هِيَ حَيَّةٌ تَسْعى )  : ( پس موسى آن را افكند ، كه ناگهان مبدّل به مارى شد كه راه مىرفت ) .\r\n( 21 )  ( قالَ خُذْها وَ لا تَخَفْ سَنُعِيدُها سِيرَتَهَا الْأُولى )  : ( فرمود : آن را بگير و نترس كه به زودى آن را به حالت اوّلش باز مىگردانيم ) .\r\n( 22 )  ( وَ اضْمُمْ يَدَكَ إِلى جَناحِكَ تَخْرُجْ بَيْضاءَ مِنْ غَيْرِ سُوءٍ آيَةً أُخْرى )  : ( و دستت را به گريبان خود فرو ببر تا نورانى و بدون هيچ بدى بيرون آيد و اين معجزهء ديگريست ) ، از اينجا وحى رسالت موسى آغاز مىشود ، و وحى نبوّت ايشان در سه آيهء گذشته تمام شد ، استفهام ، براى تقرير و بيان است تا او را متوجّه سازد كه عصايى كه در دست اوست يك شىء جامد و بىجان است ، تا وقتى كه مبدّل به اژدها گشت ، حقيقتا در نظرش عظيم بنمايد .\r\nسپس موسى در جواب مىفرمايد اين عصا و چوبدست من است كه به آن تكيه مىكنم و برگ درختان را براى گوسفندانم مىريزم و مرا در آن حوائج ديگرى هم هست ، در اينكه چرا موسى در جواب پروردگار زياده‌گوئى كرد و يك كلام نفرمود :\r\nاين عصاست ، گفته‌اند : چون مقام خلوت و راز دل گفتن با محبوب بود ، موسى مىخواست تا هر چه بيشتر اين گفتگو را طولانى كند تا از لذّت مكالمهء با پروردگار بهره‌مند شود ، امّا در واقع موسى زياده‌گويى نكرده ، چون عصا بودن آنچه در دست داشته امرى بديهى بوده كه خداوند و هر ناظر ديگر به آن توجّه داشته ، لذا اصل سئوال پروردگار هم براى پرسش از اوصاف و فوايد آن بوده و موسى هم منافع عمومى آن را بيان مىكند و در آخر مىگويد : مرا در آن حوائجى ديگر است و اگر قصد زياده‌گويى داشت آن حوائج را نيز برمىشمرد ، آنگاه خداوند فرمود : اى موسى آن را به زمين\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبيانداز ، پس زمانيكه موسى آن را به زمين افكند ، ناگهان مبدّل به مارى بزرگ شد كه با چابكى و چالاكى به راه افتاد ، و موسى از مشاهدهء اين امر غير مترقبّه متعجّب و هراسان شد و با حالت خوف در صدد دفع شرّ آن برآمد ، ( كه اين حالت غير از جبن و ترسويى است كه صفتى ناپسند و ضد شجاعت مىباشد ) ، آنگاه خطاب رسيد كه آن را بگير و نترس كه به زودى آن را به حالت اوّلش ( يعنى عصا ) برمىگردانيم .\r\nدر جاى ديگر مىفرمايد : ( و چون موسى آن را ديد كه همچون مارى حركت مىكند ، آنچنان گريخت كه پشت سر خود را هم نگاه نكرد ، گفتيم اى موسى بيا جلو و نترس ) « 1 » .\r\nو بايد دانست كه انبياء الهى از خشيّت ، از غير خدا منزّهند ، نه از خوف ،  ( وَ لا يَخْشَوْنَ أَحَداً إِلَّا اللَّهَ )  « 2 » ، ( و از هيچ كس جز خدا خشيّت ندارند ) .\r\nآنگاه در ادامه خداوند ، معجزهء دوّم را بر موسى عرضه كرد و فرمود : دستت را در گريبانت فرو ببر و آن را نورانى بيرون آور ، بدون اينكه دچار برص و پيسى يا هر حالت بد ديگرى شده باشد و اين امر آيت و معجزهء ديگريست .\r\n( 23 )  ( لِنُرِيَكَ مِنْ آياتِنَا الْكُبْرى )  : ( تا از آيات بزرگ خويش به تو بنمايانيم ) ، مىفرمايد آنچه ما بدست تو اجراء كرديم و اين معجزاتى كه بوسيلهء تو نمودار ساختيم براى آن بود كه بعضى از آيات عظيم خود را به تو نشان دهيم .\r\n( 24 )  ( اذْهَبْ إِلى فِرْعَوْنَ إِنَّهُ طَغى )  : ( به سوى فرعون برو كه همانا او طغيان كرده است ) ، آيات قبلى مقدمهء رسالت بود و اين جمله امر بر فرمان رسالت است و خطاب به موسى مىفرمايد : به سوى فرعون برو كه او با ظلم و عداوت ، از حدّ خود تجاوز نموده ، ( يعنى ظلم و ستم را از حدّ گذرانده و از روش بندگى عدول كرده و ادّعاى خدايى نموده است ) .\r\n( 25 )  ( قالَ رَبِّ اشْرَحْ لِي صَدْرِي )  : ( موسى گفت : پروردگارا سينه‌ام را بگشاى ) .\r\n( 26 )  ( وَ يَسِّرْ لِي أَمْرِي )  : ( و كارم را بر من آسان كن ) .\r\n\r\n\r\n","description":"","footnote":"\r\n( 1 ) . سورهء قصص ، آيهء 31 .\r\n( 2 ) . سورهء احزاب ، آيهء 39 .\r\n","page_name":" 179 ","page_number":179},
  {"content":"\r\n\r\n( 27 )  ( وَ احْلُلْ عُقْدَةً مِنْ لِسانِي )  : ( و گره از زبان من باز كن ) .\r\n( 28 )  ( يَفْقَهُوا قَوْلِي )  : ( تا گفتارم را بفهمند ) .\r\n( 29 )  ( وَ اجْعَلْ لِي وَزِيراً مِنْ أَهْلِي )  : ( و براى من وزيرى از خانواده‌ام مقررّ فرما ) .\r\n( 30 )  ( هارُونَ أَخِي )  : ( هارون ، برادرم را ) .\r\n( 31 )  ( اشْدُدْ بِهِ أَزْرِي )  : ( و پشت من را به وجود او محكم كن ) .\r\n( 32 )  ( وَ أَشْرِكْهُ فِي أَمْرِي )  : ( و او را شريك كارم نما ) .\r\n( 33 )  ( كَيْ نُسَبِّحَكَ كَثِيراً )  : ( تا تو را تسبيح بسيار گوييم ) .\r\n( 34 )  ( وَ نَذْكُرَكَ كَثِيراً )  : ( و تو را بسيار ياد كنيم ) .\r\n( 35 )  ( إِنَّكَ كُنْتَ بِنا بَصِيراً )  : ( همانا تو به حال ما بينا بوده‌اى ) .\r\nدر اين يازده آيه متن درخواستهاى موسى از پروردگارش را نقل مىكند و اين امور ، وسايلى است كه موسى در امر رسالت خود به آن محتاج بوده .\r\nدر چهار آيه اوّل موسى تقاضاى شرح صدر و گشايش زبان نموده تا به اين ترتيب بتواند بار رسالت را بر دوش بكشد و وحى الهى را تحمّل كند و آن را به صورتى رسا به مردم ابلاغ نمايد و نيز از خدا مىخواهد تا اين امر دشوار را بر او آسان كند و همه موانعى را كه بر سر راه تفهيم آن وجود دارد بر طرف نمايد تا مردم قول او را درك كنند ، سپس از خداوند درخواست وزيرى از اهل خود مىنمايد ، وزير از ريشهء ( وزر ) به معناى كسى است كه بار سنگين ملك را بدوش مىكشد و وزير مانند كوهيست كه پادشاه در آراء و احكام خود به او پناه مىبرد ، پس موسى از پروردگارش درخواست مىكند كه وزيرى از خاندانش براى او قرار دهد و سپس به نام او تصريح مىكند ، و مىگويد : منظورم هارون برادرم مىباشد ، و اگر چنين درخواستى را مطرح كرد براى آن بود كه امر رسالت امرى همه جانبه و دشوار بود كه او به تنهايى خود را قادر بر احاطه به جميع اطراف آن نمىديد ، لذا تقاضا كرد تا خداوند هارون برادرش را وزير او قرار دهد تا در امر رسالت با او مشاركت كرده و بعضى جوانب آن را اداره كند و پشت او را محكم نمايد و از او پشتيبانى كند و بار سنگين او را تخفيف دهد و او را تأييد نمايد و\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nمراد از مشاركت در امر ، مشاركت در تبليغ است ، نه مشاركت در وحى و اين مشاركت در تبليغ به معناى شركت در اشاعهء دين بعد از تماميّت دعوت به وسيله پيامبر نيست ، چون در اين صورت اين نحو مشاركت اختصاصى به هارون ندارد ، بلكه هر فرد مؤمنى مكّلف به اشاعهء دين و دعوت و ارشاد سايرين است ، پس هارون در اصل دعوت دين و از همان ابتداى رسالت موسى ، شريك او بود و از طرق صحيحه از هر دو طائفه شيعه و سنّى نقل شده كه پيامبر اسلام صلّى اللّه عليه و آله و سلم همين دعا را در حقّ علىّ بن ابيطالب عليه السّلام نمود و فرمود : اى على تو براى من مانند هارون نسبت به موسى هستى ، غير اينكه بعد از من نبيّى نخواهد بود .\r\nآنگاه در تعليل اين درخواست خود مىفرمايد : براى آنكه تو را تسبيح بسيار گوئيم و تو را بسيار ياد كنيم ، يعنى ما هر دو در بين مردم و در مجامع عمومى مردم را به سوى ايمان به خدا دعوت نموده و او را از شرك منزّه مىداريم و در آخر مىفرمايد : همانا تو نسبت به احوال ما بصيرت دارى ، چون ما را آفريدى و خود را به ما شناساندى و مىدانى كه ما به طور مداوم با تسبيح و ذكر به بندگى تو اشتغال داريم ، پس اگر او را وزير من قرار دهى تو را بسيار ذكر و تسبيح مىگوييم ، و امر دعوت من تكميل مىگردد ، و شايد هم مراد اين باشد كه تو اى خدا به حال ما اهل بيت بينايى و مىدانى كه ما اهل تسبيح و ذكريم و بعضى گفته‌اند : مراد اين است كه تو اى خدا به حالت ما آگاهى و مىدانى كه ما ضعيف و ناتوان هستيم و حاجت ما را به يارى و تدبير امرمان مىشناسى ، پس ما را در اين امر مدد فرما .\r\n( 36 )  ( قالَ قَدْ أُوتِيتَ سُؤْلَكَ يا مُوسى )  : ( فرمود : اى موسى محقّقا مطلوب و درخواست خود را يافتى ) ، در اين جا به اجابت همهء دعاهاى موسى اشاره مىكند و ، جمله‌اى انشائى است نه اخبارى ، يعنى با همين كلام همهء درخواستهاى موسى مورد پذيرش واقع مىشود .\r\n( 37 )  ( وَ لَقَدْ مَنَنَّا عَلَيْكَ مَرَّةً أُخْرى )  : ( و به تحقيق ما بار ديگر نيز بر تو منّت نهاديم ) ، اين آيه در مقام امتنان و منّت گذاريست در عين اينكه او را به منتّهاى ديگرى\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nكه قبل از برگزيده شدن به نبوّت و رسالت و اجابت دعاهايش ، بر او نهاده ، تذكّر مىدهد و آنها را به ياد او مىآورد كه عبارتست از توّلد مخفيانه و قرار گرفتن در رود نيل و بزرگ شدن در دامان فرعون و دوباره بازگشتنش به آغوش مادر و . . . كه همه ، دلالت بر عظمت و ظهور قدرت الهى و ناكام ماندن كوششهاى فرعون در خاموش كردن نور خدا مىنمايد كه چگونه فرعون ، دشمنش را بدست خود در دامان خويش پرورش داد و خداوند مكر او را به خودش بازگرداند .\r\n( 38 )  ( إِذْ أَوْحَيْنا إِلى أُمِّكَ ما يُوحى )  : ( هنگامى كه به مادرت آنچه را بايد وحى كرديم ) .\r\n( 39 )  ( أَنِ اقْذِفِيهِ فِي التَّابُوتِ فَاقْذِفِيهِ فِي الْيَمِّ فَلْيُلْقِهِ الْيَمُّ بِالسَّاحِلِ يَأْخُذْهُ عَدُوٌّ لِي وَ عَدُوٌّ لَهُ وَ أَلْقَيْتُ عَلَيْكَ مَحَبَّةً مِنِّي وَ لِتُصْنَعَ عَلى عَيْنِي )  : ( كه او را در صندوق بگذار و او را به دريا بيانداز ، تا دريا او را به ساحل بياندازد و دشمن من و دشمن او ، او را بگيرد و از جانب خود محبوبيّتى بر تو افكندم تا تحت نظارت من تربيت شوى ) .\r\n( 40 )  ( إِذْ تَمْشِي أُخْتُكَ فَتَقُولُ هَلْ أَدُلُّكُمْ عَلى مَنْ يَكْفُلُهُ فَرَجَعْناكَ إِلى أُمِّكَ كَيْ تَقَرَّ عَيْنُها وَ لا تَحْزَنَ وَ قَتَلْتَ نَفْساً فَنَجَّيْناكَ مِنَ الْغَمِّ وَ فَتَنَّاكَ فُتُوناً فَلَبِثْتَ سِنِينَ فِي أَهْلِ مَدْيَنَ ثُمَّ جِئْتَ عَلى قَدَرٍ يا مُوسى )  : ( آن زمان كه خواهرت رفت و گفت : آيا شما را به كسى راهنمايى كنم كه او را تكفّل كند ؟ و تو را نزد مادرت بازگردانديم تا چشمش روشن شود و غم نخورد و تو يك نفر را كشتى و ما تو را از گرفتارى نجات داديم و امتحانت كرديم ، امتحانى دقيق و چند سالى در ميان اهالى مدين اقامت كردى ، آنگاه اى موسى به موقع آمدى ! ) ، مراد از وحى ، در اينجا ، الهام است ، يعنى نوعى احساس ناخودآگاه كه در بيدارى يا خواب دست مىدهد ، پس اين وحى ، غير از وحى نبوّت است ، به هر جهت به مادر موسى الهام شد كه موسى را در صندوقى قرار دهد و او را در دريا بياندازد ، ( البته مراد در اينجا رود نيل است ) ، تا دريا او را به كنارهء ساحل بياورد ، يعنى خداوند به نحو امر تكوينى به دريا امر كرده كه او را به ساحل بياندازد و اين امرى محقّق است و آنگاه فرعون كه دشمن خداست و با ادّعاى الوهيّت با خداوند محاربه\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nنموده و نيز دشمن موسيست ، و با كشتن اطفال ذكور قصد داشت موسى را از بين ببرد ، همين فرعون او را از دريا مىگيرد و چون فرزندى ندارد ، او را به فرزندى خود مىپذيرد و خداوند اين محبّت موسى را در قلب فرعون قرار مىدهد تا از كشتن او صرف نظر كرده و موسى را چنان دلربا و خواستنى قرار مىدهد كه هر كس او را مىديد ، به وى علاقه‌مند مىشد و به اين ترتيب موسى در خانهء فرعون و تحت نظارت پروردگارش پرورش يافت و فرعون زير نظر پروردگار به موسى احسان كرد ، چون خداوند همراه موسى و مراقب حال او بود و به جهت مزيد توجّه و محبتّى كه نسبت به او داشت از امر او غفلت نمىكرد ، در واقع مىخواهد بفرمايد : كه اى موسى تو در دست فرعون و تحت سلطه او بودى ، امّا به علّت توجّه و عنايت من هرگز او نمىتوانست قصد شرّ يا ضررى نسبت به تو بنمايد .\r\nو نيز آن زمانى كه خواهرت در جستجوى خبرى از تو بود و ديد كه عمّال و كارگزاران فرعون در جستجوى دايه‌اى هستند كه تو را شير دهد و خواهرت به ايشان گفت : آيا مىخواهيد شما را به زنى راهنمايى كنم كه او را كفيل شود ، يعنى هم شير بدهد و هم حضانت و نگهدارى كند ؟ و به اين ترتيب تو را به مادرت بازگردانديم تا خوشحال شود و از فقدان تو اندوهگين نباشد و همه اين امور بدست ما و منتّى از جانب ما بود .\r\nو بار ديگر زمانيكه تو يكى از قبطيان را اشتباها با مشتى به قتل رساندى و از بيم گرفتارى از مصر فرار كردى و به مدين رفتى و ما تو را با ابتلاء به خوف و فرار از قصاص و غربت و دورى از خانواده و وطن آزموديم و اين فتنه‌ها جهت خالص كردن تو بود همانطور كه طلا به وسيلهء آتش خالص مىشود ، پس وقوع اين فتنه‌ها منتّى از جانب خدا بود ، به هر حال مىفرمايد : تو چند سالى در ميان اهالى مدين ماندگار شدى و گلّه گوسفندان شعيب را چوپانى كردى و آنگاه با مقدارى علم و تجربه عملى كه در آنجا كسب كرده بودى به مصر آمدى منظور از ( قدر ) يعنى آن مقدار علم و عمل و تجربه‌اى كه موسى از ابتلائات وارده در نجات از غم و خروج از مصر و ماندن در مدين كسب كرده بود ، و همهء اين موارد منت‌ّهاى الهى بر موسى عليه السّلام است و خداوند اين امتنان خود را\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nبه منظور احترام موسى با ندا كردن او خاتمه داد و فرمود :\r\n( 41 )  ( وَ اصْطَنَعْتُكَ لِنَفْسِي )  : ( و تو را خاصّ خويش نمودم ) ، ( اصطناع ) يعنى تحقّق بخشيدن احسان و وقتى مىگويند ، فلان شخص را اصطناع كردم ، يعنى آنقدر به او احسان كردم كه او را به من نسبت مىدهند و مىگويند او صنيع و نمك پروردهء توست .\r\nپس اصطناع موسى به اين است كه خداوند او را براى خود اختصاص داد و او را براى خود خالص قرار داد ، يعنى اى موسى همه نعمتهايى كه در اختيار توست از من و از ناحيهء احسان من است و غير من كسى در آن شراكت ندارد ، پس تو خالص براى من هستى .\r\n( 42 )  ( اذْهَبْ أَنْتَ وَ أَخُوكَ بِآياتِي وَ لا تَنِيا فِي ذِكْرِي )  : ( تو و برادرت معجزات ما را ببريد و در امر ياد كردن من سستى مورزيد ) ، در اينجا امرى را كه به تنهايى به موسى نموده بود مجددا تأكيد مىكند ولى اينبار موسى و هارون را مورد خطاب قرار مىدهد و مىگويد : با آيات من به نزد فرعون برويد و چون در آن زمان تنها دو معجزه به موسى عليه السّلام اعطا شده بود ، اين جمله وعدهء جميلى است كه به زودى و در موقع لزوم با آيات و معجزات ديگر نيز او را تأييد خواهد نمود ، و آنگاه مىفرمايد : در ذكر من يعنى در امر دعوت به ايمان به من ، هرگز سستى و كوتاهى نكنيد .\r\n( 43 )  ( اذْهَبا إِلى فِرْعَوْنَ إِنَّهُ طَغى )  : ( به سوى فرعون برويد ، همانا كه او طغيان نموده ) .\r\n( 44 )  ( فَقُولا لَهُ قَوْلًا لَيِّناً لَعَلَّهُ يَتَذَكَّرُ أَوْ يَخْشى )  : ( و با او به نرمى سخن بگوييد تا شايد متذكّر شود و پند گيرد و يا بترسد ) ، در اينجا نيز مجددا امر سابق را خطاب به هر دو نفر تأكيد نمود و فرمود : هر دو بسوى فرعون برويد ، چون او از حدّ خود تجاوز كرده و آنگاه تذكّر مىدهد كه در گفتگوى با فرعون از تندى و خشونت خوددارى كنند ، چون همين امر ، يعنى گفتار ملايم و پرهيز از خشونت ، از واجبترين واجبات در امر دعوت و تبليغ است و سپس متذكّر شدن و اندرز پذيرى و يا ترس و خشيّت فرعون را آرزو مىنمايد و اين اميد و آرزو در مقام محاوره قائم است ، نه آنكه قائم بر خداى تعالى كه\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nعالم به همه حوادث عالم است ، باشد ، تذكّر يعنى قبول يادآورى و التزام به مقتضيّات حجّت تذكّر دهنده و ايمان به آن و خشيّت به معناى مقدمهء آن قبول و ايمان است ، پس بازگشت معنا به اين است كه با فرعون به نرمى سخن بگويد ، شايد كه ايمان بياورد يا لااقل بعضى از خواسته‌هاى شما را اجابت كند و نزديك به ايمان آوردن گردد ، ( بايد دانست امر به بندگى كشاندن بنى اسرائيل يك حكم سياسى بود كه فرعون آن را از بيم ازدياد نسل و غلبهء ايشان انجام مىداد و در راه مملكت دارى و سياست هرگز طاغوتها و سركشان تاريخ ، ابايى از انجام حرائم وحشيانه ندارند ، چنانچه فرعون با ستمگرى و خونخوارى تمام اولاد ذكور بنى اسرائيل را مىكشت و اولاد اناث را براى خدمتكارى زنده نگه مىداشت ) .\r\n( 45 )  ( قالا رَبَّنا إِنَّنا نَخافُ أَنْ يَفْرُطَ عَلَيْنا أَوْ أَنْ يَطْغى )  : ( گفتند : پروردگارا ما بيم داريم ، در آزار ما شتاب كند يا طغيانش افزون شود ) ، موسى و هارون گفتند : پروردگارا ما بيم آن داريم كه فرعون در عقوبت ما تعجيل كند و قبل از اتمام دعوت و اظهار معجزه ما را عذاب كند و يا در ظلم خود از حدّ تجاوز كرده و با تشديد عذاب بنى اسرائيل و جرأت بر ساحت ربوبى ، اين بار دست به اعمالى شنيعتر بزند و طغيانش افزوده شود و چنانچه گفتيم ، خوف يعنى احتراز از شرّ ، كه امرى ناپسند نيست و منافاتى با ساحت نبوّت ندارد .\r\n( 46 )  ( قالَ لا تَخافا إِنَّنِي مَعَكُما أَسْمَعُ وَ أَرى )  : ( فرمود : مترسيد كه من با شما هستم ، مىشنوم و مىبينم ) ، يعنى پروردگار به ايشان فرمود از عقوبت و طغيان فرعون نترسيد كه من با شما حاضرم و آنچه بگويد مىشنوم و آنچه عمل كند مىبينم و شما را يارى كرده و تنهايتان نمىگذارم در واقع در اين آيه وعده تأمين و نصرت به آن دو مىدهد ، پس جمله اوّل ( لا تخافا ) وعدهء امان است و جمله دوّم تعليل آن امان است ، يعنى حالا كه من حضور دارم و مىبينم و مىشنوم ديگر موردى براى ترس و بيم شما وجود ندارد كه اين جمله كنايه از مراقبت و نصرت است .\r\n( 47 )  ( فَأْتِياهُ فَقُولا إِنَّا رَسُولا رَبِّكَ فَأَرْسِلْ مَعَنا بَنِي إِسْرائِيلَ وَ لا تُعَذِّبْهُمْ قَدْ \r\n\r\n","description":"","footnote":"","page_name":" 185 ","page_number":185},
  {"content":"\r\n\r\n جِئْناكَ بِآيَةٍ مِنْ رَبِّكَ وَ السَّلامُ عَلى مَنِ اتَّبَعَ الْهُدى )  : ( پس نزد فرعون آمدند و گفتند :\r\nما دو فرستاده از جانب پروردگار تو هستيم ، بنى اسرائيل را با ما روانه كن و عذابشان مكن ، ما به تحقيق با معجزه‌اى از جانب پروردگارت آمده‌ايم و درود بر آنكس كه از هدايت پيروى كند ) ، در اين آيه مجددا دستور به رفتن نزد فرعون تكرار شده ، البته بعد از وعده نصرت و امان و همچنين در اينجا رسالت آن دو را رسما بيان فرموده و آن اين است كه نزد فرعون روند و او را به ايمان و دست برداشتن از عذاب بنى اسرائيل دعوت كنند و پيشنهاد نمايند كه بنى اسرائيل را اجازه دهد تا با آنها به هر جا خواستند بروند ، ايشان با بيان اينكه رسول پروردگار هستند به فرعون فهماندند كه پرودگار يكتا پروردگار او نيز هست ، و وقتى اللّه ربّ باشد ديگر ربوبيّتى براى فرعون نخواهد بود .\r\nو در جملهء  ( فَأَرْسِلْ مَعَنا بَنِي إِسْرائِيلَ )  تكليفى فرعى را متوجّه شخص فرعون نمودند و سپس با جمله  ( جِئْناكَ بِآيَةٍ مِنْ رَبِّكَ )  براى اثبات رسالتشان استناد به حجّت كردند و با نكره آوردن آيت دلالت بر عظمت آيت و مبهم بودن عدد آن و وضوح دلالتش بر رسالت نموده‌اند و سپس در مقام خداحافظى و تحيّت و براى اشاره به اينكه بگويند ما ديگر حرفى نداريم و رسالت ما همين بود كه گفتيم ، فرمودند : درود بر آنكه از هدايت پيروى كند و اين كلام خلاصه محتواى دعوت دينى است كه دامنه سلامت تمامى افرادى را كه هدايت و سعادت را پيروى مىكنند ، شامل مىشود و چنين افرادى در مسير زندگى به هيچ مكروهى بر نمىخورند ، نه در دنيا و نه در آخرت .\r\n( 48 )  ( إِنَّا قَدْ أُوحِيَ إِلَيْنا أَنَّ الْعَذابَ عَلى مَنْ كَذَّبَ وَ تَوَلَّى )  : ( و به ما وحى شده كه عذاب بر آن كس باد كه تكذيب كند و روى بگرداند ) ، اين آيه در مقام تعليل آيهء سابق است يعنى اينكه ما بر پيروان هدايت سلام كرديم ، براى آن بود كه خداى سبحان به ما وحى كرده كه عذاب ( يعنى ضدّ سلام ) سرنوشت محتوم كسانيست كه آيات خدا و يا دعوت حقّ را كه همان هدايت است ، تكذيب كنند و از آن روى گردان شوند و در اين آيه تقريع و كنايه‌اى نسبت به فرعون و آنچه از زخارف دنيوى كه او به آنها آراسته شده وجود دارد ، كه بر شنونده مخفى نيست .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\n[ آيهء ( 79 - 49 ) چگونگى ابلاغ رسالت موسى عليه السّلام بر فرعونيان و ماجراى مقابله با ساحران 
  ]\r\n( 49 )  ( قالَ فَمَنْ رَبُّكُما يا مُوسى )  : ( فرعون گفت : اى موسى پروردگار شما كيست ؟ ) .\r\n( 50 )  ( قالَ رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى )  : ( موسى گفت : پروردگار ما كسى است كه خلقت هر چيزى را به آن داد و سپس آن را هدايت كرد ) ، با اين كلام فرعون خواسته از ربوبيّت خداى سبحان تغافل كند و وانمود كند كه نمىداند اللّه پروردگار خودش نيز هست ، لذا گفت : پروردگار شما كيست ؟ !\r\nاز اصول مسلّم بت‌پرستان اين است كه قائل به آفريدگارى براى عالم هستند ، امّا چون او را بسيار بالاتر از عقل و وهم مىدانند ، فكر مىكنند بايد براى تقرّب به درگاه او به بتها و الهه‌ها و پادشاهان متوسّل شد و آنها را عبادت كرد تا آنها نزد خدا شفاعت كنند ، لذا اينكه فرعون گفت : پروردگار شما كيست ، مقصودش انكار آفريدگار عالم نبود ، بلكه منظورش اين بود كه بفهمد الههء موسى و فرعون كيست ؟ و آيا آن دو غير از بتها و الهه‌ها و خود فرعون ، معبود ديگرى را عبادت مىكنند ؟ چون مردم بت‌پرست در زمان فرعون ملائكه و جنّ و سلاطين بزرگ را عبادت كرده و آنها را مظاهر عظمت خدا مىدانستند ، ولى در عين حال معبود بودن يك سلطان را مانع از اين نمىدانستند كه خود او نيز معبود ديگرى داشته باشد ، فرعون هم از يك طرف معبود مردم بود و از سوى ديگر براى خودش الهه و ربّى داشت كه او را عبادت مىكرد .\r\nموسى در جواب فرعون مىگويد : پروردگار ما كسى است كه وجود خاصّ هر چيزى را به او افاضه كرده و سپس او را به سوى كمال مطلوبش هدايت نموده ، يعنى او را به مطلوب رسانيده و يا لااقل راهى كه به سوى مطلوب او منتهى مىشود به او نشان داده ، پس مراد از هدايت ، هدايت همه اشياء عالم به سوى مطلوبشان و هدايت بسوى همان هدف و غايتى است كه به خاطر آن خلق شده‌اند ، يعنى پروردگار عالم كسى است كه ميان همه موجودات رابطه برقرار كرده و وجود هر موجودى را با تجهيزات آن يعنى قوا و ابزار و آثارى كه بوسيلهء آن به هدفش منتهى مىشود ، با ساير موجودات مرتبط نموده است .\r\nو از آنجا كه كلمهء ( ثمّ ) نوعى تأخير را مىرساند معلوم مىشود كه سير و حركت هر\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nچيزى رتبهء بعد از خلقت و وجود اوست ، گو اينكه همين تأخّر رتبى در موجودات جسمانى كه وجودشان به نحو تدريجى است ، تأخّر زمانى هم به خود مىگيرد .\r\nلذا هدايت در اينجا همان هدايت عمومى است كه دامنه‌اش همه موجودات را فرا گرفته و اين هدايت مصداق تدبير است و كسى كه تدبير موجودات و هدايت آنها منسوب و منتهى به اوست همان كسى است كه موجودات را خلق كرده و هر وجودى و هر صفت وجوديى منتهى به او و قائم به وجود اوست .\r\nپس اين آيه مشتمل بر برهانيست كه ربوبيّت مطلقه و منحصره را براى خداى تعالى اثبات مىكند ، چون خلقت موجودات فرع بر مملوكيّت آنها در نزد خداى سبحان است كه او مالك تدبير ايشان نيز هست .\r\nولى هدايت انسان به طور خاصّ و به عنوان جزئى از عالم وجود ، جز با نبوّت و معاد تمام نمىشود .\r\nلذا خداى متعال ، خدائيست كه به هر يك از موجودات آنچه را كه با زبان استعداد طلب مىكرد ، بخشيده و سپس آن را با همين وسيله به وجود و يگانگى خود هدايت و ارشاد فرموده .\r\n( 51 )  ( قالَ فَما بالُ الْقُرُونِ الْأُولى )  : ( فرعون گفت : پس حال نسلهاى گذشته چيست ؟ ) از آنجا كه پاسخ موسى مشتمل بر هدايت عمومى بود كه در خصوص بشر جز از راه نبوّت و معاد صورت نمىگيرد ، لذا فرعون با ناباورى به استبعاد مسألهء معاد پرداخت و گفت : امّتها و اقوام ادوار گذشته كه مردند و نابود شدند و هيچ اثر و خبرى از آنها نيست ، چه حالى دارند و چگونه پاداش و كيفر اعمال خود را ديدند ، با اينكه در عالم هستى هيچ نام و نشانى از آنها نمانده است ، آيا اينها دوباره خلقتى جديد خواهند داشت تا جزاى اعمالشان را دريافت كنند ؟ !\r\n( 52 )  ( قالَ عِلْمُها عِنْدَ رَبِّي فِي كِتابٍ لا يَضِلُّ رَبِّي وَ لا يَنْسى )  : ( گفت علم آن در نزد پروردگار من ، در كتابيست و پروردگارم نه فراموش مىكند و نه خطا مىكند ) ، موسى عليه السّلام به فرمايش خداوند ، در جواب فرعون علمى مطلق و محيط بر همهء تفاصيل و\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nجزئيات قرون گذشته را براى خدا اثبات مىكند ، علمى كه هيچ چيز از آن فوت نمىشود و آميخته با جهل و قابل فنا نيست ، و از سوى ديگر علم مذكور را مقيّد به كتاب كرد تا بر ثبوت و محفوظ بودن آن تأكيد كند و بفهماند كه حالت آن علم تغيير نمىكند و كتاب را نكره آورد تا به عظمت آن از حيث وسعت احاطه و دقتش اشاره كرده باشد بطوريكه هيچ كوچك و بزرگى نيست مگر آنكه آن را شمرده و به آن احاطه دارد .\r\nدر واقع برگشت معناى آيه به اين است كه پاداش و كيفر مردمان گذشته براى كسى دشوار است كه به آن علم نداشته باشد ، امّا براى پروردگار من كه عالم به حال آنهاست و هيچ خطا و تغيير و زوالى و غيبتى در علمش راه ندارد ، اشكال و استبعادى ندارد .\r\nو عبارت ( لا يضلّ ربّى ) جهل ابتدايى را از خدا نفى مىكند و عبارت ( لا ينسى ) جهل بعد از علم را نفى مىنمايد ، چون ( ضلال ) يعنى قصد هدفى با پيمودن راهى كه به آن منتهى نمىشود و ( نسيان ) يعنى خروج شىء از علم ، بعد از آنكه داخل در علم بوده ، پس خداوند عالم به قرون گذشته است و بعد از علم ، ديگر جهل به ساحت او راه ندارد و ايشان را مطابق استحقاقشان جزا مىدهد .\r\n( 53 )  ( الَّذِي جَعَلَ لَكُمُ الْأَرْضَ مَهْداً وَ سَلَكَ لَكُمْ فِيها سُبُلًا وَ أَنْزَلَ مِنَ السَّماءِ ماءً فَأَخْرَجْنا بِهِ أَزْواجاً مِنْ نَباتٍ شَتَّى )  : ( آنكه زمين را براى شما گهواره‌اى قرار داد و براى شما در آن راهها كشيد و از آسمان آبى فرو فرستاد كه بوسيله آن انواع مختلف گياهان را بيرون آورديم ) ، از مظاهر هدايت الهى آنست كه انسان را در زمين مستقّر فرمود و او را به حيات زمينى زندگى بخشيد تا انسان در طول زندگى زمينى توشه حيات اخروى و سماوى خود را فراهم كند ، مانند طفلى كه در گهواره قرار مىگيرد و براى زندگى در مرحله بالاتر رشد و تربيت مىشود .\r\nو نيز خداوند براى انسان در روى زمين راههايى قرار داد تا از طريق آن جادّه‌ها به مقاصد حيات دنيوى خود نائل شود و نيز آگاه شود كه بايد از طريق پيمودن راههاى عبوديّت به همان هدفى كه براى آن خلق شده ، كه همان تقرّب به خداى تعالى و دخول در جوار كرامت است ، نايل گردد .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nو نيز خداوند از آسمان آب باران را نازل كرد كه همه آبهاى روى زمين از آن تأمين مىشود و به وسيله آن آب انواع و اصناف گياهان نزديك به هم را رويانيد و انسانها را به طريقهء بهره‌بردارى و خوردن از آنها راهنمايى نمود تا با تغذيه از آن بدنهايشان استقامت بيابد و عقلهايشان از طريق اين نعم به ربوبيّت خداى واحد استدلال نمايد و اين از معجزات است كه همه انواع گياهان مختلف از يك آب واحد سيراب مىشوند و در كليّه موارد فوق آيات و معجزاتى هست كه هر صاحب خردى را به سوى هدايت خدا و ربوبيّت او راهنمايى مىكند .\r\n( 54 )  ( كُلُوا وَ ارْعَوْا أَنْعامَكُمْ إِنَّ فِي ذلِكَ لَآياتٍ لِأُولِي النُّهى )  : ( بخوريد و حيوانات خود را بچرانيد كه در آن براى اهل خرد عبرتهاست ) ، مىفرمايد : از اين انواع نباتات بخوريد و به هدايت الهى بهره‌مند شويد و حيوانات خود را نيز از آنها تغذيه كنيد تا با تغذيه از ايشان زندگيتان دوام يابد ، همانا در اين نعمتها براى اهل خرد نشانه‌هائى هست و اگر عقل را نهى ناميد براى آنست كه عقل ، انسان را از پيروى هواى نفس نهى مىكند .\r\n( 55 )  ( مِنْها خَلَقْناكُمْ وَ فِيها نُعِيدُكُمْ وَ مِنْها نُخْرِجُكُمْ تارَةً أُخْرى )  : ( ما شما را از زمين آفريديم و بدان باز مىگردانيم و بار ديگر از آن بيرونتان مىآوريم ) ، يعنى در زمين يكدورهء كامل از هدايت بشر صورت مىگيرد ، چون ابتداى خلقت انسان از زمين است و در نهايت عمر ، بدنش به آن باز مىگردد و جزئى از آن مىشود و در قيامت براى بازگشت به سوى خدا از زمين بيرون مىآيد .\r\n( 56 )  ( وَ لَقَدْ أَرَيْناهُ آياتِنا كُلَّها فَكَذَّبَ وَ أَبى )  : ( و به تحقيق همهء آيات خويش را به او نمايانديم ، امّا او تكذيب كرد و سرباز زد ) ، ضمير به فرعون باز مىگردد ، يعنى خداوند همه آيت‌هاى خود را بدست موسى عليه السّلام به فرعون ارائه كرد ، ( از قبيل يد بيضاء و عصا و . . . ) امّا فرعون به جاى آنكه ايمان بياورد و دعوت حق را لبيك گويد ، آنها را انكار كرد و زير بار نرفت و از تسليم در مقابل حق ابا نمود .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n( 57 )  ( قالَ أَ جِئْتَنا لِتُخْرِجَنا مِنْ أَرْضِنا بِسِحْرِكَ يا مُوسى )  : ( گفت : اى موسى آيا تو براى اين نزد ما آمده‌اى كه با جادوى خود ما را از سرزمين خودمان بيرون كنى ؟ ) ، فرعون ابتدا موسى را به سحر متّهم كرد و معجزات او را سحر خواند ، تا مجبور به اقرار و اعتراف به صدق دعوت او و آياتش نگردد ، و در مرحله بعدى او را متّهم كرد كه مىخواهد ، نژاد قبطى را از سرزمينشان ( يعنى مصر ) بيرون كند و اين تهمتى سياسى است كه بوسيلهء آن مىخواست افكار عمومى قبطيان را عليه موسى عليه السّلام و دينش تحريك كند و او را دشمن ملّت معرفى نمايد و وى را فردى خائن و وطن فروش وانمود كند كه مىخواهد با نقشه‌هايش آنها را از وطن و آب و خاكشان بيرون كند و كسى كه وطن ندارد زندگى هم نخواهد داشت .\r\n( 58 )  ( فَلَنَأْتِيَنَّكَ بِسِحْرٍ مِثْلِهِ فَاجْعَلْ بَيْنَنا وَ بَيْنَكَ مَوْعِداً لا نُخْلِفُهُ نَحْنُ وَ لا أَنْتَ مَكاناً سُوىً )  : ( ما نيز هر آينه جادوئى مانند آن براى تو خواهيم آورد ، بين ما و خودت در مكانى معيّن و مسطح وعده گاهى بگذار كه از آن تخلّف نكنيم ) ، ( موعد ) به قرينهء آيه بعدى اسم زمان و ( خلف وعده ) به معناى عمل نكردن به مقتضاى وعده است و ( مكان سوى ) يعنى مكانى كه در وسط مسافت يا در نقطه مسطحى باشد ، به هر حال فرعون سوگند مىخورد كه در برابر معجزهء موسى سحرى بياورد تا حجّت او را قطع و اراده‌اش را باطل كند و مىگويد : حالا بين ما و خودت روزى را در مكانى وعده بگذار كه نه ما تخلّف كنيم و نه تو و يا مكانى را معيّن كن كه ميان ما و شما باشد و يا مكانى مسطح و صاف را معيّن نما .\r\n( 59 )  ( قالَ مَوْعِدُكُمْ يَوْمُ الزِّينَةِ وَ أَنْ يُحْشَرَ النَّاسُ ضُحًى )  : ( موسى گفت : وعده‌گاه شما روز عيد باشد كه مردم در نيمروز مجتمع شوند ) ، مراد از ( يوم الزينة ) روزى بود كه مصريان همچون روز عيد خود را زينت مىكردند و شهر را آذين مىبستند ) ، ( حشر ناس ) يعنى بيرون كردن مردم از محل استقرارشان و بسيج دادن ايشان و ( ضحى ) به معناى وقت پراكنده شدن نور آفتاب در روز است ، موسى فرمود : موعد شما روز عيد زينت است به شرط حضور جمعيت مردم در هنگام ظهر و اين شرط براى آن بود كه همه\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nمردم در اين امر حضور داشته باشند و در روشنايى آفتاب همه چيز را ببينند و اين امر مبالغه در امر تحدّى و مبارزه‌طلبى است كه اعتماد به نفس و ايمان به حقانيّت آن حضرت را افاده مىكند .\r\n( 60 )  ( فَتَوَلَّى فِرْعَوْنُ فَجَمَعَ كَيْدَهُ ثُمَّ أَتى )  : ( پس فرعون رفت و نيرنگ خويش را فراهم كرد و باز آمد ) ، ظاهرا فرعون از مجلس مذاكره برخاست و رفت تا خود را براى موعد آماده كند و ساحران را جمع نمايد و كليّه وسايلى را كه براى اجراء نقشه‌اش به آنان محتاج است و عمّال و ياران خود را آماده كند و آنگاه بازگشت و به ميعاد آمد .\r\n( 61 )  ( قالَ لَهُمْ مُوسى وَيْلَكُمْ لا تَفْتَرُوا عَلَى اللَّهِ كَذِباً فَيُسْحِتَكُمْ بِعَذابٍ وَ قَدْ خابَ مَنِ افْتَرى )  : ( موسى به ايشان گفتت : واى بر شما به خدا افترا نزنيد كه شما را به عذابى هلاك كند و هر كه افترا زند نااميد مىشود ) .\r\n( ويل ) كلمهء عذاب و تهديد است و ( سحت ) يعنى كندن و استيصال و هلاك ، موسى عليه السّلام خطاب به فرعون و ساحران و اعوان و انصارش مىفرمايد ، واى بر شما ( عذاب خداوند بر شما باد ) كه آيات الهى را سحر مىخوانيد و دعوت الهى را به تهمتى سياسى دفع مىكنيد و مىگوييد هدف ما بيرون راندن مردم از وطنشان است و واى بر شما كه مىپنداريد معجزه را با سحر خود مىتوانيد دفع كنيد ، ولى اينها افتراء بر خدا نيست ، بلكه مراد از افتراء دروغ بر خدا ، اعتقاد به اصول بت‌پرستى از قبيل الوهيت آلهه و شفاعت آنها و نسبت دادن تدبير عالم به آنهاست . سپس در ادامه مىفرمايد اگر چنين اعمالى را مرتكب شويد خداوند شما را به جرم شركتان به عذابى هلاك مىكند و اينكه عذاب را نكره آورده براى دلالت بر شدّت و عظمت آن است .\r\nو در نهايت فرمود : كسى كه افتراء بزند نااميد مىشود ، يعنى از رسيدن به نتيجه‌اى كه آرزويش را دارد مأيوس مىگردد ، چون افتراء از دروغ است و اسباب كاذبه هرگز انسان را به مسببّات حقيقى و آثار صادقه هدايت نمىكند و نتايج آن صلاحيّت بقاء ندارد و انسان را به سوى سعادت سوق نمىدهد بلكه در عاقبت آن جز شومى و خسران چيزى نخواهد بود .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n( 62 )  ( فَتَنازَعُوا أَمْرَهُمْ بَيْنَهُمْ وَ أَسَرُّوا النَّجْوى )  : ( پس در كارشان بين خود مناقشه و نزاع كردند و آهسته نجوا نمودند ) .\r\nظاهرا موعظهء موسى اثر خود را نموده ، چون كلام حق همواره در قلبها مؤثر واقع مىشود و كسى نمىتواند به آن اشكال و خرده‌اى بگيرد ، در نتيجه ميان فرعون و ايادى او و ساحران در رابطهء با سخنان موسى و امر او منازعه‌اى واقع مىشود و براى رفع اين اختلاف و از ميان برداشتن اين رسوائى و نزاع داخلى كه باعث شكست آنها خواهد بود ، با يكديگر خلوت كردند و پنهانى به گفتگو و مشورت پرداختند .\r\n( 63 )  ( قالُوا إِنْ هذانِ لَساحِرانِ يُرِيدانِ أَنْ يُخْرِجاكُمْ مِنْ أَرْضِكُمْ بِسِحْرِهِما وَ يَذْهَبا بِطَرِيقَتِكُمُ الْمُثْلى )  : ( گفتند : اينها دو جادوگرند كه مىخواهند با جادويشان شما را از سرزمينتان بيرون كنند و آيين خوب شما را از بين ببرند ) .\r\n( 64 )  ( فَأَجْمِعُوا كَيْدَكُمْ ثُمَّ ائْتُوا صَفًّا وَ قَدْ أَفْلَحَ الْيَوْمَ مَنِ اسْتَعْلى )  : ( پس نيرنگتان را فراهم كنيد ، آنگاه صف بسته و آماده بياييد . كه در آن روز هر كه برتر شود رستگار مىگردد ) .\r\nنهايتا اعوان و انصار فرعون و ساحران پس از مشورتهاى محرمانه چنين تصميم گرفتند كه اين مواعظ موسى را مسكوت بگذارند و با توجه به سخن فرعون و تهمت او گفتند : اينها دو مرد ساحر هستند كه مىخواهند شما قبطيان را از سرزمينتان بيرون كنند و سعادت شما را زايل نمايند و خطر ديگر آنها براى شما اين است كه با غلبهء ايشان بر شما ، طريقه برگزيده و سنّت قوميتان كه همان دين و ثنيّت است كه قرنها در ميان شما حاكم بوده ، از بين مىرود و از آنجا كه مردم همواره به وطن خود علاقه‌مند هستند و كيش و مذهب خود را نيز مقدّس مىشمارند هر دوى اين موارد به منظور تحريك و شوراندن آنها بر عليه موسى و هارون ( عليهما السلام ) بيان شده است .\r\nو با اين سخنان در واقع رسول بودن و استناد ايشان به غيب را نفى كرده‌اند و قصدشان نابود كردن دعوت آنها بوده و راه چاره را در اين دانسته‌اند كه فكرها و كيدها را جمع كنند و اختلاف را كنار بگذارند و همه به صورت يك صف واحد در برابر\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nموسى و دعوتش ايستادگى كنند تا نيرومند شوند و بتوانند در برابر او پيروز و سربلند گردند ، چون امروز در اين مقابله هر كس برنده شود رستگار است .\r\nظاهرا ساحران اوّلين افرادى بودند كه در اثر مواعظ موسى عليه السّلام آثار اختلاف در ميانشان ظاهر شد اما فرعون با وعده و وعيد آنها را نسبت به مقابله با موسى عليه السّلام تحريك كرد و به آنها گفت كه اگر غالب شويد شما را اجرت مناسب خواهم داد و به درگاه خود مقرّب مىنمايم .\r\n( 65 )  ( قالُوا يا مُوسى إِمَّا أَنْ تُلْقِيَ وَ إِمَّا أَنْ نَكُونَ أَوَّلَ مَنْ أَلْقى )  : ( گفتند : اى موسى تو مىافكنى يا ما اوّل بيافكنيم ؟ )\r\nساحران به واسطهء اعتمادى كه به سحر خود داشتند ، گفتند : اى موسى تو سحر خود را ابتدا مىكنى يا ما آغاز كنيم ؟ و حق اختيار و انتخاب را به موسى واگذار كردند .\r\n( 66 )  ( قالَ بَلْ أَلْقُوا فَإِذا حِبالُهُمْ وَ عِصِيُّهُمْ يُخَيَّلُ إِلَيْهِ مِنْ سِحْرِهِمْ أَنَّها تَسْعى )  :\r\n( موسى گفت : شما بيافكنيد و آن وقت در اثر جادوى آنان به نظر او رسيد كه ريسمانها و عصاهايشان راه مىروند ) .\r\nموسى عليه السّلام بواسطه دلگرمى و اعتماد به وعدهء الهى ميدان را براى ايشان بازگذاشت تا آنها هر چه در توان دارند ، بياورند و ابدا مضطرب و نگران نبود .\r\nپس ايشان نيز فورا آنچه از سحر در چنته داشتند آشكار كردند و به خيال موسى و ساير تماشاگران چنين رسيد كه گويا آن طنابها و چوبدستيها حركت مىكنند . همچنانكه در جاى ديگر فرمود  ( سَحَرُوا أَعْيُنَ النَّاسِ وَ اسْتَرْهَبُوهُمْ  « 1 » ديدگان مردم را جادو كرده و آنها را خيره ساختند . )\r\n( 67 )  ( فَأَوْجَسَ فِي نَفْسِهِ خِيفَةً مُوسى )  : ( و موسى در نفس خود به ترس افتاد ) .\r\n( 68 )  ( قُلْنا لا تَخَفْ إِنَّكَ أَنْتَ الْأَعْلى )  : ( گفتيم مترس : همانا تو برترى ) .\r\nيعنى با ديدن سحر ساحران موسى در نفس خود احساس يك خوف خفيف را نمود ، يعنى ترس خفىّ كه چندان قابل اعتنا نبود ، ترسى آنى و زودگذر كه در اثر مشاهده\r\n\r\n\r\n","description":"","footnote":"\r\n( 1 ) . سوره اعراف ، آيهء 116 .\r\n","page_name":" 194 ","page_number":194},
  {"content":"\r\n\r\nسحر آنان گمان كرد ، سحر ايشان نيز دست كمى از معجزهء او ندارد اما اين احساس خوف مستقر نگشت و خداوند به او اطمينان بخشيد و به منظور تأييد و تقويت او ، وى را از ترسيدن نهى كرد و فرمود : نترس چون تو از هر جهت ما فوق آنهايى و حق با توست و آنچه ايشان مىآورند سحر و باطل است ، تو عقيده حقّى دارى اما آنها به خرافه معتقدند و تو با خدائى ، اما پشتگرمى ايشان به فرعون است و بدان كه همواره حق غالب است و جائى براى ترس وجود ندارد .\r\n( 69 )  ( وَ أَلْقِ ما فِي يَمِينِكَ تَلْقَفْ ما صَنَعُوا إِنَّما صَنَعُوا كَيْدُ ساحِرٍ وَ لا يُفْلِحُ السَّاحِرُ حَيْثُ أَتى )  : ( و آنچه به دست راست دارى بيانداز تا آنچه را ساخته‌اند ببلعد ، فقط نيرنگ و جادويى است كه ساخته‌اند و جادوگر هر جا باشد رستگار نمىشود ) .\r\nدر اين آيه موسى مأمور مىشود كه عصاى خود را بيفكند تا همهء آنچه را آنها ساخته بودند ببلعد و اينكه بجاى تصريح به عصا فرمود : آنچه به دست دارى براى اشاره به نكته لطيفى است كه هيچ چيزى حقيقتى ندارد جز آنچه خدا بخواهد پس اگر اراده كند آنچه در دست موسى است عصا باشد ، عصا مىشود و اگر اراده كند مار شود ، مار مىشود و موسى از نزد خود چيزى ندارد . اما اينكه فرمود  ( تَلْقَفْ ما صَنَعُوا )  براى اين بود كه جنگ ميان ايشان و قدرت مطلقى كه دنباله‌اش اراده‌اى است كه موجودات در اينكه چه حقيقتى داشته باشند تابع آن هستند ، واقع شده بود و بديهى است كه كيد ايشان باطل شده و كلمة اللّه پيروز و غالب خواهد شد و خداوند به اين ترتيب موسى عليه السّلام را از نظر ظاهرى نيز بر ايشان غالب نمود همچنانكه از نظر باطن و حقيقت نيز ، امر او معجزه بود ، ولى كيد ايشان جز سحر و جادو چيزى نبود به همين دليل هم در ادامه فرمود  ( إِنَّما صَنَعُوا كَيْدُ ساحِرٍ )  يعنى آنچه اينها ساختند فقط نيرنگ جادوگرى بود كه باطل را در نظر و خيال مردم به صورت حقيقت جلوه‌گر ساختند ، اما در واقع اين امر يك خيال بيش نبود و در آخر فرمود  ( لا يُفْلِحُ السَّاحِرُ حَيْثُ أَتى )  اين جمله به منزلهء كبرايى است براى صغرايى كه در جملهء قبلى بيان شده بود و اثبات مىكند كه آنچه از سحر ساحر عايد او مىشود فقط خيال تماشاگران است و حقيقت و فلاح و سعادتى در يك امر موهوم نيست .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nچون باطل فانى شدنيست و اگر هم مدّت اندكى امور را زينت دهد و خود را شبيه حق بنمايد ، در نهايت حق ، باطل را محو و سركوب مىسازد ، همچنانكه عصاى موسى ، سحر ساحران را بلعيد و نابود كرد .\r\n( 70 )  ( فَأُلْقِيَ السَّحَرَةُ سُجَّداً قالُوا آمَنَّا بِرَبِّ هارُونَ وَ مُوسى )  : ( پس ساحران به سجده افتادند و گفتند ما به پروردگار هارون و موسى ايمان آورديم ) .\r\nيعنى پس از ديدن معجزهء موسى و اينكه مشاهده كردند چگونه عصاى او مبدّل به اژدهايى شد كه همه مارهاى آنها را بلعيد ، قدرت الهى ايشان را ذليل كرد و خيره‌كنندگى نور حق ، آنها را بىاختيار نمود و از خود اراده‌اى نداشتند و به ناگاه به سجده افتادند گويا شخصى ديگر آنها را به سجده انداخت و آنگاه آنها براى شهادت به امر ربوبيّت خداى واحد و امر رسالت موسى و هارون ، در يك جمله گفتند : ما به پروردگار موسى و هارون ايمان آورديم .\r\n( 71 )  ( قالَ آمَنْتُمْ لَهُ قَبْلَ أَنْ آذَنَ لَكُمْ إِنَّهُ لَكَبِيرُكُمُ الَّذِي عَلَّمَكُمُ السِّحْرَ فَلَأُقَطِّعَنَّ أَيْدِيَكُمْ وَ أَرْجُلَكُمْ مِنْ خِلافٍ وَ لَأُصَلِّبَنَّكُمْ فِي جُذُوعِ النَّخْلِ وَ لَتَعْلَمُنَّ أَيُّنا أَشَدُّ عَذاباً وَ أَبْقى )  : ( فرعون گفت : قبل از آنكه به شما اجازه دهم به او ايمان آورديد ؟ همانا او بزرگ و سركردهء شما است كه به شما سحر تعليم داده پس هر آينه دست‌ها و پاهايتان را در جهت عكس يكديگر قطع مىكنم و به تنه‌هاى درخت خرما آويزانتان مىكنم تا بدانيد عذاب كداميك از ما سختتر و پايدارتر است ) ( تصليب ) يعنى به دار زدن .\r\nفرعون به منظور تهديد ساحران به نحو استفهام انكارى به آنها مىگويد چرا قبل از اجازهء من به او ايمان آورديد و شايد هم جمله خبرى باشد كه به منظور تقرير جرم بيان شده باشد ، يعنى شما بدون اجازهء من به او ايمان آورديد . و بعد دست به تهمت مىزند ، و مىگويد شما با يك توطئه سياسى نقشه كشيده‌ايد و اين موسى رئيس و سركردهء شما ساحران است كه شما از او تعليم گرفته‌ايد و همه اين برنامه‌ها نقشه بوده تا او سحر شما را باطل كرده و شما ايمان بياوريد تا مردم نيز بدنبال شما ايمان بياورند و طريقهء نيكوى خود را رها كنند و آنوقت شما غالب شويد و هدف فرعون از اين تهمت نيز ، شوراندن\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمردم بر عليه موسى عليه السّلام و ساحران بود . همچنانكه در ابتدا نيز با تهمت اينكه موسى و هارون مىخواهند قبطيان را از مصر بيرون كنند قصد كرد تا مردم را بر عليه آن دو تحريك نمايد .\r\nسپس در مرحلهء بعدى آنها را به شدّت تهديد مىكند و به ايشان وعدهء عذابى سخت مىدهد و مىگويد دست و پايتان را از جهت مخالف يكديگر قطع مىكنم و شما را از تنهء درخت نخل به دار مىآويزم تا بدانيد كه من قادر بر عذاب و رساندن سختترين شكنجه‌ها به شما مىباشم و مسلّط بر شما هستم .\r\n( 72 )  ( قالُوا لَنْ نُؤْثِرَكَ عَلى ما جاءَنا مِنَ الْبَيِّناتِ وَ الَّذِي فَطَرَنا فَاقْضِ ما أَنْتَ قاضٍ إِنَّما تَقْضِي هذِهِ الْحَياةَ الدُّنْيا )  : ( ساحران گفتند : ما هرگز تو را بر اين معجزاتى كه به سوى ما آمده و بر آنكه ما را آفريده ترجيح نمىدهيم ، هر چه مىخواهى بكن ، كه فقط به زندگى اين دنياى ما لطمه مىزنى ) .\r\nاين آيه حكايت گفتار ساحران در جواب فرعون است كه در لفظ بليغ و در مفهوم وزين و در معنا بسيار بعيد و در منزلت رفيع است و گفتاريست كه علم و حكمت از آن فوران مىكند .\r\nهمين ساحرانى كه تا مدتى قبل قلبهايشان آكنده از هيبت فرعون بود ، با مشاهدهء معجزهء موسى و درك اينكه اين امر سحر نيست ، آنچنان واله و شيداى حقيقت گشته‌اند كه با كمال شجاعت با فرعون محاجّه مىكنند و مىگويند ما هرگز تو و آنچه را كه فعلا از مال دنيا و لذائذ فانى آن در اختيار دارى و عزّت و زينتهاى ظاهرى آن را كه جز يك سراب باطل بيش نيست ، بر آيات و معجزاتى كه به سوى ما آمده ( مانند عصا و يد بيضاء ) و بر خداى قادرى كه ما را ايجاد كرده و ما ولايت او را برگزيده‌ايم و به عزّت او عزيز شده‌ايم ، ترجيح نمىدهيم و ما غير از خداى عزّ و جلّ از هيچ چيز و هيچ كس نمىترسيم ، پس تو كه بواسطه جهلت غرّه شده‌اى و نفست اين اعمال را برايت زينت داده هر چه مىخواهى انجام بده و كوتاهى نكن اما بدان كه تو نمىتوانى در نفوس تصرّف كنى و ايمان ما وابسته به اجازهء تو نيست ، نهايت امر اين است كه تو مالك ابدان ما باشى\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nو در آن تصرّف نمايى و در اين دنياى فانى به بدن ما آسيب برسانى ، ولى ما اين ضرر دنيوى را در مقابل سود اخروى و نعمات باقى آن با جان و دل مىپذيريم چون آخرت دار بقاء است و سود اخروى ملاك سعادت يا شقاوت ابدى خواهد بود .\r\nآرى اينچنين عظمت فرعون و زينتهاى دنيوى او در نظر نفوسى كه حق را با همه علّوش دريافته بودند ، ساقط گشته بود و به همين دليل هم شجاعانه در برابر تهديد او پايدارى كردند .\r\n( 73 )  ( إِنَّا آمَنَّا بِرَبِّنا لِيَغْفِرَ لَنا خَطايانا وَ ما أَكْرَهْتَنا عَلَيْهِ مِنَ السِّحْرِ وَ اللَّهُ خَيْرٌ وَ أَبْقى )  : ( ما به پروردگارمان ايمان آورده‌ايم تا گناهان ما را و اين جادوگريى ، كه ما را وادار به آن نمودى بيامرزد ، كه خداوند بهتر و پايدارتر است )\r\nاين آيهء تعليل آيهء قبل است ، يعنى اگر ما خداى يكتا را كه پروردگار و خالق ماست بر تو اختيار كرديم و به او ايمان آورديم براى اين بود كه او گناهان ما را بپوشاند و آن سحرى كه تو ما را وادار به آوردنش كردى بيامرزد ، چون گفتيم كه ساحران با موعظهء موسى متعظّ شدند و قصد سحر كردن نداشتند اما فرعون در گفتگو و نشست محرمانه با ايشان ، با وعده و وعيد آنها را وادار به مقابله با موسى كرد .\r\nآنگاه در دنباله مطلب و به منظور تعليل فراز اول آيه گفتند : خداوند بهتر و پايدارتر است يعنى اگر ما آمرزش الهى را بر احسان و پاداش تو ترجيح داديم براى اين بود كه آمرزش خدا و نعم او هم بهتر است و هم دوام بيشترى دارد و او منشاء همهء خيرات است . پس ملاك خيريّت و كمال و بقاء از آن خداست و همه صفات كماليّه در نزد اوست . به همين دليل هم در آخر از نام جلاله ( اللّه ) استفاده كردند كه به معناى ذات مستجمع جميع صفات كماليّه است .\r\nپس اين كلام در عين كوتاهى مشتمل بر يك حجّت بالغه است و معناى ضمنى آن اين است كه : ما تو را بر خدايى كه ما را آفريده ترجيح نمىدهيم چون او خالق ماست و ما به او ، به دليل اينكه رب مالك و مدبّر ما است ايمان آورديم و خدا خير است چون اللّه ذات دارنده تمامى كمالات است .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n( 74 )  ( إِنَّهُ مَنْ يَأْتِ رَبَّهُ مُجْرِماً فَإِنَّ لَهُ جَهَنَّمَ لا يَمُوتُ فِيها وَ لا يَحْيى )  : ( همانا هر كس با حالت گنهكارى نزد پروردگارش رود ، جهنمى برايش خواهد بود كه در آن نه مىميرد و نه زندگى مىكند ) يعنى اگر آمرزش خدا براى ما اهميّت دارد و ما را وادار به ايمان مىكند به جهت آنست كه : كسى كه خدا او را نيامرزد قهرا مجرم و گناهكار است و كسى كه با حالت جرم و گناه به ديدار پروردگارش حاضر شود جهنّمى خواهد داشت كه در آنجا با وجود آنهمه عذاب ، نه مىميرد كه از عذاب رها شود و نه بواسطهء آن عذابها مىتواند زندگى درستى داشته باشد و از نعمت حيات بهره ببرد چون در آنجا چيزى كه باعث خوشى زندگى باشد نيست و چيزى كه بدان اميدوار باشند وجود ندارد تا آدمى بواسطهء انتظار نيل به آن خير ، تلخى عذاب را تحمّل كند .\r\n( 75 )  ( وَ مَنْ يَأْتِهِ مُؤْمِناً قَدْ عَمِلَ الصَّالِحاتِ فَأُولئِكَ لَهُمُ الدَّرَجاتُ الْعُلى )  : ( و كسى كه با ايمان به پيشگاه او رود و كار شايسته كرده باشد ، ايشان مرتبت‌هاى رفيع دارند )\r\n( 76 )  ( جَنَّاتُ عَدْنٍ تَجْرِي مِنْ تَحْتِهَا الْأَنْهارُ خالِدِينَ فِيها وَ ذلِكَ جَزاءُ مَنْ تَزَكَّى )  : ( بهشتهاى جاويد كه در آن جويها روان است اين پاداش كسى است كه پاك نهاد باشد )\r\nاين دو آيه ، آثار ايمان و عمل صالح را توصيف مىكند ، همچنانكه آيهء قبلى آثار جرم را كه بدنبال كفر و گناه بروز مىكند بيان مىكرد و هر سه آيه در پاسخ به وعده و وعيد فرعون است ، يعنى اگر تو ما را از عذاب سخت مىترسانى ، عذاب پروردگار در حق افراد مجرم سختتر و پايدارتر است و اگر به ما وعدهء پاداش و تقرّب مىدهى بدان كه پاداش پروردگار براى افراد مؤمنى كه عمل شايسته بجا مىآورند بسيار بالاتر و برتر است چون نعمتهاى اخروى پايدار و دائمى است و خداوند اين نعمات را براى كسانى قرار داده كه خويش را تزكيه نموده‌اند . يعنى به نحوى صالح ، نفس خود را بارور كرده‌اند و آن را از رذايل اخلاقى زدوده و به زيور فضايل اخلاقى آراسته‌اند و با اعتقاد حق و عمل صالح زندگى كرده‌اند .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n( 77 )  ( وَ لَقَدْ أَوْحَيْنا إِلى مُوسى أَنْ أَسْرِ بِعِبادِي فَاضْرِبْ لَهُمْ طَرِيقاً فِي الْبَحْرِ يَبَساً لا تَخافُ دَرَكاً وَ لا تَخْشى )  : ( و به تحقيق به موسى وحى كرديم كه بندگان مرا شبانه حركت ده و براى آنها در دريا راهى خشك پديد آور و از تعقيب دشمنان نترس و بيم نداشته باش )\r\nمىفرمايد به موسى وحى نموديم كه بندگانم را شبانه از مصر بيرون ببر و با عصايت به دريا بزن تا راه خشكى در آن گشوده شود و از دنبال كردن و تعقيب دشمن در بيم و هراس نباش كه هيچ كس نمىتواند تو را تعقيب كند و به تو برسد .\r\n( 78 )  ( فَأَتْبَعَهُمْ فِرْعَوْنُ بِجُنُودِهِ فَغَشِيَهُمْ مِنَ الْيَمِّ ما غَشِيَهُمْ )  : ( پس فرعون با سپاهش آنها را تعقيب كردند و از فرو گرفتن دريا رسيد به ايشان ، آنچه رسيد )\r\n( 79 )  ( وَ أَضَلَّ فِرْعَوْنُ قَوْمَهُ وَ ما هَدى )  : ( و فرعون قوم خود را گمراه ساخت و هدايت نكرد )\r\nقرآن براى مجسّم كردن هول و وحشت منظره غرق شدن فرعونيان از ابهام استفاده فرموده ، چون ايشان زمانيكه بدنبال موسى و قومش قدم در طريقى گذاشتند كه در دريا گشوده شده بود و زمانيكه قوم موسى از جانب ديگر آن طريق بيرون شده بودند ، ناگهان آب از همه طرف آنها را احاطه كرد و ايشان را در برگرفت بطوريكه هيچ يك از آنها نجات نيافت . آنگاه مىفرمايد : فرعون قومش را گمراه كرد ، يعنى ايشان را در موضع هلاكت قرار داد و چنين نبود كه ادعا مىكرد كه آنها را هدايت خواهد كرد چون فرعون سابقا به قوم خود گفته بود  ( وَ ما أَهْدِيكُمْ إِلَّا سَبِيلَ الرَّشادِ  « 1 » من شما را جز به راه رشد راهنمايى نمىكنم ) و خداوند با اين كلام گفتار او را تكذيب مىنمايد و آيا طاغوتها قومشان را جز به چنين سرنوشتى هدايت مىكنند ؟ !\r\n\r\n[ آيهء ( 98 - 80 ) ماجراى نزول تورات و گمراه شدن مردم به وسيلهء گوسالهء سامرى 
  ]\r\n( 80 )  ( يا بَنِي إِسْرائِيلَ قَدْ أَنْجَيْناكُمْ مِنْ عَدُوِّكُمْ وَ واعَدْناكُمْ جانِبَ الطُّورِ الْأَيْمَنَ وَ نَزَّلْنا عَلَيْكُمُ الْمَنَّ وَ السَّلْوى )  : ( اى بنى اسرائيل همانا ما شما را از دشمنان نجات داديم و در جانب راست كوه طور با شما وعده نهاديم و بر شما ترنجبين و مرغ بريان نازل\r\n\r\n\r\n","description":"","footnote":"\r\n( 1 ) . سورهء مؤمن ، آيهء 29 .\r\n","page_name":" 200 ","page_number":200},
  {"content":"\r\n\r\nكرديم )\r\nدر اين آيه به نعمات خود در حقّ بنى اسرائيل اشاره مىكند كه ايشان را بعد از سالها شكنجه و محنت از شرّ فرعون و عمّالش كه دشمن ايشان بودند ، نجات داد و آنها را در دريا غرق كرد و آنگاه براى نزول تورات سى شب ( كه به چهل شب انجاميد ) با موسى وعده نمود ، كه در آنجا به ميقات پروردگارش رفت و زمانيكه در بيابانها سرگردان بودند خداوند روزى آنها را به صورت مرغ بريان و ترنجبين از آسمان فرو مىفرستاد .\r\n( 81 )  ( كُلُوا مِنْ طَيِّباتِ ما رَزَقْناكُمْ وَ لا تَطْغَوْا فِيهِ فَيَحِلَّ عَلَيْكُمْ غَضَبِي وَ مَنْ يَحْلِلْ عَلَيْهِ غَضَبِي فَقَدْ هَوى )  : ( از پاكيزه‌هايى كه روزيتان كرده‌ايم بخوريد و در مورد آن طغيان نكنيد ، كه غضب من بر شما حلول مىكند و هر كس غضب من به او برسد به تحقيق سقوط كرده است )\r\nامر در اين آيه ، امر اباحى است ، يعنى مىتوانيد از اين نعمتها و روزيهاى پاكيزه بهره ببريد ، امّا با كفران نعمت و عدم سپاسگزارى در مورد آنها طغيان نورزيد ، همچنانكه ناسپاسى كردند و گفتند : ما بر طعام واحد نمىتوانيم صبر كنيم « 1 » و انواع ديگر خوراك را از خداوند طلب كردند ، آنگاه فرمود اگر چنين كنيد غضب من بر شما واجب و لازم مىشود و غضب پروردگار ، عبارتست از اينكه او ارادهء مكروهى را براى بنده‌اش بنمايد و اسباب رسيدن آن مكروه را بواسطه معصيت بنده ، فراهم سازد . و در آخر مىفرمايد كسى كه غضب من در مورد او حتمى شود و غضب من به او برسد هر آينه هلاك خواهد شد .\r\n( 82 )  ( وَ إِنِّي لَغَفَّارٌ لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى )  : ( و همانا من آمرزندهء كسانى هستم كه توبه كرده و ايمان آورده و عمل شايسته انجام دهند و سپس هدايت شده باشند )\r\nدر اينجا وعدهء رحمت مؤكد بدنبال وعيد سخت آمده و خداوند خود را به صفت ( بسيار آمرزنده ) بودن توصيف فرموده ، منتها براى كسانى كه از معصيت بسوى طاعت و\r\n\r\n\r\n","description":"","footnote":"\r\n( 1 ) . سورهء بقره ، آيهء 61 .\r\n","page_name":" 201 ","page_number":201},
  {"content":"\r\n\r\nاز شرك به سوى توحيد رجوع نمايند و به خدا و آيات او و انبياء و رسل و احكام الهى ايمان بياورند و عمل شايسته بجا آورند يعنى مخالفت و عصيان را مبدّل به طاعت نمايند و سپس در مقام هدايت برآيند . اما معناى هدايت ، آيا اين است كه در امرى كه از آن توبه كرده ، گمراه نشود و دوباره مرتكب آن نگردد ؟ و يا اينكه در غير آن چيزى كه از آن توبه كرده گمراه نشود ؟ كه در صورت اول معناى آن اين است كه توبه از گناه نسبت به آنچه كه قبل از توبه انجام داده مفيد است و نسبت به مابعد آن فايده‌اى ندارد و در صورت دوم معناى آن اين است كه آمرزش خدا فقط نسبت به گناهانى كه از آن توبه كرده مفيد است ، نه ساير گناهان ، پس توبه وقتى مفيد است كه در غير آن گناه نيز گمراه نشود .\r\nشايد هم هر دو معنا مراد باشد اما از ظاهر سياق و عطف با حرف ( ثمّ ) معناى اول استفاده مىشود كه همان ثبات و استقامت بر توبه را دلالت مىكند ، در نتيجه برگشت معنا به همان اشتراط اصلاح در آيات ديگر است  ( إِلَّا الَّذِينَ تابُوا مِنْ بَعْدِ ذلِكَ وَ أَصْلَحُوا ) *  « 1 » ( جز كسانى كه بعد از آن توبه كرده و اصلاح نمايند )\r\nبا نظر در سيرهء بنى اسرائيل آشكار مىشود كه آنها به خداى سبحان ايمان داشته و رسالت موسى و هارون را تصديق كرده‌اند اما آنها در امر ولايت ايشان يا متوقّف بوده‌اند و يا سستى كرده‌اند و آشكار مىشود كه مراد از اهتداء ، ايمان به رسول به وسيله پيروى از او ، در امر دين و دنياست ، به عبارت ديگر مراد از اهتداء ، هدايت به ولايت رسول و التزام به احكامى است كه به ايشان امر مىكند ، چون پيامبر از نفس خود مؤمنان نسبت به آنها ، اولويّت دارد و تدبير امور مردم در امر دين و دنيايشان بدست اوست « 2 » و پس از او بر مؤمنان واجب است كه به آنچه او فرموده تمسك بورزند ، تا گمراه نشوند و آن امر چنانچه از حديث ثقلين و نظاير آن استفاده مىشود ، كتاب خدا و اهل بيت مىباشند .\r\n\r\n\r\n","description":"","footnote":"\r\n( 1 ) . سورهء آل عمران ، آيهء 89 ؛ سورهء نور ، آيهء 5 .\r\n( 2 ) .  ( النَّبِيُّ أَوْلى بِالْمُؤْمِنِينَ مِنْ أَنْفُسِهِمْ )  . سورهء احزاب ، آيهء 6 .\r\n","page_name":" 202 ","page_number":202},
  {"content":"\r\n\r\n( 83 )  ( وَ ما أَعْجَلَكَ عَنْ قَوْمِكَ يا مُوسى )  : ( اى موسى چه چيزى تو را بر آن داشت كه از قومت جلو بيافتى ؟ )\r\n( 84 )  ( قالَ هُمْ أُولاءِ عَلى أَثَرِي وَ عَجِلْتُ إِلَيْكَ رَبِّ لِتَرْضى )  : ( موسى گفت :\r\nاينك آنها به دنبال من هستند و من كه به شتاب آمدم ، براى اين بود كه تو اى پروردگارم از من خشنود شوى )\r\nمراد از قوم همان هفتاد نفرى بودند كه موسى آنها را از ميان قومش برگزيده بود ، اما براى حضور در ميعاد ، قبل از آنها به سوى طور شتافت و خداى تعالى در اين آيه از علّت اين تعجيل پرسش مىنمايد و موسى در جواب عرض كرد : پروردگارا آنها به زودى به من ملحق مىشوند و هم اينك دارند بدنبال من مىآيند اما تعجيل من براى كسب رضايت توست و تو خود به سبب حضور من داناترى .\r\n( 85 )  ( قالَ فَإِنَّا قَدْ فَتَنَّا قَوْمَكَ مِنْ بَعْدِكَ وَ أَضَلَّهُمُ السَّامِرِيُّ )  : ( فرمود : ما از پى تو قومت را امتحان كرديم و سامرى آنها را گمراه كرد )\r\nپروردگار فرمود : ما قوم تو را پس از رفتن تو آزمايش كرديم ، پس از بابت ايشان مطمئن و خاطر جمع نباش و بدان كه آنها از بوتهء آزمايش و امتحان درست بيرون نيامدند و مردى به نام سامرى توانست بوسيلهء گوساله‌اى آنها را گمراه كند و ايشان را به عبادت گوساله وادارد .\r\n( 86 )  ( فَرَجَعَ مُوسى إِلى قَوْمِهِ غَضْبانَ أَسِفاً قالَ يا قَوْمِ أَ لَمْ يَعِدْكُمْ رَبُّكُمْ وَعْداً حَسَناً أَ فَطالَ عَلَيْكُمُ الْعَهْدُ أَمْ أَرَدْتُمْ أَنْ يَحِلَّ عَلَيْكُمْ غَضَبٌ مِنْ رَبِّكُمْ فَأَخْلَفْتُمْ مَوْعِدِي )  : ( موسى خشمگين و ناراحت به سوى قومش بازگشت و گفت ، اى قوم من ، مگر پروردگارتان شما را وعدهء نيكو نداده بود ، آيا اين مدّت برايتان طولانى نمود ، يا خواستيد غضب خدا شما را بگيرد كه از وعدهء من تخلّف كرديد ؟ )\r\nموسى عليه السّلام وقتى از ميقات برگشت و وضع را چنان ديد به سختى عصبانى و اندوهگين شد و براى آگاهى دادن و تنبيه ايشان فرمود آيا پروردگارتان به شما وعدهء نيكو نداد ، يعنى تورات را بر شما نازل نكرد كه در آن احكام خدا آمده و عمل به آن\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمتضمّن سعادت دنيا و آخرت شما بود ؟ و آيا شما را از چنگ دشمنانتان نجات نداده و شما را به نعمتهاى خود اختصاص نبخشيد ؟ آيا مدت مفارقت و جدايى من به نظر شما طولانى آمد ، تا آنجا كه از رجوع من نااميد شديد و نظام داخلى مجتمع شما درهم ريخت يا آنكه اراده كرديد با طغيان و رجوع از ايمان به سوى كفر و پرستش گوساله ، غضب خداوند را بر خود روا سازيد و وعده‌اى را كه به من داديد تا بعد از رفتن من جانشين نيكوى من باشيد ، تخلّف كرديد ؟ بعضى مفسران « 1 » گفته‌اند : خلف كردن وعده از جانب ايشان ، اين بود كه قرار بود بدنبال موسى به ميقات بروند ولى آنها تخلّف كردند و نرفتند و بعضى « 2 » ديگر خلف وعده را عدم اطاعت از هارون دانسته‌اند .\r\n( 87 )  ( قالُوا ما أَخْلَفْنا مَوْعِدَكَ بِمَلْكِنا وَ لكِنَّا حُمِّلْنا أَوْزاراً مِنْ زِينَةِ الْقَوْمِ فَقَذَفْناها فَكَذلِكَ أَلْقَى السَّامِرِيُّ )  : ( گفتند : ما به ارادهء خويش از وعدهء تو تخلّف نكرده‌ايم اما محموله‌هايى از زيور فرعونيان با خود حمل مىكرديم كه آن را در آتش افكنديم و سامرى نيز بيفكند )\r\nاحتمال ديگر در معناى آيه اين است كه ما از اموال و ملك خود چيزى براى ساختن گوساله مصرف نكرديم ، تا در اين امر قصد عمدى داشته باشيم ، و ليكن ما اموال و اثقال و زيورآلات قوم فرعون را حمل مىكرديم و چون خسته شديم آنها را انداختيم و سامرى آنها را برداشت و در كوره ريخت و با آنها ، اين گوساله را درست كرد . و يا سامرى نيز مانند هر چه در دست داشت در آتش انداخت و از آنها گوساله را ساخت .\r\n( 88 )  ( فَأَخْرَجَ لَهُمْ عِجْلًا جَسَداً لَهُ خُوارٌ فَقالُوا هذا إِلهُكُمْ وَ إِلهُ مُوسى فَنَسِيَ )  : ( و براى آنها مجسمهء گوساله‌اى را بيرون آورد كه صداى گوساله داشت ، گفت : اين خداى شما و خداى موسى است و ايمان را فراموش كرد )\r\nاز كلمه ( اخرج ) استفاده مىشود كه كيفيّت ساخت گوساله از نظر عامه مردم پنهان و مخفى بوده ، و ( جسد ) به معناى جثه‌اى بىجان است و ( خوار ) يعنى آواز گوساله و از عبارت  ( فَقالُوا هذا إِلهُكُمْ . . . )  استفاده مىشود كه در قضيهء ساختن گوساله ، افرادى از قوم\r\n\r\n\r\n","description":"","footnote":"\r\n( 1 ) . مجمع البيان ، ج 7 .\r\n( 2 ) . روح المعانى ، ج 16 .\r\n","page_name":" 204 ","page_number":204},
  {"content":"\r\n\r\nهمدست سامرى بوده‌اند . و ضمير در عبارت ( فنسى ) بنا به گفته بعضى « 1 » مفسرين به موسى برمىگردد يعنى گفتند : اين معبود شما معبود موسى است اما موسى خودش اين معبود را فراموش كرده و با آنكه او اينجاست او به جستجوى آن به كوه طور رفته و بعضى ديگر ضمير آن را به سامرى ارجاع داده‌اند . يعنى سامرى بعد از آنكه به پروردگار يكتا ايمان آورده بود ، او را فراموش كرد و عملى انجام داد كه قوم را گمراه ساخت .\r\n( 89 )  ( أَ فَلا يَرَوْنَ أَلَّا يَرْجِعُ إِلَيْهِمْ قَوْلًا وَ لا يَمْلِكُ لَهُمْ ضَرًّا وَ لا نَفْعاً )  : ( آيا نمىديدند كه گوساله سخنى به آنها نمىگويد و برايشان سود و زيانى ندارد ؟ )\r\nاين دسته از آيات گوساله پرستان را سرزنش و ملامت مىنمايد به اينكه چرا چيزى را پرستيدند كه مىديدند جوابگوى حاجاتشان نيست و دعايشان را مستجاب نمىكند و نمىتواند هيچ نفعى را متوجه ايشان نموده و يا ضرر و شرّى را از آنها دور كند ؟\r\nو حال آنكه از ضروريات عقل آنست كه رب و معبود بايد بتواند دعاى عابد و پرستندهء خود را مستجاب كند و مالك نفع و ضررى براى او باشد .\r\n( 90 )  ( وَ لَقَدْ قالَ لَهُمْ هارُونُ مِنْ قَبْلُ يا قَوْمِ إِنَّما فُتِنْتُمْ بِهِ وَ إِنَّ رَبَّكُمُ الرَّحْمنُ فَاتَّبِعُونِي وَ أَطِيعُوا أَمْرِي )  : ( و به تحقيق هارون قبلا به ايشان گفته بود ، اى قوم من همانا شما بوسيلهء اين گوساله به فتنه افتاده‌ايد ، پروردگار شما فقط خداى رحمان است ، از من پيروى كنيد و مطيع فرمانم باشيد )\r\nمجددا براى توبيخ آنها و تأكيد بر جرمشان مىفرمايد اينها گذشته از اينكه از حكم عقلشان پيروى نكردند ، به آنچه وصىّ پيامبرشان گفت ، نيز اعتنايى ننمودند ، چون او حقيقت امر را براى آنها باز گفت ، كه اين گوساله فتنه و وسيله آزمايشى است كه شما فريب آن را خورده‌ايد و پروردگارتان خداى عزّ و جلّ است و واجب است كه از من پيروى كنيد و مطيع امر من باشيد تا شما را هدايت كنم اما آنها سخن آن جناب را رد كردند و اعتنايى به گفتار حقّ او ننمودند .\r\n\r\n\r\n","description":"","footnote":"\r\n( 1 ) . تفسير كشاف ، ج 3 .\r\n","page_name":" 205 ","page_number":205},
  {"content":"\r\n\r\n( 91 )  ( قالُوا لَنْ نَبْرَحَ عَلَيْهِ عاكِفِينَ حَتَّى يَرْجِعَ إِلَيْنا مُوسى )  : ( ما همچنان آن را عبادت مىكنيم تا زمانيكه موسى به سوى ما باز گردد )\r\nيعنى بنى اسرائيل در جواب هارون گفتند : ما همچنان به اين گوساله پرستى ادامه مىدهيم و دست از عبادت آن برنمىداريم تا زمانيكه موسى بيايد و ببينيم او دربارهء گوساله چه مىگويد و چه فرمانى مىدهد .\r\n( 92 )  ( قالَ يا هارُونُ ما مَنَعَكَ إِذْ رَأَيْتَهُمْ ضَلُّوا )  : ( اى هارون وقتى ديدى كه ايشان گمراه شدند ، مانع تو چه بود )\r\n( 93 )  ( أَلَّا تَتَّبِعَنِ أَ فَعَصَيْتَ أَمْرِي )  ( كه از من متابعت كنى ، آيا فرمان مرا عصيان كردى ؟ )\r\nموسى خطاب به هارون كه خليفه و وصىّ او در ميان قومش بود ، فرمود : چه چيز تو را از پيروى طريقه و روش من ، كه جلوگيرى قوم از ضلالت و تعصّب در راه خدا بود ، بازداشت ؟\r\nآيا از دستور من كه به تو گفته بودم از راه مفسدان پيروى مكن ، نافرمانى كردى ؟\r\n( 94 )  ( قالَ يَا بْنَ أُمَّ لا تَأْخُذْ بِلِحْيَتِي وَ لا بِرَأْسِي إِنِّي خَشِيتُ أَنْ تَقُولَ فَرَّقْتَ بَيْنَ بَنِي إِسْرائِيلَ وَ لَمْ تَرْقُبْ قَوْلِي )  ( هارون گفت : اى پسر مادرم ريش و سر مرا نگير ، من بيم داشتم تو بگويى كه ميان بنى اسرائيل تفرقه انداختى و رعايت گفتار مرا نكردى )\r\nهارون عليه السّلام براى تحريك عواطف موسى عليه السّلام از لفظ ( يابن امّ ) استفاده مىكند تا شايد غضب او فروكش كند و از اينكه فرمود  ( لا تَأْخُذْ بِلِحْيَتِي وَ لا بِرَأْسِي )  معلوم مىشود كه موسى از شدّت غضب و خشم ، موى سر و ريش هارون را گرفته تا او را تنبيه كند و بزند ، اما هارون مىگويد : من اگر مىخواستم از گوساله پرستى آنها ممانعت كنم ، جز عدّه اندكى از من پيروى نمىكردند و در نتيجه وحدت كلام بنى اسرائيل از بين مىرفت و ميانشان دو دستگى مىافتاد و چه بسا كار به كشت و كشتار مىكشيد و من به ياد سفارش تو افتادم كه مرا فرمان اصلاح دادى و لذا ترسيدم كه بگويى : تو فرمان مرا گوش ندادى و از امر من پيروى نكردى و ميان بنى اسرائيل تفرقه انداختى ، به همين دليل هم وقتى ديدم\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nاكثريّت قريب به اتّفاق آنها ، گوش به سخنان من نمىكنند دست از پافشارى برداشتم .\r\n( 95 )  ( قالَ فَما خَطْبُكَ يا سامِرِيُّ )  ( گفت : اى سامرى ، امر عظيم و بزرگ تو چيست ؟ )\r\nيعنى موسى عليه السّلام بعد از فراغت از بازخواست هارون از سامرى مىپرسد ، اى سامرى امر بزرگى كه آوردى چه بود ؟ چه چيز تو را به اين امر واداشت ؟\r\n( 96 )  ( قالَ بَصُرْتُ بِما لَمْ يَبْصُرُوا بِهِ فَقَبَضْتُ قَبْضَةً مِنْ أَثَرِ الرَّسُولِ فَنَبَذْتُها وَ كَذلِكَ سَوَّلَتْ لِي نَفْسِي )  ( گفت : چيزى را كه آنها نديدند من ديدم و از جاى پاى فرشته مرسل مشتى برگرفتم و آن را در قالب گوساله انداختم و نفسم اينچنين اين امر را براى من بياراست )\r\nدر معناى اين آيه ميان مفسّران اختلاف وجود دارد ، بعضى گفته‌اند اينكه سامرى گفت من چيزى را ديدم كه ديگران نديدند مرادش ، ديدن جبرئيل در هنگام غرق كردن فرعونيان بود و مراد از ( اثر رسول ) مشتى از خاك زير پاى جبرئيل است كه سامرى آن را برگرفته و در قالب گوساله انداخته است و بعضى ديگر گفته‌اند مراد از ( اثر رسول ) ، همان زيورهاى فرعونيان است كه موسى امر به حمل كردن آنها نموده بود و سامرى مىخواهد بگويد : من مقدارى از آن اموال رسول را گرفتم و ريخته‌گرى كردم و در اين باره علم و اطلاعى داشتم كه سايرين نداشتند و به هر جهت مىگويد اين امر را نفسم براى من آراست و فريب نفسم باعث شد كه من مرتكب اين عمل شوم .\r\n( 97 )  ( قالَ فَاذْهَبْ فَإِنَّ لَكَ فِي الْحَياةِ أَنْ تَقُولَ لا مِساسَ وَ إِنَّ لَكَ مَوْعِداً لَنْ تُخْلَفَهُ وَ انْظُرْ إِلى إِلهِكَ الَّذِي ظَلْتَ عَلَيْهِ عاكِفاً لَنُحَرِّقَنَّهُ ثُمَّ لَنَنْسِفَنَّهُ فِي الْيَمِّ نَسْفاً )  ( گفت : برو كه نصيب تو در زندگى اين است كه هر كس به تو نزديك شود ، مرتب بگويى : با من تماس نگير و براى تو وعده‌ايست كه از آن تخلّف كرده نمىشوى ، به خدايت كه پيوسته كمر به خدمتش بسته بودى نگاه كن كه آن را بسوزانيم و خاكسترش را به دريا بريزيم و آن را بطور كامل پراكنده سازيم )\r\nموسى عليه السّلام بعد از اثبات جرم سامرى و اعتراف او ، مجازاتش را بيان مىكند ، ابتدا\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nحكم به طرد او از ميان اجتماع مىنمايد و او را از صحبت و هم‌نشينى با ساير مردم طرد مىنمايد و بعضى گفته‌اند « 1 » اين سخن نفرين او به جان سامرى است كه در اثر آن سامرى مبتلا به درد بىدرمان ( عقام ) شد كه هر كس به او نزديك مىشد به تب شديدى مبتلا مىگشت و ناگزير هر كس مىخواست به جانبش بيايد ، فرياد مىزد نزديك من نشو و بعضى « 2 » گفته‌اند كه مبتلا به مرض وسواس شد بطوريكه از همه مردم وحشت داشت و مىگريخت و فرياد مىزد : لامساس يعنى با من تماس نگيريد .\r\nو آنگاه به او وعده هلاكت و سرآمد عمرش را مىدهد يا او را نفرين مىكند بعضى « 3 » نيز گفته‌اند كه مراد از آن عذاب آخرت است .\r\nآنگاه فرمود به اين گوساله‌اى كه مىپرستيدى و كمر به عبارت و خدمت آن بسته بودى نظاره كن ، و ببين كه چگونه آن را مىسوزانيم و نابود مىكنيم و سپس خاكستر آن را در دريا مىپاشيم ، بعضى گفته‌اند چون گوساله جاندار نبوده و از جنس طلا بوده است مراد از حرق آن اين است كه آن را با سوهان براده كنند و سپس برادهء آن را در دريا بپاشند .\r\n( 98 )  ( إِنَّما إِلهُكُمُ اللَّهُ الَّذِي لا إِلهَ إِلَّا هُوَ وَسِعَ كُلَّ شَيْءٍ عِلْماً )  ( همانا منحصرا معبود شما خداى يكتاست كه هيچ معبودى جز او نيست و علم او به همه چيز احاطه دارد )\r\nاين عبارت بقيهء كلام موسى عليه السّلام خطاب به سامرى و بنى اسرائيل است كه با اين كلام به آنها مىفهماند كه هيچ چيز ، نه گوساله و نه غير آن ، هرگز شريك خدا نيست ، و با اين سخن كوتاه ، بر دو مسأله به لطيف‌ترين وجهى استدلال كرده است اولا : اينكه معبودى جز خدا نيست ، چون او اللّه است . و دوم : اينكه الهى غير خدا براى آنها نيست ، زيرا جز او پروردگارى نيست چون او اللّه است و از صفات او اين است كه هر چيز كه شيىء ناميده مىشود معلوم اوست يعنى علم خداوند بر همه چيز احاطه دارد .\r\n\r\n\r\n","description":"","footnote":"\r\n( 1 ) . منهج الصادقين ، ج 6 .\r\n( 2 ) . روح المعانى ، ج 16 .\r\n( 3 ) . منهج الصادقين ، ج 6 .\r\n","page_name":" 208 ","page_number":208},
  {"content":"\r\n\r\n\r\n[ آيهء ( 114 - 99 ) دربارهء تجسم اعمال در قيامت و مسئلهء شفاعت 
  ]\r\n( 99 )  ( كَذلِكَ نَقُصُّ عَلَيْكَ مِنْ أَنْباءِ ما قَدْ سَبَقَ وَ قَدْ آتَيْناكَ مِنْ لَدُنَّا ذِكْراً )  ( اين چنين از اخبار مربوط به حوادث گذشته ، براى تو بازگو مىكنيم و به تحقيق از جانب خود به تو ذكرى داده‌ايم . )\r\nدر اين آيه خطاب به پيامبر صلّى اللّه عليه و آله و سلم مىفرمايد : اين ماجراى موسى و امّت او و ساير حوادث امّتهاى گذشته را ما براى تو بيان كرده‌ايم و ما از جانب خود ذكر ( يعنى قرآن كريم ) را بر تو نازل كرده‌ايم كه شامل معارف متنوّعى است و در خلال داستانها و عبرتها ، حقايق و اخلاقيّات و شرايع را بيان نموده است .\r\n( 100 )  ( مَنْ أَعْرَضَ عَنْهُ فَإِنَّهُ يَحْمِلُ يَوْمَ الْقِيامَةِ وِزْراً )  ( هر كس از آن روى گرداند ، پس همانا او در روز قيامت بار گناهى را بردوش مىكشد )\r\nمىفرمايد كسى كه از ذكر ، يعنى قرآن روى گرداند و اعراض كند در روز قيامت ثقلى بسيار عظيم و خطير و بار گناهى بزرگ را بدوش خود حمل خواهد كرد و گناه را از جهت اينكه قائم به آنهاست ، به بارى تشبيه كرد كه آدمى با همه سنگينى و مشقّت بايد آن را بدوش خود بكشد .\r\n( 101 )  ( خالِدِينَ فِيهِ وَ ساءَ لَهُمْ يَوْمَ الْقِيامَةِ حِمْلًا )  ( در گناهشان جاودانند و بارشان در روز رستاخيز چه بد است )\r\nيعنى آنها در عذاب و كيفر گناهشان جاويد خواهند بود به عبارت ديگر اعمالشان در آخرت تجسّم مىيابد و ايشان در قيامت با عمل خودشان معذّب خواهند بود و آن عمل همواره ملازم آنهاست و بار ايشان در روز قيامت بار بسيار بديست .\r\n( 102 )  ( يَوْمَ يُنْفَخُ فِي الصُّورِ وَ نَحْشُرُ الْمُجْرِمِينَ يَوْمَئِذٍ زُرْقاً )  ( روزى كه در صور دميده شود و در آن روز گنهكاران را كور محشور كنيم )\r\nنفخ صور كنايه از احضار و دعوت بوده و ( زرق ) به معناى كبود است و چون چشمى كه نابينا مىشود كبود رنگ مىگردد ، بعضى آن را به معناى كور محشور شدن مجرمين گرفته‌اند ، كه البته آيه ديگرى نيز اين مطالب را تأييد مىكند  ( وَ نَحْشُرُهُمْ يَوْمَ الْقِيامَةِ عَلى \r\n\r\n","description":"","footnote":"","page_name":" 209 ","page_number":209},
  {"content":"\r\n\r\n وُجُوهِهِمْ عُمْياً  « 1 » و آنها را در روز قيامت محشور مىكنيم در حالى كه كور و به رو در افتاده‌اند )\r\nو بعضى « 2 » نيز آن را به معناى كبودى بدن در اثر تشنگى و خستگى دانسته‌اند .\r\n( 103 )  ( يَتَخافَتُونَ بَيْنَهُمْ إِنْ لَبِثْتُمْ إِلَّا عَشْراً )  ( كه آهسته با يكديگر مىگويند بيش از ده روز مكث نكرديم )\r\nاهل محشر به جهت هول و فزعى كه به آنها دست مىدهد با صداى آهسته با يكديگر صحبت مىكنند و به صورت نجوا به يكديگر مىگويند قبل از قيامت ، در دنيا بيش از ده روز زنده نمانديد و منظور آنها از اين گفتار ، اندك شمردن عمرى است كه در دنيا نمودند ، در مقايسه با خلود و ابديّتى كه نشانه‌هاى آن براى ايشان آشكار شده است .\r\nهمچنانكه در جاى ديگر مىفرمايد  ( قالُوا لَبِثْنا يَوْماً أَوْ بَعْضَ يَوْمٍ فَسْئَلِ الْعادِّينَ  « 3 » گويند ما جز يك روز يا بخشى از يك روز درنگ نكرديم ، پس از شمارندگان سؤال كن )\r\n( 104 )  ( نَحْنُ أَعْلَمُ بِما يَقُولُونَ إِذْ يَقُولُ أَمْثَلُهُمْ طَرِيقَةً إِنْ لَبِثْتُمْ إِلَّا يَوْماً )  ( ما به آنچه ايشان مىگويند داناتريم ، آن زمان كه بهترينشان مىگويد : بيش از يك روز بسر نبرده‌ايد )\r\nمىفرمايد علم ما به همه احوال و اقوال ايشان احاطه دارد و راستگوترين ايشان كسانى هستند كه مىگويند مدت درنگ شما در دنيا جز يك روز نبوده است چون ماندن محدود در دنيا و عمر ناچيز آن در مقايسه با ابديّتى كه در عالم آخرت در پيش رو دارند ابدا قابل سنجش نيست و قدر و اندازه‌اى ندارد . لذا كسى كه آن را يك روز بداند نسبت به كسانى كه آن را ده روز دانسته‌اند به واقع نزديكتر و راستگوتر است .\r\n( 105 )  ( وَ يَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً )  ( از تو درباره كوهها مىپرسند بگو ، پروردگارم آن را پراكنده كند ، پراكنده كردنى . )\r\n( 106 )  ( فَيَذَرُها قاعاً صَفْصَفاً )  ( و زمين را پهن نموده و هموار واگذارد )\r\n\r\n\r\n","description":"","footnote":"\r\n( 1 ) . سورهء اسرى ، آيه 97 .\r\n( 2 ) . تفسير روح المعانى ، ج 12 .\r\n( 3 ) . سورهء مؤمنون ، آيهء 113 .\r\n","page_name":" 210 ","page_number":210},
  {"content":"\r\n\r\n( 107 )  ( لا تَرى فِيها عِوَجاً وَ لا أَمْتاً )  ( كه در آن هيچ برجستگى و انحرافى نبينى )\r\nخطاب به پيامبر صلّى اللّه عليه و آله و سلم مىفرمايد : از تو دربارهء وضع كوهها در قيامت سؤال مىكنند بگو پروردگارم آنها را ذره ذرّه كرده و آن ذرّات را منتشر مىكند بطورى كه در جاى آن چيزى باقى نمىماند و آنگاه زمين را تخت و هموار مىكند به صورتى كه هيچ پستى و بلندى در آن ديده نمىشود .\r\n( 108 )  ( يَوْمَئِذٍ يَتَّبِعُونَ الدَّاعِيَ لا عِوَجَ لَهُ وَ خَشَعَتِ الْأَصْواتُ لِلرَّحْمنِ فَلا تَسْمَعُ إِلَّا هَمْساً )  ( در آن روز از ندا دهندهء محشر پيروى مىكنند در حالى كه هيچ انحرافى در كارشان نيست و همهء صداها به احترام خداى رحمان خشوع مىيابد و جز صدايى آهسته چيزى نمىشنوى )\r\nيعنى مردم در آن روز حشر چاره‌اى جز پيروى محض ندارند و هر چه به ايشان گفته شود انجام مىدهند ، نمىتوانند كمترين توقفى كنند يا سستى و مسامحه‌اى نمايند چون در آن روز به عيان مىبينند كه ملك و تسلّط فقط از آن خداى قهّار است و كسى شريك او نيست و شايد هم ( لاعوج ) به داعى برگردد يعنى داعى روز قيامت احدى را ترك نمىكند و همه را بدون استثناء دعوت مىنمايد و دربارهء احدى دچار خطا و نسيان نمىشود و در دعوت او سهل‌انگارى نمىكند اما احتمال اوّل مناسبتر است .\r\nآنگاه مىفرمايد همه آوازها به احترام خداى رحمان خاشع مىشود چون هيچ كس در آن روز در مقام تمرّد و استكبار از اطاعت و پيروى نيست به همين جهت ارتفاع صداها پايين مىآيد و همه با حالت خشوع سخن مىگويند . و جز صداى آهسته و مخفى چيزى به گوش نمىرسد و در آن روز صداها به جهت غرق شدن در مذلّت و خوارى در برابر عظمت خداى متعال آنچنان آهسته مىشود كه هيچ شنونده‌اى جز صدايى خفيف ، نمىشنود .\r\n( 109 )  ( يَوْمَئِذٍ لا تَنْفَعُ الشَّفاعَةُ إِلَّا مَنْ أَذِنَ لَهُ الرَّحْمنُ وَ رَضِيَ لَهُ قَوْلًا )  ( در آن روز شفاعت سودى ندارد ، مگر از كسى كه خداى رحمان به او اجازهء شفاعت داده باشد و سخن او را در شفاعت بپسندد )\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nنفى شفاعت كنايه از اين است كه قضاوت به عدل و حكم فصل بر طبق وعده و وعيد الهى محقّق و شدنيست . و هيچ عاملى نمىتواند جرم مجرمى را ساقط نمايد و عقوبت را از او منصرف كند .\r\nدر واقع مراد اين است كه به كسى اجازه داده نمىشود كه در مقام شفاعت برآيد چون در جمله بعدى به نحو استثناء مىفرمايد ( جز كسى كه خداى رحمان به او اجازه شفاعت داده باشد و گفتار او را بپسندد ) ، يعنى در آن روز سخن گفتن و شفاعت منوط به اجازهء پروردگار است و چنين كسى ، قولش آميخته با امرى كه باعث ناخشنودى و سخط الهى باشد ، نيست ، يعنى در گفتار او خطا و اشتباه راه ندارد و چون مطالق بودن جمله اقتضا دارد كه به عموم حمل شود ، چنين كلامى جز ، از اهل عصمت صادر نمىشود ، يعنى كسانى كه خدا دلهايشان را از پليدى شرك و جهل پاك كرده است  ( إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  « 1 » همانا خداوند اراده كرده است كه پليدى را از شما خاندان دور كند و شما را پاكيزه نمايد ، پاكيزه كردنى )\r\nنظير اين گفتار را در تفسير آيه 105 سورهء هود نيز گفتيم .\r\nپس شفاعت منحصرا از آن اهل عصمت يا نهايتا ملحقّين به ايشان خواهد بود .\r\n( 110 )  ( يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يُحِيطُونَ بِهِ عِلْماً )  ( خداوند آنچه را قبلا فرستاده‌اند و آنچه كه به دنبال آنان مىرسد ، مىداند ، اما ايشان احاطهء علمى به او ندارند )\r\nاگر ضماير جمع به افراد شفاعت كننده برگردد معنا اين خواهد بود كه سخن پسنديده ايشان بر خدا مخفى نيست و علم خدا به آنها محيط است ولى آنها محيط به خدا نيستند و نمىتوانند با كلام غير واقعى خداوند را بفريبند و اگر ضماير جمع به مجرمين برگردد ، معنا اين خواهد بود كه خداوند به اعمال آنها در دنيا و نيز نسبت به حالات آنها در بعد از آن و در موقف قيامت آگاه است اما ايشان ابدا احاطه‌اى به خدا ندارند ، پس خداوند ايشان را به آنچه كرده‌اند كيفر مىكند و آنها نمىتوانند حكم او را ردّ كنند اين احتمال با\r\n\r\n\r\n","description":"","footnote":"\r\n( 1 ) . سورهء احزاب ، آيهء 33 .\r\n","page_name":" 212 ","page_number":212},
  {"content":"\r\n\r\nتوجه به سياق مناسبتر از احتمال اول است .\r\n( 111 )  ( وَ عَنَتِ الْوُجُوهُ لِلْحَيِّ الْقَيُّومِ وَ قَدْ خابَ مَنْ حَمَلَ ظُلْماً )  ( و چهره‌ها در برابر خداى زنده و برپا دارنده ، متواضع مىشود و هر كس سنگينى بار ستمى را بدوش دارد نااميد مىگردد )\r\nيعنى همه در برابر خداوند زنده برپا دارنده ، ذليل و خوار مىشوند چون در آن روز آشكار مىشود هيچ كس مالك چيزى نيست و ملك تنها از آن خداى يگانه و قهّار است  ( لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ )  « 1 » بنابراين هيچ مانعى در برابر حكم او نخواهد بود و اگر در ميان همهء اسماء خدا به نام ( حىّ ) و ( قيّوم ) اشاره شد براى آن است كه مورد كلام ، مردگانى هستند كه بار دوم زنده شدند و وقتى زنده شدند كه تمامى اسباب دنيوى از آنها قطع شده و اين مقام مناسب با حيات مطلقه و قيوميّت خدا نسبت به هر چيز مىباشد .\r\nآنگاه مىفرمايد هر كس كه بار ظلمى بر دوش دارد نااميد مىشود ، يعنى مجرمينى كه ايمان نياوردند ، در روز قيامت نااميدى را كه بدترين جزاست خواهند داشت ، چون مؤمن هرگز در قيامت دچار نااميدى نمىشود و شفاعت شامل حال او خواهد شد و اگر معنا شامل عموم ظالمان باشد ، ناگزير معناى خيبت ، نااميدى از مطلق سعادت نخواهد بود بلكه نااميدى از آن نوع سعادتى است كه ظلم با آن منافات دارد .\r\n( 112 )  ( وَ مَنْ يَعْمَلْ مِنَ الصَّالِحاتِ وَ هُوَ مُؤْمِنٌ فَلا يَخافُ ظُلْماً وَ لا هَضْماً )  ( و هر كس كارهاى شايسته كند و ايمان داشته باشد از ستم كشيدن و نقص اجر نهراسد )\r\nاگر عمل صالح را مقيّد به ايمان كرد ، به جهت آن است عمل صالح بوسيله كفر حبط و بىاثر مىشود و ( هضم ) به معناى نقص است .\r\nپس مىفرمايد هر كس عمل صالح را با ايمان قرين كرده ، بيمى از ستم ديدن نداشته باشد و بداند كه اجرى غير منقوص خواهد داشت و خداوند پاداش او را بطور تمام و كمال خواهد بود .\r\n\r\n\r\n","description":"","footnote":"\r\n( 1 ) . سورهء مؤمن ، آيهء 16 .\r\n","page_name":" 213 ","page_number":213},
  {"content":"\r\n\r\n( 113 )  ( وَ كَذلِكَ أَنْزَلْناهُ قُرْآناً عَرَبِيًّا وَ صَرَّفْنا فِيهِ مِنَ الْوَعِيدِ لَعَلَّهُمْ يَتَّقُونَ أَوْ يُحْدِثُ لَهُمْ ذِكْراً )  ( آرى اين چنين ما آن را ، قرآن عربى نازل كرديم و در آن بيم دادنهاى گوناگون آورديم تا شايد پرهيز كنند و يا تذكّرى برايشان حاصل شود )\r\n( كذلك ) اشاره به خصوصيّات بيان آيات است و ( تصريف ) به معناى گردانيدن از حالى به حال ديگر مىباشد .\r\nمىفرمايد ، ما به اين نحو از بيان معجزه آسا ، كتاب را نازل كرديم در حالى كه قرآنى خواندنى و عربى است و در آن وعيدهاى گوناگون را به صورتهاى مختلف براى كفّار بيان كرديم تا شايد دست از لجاجت و عناد بردارند و پرهيزكار شوند و يا تذكّر بيابند ، يعنى احتمال خطرى در دلهايشان راه يابد ، احتمال دهند كه اين قرآن حق است و در دشمنى با آن بيم خطر وجود دارد در نتيجه خشوع و خشيتى بيابند و دست از عداوت با حق بردارند ، و يا ياد حق در دلشان راه يافته و ايمان بياورند ، پس تقوى در اينجا به معناى عمل به طاعات و اجتناب از سيّئات نيست بلكه مراد پرهيز از عناد و لجاجت با حق است . همچنانكه در آيهء ديگر مىفرمايد  ( لَعَلَّهُ يَتَذَكَّرُ أَوْ يَخْشى )  « 1 » تا شايد متذكر شود يا خشيّت بيابد )\r\n( 114 )  ( فَتَعالَى اللَّهُ الْمَلِكُ الْحَقُّ وَ لا تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُهُ وَ قُلْ رَبِّ زِدْنِي عِلْماً )  ( پس بلند مرتبه است خداوندى كه سلطان حق است و تو قرآن را پيش از آنكه وحى آن به تو اعلام شود با شتاب مخوان و بگو پروردگارا به دانش من بيافزاى )\r\nاين عبارت تسبيح و تنزيه خداست از هر آنچه لايق ساحت قدس او نيست و خداوند را به صفت ملك حق توصيف مىنمايد ، چون خدا مالك على الاطلاق است و در حقيقت منحصرا ملك و ملك از آن اوست و او ملكى است كه در ملك خود با هدايت مردم و وعده و وعيد ايشان و سپس حاضر ساختن آنها در قيامت و مجازاتشان ، تصرّف مىنمايد و هيچ مانعى او را در تصرّفاتش منع نمىكند و كسى نيست كه حكمش\r\n\r\n\r\n","description":"","footnote":"\r\n( 1 ) . سورهء طه ، آيهء 44 .\r\n","page_name":" 214 ","page_number":214},
  {"content":"\r\n\r\nرا تعقيب نمايد و مطابق حكمت بالغه‌اش در ملك خود سلطنت مىكند . پس او ملك است در اول و در آخر ، در دنيا و آخرت و او حقّى است كه بر آنچه از ازل بوده ، ثابت خواهد بود و شايد هم اين عبارت در حكم خاتمهء ماجراها و مطالب گذشته با تسبيح و تعظيم باشد .\r\nآنگاه خطاب به رسولخدا مىفرمايد در مورد وحى عجله نداشته باش ، ظاهرا وقتى وحى قرآن به آن حضرت مىرسيده و قبل از اتمام وحى شروع به تلاوت آن مىكرده و در اين آيه آن حضرت را نهى فرموده كه از بيم فراموش كردن يا هر مطلب ديگر ، قبل از اتمام وحى ، آن را تلاوت نكند همچنانكه در جاى ديگر مىفرمايد   ( لا تُحَرِّكْ بِهِ لِسانَكَ لِتَعْجَلَ بِهِ إِنَّ عَلَيْنا جَمْعَهُ وَ قُرْآنَهُ   « 1 » زبانت را به خواندن آن حركت مده و عجله مكن ، همانا جمع آورى آن و خواندنش با ماست )\r\nآنگاه مىفرمايد به جاى تعجيل در خواندن وحى ، علم بيشترى از پروردگارت طلب كن ، يعنى اگر تو در قرائت آيه‌اى كه هنوز بر تو كاملا نازل نشده عجله مىكنى ، به جهت آن است كه تا اندازه‌اى به آن علم يافته‌اى ولى به آن مقدار علم اكتفاء نكن و بگو خدايا علم مرا بيشتر كن و از خدا بخواه تا صبر بيشترى به تو دهد تا بقيهء وحى را بشنوى .\r\nاين آيه از جمله آياتى است كه مضمون روايات را كه مىفرمايد قرآن كريم دو بار نازل شد ، يك بار نزول دفعى و يكباره و بار ديگر نزول تدريجى و آيه آيه ، تأييد مىكند . چون اگر رسولخدا علمى به بقيّه آيه نداشتند در خواندن آن تعجيل نمىكردند .\r\n\r\n[ آيهء ( 126 - 115 ) دربارهء داستان آدم و فريفته شدن او بوسيلهء ابليس و هبوط وى 
  ]\r\n( 115 )  ( وَ لَقَدْ عَهِدْنا إِلى آدَمَ مِنْ قَبْلُ فَنَسِيَ وَ لَمْ نَجِدْ لَهُ عَزْماً )  ( و به تحقيق ما پيش از اين ، از آدم پيمان گرفته بوديم ولى او فراموش كرد و ما در او عزم و پايمردى نديديم )\r\nمراد از عهد ، وصيّت و سفارش است . و فرمانها را نيز به همين جهت عهدنامه مىگويند و ( نسيان ) يعنى فراموشى و آن را از ترك وظيفه كه لازمهء فراموشى است كنايه مىآورند و ( عزم ) يعنى قصد جزمى .\r\n\r\n\r\n","description":"","footnote":"\r\n( 1 ) . سورهء قيامت ، آيهءهاى 17 و 16 .\r\n","page_name":" 215 ","page_number":215},
  {"content":"\r\n\r\nمىفرمايد : سوگند مىخورم كه آدم را در زمانهاى پيش وصيّتى كرديم ولى او سفارش ما را ترك كرد و ما او را در حال حفظ آن جزم يا صبر بر آن وصيّت نيافتيم و اما آن عهد و سفارش با استفاده از آيات قرآن ظاهرا همان نهى از خوردن درخت ممنوعه است .\r\nپس آنچه خداوند از بشر مىخواهد آزادى از تمايلات نفسانى همراه با حفظ سلوك آن و تسلّط و حكمرانى بر نفس است .\r\n( 116 )  ( وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ أَبى )  ( آن هنگام كه به ملائكه گفتيم : آدم را سجده كنيد پس سجده نمودند جز ابليس كه امتناع ورزيد )\r\nيعنى به ياد آر عهدى را كه ما به آدم سپرديم و آن زمانى كه ملائكه را امر بر سجده آدم كرديم ، پس همگى اطاعت كردند جز ابليس كه امتناع كرد و ما اين جريان را پديد آورديم تا براى آدم معلوم شود كه چگونه عهد ما را فراموش كرد و عزم راسخ نداشت .\r\n( 117 )  ( فَقُلْنا يا آدَمُ إِنَّ هذا عَدُوٌّ لَكَ وَ لِزَوْجِكَ فَلا يُخْرِجَنَّكُما مِنَ الْجَنَّةِ فَتَشْقى )  ( گفتيم : اى آدم ، اين شيطان دشمن تو و همسر توست مواظب باشيد كه شما را از اين بهشت بيرون نكند كه تيره‌بخت مىشوى )\r\n( 118 )  ( إِنَّ لَكَ أَلَّا تَجُوعَ فِيها وَ لا تَعْرى )  ( و تو راست كه در بهشت بمانى و نه گرسنه شوى و نه برهنه )\r\n( 119 )  ( وَ أَنَّكَ لا تَظْمَؤُا فِيها وَ لا تَضْحى )  ( و همانا تو در آنجا نه تشنه مىشوى و نه گرمازده )\r\n( 120 )  ( فَوَسْوَسَ إِلَيْهِ الشَّيْطانُ قالَ يا آدَمُ هَلْ أَدُلُّكَ عَلى شَجَرَةِ الْخُلْدِ وَ مُلْكٍ لا يَبْلى )  ( پس شيطان او را وسوسه كرد و گفت : اى آدم آيا تو را به درخت جاودانگى و سلطنتى كه هرگز كهنه نمىشود هدايت كنم ؟ )\r\n( 121 )  ( فَأَكَلا مِنْها فَبَدَتْ لَهُما سَوْآتُهُما وَ طَفِقا يَخْصِفانِ عَلَيْهِما مِنْ وَرَقِ الْجَنَّةِ وَ عَصى آدَمُ رَبَّهُ فَغَوى )  ( پس هر دو از آن درخت خوردند و عورتهايشان بر ايشان ظاهر شد و بنا كردند كه از برگهاى بهشت به بدنشان بچسبانند و آدم نافرمانى پروردگار\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nخويش كرد و گمراه شد )\r\n( 122 )  ( ثُمَّ اجْتَباهُ رَبُّهُ فَتابَ عَلَيْهِ وَ هَدى )  ( آنگاه پس از آن ، پروردگارش او را برگزيد و توبه او را پذيرفت و هدايتش كرد )\r\nخداوند به منظور خير خواهى و ارشاد آدم به سوى خير و صلاحش به او مىفرمايد اين ابليسى كه از سجده بر تو امتناع كرد ، دشمن شماست پس هيچ سخنى را از او نپذيريد چون او خيرخواه شما نيست و مواظب باشيد كه با غفلت از كيد و حيله او به مكرش فريفته نشويد كه در اين صورت او شما را از بهشت بيرون مىراند . و بعد از آن به مشقت زندگى زمينى و تكاليف آن و دشوارى معاش براى خود و همسرت دچار مىشوى و به شقاوت مىافتى ( البته سبب اصلى عداوت شيطان با نوع بشر همان تقدّم دادن او بر ملائكه و جنّيان و امر به سجده براى او بوده است )\r\nآنگاه مىفرمايد در بهشت ، براى تو آنچنان آسايش و آرامشى است كه هرگز در آن گرسنه و برهنه نمىشوى و هرگز تشنه و آفتاب زده نمىگردى چون در بهشت اثرى از حرارت آفتاب نيست و اين امور چهارگانه را مطابق لفّ و نشر مرتب آورده تا رعايت فواصل بشود .\r\nاما سرانجام در اثر وسوسهء شيطان آدم و حوّا از آن درخت ممنوعه خوردند و در نتيجه عوراتشان يعنى آنچه انسان از ظهور آن شرم دارد برايشان نمودار شد و آنوقت كه آنها پى به عريانى خود بردند ، شروع كردند تا از برگهاى بهشتى بر بدنشان بچسبانند و خود را بپوشانند لذا آدم پروردگارش را نافرمانى كرد و در نتيجه از راه رشد منحرف شد اما نافرمانى آدم ، نافرمانى امر ارشادى بوده نه مولوى و لذا با عصمت انبياء منافات نداشته چون عصمت انبياء به معناى آن است كه ايشان در دريافت وحى و ابلاغ آن به مردم از اشتباه و خطا مصون هستند و فعل و قولشان بر حق است اما معصيّت امر ارشادى كه هيچ انگيزه‌اى جز كسب خير و منفعت مأمور و صلاح او ، در آن نيست خارج از مقولهء عصمت است و در واقع ترك اولى محسوب مىشود ، و مراد از ( غىّ ) معناى ضد رشد است و رشد به معناى رسيدن به واقع مىباشد اما ضلال به معناى خروج از راه است .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nپس غوايت يعنى نرسيدن به واقع و آدم بواسطهء ترك اولى و خوردن از درخت ممنوعه ، از حقيقت زندگى بهشتى بيرون شد و به مشقّت زندگى دنيوى دچار گشت .\r\n( حال بنگريد كه اين لغزش نبّى خدا را به چه عاقبتى دچار كرد و بهشت را از كف داد ، پس در امر گناهان صغيره سستى نورزيد و آنها را كوچك نشماريد و در كسب بهشت كوتاهى نكنيد . )\r\nاما در نهايت خداوند توبهء آدم را پذيرفت و او را براى خود برگزيد . بطوريكه هيچ كس خير خدا در او شريك نباشد و او را از مخلصين قرار داد و با مغفرت خود بسوى او بازگشت و او را به سوى خود و سلوك راه خود هدايت فرمود و منظور از هدايت ، هدايت در امر دين يعنى اعتقاد حق و عمل صالح است .\r\n( 123 )  ( قالَ اهْبِطا مِنْها جَمِيعاً بَعْضُكُمْ لِبَعْضٍ عَدُوٌّ فَإِمَّا يَأْتِيَنَّكُمْ مِنِّي هُدىً فَمَنِ اتَّبَعَ هُدايَ فَلا يَضِلُّ وَ لا يَشْقى )  ( فرمود : همگى پايين برويد ، در حالى كه بعضى دشمن بعض ديگر خواهيد بود ، پس اگر هدايتى از من بسوى شما آمد ، هر كه آن را پيروى كند نه گمراه مىشود و نه تيره‌بخت )\r\nآيه شريفه به نحو التفات از تكلّم به غيبت چنانچه مستلزم مقام حكم و راندن قضا است ، به آدم و همسرش امر مىكند كه براى زندگى زمينى به زمين هبوط كنند و اين هبوط منزلتى و معنوى بود ، نه آنكه تنها مراد نزول از بهشت و سقوط مادى باشد ، آنگاه اشاره به اين نكته مىكند كه زمين دار تزاحم است و مقتضاى زندگى زمينى درگيرى و عداوت مىباشد و پس از آن مىفرمايد اگر از جانب من هدايتى براى شما آمد كه حتما هم خواهد آمد ، پس هر كس آن هدايتگرى را كه به هدايت من ( كه همان دين فطرى است ) رهنمون مىشود ، پيروى كند ، در طريق خود گمراه نگشته و در رسيدن به نتيجه‌اى كه در عاقبت امرش هست ، شقى و بدبخت و نااميد نمىشود .\r\nيعنى چنين كسى هم ضلالت و شقاوت دنيايى به او نخواهد رسيد و هم آخرتى ، چون هدايت الهى دين فطريى است كه خداى متعال بوسيلهء انبيائش مردم را به آن دعوت نموده ، و دين فطرى مجموع اعتقادات و اعماليست كه فطرت آدمى آن را اقتضاء\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمىكند و سعادت هر چيز در رسيدن به همان اهدافيست كه خلقتش آن را اقتضاء مىنمايد و غير آن ، سعادت ديگرى برايش متصوّر نيست . لذا كسى كه از دين فطرى پيروى كند هر آينه به سعادت خواهد رسيد و طعم ضلالت و شقاوت را نخواهد چشيد .\r\n( 124 )  ( وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً وَ نَحْشُرُهُ يَوْمَ الْقِيامَةِ أَعْمى )  ( و هر كس از ياد من روى گرداند ، همانا برايش زندگى دشوارى خواهد بود و او را در روز قيامت كور محشور مىكنيم )\r\nيعنى كسى كه با عدم پيروى از دعوت حق و برنگزيدن و عدم اتّخاذ احكام شريعت الهى ، از ياد خدا روى گرداند ، هر آينه در دنيا زندگى دشوار و مشقّت بارى خواهد داشت ، چون كسى كه خدا را فراموش كند غير دنيا چيزى نخواهد داشت كه به آن دل ببندد ، در نتيجه همهء كوششهاى خود را مصروف دنيا مىكند و روز به روز در تحصيل دنيا و توسعهء بيشتر آن مىكوشد ، بدون آنكه به حدّى خود را محدود كند و هيچ چيزى او را آرام نمىكند و حرصش را فرو نمىنشاند لذا هر قدر هم كه دارايى كسب كند باز فقير و محتاج است و دلش علاقه‌مند به چيزهايى است كه ندارد و دائما سينه‌اش تنگى مىكند و ترس و اضطراب او را رها نمىسازد چون هميشه نگران رسيدن ناملايمات و آفات و غم و اندوهى است كه عيش او را زايل كند و همچنين از بيم حسودان و كيد دشمنان آرامش نخواهد داشت ، و از طرف ديگر بيم مرگ و بيمارى و از دست دادن آنچه در دنيا كسب كرده لحظه‌اى او را رها نمىكند ، پس او همواره در ميان آرزوهاى برآورده نشده و ترس از دست دادن داشته‌هايش دست و پا مىزند ، در حالى كه اگر خداشناس بود و ياد خدا را فراموش نمىكرد ، مىدانست كه هر چه دارد از آن خداست و بدون اذن او هيچ اتّفاقى در عالم حادث نمىشود و حيات واقعى و لذّات دائمى تنها در نزد اوست .\r\nدر آخر هم مىفرمايد او را كور محشور مىكنيم ، يعنى همانطور كه در دنيا ديدهء حق بين نداشت در قيامت نيز او را طورى زنده مىكنيم كه راهى بسوى سعادت ابدى و بهشت جاويد نيابد .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n( 125 )  ( قالَ رَبِّ لِمَ حَشَرْتَنِي أَعْمى وَ قَدْ كُنْتُ بَصِيراً )  ( گويد : پروردگارا ! چرا مرا كور محشور كردى در حالى كه من بينا بودم )\r\nفردى كه از ياد حق اعراض كرده و در قيامت كور محشور شده ، با تعجّب مىگويد :\r\nخدايا من كه در دنيا بينا بودم ، پس چرا مرا كور محشور نموده‌اى كه نمىتوانم سعادت و فلاح و رستگارى و كرامت خود را بيابم ؟\r\nبعضى گفته‌اند چون آيات ديگر قرآن دلالت مىكند كه مجرمين صحنه‌هاى هول‌انگيز قيامت را مىبينند ، اين امر با كور بودن آنها منافات دارد ، لذا گفته‌اند مراد ، نابينايى چشم ظاهر نيست ، بلكه عدم بصيرت و نابينايى قلب است و بعضى نيز گفته‌اند مجرمين ابتدا بينا محشور مىشوند و بعد نابينا مىگردد و بعضى نيز گفته‌اند ابتدا بينا هستند بعد كور مىشوند و در آخر باز بينا خواهند شد اما همه اينها سخنى بدون دليل است كه از باب قياس احوال قيامت با دنيا گفته شده است ، در حالى كه نظام حاكم بر آخرت غير از نظام حاكم بر دنيا و نظام معهود ذهن ماست و معلوم نيست بينا و نابينا در قيامت به عينه همان معناى دنيايى خود را داشته باشد ، ما اينقدر مىدانيم كه مجرمان در قيامت كور محشور مىشوند تا سعادت اخروى و رستگارى به كرامت آخرت را نبينند و از مشاهده پروردگارشان محجوب باشند اما نامه عملشان ( كه حجّت را بر آنها تمام مىكند ) و نيز حوادث وحشت‌انگيز قيامت و عذاب آتش را به عينه خواهند ديد .\r\n( 126 )  ( قالَ كَذلِكَ أَتَتْكَ آياتُنا فَنَسِيتَها وَ كَذلِكَ الْيَوْمَ تُنْسى )  ( خداوند گويد :\r\nهمانطور كه آيات من به نزدت آمد و تو آنها را فراموش كردى ، امروز نيز فراموش شده‌اى )\r\nمىفرمايد همانطور كه كور محشورت كرديم ، آيات روشن ما نزد تو آمد اما تو خود را به كورى و نادانى زدى و با حالت عصيان و گناه آنها را پشت سر انداختى و از آنها غفلت كردى ، به همانگونه ما نيز امروز تو را فراموش كرده‌ايم و اعتناى به تو نداريم و تو را بسوى نجات و فلاح هدايت نمىكنيم و اين امر براى مجازات توست  ( وَ جَزاءُ سَيِّئَةٍ \r\n\r\n","description":"","footnote":"","page_name":" 220 ","page_number":220},
  {"content":"\r\n\r\n سَيِّئَةٌ مِثْلُها  « 1 » سزاى بدى ، بديى مانند آنست )\r\nهمانطور كه در اول داستان نيز خداوند معصيت آدم را نسيان عهد خوانده بود « 2 » ، بنابراين داستان بهشت آدم با همهء خصوصياتش مثالى است كه سرنوشت آينده همه ابناء بشر را تا روز قيامت مجسّم مىكند و همانطور كه نافرمانى آدم از امر پروردگار در مورد شجرهء ممنوعه را نسيان عهد ناميد ، نافرمانى فرزندان آدم را كه ناشى از نسيان ياد خدا و آيات اوست ممثّل مىنمايد ، منتها آزمايش آدم قبل از تشريع شريعت بود و در نتيجه نهيى كه خداوند به او فرمود نهى ارشادى و مخالفت او ، ترك اولى محسوب مىشد ، امّا آزمايش بنى آدم بعد از تشريع شرايع و در نتيجه مخالفت آنها نافرمانى از امر مولوى پروردگار است و معصيّت محسوب مىشود .\r\n\r\n[ آيهء ( 135 - 127 ) اشاره به اينكه تسبيح و ستايش خدا انسان را به مقام رضا مىرساند 
  ]\r\n( 127 )  ( وَ كَذلِكَ نَجْزِي مَنْ أَسْرَفَ وَ لَمْ يُؤْمِنْ بِآياتِ رَبِّهِ وَ لَعَذابُ الْآخِرَةِ أَشَدُّ وَ أَبْقى )  ( و اينچنين هر كس كه زياده‌روى كند و به آيه‌هاى پروردگارش ايمان نياورد ، كيفر مىدهيم و عذاب آخرت شديدتر و پايدارتر است ) ( اسراف ) يعنى تجاوز از حدّ .\r\n( واو ) ابتداى كلام ( واو استيناف ) و ( كذلك ) اشاره به گذشته است ، كه خداوند همواره كسانى را كه از ذكر او اعراض كرده و آياتش را فراموش و ترك مىكردند ، مواخذه مىكرده ، چون عمل ايشان از مصاديق تجاوز از حد عبوديّت و كفر به آيات اوست ، و در ادامه مىفرمايد عذاب آخرت از عذاب دنيا سختتر و پايدارتر است چون عذاب آخرت علاوه بر ظاهر ، محيط بر باطن انسان نيز هست و دائمى و زايل نشدنى است .\r\n( 128 )  ( أَ فَلَمْ يَهْدِ لَهُمْ كَمْ أَهْلَكْنا قَبْلَهُمْ مِنَ الْقُرُونِ يَمْشُونَ فِي مَساكِنِهِمْ إِنَّ فِي ذلِكَ لَآياتٍ لِأُولِي النُّهى )  ( آيا براى آنها روشن نشد كه پيش از ايشان چه نسلهايى را كه در مساكن خود راه مىرفتند ، هلاك كرديم ، همانا در اين امر براى صاحبان خرد نشانه‌هايى وجود دارد )\r\nمىفرمايد آيا كثرت هلاكت قرون گذشته كه در آباديهاى خود رفت و آمد\r\n\r\n\r\n","description":"","footnote":"\r\n( 1 ) . سورهء شورى ، آيهء 40 .\r\n( 2 ) .  ( وَ لَقَدْ عَهِدْنا إِلى آدَمَ مِنْ قَبْلُ فَنَسِيَ )  سورهء طه ، آيهء 115 .\r\n","page_name":" 221 ","page_number":221},
  {"content":"\r\n\r\nمىكردند ( و اهل مكّه در سفرهاى خود به مساكن عاد در احقاف يمن و مساكن ثمود و اصحاب ايكة كه در شام است و يا مساكن قوم لوط كه در فلسطين است ، عبور كرده و همه آنها را ديده‌اند ) طريق عبرت گرفتن و ايمان به آيات خدا را براى آنها بيان نكرده ؟\r\nبا اينكه در اين صحنه‌ها آيت‌ها و نشانه‌هايى جهت اعتبار اهل خرد و صاحبان عقول وجود دارد .\r\n( 129 )  ( وَ لَوْ لا كَلِمَةٌ سَبَقَتْ مِنْ رَبِّكَ لَكانَ لِزاماً وَ أَجَلٌ مُسَمًّى )  ( و اگر گفتار پروردگارت بر اين رانده نشده و مدتى معين تعيين نشده بود ، هر آينه عذاب قرينشان بود )\r\nيعنى اگر قضايى از جانب پروردگارت رانده نشده بود و اجلى معيّن براى ايشان تعيين نگشته بود ، هر آينه هلاكت ، ملازم آنها بود ، چون اسراف ورزيدند و از حدّ بندگى تجاوز كردند و به پروردگارشان ايمان نياوردند . اما حكم الهى مبنى بر تأخير و امهال و نيز اجلّ مسمايى كه خداوند براى هر امّتى قرار داده جمعا علّت تامّه و باعث تأخير نزول عذاب استيصال بر ايشان است .\r\n( 130 )  ( فَاصْبِرْ عَلى ما يَقُولُونَ وَ سَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَ قَبْلَ غُرُوبِها وَ مِنْ آناءِ اللَّيْلِ فَسَبِّحْ وَ أَطْرافَ النَّهارِ لَعَلَّكَ تَرْضى )  ( پس بر آنچه مىگويند صبر كن و پيش از طلوع خورشيد و قبل از غروب آن به ستايش ، پروردگارت را تسبيح گو و كناره‌هاى شب و اواخر روز نيز به تسبيح او مشغول باش ، شايد كه خشنود شوى )\r\nدر ادامه مىفرمايد وقتى قضاى خدا چنين است كه به كفّار مهلت دهد و عذابشان را تأخير بياندازد ، پس تو اى پيامبر راهى جز صبر ندارى و بايد به قضاى خدا راضى شوى و او را از آنچه از كلمات كفرآميز كه درباره‌اش مىگويند منزّه بدارى . و در برابر عكس العملهاى بدى كه در برابر تو نشان مىدهند صبر كنى و در مقابل آثار قضا و حكم خدا او را در اوقات مختلف شبانه‌روز حمد و ستايش بگويى تا شايد به واسطهء اين حمد و تسبيح قدرت صبر و رضايت بر قضاى الهى را بيابى همچنانكه در آيه ديگر امر بر\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nاستعانت از صبر و نماز مىدهد  ( اسْتَعِينُوا بِالصَّبْرِ وَ الصَّلاةِ )  « 1 » بعضى « 2 » نيز گفته‌اند به حمد و تسبيح پروردگارت مشغول باش تا شايد به مقام شفاعت و درجهء رفيعى نائل گردى يا به آنچه خدا به تو وعده داده برسى و راضى شوى « 3 » . يعنى آن را هم معنى آيهء  ( وَ مِنَ اللَّيْلِ فَتَهَجَّدْ بِهِ نافِلَةً لَكَ عَسى أَنْ يَبْعَثَكَ رَبُّكَ مَقاماً مَحْمُوداً  « 4 » و بخشى از شب را به تهجد مشغول باشى كه عملى اضافى براى توست ، باشد كه پروردگارت تو را به مقامى ستايش شده ( شفاعت ) برانگيزد ) دانسته‌اند و بعضى نيز اين اوقات ذكر شده در آيه را منطبق بر نمازهاى پنجگانه يوميّه خوانده‌اند .\r\n( 131 )  ( وَ لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ زَهْرَةَ الْحَياةِ الدُّنْيا لِنَفْتِنَهُمْ فِيهِ وَ رِزْقُ رَبِّكَ خَيْرٌ وَ أَبْقى )  ( ديدگان خود را به آنچه رونق زندگى دنياست و بعضى از گروههاى آدميان را از آن بهره داده‌ايم تا در خصوص آن عذابشان كنيم ، نگران و خيره مكن كه روزى پروردگارت بهتر و پايدارتر است )\r\nظاهرا خطاب رسولخدا صلّى اللّه عليه و آله و سلم مىفرمايد چشم خود را به زينت حيات و بهجت آن كه ما اصنافى از مردم و يا عدّهء معدودى از ايشان و يا زنها و مردان را به آن اختصاص داده‌ايم ، تا امتحانشان كنيم و ببينيم با اين روزيها و نعمات چه مىكنند ، مدوز و به آنها متمايل نباش ، چون آنچه پروردگارت به زودى در آخرت روزى تو مىكند بسى بهتر و ماندنىتر است . ظاهرا معناى اين آيه شبيه به آيه 85 سوره توبه است كه مىفرمود ( اى پيامبر شيفتهء مال و اولاد آنها نشو ، چون خدا مىخواهد به اين وسيله آنها را در دنيا عذاب كند ) و نيز آيه 88 سوره حجر كه مىفرمود ( اى پيامبر چشمانت را به آنچه روزى بعضى از اصناف ايشان كرده‌ايم مدوز و از بابت آن اندوهگين مباش و بال تواضعت را براى مؤمنان بگشا . )\r\n( 132 )  ( وَ أْمُرْ أَهْلَكَ بِالصَّلاةِ وَ اصْطَبِرْ عَلَيْها لا نَسْئَلُكَ رِزْقاً نَحْنُ نَرْزُقُكَ وَ الْعاقِبَةُ لِلتَّقْوى )  ( و خانوادهء خود را به نماز خواندن وادار ، و در امر نماز شكيبايى نما ،\r\n\r\n\r\n","description":"","footnote":"\r\n( 1 ) . سورهء بقره ، آيهء 153 .\r\n( 2 ) . مجمع البيان ، ج 7 .\r\n( 3 ) . منهج الصادقين ، ج 6 .\r\n( 4 ) . سورهء اسراء ، آيهء 79 .\r\n","page_name":" 223 ","page_number":223},
  {"content":"\r\n\r\nما روزى دادن كسى را به عهدهء تو نمىگذاريم بلكه تو خود روزى خور مائى ، و سرانجام نيك از آن پرهيزكاريست )\r\nمراد از اهل ، به دليل مكّى بودن آيه ، فقط خديجه ( س ) همسر پيامبر و على عليه السّلام و يا بعضى از دختران آن حضرت مىباشد .\r\nمىفرمايد اهل خود را به نماز دستور ده . و نماز اظهار عبوديّت بنده در برابر معبود است ، آنگاه مىفرمايد اين دستور ما به جهت آن نيست كه ما به نماز شما محتاج باشيم و از تو روزى بخواهيم ، بلكه ما از تو بىنيازيم و تويى كه محتاج مايى و سرانجام نيك از آن پرهيزكاريست ، چون فقط اهل تقوا هستند كه به حسن عاقبت و بهشت جاويد نايل مىشوند .\r\n( 133 )  ( وَ قالُوا لَوْ لا يَأْتِينا بِآيَةٍ مِنْ رَبِّهِ أَ وَ لَمْ تَأْتِهِمْ بَيِّنَةُ ما فِي الصُّحُفِ الْأُولى )  ( و مىگويند چرا معجزه‌اى از جانب پروردگارش براى ما نمىآورد ، مگر توضيح آن امورى كه در كتابهاى گذشته هست به سوى ايشان نيامد )\r\nاين آيه حكايت گفتار مشركان است كه به منظور اهانت و كوچك شمردن قرآن كريم و نيز به عجز آوردن پيامبر از آوردن معجزه‌اى غير از قرآن ، آن را ابراز كرده‌اند و سپس پاسخ ايشان را مىدهد و مىفرمايد : مگر شاهدى براى ايشان نيامد كه محتواى كتابهاى نخستين ( تورات ، انجيل و ساير كتب آسمانى ) را توضيح دهد و بيان كنندهء آنها باشد ؟ البته كه آمده و آن قرآن است كه بوسيله مردى درس نخوانده و تعليم نديده برايشان نازل شده و اين خود بزرگترين معجزه است . و يا اينكه بگوييم مگر اخبار امتّهاى گذشته برايشان نيامد كه بدانند ، كسانى كه از انبياء خود معجزاتى درخواست كردند ، و به آن ايمان نياوردند ، آوردن آن معجزات باعث هلاكت و استيصال آنان شد ، با اين حال چرا مردم امروز متنبّه نمىشوند و با وجود معجزه‌اى چون قرآن ، درخواست معجزهء ديگرى مىكنند ؟\r\n( 134 )  ( وَ لَوْ أَنَّا أَهْلَكْناهُمْ بِعَذابٍ مِنْ قَبْلِهِ لَقالُوا رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ مِنْ قَبْلِ أَنْ نَذِلَّ وَ نَخْزى )  ( و اگر پيش از نزول قرآن آنها را به عذابى\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nهلاكشان كرده بوديم ، مىگفتند : پروردگارا چرا پيامبرى به سوى ما نمىفرستى تا پيش از آنكه ذليل و رسوا شويم آيه‌هاى تو را پيروى كنيم ؟ )\r\nمىفرمايد : اگر ما كفار را به خاطر اسرافى كه در كفر ورزيدند ، پيش از نزول بيّنه بر آنان و اتمام حجّت بر ايشان ، به عذابى هلاك سازيم ، آن وقت حجّت به نفع آنها و به ضرر ما قائم مىشد ، چون آنها مىگفتند : خدايا چرا رسولى به سوى ما نفرستادى ، تا قبل از آنكه به عذاب تو هلاك و بيچاره شويم ، آيات تو را پيروى كنيم ؟\r\n( 135 )  ( قُلْ كُلٌّ مُتَرَبِّصٌ فَتَرَبَّصُوا فَسَتَعْلَمُونَ مَنْ أَصْحابُ الصِّراطِ السَّوِيِّ وَ مَنِ اهْتَدى )  ( بگو همه منتظرند ، شما نيز منتظر باشيد كه به زودى خواهيد فهميد كه پيروان طريقه راست چه كسانى هستند و هدايت يافته كيست ؟ )\r\nمىفرمايد : هر يك از ما و شما منتظريم ، ما منتظريم كه وعده‌اى كه خدا دربارهء شما به ما داده ، كه دين خود را بر كفر شما برترى مىدهد و نور خود را تمام مىكند ، فرارسد ، شما هم منتظريد ، تا بلاها بر ما حاكم شود و دعوت حق ، باطل گردد و هر يك از ما به سوى هدف خود سعى و تلاش مىكند ، آنگاه به نحو تهديد مىفرمايد : به زودى خواهيد دانست كه كداميك از ما و شما ، راه مستقيم و درست را كه او را به هدفش مىرساند ، پيموده و كداميك به مطلوب خود نايل شده ، و اين عبارت شامل وعدهء غيبى به فتح و پيروزى مسلمانان و پيشگويى از تسلّط ايشان است و چنانچه گفتيم براى كفّار در حكم تهديد و ارهاب است .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nسورهء انبياء\r\nبسم اللّه الرّحمن الرّحيم\r\nغرض سوره : كلام سوره پيرامون نبوّت است كه مسأله توحيد و معاد زير بناى آن هستند و آنگاه دربارهء اعراض مردم از دعوت حق و كيفر آنان گفتگو شده و بعد پاره‌اى از داستانهاى انبياء و ذكر روز جزا را ، بيان فرموده است .\r\n\r\n[ آيهء ( 15 - 1 ) دربارهء حساب و قيامت 
  ]\r\n( 1 )   ( اقْتَرَبَ لِلنَّاسِ حِسابُهُمْ وَ هُمْ فِي غَفْلَةٍ مُعْرِضُونَ )   : ( زمان حساب دادن مردم نزديك شده و آنها در بىخبرى و غفلت روى گردانند )\r\nمراد از حساب ، همان محاسبه اعمال مردم در روز قيامت توسّط خداى سبحان است ، مىفرمايد : حساب اعمال مردم به ايشان نزديك شد و لازمهء اين امر آن است كه آنها به آنچه از جانب پروردگارشان بسويشان فرستاده شده ، گوش فرا دهند ، امّا در اثر تعلّق دنيا ، قلبهايشان مملّو از حبّ دنيا و زينتهاى آن شده به گونه‌اى كه ديگر جايى براى ياد قيامت كه دلهايشان را متأثّر كند ، در آن باقى نمانده ، حتّى اگر ديگران هم آنها را متوجه و متذكّر نمايند ، باز هم توجّهى نمىكنند و همچنان در حالت غفلت و بىخبرى هستند چون آنطور كه بايد آن را تصوّر نمىكنند و گرنه قلبهايشان متأثر مىشد و در صدد توبه و ايمان برمىآمدند .\r\n( 2 )  ( ما يَأْتِيهِمْ مِنْ ذِكْرٍ مِنْ رَبِّهِمْ مُحْدَثٍ إِلَّا اسْتَمَعُوهُ وَ هُمْ يَلْعَبُونَ )  : ( هيچ تذكّر\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nجديدى از جانب پروردگارشان بسويشان نيايد ، جز آنكه آن را به حالت بازى و شوخى مىشنوند ) و اين آيه به منزلهء تعليلى براى فراز آخر آيه قبلى است ، چون اگر در غفلت نبودند ، در هنگام شنيدن ذكر مشغول به لهو و لعب نمىشدند ، بلكه با گوش دل آن را مىشنيدند .\r\nمراد از ( ذكر ) هر وحى الهى ، كتب آسمانى و نيز قرآن كريم است كه شنيدن آن انسان را به ياد خدا مىاندازد و ( محدث ) يعنى جديد و تازه و قرآن ذكر محدث است چون بعد از تورات و انجيل نازل شده و نيز بعضى آيات قرآن نسبت به بعض ديگر تأخر دارند و جديد و نو محسوب مىشوند ، به هر جهت مىفرمايد : هيچ ذكر جديدى به وسيله نزول الهى و ابلاغ رسول به ايشان نمىرسد ، جز اينكه آنها با حالت لهو و لعب آن را مىشنوند و در نتيجه آن ذكر هيچ اثرى در دل آنها نمىگذارد و ايشان را از اشتغال به دنيا باز نمىدارد ، هر چند كه ذكر مرتبا حادث شود و به ايشان ابلاغ گردد ، زيرا دلهايشان مشغول به لهويات دنياست ، شنيدن آن ايشان را متأثر نمىكند .\r\n( 3 )  ( لاهِيَةً قُلُوبُهُمْ وَ أَسَرُّوا النَّجْوَى الَّذِينَ ظَلَمُوا هَلْ هذا إِلَّا بَشَرٌ مِثْلُكُمْ أَ فَتَأْتُونَ السِّحْرَ وَ أَنْتُمْ تُبْصِرُونَ )  : ( دلهايشان سرگرم است و آنان كه ستمكارند نهانى با يكديگر گويند : آيا اين فرد جز بشرى مانند شماست ؟ آيا با وجود آنكه مىبينيد به جادو رو مىكنيد ؟ )\r\n( لهو ) يعنى سرگرم شدن به چيزى و بازماندن از امور مهمّه .\r\nدر ادامهء آيهء سابق مىفرمايد قلبهاى ايشان سرگرم به ماديّات است و به همين جهت از مهمّات خود فارغ مانده‌اند و چون قرآن را مىشنوند با حالت پنهانى ، با يكديگر نجوا مىكنند و براى ابطال نبوّت پيامبر ، مىگويند آيا جز اين است كه او هم بشرى مانند شماست ؟ در واقع با اين كلام مىخواهند بگويند محال است كه بشرى كه در ظاهر مانند ماست ، از آسمان وحى دريافت نمايد و جز اين نيست كه او فردى دروغگوست به همين دليل هم در ادامه ، معجزه بودن آيات قرآن را زير سؤال برده و آن را سحر مىنامند و مىگويند از شما كه داراى بينايى هستيد و دو چشم سالم داريد بعيد است كه با سحر و\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nجادوئى كه از آوردن مانند آن عاجز هستيد ، تسليم شده و به آن ساحر ايمان بياوريد ، لذا نقض ادّعاى سحر بودن قرآن و اثبات اعجاز آن حجّتى دال بر نبوّت است .\r\n( 4 )  ( قالَ رَبِّي يَعْلَمُ الْقَوْلَ فِي السَّماءِ وَ الْأَرْضِ وَ هُوَ السَّمِيعُ الْعَلِيمُ )  : ( پيامبر فرمود :\r\nپروردگار من در آسمان و زمين همه گفتارها را مىداند و او شنوا و داناست )\r\nاين آيه حكايت قول رسولخدا صلّى اللّه عليه و آله و سلم در جواب به آنهاست و براى آنكه امر را به خداوند ارجاع دهد و بگويد من در امر اجابت خواسته‌هاى شما تصرّفى ندارم ، مىفرمايد : خداوند متعال در آسمانها و زمين به هر سخنى احاطهء علمى دارد ، چه سرّى باشد و چه علنى و در هر جا كه باشيد او شنواى گفتار شما و داناى به اعمال شماست پس تمامى امور بدست اوست و هيچ امرى در اختيار من نيست .\r\nهمچنانكه در جاى ديگر فرمود  ( قُلْ إِنَّمَا الْعِلْمُ عِنْدَ اللَّهِ وَ إِنَّما أَنَا نَذِيرٌ مُبِينٌ  « 1 » بگو منحصرا علم در نزد خداست من فقط بيم دهنده‌اى آشكارم )\r\n( 5 )  ( بَلْ قالُوا أَضْغاثُ أَحْلامٍ بَلِ افْتَراهُ بَلْ هُوَ شاعِرٌ فَلْيَأْتِنا بِآيَةٍ كَما أُرْسِلَ الْأَوَّلُونَ )  : ( بلكه آن را جادو مىخوانند و بلكه پندارهاى مشوّش و بلكه از اين هم بدتر آن را تزوير و افتراء مىنامند ، و بلكه او را شاعر خيال پرداز معرفى مىكنند و مىگويند بايد معجزه‌اى نظير معجزهء گذشتگان براى ما بياورد )\r\nحكايت سخنان كفّار است كه افتراء و تكذيب بر پيامبر را درجه به درجه شدّت مىدادند . ابتدا گفتار پيامبر را خوابهاى پريشان ناميدند و گفتند كه او اين خوابهاى آشفته را معجزهء نبوّت خود پنداشته و آن را كتاب آسمانى ناميده ، امّا كار او و معلوماتش از سحر هم بىارزشتر است ( چون سحر هر چه باشد علمى است و قواعدى دارد ) سپس افتراى خود را ترّقى داده و گفتند اين سخنان خواب پريشان نيست چون صاحب خواب عمدا دروغ نگفته ، بلكه هر چه در رؤيا ديده ، بازگو كرده امّا اين شخص عمدا افتراء مىزند ، دوباره مطلب را ترّقى داده و گفتند بلكه او شاعر است چون كسى كه افتراء مىبندد از روى فكر افترا مىزند امّا شاعر خيال پرداز هر چه به نظرش مىرسد به هم\r\n\r\n\r\n","description":"","footnote":"\r\n( 1 ) . سورهء ملك ، آيهء 26 .\r\n","page_name":" 228 ","page_number":228},
  {"content":"\r\n\r\nمىبافد و چه بسا كه ضروريات عقلى را هم در شعرش انكار كند و يا بر باطلى اصرار بورزد ، و چه بسا راستى را تكذيب كرده و دروغى را تصديق كند ، حالا كه قرآن به اين صورت است ( يعنى خواب آشفته يا افترا يا شعر است ) پس ادّعاى نبوّت او تمام نيست و بايد آيتى ديگر براى ما بياورد ، همانطور كه گذشتگان آوردند ، يعنى همانطور كه صالح شترى از كوه بيرون آورد يا موسى عصا را اژدها كرد او نيز بايد براى ما چنين معجزاتى بياورد و مانند رسولان گذشته بر رسالت خود حجّتى مانند احتجاج آنها داشته باشد .\r\nامّا مشركان نبوّت را رأسا انكار مىكردند و اصولا قائل به نبوّت نبودند و مىگفتند كه محال است بشرى از جانب خدا فرستاده شده باشد لذا آنها در افترائات و خواسته‌هايشان دچار تحيّر بودند و نمىدانستند كه چه مىگويند ، امّا از گفتار آنها استفاده مىشود كه مىخواهند بگويند اگر چنانچه پيامبر معجزه‌اى مانند معجزات انبياء ديگر بياورد ، ما به او ايمان خواهيم آورد .\r\n( 6 )  ( ما آمَنَتْ قَبْلَهُمْ مِنْ قَرْيَةٍ أَهْلَكْناها أَ فَهُمْ يُؤْمِنُونَ )  : ( پيش از ايشان هيچ قريه‌اى كه هلاك نموديم به معجزه‌ها ايمان نياورده بودند ، اينها چگونه ايمان مىآورند ؟ )\r\nاين جمله وعدهء ايمان مشركين را كه آيه قبل متضمّن آن بود ، تكذيب مىكند و مىفرمايد : اينها اگر هم معجزات پيشنهادى خودشان برايشان آورده شود ، باز هم ايمان نمىآورند ، چون اقوام گذشته هم وقتى اين معجزات را ديدند ، ايمان نياوردند و ما آنها را به كيفر اين جرم هلاك نموديم ، آنوقت اينها ايمان مىآورند ؟ ! چون طبيعت همه آنها يكى است و همه مانند هم اسرافگر و مستكبرند و ابدا در برابر حق تسليم نمىشوند و اينها هم اگر اصرار بورزند نتيجه كارشان هلاكت خواهد بود .\r\n( 7 )  ( وَ ما أَرْسَلْنا قَبْلَكَ إِلَّا رِجالًا نُوحِي إِلَيْهِمْ فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ )  : ( و ما پيش از تو مردانى را نفرستاده‌ايم مگر اينكه به آنها وحى مىكرديم ، اگر خودتان نمىدانيد از اهل كتاب بپرسيد )\r\nدر پاسخ به احتجاج كفّار در نفى نبوّت ، كه گفتند  ( هَلْ هذا إِلَّا بَشَرٌ مِثْلُكُمْ )  مىفرمايد\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمگر انبياء گذشته غير از بشر بودند كه انتظار داريد پيامبر شما فردى ما فوق بشر باشد ؟ و اصولا بشريّت با نبوّت منافات ندارد . و همهء انبياء در اصل بشريّت با همه مردم شريكند امّا آنچه ايشان را از ساير افراد بشر ممتاز مىكند ، اختصاص ايشان به وحى است ، و نبوّت و وحى يك صفت خاص است كه در هر عصر تنها به يك فرد اختصاص مىيابد و امرى نيست كه شامل همه افراد بشر گردد . پس قسمت اول يك برهان نقضى است كه با بشر بودن انبياء گذشته صحبت كفّار را نقض مىكند و مىرساند كه منافاتى ميان بشريّت و نبوّت نيست و دومين قسمت يك برهان حلّى است . كه مىرساند فرق ميان پيامبر با ديگران ، امرى نيست كه وقوع آن در بشر محال باشد و يا اگر يافت شد لزوما بايد در همه افراد وجود داشته باشد بلكه تنها فرق انبياء با ساير بشر در امر وحى و كرامت الهى است كه اين نعمت ، منّت مخصوصى است كه فقط شامل حال شخص پيامبر مىشود همچنانكه در جاى ديگر مىفرمايد  ( قُلْ إِنَّما أَنَا بَشَرٌ مِثْلُكُمْ يُوحى إِلَيَّ  « 1 » بگو من تنها ، بشرى مانند شما هستم كه به من وحى مىشود )\r\nو در آخر براى تأييد و تأكيد كلام مىفرمايد اگر اين معنا را نمىدانيد به اهل ذكر - يعنى علماى اهل كتاب - مراجعه كنيد و بينيد كه آيا غير از اين است كه انبياء سلف نيز بشر بوده‌اند ؟\r\nو اينكه مشركان را به اهل كتاب ارجاع داد به جهت آن بود كه علماى اهل كتاب مورد احترام مشركين بوده و از طرف ديگر آنها در دشمنى با رسولخدا صلّى اللّه عليه و آله و سلم هم مرام مشركين بودند و بالاترين فضل و حجّت فضلى است كه دشمن انسان به آن اعتراف كند .\r\nو خطاب در جمله ( فاسئلوا ) شامل هر كسى است كه آن را بشنود ، عالم باشد يا جاهل .\r\n( 8 )  ( وَ ما جَعَلْناهُمْ جَسَداً لا يَأْكُلُونَ الطَّعامَ وَ ما كانُوا خالِدِينَ )  : ( و ما پيامبران را جثّه‌هايى قرار نداديم كه غذا نخورند و جاودانه بمانند ) يعنى ما پيامبران را فاقد صفات بشرى قرار نداده‌ايم كه مثلا بدنهايشان را عارى از روح زندگى نموده باشيم كه نه به خوردن محتاج باشند و نه به نوشيدن و نيز آنها را از مرگ مصونيّت نداده‌ايم تا هميشه\r\n\r\n\r\n","description":"","footnote":"\r\n( 1 ) . سورهء كهف ، آيهء 110 .\r\n","page_name":" 230 ","page_number":230},
  {"content":"\r\n\r\nدر دنيا بمانند ، و اين دو صفت يعنى خوردن و مردن ، دو خاصّه از خواصّ آشكار بشريّت است .\r\n( 9 )  ( ثُمَّ صَدَقْناهُمُ الْوَعْدَ فَأَنْجَيْناهُمْ وَ مَنْ نَشاءُ وَ أَهْلَكْنَا الْمُسْرِفِينَ )  : ( آنگاه وعدهء خويش را نسبت به آنان وفا كرديم و ايشان و هر كه را خواستيم نجات داديم و افراط گران را هلاك كرديم )\r\nمىفرمايد ما پيامبران را كه به ايشان وعدهء نصرت داده بوديم ، با اعتلاء كلمهء حق نصرت بخشيديم و ايشان و مؤمنان را كه به آنها گرويده بودند به مشيّت بالغهء خود از معركهء هلاكت رهانيديم ، امّا مشركان و معاندان را كه از روش عبوديّت خارج شده و از حدّ بندگى تجاوز كرده بودند به عذاب خود هلاك ساختيم .\r\nهمچنانك فرمود   ( وَ لَقَدْ سَبَقَتْ كَلِمَتُنا لِعِبادِنَا الْمُرْسَلِينَ إِنَّهُمْ لَهُمُ الْمَنْصُورُونَ   « 1 » فرمان ما براى بندگان فرستادهء ما از سابق صادر شد و آن امر اين بود كه ايشان حتما يارى شوند )\r\nو در خصوص نجات مؤمنان فرمود  ( كَذلِكَ حَقًّا عَلَيْنا نُنْجِ الْمُؤْمِنِينَ  « 2 » و واجب است بر ما كه مؤمنان را نجات دهيم )\r\n( 10 )  ( لَقَدْ أَنْزَلْنا إِلَيْكُمْ كِتاباً فِيهِ ذِكْرُكُمْ أَ فَلا تَعْقِلُونَ )  : هر آينه محققا بر شما كتابى نازل كرديم كه يادبود شما در آن است ، پس آيا تعقّل نمىكنيد )\r\nاين آيه منّتى است از خداى تعالى بر امّت اسلام ، به واسطهء انزال قرآن ، پس مراد از ( ذكر شما ) يعنى ذكرى كه مختص به اين امّت است و لايق حال اين امّت مىباشد . ذكرى كه نهايت و اعلا درجهء معارفى را كه فهم بشر طاقت دريافت آن را دارد ، متضمّن است و در بردارنده هدايت و سعادت نوع بشر بوده و عالىترين برنامه‌اى را كه ممكن است در جامعه بشرى اجرا شود ، دربردارد . بعضى از مفسران ( ذكر ) را در اين آيه به معناى شرف دانسته‌اند .\r\nو آيه را چنين معنا كرده‌اند كه شرافت و آبروى شما در گرو قرآن است « 3 » لكن اين\r\n\r\n\r\n","description":"","footnote":"\r\n( 1 ) . سورهء صافات ، آيات 172 - 171 .\r\n( 2 ) . سورهء يونس ، آيهء 103 .\r\n( 3 ) . تفسير مجمع البيان ، ج 7 .\r\n","page_name":" 231 ","page_number":231},
  {"content":"\r\n\r\nمعنا از سياق بدور مىباشد .\r\n( 11 )  ( وَ كَمْ قَصَمْنا مِنْ قَرْيَةٍ كانَتْ ظالِمَةً وَ أَنْشَأْنا بَعْدَها قَوْماً آخَرِينَ )  : ( و چه بسيار آباديهايى را كه ستمكار بودند ، ما آنها را هلاك كرديم و پس از ايشان قومى ديگر را ايجاد نموديم )\r\n( 12 )  ( فَلَمَّا أَحَسُّوا بَأْسَنا إِذا هُمْ مِنْها يَرْكُضُونَ )  : ( و چون صلابت ما را احساس كردند از آن گريزان شدند )\r\n( 13 )  ( لا تَرْكُضُوا وَ ارْجِعُوا إِلى ما أُتْرِفْتُمْ فِيهِ وَ مَساكِنِكُمْ لَعَلَّكُمْ تُسْئَلُونَ )  :\r\n( نگريزيد و به سوى نعمت و رفاه و منازل خود باز گرديد ، شايد مورد درخواست واقع شويد )\r\n( 14 )  ( قالُوا يا وَيْلَنا إِنَّا كُنَّا ظالِمِينَ )  : ( گفتند : اى واى بر ما كه ستمكار بوده‌ايم )\r\n( 15 )  ( فَما زالَتْ تِلْكَ دَعْواهُمْ حَتَّى جَعَلْناهُمْ حَصِيداً خامِدِينَ )  : ( ادّعاى آنها همواره همين بود تا آنكه ريشهء آنها را قطع كرديم و ايشان را خاموش نموديم )\r\n( قصم ) يعنى شكستن كه كنايه از هلاكت است و ( انشاء ) يعنى ايجاد ( احساس ) يعنى درك از طريق حسّ و ( بأس ) به معناى عذاب و ( ركض ) يعنى به تندى دويدن و ( اتراف ) يعنى توسعه در نعمت ( حصيد ) يعنى بريده و درو شده و ( خمود ) به معناى سكون است .\r\nمىفرمايد : چه بسيار از اهل آباديهايى را كه به خود ستمكار بودند و اسراف و كفر مىورزيدند و ما بعد از درهم شكستن و هلاكت آنها مردمى ديگر را ايجاد كرديم امّا اهالى آن آباديهاى ستمكار زمانيكه عذاب ما را به حسّ خود دريافتند ، با دو پا رو به فرار نهادند و در آن هنگام از روى توبيخ و ملامت به آنها خطاب رسيد كه ندويد و از اين عذاب نگريزيد بلكه به آن نعمات كه در آن زياده‌روى مىكرديد و به خانه‌هايتان بازگرديد ، تا شايد باز هم فقراء و بينوايان براى درخواست حاجت به شما مراجعه كنند و شما از روى نخوت و تكبّر آنها را از خود برانيد ، يا خود را از ايشان مخفى كنيد و اين امر كنايه از عزّت ظاهرى و برترى طلبى ستمكاران است كه خود را متبوع ضعفا و جانشين خدا و ارباب آن مردم تابع مىدانستند و آنگاه از روى پشيمانى و ندامت گفتند :\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nاى واى بر ما كه مردمى ستمكار بوديم و اين گفتار همچنان سخن اينها بود كه بر ظلم خود اعتراف كرده و به ربوبيّت خدا اقرار مىكردند ، تا اينكه ما ريشهء آنها را قطع كرديم و آنها را خاموش ساختيم به گونه‌اى كه هيچ صدايى از آنها شنيده نمىشد ، چون ندامت و پشيمانى در هنگام اضطرار و مشاهده آثار عذاب هيچ سودى به حالشان نداشت .\r\n\r\n[ آيهء ( 33 - 16 ) استدلال در حقيقت معاد و نفى عبس بودن آفرينش 
  ]\r\n( 16 )  ( وَ ما خَلَقْنَا السَّماءَ وَ الْأَرْضَ وَ ما بَيْنَهُما لاعِبِينَ )  : ( و ما آسمانها و زمين و آنچه ميان آندوست را بيهوده و بازيچه نيافريده‌ايم )\r\n( 17 )  ( لَوْ أَرَدْنا أَنْ نَتَّخِذَ لَهْواً لَاتَّخَذْناهُ مِنْ لَدُنَّا إِنْ كُنَّا فاعِلِينَ )  : ( و اگر مىخواستيم بازيچه‌اى بگيريم ، آن را از نزد خويش مىگرفتيم ، چنانچه مىخواستيم بازيگر باشيم )\r\nاين دو آيه نزول عذاب بر اقوام ستمگر سابق را توجيه مىنمايد و مىفرمايد نزول عذاب بر آنها يك حجّت برهانى براى اثبات معاد است كه در سايهء آن نبوّت نيز ثابت مىشود ، يعنى حالا كه براى آينده بشر معادى هست كه در آن به حساب اعمال او مىرسند ناگزير ، واجب است به هدايت الهى ميان خير و شر تميز بدهند و اين همان دعوت حقّه الهى است كه بر اصل نبوّت اعتماد دارد و اگر غير از اين بود آفرينش امرى بيهوده و بازيچه مىشد كه هيچ اثر و نتيجه‌اى نداشت و تنها براى رفع ملامت يا خستگى يا غرض واهى ديگر انجام شده بود و اين امر از ساحت خداى تعالى بدور است . چون ( لعب ) يعنى هر عملى كه با نظمى خاص انجام شود امّا غرض عقلائى نداشته باشد بلكه به منظور غرضى خيالى و وهمى انجام شود .\r\n( لهو ) نيز چنانچه گفتيم عملى است كه انسان را از اشتغال به امور مهمّه باز مىدارد و چون لعب بشر را به سوى خود جذب كرده و از اشتغال به كارهاى واقعى و عقلائى باز مىدارد ، لعب هم از مصاديق او خواهد بود .\r\nولى از آنجا كه لهو و لعب فقط زمانى محقّق مىشود كه كسى بخواهد حاجتى را از خود بر طرف كند هر چند به منظور سرگرمى يا رفع خستگى و ملال باشد و يا نقيصه‌اى از نقائص او را دفع كند ، پس لهو داراى تأثير در رفع حاجت و نقيصه است امّا خداى متعال كه وجودش منزّه از هر حاجت و نقص و يا تركيب مىباشد و هيچ امرى در او\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nتأثير نمىگذارد و آن را دگرگون نمىكند و تركّب در ذات او نيست ، لذا محال است كه خدا به لهو و لعب بپردازد و اگر فرض شود كه سرگرمى و لهو براى خدا جايز باشد ، در صورتى تلّهى او به آن چيز مجاز است ، كه امرى غير خودش نباشد و مخلوقات خدا از آنجا كه فعل او هستند و از ذات او صادر مىشوند ، غير او هستند امّا نمىشود كه بازيچهء او باشند ، چون آن امر بازيچه و لهو بايد چيزى باشد كه از ذات او صادر و خارج نشده باشد و از آنجا كه چنين چيزى در عالم وجود ندارد ، لذا خداوند لهو ندارد .\r\nدر واقع آيهء شريفه مىفرمايد اگر مىخواستيم بازيچه‌اى را از مرحلهء ذات خود اخذ مىكرديم ، نه در مرحلهء خلق ، كه فعل ما و خارج از ذات ماست و هر آينه اگر اراده اين عمل را مىنموديم ، انجامش مىداديم . و با اين گفتار بر امتناع اين مطلب تأكيد مىنمايد .\r\nبه اين ترتيب برهان بر معاد و سپس نبوّت تمام مىشود يعنى حالا كه خداوند اهل لهو و لعب نيست ، لذا خلقت عالم و آدم براساس غرضى عقلايى است كه اين غرض همان بازگشت خلائق بسوى خدا و محاسبه اعمال و سپس مجازات ايشان است و حال كه چنين است بر خدا لازم است كه انبيائى را مبعوث كند تا راه خير و شر را به مردم بنمايند و آنها را هدايت كنند و از لوازم آن اين است كه افراد مؤمن و مطيع را بشارت داده و افراد معاند و منكر را انذار نمايند و اگر دست از عناد برنداشتند و در ظلم و كفر اسراف نمودند خود را مستحقّ عذاب استيصال و هلاك مىنمايند و يا خداوند به ايشان مهلت داده و عذابشان را تا قيامت به تأخير مىاندازد .\r\nبه هر جهت همهء اعمال الهى بر اساس حكمت و غرض عقلايى است و ابدا لهو و لعب در امر او راه ندارد و حاشا للّه كه لذائذ دنيا را به نام لهو و لعب ناميده و مذمّت كند امّا خود ، اهل لهو و لعب بوده و عالم و آدم را بازيچه آفريده باشد . ( تعالى اللّه عن ذلك علوا كبيرا )\r\n( 18 )  ( بَلْ نَقْذِفُ بِالْحَقِّ عَلَى الْباطِلِ فَيَدْمَغُهُ فَإِذا هُوَ زاهِقٌ وَ لَكُمُ الْوَيْلُ مِمَّا تَصِفُونَ )  : ( بلكه حق را بر باطل مىكوبيم تا آن را درهم شكند و نابود كند ، كه در آن صورت باطل نابود مىشود و واى بر شما از آنچه توصيف مىكنيد )\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n( قذف ) يعنى دور انداختن و ( دمغ ) يعنى شكافتن فرق تا مغز سر و ( زهوق ) يعنى هلاكت و ( حق ) به معناى امر ثابت العين است به خلاف باطل كه عين ثابتى ندارد ، ولى خود را به صورت حق جلوه مىدهد تا مردم آن را حق بپندارند ، امّا زمانيكه حق و باطل باهم مواجه شوند ، آنوقت باطل نابود شده و حق جلوه‌گر مىگردد و هيچ چيز در عالم وجود نيست جز آنكه شائبه‌اى از بطلان در آن هست ، مگر وجود خداى سبحان كه حقّ محض است و هيچ بطلانى در او راه ندارد  ( أَنَّ اللَّهَ هُوَ الْحَقُّ  « 1 » همانا خداوند همان حق است . )\r\nبه هر جهت خداوند مىفرمايد ما اراده كرده‌ايم كه باطل را به وسيله حق سركوب كنيم و آن را هلاك و فانى نمائيم . چون خداى متعال خود ، ذات مستجمع جميع كمالات است و كمال هر شيئى از او منشاء گرفته امّا همه اشياء در مقايسه با يكديگر تفاضل و تفاوتهايى دارند كه لازمه‌اش نقص يكى و كمال ديگرى است ، پس عالم خلقت با همه نظامى كه در آن هست از آميختن حق و باطل پديد آمده ولى باطل چون كف سيل است كه سرانجام فانى مىشود و حق چون آبى است كه مىماند و مردم از آن بهره‌مند مىشوند « 2 » ، لذا هر قدر هم كه خدا به باطل مهلت دهد ، سرانجام در مواجههء با حق ، خداوند آن را نابود مىكند و ريشه‌كن مىسازد .\r\nلذا عقايد حقّه هيچگاه در زمين ريشه‌كن نمىشود و خداوند هرگز نصرت خود را از اهل حق دريغ نمىورزد و سنّت هميشگى خداوند اين است كه باطل را با حق سركوب كند ، چه آن باطل ، حجّت يا عقيدهء باطلى باشد و يا عمل و سنّتى باطل ، نهايتا عقيده يا عمل حق آن را از بين مىبرد ، همچنانكه در آباديهاى ستمكار گذشته ، عذاب استيصال اعمال و سنّت‌هاى باطل را از بين برد و در آخر خداوند افراد منكر معاد و نبوّت را به سختى تهديد مىكند و وعدهء عذاب و هلاكت مىدهد و مىفرمايد : واى بر شما از آنچه وصف مىكنيد .\r\n( 19 )  ( وَ لَهُ مَنْ فِي السَّماواتِ وَ الْأَرْضِ وَ مَنْ عِنْدَهُ لا يَسْتَكْبِرُونَ عَنْ عِبادَتِهِ وَ لا \r\n\r\n\r\n","description":"","footnote":"\r\n( 1 ) . سورهء نور ، آيهء 25 .\r\n( 2 ) . سورهء رعد ، آيه 17 .\r\n","page_name":" 235 ","page_number":235},
  {"content":"\r\n\r\n يَسْتَحْسِرُونَ )  : ( و هر كه در آسمانها و زمين است متعلقّ به اوست ، فرشتگان كه نزد او هستند از عبادتش استكبار نمىورزند و خسته نمىشوند )\r\n( 20 )  ( يُسَبِّحُونَ اللَّيْلَ وَ النَّهارَ لا يَفْتُرُونَ )  : ( شب و روز تسبيح مىگويند و سستى به خود راه نمىدهند )\r\nمىفرمايد خداوند بر ملك خود تسلّط كامل دارد و ملك او شامل همه موجودات آسمانها و زمين است ، پس او هر قسم تصرّفى كه بخواهد مىتواند در آنها بنمايد و هيچ كس بيرون از حكم او نيست ، لذا هيچ يك از مخلوقات نمىتوانند از بازگشت به سوى او و حساب و كتاب و كيفرش فرار كنند . پس ملك خدا ملك حقيقى و از لوازم ايجاد است .\r\nدر ادامه مىفرمايد ملائكه مقرّبى كه مخصوص به موهبت قرب و حضور هستند شب و روز خداوند را تسبيح مىگويند و از عبادت او سركشى و تكبّر نمىورزند و آنچنان مستغرق حضورند كه از تسبيح دائمى خود ابدا ملول و خسته نمىشوند .\r\nسنّت جارى ميان بردگان و موالى يا پادشاهان و رؤسا با رعاياى ايشان در مالكيت‌هاى اعتبارى اين است كه هر قدر برده به درگاه مولايش نزديكتر و مقرّبتر شود ، مولا تكاليف و وظايف او را تخفيف مىدهد و او را از حساب و مواخذه عفو مىنمايد ، چون اساس اجتماع بشرى بر تعاون و دادوستد منافع و رفع حوائج يكديگر است يعنى همانطور كه رعايا به ملوك محتاجند . ملوك و موالى نيز به ايشان احتياج دارند و مولى بيش از هر كس به بردهء مقرّب خود محتاج است ، امّا ملك خداى تعالى ملك حقيقى است و خداوند مالك على الاطلاق بندگان و بىنياز از هر حاجتى است لذا بنده هر قدر به او تقرّب بيشترى مىيابد ، بيشتر به عظمت و كبرياى او واقف مىشود و ذلّت و مسكنت و حاجت خود را بيشتر احساس مىكند ، در نتيجه غرق در خضوع و خشوع عبادت مىگردد و جز عبادت مولا به امر ديگر نمىانديشد .\r\nالبته چنانچه در تفسير آيه 206 سورهء اعراف گفتيم عبارت  ( إِنَّ الَّذِينَ عِنْدَ رَبِّكَ )  اعم از ملائكه مقرّب مىباشد و شامل ساير بندگان مقرّب درگاه الهى نيز هست .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n( 21 )  ( أَمِ اتَّخَذُوا آلِهَةً مِنَ الْأَرْضِ هُمْ يُنْشِرُونَ )  : ( آيا از زمين خدايانى گرفته‌ايد كه حيات دوباره مىدهند ؟ )\r\n( انشار ) يعنى زنده كردن مردگان كه مراد از آن در اينجا معاد است ، در اين آيه احتمال ديگرى كه منافى امر معاد است رد شده و حاصل معنا اين است كه كسى ادّعا كند غير از خدا آلهه ديگرى هستند كه مردگان را زنده كرده و محاسبه مىنمايند و خداى متعال در امر معاد دخالتى ندارد و لذا مردم اجبارى ندارند كه از خدا بترسند و دعوت پيامبرانش را اجابت كنند ، بلكه همان پرستش آلهه كفايت مىكند .\r\nو اينكه قيد ( من الارض ) را آورد براى اشاره به آن بود كه اين معبودها چون از جنس زمينند ، حكمشان هم حكم همهء موجودات زمينى است و خودشان محكوم به مرگ و بعثند و شايد هم مراد تهكّم و تحقير آن معبودها باشد به هر جهت بازگشت معنا به اين است كه وقتى ملائكه يا معبودهايى كه آلههء مشركين هستند ، بندگان خداى تعالى باشند و بت‌پرستان به كلى از التجاء بسوى ايشان مأيوس شوند و نتوانند در امر معاد به آنها پناه ببرند ، آيا بتها و سنگ و چوب بدردشان مىخورد و آيا درست است كه اينها را معبود خود بگيرند ؟ !\r\n( 22 )  ( لَوْ كانَ فِيهِما آلِهَةٌ إِلَّا اللَّهُ لَفَسَدَتا فَسُبْحانَ اللَّهِ رَبِّ الْعَرْشِ عَمَّا يَصِفُونَ )  :\r\n( اگر در آسمان و زمين خدايى جز خداى يكتا بود ، تباه مىشدند ، پس پروردگار عرش از آنچه وصف مىكنند منزّه است ) همچنانكه بارها اشاره كرده‌ايم نزاع ميان بت‌پرستان و موحدّين در يگانگى معبود يا تعدّد آن نيست ، و در اينكه يك معبود واجب الوجود تمام موجودات عالم را آفريده هيچ اختلافى وجود ندارد لكن نزاع در إله به معناى ربّ است ، كه بت‌پرستان تدبير عالم را به موجوداتى شريف و مقرّب درگاه آن معبود خالق نسبت مىدهند و مىپندارند خالق عالم در تدبير آن نقشى ندارد و تدبير را به الهه‌ها واگذار نموده و به همين دليل هم مىگويند بايد آن آلهه و بتها را بپرستيم تا ما را در نزد خدا شفاعت كنند و به او نزديك نمايند ، همچنانكه مىفرمايد  ( وَ لَئِنْ سَأَلْتَهُمْ مَنْ خَلَقَهُمْ \r\n\r\n","description":"","footnote":"","page_name":" 237 ","page_number":237},
  {"content":"\r\n\r\n لَيَقُولُنَّ اللَّهُ  « 1 » اگر از آنها بپرسى كه چه كسى آنها را آفريده ، هر آينه مىگويند ، خدا ) و در مورد بتها مىگفتند  ( هؤُلاءِ شُفَعاؤُنا عِنْدَ اللَّهِ  « 2 » اينها واسطه‌هاى ما در نزد خدا هستند )\r\nامّا آيه شريفه با حجّتى قاطع اين پندار آنها را از اساس ويران مىكند كه ماحصل آن اين است : اگر فرض شود كه براى عالم آلههء متعددى غير خدا باشد ، ناچار بايد در ذات با هم اختلاف داشته باشند و گرنه چند إله نمىبودند و همين اختلاف در ذات مستلزم اختلاف در اراده و تدبير است و همين كه اختلاف در امر تدبير عالم به ميان آيد ، تدبير هر يك ، تدبير ديگرى را فاسد و زايل مىكند و آسمان و زمين رو به تباهى مىگذارند ، امّا وحدتى كه در نظام عالم برقرار است دلالت مىكند كه مدبّر عالم وجود نيز واحد است و عالم جز يك إله ندارد كه همان موجد و خالق عالم است .\r\nحال اگر كسى اشكال كند كه همين تزاحم و اختلافى كه در بسيارى از اسباب و علل عالم مىبينيم ، در اثبات فساد و عدم وحدت آن كفايت مىكند . در جواب مىگوئيم تزاحم عللى كه در نظام عالم ديده مىشود از قبيل اختلاف و تزاحم دو علّت است كه تحت يك تدبير واحد مىباشند و لذا اختلاف و تزاحمشان به گونه‌اى نيست كه يكديگر را باطل كنند و يا با اختلاف خود ، قوانين عمومى و كلّى حاكم بر عالم وجود را نقض نمايند . باز ممكن است گفته شود ، اختلاف و تزاحم در ارادهء آن معبودها زمانى پيش مىآيد كه آنها آگاه و با شعور نباشند امّا چه مانعى دارد كه چند الهه متعدد از روى شعور و منطق با هم مشورت نمايند و قرار بگذارند كه اعمالشان مخالف يكديگر نباشد ؟\r\nدر جواب مىگوئيم چنين فرضى غير معقول است چون اين امر در ميان آدميان معمول است كه افعالشان را به مقتضاى قوانين عقلى برگرفته از حقايق خارجى با يكديگر تطبيق مىدهند تا به هدف مشتركى برسند امّا پروردگار مدبّر عالم چنين نيست بلكه نظام خارجى ، همان فعل اوست و به عبارت ديگر مصالح ، تابع فعل خداست ، نه متبوع آن ، پس چگونه متصوّر است كه چند معبود به خاطر مصالح عالم وحدت نظر و عمل پيدا كنند ؟ !\r\n\r\n\r\n","description":"","footnote":"\r\n( 1 ) . سورهء زخرف ، آيهء 87 .\r\n( 2 ) . سورهء يونس ، آيهء 18 .\r\n","page_name":" 238 ","page_number":238},
  {"content":"\r\n\r\nآنگاه در خاتمه آيه خداى متعال را از توصيف مشركان منزّه مىنمايد چون آنها براى خداوند در امر تدبير عالم شريكانى قائل بودند . لذا كلمه ( عرش ) در اينجا كنايه از ملك است ، يعنى خداى مدبّر و مالك عالم از توصيفات آنها مبرّى و منزّه مىباشد .\r\n( 23 )  ( لا يُسْئَلُ عَمَّا يَفْعَلُ وَ هُمْ يُسْئَلُونَ )  : ( خدا از آنچه مىكند ، پرسش نمىشود امّا ايشان مورد پرسش واقع خواهند شد )\r\nضمير در ( يسئل ) به خداوند باز مىگردد و ضمير در ( يسئلون ) به الههء مشركان يا به مردم و يا به هر دوى آنها باز مىگردد ، امّا وجه اول صحيحتر است يعنى خداوند در مورد اعمالش بازخواست نمىشود امّا آنها بازخواست مىگردند و سؤال و بازخواست همانا به جهت تشخيص جهت مصلحت در فعل است و فعلى كه مقارن با مصلحت باشد ، يعنى حكيمانه باشد در نزد عقلا مؤاخذه ندارد ، و خداوند حكيم مطلق است كه هيچ كارى را جز به جهت مصلحتى مرجّح انجام نمىدهد يعنى همه افعال او به جهت مصلحتى است كه آن مصلحت ، انجام آن را به انجام ندادنش ترجيح مىدهد ، لذا بازخواست از او معنا ندارد .\r\nامّا در غير خدا كه حكمتش مطلق نيست ، معقول است كه از مصلحت فعلش سؤال شود ، چون در عمل او ، باطل و لغو جايز است و هم ممكن است كار صحيح و به حق انجام دهد و هم ممكن است ، باطل به انجام رساند ، لذا جايز است كه غير حكيم مؤاخذه شود تا اگر باطل مرتكب شده بود مستحقّ مذمّت عقلى و يا كيفر مولوى گردد ، اين تفسير اكثر مفسّران در معناى آيه فوق است امّا وجه صحيحتر اين است كه گفته شود ، خداوند حكيم ، مالك همه چيز است و همه عالم مملوك اويند و مقتضى اين امر آنست كه خداوند هر چه بخواهد بكند و هر حكمى كه بخواهد براند و غير او كسى را نمىسزد كه چنين عمل كند ، و به همين دليل هيچ كس نمىتواند او را در خصوص عملش بازخواست نمايد ولى او مىتواند غير خود را در آنچه مىكنند بازخواست كند .\r\nلذا از براهين ربوبيّت خدا آن است كه او مورد بازخواست واقع نمىشود و مالك همه هستى است ، كما اينكه برهان عدم ربوبيّت آن معبودهاى فرضى اين است كه آنها\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمملوك خدا هستند و مورد مؤاخذهء او واقع مىشوند ، چون فاعلى كه در فعلش مسئول نيست ، مالك مطلق فعل نيز هست امّا فاعلى كه بازخواست مىشود . مالك فعل خود نيست ، مگر زمانيكه آن فعل داراى مصلحت باشد و در حقيقت مالك فعل ، همان مصلحت است كه مؤاخذه را از فاعل برمىدارد . و پروردگار عالم كسى است كه مالك مستقل تدبير آن بوده و اين مالكيّت از ناحيه ذات او براى ذاتش باشد ، نه اينكه از ناحيهء ديگرى به او افاضه شده باشد ، لذا خداى واحد تنها ربّ عرش است و غير او همه ، مربوب و مملوك هستند .\r\n( 24 )  ( أَمِ اتَّخَذُوا مِنْ دُونِهِ آلِهَةً قُلْ هاتُوا بُرْهانَكُمْ هذا ذِكْرُ مَنْ مَعِيَ وَ ذِكْرُ مَنْ قَبْلِي بَلْ أَكْثَرُهُمْ لا يَعْلَمُونَ الْحَقَّ فَهُمْ مُعْرِضُونَ )  : ( آيا آنها جز او خدايانى گرفته‌اند ؟\r\nبگو برهان خويش را بياوريد ، اينك اين كتاب اصحاب من و اين كتاب اسلاف من ، بلكه بيشترشان حقيقت را نمىدانند و خود روى گردانند )\r\nدر اين آيه يكى از احتمالات منافى با معاد ، دفع شده و آن عبارتست از اينكه مردم آلهه‌اى به جاى خدا بگيرند و آنها را بپرستند و از عبادت و ولايت خدا كه مستلزم معاد و حساب و كتاب است ، بىنياز شوند و نيز از تكليف وجوب اجابت دعوت انبياء الهى آسوده گردند . آيه شريفه مىفرمايد اگر چنين است اينها هيچ دليل و برهان قاطعى بر پندارشان ندارند و تو اى رسول ما از آنها مطالبه دليل كن و ايشان نه تنها دليلى ندارند بلكه برهان و دليل ، بر خلاف مدّعاى ايشان قائم است ( اين نحو برهان در فنّ مناظره ( منع با سند ) ناميده مىشود ) و ادّعايى كه بدون دليل باشد شايستگى شنيده شدن و اعتماد كردن را ندارد و عقل اجازه نمىدهد كه انسان آن را بپذيرد و دليل من بر خلاف مدّعاى شما اين است كه كتب آسمانى كه از ناحيهء خداى سبحان نازل شده ، نه تنها با ادّعاى شما موافقت ندارند بلكه مخالف سرسخت بت‌پرستى هستند ، اين قرآن يكى از كتب آسمانى است كه ذكر و كتاب معاصر است و اين هم ساير كتب آسمانى مانند تورات و انجيل و غيره كه همگى الوهيّت و وجوب عبادت را در خداى تعالى منحصر مىكنند .\r\nدر آخر خطاب را متوجه رسولخدا صلّى اللّه عليه و آله و سلم كرده و مىفرمايد : اكثر مردم ميان حق و\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nباطل تميز نمىدهند و اهل دليل و منطق و پيرو حكم عقل سليم نمىباشند ، در نتيجه بدون دليل از حق و پيروى آن گريزانند و از آن روى مىگردانند .\r\n( 25 )  ( وَ ما أَرْسَلْنا مِنْ قَبْلِكَ مِنْ رَسُولٍ إِلَّا نُوحِي إِلَيْهِ أَنَّهُ لا إِلهَ إِلَّا أَنَا فَاعْبُدُونِ )  : ( و قبل از تو هيچ پيامبرى را نفرستاديم ، جز اينكه به او وحى كرديم كه هيچ معبودى جز من نيست ، پس مرا عبادت كنيد )\r\nدر اين آيه خطاب به پيامبر صلّى اللّه عليه و آله و سلم مىفرمايد كه مضمون ذكر ( قرآن كريم ) ، همان توحيد خدا و وجوب عبادت اوست ، و عقيدهء حقّ جز بر پايهء توحيد و نفى شريك از ذات الهى استوار نمىگردد ، با اين آيه مضمون آيه قبلى تثبيت مىشود و از اين آيه استفاده مىگردد كه سيرهء مستمرّ و سنّت الهى چنين بوده كه چه در مورد پيامبر اسلام و چه در مورد ساير پيامبران ، روح دعوت دينى بر پايه توحيد ربوبى استوار بوده .\r\n( 26 )  ( وَ قالُوا اتَّخَذَ الرَّحْمنُ وَلَداً سُبْحانَهُ بَلْ عِبادٌ مُكْرَمُونَ )  : و گفتند : خداى بخشنده فرزند گرفته ، او منزّه است بلكه اينها بندگان شايسته و گرامى هستند . )\r\n( 27 )  ( لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ )  : ( كه هرگز در گفتار از خدا پيشى نمىگيرند و به امر او عمل مىكنند )\r\nاين آيه حكايت قول مشركان است كه ملائكه را فرزندان خدا مىدانستند ولى خداوند به جهت تنزيه ذات خود ، مىفرمايد : خدا منزّه است از اينكه فرزندى بگيرد ، بعد بوسيله اضراب مطلب را ترّقى داده و مىفرمايد : بلكه وضعيّت آن ملائكه اين است كه ايشان بندگانى مكرّمند و از جمله مخلوقات الهى مىباشند و در آيه بعد كمال عبوديّت آنها را از جهت آثار و خواص بيان مىكند تا دانسته شود اكرام آنها به جهت حقيقت عبوديّت بوده ، يعنى ايشان حقيقت معناى بندگى را تحقّق بخشيده‌اند ، آنگاه مىفرمايد از آثار اين بندگى محض ايشان ، اين است كه آنها هرگز در گفتار از خدا سبقت نمىگيرند بلكه هر چه مىگويند تابع و پيرو گفتار حق است و ارادهء ايشان نيز تابع ارادهء اوست و تنها به امر او عمل مىكنند ، پس در قول و فعل پيرو محض پروردگارند و نمىخواهند جز آنچه او بخواهد و انجام نمىدهند جز آنچه او اراده كند ، لذا از مظاهر كمال بندگى آن\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nاست كه بنده و اراده‌اش مملوك مولا باشند ، و عمل ملائكه محدود به اوامر الهيست و ايشان اصلا معناى نهى را نمىدانند چون شناخت نهى ، فرع امكان انجام عمل مورد نهى مىباشد .\r\n( 28 )  ( يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يَشْفَعُونَ إِلَّا لِمَنِ ارْتَضى وَ هُمْ مِنْ خَشْيَتِهِ مُشْفِقُونَ )  : ( هر چه در پيش رو و هر چه در پشت سر آنهاست ، مىداند و جز براى آنكه خدا رضايت دهد ، شفاعت نمىكنند و از ترس او هراسانند ) ساير مفسّران در اين جا گفته‌اند كه خداى متعال نسبت به اعمال و اقوال گذشته و آيندهء ايشان علم دارد و به همين جهت آنها همواره مراقب احوال خود هستند .\r\nامّا معناى صحيحتر آن است كه بگوئيم اين آيه تعليل آيهء سابق است يعنى اگر خداى تعالى ملائكه را گرامى داشته و آثار وجودى ايشان را ستوده ، به جهت آن است كه خداوند به گفتار و كردار آنها و نيز به اسبابى كه به واسطهء آن موجود شده‌اند ، آگاهى داشته و اصل و منشاء ايشان را مىداند ، آنگاه شفاعت ملائكه را براى بت‌پرستان نفى مىكند و مىفرمايد : ملائكه تنها كسانى را شفاعت مىكنند كه داراى ارتضاء باشند ، يعنى دينى صحيح و مورد رضايت خدا داشته باشند ، در حالى كه مشركين ، ملائكه را شفعيان خود مىدانستند و به همين جهت هم ايشان را عبادت مىكردند ، با آنكه ملائكه فقط براى غير مشركين و اهل ايمان شفاعت مىكنند ، در ادامه مىفرمايد : ملائكه از سخط و عذاب خدا خشيّت دارند يعنى ترسى توأم با امن ، چون ملائكه گناهى ندارند . امّا عصمتى كه آنها دارند ، قدرت خدا را محدود نمىكند و زمام ملك و تسلّط را از دست او خارج نمىسازد ، بلكه او در هر حال ، بر هر امرى تواناست .\r\n( 29 )  ( وَ مَنْ يَقُلْ مِنْهُمْ إِنِّي إِلهٌ مِنْ دُونِهِ فَذلِكَ نَجْزِيهِ جَهَنَّمَ كَذلِكَ نَجْزِي الظَّالِمِينَ )  : ( و هر كه از ايشان بگويد : من خدايى غير خدا هستم ، به همين جرم جهنم را كيفر او خواهيم كرد و همه ستمگران را اينچنين سزا مىدهيم )\r\nيعنى به فرض ، اگر يكى از ملائكه ادعاى الوهيّت كند ظالم است و سزاى او را جهنم قرار مىدهيم ، چون جهنم سزاى ظالمان است و آشكار است كه قضيّه شرطيّه ، مستلزم\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nتحقّق شرط نيست .\r\n( 30 )  ( أَ وَ لَمْ يَرَ الَّذِينَ كَفَرُوا أَنَّ السَّماواتِ وَ الْأَرْضَ كانَتا رَتْقاً فَفَتَقْناهُما وَ جَعَلْنا مِنَ الْماءِ كُلَّ شَيْءٍ حَيٍّ أَ فَلا يُؤْمِنُونَ )  : ( آيا كسانى كه كافرند نمىدانند كه آسمانها و زمين پيوسته بود و ما از هم بازشان كرديم و هر چيز زنده‌اى را از آب آفريديم ، پس آيا ايمان نمىآورند )\r\nمراد از ( رؤيت ) علم فكرى است .\r\nاين آيه و آيات سه گانه بعدى برهان بر توحيد ربوبيّت و تدبير عالم است و خلاصه آن اين است كه پاره‌اى از موجودات را كه خلقت ايشان آميخته با تدبير است ، برشمرده و نتيجه مىگيرد كه تدبير ، از خلقت منفك شدنى نيست و ضرورتا همان كسى كه اين موجودات را آفريده ، خود او مدّبر آنهاست .\r\nپس مراد از ( الذين كفروا ) در اينجا بت‌پرستان هستند كه ميان خلقت و تدبير ، جدايى انداخته و خلقت را به خدا و تدبير را به آلهه‌ها نسبت داده‌اند و خداوند توجّه ايشان را معطوف به موجوداتى نموده كه ميان خلقت و تدبير آنها جدايى تصوّر نمىشود ، مانند آسمان و زمين كه ابتداى خلقت يكپارچه بوده‌اند و خداى سبحان بعدا آنها را از يكديگر جدا كرده و چنين خلقتى از تدبير جدا نيست و چگونه ممكن است امر خلقت آنها بدست يك خدا باشد و امر جدا سازى و تدبيرشان بدست ديگران ؟ !\r\nو ما به طور دائم جدا سازى و تجزيه مركبات زمينى و آسمانى را از يكديگر مشاهده مىكنيم و مىبينيم كه چگونه انواع نباتات از زمين و حيوانات از حيوانات ديگر جدا مىشوند و اجرام فلكى همه دستخوش تغيير و دگرگونى هستند و تمامى احكام مادّه در سراسر عالم جريان دارد ، همين مشاهدات كه مرتب جزئياتى از زمين جدا شده و به صورت تركيبات و مواليد جلوه مىكنند و همچنين مواليدى كه در جوّ پديد مىآيد ، ما را راهنمايى مىكند كه روزى همه اين موجودات منفصل و جداى از هم ، منظّم و متّصل به هم بودند و بعدا خداى تعالى آنها را ممتاز و مجزّا نموده و هر يك را تحت تدبيرى منّظم و متقن سامان داده به گونه‌اى كه موجوداتى بىشمار از درون هر يك پديد آورده\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nكه هر كدام براى خود داراى فضايل و آثار جداگانه‌اى هستند و اين معنا مطابق با علم امروز است كه ثابت شده هر يك از اجرام عالم محسوس ، مركب از عناصرى متعدد و مشترك هستند كه عمرى معيّن و محدود دارند .\r\nشايد هم مراد از ( رتق ) اين باشد كه چيزى از آسمان بر زمين نمىباريد و چيزى هم از زمين رو به آسمان نمىروييد و ما آسمان را گشوديم و باران بر زمين باريدن گرفت و در نتيجه زمين هم رويش آغاز كرد . كه در اين صورت با عبارت بعدى كه مىفرمايد ( هر چيزى را از آب زنده قرار داديم ) « 1 »\r\nهماهنگى بيشترى دارد و در اين عبارت كلمه ( جعل ) به معناى خلق است يعنى آب در هستى موجودات زنده دخالت تام دارد و اين مسأله در علم امروز نيز به اثبات رسيده كه هر جا آب هست ، آثار حيات مشاهده مىشود و بالعكس . پس همه اين ادلّه ، براهين واضحى بر توحيد ربوبيّت خداوند هستند كه هر فرد عاقل منصفى را به تصديق وا مىدارند « 2 » .\r\n( 31 )  ( وَ جَعَلْنا فِي الْأَرْضِ رَواسِيَ أَنْ تَمِيدَ بِهِمْ وَ جَعَلْنا فِيها فِجاجاً سُبُلًا لَعَلَّهُمْ يَهْتَدُونَ )  : ( و در زمين كوههاى ثابت و استوار قرار داديم تا شما را نلرزاند و نيز در زمين درّه‌ها و راهها نهاديم تا ايشان هدايت شوند )\r\nمىفرمايد : ما در زمين كوههاى سنگين و استوارى قرار داديم تا زمين دچار اضطراب و نوسان نشود و انسانها بتوانند در روى آن زندگى كنند و ما در اين كوهها راههايى فراخ قرار داريم تا مردم به سوى مقاصد خود راه بيابند و بتوانند به اهداف خود برسند ، اين آيه چنانچه در علم امروز نيز به ثبوت رسيده ، دلالت مىكند كه وجود كوهها باعث آرامش زمين و عدم لرزش آن است و اگر كوهها نبودند قشر نازك رويهء زمين مضطرب\r\n\r\n\r\n","description":"","footnote":"\r\n( 1 ) . همچنانكه در آيهء 45 سورهء نور مىفرمايد  ( وَ اللَّهُ خَلَقَ كُلَّ دَابَّةٍ مِنْ ماءٍ  ، خداوند هر جنبده‌اى را از آب آفريد .\r\n( 2 ) . بعضى مفسران ( تفسير روح المعانى ) رتق آسمانها و زمين را به معناى عدم تمايز آنها در حالت عدم دانسته‌اند كه در اين صورت ( فتق ) به معناى وجود و تمايز بعد از عدم خواهد بود .\r\n","page_name":" 244 ","page_number":244},
  {"content":"\r\n\r\nگشته و مرتبا دچار لرزش مىگرديد .\r\n( 32 )  ( وَ جَعَلْنَا السَّماءَ سَقْفاً مَحْفُوظاً وَ هُمْ عَنْ آياتِها مُعْرِضُونَ )  : ( و آسمان را سقفى محفوظ قرار داديم ولى ايشان از نشانه‌هاى آن روى گردانند )\r\nظاهرا با توجه به آيه  ( وَ حَفِظْناها مِنْ كُلِّ شَيْطانٍ رَجِيمٍ  « 1 » آسمان را از هر شيطان رانده شده حفظ كرديم ) معلوم مىشود اينجا كه مىفرمايد آسمان را سقفى محفوظ قرار داديم يعنى اينكه آن را از شرّ شياطين حفظ كرديم « 2 » و اينكه مىفرمايد ( مردم از آيات آن اعراض مىكنند ) يعنى مردم حوادث جوّى را كه دليل روشنى بر مدّبر واحد و ايجاد كنندهء واحد هستند ، مشاهده مىكنند امّا باز متوجه نمىشوند و به شرك خود ادامه مىدهند .\r\n( 33 )  ( وَ هُوَ الَّذِي خَلَقَ اللَّيْلَ وَ النَّهارَ وَ الشَّمْسَ وَ الْقَمَرَ كُلٌّ فِي فَلَكٍ يَسْبَحُونَ )  :\r\n( اوست كه شب و روز را آفريد و آفتاب و ماه را خلق كرد كه هر يك در مدارى شناورند )\r\nيعنى حركت اجرام سماوى به نسبت يكديگر است و اگر اين امر نبود روز و شب پديد نمىآمد ، و ظاهرا آيه شريفه مىخواهد براى شب - كه ملازم سايهء مخروطى شكل وجه زمين است - و روز - كه سمت مقابل آفتاب است - و نيز براى هر يك از آفتاب و ماه ، فلك اثبات كند و بنابراين مراد از ( فلك ) مدار هر يك از آنهاست و مىفرمايد :\r\nآنها در مدارشان شناورند ، بعضى مفسّران گفته‌اند به كار بردن كلمه  ( يَسْبَحُونَ )  دلالت مىكند كه حركت ايشان داراى آثار و غاياتى است و عملى هوشمندانه محسوب مىشود كه دلالت بر وحدت تدبير آنها مىنمايد .\r\n\r\n[ آيهء ( 47 - 34 ) بيان عموميّت مسئله مرگ و تهديد كافران بوسيلهء عذاب 
  ]\r\n( 34 )  ( وَ ما جَعَلْنا لِبَشَرٍ مِنْ قَبْلِكَ الْخُلْدَ أَ فَإِنْ مِتَّ فَهُمُ الْخالِدُونَ )  : ( و ما پيش از تو براى هيچ انسانى زندگى جاويد قرار نداده‌ايم چگونه ممكن است تو بميرى و مخالفانت\r\n\r\n\r\n","description":"","footnote":"\r\n( 1 ) . سورهء حجر ، آيهء 17 .\r\n( 2 ) . شايد مراد از ( سقف محفوظ ) جوّ زمين باشد كه موجب مىشود زمين از آسيب شهاب سنگها و ساير اجرام آسمانى محفوظ بماند . ( مترجم )\r\n","page_name":" 245 ","page_number":245},
  {"content":"\r\n\r\nجاويدان باشند ؟ )\r\nظاهرا مشركان به خود دلخوشى مىدادند كه پيامبر اسلام صلّى اللّه عليه و آله و سلم مىميرد و ايشان از دعوت او خلاص مىشوند و آلههء آنان از طعنه‌هاى او نجات مىيابند ، امّا خداوند در جواب آنها مىفرمايد : ما براى هيچ پيامبرى قبل از تو نيز عمر جاودان قرار نداده بوديم ، البته تو خواهى مرد ، امّا ايشان هم مىميرند و مرگ تو سودى به حال ايشان ندارد ، نه آنها جاويد مىمانند و نه خودشان در مدت عمرشان از فتنه و امتحان الهى بر كنار مىشوند ، و در آخرت نيز از تحت قدرت و سلطنت خدا بيرون نخواهند بود ، بلكه در نهايت به سوى خدا باز مىگردند و خداوند به حساب جميع اعمالشان مىرسد .\r\n( 35 )  ( كُلُّ نَفْسٍ ذائِقَةُ الْمَوْتِ وَ نَبْلُوكُمْ بِالشَّرِّ وَ الْخَيْرِ فِتْنَةً وَ إِلَيْنا تُرْجَعُونَ )  : ( همه نفوس چشندهء مرگ هستند ، و ما شما را براى امتحان ، دچار خير و شر مىكنيم و شما به سوى ما باز خواهيد گشت )\r\n( نفس ) در هر چيزى به معناى همان چيزيست كه به آن اضافه مىشود ، پس ( نفس انسان ) يعنى خود انسان و ( موت ) يعنى نداشتن حيات ، و از آثار حيات شعور و اراده است و موت به بدن تعلّق مىگيرد نه به روح ، به هر جهت مىفرمايد : مرگ براى هر نفسى ، امرى حتمى و قطعى است و زندگى هر كس حياتى آزمايشى و امتحانيست كه در آن بشر را با فقر و نااميدى و عذاب و هجران و يا امور خوشايند مىآزماييم و معلوم است كه امتحان جنبهء مقدّمه دارد و غرض اصلى متوجه ذى المقدمه است . و لذا امر مقدّمى هرگز جاويدان نيست و بعد از هر امتحانى موقفى است كه در آن موقف نتيجهء امتحان معلوم مىشود ، پس براى هر صاحب حياتى مرگى است حتمى و بازگشتى است به سوى خداى سبحان تا در آن بازگشت دربارهء او داورى شود .\r\nو در روايات مشهوره از قول على عليه السّلام آمده است كه : دنيا زندان مؤمن و بهشت كافر است . و در حديث ديگرى وارد شده كه خداوند عز و جل هنگامى كه بنده‌اى را دوست مىدارد ، او را در بلا غرق مىكند .\r\nو از اين آيه آشكار مىشود كه مراد از نفس ، فقط انسان است ، نه غير او لذا آيه شامل\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nملائكه و ساير حيوانات نمىشود ، چون روح از امورى نيست كه متصّف به مرگ يا موت شود ، و موت يعنى فقدان حيات و آثار آن كه عبارت است از شعور و اراده ، كما اينكه معناى مفارقت نفس از بدن يا انتقال از سرايى به سراى ديگر از امورى است كه از نظر عقلى با مرگ حادث مىشود ، امّا هلاك يا بيهوشى غير از مرگ هستند اگر چه تا حدودى با آن منطبق مىگردند .\r\n( 36 )  ( وَ إِذا رَآكَ الَّذِينَ كَفَرُوا إِنْ يَتَّخِذُونَكَ إِلَّا هُزُواً أَ هذَا الَّذِي يَذْكُرُ آلِهَتَكُمْ وَ هُمْ بِذِكْرِ الرَّحْمنِ هُمْ كافِرُونَ )  : ( و زمانيكه كافران تو را ببينند ، جز به تمسخر نمىگيرند ، گويند : آيا اين است كه خدايتان را به زشتى ياد مىكند و آنان خودشان به ذكر خداى رحمان كافرند )\r\nيعنى اين كافران جز مسخره كردن تو منظور ديگرى از رفت و آمد با تو ندارند و آنها به منظور استهزاء پيامبر و به منظور احترام خدايانشان ، با ذكر وصف به پيامبر اشاره كرده و گفتند : آيا اين است كه خداى شما را به بدى ياد مىكند ؟ چون پيامبر دربارهء خدايان آنها مىفرمود كه اين خدايان هيچ نفع و ضررى ندارند ، مشركين به تعصّب و حمايت از آلههء خود بر پيامبر خشم مىگرفتند و در برابر كلام حقّ او فقط استهزاء و اهانت مىكردند ، در حالى كه اينها شايسته بود دربارهء خداى رحمان تعصّب و غيرت به خرج دهند نه اينكه خودشان نسبت به ياد خدا كافر باشند و از آن روى بگردانند .\r\nبعضى مفسران « 1 » ( ذكر ) را به معناى قرآن دانسته‌اند بنابراين كفّار به قرآن احترام نمىگذاشتند و از آن دورى مىكردند و نسبت به آن كفر مىورزيدند .\r\n( 37 )  ( خُلِقَ الْإِنْسانُ مِنْ عَجَلٍ سَأُرِيكُمْ آياتِي فَلا تَسْتَعْجِلُونِ )  : ( انسان از شتاب آفريده شده ، به زودى آياتم را به شما نشان مىدهم پس دربارهء آيات من عجله نكنيد )\r\nمشركان علاوه بر كفر به دعوت پيامبر ، با استهزاء و تمسخر گويا متعرّض عذاب الهى شده‌اند و با اين اعمال خود ، در امر نزول عذاب تعجيل نموده‌اند و خداوند اين استهزاءهاى مكرر را ، استعجال عذاب شمرده و خبر داده كه به زودى آيات عذاب را\r\n\r\n\r\n","description":"","footnote":"\r\n( 1 ) . تفسير مجمع البيان ، ج 7 ؛ و تفسير كشاف ، ج 3 .\r\n","page_name":" 247 ","page_number":247},
  {"content":"\r\n\r\nنشان مىدهد و آنها به آيات و معجزاتى كه به نزدشان آمده بود ، قناعت نورزيده و عافيت خود را قربانى معجزات و آيات درخواستى مىنمودند . امّا خداوند مىفرمايد :\r\nانسان از شتاب آفريده شده ، و اين كلام كنايه از نهايت درجهء عجول بودن اوست و در كمال بلاغت مىباشد ، و در ادامه مىفرمايد اگر آنها عجله مىكنند ، ما عجله‌اى نداريم ، چون آنها راهى براى گريز ندارند و امكان عذاب و تلافى از ما فوت نمىشود و اگر در اين دنيا به عذاب استصيال دچار نشوند در آخرت با آتش جهنم عذاب خواهند شد .\r\n( 38 )  ( وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ )  : ( مىگويند : اگر راست مىگوييد اين وعده چه زمانى است ؟ )\r\nكفّار خطاب به پيامبر و مؤمنان از راه استهزاء و به منظور تعجيز پيامبر ، و نيز به منظور گمراه نمودن مؤمنان و تحريك ايشان بر عليه پيامبر ، مىگويند : اگر راست مىگوييد ، اين وعدهء عذاب و تهديد شما كى به وقوع مىپيوندند ؟ !\r\n( 39 )  ( لَوْ يَعْلَمُ الَّذِينَ كَفَرُوا حِينَ لا يَكُفُّونَ عَنْ وُجُوهِهِمُ النَّارَ وَ لا عَنْ ظُهُورِهِمْ وَ لا هُمْ يُنْصَرُونَ )  : ( اى كاش ، كسانى كه كافرند از آن زمانى كه آتش را از پيش رو و پشت سرشان نمىتوانند باز دارند و يارى نمىشوند ، خبر داشتند . )\r\n( لو ) ، در معناى تمنّا و آرزو ، به منظور تهديد كفار به كار رفته و مىفرمايد : اى كاش كافران مىدانستند كه چه روزى را در پيش دارند ، روزى كه نمىتوانند از پيش رو و از پشت سر ، نه به اتّكاء خود و نه به واسطهء يارى غير ، عذاب آتش را از خود دفع كنند .\r\n( 40 )  ( بَلْ تَأْتِيهِمْ بَغْتَةً فَتَبْهَتُهُمْ فَلا يَسْتَطِيعُونَ رَدَّها وَ لا هُمْ يُنْظَرُونَ )  : ( بلكه آتش قيامت ناگهان به سراغشان مىآيد و آنها را مبهوت مىكند ، آنچنان كه نه توانايى دفع آن را دارند و نه مهلت داده مىشوند )\r\nمىفرمايد آتش جهنم ناگهانى به آنها مىرسد ، از جائى كه خودشان هم نمىدانند و آنگاه متحيّر و مبهوت مىشوند و آن آتش آنها را احاطه مىكند و باطن و ظاهرشان را فرا مىگيرد بطوريكه نه مىتوانند آن را از خود دفع كنند و نه مىتوانند از آمدن و رسيدنش مهلت بگيرند و آن زمان جز حيرت و حسرت چاره‌اى ندارند .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n( 41 )  ( وَ لَقَدِ اسْتُهْزِئَ بِرُسُلٍ مِنْ قَبْلِكَ فَحاقَ بِالَّذِينَ سَخِرُوا مِنْهُمْ ما كانُوا بِهِ يَسْتَهْزِؤُنَ )  : ( و به تحقيق پيامبران پيش از تو را نيز استهزاء كردند . و بر آن كسانى كه ايشان را تمسخر كرده بودند عذابى كه آن را مسخره مىكردند ، واقع شد )\r\nكافران به منظور تحقير پيامبران ايشان را استهزاء مىكردند ، امّا سنّت جارى خداوند چنان بود كه همواره همان عذابى را كه كفّار آن را مسخره مىكردند به ايشان نازل كرده و آنها را هلاك مىساخت ، در اين آيه ، رسولخدا صلّى اللّه عليه و آله و سلم را تسليّت و دلخوشى داده و كفّار را تهديد مىنمايد .\r\n( 42 )  ( قُلْ مَنْ يَكْلَؤُكُمْ بِاللَّيْلِ وَ النَّهارِ مِنَ الرَّحْمنِ بَلْ هُمْ عَنْ ذِكْرِ رَبِّهِمْ مُعْرِضُونَ )  : ( بگو چه كسى ، شب و روز ، شما را از عذاب خداى رحمان نگاه مىدارد ؟\r\nولى آنها از ياد پروردگارشان روى گردانند )\r\nبه پيامبر گرامى خود دستور مىدهد كه از كفّار بپرسد : اگر خداوند اراده كرده باشد كه شما را عذاب كند چه كسى است كه بتواند شما را از نزول عذاب خدا در هنگام صبح يا شب ، حفظ كند ؟\r\nآنگاه در مقام اعراض از تأثير موعظه و يأس از انذار ايشان مىفرمايد : بلكه اينها از ذكر پروردگارشان ( قرآن ) روى گردانند ، يعنى موعظه و پند در آنها تأثيرى ندارد و نمىخواهند به آن گوش دهند . بعضى مفسران « 1 » ذكر را مطلق موعظه و استدلال دانسته‌اند .\r\n( 43 )  ( أَمْ لَهُمْ آلِهَةٌ تَمْنَعُهُمْ مِنْ دُونِنا لا يَسْتَطِيعُونَ نَصْرَ أَنْفُسِهِمْ وَ لا هُمْ مِنَّا يُصْحَبُونَ )  : ( آيا براى ايشان خدايانى غير ما هست كه حفظشان كند ، آنها نمىتوانند خودشان را يارى كنند و از جانب ما نيز همراهى نمىشوند )\r\n( ام ) منقطعه است و استفهام انكاريست ، يعنى نه ، ايشان چنين آلهه‌اى ندارند كه آنها را از عذاب ما نگه دارد ، چون آنچه اينها مىپرستند ، نمىتوانند خودشان را يارى كنند - يعنى بعضى از ايشان بعضى ديگر را يارى كنند - تا چه رسد به اينكه عبادت كنندگانشان\r\n\r\n\r\n","description":"","footnote":"\r\n( 1 ) . مجمع البيان ، ج 7 .\r\n","page_name":" 249 ","page_number":249},
  {"content":"\r\n\r\nرا يارى كنند و پناه دهند ، و ايشان از جانب ما نيز مساعدت و همراهى نمىشوند و چگونه خداوند بندگان مشركش را يارى كند و حال آنكه فرمود  ( إِنَّ اللَّهَ لا يَغْفِرُ أَنْ يُشْرَكَ بِهِ  « 1 »  )  خداوند نمىآمرزد كه به او شرك ورزيده شود )\r\n( 44 )  ( بَلْ مَتَّعْنا هؤُلاءِ وَ آباءَهُمْ حَتَّى طالَ عَلَيْهِمُ الْعُمُرُ أَ فَلا يَرَوْنَ أَنَّا نَأْتِي الْأَرْضَ نَنْقُصُها مِنْ أَطْرافِها أَ فَهُمُ الْغالِبُونَ )  : ( بلكه ايشان و پدرانشان را بهره‌مند ساختيم تا عمرشان طولانى شد ، مگر نمىبينند كه ما اين سرزمين را از اطرافش كاستى مىدهيم ، پس آيا ايشان چيره و غالبند ؟ )\r\nمىفرمايد : بلكه ما اين مشركين و پدرانشان را از زندگى و تمتّعات دنيوى برخوردار نموديم و به آنها طول عمر داديم ، ليكن دچار غرور شدند و خدا را فراموش كردند و از عبادت او روى گرداندند و جامعه قريش همينگونه بود كه بعد از نياى خود اسماعيل عليه السّلام در حرم امن مكّه سكونت كردند و انواع نعمتها در اختيارشان بود ، امّا دين ابراهيم و اسماعيل عليه السّلام را فراموش كردند و بت‌پرست شدند آنگاه مىفرمايد : آيا نمىبينند كه ما از اطراف زمين مىكاهيم يعنى نمىبينند كه ما امم ساكن زمين را يكى پس از ديگرى منقرض مىكنيم و جمعيت زمين رو به كاستى مىنهد ؟ پس چرا اينها متنبّه نمىشوند و در نمىيابند كه اگر خداوند اراده هلاكت و انقراض آنها را بكند ، هرگز نمىتوانند مانع و جلوگير او شوند و امر خدا غلبه مىيابد .\r\n( 45 )  ( قُلْ إِنَّما أُنْذِرُكُمْ بِالْوَحْيِ وَ لا يَسْمَعُ الصُّمُّ الدُّعاءَ إِذا ما يُنْذَرُونَ )  : ( بگو ، همانا شما را با وحى بيم مىدهم ، در حالى كه ناشنوايان زمانيكه بيم داده شوند ، دعوت داعى را نمىشنوند )\r\nيعنى آنچه من شما را بوسيلهء آن بيم مىدهم ، بدون هيچ ترديدى وحى الهى است و اگر در شما اثرى نمىگذارد و شما هدايت نمىشويد ، به جهت آنست كه شما همچون كران گوش خود را به روى حقيقت بسته‌ايد و انذار را نمىشنويد ، پس نقص از ناحيهء شماست ، نه از ناحيهء قرآن .\r\n\r\n\r\n","description":"","footnote":"\r\n( 1 ) . سورهء نساء ، آيهء 48 .\r\n","page_name":" 250 ","page_number":250},
  {"content":"\r\n\r\n( 46 )  ( وَ لَئِنْ مَسَّتْهُمْ نَفْحَةٌ مِنْ عَذابِ رَبِّكَ لَيَقُولُنَّ يا وَيْلَنا إِنَّا كُنَّا ظالِمِينَ )  : ( اگر گوشه‌اى از عذاب پروردگارت به ايشان برسد ، هر آينه مىگويند : اى واى بر ما كه همگى ستمگر بوده‌ايم )\r\nيعنى انذار با آيات قرآن سودى به حال آنها ندارد ، بلكه ايشان محتاج شمّه‌اى از عذاب خدا هستند تا به بيچارگى و استيصال بيافتند ، آنوقت ايمان مىآورند و به اجبار به ظلم خود اعتراف مىكنند .\r\n( 47 )  ( وَ نَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً وَ إِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَ كَفى بِنا حاسِبِينَ )  : ( در روز قيامت ميزانهاى دقيق را قرار مىدهيم و هيچ كسى اندكى ستم نبيند و اگر هم وزن دانهء خردلى باشد آن را محاسبه مىكنيم كه ما براى حسابرسى كفايت مىنمائيم . )\r\nمىفرمايد : در روز قيامت براى محاسبهء اعمال خلايق ترازوهاى دقيق را نصب مىكنيم بگونه‌اى كه هيچ كسى ذرّه‌اى مورد ستم قرار نمىگيرد ، بلكه هر عمل اندك خوب يا بد ، حتى اگر هم وزن دانه خردلى باشد ، على رغم كوچكى ، آن را به حساب مىآوريم ( پس وزن يكى از شئون حساب است ) و هر نفسى بدانچه كرده پاداش كامل داده مىشود و خداوند در حسابرسى خلق كفايت مىكند چون او هيچ عمل كوچك و بزرگى را فروگذار نكرده و آن را به شمار مىآورد .\r\n\r\n[ آيهء ( 77 - 48 ) اشاره به اينكه تورات ، فرقان و ضياء و ذكر است و بيان ماجراى ابراهيم با قومش 
  ]\r\n( 48 )  ( وَ لَقَدْ آتَيْنا مُوسى وَ هارُونَ الْفُرْقانَ وَ ضِياءً وَ ذِكْراً لِلْمُتَّقِينَ )  : ( ما به موسى و هارون جدا كننده حق و باطل داديم ، و نور و آنچه باعث تذكّر پرهيزكاران بود )\r\n( فرقان ) يعنى وسيله جدا كردن حق از باطل كه در اينجا مراد كتاب تورات است كه به وسيلهء آن حق از باطل و راه خدا از راههاى بشرى جدا مىگردد و نيز آن را به وصف نور بودن توصيف مىكند چون كتاب خدا همچون نورى مسير سعادت و رستگارى را مىنماياند و همچنين تورات شامل ذكر براى اهل تقواست يعنى شامل مواعظ و عبرتها و حكمتهايى است كه انسان پرهيزكار را به ياد خداوند تذكّر مىدهد ، لكن جز اهل تقوى سايرين از نور و ذكر اين معارف بهره‌مند نمىشوند .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n( 49 )  ( الَّذِينَ يَخْشَوْنَ رَبَّهُمْ بِالْغَيْبِ وَ هُمْ مِنَ السَّاعَةِ مُشْفِقُونَ )  : ( همان كسانى كه از پروردگار خويش در نهان مىترسند و ايشان از روز رستاخيز بيمناكند )\r\nدر اين آيه توصيف اهل تقوا را مىنمايد و مىفرمايد : اينها كسانى هستند كه از مقام پروردگارشان و از عذاب او پيش از اينكه آن را مشاهده كنند از راه غيب با تصديق انبياء و اخبار آنها در باب آخرت ، مىترسند و از ساعت قيامت لرزان و هراسانند و همين امر آنها را از گرايش به راههايى كه از تمايلات نفسانى سرچشمه مىگيرند ، بر كنار نگه مىدارد .\r\n( 50 )  ( وَ هذا ذِكْرٌ مُبارَكٌ أَنْزَلْناهُ أَ فَأَنْتُمْ لَهُ مُنْكِرُونَ )  : ( و اين كتاب پر بركتى است كه ، آن را نازل كرده‌ايم ، آيا شما آن را منكر هستيد ؟ )\r\n( هذا ) اشاره به قرآن است و اينكه قرآن را مبارك ناميد به جهت آن است كه قرآن ذكرى ثابت و دائم و پربركت است كه هم مؤمن از آن بهره‌مند مىشود و هم آسايش كافر را در جامعه تأمين مىكند ، چه آن را بشناسد و قبول داشته باشد و چه انكار كند ، پس همه مردم دنيا از بركت وجود قرآن بهره‌مند مىشوند و دليل بر اين مطلب بررسى آثار رشد و صلاحيست كه امروزه در جامعهء بشرى مشاهده مىشود كه همهء در اثر و بركت وجود قرآن است ، حال چه مردم با زبان به آن اقرار كنند و يا آن را كفران نمايند ، اگر چه كه مسلمين به واسطه اهمال در امر قرآن ، در انكار و كفران آنها بىتأثير نبوده‌اند .\r\nچنانچه رسولخدا در قيامت مىفرمايد  ( يا رَبِّ إِنَّ قَوْمِي اتَّخَذُوا هذَا الْقُرْآنَ مَهْجُوراً )  « 1 » اى پروردگار من ، همانا امّت من اين قرآن را متروك نهادند )\r\nو حال آنكه بعضى كفّار ، حقايق قرآنى و آداب انسانى را از قرآن فرا گرفتند و به آن عمل كردند و در حيات دنيوى بواسطهء عمل به آداب اجتماعى قرآن ، سعادتمند شده‌اند ، امّا اغلب مسلمانان از اين تعاليم غافل و بىبهره مانده‌اند .\r\n( 51 )  ( وَ لَقَدْ آتَيْنا إِبْراهِيمَ رُشْدَهُ مِنْ قَبْلُ وَ كُنَّا بِهِ عالِمِينَ )  : ( و به تحقيق كه ما در گذشته به ابراهيم آن رشدى را كه مىبايست داشته باشد ، داديم و ما نسبت به او دانا\r\n\r\n\r\n","description":"","footnote":"\r\n( 1 ) . سورهء فرقان ، آيهء 30 .\r\n","page_name":" 252 ","page_number":252},
  {"content":"\r\n\r\nبوديم )\r\n( رشد ) يعنى رسيدن به واقع و در ابراهيم هدايت فطرى او به واسطهء توحيد و ساير معارف حقّه است ، مىفرمايد : سوگند مىخورم كه ما قبل از نزول تورات به موسى ، به ابراهيم آن رشد و هدايتى را كه لايق او بود داديم و ما او را مىشناختيم يعنى نسبت به خصوصيّات و احوال او و مقدار استعدادش آگاهى داشتيم .\r\nو داستان ابراهيم عليه السّلام ثابت مىكند كه تحصيل عقايد به محض فطرت و حتى اگر با رسالت همراه نباشد ، ممكن است . چون عقل ، وحدانيّت خالق و پروردگار عالم را به تنهايى ادراك و اثبات مىنمايد .\r\n( 52 )  ( إِذْ قالَ لِأَبِيهِ وَ قَوْمِهِ ما هذِهِ التَّماثِيلُ الَّتِي أَنْتُمْ لَها عاكِفُونَ )  : ( آن زمان كه ابراهيم به پدر و قومش گفت : اين مجسمه‌ها و تصاوير چيست كه شما به عبادت آنها كمر خدمت بسته‌ايد ؟ )\r\n( تماثيل ) يعنى چيزهايى كه صورتگرى شده باشد و ( عكوف ) يعنى روى آوردن به چيزى و ملازمت و مداومت بر اكرام و تعظيم آن .\r\nظاهرا ابراهيم عليه السّلام اولين بارى كه در اجتماع قدم مىگذارد و مىبيند كه آزر و ساير قومش ، بتها و مجسمه‌ها را عبادت مىكنند و براى آنها قربانى مىنمايند از حقيقت اين عبادت پرسش مىكند .\r\n( 53 )  ( قالُوا وَجَدْنا آباءَنا لَها عابِدِينَ )  : ( گفتند : ما پدران خود را چنين يافتيم كه آنها اين بتها را عبادت مىكردند )\r\nآنها در جواب ابراهيم عليه السّلام تنها به سنّت قومى خود استناد جستند و گفتند : اين عمل ، سنّت ديرينه آباء و اجدادى ماست و ما هم متمسّك به همين شيوه شده‌ايم .\r\n( 54 )  ( قالَ لَقَدْ كُنْتُمْ أَنْتُمْ وَ آباؤُكُمْ فِي ضَلالٍ مُبِينٍ )  : ( ابراهيم گفت : به تحقيق شما و پدرانتان در گمراهى آشكارى بوده‌ايد )\r\nيعنى همين كه چيزهايى را مىپرستيد كه نفع و ضررى براى شما ندارد معلوم مىشود كه راه هدايت را نيافته‌ايد و در گمراهى واضحى هستيد .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n( 55 )  ( قالُوا أَ جِئْتَنا بِالْحَقِّ أَمْ أَنْتَ مِنَ اللَّاعِبِينَ )  : ( گفتند : آيا به حق به سوى ما آمده‌اى يا تو از بازيگرانى ؟ )\r\nآنها از روى تعجب و استبعاد مىگويند : تو جدّى اين سخنان را مىگويى و يا اهل شوخى و بازى هستى و با ما مزاح مىكنى ؟ چون شيوهء مردم مقلّد و تابع بدون بصيرت همين است كه بدون تفكّر در گفتار شخص ، همين كه مىبينند شخصى عليه سنّتهاى آنها سخن مىگويد ، به هيچ وجه احتمال درستى سخنان وى را نمىدهند بلكه با نظر در استبعاد در مىآيند و سخنان وى را بىثمر و بازيچه مىشمارند .\r\n( 56 )  ( قالَ بَلْ رَبُّكُمْ رَبُّ السَّماواتِ وَ الْأَرْضِ الَّذِي فَطَرَهُنَّ وَ أَنَا عَلى ذلِكُمْ مِنَ الشَّاهِدِينَ )  : ( ابراهيم گفت : نه بلكه پروردگار شما ، پروردگار آسمانها و زمين است كه آنها را ايجاد كرده و من بر اين مطلب از گواهان هستم )\r\nابراهيم عليه السّلام با اين گفتار خود مذهب مشركين در الوهيّت آلهه‌شان را از همهء جهات رد كرد و اثبات نمود كه هيچ معبودى نيست و هيچ پروردگار و مدّبرى نيست جز همان خدايى كه آسمانها و زمين و ساير مخلوقات را ايجاد كرده و اين مطلب حاوى توحيد الوهيّت و ربوبيّت است ، آنگاه خود بر اين مطلب شهادت مىدهد و با اين سخن گفتار سابق خود را تأكيد مىكند و مىفهماند كه قصد شوخى نداشته بلكه به اين امر يقين دارد و به لوازم و آثار آن ملتزم است .\r\n( 57 )  ( وَ تَاللَّهِ لَأَكِيدَنَّ أَصْنامَكُمْ بَعْدَ أَنْ تُوَلُّوا مُدْبِرِينَ )  : ( به خدا سوگند پس از آنكه پشت كرديد و رفتيد ، در كار بتهايتان چاره‌اى مىكنم )\r\nمىفرمايد به خدا قسم من در غياب شما ، در امر بتهايتان تدبير و چاره‌جويى پنهانى مىكنم و به آنها ضررى مىرسانم و اين كلام دلالت دارد بر اينكه مردم آن شهر گاهى دسته جمعى به جهت عيد يا مراسمى شبيه آن ، از شهر و بتخانه بيرون مىرفته‌اند و در آن صورت ابراهيم عليه السّلام مىتوانسته نقشهء خود را عملى كند . امّا بعيد است كه مخاطب ابراهيم عليه السّلام همهء مردم قومش باشند چون آنها امّتى نيرومند و داراى شوكت و متعصّب نسبت به بتها بوده‌اند .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n( 58 )  ( فَجَعَلَهُمْ جُذاذاً إِلَّا كَبِيراً لَهُمْ لَعَلَّهُمْ إِلَيْهِ يَرْجِعُونَ )  : ( و بتها را قطعه قطعه كرد ، غير از بزرگترين آنها تا شايد به او مراجعه كنند )\r\nپس ابراهيم در فرصتى مناسب كه همهء مردم از شهر بيرون رفته بودند ، همه بتها را خرد و قطعه قطعه كرد ، غير از بت اعظم كه آن را سالم نگه داشت تا مردم براى شكستن ساير بتها به سراغ او بروند و او را متهّم نمايند . لكن بيشتر مفسرين « 1 » ضمير در ( اليه ) را به ابراهيم برگردانده‌اند ، يعنى باشد تا مردم به ابراهيم رجوع كنند و او در پاسخ ايشان ، با آنها محاجّه نمايد و تقصير را به گردن بت بزرگ بياندازد . بعضى نيز ضمير در ( اليه ) را به ( اللّه ) باز گردانده‌اند ، يعنى تا شايد مردم دست از بتها برداشته و به سوى خدا رجوع كنند ، امّا معناى اوّل ظاهرتر است .\r\n( 59 )  ( قالُوا مَنْ فَعَلَ هذا بِآلِهَتِنا إِنَّهُ لَمِنَ الظَّالِمِينَ )  : ( گفتند : چه كسى اين كار را با بتهاى ما كرده براستى او از ستمكاران است )\r\nاين آيه حكايت نظريه‌اى است كه مردم عليه مرتكب اين جرم ابراز كرده‌اند كه آن را با پرسشى از روى تأسّف و به منظور كشف فاعل و مجرم اين عمل ، بيان نموده‌اند و خودشان حكمى عليه او صادر كرده‌اند مبنى بر اينكه ، چون او نسبت به آلهه ايشان تعدّى روا داشته و حقّ عظيم آنها را بجا نياورده و همچنين با توهين به مقدّسات مردم و احترام نكردن آلههء ايشان ، به مردم نيز ظلم كرده است و در عين حال با ارتكاب عملى كه نبايد انجام مىداده به خودش هم ستم كرده و به همين جهت هم بايد به جرم ستمش ، ادب و تنبيه شود .\r\n( 60 )  ( قالُوا سَمِعْنا فَتًى يَذْكُرُهُمْ يُقالُ لَهُ إِبْراهِيمُ )  : ( گفتند : شنيديم جوانى هست كه او را ابراهيم مىنامند و او بتها را به زشتى ياد مىكند )\r\nمراد از ( ذكر ) ياد كردن به بديست ، ظاهرا بت‌پرستان با خود مىگويند ما شنيده‌ايم جوانى به نام ابراهيم بتها را به بدى ياد مىكند ، اگر كسى اين عمل را انجام داده باشد قطعا اوست ، چون غير او كسى جرأت اين عمل را به خود نمىدهد .\r\n\r\n\r\n","description":"","footnote":"\r\n( 1 ) . تفسير روح المعانى ، ج 17 .\r\n","page_name":" 255 ","page_number":255},
  {"content":"\r\n\r\n( 61 )  ( قالُوا فَأْتُوا بِهِ عَلى أَعْيُنِ النَّاسِ لَعَلَّهُمْ يَشْهَدُونَ )  : ( گفتند : او را در محضر مردم بياوريد ، تا شايد گواهى دهند )\r\nاز سياق آيات بعدى استفاده مىشود كه مراد از محضر مردم همان بتخانه است كه بتها در آنجا شكسته شده بود مىگويند او را به محلّ جرم بياوريد تا همهء مردم شهادت دهند كه از وى بدگويى بتها را شنيده‌اند و به اين وسيله او را وادار به اقرار به گناه كنند ، امّا بعضى مفسران « 1 » گفته‌اند مراد از شهادت مردم احتمالا حضور آنها در هنگام عقاب ابراهيم است ، لكن اين سخن بسيار بعيد است .\r\n( 62 )  ( قالُوا أَ أَنْتَ فَعَلْتَ هذا بِآلِهَتِنا يا إِبْراهِيمُ )  : ( گفتند : اى ابراهيم آيا تو اين عمل را با آلههء ما انجام داده‌اى ؟ )\r\nاين استفهام براى تقرير به فاعل است ، زيرا اصل فعل مسلّم است و منظورشان از سؤال ، تعيين فاعل بوده و اينكه گفتند ( الهتنا ) براى اين بود كه مىدانستند ابراهيم بتهاى آنها را عبادت نمىكند .\r\n( 63 )  ( قالَ بَلْ فَعَلَهُ كَبِيرُهُمْ هذا فَسْئَلُوهُمْ إِنْ كانُوا يَنْطِقُونَ )  : ( ابراهيم گفت : چنين نيست بلكه اين عمل را بزرگ بتها مرتكب شده ، ببينيد اگر مىتوانند سخن گويند از خودشان بپرسيد )\r\nابراهيم به انگيزهء الزام خصم و باطل نمودن الوهيّت بتها ، گفت : بزرگ آنها اين كار را كرده ، اين فرض و تقديرى براى به زانو در آوردن آنهاست نه اينكه حكايت خبرى جدّى باشد ، آنگاه فرمود : واقعيّت ماجرا را از بتها پرسيد ، تا اگر حرف مىزنند ، جوابتان را بدهند . تا به اين وسيله مردم اعتراف كنند به اينكه بتها قادر به سخن گفتن نيستند .\r\n( 64 )  ( فَرَجَعُوا إِلى أَنْفُسِهِمْ فَقالُوا إِنَّكُمْ أَنْتُمُ الظَّالِمُونَ )  : ( پس مردم به ضمايرشان رجوع كردند و گفتند : همانا شما خودتان ستمگرانيد )\r\nبا كلام ابراهيم حجّت بر عليه بت‌پرستان تمام شد و ايشان هر يك در دل خود به اين معنا معترف شدند كه اصنام جماداتى بىشعورند و قدرت هيچ عملى ، من جمله ، حرف\r\n\r\n\r\n","description":"","footnote":"\r\n( 1 ) . تفسير كشّاف ، ج 3 ؛ و روح المعانى ، ج 17 .\r\n","page_name":" 256 ","page_number":256},
  {"content":"\r\n\r\nزدن را ندارند و آنگاه هر يك در نفس خود ، خويش را خطاكار دانستند و حكم كردند كه خودشان ستمگرند ، نه ابراهيم ، يعنى با خود گفتند : تو چقدر ظالمى كه اين جماد بىزبان را مىپرستى ؟\r\n( 65 )  ( ثُمَّ نُكِسُوا عَلى رُؤُسِهِمْ لَقَدْ عَلِمْتَ ما هؤُلاءِ يَنْطِقُونَ )  : ( سپس سر به زير افكندند و گفتند : تو مىدانى كه اينها قدرت سخن گفتن ندارند ) ( نكس ) يعنى سرازير شدن و ( نكس رؤوس ) كنايه يا استعاره به كنايه است از اينكه ، آنها باطل را در جاى حقّى كه برايشان روشن شده بود جاى دادند ، و آنوقت به ابراهيم گفتند : اين دفاع تو از خودت مقبول نيست و شكستن بتها حتما كار خود توست چون تو كه مىدانى اين بتها قدرت نطق ندارند .\r\n( 66 )  ( قالَ أَ فَتَعْبُدُونَ مِنْ دُونِ اللَّهِ ما لا يَنْفَعُكُمْ شَيْئاً وَ لا يَضُرُّكُمْ )  : ( ابراهيم گفت :\r\nآيا به جاى خدا چيزى را مىپرستيد كه نه كوچكترين نفعى برايتان دارد و نه ضررى به شما مىزند )\r\n( 67 )  ( أُفٍّ لَكُمْ وَ لِما تَعْبُدُونَ مِنْ دُونِ اللَّهِ أَ فَلا تَعْقِلُونَ )  : ( شرم و قباحت بر شما و آنچه غير از خدا مىپرستيد ، چرا تعقّل نمىكنيد ؟ )\r\nابراهيم پس از آنكه اعتراف به ناتوانى بتها را از زبان آنها شنيد بدون اينكه در صدد دفاع از اتّهام خود برآيد ، براى اينكه آنها را به سوى دعوت حقّه خود بخواند به آنها گفت : پس چرا چنين بتهايى را كه قدرت سخن گفتن ندارند و جماداتى هستند كه هيچ نفع و ضررى به شما نمىرسانند ، عبادت مىكنيد ؟ و اين گفتار ابراهيم لازمهء اعتراف خود آنها بود و به اين وسيله مىخواست بگويد : عبادت چنين جماداتى هيچ اثر و فايده‌اى ندارد و عملى لغو است . آنگاه به منظور اظهار انزجار و بيزارى از آنها و خدايانشان ( بعد از ابطال الوهيّت آنها ) فرمود : شرم بر شما و خدايانتان و سپس با جمله  ( أَ فَلا تَعْقِلُونَ )  آنها را ملامت و توبيخ نمود .\r\n( 68 )  ( قالُوا حَرِّقُوهُ وَ انْصُرُوا آلِهَتَكُمْ إِنْ كُنْتُمْ فاعِلِينَ )  : ( گفتند : اگر اهل عمل هستيد ، او را بسوزانيد و خدايانتان را يارى كنيد )\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nچون ابراهيم بوسيله حجّت آنها را محكوم كرده و بتهايشان را شكسته بود و در مقام عمل هيچ دفاعى هم از خود نكرد ، جرم او را ثابت گرفتند و به منظور تحريك عواطف دينى و غيرت و تعصّب مردم گفتند : اگر مرد عمل هستيد ، اين مردى را كه به بتهايتان اهانت كرده بسوزانيد و با اين عمل خدايانتان را يارى كنيد و آنها را بزرگ بداريد و اين منطق همه طاغوتها و متجاوزان است كه چون حجّتى براى اعمالشان ندارند و از دليل منطقى برخوردار نيستند . از راه سركوب و خشونت وارد مىشوند .\r\n( 69 )  ( قُلْنا يا نارُ كُونِي بَرْداً وَ سَلاماً عَلى إِبْراهِيمَ )  : ( گفتيم : اى آتش بر ابراهيم خنك و سالم باش )\r\nاين آيه حكايت خطاب تكوينى خداوند به آتش است كه با همين خطاب خاصيّت سوزانندگى و نابود كنندگى آتش را از آن سلب كرد و از طريق اعجاز ، آتش را بر ابراهيم سالم و خنك گردانيد و هيچ يك از موجودات عالم ، چه آتش و چه غير آن در برابر ارادهء خدا ، از خود هيچ تأثيرى ندارند « 1 » .\r\n( 70 )  ( وَ أَرادُوا بِهِ كَيْداً فَجَعَلْناهُمُ الْأَخْسَرِينَ )  : ( و دربارهء او قصد نيرنگى كردند و ما خودشان را زيانكارترين قرار داديم ) .\r\nيعنى آنها براى خاموش كردن نور دعوت ابراهيم و ابطال حجّت او حيله انديشيدند امّا خداوند با ابطال آن حيله و بىاثر كردنش ، ابراهيم را بر آنها غلبه داد و او را از شرّ ايشان حفظ فرمود و نجات داد پس آنها زيانكارتر از قبل شدند . چون گلستان شدن آتش بر ابراهيم خود حجّتى ديگر بر صدق دعوى او بود .\r\n( 71 )  ( وَ نَجَّيْناهُ وَ لُوطاً إِلَى الْأَرْضِ الَّتِي بارَكْنا فِيها لِلْعالَمِينَ )  : ( و او و لوط را با\r\n\r\n\r\n","description":"","footnote":"\r\n( 1 ) . در كافى از على بن ابراهيم از احمد بن محمد بن ابى نصر از ابان بن عثمان ، از حجر از امام باقر عليه السّلام روايت آورده كه فرمود : دعاى ابراهيم در آن روز اين بود « يا احد و يا احد يا صمد يا صمد ، يا من لم يلد و لم يولد و لم يكن له كفوا احد » و آنگاه فرمود « توكّلت على اللّه » خداوند هم فرمود : من تو را كفايت كردم پس به آتش فرمان داد : « بر ابراهيم سرد شو » ، در اين هنگام دندانهاى ابراهيم از سرما بهم مىخورد تا آنجا كه خداى متعال فرمود « و سالم شو » ، آن وقت ابراهيم از ناراحتى سرما آسوده گشت در آنجا جبرئيل نازل شد و با ابراهيم به گفتگو پرداخت .\r\n","page_name":" 258 ","page_number":258},
  {"content":"\r\n\r\nمهاجرت به سرزمينى كه آن را براى همه جهانيان بركت داده‌ايم ، نجات داديم )\r\nمنظور از اين سرزمين مبارك ، سرزمين شام است كه ابراهيم به آنجا مهاجرت كرد و لوط نخستين كسى است كه به او ايمان آورده با او مهاجرت نمود  ( فَآمَنَ لَهُ لُوطٌ وَ قالَ إِنِّي مُهاجِرٌ إِلى رَبِّي )  « 1 »\r\n( 72 )  ( وَ وَهَبْنا لَهُ إِسْحاقَ وَ يَعْقُوبَ نافِلَةً وَ كُلًّا جَعَلْنا صالِحِينَ )  : ( و به او اسحاق و يعقوب را عطيّه بخشيديم و همه را شايسته قرار داديم )\r\n( نافله ) يعنى عطيّه ، و خداوند وجود اسحاق و از وراى او يعقوب ( پسر اسحاق ) را عطيّه و موهبتى ناميده كه به ابراهيم عليه السّلام افاضه كرده است .\r\n( 73 )  ( وَ جَعَلْناهُمْ أَئِمَّةً يَهْدُونَ بِأَمْرِنا وَ أَوْحَيْنا إِلَيْهِمْ فِعْلَ الْخَيْراتِ وَ إِقامَ الصَّلاةِ وَ إِيتاءَ الزَّكاةِ وَ كانُوا لَنا عابِدِينَ )  : ( و ايشان را پيشوايانى قرار داديم تا به فرمان ما رهبرى كنند و انجام كارهاى نيك و نماز و دادن زكات را به آنها وحى كرديم و همه پرستندگان ما بودند )\r\nاين هدايتى كه خداوند آن را قرار داده و از شئون امام است به معناى ارائه طريق نيست ، چون خداوند اين مقام امامت را بعد از نبوّت قرار داده است ، لذا امامت به معناى رساندن به مطلوب مىباشد ، يعنى نوعى تصرّف تكوينى در نفوس كه به وسيلهء آن راه را براى سوق دادن دلها به سوى كمال و انتقال دادن آنها به مقامات بالاتر ، هموار مىسازد .\r\nپس امامت و هدايت به امر خدا ، از فيوضات معنوى و مقامات باطنى است كه مؤمنان به وسيلهء عمل صالح به سوى آن هدايت شده و به رحمت پروردگارشان ملبّس مىگردند و خود امام قبل از هر كس متلبّس به آن هدايت است و سايرين ، هر كس به مقدار استعداد خود از آن بهره‌مند مىشود و از همينجا معلوم مىشود كه امام واسطهء اخذ فيوضات ظاهرى و باطنى براى مردم است .\r\nآنگاه عبارت  ( أَوْحَيْنا إِلَيْهِمْ فِعْلَ الْخَيْراتِ . . . )  دلالت مىكند كه فعل خيرات تحقّق يافته ، يعنى وحى متعلّق به فعل از ايشان صادر شده و عمل خيرات كه از ايشان صادر\r\n\r\n\r\n","description":"","footnote":"\r\n( 1 ) . سورهء عنكبوت ، آيهء 26 .\r\n","page_name":" 259 ","page_number":259},
  {"content":"\r\n\r\nگرديده به واسطه وحى و دلالتى باطنى و الهى بوده كه مقارن با آن صورت مىگرفته و اين وحى ، غير از وحى مشرعى است كه فعل را تشريع مىكند و انجام آن را بر طبق آنچه تشريع شده مترتّب مىسازد . چون بلافاصله بعد از آن مىفرمايد  ( وَ كانُوا لَنا عابِدِينَ )  يعنى ائمه ، قبل از وحى هم خدا را عبادت مىكرده‌اند و اعمالشان مطابق وحى تشريعى بوده است . پس اين وحى آنها وحى تسديد و تأييد است نه وحى تشريع . ماحصل كلام اينكه ائمه ، مؤيّد به روح القدس ، روح طهارت و مؤيّد به قوّتى ربّانى هستند كه آنها را به انجام خيرات و اقامهء نماز و دادن زكات ( انفاق مالى ) دعوت مىكند .\r\n( 74 )  ( وَ لُوطاً آتَيْناهُ حُكْماً وَ عِلْماً وَ نَجَّيْناهُ مِنَ الْقَرْيَةِ الَّتِي كانَتْ تَعْمَلُ الْخَبائِثَ إِنَّهُمْ كانُوا قَوْمَ سَوْءٍ فاسِقِينَ )  : ( و لوط را فرزانگى و دانش داديم و از آن دهكده‌اى كه كارهاى پليد مىكردند نجاتش داديم ، كه آنان گروهى عصيان پيشه بودند )\r\n( حكم ) به معناى فصل خصومت و قضاوت و يا به معناى حكمت است و آن قريه‌اى كه مرتكب اعمال زشت و پليدى شدند ( سدوم ) بود كه مرتكب عمل لواط مىگشتند كه هيچ قومى قبل از آنها اين عمل را انجام نداده بود و ايشان قوم فاسق و خارج از روش بندگى بودند و خداوند هم آن قريه را زير و رو كرد همانطور كه آنها آيين فطرت را وارونه نموده بودند .\r\n( 75 )  ( وَ أَدْخَلْناهُ فِي رَحْمَتِنا إِنَّهُ مِنَ الصَّالِحِينَ )  : ( و او را در رحمت خود وارد كرديم ، همانا او از شايستگان بود )\r\nمراد از ( رحمت ) مقام ولايت و يا نبوّت است و با وصف ( صالحين ) به علّت شمول رحمت اشاره مىكند ، يعنى صلاحيّت و شايستگى وى ، مقدّمه نيل او به رحمت الهى و نجات و رستگارى اوست .\r\n( 76 )  ( وَ نُوحاً إِذْ نادى مِنْ قَبْلُ فَاسْتَجَبْنا لَهُ فَنَجَّيْناهُ وَ أَهْلَهُ مِنَ الْكَرْبِ الْعَظِيمِ )  : ( و پيش از آن نوح را ، آن زمان كه ندا داد و اجابتش كرديم و او را با خانواده‌اش از محنت بزرگى نجات داديم )\r\nيعنى به ياد آر ، نوح را آن زمانى كه پروردگار خود را - در عصرى قبل از ابراهيم و\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nساير نامبردگان - ندا مىكرد و مىخواند و ما دعايش را مستجاب كرديم و نداى او مطابق حكايت قرآن اين بود كه گفت :  ( فَدَعا رَبَّهُ أَنِّي مَغْلُوبٌ فَانْتَصِرْ  « 1 » پروردگارا من مقهور شده‌ام پس مرا يارى كن )\r\nو خداوند با گشودن درهاى آسمان با بارانى سيل‌آسا و جوشيدن چشمه‌هاى زمين و غلبهء امر مقدّر خود ، او را نصرت فرمود و او و خويشاوندانش را ( غير همسر و پسرش كه از كافران بودند ) از اندوه شديد مشاهدهء مظاهر كفر و عناد قوم كافرش و تهديدات آنها ، نجات داد .\r\n( 77 )  ( وَ نَصَرْناهُ مِنَ الْقَوْمِ الَّذِينَ كَذَّبُوا بِآياتِنا إِنَّهُمْ كانُوا قَوْمَ سَوْءٍ فَأَغْرَقْناهُمْ أَجْمَعِينَ )  : ( و او را در برابر قومى كه آيات ما را تكذيب مىكردند يارى كرديم ، كه آنان قومى بد بودند و همگى آنها را غرق كرديم )\r\nيعنى قوم او كسانى بودند كه در نهايت ستمكارى آيات الهى را كفران نمودند و هيچ اميد خير و صلاحى به ايشان نمىرفت و خداوند هم نوح را در برابر آنها يارى فرمود و همه آن كافران را غرق نمود و پروردگارت اينچنين با گناهكاران معامله مىنمايد  ( كَذلِكَ نَفْعَلُ بِالْمُجْرِمِينَ )  « 2 »\r\n\r\n[ آيهء ( 91 - 78 ) دربارهء داود و سليمان عليهما السّلام و ماجراى يونس عليه السّلام 
  ]\r\n( 78 )  ( وَ داوُدَ وَ سُلَيْمانَ إِذْ يَحْكُمانِ فِي الْحَرْثِ إِذْ نَفَشَتْ فِيهِ غَنَمُ الْقَوْمِ وَ كُنَّا لِحُكْمِهِمْ شاهِدِينَ )  : ( و داود و سليمان را به ياد آر آن وقت كه در كار زراعتى كه گوسفندان قوم شبانه در آن چريدند ، داورى مىكردند و ما گواه داورى آنها بوديم )\r\nداوود در ميان بنى اسرائيل سمت پادشاهى داشت و سليمان عليه السّلام نيز به اذن پدرش در اين ماجرا دخالتى داشته و جهت آن احتمالا فهماندن لياقت سليمان بوده ، چون معنا ندارد كه دو حاكم در خصوص يك واقعه حكم كنند . و در واقع آنها در اين امر با يكديگر مشورت كرده‌اند . از سياق استفاده مىشود كه ظاهرا واقعه‌اى ميان دو نفر رخ داده و آنها براى شكايت و مرافعه نزد داوود عليه السّلام آمده‌اند و خداوند مىفرمايد : ما در خصوص حكم آنها گواه بوديم چون خداوند به انبياء حكم و نبوّت داده ، و مىفرمايد\r\n\r\n\r\n","description":"","footnote":"\r\n( 1 ) . سورهء قمر ، آيهء 10 .\r\n( 2 ) . سورهء مرسلات ، آيهء 18 .\r\n","page_name":" 261 ","page_number":261},
  {"content":"\r\n\r\nما هنگام حكم و داورى آنها حاضر بوديم و مناظره و مشاوره آنها را مىديديم و مىشنيديم و ايشان را به راه صواب هدايت مىكرديم ، ظاهرا قضيه به اين صورت بوده كه يكى از آن دو نفر گله گوسفندان خود را شبانه رها كرده تا بدون چوپان در زراعت شخص ديگر چرا كنند و حكم واحد حضرت داوود و سليمان عليه السّلام اين بوده كه صاحب گوسفندان نسبت به مالى كه گوسفندانش از صاحب زراعت تلف كرده‌اند ، ضامن است .\r\nامّا در كيفيت اجراى حكم ميان سليمان عليه السّلام و داوود عليه السّلام اختلاف وجود داشته و خداى متعال اجتهاد سليمان عليه السّلام را تصديق نموده و آن را حكم خود دانسته است .\r\nحكم داوود عليه السّلام به اين بود كه صاحب گوسفندان بايد گوسفندان خود را براى غرامت به صاحب زرع بدهد ، امّا سليمان حكم كرد كه چون گوسفندان منافع زمين را تلف كرده‌اند ، صاحب گوسفندان بايد منافع گوسفندان يعنى شير و پشم و زاد و ولد آنها را تا آخر سال به صاحب زراعت بدهد و در هر دو صورت ، هم قيمت گوسفندان و هم بهاى منافع يك سالهء آنها با مقدار زراعت تلف شده برابر بوده است .\r\n( 79 )  ( فَفَهَّمْناها سُلَيْمانَ وَ كُلًّا آتَيْنا حُكْماً وَ عِلْماً وَ سَخَّرْنا مَعَ داوُدَ الْجِبالَ يُسَبِّحْنَ وَ الطَّيْرَ وَ كُنَّا فاعِلِينَ )  : ( و حكم حق را به سليمان فهمانديم و هر دو را فرزانگى و دانش داده بوديم و كوهها را براى داوود رام نموديم كه با او تسبيح مىگفتند و پرندگان را نيز ، آرى ما اينچنين كرديم )\r\n( 80 )  ( وَ عَلَّمْناهُ صَنْعَةَ لَبُوسٍ لَكُمْ لِتُحْصِنَكُمْ مِنْ بَأْسِكُمْ فَهَلْ أَنْتُمْ شاكِرُونَ )  : ( و به نفع شما ، ساختن زره را به او تعليم داديم تا در جنگ شما را حفظ كند ، آيا شما شكر مىگزاريد ؟ )\r\nيعنى ما حكومت و داورى را به سليمان ياد داديم و به هر دوى آنها ( داوود و سليمان ) حكم و علم داديم ، پس با اين جمله خداوند حكم سليمان را تأييد مىكند و آن را مطابق حكم واقعى الهى مىداند ، امّا در عين حال اين معنا را مىرساند كه حكم هر دوى آنها حكم علمى بوده نه حكم ظنّى .\r\nآنگاه مىفرمايد ما كوهها و پرندگان را مسخّر داوود قرار داديم يعنى كوهها و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nپرندگان كه خود فى نفسه تسبيح دارند ، تسبيحشان هماهنگ با تسبيح داوود مىباشد و در آخر اشاره مىنمايد كه اين مواهب و عنايات شيوه و سنّت ديرينه ماست و امرى نوظهور و بىسابقه نيست . سپس ادامه مىدهد كه ما صنعت زره سازى را به داوود تعليم داديم ، تا براى شما زره بسازد و شما به وسيلهء آن از شدّت فرود آمدن اسلحه بر بدن خود جلوگيرى كنيد ، و سپس در مقام تقرير و تحريك بر شكر مىفرمايد آيا شما شكر اين نعمت را بجا مىآوريد ؟\r\n( 81 )  ( وَ لِسُلَيْمانَ الرِّيحَ عاصِفَةً تَجْرِي بِأَمْرِهِ إِلى الْأَرْضِ الَّتِي بارَكْنا فِيها وَ كُنَّا بِكُلِّ شَيْءٍ عالِمِينَ )  : ( و براى سليمان باد سركش را رام ساختيم كه به امر او در زمينى كه در آن بركت نهاده بوديم جارى شود و ما به همه چيز آگاهيم )\r\nمىفرمايد باد را در حالت شدّت ( و آرامش ) مسخّر سليمان نموديم به گونه‌اى كه باد به فرمان سليمان ، او را از هر جاى دنيا به سوى سرزمين شام مىآورد ، و آن جناب به وسيلهء باد به هر جا كه مىخواسته انتقال مىيافت و چون اين امور همه به واسطهء علم و قدرت الهى صورت مىگرفته لذا در آخر به علت آن امور اشاره كرده و مىفرمايد ما به همه چيز دانائيم .\r\n( 82 )  ( وَ مِنَ الشَّياطِينِ مَنْ يَغُوصُونَ لَهُ وَ يَعْمَلُونَ عَمَلًا دُونَ ذلِكَ وَ كُنَّا لَهُمْ حافِظِينَ )  : ( و از شيطانها بعضى را براى او مسخّر نموديم كه برايش غوّاصى و كارهاى ديگر كنند و ما نگهبان آنها بوديم )\r\n( غوّاصى ) يعنى بيرون آوردن مرواريد و ساير منافع دريا .\r\nو منظور از اعمال كمتر از اين ، همان اعماليست كه در سورهء سباء مىفرمايد و شامل درست كردن محراب و مجسمه و تغارها و ديگهاى بزرگ « 1 » مىباشد و مراد از حفظ شياطين اين است كه خداوند آنها را در خدمت سليمان حفظ مىكرد و از فرار كردن يا نافرمانى و يا تباه كردن كار او جلوگيرى مىنمود به گونه‌اى كه كاملا رام و مسخّر سليمان بودند .\r\n\r\n\r\n","description":"","footnote":"\r\n( 1 ) . سورهء سباء ، آيهء 13 .\r\n","page_name":" 263 ","page_number":263},
  {"content":"\r\n\r\n( 83 )  ( وَ أَيُّوبَ إِذْ نادى رَبَّهُ أَنِّي مَسَّنِيَ الضُّرُّ وَ أَنْتَ أَرْحَمُ الرَّاحِمِينَ )  : ( و ايّوب را ياد كن آن زمان كه پروردگارش را ندا داد كه همانا من به محنت دچارم و تو مهربانترين مهربانانى )\r\n( ضرّ ) يعنى بلاهايى كه مستقيما به جان آدمى مىرسد مثل مرض و نقائص جسمى و ( ضرّ ) يعنى همه انواع بلايا ، ايوب عليه السّلام به جهت امتحان الهى مورد هجوم انواع بلايا قرار گرفت و مال و فرزندان خود را از دست داد و به مرض و بيمارى دچار شد آنگاه دست به دعا برداشت و به درگاه الهى استغاثه كرد و گفت : خدايا تو مىدانى كه چه بلايايى به من رسيده و من غير از تو كه مهربانترين مهربانان هستى چشم اميد به ديگرى ندارم پس به كسى كه به جانب تو پناه آورده ، رحم كن . خداى تعالى هم دعايش را مستجاب كرد .\r\n( 84 )  ( فَاسْتَجَبْنا لَهُ فَكَشَفْنا ما بِهِ مِنْ ضُرٍّ وَ آتَيْناهُ أَهْلَهُ وَ مِثْلَهُمْ مَعَهُمْ رَحْمَةً مِنْ عِنْدِنا وَ ذِكْرى لِلْعابِدِينَ )  : ( پس او را اجابت كرديم و محنتى را كه به او رسيده بود بر طرف نموديم و خانواده‌اش را به جهت رحمتى از جانب خود و تذكّرى براى عبادت كنندگان دو چندان به او بازگردانديم )\r\nيعنى خداوند دعايش را اجابت كرد و او را از بيمارى و گرفتارى نجات داد و آنچه از اولادش كه مردند ، به اضافهء مثل آن به او بازگرداند « 1 » تا هم رحمتى به او نموده باشد و هم بندگان عابد خدا متذكّر شوند و بدانند كه خداوند اولياء خود را به منظور آزمايش مبتلا مىكند ، آنگاه اجرشان مىدهد ، چون او اجر نيكوكاران را ضايع نمىسازد .\r\n( 85 )  ( وَ إِسْماعِيلَ وَ إِدْرِيسَ وَ ذَا الْكِفْلِ كُلٌّ مِنَ الصَّابِرِينَ )  : ( و اسماعيل و ادريس و ذو الكفل را ياد كن كه همه از صابران بودند )\r\n( 86 )  ( وَ أَدْخَلْناهُمْ فِي رَحْمَتِنا إِنَّهُمْ مِنَ الصَّالِحِينَ )  : ( و ما ايشان را در رحمت خود وارد كرديم ، همانا ايشان از شايستگان بودند )\r\nآنگاه به ذكر سه تن از پيامبران خويشتندار و صبور مىپردازد كه داستان ادريس در\r\n\r\n\r\n","description":"","footnote":"\r\n( 1 ) . در تفسير قمى به سند خود از عبد اللّه بن بكير از امام صادق روايت كرده كه خداوند به عينه اولاد او را كه فوت كرده بودند ، به او بازگردانيد بلكه اولادى افزون بر آنها نيز به او افاضه نمود .\r\n","page_name":" 264 ","page_number":264},
  {"content":"\r\n\r\nسورهء مريم گذشت و داستان اسماعيل را به زودى در سوره صافّات ذكر مىنمايد و داستان ذو الكفل هم در سورهء صلّى اللّه عليه و آله و سلم خواهد آمد . و در آيهء بعد به علّت شمول رحمت بر ايشان اشاره مىشود و مىفرمايد ايشان صلاحيّت و شايستگى وصول رحمت حق را داشتند و از شايستگان بودند .\r\n( 87 )  ( وَ ذَا النُّونِ إِذْ ذَهَبَ مُغاضِباً فَظَنَّ أَنْ لَنْ نَقْدِرَ عَلَيْهِ فَنادى فِي الظُّلُماتِ أَنْ لا إِلهَ إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ )  : ( و صاحب ماهى را ياد كن آن زمان كه خشمناك رفت و گمان كرد كه بر او سخت نمىگيريم ، آنگاه در تاريكيها ندا كرد ، پروردگارا هيچ معبودى جز تو نيست ، تو منزّهى همانا من از ستمكاران بودم )\r\nمراد از صاحب ماهى ، يونس پيامبر عليه السّلام ، فرزند متى است كه از طرف پروردگار بر اهل نينوى مبعوث شد و آنها را به دين خدا دعوت كرد ، امّا ايمان نياوردند ، پس يونس آنها را نفرين كرد و از خدا خواست تا ايشان را عذاب كند ، ولى همين كه نشانه‌هاى عذاب ظاهر شد و ايشان مشرف بر عذاب شدند ، توبه كردند و ايمان آوردند و خداوند هم عذاب را از آنها بر طرف نمود ، امّا يونس قبل از ظاهر شدن نشانه‌هاى عذاب آنها را ترك كرد و با حالت خشمگين ، رو به دريا نهاد و چون با قومش مدارا نكرده و در برابر ايشان صبر و تحمّل ننموده بود و فقط عذابشان را از خدا خواسته بود ، خداوند هم او را سياست كرد و بر او سخت گرفت و ماهى بزرگى كه احتمالا نهنگ بوده ، وى را بلعيد و او در درون تاريكيهايى شكم ماهى و تاريكى دريا و تاريكى شب يعنى از وراى ظلمتى سه‌گانه ، خدايش را ندا كرد و از آنچه عملش نمايش مىداد بيزارى جست ، چون عمل او كه قومش را بدون دستورى از ناحيهء خدا رها كرد و رفت ، اين معنا را ممثّل مىكرد كه غير از خدا مرجع ديگرى هست كه مىشود به او پناه برد - اگر چه او چنين قصدى نداشت - لذا از اين معنا اعلام بيزارى نمود و عرضه داشت : پروردگارا جز تو معبودى نيست ، و در مقام عذرخواهى گفت : منزهى تو از اينكه كسى از تحت سيطرهء تو بيرون رود يا به امر تو اعتراض كند . و آنگاه به ظلم خود اعتراف كرد ، چون عملى كه او مرتكب شده بود اگر چه در آن قصد ظلم و معصيت نبود امّا به نوعى ، ظلم را ممثّل و\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمجسّم مىنمود ، پس خداى متعال با اين واقعه پيامبرش را تأديب و تربيت كرد تا با قدمى پاك و مبرّا از تمثيل ظلم ، شايستهء گام نهادن به بارگاه قرب ربوبى گردد .\r\n( 88 )  ( فَاسْتَجَبْنا لَهُ وَ نَجَّيْناهُ مِنَ الْغَمِّ وَ كَذلِكَ نُنْجِي الْمُؤْمِنِينَ )  : ( پس او را اجابت كرديم و از تنگنا نجاتش داديم ، مؤمنان را نيز اينچنين نجات مىدهيم )\r\nيونس عليه السّلام هر چند صراحتا به خواستهء خود اشاره نكرد و تنها خدا را به يگانگى ستود و به ظلم خود اعتراف كرد ، امّا با همين كلام درخواست نجات و حالت درونى خود را ابراز كرد و خداوند هم درخواست او را اجابت نمود و او را از غمى كه گرفتارش بود - يعنى از شكم ماهى - نجات داد و آنگاه خداوند با كلام  ( كَذلِكَ نُنْجِي الْمُؤْمِنِينَ )  وعده به نجات هر مؤمن مبتلا به اندوه مىدهد ، البته مؤمنى كه مانند يونس رو به درگاه او كند و خدا را ندا دهد و هيچ كس را شريك او نگيرد ، لذا اگر مؤمن مبتلا ، با حالتى رو به درگاه خدا كند كه از همهء اسباب دنيوى قطع اميد كرده باشد و يقين بداند كه تنها خدا قادر بر نجات اوست ، خداوند قطعا او را از آن گرفتارى نجات خواهد داد .\r\n( 89 )  ( وَ زَكَرِيَّا إِذْ نادى رَبَّهُ رَبِّ لا تَذَرْنِي فَرْداً وَ أَنْتَ خَيْرُ الْوارِثِينَ )  : ( و زكريا را ياد كن ، آن وقت كه پروردگارش را ندا كرد : پروردگارا مرا تنها مگذار كه تو از همه بازماندگان بهترى ) در ادامهء تذكرات سابق خطاب به پيامبر صلّى اللّه عليه و آله و سلم مىفرمايد به يادآر زكرياى پيامبر را در آن زمانيكه براى طلب فرزند پروردگارش را مورد خطاب قرار داد و گفت : پروردگارا مرا تنها مگذار ، يعنى فرزندى به من عطا كن كه وارث من و خاندان يعقوب باشد و آنگاه در مقام ثنا و حمد نيز به پروردگارش گفت : خدايا تو بهترين وارثانى ، يعنى تو وارث حقيقى عالم هستى و هيچ كس در اين امر با تو مشاركت ندارد .\r\n( 90 )  ( فَاسْتَجَبْنا لَهُ وَ وَهَبْنا لَهُ يَحْيى وَ أَصْلَحْنا لَهُ زَوْجَهُ إِنَّهُمْ كانُوا يُسارِعُونَ فِي الْخَيْراتِ وَ يَدْعُونَنا رَغَباً وَ رَهَباً وَ كانُوا لَنا خاشِعِينَ )  : ( پس او را اجابت كرديم و يحيى را به او بخشيديم و همسرش را برايش شايسته نموديم ، چون ايشان همواره در امور خير مىشتافتند و ما را با بيم و اميد مىخواندند و همواره در برابر ما فروتن و خاشع بودند )\r\nمراد از اصلاح همسر ، اين است كه خداوند همسر او را شايستهء فرزنددار شدن كرده\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nبعد از آنكه سالها عقيم بود و صلاحيّت باردار شدن را نداشت ، پس خداوند مىفرمايد ما دعاى زكريا را اجابت كرديم و يحيى را به او بخشيديم و همسرش را شايستهء حمل نموديم و علّت اين انعام و فيوضات ما هم اين بود كه ايشان همواره به سوى خيرات مىشتافتند و از عمل خير دريغ نمىورزيدند و خداوند را با حالت خوف و رجاء - يعنى در حال رغبت در رحمت و يا ثواب و رهبت از غضب و يا عقاب - عبادت مىكردند و دلهايشان در برابر پروردگار خاشع و خاضع بود و قلبهايشان از مشاهده عظمت و كبرياى الهى متأثر مىگشت .\r\n( 91 )  ( وَ الَّتِي أَحْصَنَتْ فَرْجَها فَنَفَخْنا فِيها مِنْ رُوحِنا وَ جَعَلْناها وَ ابْنَها آيَةً لِلْعالَمِينَ )  : ( و ياد كن آن زن را كه عفّت خويش را حفظ كرد و ما از روح خود در او دميديم و او و پسرش را نشانهء عبرتى براى جهانيان قرار داديم )\r\nمراد ، مريم عليها السّلام دختر عمران است كه خداوند با اين جمله او را به واسطه داشتن عفّت و صيانت مدح نموده و نيز او را از تهمتى كه يهود به وى نسبت مىدادند مبرّا كرده .\r\nآنگاه به داستان ولادت معجزه آساى مسيح عليه السّلام اشاره مىكند كه خداوند از روح خود در مريم دميده و عيسى را با كلمهء الهى ( كن ) ايجاد كرده ، تولّدى كه ابدا مستند به جريان عادى نيست كه نطفه‌اى باشد و پس از طى دوره‌اى در آن روح دميده شده باشد ، لذا وقتى نطفه‌اى نباشد ، تنها نفخ روح خواهد بود .\r\nو در آخر مىفرمايد مريم و عيسى نشانه‌اى براى جهانيان هستند و همين افتخار مريم را كفايت مىكند كه در قرآن ، نامش در رديف انبياء الهى ذكر شده و حال آنكه او پيامبر نبوده و نيز در اينجا نفرمود ما عيسى و مريم را آيت قرار داديم بلكه فرمود ما مريم و فرزندش را آيت نموديم يعنى عيسى را قائم بر مادر نمود .\r\n\r\n[ آيهء ( 112 - 92 ) بيان مقصود از امّت واحده و اشاره به اينكه فساد فرد به فساد جامعه منجر مىشود و آياتى دربارهء قيامت و مژده وراثت زمين براى صالحان 
  ]\r\n( 92 )  ( إِنَّ هذِهِ أُمَّتُكُمْ أُمَّةً واحِدَةً وَ أَنَا رَبُّكُمْ فَاعْبُدُونِ )  : ( اين است آيين شما ، آيينى واحد و من پروردگار شمايم ، پس تنها مرا بپرستيد )\r\n( امّت ) جماعتى هستند كه مقصد واحدى آنها را جمع كرده باشد ، مثلا امّت محمّد صلّى اللّه عليه و آله و سلم را دين اسلام مجتمع كرده است . و مراد از امّت در اينجا نوع انسان است كه نوع و\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nامّتى واحد است كه داراى هدف و مقصدى واحد مىباشد كه آن هدف سعادت حيات است و لذا ممكن نيست اين امّت واحد غير ربّى واحد ارباب ديگرى داشته باشند چون ربوبيّت و الوهيّت امرى قرار دادى نيست بلكه امرى حقيقى و به معناى مبدأيّت تكوين و تدبير است و چون همهء انسانها يك نوع موجود هستند و نظامى هم كه تدبير امورشان در آن جريان دارد ، نظامى واحد و متصّل است قهرا اين نوع واحد و نظام واحد را مالك و مدبّرى واحد به وجود آورده است . لذا ديگر معنا ندارد كه انسانها در امر ربوبيّت با هم اختلاف كنند و هر گروه براى خود ربّى غير ربّ ديگرى اتخاذ كند و يا در عبادت راهى برود ، غير آن راهى كه ديگرى سلوك مىكند . لذا نوع واحد انسان لزوما داراى ربّى واحد است كه او همان خداى تعالى مىباشد .\r\nبه همين دليل در آخر مىفرمايد من مالك و مدبّر امر شما هستم ، پس مرا عبادت كنيد ، نه ديگر معبودهاى خيالى را .\r\n( 93 )  ( وَ تَقَطَّعُوا أَمْرَهُمْ بَيْنَهُمْ كُلٌّ إِلَيْنا راجِعُونَ )  : ( و دين خود را بخش بخش كردند و همه به سوى ما باز مىگردند )\r\nيعنى مردم در دين توحيد كه انبياء به آن دعوت كرده‌اند تفرقه افكنده‌اند و دين را كه امرى واحد بود پاره پاره كرده و ميان خود قسمت كردند و هر طائفه‌اى يك قسمت آن را اتّخاذ نمود و قسمت ديگر را ترك كرد ، مانند بت‌پرستان و يهود و نصارى . . . و اين آيه نوعى سرزنش و مذمّتى است از مردم به خاطر اختلافشان در امر دين و نافرمانى خدا و ترك اوامر الهى و عدم پيروى از پيامبران و اينكه حتّى بعضى از ايشان ، بعض ديگر را به نام عقيده به قتل رسانيدند « 1 » در حالى كه دين در نزد خدا يكى است و در آخر مىفرمايد همگى بسوى ما باز مىگردند و به حسب اختلافى كه در امر دين نمودند ، جزا داده مىشوند .\r\n( 94 )  ( فَمَنْ يَعْمَلْ مِنَ الصَّالِحاتِ وَ هُوَ مُؤْمِنٌ فَلا كُفْرانَ لِسَعْيِهِ وَ إِنَّا لَهُ كاتِبُونَ )  :\r\n\r\n\r\n","description":"","footnote":"\r\n( 1 ) . مانند بودائيهاى هند كه مسلمانان را مىكشند و بعضى از اهل تسنّن پاكستان كه شيعيان را قتل عام مىكنند . ( مصحّح )\r\n","page_name":" 268 ","page_number":268},
  {"content":"\r\n\r\n( پس هر كس اعمال شايسته نمايد و مؤمن باشد كوشش او بدون پاداش نمىماند و ما براى او ثبت مىكنيم )\r\nيعنى از افراد بشر هر كس چيزى از اعمال صالح را به جا آورد و ايمان داشته باشد - چون عمل صالح بدون ايمان اثر و ارزشى ندارد - سعى او مستور نمىماند و ما اعمال او را در صحيفهء اعمال ثبت مىكنيم . لذا عمل صالح او فراموش و كفران نمىشود .\r\nاين آيه از آياتى است كه دلالت مىكند عمل صالح وقتى مقبول مىافتد كه توأم با ايمان باشد و نيز دلالت مىكند كه فرد مؤمنى كه بعضى از اعمال صالح را انجام مىدهد اهل فلاح است .\r\n( 95 )  ( وَ حَرامٌ عَلى قَرْيَةٍ أَهْلَكْناها أَنَّهُمْ لا يَرْجِعُونَ )  : ( و بر هر دهكده كه هلاكشان كرديم مقرّر نموديم كه ديگر باز نگردند )\r\nيعنى ما اهل هر آبادى را كه به دليل كفر و ستم نابودشان كرديم ، ديگر زنده نمىكنيم و ايشان دوباره به دنيا باز نمىگردند تا بتوانند جبران مافات را بنمايند و آنچه از عمر و زندگى از كف داده‌اند بدست آورند . پس در واقع اين آيه مقابل آيه سابق است ، يعنى هر كه مؤمن نباشد ( اگر چه عمل صالح بجا آورد ) سعى او بىنتيجه مىماند و بعد از مردن هم راهى براى بازگشت و تدارك مافات ندارد .\r\nامّا اينكه آيه را به صورت جمع بيان فرمود بدليل آن است كه فساد فرد ، بالطبع به فساد جامعه منجر مىشود و آن وقت عذاب بر ايشان حتمى مىگردد و همه هلاك خواهند شد لذا آن قريه‌اى كه عمل صالح تؤام با ايمان انجام نداده و امرش منجر به هلاكت شده ، ديگر محال است كه دوباره زنده شود و بتواند اعمال خود را مقبول نمايد .\r\n( 96 )  ( حَتَّى إِذا فُتِحَتْ يَأْجُوجُ وَ مَأْجُوجُ وَ هُمْ مِنْ كُلِّ حَدَبٍ يَنْسِلُونَ )  : ( تا آن زمان كه سدّ يأجوج و مأجوج گشوده شود و از هر تپه و بلندى سرازير گردند ) .\r\n( 97 )  ( وَ اقْتَرَبَ الْوَعْدُ الْحَقُّ فَإِذا هِيَ شاخِصَةٌ أَبْصارُ الَّذِينَ كَفَرُوا يا وَيْلَنا قَدْ كُنَّا فِي غَفْلَةٍ مِنْ هذا بَلْ كُنَّا ظالِمِينَ )  : ( و وعدهء حق نزديك شود و ديدگان كسانى كه كافر بودند خيره ماند و گويند اى واى بر ما كه از اين غافل بوديم ، بلكه ما ستمكار بوديم )\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nيعنى امر به همين منوال جريان مىيابد و خدا اعمال مؤمنان صالح را ثبت مىكند تا به آنها پاداش دهد و دهكده‌هاى ظالم را هلاك مىسازد و راه بازگشت ايشان به دنيا را حرام مىنمايد تا آن روزى كه راه بستهء يأجوج و مأجوج و سدّ آنها گشوده شود كه در اين صورت آنها از بلنديهاى زمين با سرعت به سوى مردم مىتازند و اين امر يكى از نشانه‌هاى وقوع قيامت است ( همچنانكه در سورهء كهف آيات 98 و 99 دربارهء آن توضيح داديم ) كه در آن زمان ثبت اعمال صالح متوقّف مىشود . چون قيامت دار پاداش و عقاب است نه سراى عمل . آنگاه مىفرمايد در آن زمان وعدهء حق نزديك مىشود و مراد از وعدهء حق همان قيامت است در آن حالت كفار از مشاهدهء اهوال قيامت آنچنان متحيّر و متعجّب مىشوند كه از شدّت اهتمام به آن ، به هيچ امر ديگرى نمىانديشند و چشمانشان خيره مىگردد و آنگاه به خود لعن مىگويند و ادّعا مىكنند . كه از اين صحنه در غفلت بوده‌اند و گويا اين ادّعاى آنها ابتدا به اين صورت بوده كه معتقدند ديگران ما را غافل كردند ، امّا در آخر اعتراف مىكنند كه اين غفلت ناشى از ظلم خودشان بوده ، كه به كارهايى مشغول شدند كه آخرت را از يادشان مىبرده و آنها را غافل مىساخته ، لذا گفتند : بلكه خود ما ستمكار بوديم .\r\n( 98 )  ( إِنَّكُمْ وَ ما تَعْبُدُونَ مِنْ دُونِ اللَّهِ حَصَبُ جَهَنَّمَ أَنْتُمْ لَها وارِدُونَ )  : ( همانا شما و آنچه به غير از خدا مىپرستيد همه سوخت جهنميد و به آن وارد خواهيد شد )\r\n( 99 )  ( لَوْ كانَ هؤُلاءِ آلِهَةً ما وَرَدُوها وَ كُلٌّ فِيها خالِدُونَ )  : ( اگر اينها خدا بودند وارد جهنّم نمىشدند در حالى كه همه در آن جاودانه‌ايد )\r\n( 100 )  ( لَهُمْ فِيها زَفِيرٌ وَ هُمْ فِيها لا يَسْمَعُونَ )  : ( در آنجا ناله‌اى دارند و در آنجا چيزى نمىشنوند )\r\n( حصب ) يعنى آتش زنه و سوخت .\r\nخطاب به مشركان مىفرمايد شما و معبودهاى و بتهاى سنگى و چوبى كه مىپرستيد هيزم و سوخت جهنّم هستيد و در نهايت وارد آن خواهيد شد و چون لفظ ( ما ) را به كار برده كه شامل غير عقلا نيست لذا مراد از آن معبودهاى ذوى العقول مثل ملائكه و انبياء\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو صالحان نمىباشد . و آنگاه مىفرمايد اگر اين آلهه و شفيعان فرضى شما معبود حقيقى بودند هرگز وارد آتش نمىشدند و حال آنكه همه شما و خدايان دروغينتان در جهنّم جاويد خواهيد بود . در ادامه از خطاب كفّار و مشركان عدول كرده و با رسولخدا خطاب مىنمايد ( تا بفهماند كه آنها لايق خطاب نيستند ) و مىفرمايد آنها در دوزخ ، از شدّت حرارت آتش نفسهايشان چون بانگ خران و نالهء جانسوز خواهد بود و ايشان در جهنّم چيزى را نمىشنوند همچنانكه در دنيا صداى كلمهء حق را نمىشنيدند .\r\nروايت شده كه وقتى اين آيات نازل شد اهل مكّه دچار وحشت فراوانى شدند و عبد اللّه بن زبعرى در مقام مخاصمه با رسولخدا صلّى اللّه عليه و آله و سلم برآمد . و گفت به خداى كعبه با تو مخاصمه مىكنم و تو را مجاب مىنمايم ، مگر يهود عزير را نمىپرستند و مگر نصارى مسيح را عبادت نمىكنند و يا بنو مليح ملائكه را نمىپرستند ؟ پس چگونه عيسى و عزير و ملائكه ، هيزم جهنم باشند با اينكه تو قبلا ثناى آنها را مىكردى ؟ پيامبر خدا فرمود هرگز چنين نيست و تو مطلب را درست نفهميده‌اى آن عدّه از يهود و نصارى كه پيامبران را مىپرستند يا قبائلى كه ملائكه را عبادت مىكنند در واقع از شياطينى كه آنها را به اين عمل امر مىكنند ، اطاعت كرده و ايشان را مىپرستند و من نيز گفتم اين آيه دربارهء شما و خدايانتان است ، جز آن كسانى كه خدا خودش آنها را استثناء كرده آنگاه آيهء بعدى نازل شد « 1 » .\r\n( 101 )  ( إِنَّ الَّذِينَ سَبَقَتْ لَهُمْ مِنَّا الْحُسْنى أُولئِكَ عَنْها مُبْعَدُونَ )  : ( همانا كسانى كه دربارهء آنها از جانب ما حكم به نيكى شده ، ايشان از جهنم دور شوند )\r\n( 102 )  ( لا يَسْمَعُونَ حَسِيسَها وَ هُمْ فِي مَا اشْتَهَتْ أَنْفُسُهُمْ خالِدُونَ )  : ( زمزمه آن را هم نشنوند و ايشان در آنچه كه دلهايشان تمايل داشته باشد جاودانند )\r\n( 103 )  ( لا يَحْزُنُهُمُ الْفَزَعُ الْأَكْبَرُ وَ تَتَلَقَّاهُمُ الْمَلائِكَةُ هذا يَوْمُكُمُ الَّذِي كُنْتُمْ تُوعَدُونَ )  : ( وحشت بزرگ قيامت آنها را اندوهگين نكند و ملائكه به استقبال آنها مىآيند و گويند اين همان روز شماست كه به شما وعده مىدادند . )\r\n\r\n\r\n","description":"","footnote":"\r\n( 1 ) . اين روايت در تفسير قمى از قول ابى الجارود از امام جعفر صادق عليه السّلام نقل شده ( مترجم ) .\r\n","page_name":" 271 ","page_number":271},
  {"content":"\r\n\r\n( 104 )  ( يَوْمَ نَطْوِي السَّماءَ كَطَيِّ السِّجِلِّ لِلْكُتُبِ كَما بَدَأْنا أَوَّلَ خَلْقٍ نُعِيدُهُ وَعْداً عَلَيْنا إِنَّا كُنَّا فاعِلِينَ )  : ( روزى كه آسمانها را درهم پيچيم ، همچون درهم پيچيدن طومارى كه بر آن نوشته شده ، همچنانكه ابتدا خلقت را پديد آورديم دوباره آن را باز مىگردانيم ، اين وعده‌اى واجب برماست و همانا ما انجام دهندهء آنيم ) .\r\nدر اين آيات وضع متّقين و مؤمنين و بندگان صالح خود را توضيح مىدهد كه در قرآن مكررا به ايشان وعدهء نجات يا بهشت داده شده است همچنانكه فرمود  ( وَعَدَ اللَّهُ الْمُؤْمِنِينَ وَ الْمُؤْمِناتِ جَنَّاتٍ  « 1 » خداوند به مردان و زنان مؤمن وعدهء بهشت‌ها داده است ) .\r\nو يا در جاى ديگر مىفرمايد  ( ثُمَّ نُنَجِّي الَّذِينَ اتَّقَوْا وَ نَذَرُ الظَّالِمِينَ فِيها جِثِيًّا  « 2 » آنگاه كسانى را كه تقوى پيشه كردند نجات مىدهيم و ظالمان را به زانو افتاده در آن رها مىكنيم )\r\nمىفرمايد اينها از آتش بركنارند و ابدا نزديك آن نمىشنوند حتى صداى خفيف آن را هم نمىشنوند و ايشان در همه نعماتى كه نفسشان بدان تمايل داشته باشد جاودانه هستند .\r\nهمچنانكه مىفرمايد  ( لَهُمْ ما يَشاؤُنَ فِيها وَ لَدَيْنا مَزِيدٌ  « 3 » براى ايشان در بهشت هر چه بخواهند هست و نزد ما افزونتر نيز هست ) .\r\nو از خصوصيات ديگر آن افراد اين است كه آنها از وحشت بزرگى كه در هنگام نفخ صور براى خلائق حادث مىشود - و خداوند مىفرمايد هر كه در آسمانها و زمين است از هراس آن به فزع مىافتد  ( وَ يَوْمَ يُنْفَخُ فِي الصُّورِ فَفَزِعَ مَنْ فِي السَّماواتِ وَ مَنْ فِي الْأَرْضِ )  « 4 » - اندوهگين نمىشوند ، و در آن حال ملائكه الهى با بشارت از آنها استقبال مىكنند و مىگويند اين بود ، آن روزى كه وعده داده شديد .\r\nسپس به توصيف اوضاع روز رستاخيز مىپردازد و مىفرمايد ، در آن روز آسمان را همچون طومارى درهم مىپيچيم و چون با پيچيده شدن طومار و نوشته ديگر چيزى از\r\n\r\n\r\n","description":"","footnote":"\r\n( 1 ) . سورهء توبه ، آيهء 72 .\r\n( 2 ) . سورهء مريم ، آيهء 72 .\r\n( 3 ) . سورهء ق ، آيهء 35 .\r\n( 4 ) . سورهء نمل ، آيهء 87 .\r\n","page_name":" 272 ","page_number":272},
  {"content":"\r\n\r\nآن ظاهر نمىماند آسمان نيز درهم مىپيچد بطوريكه هيچ عين و اثرى از آن ظاهر نمىماند ، و اين سخن كنايه از بازگشت آن به خزائن غيب است بعد از آنكه از آن خزائن نازل و مقدّر گشته بود . آنگاه مىفرمايد ما خلق را همچنانكه ابتدا آغاز كرديم مجدّدا باز مىگردانيم ، يعنى ايشان را به حالتى كه قبل از خلقت داشته‌اند برمىگردانيم و يا مراد اين است كه ما خلق را مبعوث مىكنيم ، همانطور كه قبلا آنها را ايجاد كرده بوديم و چگونه اعاده ، بر كسى كه ابتداء آنها را آفريده ، دشوار باشد ؟ ! سپس ادامه مىدهد كه اين رستاخيز و اعاده وعده‌ايست كه ما آن را وعده كرده‌ايم و وفاى آن بر ما واجب شده و ما آنچه را وعده داده‌ايم عملى خواهيم كرد و اين سنّت جارى ماست « 1 » .\r\n( 105 )  ( وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ )  :\r\n( و به تحقيق در زبور ، بعد از ذكر چنين نوشتيم كه زمين را بندگان شايستهء من به ميراث مىبرند )\r\n( 106 )  ( إِنَّ فِي هذا لَبَلاغاً لِقَوْمٍ عابِدِينَ )  : ( همانا در اين امر براى گروه عبادت پيشه كفايتى هست )\r\nظاهرا مراد از زبور ، كتاب آسمانى داوود عليه السّلام است و مراد از ( ذكر ) تورات است ، چون زبور بعد از تورات نازل شده .\r\nالبته بعضى مفسّران زبور و يا ذكر را به معناى قرآن دانسته‌اند . به هر جهت خداوند مىفرمايد ما در كتاب آسمانى زبور كه بعد از ذكر نازل شده اين مطلب را نوشته‌ايم كه زمين ( يعنى سلطنت بر منافع زمين ) از ديگران به صالحان منتقل مىشود و بركات زندگى در زمين مختصّ به ايشان مىگردد ، و اين بركات يا دنيوى است ، كه در اين صورت معناى آيه اين خواهد بود كه به زودى زمين از لوث شرك و معصيت پاك خواهد شد و جامعه بشرى صالح در آن زندگى خواهند كرد همچنانكه آيه 55 سورهء نور از آن خبر مىدهد .\r\n\r\n\r\n","description":"","footnote":"\r\n( 1 ) . البته چنانچه بارها گفته‌ايم اين وجوب از ناحيهء خود پروردگارست چون هيچكس نمىتواند امرى را بر خدا واجب كند . ( مترجم )\r\n","page_name":" 273 ","page_number":273},
  {"content":"\r\n\r\nو يا بركات اخروى است ، كه عبارت است از مقامات قربى كه در دنيا براى خود كسب كردند ، چون اين مقامات هم از بركات حيات زمينى است هر چند كه فى نفسه از نعيم آخرت مىباشد .\r\nدر ادامه مىفرمايد آنچه در اينجا و در اين سوره بيان كرديم - كه ربّ عالم واحد است و واجب است كه دعوت انبياء اجابت شود و خداى واحد پرستش كرد و اينكه گفتيم جزاى كافران چنين و چنان است و جزاى نيكوكاران هم شامل چه نعمتهايى است و نيز اينكه گفتيم نهايتا زمين ميراث صالحان خواهد بود - براى مردم عابد كفايت مىكند ، و اگر آنها را اخذ نموده و به آن عمل كنند در اين صورت به آرزوى خويش مىرسند - چون بلاغ به معناى كفايت و رسيدن به آرزو و بلوغ است .\r\n( 107 )  ( وَ ما أَرْسَلْناكَ إِلَّا رَحْمَةً لِلْعالَمِينَ )  : ( و ما تو را جز رحمتى براى جهانيان نفرستاده‌ايم )\r\nخطاب به رسولخدا صلّى اللّه عليه و آله و سلم مىفرمايد تو رحمتى هستى كه به سوى همه جماعتهاى بشرى فرستاده شده‌اى چون برگزيدن و عمل به دين تو تأمين كنندهء سعادت دنيا و آخرت ايشان است و تو از حيث آثار حسنه‌اى كه در نتيجه قيام تو ، به دعوت حقّه در جوامع بشرى واقع شد ، براى اهل دنيا رحمت هستى و اين مطلب وقتى آشكار مىشود كه انسان وضع جوامع بشرى را قبل از طلوع اسلام با بعد از آن مقايسه كند .\r\n( 108 )  ( قُلْ إِنَّما يُوحى إِلَيَّ أَنَّما إِلهُكُمْ إِلهٌ واحِدٌ فَهَلْ أَنْتُمْ مُسْلِمُونَ )  : ( بگو همانا به من وحى شده كه منحصرا معبود شما خداى يگانه است ، پس آيا شما مسلمان مىشويد ؟ )\r\n( 109 )  ( فَإِنْ تَوَلَّوْا فَقُلْ آذَنْتُكُمْ عَلى سَواءٍ وَ إِنْ أَدْرِي أَ قَرِيبٌ أَمْ بَعِيدٌ ما تُوعَدُونَ )  : ( پس اگر اعراض كردند ، بگو من شما را به طور يكسان آگاهى دادم و من نمىدانم كه آنچه به شما وعده داده شده نزديك است يا دور )\r\n( 110 )  ( إِنَّهُ يَعْلَمُ الْجَهْرَ مِنَ الْقَوْلِ وَ يَعْلَمُ ما تَكْتُمُونَ )  : ( همانا خدا سخن آشكار و بلند و آنچه را كه پنهان مىكنيد مىداند )\r\n( 111 )  ( وَ إِنْ أَدْرِي لَعَلَّهُ فِتْنَةٌ لَكُمْ وَ مَتاعٌ إِلى حِينٍ )  : ( و نمىدانم شايد تأخير آن\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nعذاب به جهت آزمايش شماست كه تا مدّت مقرّر شده از عمر خود بهره‌مند شويد )\r\nيعنى خداوند به پيامبر دستور مىدهد كه بگويد هر چه به من وحى مىشود شامل توحيد و فروعات دين توحيد است . پس آيا بعد از اين همه حجّت و تبليغ و انذار ، در برابر آن تسليم و منقاد مىشويد ؟ در ادامه خطاب با پيامبر مىفرمايد ، اگر باز هم پشت كردند و ايمان نياوردند ، بگو من همهء شما را به طور يكسان خبر دادم و شما را بر حذر داشتم و هشدار دادم كه شما از اين اعمال و اعراضتان در خطر هستيد و نمىدانم كه اين خطر و تهديد چه زمانى واقع مىشود آيا وقوع آن نزديك است يا دور ؟\r\nامّا آن طعنه و استهزائى كه شما آشكارا در مورد اسلام روا مىداريد يا پنهانى به كيد و مكر مىپردازيد ، خداوند نسبت به همه آنها آگاهى كامل دارد و لذا او مىداند كه شما چه زمانى مستحقّ وقوع عذاب هستيد و كيفيّت عقاب شما بدست خداست .\r\nدر ادامه مىفرمايد : من نمىدانم شايد مراد خداوند از اين هشدارى كه من بدان مأمور شدم اين باشد كه شما را آزمايش كند تا آنچه در باطن شماست بيرون كشيده و ظاهر سازد و تا مدّتى مهلت دهد كه شما از زندگى بهره ببريد و به اين وسيله شما را استدراج كند .\r\n( 112 )  ( قالَ رَبِّ احْكُمْ بِالْحَقِّ وَ رَبُّنَا الرَّحْمنُ الْمُسْتَعانُ عَلى ما تَصِفُونَ )  : ( گفت :\r\nپروردگارا به حق داورى كن و پروردگار ما بسيار بخشنده است و در مورد آنچه شما مىگوييد او مددرسان ماست )\r\nظاهرا رسولخدا صلّى اللّه عليه و آله و سلم بعد از اتمام حجّت و مخاصمه با كافران و پس از اعراض آنها ، روى از ايشان برگردانده و متوجه درگاه پروردگار شده و مىفرمايد خدايا به حق داورى كن و اين قيد ( بالحق ) قيد توضيحى است نه احترازى چون حكم خداى تعالى به جز حق نيست ، در واقع يعنى ، خدايا به حكم حقّ خودت بين ما داورى كن و حق را ظاهر نما و باطل را سركوب كن ، آنگاه مجددا رو به كفّار كرده و فرمودند : پروردگار ما بخشنده است و بر عليه گفته‌هاى باطل شما و اعراضتان بهترين ياور است و او از آنچه كه به ساحتش نسبت مىدهيد مبرّا و منزّه است .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\nسورهء حج\r\nبسم اللّه الرّحمن الرّحيم\r\nغرض سوره : صحبت با مشركان در مورد اصول دين و بيم دادن و ترساندن ايشان بوسيلهء عذاب است .\r\nدر عين حال مؤمنان را در مورد مسائل عبادى مانند نماز و حج و اعمال خير و اذن در قتال و جهاد مخاطب قرار داده است .\r\n\r\n[ آيهء ( 2 - 1 ) بيان آيات راجع به قيامت 
  ]\r\n( 1 )   ( يا أَيُّهَا النَّاسُ اتَّقُوا رَبَّكُمْ إِنَّ زَلْزَلَةَ السَّاعَةِ شَيْءٌ عَظِيمٌ )   « 1 » : ( اى مردم از پروردگارتان بترسيد كه همانا زلزله رستاخيز چيزى بزرگ است )\r\nخطاب با همه مردم اعم از مؤمن و كافر يا افراد موجود و افرادى كه در آينده خواهند بود ، مىباشد ، مىفرمايد از پروردگارتان بپرهيزيد ، يعنى كافر بپرهيزد و ايمان آورد و مؤمن بپرهيزد و از كيفر مخالفت با اوامر و نواهى او در فروع انديشه كند . آنگاه در تعليل كلام خود مىفرمايد : همانا زلزله قيامت امر عظيمى است ، مراد از ( زلزله ) همان حركت هول انگيز و شديد لايه‌هاى پوسته زمين است و مراد از ( ساعت ) قيامت و آخرين\r\n\r\n\r\n","description":"","footnote":"\r\n( 1 ) . در كتاب الدّر المنثور از عمران بن حصين از رسولخدا روايت كرده كه وقتى اين آيه نازل شد :\r\nرسولخدا فرمود اين روز ، روز برخاستن آتش است اصحاب از معناى آن پرسش كردند فرمود : از هر هزار نفر ، نهصد و نود و نه نفر به سوى آتش مىرود و يك نفر به سوى بهشت .\r\n","page_name":" 276 ","page_number":276},
  {"content":"\r\n\r\nموقف دنياست و آشكار است كه اين دعوت از راه بيم دادن و انذار از رستاخيز مىباشد كه زلزله يكى از شرايط وقوع آن است .\r\n( 2 )  ( يَوْمَ تَرَوْنَها تَذْهَلُ كُلُّ مُرْضِعَةٍ عَمَّا أَرْضَعَتْ وَ تَضَعُ كُلُّ ذاتِ حَمْلٍ حَمْلَها وَ تَرَى النَّاسَ سُكارى وَ ما هُمْ بِسُكارى وَ لكِنَّ عَذابَ اللَّهِ شَدِيدٌ )  : ( روزى كه آن را ببينيد ، هر زن شيردهى از شدت هول آن ، شيرخوار خود را از ياد مىبرد و هر زن باردارى ، حمل خود را سقط مىنمايد و مردمان به نظرت مست مىرسند و حال آنكه آنها مست نيستند و ليكن عذاب خدا سخت است . )\r\nمىفرمايد دهشت و هول قيامت آنقدر شديد است كه در آن روز مادرى كه سينه در دهان كودك نهاده ، آن را از دهان طفل بيرون مىكشد و هر باردارى از شدت هراس ، حمل خود را مىافكند و حالت ايشان به گونه‌اى است كه به نظر مىرسد مست هستند يعنى عقلهايشان را از دست داده و دچار دهشت و حيرت شده‌اند امّا اين مستى از شراب نيست بلكه از شدت عذاب خداست و زلزله مذكور در اينجا قبل از نفحهء اولى است كه مردم با آن مىميرند و هر كه در آسمانها و زمين است مدهوش مىگردد .\r\n\r\n[ آيهء ( 16 - 3 ) رفع ترديد در امر بعث و نشور با استفاده از كيفيت خلقت انسان و گياه 
  ]\r\n( 3 )  ( وَ مِنَ النَّاسِ مَنْ يُجادِلُ فِي اللَّهِ بِغَيْرِ عِلْمٍ وَ يَتَّبِعُ كُلَّ شَيْطانٍ مَرِيدٍ )  : ( بعضى از مردمند كه دربارهء خدا بدون علم مجادله مىكنند و از هر شيطان شرورى پيروى مىنمايند )\r\n( مريد ) يعنى پليد و ( مجادله در خدا بدون علم ) يعنى اينكه انسان در مسائلى كه بازگشت آن به صفات و افعال خدا باشد سخنانى بر اساس جهل و بدون علم بگويد و بر آن اصرار بورزد .\r\nمىفرمايد : بعضى از مردم - يعنى مشركين - دربارهء خدا بدون علم سخن مىگويند و بر جهل خود اصرار مىورزند و به هر باطلى اعتقاد مىيابند و به آن عمل مىكنند و چون محرك آنها شيطان خبيث و فاسد و عادى از خير است ، در حقيقت اينها به اغواى شيطان متمايل شده‌اند و در اعتقاد و عمل از او پيروى مىكنند و اين گمراهان در پيروى از باطل به هيچ حدّى متوقف نمىشوند چون استعداد پذيرش حق در آنها نابود شده و قلبشان بر\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nباطل مهمور گشته .\r\n( 4 )  ( كُتِبَ عَلَيْهِ أَنَّهُ مَنْ تَوَلَّاهُ فَأَنَّهُ يُضِلُّهُ وَ يَهْدِيهِ إِلى عَذابِ السَّعِيرِ )  : ( بر شيطان مقرّر شده كه هركس با او دوستى كند ، به ضلالتش مىافكند و به سوى آتش سوزان هدايتش مىكند ) ( تولّى ) يعنى ولىّ گرفتن جهت پيروى .\r\nمىفرمايد از صفات شيطان خبيث اين است كه خداوند در حق شيطان حكم فرموده كه هركس او را ولىّ خود بگيرد و از او پيروى كند ، همانا شيطان آن شخص را گمراه كرده و به سوى آتش سوزان هدايت مىكند . و اين امر قضاى حتمى الهى است .\r\n( 5 )  ( يا أَيُّهَا النَّاسُ إِنْ كُنْتُمْ فِي رَيْبٍ مِنَ الْبَعْثِ فَإِنَّا خَلَقْناكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ مِنْ مُضْغَةٍ مُخَلَّقَةٍ وَ غَيْرِ مُخَلَّقَةٍ لِنُبَيِّنَ لَكُمْ وَ نُقِرُّ فِي الْأَرْحامِ ما نَشاءُ إِلى أَجَلٍ مُسَمًّى ثُمَّ نُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ وَ مِنْكُمْ مَنْ يُتَوَفَّى وَ مِنْكُمْ مَنْ يُرَدُّ إِلى أَرْذَلِ الْعُمُرِ لِكَيْلا يَعْلَمَ مِنْ بَعْدِ عِلْمٍ شَيْئاً وَ تَرَى الْأَرْضَ هامِدَةً فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ وَ أَنْبَتَتْ مِنْ كُلِّ زَوْجٍ بَهِيجٍ )  : ( اى مردم اگر دربارهء زندگى پس از مرگ در شك هستيد ، ما شما را از خاك آفريديم ، آنگاه از نطفه ، سپس از خون بسته ، آنگاه از پاره‌اى گوشت كه يا صورت گرفته و يا نگرفته ، تا براى شما آشكار كنيم ، و هر چه بخواهيم در رحمها قرار مىدهيم تا مدتى معيّن ، آنگاه شما را به صورت نوزادى بيرون آوريم تا به قوّت و نيروى خويش برسيد و بعضى از شما هستند كه بعد از مدّتى مىميرند و بعضى از شما به پست‌ترين دوران عمر مىرسند و آن دوران پيريست كه پس از سالها دانستن ، چيزى نداند ، آنگاه زمين را مىبينى كه در زمستان افسرده و خمود است و چون باران بهار را بر آن نازل كنيم به جنب و جوش در مىآيد و از همه گياهان بهجت‌آور نر و ماده مىروياند )\r\nمراد از ( بعث ) زنده كردن مردگان و بازگشت به سوى خداى سبحان است ( علقه ) يعنى خون خشكيده ، ( مضغه ) يعنى قطعه‌اى گوشت جويده شده و ( مخلقّه ) به معناى تام الخلقه است .\r\nمىفرمايد : اى مردم اگر در امر بعث و برانگيختن مردگان در شك و ترديد هستيد\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nبدانيد كه ما شما را ابتداء از خاك مرده به صورت نطفهء جاندار و آنگاه به صورت خون بسته و پس از آن به صورت تكه گوشتى صورت گرفته و يا غير آن آفريده‌ايم تا برايتان بيان كنيم كه بعث امرى ممكن است و چنين انسانى از مرحلهء تكوين تا مرحله تولّد مراحل متعدّدى را مىگذراند تا نهايتا به صورت نوزادى از رحم مادر بيرون مىآيد و اين امر بدست خداست و اوست كه آنچه بخواهد در رحمها قرار مىدهد و آن را در مدّت حمل حفظ مىكند و مانع از سقط آن مىگردد و سپس به صورت طفلى تام الخلقه از رحم مادر بيرون مىآورد پس اين امر براى هيچكس شكى نمىگذارد در اينكه زنده شدن مردگان نيز ممكن است .\r\nدر ادامه مىفرمايد پس از آن كه متولّد شديد بتدريج قواى بدنى و اعضاى شما نيرومند مىشود و بعضى از شما قبل از سنين پيرى ميرانده مىشوند و بعضى ديگر به سنين كهولت كه پست‌ترين دوران عمر است رسيده و به حدّى مىرسند كه بعد از يك دوره دانايى ، ديگر چيزى نمىدانند « 1 » ، پس امر بشر به ضعف قوا و مشاعر منتهى مىشود .\r\nآنگاه براى نزديكتر نمودن امر بعث به اذهان و رفع استبعاد آن مثال ديگرى مطرح مىنمايد و مىفرمايد زمين خشك و خموده نيز زمانيكه خداوند باران را بر آن نازل مىفرمايد ، به جنب و جوش در مىآيد و رويش مىيابد و از هر صنف از اصناف گياهان خوش رنگ و خوش بو كه باعث شادمانى ناظرين است از آن مىرويد ، پس زمين در روياندن گياهان اثرى چون رحم در رشد فرزند دارد ، و اين امر خود مطلب ديگرى است كه آشكار مىكند امر بعث و زنده شدن مردگان امرى ممكن است كه وقوع آن بعيد نيست و ما در تولّد هر فرزند و در رويش هر گل نمونه‌اى از آن را مشاهده مىكنيم .\r\n( 6 )  ( ذلِكَ بِأَنَّ اللَّهَ هُوَ الْحَقُّ وَ أَنَّهُ يُحْيِ الْمَوْتى وَ أَنَّهُ عَلى كُلِّ شَيْءٍ قَدِيرٌ )  : ( زيرا خدا حق است و اوست كه مردگان را زنده مىكند و او بر هر چيز تواناست )\r\n\r\n\r\n","description":"","footnote":"\r\n( 1 ) . همچنانكه فرمود  ( وَ مَنْ نُعَمِّرْهُ نُنَكِّسْهُ فِي الْخَلْقِ )  هر كس را عمر طولانى دهيم او را در خلقت و قواى بدنى واژگونه مىسازيم . سورهء يس ، آيهء 68 .\r\n","page_name":" 279 ","page_number":279},
  {"content":"\r\n\r\nمىفرمايد اين مطالب مذكور در آيه قبلى يعنى آفرينش انسان و گياهان و تدبير آنها ، به جهت آن است كه خداى تعالى خود ، حق است و اوست كه هر موجودى را تحقّق مىبخشد و در كلّ نظام هستى حق را جارى مىكند « 1 » و اين اوست كه مردگان را زنده مىسازد كما اينكه از خاك مرده انسانى زنده مىآفريند و از زمين مرده بوسيلهء آب گياه زنده را ايجاد مىكند و اين امور بر او آسان است چون او بر هر امرى تواناست و ايجاد كننده و تدبير كنندهء همهء موجودات عالم است ، يعنى خلقت و تدبير انسان و نباتات كاشف از عموميّت قدرت خداست .\r\n( 7 )  ( وَ أَنَّ السَّاعَةَ آتِيَةٌ لا رَيْبَ فِيها وَ أَنَّ اللَّهَ يَبْعَثُ مَنْ فِي الْقُبُورِ )  : ( و اينكه رستاخيز آمدنى است و شكى در آن نيست و اينكه خدا همه در گور خفتگان را برمىانگيزد و زنده مىكند ) اين آيه عطف به  ( ذلِكَ بِأَنَّ اللَّهَ . . . )  در آيه قبلى است ، در آيه قبلى مسأله بعث را از طريق اثبات حق بودن خدا ثابت كرد ، يعنى اينكه خدا حق است و جز فعل حق و عارى از باطل از او صادر نمىشود و اگر خداوند براى عالم خلقت غايت و معادى منظور نكرده باشد ، خلقت عملى لغو و باطل مىبود ، كه ساحت خدا از آن بدور است ، پس بايد بعث و معادى باشد كه غايت خلقت و نهايت آن باشد . لذا از حق بودن خدا استفاده مىشود كه قيامت آمدنى است و وقوع آن مستلزم حسابرسى خلايق است و هيچ شكى در تحقّق آن وجود ندارد امّا آن ساعت قيامت ناگهانى و بىمقدمه فرا مىرسد و هيچ كس جز خدا از زمان وقوع آن آگاه نيست و در آن زمان خداوند همه مردگان خفته در گور را زنده مىسازد تا براى حساب و كتاب در محضر عدل الهى حاضر شوند . لذا بعث و حساب و جزا غايت و نهايت خلقت است .\r\n( 8 )  ( وَ مِنَ النَّاسِ مَنْ يُجادِلُ فِي اللَّهِ بِغَيْرِ عِلْمٍ وَ لا هُدىً وَ لا كِتابٍ مُنِيرٍ )  : ( بعضى از مردمند كه دربارهء خدا ، بدون علم و هدايت و كتابى روشن مجادله مىكنند )\r\nاين آيه گروه ديگر از مردم معرض و روى گردان از حق را ياد مىكند كه به گفته كشف الكشّاف به نظر مىرسد اين آيه دربارهء پيشوايان آن افرادى كه در ( آيه 3 ) ذكر\r\n\r\n\r\n","description":"","footnote":"\r\n( 1 ) . به قول حاجى سبزوارى :\r\n ما ذاته بذاته لذاته * موجود الحقّ العلى صفاته \r\n","page_name":" 280 ","page_number":280},
  {"content":"\r\n\r\nشد باشد ، اين مطلب را آيهء بعدى تأييد مىكند .\r\nبه هر جهت مىفرمايد اين افراد بدون علم حاصل از حجّت عقلى و بدون هدايت الهى كه تنها نصيب كسانى مىشود كه در بندگى و عبادت خدا خالص شده‌اند و خداوند دلشان را به نور معرفت خود روشن كرده است - و بدون وحى الهى و از طريق نبوّت - كه طرق سه‌گانه به سوى مطلق علم هستند و اوّلى از راه عقل ، دومى از راه چشم و سومى از راه گوش حاصل مىشود - دربارهء خداوند و امورى كه بازگشت آن به صفات و افعال الهى است عقايد و سخنانى ابراز مىكنند و بر گفته‌هاى خود اصرار نيز مىورزند .\r\n( 9 )  ( ثانِيَ عِطْفِهِ لِيُضِلَّ عَنْ سَبِيلِ اللَّهِ لَهُ فِي الدُّنْيا خِزْيٌ وَ نُذِيقُهُ يَوْمَ الْقِيامَةِ عَذابَ الْحَرِيقِ )  : ( اعراض و استكبار مىورزند تا مردم را از راه خدا گمراه كنند ، در اين دنيا ذلّت و خفّتى دارند و در قيامت عذاب سوزانى به آنها مىچشانيم )\r\n( ثانى عطفه ) يعنى پهلويش را شكست كه اين سخن كنايه از روى گردانى و اعراض است .\r\nپس حالت آن پيشوايان ضلالت و رؤساى مشركين به اين صورت است كه درباره خدا از روى جهل جدال مىكنند و از حق روى مىگردانند و استكبار مىورزند تا به اين وسيله مردم را گمراه كنند .\r\nآنگاه خداوند در مقام تهديد ايشان برآمده و مىفرمايد ، آنها در دنيا خوارى و ذلّت و رسوائى خواهند داشت و در قيامت عذاب سوزان الهى به ايشان خواهد رسيد همانطور كه مشاهده شد ، سرانجام كار رؤساى قريش و سردمداران كفر به كجا انجاميد .\r\n( 10 )  ( ذلِكَ بِما قَدَّمَتْ يَداكَ وَ أَنَّ اللَّهَ لَيْسَ بِظَلَّامٍ لِلْعَبِيدِ )  : ( و گوييم اين عذاب به جهت اعماليست كه به دو دست خود پيش فرستاده‌ايد و اينكه خداوند نسبت به بندگانش ستم پيشه نيست )\r\nخطاب به آن پيشوايان گمراهى مىفرمايد : اين عذاب و خزى و خوارى به جهت همان اعماليست كه در دنيا مرتكب شديد و اين التفات از غيبت به خطاب براى دلالت بر ملامت و عتاب است .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nو در آخر مىفرمايد ، خدا به بندهء خود ظلم نمىكند بلكه با هر يك به مقتضاى استحقاق او رفتار مىنمايد و به او آنچيزى را مىدهد كه وى با عمل و زبان حال خواستار آن باشد .\r\n( 11 )  ( وَ مِنَ النَّاسِ مَنْ يَعْبُدُ اللَّهَ عَلى حَرْفٍ فَإِنْ أَصابَهُ خَيْرٌ اطْمَأَنَّ بِهِ وَ إِنْ أَصابَتْهُ فِتْنَةٌ انْقَلَبَ عَلى وَجْهِهِ خَسِرَ الدُّنْيا وَ الْآخِرَةَ ذلِكَ هُوَ الْخُسْرانُ الْمُبِينُ )  : ( و بعضى از مردم كسانى هستند كه خدا را با بعضى شرايط و فرضها مىپرستند ، اگر خيرى به او برسد به آن آرامش مىيابد و اگر شرّ و آزمايشى به او برسد روى مىگرداند ، در دنيا و آخرت زيان مىبيند و اين زيان آشكار است ) ( حرف ) يعنى طرف و جانب ، اين آيه گروه ديگرى از اقسام مردم بىايمان و غير صالح را برمىشمارد كه ايشان خدا را بر يك جانب و فرض واحد مىپرستند و آن فرض آن است كه پرستش خدا برايشان خير دنيوى داشته باشد كه لازمهء اين قسم پرستش آن است كه دين در استخدام دنيا قرار بگيرد .\r\nاين چنين فردى اگر خير دنيوى به او برسد ، پرستش خدا را استمرار مىدهد و به آن دل مىبندد و اطمينان مىيابد ، امّا اگر دچار فتنه و امتحان شود يعنى رنج و سختى به او برسد روى گردانده از دين مرتدّ مىشود و دين را شوم مىپندارد و يا به اميد نجات از آن فتنه و مهلكه دست از دين مىكشد ، خداوند مىفرمايد اين افراد سرگردان كه تكيه‌گاه محكمى ندارند ، به جهت وقوع در محنت و مهلكه در دنيا زيانكارند ، و به جهت روى گرداندن از خدا و دين و ارتداد و كفر ، در آخرت زيانكار خواهند بود و اين خسارتى آشكار است كه نه در دنيا به خير رسيده‌اند و نه در آخرت ، و نهايت كارشان جهنّم خواهد بود .\r\n( 12 )  ( يَدْعُوا مِنْ دُونِ اللَّهِ ما لا يَضُرُّهُ وَ ما لا يَنْفَعُهُ ذلِكَ هُوَ الضَّلالُ الْبَعِيدُ )  :\r\n( غير خدا چيزى را مىخواند كه نه زيانى به او مىرساند و نه سودى و ضلالت بىانتها و بعيد همين است )\r\n( 13 )  ( يَدْعُوا لَمَنْ ضَرُّهُ أَقْرَبُ مِنْ نَفْعِهِ لَبِئْسَ الْمَوْلى وَ لَبِئْسَ الْعَشِيرُ )  : ( كسى را مىخواند كه ضررش نزديكتر از نفع آن است و چه بد معبود و همدمى است )\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nآنچه ايشان از غير خدا مىخوانند و مىپرستند همان بتهاى سنگى و يا بشرى است كه به جهت عدم شعور و اراده و نداشتن زمام اسباب هيچ نفع و ضررى براى عبادت كنندهء خود ندارند و اگر هم به عابد نفع يا ضررى برسد از ناحيه عبادت و فعل خود اوست نه از ناحيهء آن معبود ، آنگاه مىفرمايد كسى كه بتها را مىپرستد خودش در روز قيامت بتها را چنين توصيف مىكند و مىگويد : آنچه من در دنيا به عنوان مولا و ياور و مصاحب خود گرفتم ، ضررش بيشتر از سودش بود و قسم مىخورم كه چنين خدايى چه بد مولى و عشيرى است يعنى شخص بت‌پرست با مشاهده آثار سوء بت‌پرستى كه همان عذاب جاودان و هلاكت ابدى است اين سخنان را به زبان مىآورد .\r\n( 14 )  ( إِنَّ اللَّهَ يُدْخِلُ الَّذِينَ آمَنُوا وَ عَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الْأَنْهارُ إِنَّ اللَّهَ يَفْعَلُ ما يُرِيدُ )  : ( همانا خداوند كسانى را كه ايمان آورده و اعمال شايسته بجا آورده‌اند به بهشتهايى وارد مىسازد كه جويها در آن روان است و همانا خدا آنچه بخواهد مىكند )\r\nپس از ذكر وضع اولياء كفر كه پيرو شيطانند و پيروان ايشان و ساير افراد مذبذبى كه خدا را براساس فرض مىپرستند اينك در مقابله با آنها به وضع قسم ديگرى از مردم ، يعنى مؤمنان صالح ، مىپردازد و مىفرمايد : خدا ايشان را به واسطه حسن عقيده و عملشان وارد بهشتهايى مىكند كه نهرها از زير آن روان است ، يعنى آنان را به داشتن مثواى كريم و سرانجام نيك توصيف مىنمايد و در نهايت مىفرمايد : خداوند هر چه بخواهد اراده مىكند و انجام مىدهد پس اوست كه ارادهء اكرام و حسن عاقبت را براى ايشان نموده است .\r\n( 15 )  ( مَنْ كانَ يَظُنُّ أَنْ لَنْ يَنْصُرَهُ اللَّهُ فِي الدُّنْيا وَ الْآخِرَةِ فَلْيَمْدُدْ بِسَبَبٍ إِلَى السَّماءِ ثُمَّ لْيَقْطَعْ فَلْيَنْظُرْ هَلْ يُذْهِبَنَّ كَيْدُهُ ما يَغِيظُ )  : ( هر كه گمان دارد كه خدا پيغمبر را در دنيا و آخرت نصرت نمىدهد ، پس ريسمانى به آسمان كشد ، آنگاه آن را قطع كند و ببيند آيا نيرنگش آنچيزى را كه باعث خشم او شده از بين مىبرد ؟ )\r\n( سبب ) يعنى هر چيزى كه با آن چيز ديگرى را به دست مىآورند .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nظاهرا مشركين مىپنداشتند كه دينى كه رسولخدا صلّى اللّه عليه و آله و سلم آورده دروغ و نوظهور است و اساس محكمى ندارد و به همين دليل هم خداوند او را يارى نمىكند و دعوتش منتشر و فراگير نمىشود ، امّا وقتى آن حضرت به مدينه مهاجرت فرمود و خدا او را يارى كرد و دينش عالمگير شد ، اين حادثه غير منتظره آنها را سخت به خشم آورد و خداوند در اين آيه آنها را نكوهش مىكند و مىفرمايد : هر كس از مشركين كه خيال كند خدا پيامبر را يارى نمىكند و در دنيا نام او را بلند آوازه نمىسازد و در آخرت او را مشمول رحمت و مغفرت خود نمىگرداند ، و پيروان او را نيز نصرت و يارى نمىكند ، و آنگاه با مشاهده گسترش دين و نصرت خدا خشمگين مىشود ، چنين كسى طنابى بگيرد و با همان طناب به بلندى برود و خود را از آن آويزان كند يعنى خود را خفه كند - و آنگاه ببيند ، آيا كيد و حيله‌اش خشمش را فرو مىنشاند يا خير ؟ !\r\nامّا بعضى مفسرين « 1 » گفته‌اند معناى آيه اين است : كه كسى كه مىپندارد خدا او را در دنيا و آخرت يارى نمىكند ، به آسمان بالا رود و آنگاه مسافت را بپيمايد و ببيند آيا اين كيد و ترفند ، حكم خدا را كه باعث خشم او شده از بين مىبرد يا نه ؟\r\n( 16 )  ( وَ كَذلِكَ أَنْزَلْناهُ آياتٍ بَيِّناتٍ وَ أَنَّ اللَّهَ يَهْدِي مَنْ يُرِيدُ )  : ( اين چنين قرآن را به صورت آياتى روشن نازل كرديم و خدا هر كس را بخواهد هدايت مىكند )\r\nامر اين چنين است كه ما آيات قرآن را به صورتى بسيار واضح الدلالة و روشن نازل كرديم امّا مطلب از اين قرار است كه خدا هر كه را كه بخواهد به واسطه حسن عقيده و عملش ، هدايت مىكند و كسى كه خدا به دليل فسق و سوء اختيار او نخواهد ، وى را هدايت كند ، ديگر هدايت كننده‌اى برايش نخواهد بود و آيات آشكار قرآن هم در هدايت او مؤثر نبوده و كفايت نخواهد كرد .\r\n\r\n[ آيهء ( 24 - 17 ) بيان سجدهء تكوينى موجودات در برابر خدا و توضيح اينكه كليهء مذاهب اختلافاتشان به امر ربوبيّت خدا برمىگردد 
  ]\r\n( 17 )  ( إِنَّ الَّذِينَ آمَنُوا وَ الَّذِينَ هادُوا وَ الصَّابِئِينَ وَ النَّصارى وَ الْمَجُوسَ وَ الَّذِينَ أَشْرَكُوا إِنَّ اللَّهَ يَفْصِلُ بَيْنَهُمْ يَوْمَ الْقِيامَةِ إِنَّ اللَّهَ عَلى كُلِّ شَيْءٍ شَهِيدٌ )  : ( همانا كسانى كه ايمان آوردند و آنها كه يهودى شدند و صابئىها و نصارى و مجوس و كسانى كه\r\n\r\n\r\n","description":"","footnote":"\r\n( 1 ) . تفسير ابو الفتوح رازى ، ج 8 .\r\n","page_name":" 284 ","page_number":284},
  {"content":"\r\n\r\nشرك ورزيدند ، خدا در روز قيامت آنها را از يكديگر جدا مىكند همانا خدا بر همه چيز گواه است )\r\nمنظور از مؤمنان ، اهل اسلام و گروندگان به حضرت محمد صلّى اللّه عليه و آله و سلم و منظور از ( الذين هادوا ) گروندگان به موسى عليه السّلام و پيامبران قبل از اوست كه كتابشان تورات است و بخت النصر پادشاه بابل در اواسط قرن 7 ( ق . م ) بر آنها چيره شد و تورات را بسوزانيد و مدتها به كلّى نابود شد تا آنكه عزراى كاهن در روزگارى كه كوروش پادشاه ايران بابل را فتح نموده و بنى اسرائيل را از اسارت نجات داد و به سرزمين مقدّس بازگردانيد ، آن را نوشت .\r\nو مراد از ( صابئين ) كسانى هستند كه حدّ وسط ميان يهود و مجوس را باور دارند و كتاب آسمانى ايشان منسوب به حضرت يحيى عليه السّلام است ، كه به نوعى قائل به تأثير وضعيّت نجومى كواكب در سرنوشت آدميان هستند « 1 » .\r\nو مراد از ( نصارى ) گروندگان به عيسى بن مريم ( عليهما السّلام ) و پيامبران قبل از اوست و كتب مقدّسه آنها شامل انجليهاى چهارگانه ( لوقا ، مرقس ، يوحنا و متى ) و كتب عهد قديم است البته آن مقدار از آنها كه كليسا آن را مقدّس بداند لكن قرآن كريم مىفرمايد : كتاب مسيحيان ، تنها آن انجيلى است كه به عيسى عليه السّلام نازل شد .\r\nو منظور از ( مجوس ) قومى هستند كه به زرتشت گرويده و كتاب مقدّسشان اوستا نام دارد « 2 » . و كتاب مقدس ايشان در زمان استيلاى اسكندر بر ايران به كلى از بين رفت و بعدا در زمان ملوك ساسانى مجددا به رشتهء تحرير در آمد ، ايشان وجود همهء عالم را مستند به اهورا مزدا مىدانند لكن براى تدبير عالم به دو منشاء ( يزدان ) و ( اهريمن ) يا نور و ظلمت اعتقاد دارند و عناصر بسيطه خصوصا آتش را مقدّس مىدانند « 3 » .\r\n\r\n\r\n","description":"","footnote":"\r\n( 1 ) . ظاهرا صابئين گروندگان به حضرت ادريس عليه السّلام پيامبرند كه به لسان قرآن خداوند او را قبل از مسيح مانند او زنده و در مكان عالى جا داده است .\r\n( 2 ) . به احتمال قوى مجوس همان گروندگان به حضرت ابراهيم پيامبر عليه السّلام مىباشند .\r\n( 3 ) . چون حضرت ابراهيم را در آتش انداختند و به امر الهى سرد و گلستان شد آن را مقدّس شمرده‌اند . ( مصحح )\r\n","page_name":" 285 ","page_number":285},
  {"content":"\r\n\r\nو مراد از ( مشركين ) بت‌پرستان يا وثنيين هستند كه اصول مذهب آنها سه تا است : 1 - مذهب وثنيت صابئه 2 - وثنيت برهمائيه 3 - بودايى ، البته غير از اين سه طائفه اقوام ديگرى هم هستند كه بت مىپرستند ، بدون اينكه پرستش خود را بر اصل منظمى استوار سازند ، مانند بت‌پرستان حجاز و غير ايشان در ساير بلاد جهان .\r\nبه هر جهت خداوند مىفرمايد ما در قيامت در ميان ايشان دربارهء مسائلى كه ايشان با هم اختلاف داشته‌اند فصل قضا و حكم به حق مىنمائيم تا محقّ آنها از مبطل جدا شود و در آخر براى تعليل به حق بودن اين حكم الهى مىفرمايد خداوند بر همه چيز گواه است ، لذا حكم او در مورد همه به حق خواهد بود .\r\n( 18 )  ( أَ لَمْ تَرَ أَنَّ اللَّهَ يَسْجُدُ لَهُ مَنْ فِي السَّماواتِ وَ مَنْ فِي الْأَرْضِ وَ الشَّمْسُ وَ الْقَمَرُ وَ النُّجُومُ وَ الْجِبالُ وَ الشَّجَرُ وَ الدَّوَابُّ وَ كَثِيرٌ مِنَ النَّاسِ وَ كَثِيرٌ حَقَّ عَلَيْهِ الْعَذابُ وَ مَنْ يُهِنِ اللَّهُ فَما لَهُ مِنْ مُكْرِمٍ إِنَّ اللَّهَ يَفْعَلُ ما يَشاءُ )  : ( آيا نمىبينى كه هر كه در آسمانها و زمين است و خورشيد و ماه و ستارگان و كوهها و درختان و جانوران و بسيارى از مردمان خدا را سجده مىكنند و بسيارى نيز عذاب بر آنها محقّق شده ، و هر كس كه خدا او را خوار كند ديگر كسى نخواهد بود كه او را گرامى بدارد ، همانا خدا هر چه بخواهد مىكند )\r\nخطاب با همهء افرادى است كه توانايى ديدن و درك را دارند و منظور از ( رؤيت ) در اينجا دانستن است ، شايد هم مراد فقط رسولخدا صلّى اللّه عليه و آله و سلم بوده و مقصود از رؤيت ، رويت قلبى باشد .\r\nمراد از سجده و نسبت آن به غير عقلا ، سجدهء تكوينى است - نه سجدهء تشريعى و تكليفى - كه به معناى اظهار تذلّل و كوچكى و خضوع ذاتى در برابر عزّت و عظمت و كبريايى خداى عز و جلّ و مقهور بودن همهء موجودات در برابر قهر و سلطنت اوست ، و لازمهء آن اين است كه ( من ) در جمله ( من فى الارض ) شامل همه مردم اعم از مؤمن و كافر شود چون در امر تكوينى استثنائى نيست ، زيرا همه مخلوق خدا هستند و در برابر عظمت او منقاد و مطيع مىباشند ، حتّى كافر در عصيانش ، از تحت سيطرهء خدا بيرون\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nنيست . اينكه در شمار سجده كنندگان ، آسمان و زمين ، را نام نبرد با اينكه حكم سجده تكوينى شامل آنها نيز هست ، مىفهماند كه مخلوقات علوى و سفلى ( والاتر و پست‌تر ) چه آنها كه عقل دارند و چه غير ايشان ، همه در وجود خود ، در برابر عظمت و عزّت الهى خاضع و خاكسارند و مدام با هستى خود به طور تكوينى و اضطرارى سجده مىكنند .\r\nآنگاه مىفرمايد ( كثير من الناس ) يعنى بسيارى از مردم خدا را سجده مىكنند از همين ذكر ، معلوم مىشود كه مراد از سجدهء اول سجده تكوينى و مراد از اين سجده ، سجدهء شريعى و تكليفى است كه در آن حقيقت بندگى ظهور مىيابد و اين غير سجدهء نوع اول است چون اگر همان بود شامل همهء افراد بشر مىشد .\r\nدر ادامه مىفرمايد بسيارى از مردم عذاب بر ايشان حتمى شده يعنى در اثر سرپيچى از سجده تشريعى و اعراض از دين حق ، خداوند عذاب را بر آنها محقّق نموده و اگر ثبوت عذاب به جاى ذكر خوددارى آنها از سجده بيان شده است ، براى اين است كه دلالت كند كه اين عذاب عين همان عمل ايشان است كه به صورت عذاب به آنها برمىگردد ، و نيز براى آن است كه زمينهء جمله بعدى فراهم شود كه مىفرمايد هر كس را كه خدا خوار كند ديگر كسى براى او نخواهد بود كه وى را گرامى بدارد چون اهل عذاب هم به واسطه خوددارى از سجده دچار خوارى و ذلّت مىشوند كه در ادامهء آن هرگز كرامت و خيرى به ايشان نخواهد رسيد و در آخر براى دلالت بر عموميّت و كمال قدرت الهى و نيز به جهت تعليل مطلب قبلى ( عذاب معاندان و خوار كردن ايشان ) مىفرمايد : خدا هر چه بخواهد مىكند چون بر هر امرى تواناست و هيچ كس نمىتوانند مانع از حكم او شود .\r\n( 19 )  ( هذانِ خَصْمانِ اخْتَصَمُوا فِي رَبِّهِمْ فَالَّذِينَ كَفَرُوا قُطِّعَتْ لَهُمْ ثِيابٌ مِنْ نارٍ يُصَبُّ مِنْ فَوْقِ رُؤُسِهِمُ الْحَمِيمُ )  : ( اين دو گروه دشمنان هم هستند كه در خصوص پروردگارشان با يكديگر مخاصمه كرده‌اند ، و كسانى كه كفر ورزيدند ، برايشان جامه‌هايى از آتش بريده شده و از بالاى سرهايشان آب جوشان ريخته مىشود ) ، مراد از\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nدو طائفه همان دو گروه مردم هستند كه در آيهء قبل ذكر شد  ( كَثِيرٌ مِنَ النَّاسِ وَ كَثِيرٌ حَقَّ عَلَيْهِ الْعَذابُ )  ، يعنى گروه سجده كننده و محقّ و گروه اعراض كننده و باطل .\r\nپس همهء گروههاى ذكر شده در دو آيهء قبل را مىتوان در دو گروه منحصر كرد :\r\nگروه حق و گروه باطل . آنگاه با تعبير لطيفى مىفهماند كه برگشت تمامى اختلافات مذاهب به يك امر است و آن ، صفت ربوبيّت خداست . گروه حق ، ربّ خود را به اسماء و صفات شايسته او توصيف مىكنند و افعالى به او نسبت مىدهند كه لايق ساحت اوست و به پروردگارشان ايمان دارند و به مقتضاى ايمانشان اعمال صالح انجام مىدهند .\r\nامّا گروه كافر وحدانيّت خدا را منكر شده ، يا صنع و ايجاد را به طبيعت و دهر نسبت مىدهند و يا منكر رسالت و نبوّت مىشوند يا ضروريّات دين حق را انكار مىكنند و در نتيجه به حق كفر مىورزند و آن را مىپوشانند ، آنگاه به توصيف اين دو طائفه مىپردازد ابتدا وصف كافران را مىگويد كه جامه‌اى از آتش برايشان مىبرند و از بالاى سرشان آب جوشان بر سرشان مىريزند .\r\n( 20 )  ( يُصْهَرُ بِهِ ما فِي بُطُونِهِمْ وَ الْجُلُودُ )  : ( كه به وسيله آن آب جوشان امعاء و احشاء و پوستهايشان ذوب مىشود )\r\nيعنى آنچه درون بدن آنهاست و نيز پوست بدنشان در اثر حرارت آن آب ذوب و گداخته مىگردد .\r\n( 21 )  ( وَ لَهُمْ مَقامِعُ مِنْ حَدِيدٍ )  : ( براى ايشان گرزهاى آهنين خواهد بود )\r\nيعنى با پتكهاى آهنين معذّب خواهند شد .\r\n( 22 )  ( كُلَّما أَرادُوا أَنْ يَخْرُجُوا مِنْها مِنْ غَمٍّ أُعِيدُوا فِيها وَ ذُوقُوا عَذابَ الْحَرِيقِ )  :\r\n( هر گاه بخواهند از آن محنت به درآيند مجددا به آن باز گردانده مىشوند و گفته شود بچشيد عذاب سوزان را )\r\nپس آنها از عذاب دوزخ رهايى ندارند و هر زمان كه اراده كنند از آن عذاب و محنت خارج شوند ، دوباره ايشان را به آتش و عذاب باز مىگردانند و خطابشان مىكنند كه بچشيد عذاب سوزنده را .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n( 23 )  ( إِنَّ اللَّهَ يُدْخِلُ الَّذِينَ آمَنُوا وَ عَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الْأَنْهارُ يُحَلَّوْنَ فِيها مِنْ أَساوِرَ مِنْ ذَهَبٍ وَ لُؤْلُؤاً وَ لِباسُهُمْ فِيها حَرِيرٌ )  : ( همانا خداوند كسانى را كه ايمان آورده و اعمال شايسته كنند وارد بهشتهايى مىسازد كه نهرها در زير آن جريان دارد در حالى كه در آنجا با دستبندهايى از طلا و مرواريد آراسته شده‌اند و لباس ايشان در آنجا زيبا خواهد بود )\r\nدر مقابله با وضع كافران ، به شرح وضع مؤمنان مىپردازد كه آنها عقيده و عمل نيك را با هم آميخته‌اند و در مقابل ، خداوند بهترين مقامات و قرارگاهها را نصيب ايشان مىكند كه در آنجا به انواع نعمات متنعّم هستند .\r\n( 24 )  ( وَ هُدُوا إِلَى الطَّيِّبِ مِنَ الْقَوْلِ وَ هُدُوا إِلى صِراطِ الْحَمِيدِ )  : ( و آنان به گفتار نيك هدايت شده‌اند و به راه ستوده رهنمون گشته‌اند )\r\n( قول طيّب ) يعنى گفتار پاكيزه كه در آن خباثت نباشد ، پس سخن باطل و لغو در كلام ايشان نيست ، و خداوند وسيلهء چنين سخنى را برايشان فراهم نموده و آنها را بسوى صراط حميد هدايت كرده و جز افعال پسنديده از ايشان صادر نمىشود و جز كلام پاكيزه سخنى از دهانشان بيرون نمىآيد .\r\n\r\n[ آيهء ( 37 - 25 ) آيات مربوط به فوائد دنيوى و اخروى مناسك حج 
  ]\r\n( 25 )  ( إِنَّ الَّذِينَ كَفَرُوا وَ يَصُدُّونَ عَنْ سَبِيلِ اللَّهِ وَ الْمَسْجِدِ الْحَرامِ الَّذِي جَعَلْناهُ لِلنَّاسِ سَواءً الْعاكِفُ فِيهِ وَ الْبادِ وَ مَنْ يُرِدْ فِيهِ بِإِلْحادٍ بِظُلْمٍ نُذِقْهُ مِنْ عَذابٍ أَلِيمٍ )  :\r\n( بدرستى كسانى كه كفر ورزيدند و از راه خدا و از مسجد الحرام كه ما آن را براى همه مردم معبد قرار داديم و مقيم و مسافر در آن يكسان است ، باز مىدارند بدانند كه ما به هر كس از ايشان كه بخواهد در آنجا تجاوز و ستمى بكند عذاب دردناكى مىچشانيم )\r\n( صدّ ) يعنى جلوگيرى ( سواء ) يعنى برابر ( عكوف ) به معناى اقامت و ( بادى ) به معناى كسى است كه مقيم مكّه نباشد و ( الحاد ) به معناى ميل به خلاف استقامت يعنى كجى و انحراف است .\r\nمراد از  ( الَّذِينَ كَفَرُوا )  مشركين مكّه هستند امّا شامل هر كس كه اعمالش مانند ايشان باشد نيز مىشود ، به هر جهت ايشان مانع از گرويدن مردم به اسلام مىشدند و از اقامهء\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nشعائر الهى در مسجد الحرام جلوگيرى مىكردند و بر اين اعمال مداومت داشتند ، بعد مسجد الحرام را توصيف مىنمايد به اينكه خدا آن را محلّ عبادت مردم قرار داده - نه آنكه ملك مردم باشد - و مردم بايد بتوانند آزادانه در آنجا خدا را عبادت كنند و مراسم دينى بجا بياورند و در اين امر فرقى بين مقيمين مكه و تازه واردان وجود ندارد و همه در امر عبادت و انجام فرائض بطور يكسان آزاد هستند ، از اين جمله نتيجه مىشود كه عبادت در مسجد الحرام حقّ مردم است و لذا جلوگيرى از ايشان ، تعدّى در حقّ و الحاد به ظلم است .\r\nبه همين دليل مىفرمايد كسانى كه كفر ورزيدند و مانع راه خدا شدند و مردم را از عبادت در مسجد الحرام باز داشتند بدانند كه چون ايشان با الحاد و ظلم با مردم مواجه مىشوند ما عذاب دردناكى به ايشان مىچشانيم .\r\n( 26 )  ( وَ إِذْ بَوَّأْنا لِإِبْراهِيمَ مَكانَ الْبَيْتِ أَنْ لا تُشْرِكْ بِي شَيْئاً وَ طَهِّرْ بَيْتِيَ لِلطَّائِفِينَ وَ الْقائِمِينَ وَ الرُّكَّعِ السُّجُودِ )  : ( هنگاميكه تعيين كرديم براى ابراهيم جاى آن خانه را و مقرّر كرديم كه چيزى را با من شريك نپندار و خانه‌ام را براى طواف كنندگان ، نمازگزاران و اهل ركوع و سجود پاكيزه نما )\r\nمىفرمايد آن زمانى كه مكان خانه را براى ابراهيم مرجعى براى عبادت قرار داديم ، تا عبادت كنندگان آنجا را محل عبادت خود قرار دهند - نه محل سكونت - يعنى وقتى كه ما به ابراهيم وحى كرديم كه براى عبادت ما اين مكان را قرار بده و آنگاه مقرّر كرديم كه اى ابراهيم هيچ چيز را شريك من قرار نده ، در اين آيه نهى از شرك مخصوص به نهى از شرك در عبادت است و به عبارت بهتر نهى به شرك در اعمال حج از قبيل تلبيه براى بتها ، اهلال براى ايشان و امثال آن تعلّق مىگيرد .\r\nدر ادامه مىفرمايد : به او وحى كرديم كه خانه مرا براى عبادت طواف كنندگان و نماز گزاران و راكعان و ساجدان تطهير كن . يعنى اينكه ابراهيم عليه السّلام آنجا را از پليدى اعمال شرك‌آميز و خباثت بتها و همه اعمال زشتى كه مايهء فساد عبادت است ، پاك نمايد و طريقهء صحيح عبادت خالص و عارى از شرك را به ايشان تعليم دهد .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n( 27 )  ( وَ أَذِّنْ فِي النَّاسِ بِالْحَجِّ يَأْتُوكَ رِجالًا وَ عَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ )  : ( و مردم را نداى حج ده تا پياده به سوى تو آيند و سوار بر مركبهاى لاغر شده از هر دره عميق و راه دورى مىآيند )\r\n( تأذين ) به معناى اعلام كردن با صداى بلند و ندا كردن است و ( حج ) در لغت به معناى قصد مىباشد كه در اصطلاح به قصد خانه خدا يا قصد عمل حج اطلاق مىشود .\r\n( رجال ) جمع ( راجل ) به معناى پياده و ( ضامر ) يعنى لاغرى كه از زياد راه رفتن لاغر شده باشد و ( فجّ ) يعنى راه دور .\r\nاين آيه عطف به آيهء سابق است كه مخاطب آن ابراهيم عليه السّلام مىباشد و معناى آيه واضح است ، يعنى اى ابراهيم در ميان مردم مراسم حج را اعلام كن كه مردم به صورت پياده يا سوار بر مركبهاى لاغر از هر راه دورى خواهند آمد . و لفظ ( كل ) در اينجا افادهء كثرت مىكند نه استغراق و كليّت .\r\n( 28 )  ( لِيَشْهَدُوا مَنافِعَ لَهُمْ وَ يَذْكُرُوا اسْمَ اللَّهِ فِي أَيَّامٍ مَعْلُوماتٍ عَلى ما رَزَقَهُمْ مِنْ بَهِيمَةِ الْأَنْعامِ فَكُلُوا مِنْها وَ أَطْعِمُوا الْبائِسَ الْفَقِيرَ )  : ( تا شاهد منافع خويش باشند و نام خدا را در روزهايى معيّن بر چهارپايانى كه خداوند روزى ايشان كرده ذكر كنند پس از آن بخوريد و به درماندهء فقير نيز بخورانيد )\r\nمىفرمايد به سوى تو مىآيند تا منافع خود را مشاهده كنند كه منافع حج اعمّ از منافع دنيوى و اخروى است ، منافع دنيوى آن كه آشكار است ، وقتى اقوام و مليّتهاى مختلف از مناطق گوناگون زمين با همهء تفاوتها در يك جا در كنار خانهء خدا جمع شده و يكديگر را شناختند و آشكار شد كه كلمه واحدهء همه آنها كلمهء حق است و معبود همه يكى است و قبله همه كعبه است ، اين اتّحاد روحى آنها به اتّحاد جسمى و وحدت كلمه و تشابه در عمل منجر مىشود و هر يك در حدّ توان ، در رفع مشكلات ديگرى مىكوشند و خوبيهاى يكديگر را مىآموزند و به كمك هم مىشتابند ، آنوقت جامعه‌هاى كوچك به صورت يك جامعه و امّت بزرگ مبدّل مىشود و نيروهاى جزئى مجتمع شده و نيرويى بزرگ فراهم مىگردد كه كوههاى محكم نيز در برابر آن\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nتاب مقاومت ندارند و هيچ جبّار طغيانگرى حريف ايشان نمىشود .\r\nنوع دوم ، منافع اخرويست كه همان وجود انواع تقرّبها به سوى خداى متعال است كه اثر آن در عمل و گفتار آدمى هويدا مىشود ، چون عمل حج با مناسك خود انواع عبادتها را شامل مىگردد مانند ، ترك بعضى لذايذ زندگى و كارهاى دنيوى و ترك كوشش براى دنيا ، و تحمّل مشقّات و طواف پيرامون خانه خدا و نماز و قربانى و انفاق و روزه و غير آن كه هر يك براى متحوّل كردن جسم و جان بشر كفايت مىكنند . لذا عمل حج با اركان خود يك دورهء كامل مسير عبوديّت ابراهيم عليه السّلام در مراحل توحيد ، نفى شرك و اخلاص عبوديّت وى را مجسّم مىسازد .\r\nپس مردم وقتى براى حج به سوى خانه‌اى كه ابراهيم عليه السّلام بنا كرده ، بيايند منافع اخروى و دنيوى آن را مشاهده مىكنند و به آن علاقه‌مند مىگردند . آنگاه غايت ديگر حج را بيان مىكند كه همان ياد خدا در ايام معيّن يعنى ايام تشريق - روز - 10 و 11 و 12 و 13 ذى الحجه - مىباشد .\r\nآنگاه مىفرمايد به خلاف مشركين كه چهارپايان خود را در پيش بتها قربانى مىكردند ، اهل توحيد بايد چهارپايان خود را با ذكر نام خدا بر آنها ، قربانى كنند و هم خودشان از آن تناول كنند و هم افراد فقير و محتاج را با آن اطعام نمايند و حكم اولى اباحى و ترخيصى است ( يعنى مىتوانند خودشان هم بخورند ) و حكم دومى الزامى است ( يعنى بايد فقرا و نيازمندان را اطعام كنند ) .\r\n( 29 )  ( ثُمَّ لْيَقْضُوا تَفَثَهُمْ وَ لْيُوفُوا نُذُورَهُمْ وَ لْيَطَّوَّفُوا بِالْبَيْتِ الْعَتِيقِ )  : ( آنگاه بايد پليديهاى حال احرام را بزدايند و به نذرهايشان وفا كنند و بر اين خانهء كهن طواف نمايند )\r\n( تفث ) يعنى چرك بدن و ( قضاى تفث ) يعنى زدودن هر چيزى كه به جهت احرام در بدن پيدا شده ، مانند ناخن و مو و امثال آن كه اين عمل كنايه از خروج از حالت احرام است و ( وفاى نذر ) يعنى اتمام هر تكليفى كه با نذر و امثال آن بر آنها واجب شده و مراد از ( طواف بيت عتيق ) مطابق تفسير ائمه اهل بيت عليهم السلام ، طواف نساء است ، چون\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nخروج از احرام و حلال شدن همه محرّمات فقط با طواف نساء صورت مىگيرد .\r\nو اينكه كعبه را بيت عتيق ناميد به جهت قديمى بودن آن است چون اين خانه مطابق نصّ قرآن ، اولين خانه‌ايست كه براى عبادت خدا در زمين بنا شده و در آن روز حدود دو هزار و پانصد سال از عمر آن مىگذشت كه امروز 4000 سال از ساخت آن مىگذرد و به فضل و اراده الهى هنوز آباد و پابرجاست « 1 » .\r\n( 30 )  ( ذلِكَ وَ مَنْ يُعَظِّمْ حُرُماتِ اللَّهِ فَهُوَ خَيْرٌ لَهُ عِنْدَ رَبِّهِ وَ أُحِلَّتْ لَكُمُ الْأَنْعامُ إِلَّا ما يُتْلى عَلَيْكُمْ فَاجْتَنِبُوا الرِّجْسَ مِنَ الْأَوْثانِ وَ اجْتَنِبُوا قَوْلَ الزُّورِ )  : ( آرى چنين است و هر كس حرمات الهى را اكرام نمايد ، اين عمل براى او نزد پروردگارش عمل خيرى است و چهارپايان بر شما حلال شد مگر آنچه كه برايتان خوانده شود ، پس از پليدى بتها كناره‌گيرى كنيد و از گفتار باطل و دروغ اجتناب نمائيد )\r\n( حرمت ) يعنى چيزى كه هتك و اهانت به آن جايز نيست و رعايت احترام آن لازم است . ( اوثان ) يعنى بتها و ( زور ) به معناى انحراف از حق است ، مىفرمايد آنچه از شعائر حج ذكر كرديم اين است ، آنگاه براى تشويق مردم به بزرگداشت حرمات الهى مىفرمايد : هر كس احترام حرمات الهى را نگاه دارد و از حدود آنها تجاوز نكند ، اين عمل نيكى نزد پروردگارش محسوب مىشود . آنگاه اشاره مىكند كه از جمله رزقهاى حلالى كه خداوند براى مردم قرار داده گوشت و ساير منافع چهارپايان است جز موارد حرامى كه خداوند آنها را در سورهء انعام بيان كرده است پس مراد از  ( إِلَّا ما يُتْلى عَلَيْكُمْ )  استمرار تلاوت است ، نه آنكه آن را به معناى تلاوت در آينده بدانيم « 2 » .\r\nو خوردنيهاى حرام چنانچه در سوره انعام ذكر شد شامل : ميته و خون و گوشت خوك و آن حيوانى كه بنام غير خدا ذبح شده بود ، امّا در اين آيه با توجّه به سياق ،\r\n\r\n\r\n","description":"","footnote":"\r\n( 1 ) . البته منظور اين است از زمان مرّمت آن توسط ابراهيم عليه السّلام 4000 سال مىگذرد و گرنه اصل ساخت خانهء كعبه توسط حضرت آدم عليه السّلام بوده كه بيش از ده‌هزار سال است . ( مترجم )\r\n( 2 ) . صاحب كشاف در ج 3 ، اين معنا را به سوره مائده ارجاع داده كه بعد از اين سوره نازل شده است .\r\n","page_name":" 293 ","page_number":293},
  {"content":"\r\n\r\nعنايت به خصوص ذبح براى غير خداست و خداوند از اين عمل نهى مىكند و در ادامه مىفرمايد از پليدى بتها و سخن باطل اجتناب كنيد ، چون مشركين بر قربانى كردن براى تقرّب به بتها و ذكر نام بتها بر قربانى اصرار مىورزيدند .\r\n( 31 )  ( حُنَفاءَ لِلَّهِ غَيْرَ مُشْرِكِينَ بِهِ وَ مَنْ يُشْرِكْ بِاللَّهِ فَكَأَنَّما خَرَّ مِنَ السَّماءِ فَتَخْطَفُهُ الطَّيْرُ أَوْ تَهْوِي بِهِ الرِّيحُ فِي مَكانٍ سَحِيقٍ )  : ( در حالى كه براى خدا مخلصيد و به او شرك نمىورزيد ، و هر كس به خدا شرك ورزد ، گويا از آسمان فرو افتاده و پرندگان او را ربوده‌اند يا باد او را به مكانى دور دست برده است )\r\n( حنيف ) يعنى چيزى كه از دو طرف افراط و تفريط به جانب وسط تمايل داشته و معتدل باشد . و مراد از حنيف بودن مردم براى خدا اين است كه مردم از جانب بتها به سوى خدا مايل گردند و به او شرك نورزند و اين دو جمله يعنى  ( حُنَفاءَ لِلَّهِ )  و  ( غَيْرَ مُشْرِكِينَ بِهِ )  هر دو ، حال از فاعل ( فاجتنبوا ) در آيهء قبل هستند . يعنى خداوند مىفرمايد :\r\nشما از سخنان باطل و ذكر نام بتها بر قربانى اجتناب كنيد ، در حالى كه از غير خدا به سوى او مايل بوده و در اعمال خود به او شرك نمىورزيد ، چون مشركين در عمل حج اينطور تلبيه مىگفتند : لبيك اى خدا ، شريكى براى تو نيست ، مگر شريكى كه متعلّق به توست و تو هم آن را مالكى و هم مالك مايملك او هستى !\r\nدر ادامه شخصى را كه شرك بورزد ، در عمل شرك و سقوط از درجات انسانيت به وادى ضلالت و اينكه شيطان او را شكار مىكند و او از راه حق دور مىافتد ، به شخصى تشبيه مىنمايد كه در حال سقوط از آسمان است و پرندهء شكارى او را به سرعت مىگيرد و يا باد او را به مكانى دور پرتاب مىكند كه در هر صورت هلاك خواهد شد .\r\n( 32 )  ( ذلِكَ وَ مَنْ يُعَظِّمْ شَعائِرَ اللَّهِ فَإِنَّها مِنْ تَقْوَى الْقُلُوبِ )  : ( امر چنين است و هر كس كه شعائر الهى را بزرگ بدارد اين امر از پرهيزگارى دلهاست )\r\n( شعائر ) يعنى علامات و نشانه‌هايى كه خداوند آنها را براى اطاعت خود نصب نموده ، مثل صفا و مروه كه خداوند آنها را از شعائر الهى مىنامد به هر جهت مىفرمايد :\r\nقضيه از اين قرار است كه هر كس كه احترام شعائر الهى را حفظ كند و آنها را بزرگ\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nبدارد اين عمل او از تقواى قلبش نشأت مىگيرد . چون حقيقت تقوى و از مصاديق تقوى آن است كه انسان از ناخشنودى و سخط الهى احتراز كند و از محرّمات او اجتناب نمايد كه اين عمل امرى معنوى و قائم به دل انسان است .\r\n( 33 )  ( لَكُمْ فِيها مَنافِعُ إِلى أَجَلٍ مُسَمًّى ثُمَّ مَحِلُّها إِلَى الْبَيْتِ الْعَتِيقِ )  : ( براى شما تا مدتى از آن امر منافعى است آنگاه محّل آن به سوى خانه كعبه است )\r\nيعنى براى شما در اين شعائر ( مخصوصا شتران قربانى ) منافعى است از قبيل سوار شدن بر پشت آنها و نوشيدن شيرشان در هنگام احتياج البته تا مدتى معيّن ، و آن وقتى است كه بايد قربانى شوند ، و آنگاه وقت رسيدن اجل آن براى ذبح تا زمان رسيدن به خانه كعبه به اتمام مىرسد ، اين معنا مطابق روايات ائمه اهل بيت عليهم السلام است ليكن بعضى مفسران « 1 » گفته‌اند مراد از شعائر ، مناسك حج است و منافع امر تجارت و خريد و فروش مىباشد و سرآمد مناسك حجّ كنار خانهء خداست كه در آنجا آخرين عمل حجّ يعنى طواف انجام مىشود .\r\n( 34 )  ( وَ لِكُلِّ أُمَّةٍ جَعَلْنا مَنْسَكاً لِيَذْكُرُوا اسْمَ اللَّهِ عَلى ما رَزَقَهُمْ مِنْ بَهِيمَةِ الْأَنْعامِ فَإِلهُكُمْ إِلهٌ واحِدٌ فَلَهُ أَسْلِمُوا وَ بَشِّرِ الْمُخْبِتِينَ )  : ( و براى هر امتّى عبادتى قرار داديم ، تا نام خدا را بر حيوانات زبان بسته‌اى كه روزيشان شده ، ياد كنند ، پس معبود شما خداى يگانه است ، مطيع او شويد و فروتنان را بشارت بده )\r\n( 35 )  ( الَّذِينَ إِذا ذُكِرَ اللَّهُ وَجِلَتْ قُلُوبُهُمْ وَ الصَّابِرِينَ عَلى ما أَصابَهُمْ وَ الْمُقِيمِي الصَّلاةِ وَ مِمَّا رَزَقْناهُمْ يُنْفِقُونَ )  : ( همان كسانى كه وقتى نام خدا برده شود ، دلهايشان بترسد و در برابر حوادث صبورند و نماز به پا مىدارند و از آنچه روزيشان كرده‌ايم ، انفاق مىكنند )\r\nمىفرمايد ما براى تمام امّتهاى مؤمن گذشته عباداتى قرار داديم كه مشتمل بر قربانى و ذبح بود تا آنان هم نام خدا را هنگام ذبح بر چهارپايانى كه خدا روزيشان كرده ، ببرند ، پس شما امّت ابراهيمى ، اوّلين امّتى نيستيد كه قربانى برايتان مقرّر شده .\r\n\r\n\r\n","description":"","footnote":"\r\n( 1 ) . تفسير كشّاف ، ج 3 .\r\n","page_name":" 295 ","page_number":295},
  {"content":"\r\n\r\nلذا خداى شما همان خداى واحدى است كه براى امّتهاى گذشته نيز همين احكام شما را تشريع كرده ، پس اسلام بياوريد و تسليم او شويد يعنى عمل خود را تنها براى او بجا آوريد و نسبت به او مخلص باشيد . آنگاه خطاب به رسولخدا صلّى اللّه عليه و آله و سلم مىفرمايد : مخبتين را بشارت بده ، يعنى هر كس براى خدا در حج خود تسليم بوده و اخلاص داشته باشد از زمرهء مخبتين است . و آنگاه مخبتين را توصيف مىنمايد و مىفرمايد ايشان كسانى هستند كه قلبهايشان در برابر ذكر خدا خاشع است چون از عظمت و كبريايى مقام او بيمناكند و در برابر شدايد خويشتندار هستند و نماز را به پا مىدارند و خود را در موقف عبوديّت خدا قرار مىدهند و از آنچه روزى ايشان كرده‌ايم انفاق مىكنند پس اين صفات چهارگانه اوصاف مخبتين است و همهء اين اعمال در حج تمثّل و تحقّق مىيابد .\r\n( 36 )  ( وَ الْبُدْنَ جَعَلْناها لَكُمْ مِنْ شَعائِرِ اللَّهِ لَكُمْ فِيها خَيْرٌ فَاذْكُرُوا اسْمَ اللَّهِ عَلَيْها صَوافَّ فَإِذا وَجَبَتْ جُنُوبُها فَكُلُوا مِنْها وَ أَطْعِمُوا الْقانِعَ وَ الْمُعْتَرَّ كَذلِكَ سَخَّرْناها لَكُمْ لَعَلَّكُمْ تَشْكُرُونَ )  : ( و قربانيها را براى شما از جملهء مراسم حج قرار داديم كه خير شما نيز در آن است ، پس نام خدا را در حالتى كه برپا ايستاده‌اند بر آنها ياد كنيد و چون پهلو بر زمين نهادند ، از گوشتشان بخوريد و به فقير و سائل بخورانيد ، اين چنين ، حيوانات را مسخّر شما كرديم تا شايد شكر بجا آوريد )\r\n( بدن ) يعنى شتر فربه و پر گوشت كه خداوند به اعتبار اينكه در راه خدا قربانى مىشود آن را از شعائر خوانده است .\r\n( صوّاف ) جمع ( صافّه ) به معناى آن است كه حيوان ايستاده باشد و دستها و پاهايش برابر هم بوده و دستهايش بسته باشد .\r\nو عبارت  ( وَجَبَتْ جُنُوبُها )  يا به پهلو زمين افتادن كنايه از موت حيوان است .\r\nو جمله  ( فَكُلُوا مِنْها )  امر اباحى است كه ممنوعيّت را رفع مىكند و ( قانع ) يعنى فقيرى كه هر چه به او بدهند قناعت مىكند ، خواه درخواست هم بكند يا نه .\r\nامّا ( معتر ) فقيرى است كه براى سؤال و درخواست حاجت نزد انسان بيايد .\r\nبه هر جهت مىفرمايد : ما شتر قربانى را از جمله شعائر قرار داديم و در آن براى شما\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nمنافعى هست ( از گوشت و شير او استفاده مىكنيد ) ، پس هنگام ذبح كه آن را به صورت ايستاده واداشته‌ايد نام خدا برابر آن ببريد و سپس آن را نحر كنيد و زمانيكه حيوان به پهلو افتاد و جان داد ، آزاديد كه از گوشت آن بخوريد و بايد از آن به فقير و سائل هم بدهيد و ما اينچنين حيوانات را در خدمت شما قرار داده‌ايم تا شايد سپاس گوئيد و شكر آن را بجا آوريد .\r\n( 37 )  ( لَنْ يَنالَ اللَّهَ لُحُومُها وَ لا دِماؤُها وَ لكِنْ يَنالُهُ التَّقْوى مِنْكُمْ كَذلِكَ سَخَّرَها لَكُمْ لِتُكَبِّرُوا اللَّهَ عَلى ما هَداكُمْ وَ بَشِّرِ الْمُحْسِنِينَ )  : ( گوشت قربانى و خون آن به خدا نمىرسد ، بلكه ، تقواى شما به خدا مىرسد . اينچنين حيوانات را براى شما مسخّر كرديم تا خدا را به جهت اينكه شما را هدايت كرده ، بزرگ شماريد و نيكوكاران را بشارت بده )\r\nاين آيه به جهت دفع توهّم كه مبادا كسى فكر كند كه خدا از اين قربانى انتفاع مىبرد و بهره‌اى از گوشت و خون او عايد خداوند مىشود ، مىفرمايد : هرگز چنين نيست كه چيزى از گوشت و خون قربانى عايد خدا بشود ، چون خدا منزّه است از جسميّت و از هر نقص و حاجتى ، بلكه فقط تقواى شما به او مىرسد ، يعنى متّقين از شما با اين عمل به خدا تقرّب مىجويند و در واقع اين نيل ، نوعى نيل معنوى است و به همين دليل هم بايد مردم حيوانات خود را به نام خدا قربانى كنند « 1 » .\r\nآنگاه مىفرمايد : خداوند آن حيوان را اين چنين براى شما مسخّر نمود تا همان تسخير ، وسيلهء هدايت شما به سوى طاعت و تقرّب به او شود ، پس مراد از تكبير خدا ، ياد او به كبريايى و عظمت است و مراد از هدايت ، راهنمايى به اطاعت و عبوديّت خداست .\r\nو در آخر خطاب به رسولخدا صلّى اللّه عليه و آله و سلم مىفرمايد : نيكوكاران را بشارت ده ، يعنى كسانى را كه در راه خدا قربانى مىكنند و اين چنين اعمال نيك را به جا مىآورند و با احسان خود ، در راه خدا انفاق مىكنند بشارت بده تا بدانند در نزد خدا اجرشان محفوظ است .\r\n\r\n\r\n","description":"","footnote":"\r\n( 1 ) . دستور همانست كه از مصدر الهى صادر شده و حيوان بايد در منى قربانى شود تا از احرام خارج شوند . ( مصحح )\r\n","page_name":" 297 ","page_number":297},
  {"content":"\r\n\r\n\r\n[ آيهء ( 57 - 38 ) نخستين آيات دربارهء جهاد و اذن قتال به مؤمنين 
  ]\r\n( 38 )  ( إِنَّ اللَّهَ يُدافِعُ عَنِ الَّذِينَ آمَنُوا إِنَّ اللَّهَ لا يُحِبُّ كُلَّ خَوَّانٍ كَفُورٍ )  : ( بدرستى كه خداوند از كسانى كه ايمان آورده‌اند ، دفاع مىكند همانا خدا خيانتگران ناسپاس را دوست ندارد )\r\n( خوّان ) يعنى شخص بسيار خائن و ( كفور ) يعنى شخص بسيار ناسپاس و كافر .\r\nمىفرمايد : خدا از مؤمنان دفاع مىكند و شرّ مشركين خيانتكار و كفران پيشه را از ايشان دفع مىنمايد چون او ايشان را دوست مىدارد ، ولى مشركان خائن و ناسپاس را دوست نمىدارد زيرا مؤمنان رعايت امانت خدا ( دين الهى ) را كردند و نعمت او را شكر گزاردند امّا مشركين در امانت دين و دعوت حقه پيامبر صلّى اللّه عليه و آله و سلم - كه خداوند آن را در فطرتشان به وديعه نهاده بود تا به سعادت دنيا و آخرت برسند - خيانت ورزيدند و در برابر نعمتهاى ظاهرى و باطنى كه خدا روزى ايشان كرده بود كفران و ناسپاسى كردند .\r\n( 39 )  ( أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ )  : ( به كسانى كه مورد ستم واقع شده‌اند و با ايشان كارزار شده ، اجازه داده شد تا قتال كنند و خدا بر نصرت ايشان قادر است )\r\n( اذن ) فرمان به اذن است نه اخبار از آن .\r\nمىفرمايد : از جانب خدا به مؤمنانى كه مورد كشتار مشركين واقع شده‌اند اجازهء كارزار و قتال داده شد و فلسفهء اين اجازه هم اين است كه مشركان آغاز به ستم و تجاوز كرده‌اند و اينكه فاعل ( اذن ) را ذكر نكرده به جهت تعظيم و بزرگداشت بوده است ، همچنانكه در آخر هم نمىفرمايد : خدا آنها را يارى مىكند ، بلكه براى آنكه اشاره كند كه خدا آنقدر عظيم است كه اين امر براى او بسيار آسان و بىاهميّت مىباشد ، فرمود :\r\nهمانا خدا بر يارى و نصرت ايشان تواناست يعنى براى كسى كه قدرت مطلق دارد يارى كردن دوستان ، امرى آسان و ميسّر است .\r\n( 40 )  ( الَّذِينَ أُخْرِجُوا مِنْ دِيارِهِمْ بِغَيْرِ حَقٍّ إِلَّا أَنْ يَقُولُوا رَبُّنَا اللَّهُ وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَهُدِّمَتْ صَوامِعُ وَ بِيَعٌ وَ صَلَواتٌ وَ مَساجِدُ يُذْكَرُ فِيهَا اسْمُ اللَّهِ كَثِيراً وَ لَيَنْصُرَنَّ اللَّهُ مَنْ يَنْصُرُهُ إِنَّ اللَّهَ لَقَوِيٌّ عَزِيزٌ )  : ( همان كسانى كه از ديارشان\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nبدون سبب حقّى بيرون شده‌اند ، جز آنكه مىگفتند : پروردگار ما خداى يكتاست . و اگر خدا بعضى از مردم را بوسيلهء بعضى ديگر دفع نمىكرد ، هر آينه صومعه‌ها و كليساها و كنشتها و مساجدى كه نام خدا در آن فراوان ذكر مىشود ، ويران مىشد ، خداوند هر آينه كسانى را كه او را يارى مىكنند ، يارى مىنمايد كه همانا او توانا و قاهر است )\r\n( صوامع ) يعنى صومعه‌ها كه نام معابدى است نوك تيز و مخروطى براى اقامت زاهدان و عبّاد و ( بيع ) جمع ( بيعه ) به معناى معبد يهود و نصارى است ، ( صلوات ) جمع صلوة به معناى مصّلاى يهود است و ( مسجد ) هم كه نام عبادتگاه مسلمانان مىباشد .\r\nاين آيه توضيح آن ستمى را كه در آيهء سابق فرمود مشركين نسبت به مؤمنان روا مىدارند ، بيان مىكند و آن اينست كه مشركين بدون هيچ مجوزّى آنها را از ديار و وطنشان مكّه بيرون كردند . يعنى اضافه بر ظلمى كه از راه شكنجه و آزار و اذيّت ، آنها را مجبور كردند كه از خانه و كاشانه و مال و اموالشان چشم بپوشند و تنها علّت آزار كشيدن آنها اين بود كه مىگفتند : پروردگار ما اللّه است نه اين بتها . و مشركين به همين دليل آزار و اخراج آنها را بر خود مباح نمودند چون مشركان آنقدر منحرف و نادان بودند كه گفتن كلمه حق را جرم مىدانستند .\r\nآنگاه مىفرمايد اگر دفع كردن بعضى از مردم بوسيله بعضى ديگر ، يعنى تشريع حكم جهاد و قتال نبود هر آينه مجتمع دينى از شرّ دشمنان محفوظ نمىماند و دشمنان در صدد نابود كردن همه معابد دينى و صومعه‌ها و كليساها و مساجد برمىآمدند تا ذكر خدا و نور او را خاموش كنند .\r\nپس مسأله دفاع مردم از منافع حياتى خود و حفظ استقامت وضع زندگى ، سنّتى فطرى است كه در ميان مردم جريان دارد هر چند كه اين سنّت فطرى هم منتهى به خداى متعال مىشود چون اوست كه انسان را به چنين روشى هدايت كرده و او را مانند ساير موجودات مجهّز به وسايل و جهاز دفاع نموده و به او قدرت تفكّر داده ، تا با آن به فكر ساختن وسايل دفاعى بيافتد ، منتها دفاع از راه قتال آخرين وسيلهء دفاع است كه وقتى به آن متوسّل مىشوند كه راههاى ديگر به نتيجه نرسد ، چون لازمهء قتال اين است كه بعضى\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nاز مردم به دست بعضى ديگر از بين بروند و خود را فدا كنند تا بقيّه نجات يابند و در راه آسايش سايرين مشقّت و دشوارى مبارزه را تحمّل نمايند ، لذا خداوند به خاطر حفظ دين خود از خطر انقراض ، بعضى از مردم را به دست بعضى دفع مىكند .\r\nو اگر تنها از نابودى معابد صحبت كرده به جهت آن است كه معابد مظاهر دين و شعائر و نشانهء دين هستند كه مردم بوسيله آنها به ياد دين مىافتند و در آنجا احكام دين را مىآموزند و صورت دين را حفظ مىكنند .\r\nدر آخر مىفرمايد : سوگند مىخورم كه هر آينه حتما خداوند هر كس كه او را بوسيلهء جهاد با دشمنان خدا يارى كند ، ياريش مىكند ، چون خداوند ، توانايى است كه هيچ احدى او را ضعيف نمىكند و عزيز و مقتدريست كه احدى به ساحت عزّت او تجاوز نمىنمايد و محقّقا خداوند به وعدهء نصرت خود وفا كرد و در جنگها و غزوات ، مسلمانان را بر عليه دشمنان نصرت نمود و آنان را پيروز كرد ، البته اين نصرت تا وقتى همراه ايشان بود كه مسلمانان دين خدا را يارى مىكردند .\r\n( 41 )  ( الَّذِينَ إِنْ مَكَّنَّاهُمْ فِي الْأَرْضِ أَقامُوا الصَّلاةَ وَ آتَوُا الزَّكاةَ وَ أَمَرُوا بِالْمَعْرُوفِ وَ نَهَوْا عَنِ الْمُنْكَرِ وَ لِلَّهِ عاقِبَةُ الْأُمُورِ )  : ( همان كسانى كه اگر آنها را در زمين استقرار دهيم نماز را به پا مىكنند و زكات مىدهند و به معروف امر نموده و از منكر باز مىدارند ، و سرانجام كارها با خداست )\r\nاين آيه توصيف ديگريست از نوع مؤمنان ، مىفرمايد : آنها كسانى هستند كه اگر ايشان را در زمين قدرت و نيرو ببخشيم به گونه‌اى كه هر كارى اراده كنند بتوانند ، انجام دهند و هيچ مانعى نتواند سدّ راه آنها شود ، جامعهء صالحى را بوجود مىآورند كه در آن شرايع و احكام الهى را برپا مىنمايند و در آن جامعه نماز به پا داشته و زكات داده مىشود و امر به معروف و نهى از منكر انجام مىگيرد . و اينكه از ميان همهء عبادات نماز و زكات را نام برد به جهت آن است كه نماز والاترين مظاهر عبوديّت و مظهر ارتباط بنده با خداست و زكات نيز مظهر ارتباط فرد با جامعهء اوست .\r\nچنين جامعه‌اى ابتدا در مدينه تشكيل شد و در تشكيل اين جامعه انصار عامل اصلى\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nبودند نه مهاجران ، آنگاه اين جامعه وسعت يافت و همه جزيرة العرب را در عهد رسولخدا صلّى اللّه عليه و آله و سلم دربرگرفت . و در تاريخ اسلام در هيچ عهدى سابقه نداشته كه به دست مهاجرين و بدون دخالت انصار چنين جامعه‌اى تحقّق يافته باشد از اين گذشته ، تاريخ از مهاجرين صدر اسلام ، افعال زشتى ضبط كرده كه به هيچ وجه نمىتوانيم نام احياء حق و اماتهء باطل بر آن بگذاريم ، حال چه آنها را مجتهد معذور بدانيم كه مطابق رأى خود عمل كرده‌اند و خواه غير آن ، پس توصيف آيه اختصاص به مهاجرين زمان رسولخدا صلّى اللّه عليه و آله و سلم ندارد بلكه وصف همه مؤمنان بطور كلى و من حيث المجموع است .\r\nو در آخر مىفرمايد : بازگشت همه امور بسوى خداست ، اين كلام تأكيد وعدهء نصرتى است كه قبلا به مؤمنان داده بود تا ايشان را بر عليه دشمنان يارى كرده و پيروز نمايد .\r\n( 42 )  ( وَ إِنْ يُكَذِّبُوكَ فَقَدْ كَذَّبَتْ قَبْلَهُمْ قَوْمُ نُوحٍ وَ عادٌ وَ ثَمُودُ )  : ( و اگر تو را تكذيب مىكنند پيش از آنها هم قوم نوح و عاد و ثمود پيامبران را تكذيب كردند )\r\n( 43 )  ( وَ قَوْمُ إِبْراهِيمَ وَ قَوْمُ لُوطٍ )  : ( و نيز قوم ابراهيم و قوم لوط )\r\n( 44 )  ( وَ أَصْحابُ مَدْيَنَ وَ كُذِّبَ مُوسى فَأَمْلَيْتُ لِلْكافِرِينَ ثُمَّ أَخَذْتُهُمْ فَكَيْفَ كانَ نَكِيرِ )  : ( و يا اهل مدين و موسى نيز تكذيب شد . پس من به كافران مهلت دادم و بعد آنها را بازخواست كردم ، پس تعرّض من چه سخت بود )\r\nاين آيات به جهت تسليّت رسولخدا صلّى اللّه عليه و آله و سلم و آرامش خاطر آن جناب است كه بداند تكذيب قوم او امرى نوظهور نيست چون امّتهاى بسيارى قبل از او ، پيامبرانشان را تكذيب كردند ، همچون عاد ( قوم هود ) و ثمود ( قوم صالح ) و قوم ابراهيم و قوم لوط و اصحاب مدين كه قوم شعيب بودند و همچنين موسى كه از جانب فرعون و قبطيان تكذيب شد ( نه از جانب قومش كه بنى اسرائيل بودند ) .\r\nآنگاه در ادامه مىفرمايد : من به كافرانى كه رسولان خدا را انكار و تكذيب كردند مهلت دادم ، و آنگاه ايشان را به عذاب خود گرفتار كردم پس انكار من دربارهء ايشان در تكذيب و كفرشان چگونه بود ؟ كه اين تعبير كنايه از نهايت درجهء انكار و شدّت عقاب\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nاست .\r\n( 45 )  ( فَكَأَيِّنْ مِنْ قَرْيَةٍ أَهْلَكْناها وَ هِيَ ظالِمَةٌ فَهِيَ خاوِيَةٌ عَلى عُرُوشِها وَ بِئْرٍ مُعَطَّلَةٍ وَ قَصْرٍ مَشِيدٍ )  : ( پس چه بسيار دهكده‌هايى كه ستمگر بودند و هلاكشان كرديم و اكنون بر پايه‌هايش ويران شده و از سكنه خاليست و چه بسيار جاهايى كه معطّل مانده و قصرها و بناهاى بلند گچى كه اهل آن هلاك شده‌اند )\r\nمىفرمايد : چه بسيار آباديهاى كه ما اهل آن را به جهت اينكه مشغول ستمكارى بودند هلاك كرديم و در نتيجه آن قراء آباد به صورت خرابه‌هايى درآمد كه سقفهاى آن بر روى ديوارهايش فرو ريخته و چه بسا چاههاى آب كه تعطيل شد ، يعنى ديگر كسى وجود نداشت تا از آنها بنوشد و چه بسيار قصرهاى ساخته شده از گچ كه ساكنانش هلاك شدند حتى نشانه‌اى از آنها نمانده و صدايى از ايشان به گوش نمىرسد .\r\nدر واقع مقصود از اهل چاهها ، روستائيان و مقصود از كاخ‌نشينان شهريها هستند .\r\n( 46 )  ( أَ فَلَمْ يَسِيرُوا فِي الْأَرْضِ فَتَكُونَ لَهُمْ قُلُوبٌ يَعْقِلُونَ بِها أَوْ آذانٌ يَسْمَعُونَ بِها فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ )  : ( پس آيا در اين سرزمينها سير نمىكنند تا دلهايى داشته باشند كه با آن تعقّل كنند يا گوشهايى كه با آن بشنوند ، پس همانا ديده‌ها كور نمىشود بلكه دلهايى كه در سينه‌هاست نابينا مىشوند )\r\nيعنى چرا مردم در زمين سير نمىكنند تا از آثار باقيمانده قراء هلاك شده عبرت بگيرند و تعقّل كنند و تفكّر نمايند كه چه شد كه اين امّتها نابود شدند ؟ و متوجّه شوند كه هلاكت آنان به جهت شرك به خدا و اعراض از آيات او و استكبار در مقابل حق و تكذيب رسولان بوده ، و آنگاه صاحب قلبهاى بصيرى مىشوند كه با آن تفكّر و تعقّل مىكنند و همان قلب‌ها ايشان را از شرك و كفر مانع مىگردد و يا لااقل گوش شنوايى مىيابند كه اندرز خيرخواهانى را كه نفع و ضرر ايشان را تشخيص مىدهند با جان و دل بپذيرند ، و چون هيچ خيرخواه و واعظى برتر از كتاب خدا و رسول او نيست ، لاجرم كلام خدا و سخن فرستاده او را مىشنوند و بسوى سعادت هدايت مىشوند و در آخر با تعبير لطيفى مىفرمايد : ديدگان كور نمىشوند بلكه كور حقيقى دلهايى مىشوند كه درون\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nسينه‌ها قرار دارند . يعنى كسانى كه تعقّل نداشته و گوش شنوا ندارند كوردل هستند و حقيقت كورى ، كورى قلب است چون شخصى كه چشمش كور است باز ، تا حدودى مىتواند منافع خود را تأمين كند امّا كسى كه كوردل شد ، ديگر به هيچ وجه راهى بسوى هدايت و فلاح ندارد .\r\n( 47 )  ( وَ يَسْتَعْجِلُونَكَ بِالْعَذابِ وَ لَنْ يُخْلِفَ اللَّهُ وَعْدَهُ وَ إِنَّ يَوْماً عِنْدَ رَبِّكَ كَأَلْفِ سَنَةٍ مِمَّا تَعُدُّونَ )  : ( به شتاب از تو عذاب مىخواهند و هرگز خدا از وعده‌اش تخلّف نمىكند و بدرستى روزى كه نزد پروردگار توست چون هزار سال از سالهايى است كه شما مىشماريد )\r\nمىفرمايد اى رسول ما اين مشركان به منظور استهزاء و به عجز آوردن تو ، درباره نزول عذاب عجله مىكنند و مىگويند : پس چه زمانى اين عذاب محقّق مىشود ؟ و حال آنكه خدا هرگز وعدهء خود را خلف نمىكند همانطور كه آنها در روز بدر آن را چشيدند و يا آن عذاب موعود را بعدا در روزى كه خداوند به حق ميان پيامبرش و امّت او داورى مىكند ، عملى خواهد ساخت آنوقت مىفرمايد ، نزد خدا يك روز ، چون هزار سال از سالهاى شماست تا اشاره كند كه چنين خدايى كه زمان كم و زياد نزد او يكسان است ، هرگز بيم از بين رفتن فرصت و فوت وقت را ندارد ، و به همين دليل هم در عذاب آنها عجله نمىكند و به ايشان مهلت مىدهد كه درجات شقاوت خود را تكميل كنند و آنگاه در روزى كه اجلشان سر برسد ، آنها را با عذاب خود مؤاخذه مىنمايد و اين آيه در مقام تسليّت و آرامش خاطر دادن به رسولخداست .\r\n( 48 )  ( وَ كَأَيِّنْ مِنْ قَرْيَةٍ أَمْلَيْتُ لَها وَ هِيَ ظالِمَةٌ ثُمَّ أَخَذْتُها وَ إِلَيَّ الْمَصِيرُ )  : ( و چه بسيار دهكده‌هايى كه به آنها مهلت دادم و ستمگر بودند ، آنگاه آنها را مؤاخذه كردم و بازگشت به سوى من است )\r\nاين آيه متمّم و شاهد صدق آيهء قبلى است ، يعنى زمان اندك و يا بسيار نزد پروردگار تو يكسان است به دليل آنكه بسيارى از آباديهاى ستمگر و معاند را مهلت داد و بعد از آن ايشان را با عذاب خود بگرفت و وقتى بازگشت همه بسوى اوست ، ديگر خوف از\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nدست رفتن فرصت براى او تصوّر نمىشود و به همين جهت هم در عقاب ظالمان و كفّار عجله نمىكند .\r\n( 49 )  ( قُلْ يا أَيُّهَا النَّاسُ إِنَّما أَنَا لَكُمْ نَذِيرٌ مُبِينٌ )  : ( بگو اى مردم همانا من تنها براى شما بيم دهنده‌اى آشكارم )\r\n( 50 )  ( فَالَّذِينَ آمَنُوا وَ عَمِلُوا الصَّالِحاتِ لَهُمْ مَغْفِرَةٌ وَ رِزْقٌ كَرِيمٌ )  : ( پس كسانى كه ايمان آورده اعمال شايسته انجام دهند برايشان آمرزشى و روزيى سخاوتمندانه خواهد بود )\r\n( 51 )  ( وَ الَّذِينَ سَعَوْا فِي آياتِنا مُعاجِزِينَ أُولئِكَ أَصْحابُ الْجَحِيمِ )  : ( و كسانى كه كوشيده‌اند از آيات ما گريزان باشند اهل جهنّم هستند )\r\nدر اين آيات رسول گرامى خود را امر مىكند تا رسالت خود را با انذار از نتايج كفر و آثار سوء آن ، كه هم‌نشينى با اهل جهنم است و بيان نتايج ايمان و عمل صالح كه آمرزش گناهان و روزى نيكو يعنى بهشت و نعمات جاويد آنست - اعلام نمايد ، در واقع اساس رسالت پيامبر را كه همان انذار و بشير است مجددا تأكيد مىكند . و در آخر مىفرمايد كسانى كه نهايت جدّ و جهد خود را عليه آيات الهى و ابطال و خاموش كردن نور آن به كار مىبرند ايشان هم‌نشينان دوزخند .\r\n( 52 )  ( وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ إِلَّا إِذا تَمَنَّى أَلْقَى الشَّيْطانُ فِي أُمْنِيَّتِهِ فَيَنْسَخُ اللَّهُ ما يُلْقِي الشَّيْطانُ ثُمَّ يُحْكِمُ اللَّهُ آياتِهِ وَ اللَّهُ عَلِيمٌ حَكِيمٌ )  : ( و ما قبل از تو هيچ رسول يا پيامبرى را نفرستاديم جز اينكه زمانيكه آرزو مىكرد ، شيطان در آرزوى او اخلال مىنمود ، آنگاه خدا آنچه را كه شيطان القاء كرده بود باطل مىكند ، سپس آيات خويش را استوار مىسازد و خدا دانا و درست كردار است )\r\n( امنيه ) به معناى آرزوى قلبى است كه شخص دوست مىدارد و آن را محقّق فرض مىكند ولى صاحب كشّاف آن را به معناى خواندن و تلاوت معنا كرده است . لكن معناى اول صحيحتر به نظر مىرسد ، مىفرمايد ما هيچ رسول ( يعنى شخصى كه توسط ملائكه به او وحى مىرسد و او آن را مىبيند و با آن سخن مىگويد ) و يا نبيّى ( يعنى\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nشخصى كه در خواب به او وحى مىشود ) را نفرستاديم جز اينكه هر گاه آرزو مىكرد كه دينش پيشرفت كند و اسباب پيشرفت آن فراهم شود و مردم به آن ايمان بياورند ، شيطان در آرزوى او دخل و تصرّف مىنمود ، يعنى مردم را وسوسه مىكرد تا دين او را نپذيرند و آنها را بر عليه دين او تحريك مىنمود ، و به اين ترتيب آرزوى او را بىنتيجه و فاسد مىساخت ، امّا سرانجام خداوند دخل و تصرّفات شيطان را زايل و باطل نموده و آيات خودش را حاكم مىكرد و كوشش پيامبرش را به نتيجه مىرساند و حق را اظهار مىفرمود چون او نسبت به همه افعال و اقوال دانا است و مطابق حكمتش امور را در مسير حق جريان مىدهد . اگر هم ( امنيه ) به معناى تلاوت باشد معنا اين خواهد بود كه ما هيچ پيامبر و نبى را نفرستاديم جز اينكه وقتى آيات الهى را مىخواند ، شيطان شبهه‌هايى گمراه كننده به دلهاى مردم مىافكند و آنها را وسوسه مىكرد تا با آيات خدا مجادله كنند و ايمان مؤمنين را فاسد سازند ، امّا خداوند شبهات شيطانى را باطل مىكرد و پيامبرش را موفّق به ردّ آنها مىفرمود يا آيه‌اى در پاسخ ايشان نازل مىكرد چون خداوند دانا و فرزانه است .\r\n( 53 )  ( لِيَجْعَلَ ما يُلْقِي الشَّيْطانُ فِتْنَةً لِلَّذِينَ فِي قُلُوبِهِمْ مَرَضٌ وَ الْقاسِيَةِ قُلُوبُهُمْ وَ إِنَّ الظَّالِمِينَ لَفِي شِقاقٍ بَعِيدٍ )  : ( تا آنچه را كه شيطان القاء مىكند براى كسانى كه در دلهايشان مرضى هست و براى سنگدلان مايهء آزمايش و ابتلا قرار دهد و همانا ستمكاران در مخالفتى آشكار و بعيد هستند )\r\n( مرض قلب ) يعنى اينكه استقامت حالت آن در تعقّل از بين رفته باشد به صورتى كه در آنچه بايد به آن اعتقاد بيابد ، شك كند و ( قساوت قلب ) به معناى صلابت و غلظت و خشونت آن است .\r\nآيهء شريفه مىفرمايد : اين القائات شيطانى مصلحتى دارد ( و مسخّر خداوند و مطابق حكمت اوست ) و آن اين است كه مردم عموما به وسيله آن آزمايش مىشوند ، و آزمايش از نواميس الهى است كه در عالم انسانى جريان دارد ، چون سعادتمند شدن افراد سعيد و شقاوتمند شدن افراد شقى محتاج به اين سنّت است و بايد اين دو گروه\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nامتحان شوند و دسته سوم هم كه منافقان بيمار دل هستند نفاق خود را آشكار كنند . پس مراد از ( بيمار دلان ) اهل شك از كفّار بوده و مراد از ( سخت دلان ) اهل انكار و عناد از كفّار هستند . چون قلب مريض حق را سريع تصوّر مىكند امّا خيلى دير به آن معتقد مىشود ، و قلب قسى و سخت قلبى است كه حق را هم دير تصور مىكند و هم دير به آن معتقد مىگردد و هر دوى اين قلبها وسوسه‌هاى شيطانى را خيلى زود مىپذيرند و در آخر مىفرمايد : ستمگران اهل انكار و عناد و اهل شك ، هر آينه در ناسازگارى و مخالفتى هستند كه صاحبان آن شقاق ، از حق و اهل حق بسيار دورند .\r\n( 54 )  ( وَ لِيَعْلَمَ الَّذِينَ أُوتُوا الْعِلْمَ أَنَّهُ الْحَقُّ مِنْ رَبِّكَ فَيُؤْمِنُوا بِهِ فَتُخْبِتَ لَهُ قُلُوبُهُمْ وَ إِنَّ اللَّهَ لَهادِ الَّذِينَ آمَنُوا إِلى صِراطٍ مُسْتَقِيمٍ )  : ( و تا كسانى كه دانش يافته‌اند ، بدانند كه قرآن حق بوده و از ناحيهء پروردگار تواناست پس به آن ايمان بياورند و دلهايشان به واسطه آن آرامش بيابد ، و همانا خداوند راهنماى مؤمنان به راه راست است )\r\nدر ادامهء بحث مىفرمايد اينكه خدا القائات شيطان را نسخ نموده و آيات خود را در دلها جايگزين مىكند ، به جهت آنست كه القائات شيطان را مايهء آزمايش بيمار دلان و سنگدلان قرار داده و تا اينكه كسانى كه علم روزى ايشان شده با اين نسخ و احكام بفهمند كه آنچه رسول يا نبى خدا آرزويش را مىكردند ، حقّى از ناحيهء پرودگارت بوده ، و به آن ايمان بياورند و در نتيجهء دلهايشان در برابر آن نرم و خاشع شود و در آخر مىفرمايد : اينكه خداوند بيماردلان و سنگدلان را آزمايش كرده تا گروه عالم بفهمند كه حق از ناحيهء پروردگار است براى اين است كه خدا هادى و راهنماى حقيقى است و اوست كه آنها را قدم به قدم به سوى راه راست هدايت مىكند و ايشان را به پيمودن صراط مستقيم تعليم مىدهد .\r\n( 55 )  ( وَ لا يَزالُ الَّذِينَ كَفَرُوا فِي مِرْيَةٍ مِنْهُ حَتَّى تَأْتِيَهُمُ السَّاعَةُ بَغْتَةً أَوْ يَأْتِيَهُمْ عَذابُ يَوْمٍ عَقِيمٍ )  : ( و كسانى كه كافرند ، پيوسته از بابت آن در شك و ترديد هستند تا آنكه ناگهان رستاخيز به سويشان بيايد و يا عذاب روزى نازا كه از پس آن روزى متولّد نمىشود ، به ايشان برسد )\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nاين آيه خبر مىدهد كه اين گونه كفّار تا آخر عمر از نعمت ايمان محرومند و ما به قرينهء اينكه مىبينيم بسيارى از كفّار پس از سالها كفر موفّق به ايمان مىشوند ، مىفهميم كه كفّار نامبرده از اين آيه سردمداران كفر و پيشوايان ضلالت هستند كه در واقع ريشهء فتنه محسوب مىشوند مثل صناديد و بزرگان قريش كه تا آخر عمر موفّق به ايمان نشدند .\r\nبه هر جهت مىفرمايد اين كافران همواره نسبت به قرآن در شك و ترديد خواهند بود تا زمانيكه روز قيامت ناگهان به سراغشان بيايد و يا عذاب روز قيامت ، كه به ناگهان سر مىرسد و هيچ كس را مهلت چاره‌جوئى نمىدهد و فردايى بعد از آن متولّد نمىشود و امكان جبران در آن نيست ، به ايشان برسد .\r\n( 56 )  ( الْمُلْكُ يَوْمَئِذٍ لِلَّهِ يَحْكُمُ بَيْنَهُمْ فَالَّذِينَ آمَنُوا وَ عَمِلُوا الصَّالِحاتِ فِي جَنَّاتِ النَّعِيمِ )  : ( حكومت در آن روز از آن خداست كه ميان ايشان داورى مىكند ، پس كسانى كه ايمان آوردند و اعمال شايسته انجام مىدهند در بهشتهاى پر نعمت خواهند بود )\r\n( 57 )  ( وَ الَّذِينَ كَفَرُوا وَ كَذَّبُوا بِآياتِنا فَأُولئِكَ لَهُمْ عَذابٌ مُهِينٌ )  : ( و كسانى كه كفر ورزيدند و آيات ما را تكذيب كردند پس آنها برايشان عذابى خوار كنندهء خواهد بود )\r\nمراد از اينكه ملك در آن روز از آن خداست اين است كه اين حقيقت در آن روز آشكار مىشود و گرنه در دنيا هم ملك و سلطنت مطلق از آن خداست و خداوند در روز قيامت كه هيچ حاكمى جز او نيست ، ميان ايشان حكم مىراند چون حكم كردن از فروعات ملك است و حكم خداوند دربارهء مؤمنانى كه اعمال شايسته بجا آورده‌اند ، اين است كه ايشان در بهشتهاى پرنعمت مستقرّ خواهند شد و حكم او در خصوص افراد معاند و مستكبرى كه كفر ورزيده و آيات او را تكذيب كرده‌اند ، اين است كه براى ايشان عذابى خوار كننده خواهد بود .\r\n\r\n[ آيهء ( 66 - 58 ) مژده به مهاجرانى كه در راه خدا كشته شدند يا به مرگ طبيعى درگذشتند و بيان عموميّت قدرت خدا 
  ]\r\n( 58 )  ( وَ الَّذِينَ هاجَرُوا فِي سَبِيلِ اللَّهِ ثُمَّ قُتِلُوا أَوْ ماتُوا لَيَرْزُقَنَّهُمُ اللَّهُ رِزْقاً حَسَناً وَ إِنَّ اللَّهَ لَهُوَ خَيْرُ الرَّازِقِينَ )  : ( و كسانى كه در راه خدا هجرت كرده و آنگاه كشته شده يا مردند هر آينه خداوند ايشان را روزيى نيكو خواهد داد و همانا خدا نيكوترين روزى دهندگان است )\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n( 59 )  ( لَيُدْخِلَنَّهُمْ مُدْخَلًا يَرْضَوْنَهُ وَ إِنَّ اللَّهَ لَعَلِيمٌ حَلِيمٌ )  : ( و حتما ايشان را به جايى وارد مىكند كه از آن خشنود باشند و همانا خداوند دانا و بردبار است )\r\nپاداش ، مترتّب بر عمل صالح مىشود و عمل صالح بستگى به خلوص نيّت دارد لذا قيد ( فى سبيل اللّه ) ناظر بر هر دو فعل ( قتلوا ) و ( اوماتوا ) مىباشد پس كسانى كه در راه خدا كشته شدند يا مردند و يا غربت كشيدند خداوند آنها را در برابر مهاجرت و مشقّتى كه كشيدند روزيى نيكو مىدهد و او بهترين روزى دهندگان است البته مراد از رزق همان نعمت اخروى است كه جايگاه آن بعد از موت يا كشته شدن مىباشد .\r\nدر ادامه آن رزق حسن را توضيح مىدهد و مىفرمايد آنها را وارد مدخل و بهشتى مىنمائيم كه در آنجا خشنود خواهند شد و هر چه اراده كنند برايشان مهيّا مىباشد و هرگز از آن كراهتى نخواهند داشت . و چون خدا دانا و بردبار است مىداند كه چه چيز باعث خشنودى ايشان مىشود و همه را برايشان فراهم مىنمايد و در عقوبت دشمنان ستمگر ايشان عجله نمىكند .\r\n( 60 )  ( ذلِكَ وَ مَنْ عاقَبَ بِمِثْلِ ما عُوقِبَ بِهِ ثُمَّ بُغِيَ عَلَيْهِ لَيَنْصُرَنَّهُ اللَّهُ إِنَّ اللَّهَ لَعَفُوٌّ غَفُورٌ )  : ( اينچنين است و هر كه عقوبت كند نظير آن عقوبت كه ديده است ، آنگاه بر او ستم كنند ، خدا او را نصرت دهد بدرستى كه خدا بخشندهء آمرزنده است )\r\n( عقاب ) يعنى مؤاخذه به نحوى ناخوشايند و اينكه آن را عقاب ناميده‌اند به جهت آنست كه در عقب و بدنبال فعل مىآيد و ( عقاب به مثل عقاب ) كنايه از مقابله به مثل است كه چون عمل شايسته‌اى نيست آن را مقيّد به قيد ( بغى ) نمود ، لذا مىفرمايد هر كس ستم كنندهء بر خود را عقاب كند و با او معامله به مثل نمايد ، خدا او را يارى كرده ، چون اجازه چنين عملى را به وى داده ، زيرا خداوند آمرزنده و بخشنده است و آنچه اثر زشت كه اين مقابله به مثل دارد محو مىكند ، زيرا اگر محو نكند اين معامله به مثل و انتقام در نظام حيات اثر زشت خود را مىگذارد و عقاب امرى مورد كراهت خداوند است ، امّا زمانيكه عقاب از جانب مظلوم باشد و شخص ظالم و باغى را عقاب كند ، خداوند آن اثر زشت و مبغوض را مىپوشاند و اين قاعده منطبق بر ارتباطات در ميان\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nمسلمين است .\r\n( 61 )  ( ذلِكَ بِأَنَّ اللَّهَ يُولِجُ اللَّيْلَ فِي النَّهارِ وَ يُولِجُ النَّهارَ فِي اللَّيْلِ وَ أَنَّ اللَّهَ سَمِيعٌ بَصِيرٌ )  : ( اين چنين است ، زيرا خدا شب را به روز و روز را در شب فرو مىبرد و خداوند شنوا و بيناست )\r\n( ايلاج ) به معناى حلول چيزى در چيز ديگر است . مانند حلول نور روز در جاى ظلمت شب ، گويا نور صبح مانند فرو رفتن چيزى داخل ظلمت شب مىشود و پس از وسعت يافتن ، همهء آن فضايى را كه شب اشغال كرده بود ، در برمىگيرد ، و اين امر سنّت الهى است كه مظلوم را بر ظالم و ستمگر غلبه مىدهد همانطور كه روز را بر شب غلبه داده يا شب را بر روز غالب مىنمايد و خداوند شنواى گفتار ايشان و بيناى اعمال آنهاست لذا مظلوم را مىبيند و دادخواهى او را مىشنود و او را يارى مىكند .\r\n( 62 )  ( ذلِكَ بِأَنَّ اللَّهَ هُوَ الْحَقُّ وَ أَنَّ ما يَدْعُونَ مِنْ دُونِهِ هُوَ الْباطِلُ وَ أَنَّ اللَّهَ هُوَ الْعَلِيُّ الْكَبِيرُ )  « 1 » : ( اين چنين است ، زيرا خداى يكتاست كه حق است و هر چه به غير او مىخوانند باطل مىباشد و او و الا مرتبه و بزرگ است )\r\nاشاره به ( ذلك ) باز به همان نصرت الهى در حق مظلوم باز مىگردد .\r\nمىفرمايد خدا حق است و باطل در او راه ندارد و خدايانى كه مردم براى خود اتخاذ كرده‌اند باطل محض است و هيچ حقّى در آنها نيست ، پس خداوند قادر است كه در تكوين موجودات تصرّف نموده ، به نفع بعضى و عليه بعضى ديگر به آنچه مىخواهد حكم كند و يا معنا اين است كه خداى تعالى حق است و غير او كسى حق نيست ، مگر كسى و چيزى كه او آن را حق نموده باشد . در هر صورت معبودهاى فرضى مشركين باطل است و ابدا بهره‌اى از حق ندارد و فقط خداست كه مىتواند در تكوين و تشريع تصرف كند چون او حقّى است كه تحقّق هر حقّى بستگى به مشيّت او دارد .\r\n\r\n\r\n","description":"","footnote":"\r\n( 1 ) . نظير همين آيه در سورهء لقمان آيه 30 ذكر شده است و نام ( حق ) اشاره به واجب الوجود بودن خداى سبحان و نام ( على ) اشاره به صفات سلبيّه خداوند و نام ( كبير ) اشاره به صفات ثبوتيّه پروردگار است . ( مترجم )\r\n","page_name":" 309 ","page_number":309},
  {"content":"\r\n\r\nو خداوند آنچنان علّوى دارد كه هيچ چيز برتر و والاتر از و نيست و بزرگى او به گونه‌ايست كه در برابر هيچ چيز ذليل و خوار نمىگردد و از همه چيز بزرگتر است و اين علّو و كبر از فروعات حق بودن يعنى ثبوت و زوال ناپذيرى اوست .\r\n( 63 )  ( أَ لَمْ تَرَ أَنَّ اللَّهَ أَنْزَلَ مِنَ السَّماءِ ماءً فَتُصْبِحُ الْأَرْضُ مُخْضَرَّةً إِنَّ اللَّهَ لَطِيفٌ خَبِيرٌ )  : ( آيا نمىبينى كه خدا از آسمان آبى نازل مىكند كه زمين سبز شود و خدا دقيق و كاردان است ؟ )\r\nدر اين آيه بوسيلهء فرستادن آب از آسمان و سرسبز نمودن زمين ، بر مسأله عموم قدرت خداى متعال استشهاد شده ، و منظور از آسمان هر چيز بالاى سر است ، و آنگاه عموم قدرت خود را به اين ترتيب تعليل مىكند كه خداوند لطيف و باريك بين است يعنى دقايق اشياء عالم را مىداند و خبير است يعنى نسبت به همه چيز آگاه مىباشد و به همين دليل ، خود به عموم قدرتش گواهى مىدهد .\r\n( 64 )  ( لَهُ ما فِي السَّماواتِ وَ ما فِي الْأَرْضِ وَ إِنَّ اللَّهَ لَهُوَ الْغَنِيُّ الْحَمِيدُ )  : ( هر چه در آسمانها و زمين است از آن اوست و همانا خداوند ، اوست كه بىنياز و ستوده است )\r\nپس خداوند مالك مطلق آسمانها و زمين است و در ملك خود آنطور كه بخواهد و به مقتضاى لطف و آگاهيش تصرّف مىكند و او بىنياز مطلق است پس هيچ نيازى به آن تصرّفات ندارد و در عين حال همه تصرّفات او نافع و ستوده است ، امّا نفع آن عايد خلق مىگردد نه عايد خودش .\r\n( 65 )  ( أَ لَمْ تَرَ أَنَّ اللَّهَ سَخَّرَ لَكُمْ ما فِي الْأَرْضِ وَ الْفُلْكَ تَجْرِي فِي الْبَحْرِ بِأَمْرِهِ وَ يُمْسِكُ السَّماءَ أَنْ تَقَعَ عَلَى الْأَرْضِ إِلَّا بِإِذْنِهِ إِنَّ اللَّهَ بِالنَّاسِ لَرَؤُفٌ رَحِيمٌ )  : ( مگر نمىبينى كه خداوند كائنات زمين را به خدمت شما درآورده و كشتىها به فرمان او در درياها روان است و او آسمان را از اينكه بدون اذن او بر زمين فرو افتد ، نگاه مىدارد ، بدرستى كه خداوند نسبت به مردم مهربان و رحيم است )\r\nاين آيه استشهاد ديگرى بر عموميّت قدرت خداست ، كه چگونه خداوند همه موجودات زمين را مسخّر و رام بشر قرار داده و به موجب قانون تكوينى شناورى\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nاجسام در آب ، كشتيها را در درياها روان ساخته و آنها در خدمت بشر قرار داده و اوست كه آسمان را - بواسطهء نيروى جاذبهء بين اجرام آسمانى - از سقوط بر زمين حفظ مىكند لذا سنگهاى آسمانى و صاعقه‌هايى كه به زمين مىرسند به اذن الهى است ، آنگاه براى تكميل نعمات و منّت نهادن بواسطهء تسخير كائنات براى بشر ، مىفرمايد : خدا نسبت به مردم رئوف و مهربان است يعنى اين نعمتها را به واسطه رأفت و رحمتش به آنها افاضه كرده .\r\n( 66 )  ( وَ هُوَ الَّذِي أَحْياكُمْ ثُمَّ يُمِيتُكُمْ ثُمَّ يُحْيِيكُمْ إِنَّ الْإِنْسانَ لَكَفُورٌ )  : ( و اوست كه شما را زنده مىكند ، سپس مىميراند و پس از آن زنده مىكند ، بدرستى كه انسان بسيار ناسپاس است )\r\nيعنى خداست كه ابتدا شما را از خاك مرده به صورت انسانى زنده به حيات دنيوى ، زنده مىسازد و زمانيكه اجل و مدت معيّن زندگى شما سر برسد ، شما را مىميراند و آنگاه در روز بعث شما را به زندگى و حيات اخروى زنده مىكند و اين نعمتهاى بزرگ الهى همه در خور شكر است امّا بشر اين نعمات را كفران كرده و ناسپاسى مىورزد ، يعنى شكر آنها را به جا نمىآورد .\r\n\r\n[ آيهء ( 78 - 67 ) تمثيلى براى نفى الوهيت آلههء مشركين و بيان عدم دخالت آنها در خلق و تدبير موجودات 
  ]\r\n( 67 )  ( لِكُلِّ أُمَّةٍ جَعَلْنا مَنْسَكاً هُمْ ناسِكُوهُ فَلا يُنازِعُنَّكَ فِي الْأَمْرِ وَ ادْعُ إِلى رَبِّكَ إِنَّكَ لَعَلى هُدىً مُسْتَقِيمٍ )  : ( براى هر امّتى طريقى براى عبادت مقرّر كرديم كه آنها آن را مى پيمايند ، پس در اين امر با تو مجادله نكنند و تو بسوى پروردگارت دعوت كن ، بدرستى كه تو بر هدايتى مستقيم قرار دارى )\r\n( منسك ) به معناى عبادت است . و مراد از ( كلّ امة ) امّتهاى سابقه هستند كه هر يك پس از ديگرى آمده‌اند تا به امّت اسلام منتهى گشته .\r\nظاهرا مشركين وقتى عبادات اسلامى را ديده‌اند ، چون براى آنها امرى نوظهور بوده - در مقام منازعه با پيامبر اسلام صلّى اللّه عليه و آله و سلم برآمده‌اند و مىگفته‌اند : ما چنين مناسكى را در امّتهاى گذشته نديده‌ايم و اگر تو پيامبر بودى ، بايد در امّت انبياء پيش از تو نيز مناسكى نظير اسلام وجود مىداشت ، و خداوند در جواب ايشان مىفرمايد : هر امّتى براى خود\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nعبادات و مناسكى خاص داشته‌اند و عبادت هيچ امّتى به امّت ديگر انتقال نمىيافته ، بلكه خداوند شريعت قبلى را با شريعتى بهتر از آن نسخ مىكرد . چون افكار امّتهاى بعدى از رشد و ترّقى بيشترى برخوردار بوده و استحقاق شريعتى كاملتر و بهتر را داشته‌اند ، لذا ديگر منازعه در امر و نهى شريعت معنا ندارد . و تو اى پيامبر نبايد اعتنايى به مجادله و نزاع آنها بنمايى ، تو فقط به آنچه مأمور شده‌اى بپرداز و مردم را به سوى پروردگارت دعوت كن و از بابت آنها آسوده خاطر باش و مطمئن باش كه تو بر طريقهء هدايتى قرار گرفته‌اى كه ابدا انحراف و كژى و كاستى در آن وجود ندارد .\r\n( 68 )  ( وَ إِنْ جادَلُوكَ فَقُلِ اللَّهُ أَعْلَمُ بِما تَعْمَلُونَ )  : ( و اگر با تو مجادله كردند . بگو خداوند نسبت به اعمالى كه مرتكب مىشويد ، داناتر است )\r\n( 69 )  ( اللَّهُ يَحْكُمُ بَيْنَكُمْ يَوْمَ الْقِيامَةِ فِيما كُنْتُمْ فِيهِ تَخْتَلِفُونَ )  : ( خداوند در روز قيامت درباره آنچه در آن اختلاف مىكرديد ، ميان شما حكم مىكند )\r\nدر ادامه آيهء قبلى مىفرمايد : اى رسول ما اگر اين افراد باز هم در امر عبادت و طريقهء آن با تو مجادله كردند ، آنها را به حكم خدا ارجاع بده ، چون حكم ، حكم خداست به جهت اينكه او به آنچه مىكنيد داناتر است و ميان شما به گونه‌اى كاملا صحيح و به حق حكم مىكند زيرا او حقيقت حال شما را مىداند و در روز قيامت به واسطهء مخالفتتان با حق و اهل حق به حساب شما رسيدگى مىكند و بين اهل حق و باطل براساس حق داورى مىنمايد .\r\n( 70 )  ( أَ لَمْ تَعْلَمْ أَنَّ اللَّهَ يَعْلَمُ ما فِي السَّماءِ وَ الْأَرْضِ إِنَّ ذلِكَ فِي كِتابٍ إِنَّ ذلِكَ عَلَى اللَّهِ يَسِيرٌ )  : ( آيا نمىدانى كه خدا ، آنچه در آسمان و زمين است ، مىداند ؟ بدرستى كه اين در كتابى است و اين براى خدا آسان است )\r\nاين آيه علم خدا نسبت به اعمال مشركان را تعليل مىكند و مىفرمايد اعمال اينها بخشى از حوادث عالم است ، در حالى كه علم خدا آنقدر محيط است كه بر زمين و آسمان احاطه دارد و آنچه را كه خدا مىداند ، همه در كتابى ثبت و محفوظ است كه هرگز آن كتاب گم نمىشود و خداوند آن را فراموش نمىكند و هرگز دچار اشتباه\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nنمىشود ، پس اعمال اين افراد همه در كتاب علم الهى محفوظ مىماند و اين ثبت و نگهدارى براى خدا امرى آسان و سهل است .\r\n( 71 )  ( وَ يَعْبُدُونَ مِنْ دُونِ اللَّهِ ما لَمْ يُنَزِّلْ بِهِ سُلْطاناً وَ ما لَيْسَ لَهُمْ بِهِ عِلْمٌ وَ ما لِلظَّالِمِينَ مِنْ نَصِيرٍ )  : ( و غير از خدا چيزهايى را مىپرستند كه خدا در مورد آن دليلى نازل نكرده و آنچه دربارهء آن علم ندارند و براى ستمگران ياورى نخواهد بود )\r\nمىفرمايد : مشركان به جاى خدا چيزهايى را مىپرستند كه خداوند براى تمسّك و توسّل به آنها هيچ دليل و برهانى نازل نكرده و مشركين به چنين حجّتى علم ندارند چون آدمى بسيارى چيزها را مىداند و به آن اعتقاد دارد بدون اينكه هيچ دليل و برهانى بر آن وجود داشته باشد - مانند ضروريّات بديهى عقلى - و در آخر در مقام احتجاج مىفرمايد اينها هيچ ياورى ندارند ، يعنى اگر مشركان حجّت و برهانى به خدايى معبودهايشان داشتند آن برهان ياور آنها مىشد و يا آن معبود آنها را يارى مىكرد ، چون برهان و علم ياور صاحب برهان و عالم مىباشند ، امّا اين مشركين ظالمند و بدون برهان و علم ادّعايى بيهوده مىكنند ، به همين دليل هم در آخرت ياورى نخواهند داشت .\r\n( 72 )  ( وَ إِذا تُتْلى عَلَيْهِمْ آياتُنا بَيِّناتٍ تَعْرِفُ فِي وُجُوهِ الَّذِينَ كَفَرُوا الْمُنْكَرَ يَكادُونَ يَسْطُونَ بِالَّذِينَ يَتْلُونَ عَلَيْهِمْ آياتِنا قُلْ أَ فَأُنَبِّئُكُمْ بِشَرٍّ مِنْ ذلِكُمُ النَّارُ وَعَدَهَا اللَّهُ الَّذِينَ كَفَرُوا وَ بِئْسَ الْمَصِيرُ )  : ( و زمانيكه آيات ما بر ايشان خوانده شود ، در چهره كافران آثار انكار را خواهى شناخت و نزديك است كه بر كسانى كه آيات ما را تلاوت مىكنند ، دست بگشايند ، بگو آيا از چيزى خبردارتان كنم كه از اين هم برايتان بدتر باشد ؟ آن آتشى است كه خدا به كافران وعده داده و چه بد سرانجامى است )\r\nمىفرمايد وقتى آيات واضح الدلالة ما بر آنها تلاوت شود ، آثار انكار را در چهره‌هاى آن كفّار مشاهده مىكنى ، آنقدر كه گويا نزديك است از شدّت خشم بر خوانندگان قرآن بشورند و دست درازى كنند . آنگاه به منظور تقريع بر افكار آنها و احتراز از شنيدن قرآن ، به پيامبر امر مىنمايد كه به ايشان بگويد : آيا مىخواهيد شما را به\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nچيزى خبر دهم كه از شنيدن قرآن هم برايتان ناگوارتر است ؟ اگر مىخواهيد آن را بگويم كه مواظب خود باشيد و از آن بپرهيزيد .\r\nپس بدانيد كه آن آتش دوزخ است كه خداوند آن را به كافران وعده داده و آن بد سرانجامى است پس بايد از آن بپرهيزيد و در صدد دفع آن برآييد .\r\n( 73 )  ( يا أَيُّهَا النَّاسُ ضُرِبَ مَثَلٌ فَاسْتَمِعُوا لَهُ إِنَّ الَّذِينَ تَدْعُونَ مِنْ دُونِ اللَّهِ لَنْ يَخْلُقُوا ذُباباً وَ لَوِ اجْتَمَعُوا لَهُ وَ إِنْ يَسْلُبْهُمُ الذُّبابُ شَيْئاً لا يَسْتَنْقِذُوهُ مِنْهُ ضَعُفَ الطَّالِبُ وَ الْمَطْلُوبُ )  : ( اى مردم مثلى زده شد پس به آن گوش فرا دهيد ، همانا آن كسانى كه به غير خدا ايشان را مىخوانند ، هرگز نمىتوانند مگسى را خلق كنند اگر چه دربارهء آن همكارى و اجتماع نمايند و اگر مگس چيزى از آنها بربايد نمىتوانند از او پس بگيرند ، طالب و مطلوب هر دو ناتوانند )\r\n( مثل ) يعنى وصفى كه چيزى را مجسّم كند ، خواه آن وصف واقعيّت خارجى داشته باشد و خواه امرى مفروض و خيالى باشد .\r\nدر اين آيه خداوند جميع مردم مخصوصا مشركين را مورد خطاب قرار مىدهد و مىفرمايد : اى مردم به اين مثلى كه برايتان زده مىشود گوش دهيد و از آن متعظّ شويد ، واقعيّت امر اين است كه اين معبودهائى كه سواى خداوند عبادت مىشوند ، اگر فرض شود كه بخواهند يك مگس را - كه از ضعيف‌ترين حيوانات است - خلق كنند ، به هيچ وجه قادر بر آن نيستند اگر چه همهء آنها دربارهء اين امر مشاركت و اجتماع داشته باشند .\r\nاز طرف ديگر حتّى اگر يك مگس چيزى از آنها بربايد قادر بر باز ستاندن آن نيستند ، يعنى اين معبودها هيچ قدرتى براى ايجاد و تدبير امور ندارند ، پس چگونه شايستهء عبادت و دعا باشند ؟ !\r\nو در آخر مىفرمايد ( چه ضعيف است طالب و مطلوب ) ظاهرا مراد از ( طالب ) همان آلهه و معبودهاى بت‌پرستان است كه در طلب خلق مگس يا پس گرفتن چيزى از آن هستند و ( مطلوب ) مگس است . و اين جمله نهايت ضعف بتها را مىرساند چون در آن ، ضعف بتها به گونه‌اى كه از ضعيف‌ترين مخلوقات در نظر مردم ضعيفتر باشد ، اثبات\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nگرديده .\r\n( 74 )  ( ما قَدَرُوا اللَّهَ حَقَّ قَدْرِهِ إِنَّ اللَّهَ لَقَوِيٌّ عَزِيزٌ )  : ( خدا را آنگونه كه بايد نشناختند بدرستى كه خدا توانا و چيره است )\r\n( قدر ) هر چيزى ، اندازه تعيين مقدار آن است كه بطور كنايه در مورد مقام و منزلتى كه چيزى بر حسب اوصاف و خصوصيّات دارد استعمال مىشود .\r\nمىفرمايد : مشركان خدا را بر حسب آنچه صفات علياى او اقتضا دارد ، نشناختند و با او آنطور كه شايسته بود معامله ننمودند و او را ربّ خود نگرفتند و به اوامر او عمل نكردند بلكه معبودهايى به غير او برگزيدند و از روى ترس و طمع آنها را عبادت كردند در حالى كه معبودهاى آنها ابدا قدرتى بر ايجاد و تدبير ندارند و حتّى از يك مگس هم ضعيفتر هستند ، امّا خداوند يكتا ، نيرومندى است كه هرگز ضعف عارض او نمىشود و عزيزى است كه هرگز ذلّت به ساحت او راه ندارد ، ولى مشركان ميان چنين خداى قادر و عزيز مطلق و ميان بتها و آلهه كه از مگس هم ضعيفترند ، برابرى انداختند و به اين هم قناعت نكردند بلكه آن بتها را ارباب گرفتند و خدا را ربّ ندانستند . پس آنها در حقّ پروردگارشان سهل انگارى و تقصير نموده‌اند .\r\n( 75 )  ( اللَّهُ يَصْطَفِي مِنَ الْمَلائِكَةِ رُسُلًا وَ مِنَ النَّاسِ إِنَّ اللَّهَ سَمِيعٌ بَصِيرٌ )  : ( خداوند از ميان فرشتگان و مردم فرستادگانى برمىگزيند همانا خدا شنوا و بينا است )\r\n( اصطفاء ) يعنى گرفتن خالص و صافى هر چيز ، مىفرمايد : خداوند از ميان فرشتگان و مردم ، كسانى را كه صلاحيّت رسالت داشته و صافى و خالص باشند براى رسالت برمىگزيند ، در واقع لازمهء اين امر اين است كه اوّلا : رسول قرار دادن براى بشر ، بر خداوند امرى واجب باشد و ثانيا : رسولان معصوم باشند و در آخر مىفرمايد : خداوند شنوا و بيناست يعنى حاجت مردم به هدايت شدن توسّط رسولان را مىشناسد و استّدعاى آنها را براى رفع حاجاتشان مىشنود و به همين جهت رسولان خود را به سوى ايشان مىفرستد .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n( 76 )  ( يَعْلَمُ ما بَيْنَ أَيْدِيهِمْ وَ ما خَلْفَهُمْ وَ إِلَى اللَّهِ تُرْجَعُ الْأُمُورُ )  : ( آنچه را در پيش دارند و آنچه را پشت سر نهاده‌اند مىداند و همه كارها بسوى خدا باز مىگردد )\r\nمراد از  ( ما بَيْنَ أَيْدِيهِمْ )  ارتباط ميان ملائكه و بين آن افراديست كه وحى را به او مىدهند يعنى مردم ، و مراد از  ( ما خَلْفَهُمْ )  ارتباط ميان ملائكه و خداست و همه ملائكه از جانب خدا به سوى مردم روان هستند لذا وحى ، از لحظه‌اى كه از ساحت عظمت و كبرياى حق صادر مىشود تا لحظه‌اى كه به مردم مىرسد ، در مأمنى محكم اقرار دارد و ابدا خدشه و كاستى يا زيادتى به آن عارض نمىشود ، و لازمهء آن اين است كه پيامبران نيز مانند ملائكه معصوم باشند ، معصوم در اخذ وحى و معصوم در حفظ آن و ابلاغ آن به مردم .\r\nو آنگاه در مقام تعليل علم خدا بر جميع احوال ملائكه مىفرمايد : بازگشت همه امور بسوى خداست . يعنى چگونه چيزى از امور مخلوقات بر خدا مخفى بماند و حال آنكه همه چيز مملوك او هستند و از او استقلال ندارند ، بلكه ذاتا همه بسوى او باز مىگردند لذا هرگز هيچ يك از آنها براى خدا در خفاء نخواهند بود .\r\n( 77 )  ( يا أَيُّهَا الَّذِينَ آمَنُوا ارْكَعُوا وَ اسْجُدُوا وَ اعْبُدُوا رَبَّكُمْ وَ افْعَلُوا الْخَيْرَ لَعَلَّكُمْ تُفْلِحُونَ )  : ( اى كسانى كه ايمان آورده‌ايد ركوع كنيد و سجده نماييد و پروردگارتان را عبادت كنيد و نيكى نماييد تا شايد رستگار شويد )\r\nمراد از امر به ركوع و سجود ، امر به نماز است و مراد از ( و اعبدوا ربكم ) امر به ساير عبادت تشريع شده در دين ، به غير نماز است و منظور از ( و افعلوا الخير ) امر به ساير احكام و قوانين تشريع شدهء دين باشد و چون خير جامعه و سعادت افراد و حياتشان ، عمل كردن به آن قوانين است ، مىفرمايد اين اعمال را بجا آوريد تا شايد به رستگارى و فلاح برسيد .\r\nيعنى اقامهء نماز و ساير عبادات و انجام احكام شرع ، شرط لازم ، براى سعادت و فلاح است .\r\n( 78 )  ( وَ جاهِدُوا فِي اللَّهِ حَقَّ جِهادِهِ هُوَ اجْتَباكُمْ وَ ما جَعَلَ عَلَيْكُمْ فِي الدِّينِ مِنْ \r\n\r\n","description":"","footnote":"","page_name":" 316 ","page_number":316},
  {"content":"\r\n\r\n حَرَجٍ مِلَّةَ أَبِيكُمْ إِبْراهِيمَ هُوَ سَمَّاكُمُ الْمُسْلِمِينَ مِنْ قَبْلُ وَ فِي هذا لِيَكُونَ الرَّسُولُ شَهِيداً عَلَيْكُمْ وَ تَكُونُوا شُهَداءَ عَلَى النَّاسِ فَأَقِيمُوا الصَّلاةَ وَ آتُوا الزَّكاةَ وَ اعْتَصِمُوا بِاللَّهِ هُوَ مَوْلاكُمْ فَنِعْمَ الْمَوْلى وَ نِعْمَ النَّصِيرُ )  : ( و در راه خدا جهاد كنيد همچنانكه سزاوار جهاد در راه اوست ، او شما را برگزيد و در اين دين براى شما دشوارى قرار نداده ، آيين پدرتان ابراهيم است و او شما را از پيش ، و هم در اين قرآن ، مسلمان ناميد تا اين پيامبر بر شما گواه باشد و شما بر مردم گواه باشيد ، پس نماز را به پا داريد و زكات بدهيد و به خدا متمسّك شويد كه او مولاى شماست و چه خوب مولا و ياورى است )\r\n( جهاد ) يعنى بذل جهد و كوشش در راه دفع دشمن و دفع هر چيزى كه شرّى به آدمى مىرساند ، مانند شيطان كه او را گمراه مىكند و نفس امّاره كه امر به بدى مىنمايد ، پس امر به جهاد شامل مبارزه با شيطان و جنگيدن و مخالفت با هواهاى نفسانى نيز مىشود ، همچنانكه رسولخدا صلّى اللّه عليه و إله و سلم جهاد با نفس را ( جهاد اكبر ) ناميدند و مراد از جنگيدن به حقّ جهاد ، اين است كه جهاد خالص براى وجه اللّه باشد و هيچ غرض دنيايى ( نظير سلطه جوئى و تجارت و سياحت و . . . ) در آن نباشد ، آنگاه بر مؤمنان منّت نهاده و مىفرمايد : خدا شما را از ميان خلائق برگزيد و نعمت هدايت و دين حق را به شما ارزانى داشت و هر حرج و دشوارى را در احكام دينى شما بر طرف نمود ، چون شريعت اسلام شريعتى سهل و آسان است كه همان شريعت ابراهيم حنيف مىباشد كه نه در اصل احكامش و نه در آنچه بر آنها عارض مىشود ابدا دشواريى وجود ندارد ، و اينكه ابراهيم عليه السّلام را پدر مسلمين خواند به جهت آنست كه او اوّلين كسى است كه تسليم خدا شد و براى خدا اسلام آورد « 1 » و نيز آنحضرت فرمود  ( فَمَنْ تَبِعَنِي فَإِنَّهُ مِنِّي  « 2 » هر كس از من پيروى كند ، از من است ) ، پس تمامى مسلمانان دنيا در هر جا كه باشند فرزندان ابراهيم و ذريّه او محسوب مىشوند .\r\nآنگاه مىفرمايد : او پيش از اين و نيز در همين قرآن شما را مسلمان ناميده است و از\r\n\r\n\r\n","description":"","footnote":"\r\n( 1 ) . سورهء بقره ، آيهء 131 .  ( إِذْ قالَ لَهُ رَبُّهُ أَسْلِمْ قالَ أَسْلَمْتُ لِرَبِّ الْعالَمِينَ ) \r\n( 2 ) . سورهء ابراهيم ، آيهء 36 .\r\n","page_name":" 317 ","page_number":317},
  {"content":"\r\n\r\nاين عبارت معلوم مىشود خداوند بر مؤمنان منّت نهاده و اسلام آنها را پذيرفته است .\r\nو اين براى آنست تا رسول گرامى اسلام شاهد و گواه بر اعمال خلائق باشد و امّت اسلام نيز گواه بر اعمال ساير امّتها باشند « 1 » .\r\nآنگاه به عنوان نتيجه و تفريع از همه مطالب گذشته و منّتهايى كه خداوند بر مسلمين نهاده ، مىفرمايد : پس بنابراين واجب است بر شما كه نماز به پا داريد و زكات بدهيد يعنى واجبات عبادى و مالى را بجا آوريد و در همهء احوال به خدا متمسّك شويد و به آنچه امر مىكند ، عمل كرده و از آنچه نهى مىكند خوددارى كنيد و در هيچ حالى از او قطع رابطه نكنيد ، چون خداوند مولى و سرپرست شماست و شايسته نيست كه بنده از مولاى خود منقطع شود و با وجود اينهمه ضعف ، از ياور خود قطع رابطه نمايد . آنگاه در مقام ستايش خدا و دلخوش ساختن نفوس مؤمنين و تقويت دلهاى آنها مىفرمايد : خداوند چه مولا و ياور خوبى است كه جز او ولىّ و ياورى نيست .\r\n\r\n\r\n","description":"","footnote":"\r\n( 1 ) . در باب گواهى اعمال در آيهء 143 سورهء بقره ج 1 سخن گفتيم .\r\n","page_name":" 318 ","page_number":318},
  {"content":"\r\n\r\n\r\nسورهء مؤمنون\r\nبسم اللّه الرّحمن الرّحيم\r\nغرض سوره : دعوت مردم براى ايمان به خدا و روز قيامت و تشخيص و تمايز مؤمنان از كفار به وسيله روش سلوكشان در زندگى و نيز بيم دادن و بشارت مىباشد .\r\n\r\n[ آيهء ( 11 - 1 ) بيان صفات مؤمنان 
  ]\r\n( 1 )   ( قَدْ أَفْلَحَ الْمُؤْمِنُونَ )   : ( به تحقيق مؤمنان پيروز و رستگار شدند )\r\nفلاح : به معناى به دست آوردن و ظفر يافتن و رسيدن به آرزوست .\r\nظفر دنيوى رسيدن به سعادت زندگى و آن چيزهايى است كه زندگى را گوارا مىسازد مانند : بقاء ، توانگرى و عزّت .\r\nو ظفر اخروى در 4 امر خلاصه مىشود : بقاء بدون فناء ، غناء بدون فقر ، عزّت بدون ذلّت و علم بدون جهل .\r\nو ( ايمان ) به معناى تصديق و اعتراف به چيزى و ملتزم بودن به لوازم و ضروريات آنست ، مثلا ايمان به خدا به معناى اعتقاد به او و ايمان به پيامبران او و عمل به دستورات آن پيامبران است . پس صرف اعتقاد ، ايمان نيست و به همين جهت همواره در قرآن ، ايمان همراه با عمل صالح ذكر مىشود .\r\nبه هر جهت خداوند مىفرمايد : اهل ايمان حقيقتا رستگار شدند ، يعنى به سعادت دنيا و آخرت رسيده‌اند و آنگاه به صفات اهل ايمان مىپردازد .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n( 2 )  ( الَّذِينَ هُمْ فِي صَلاتِهِمْ خاشِعُونَ )  : ( همان كسانى كه در نمازشان خاضع و خاشعند )\r\n( خشوع ) نوعى تأثر خاص از جانب مقهور ، در برابر قاهر است به طوريكه تمام توجه او معطوف قاهر گشته و از جاى ديگر قطع شود و با نوعى عنايت اين حالت به اعضاء و جوارح نيز نسبت داده مىشود . در نتيجه بىحركت شدن اعضاى بدن از ترس و چشم فرو بستن و تواضع و تذّلل نيز از مصاديق خشوع است .\r\n( 3 )  ( وَ الَّذِينَ هُمْ عَنِ اللَّغْوِ مُعْرِضُونَ )  : ( و كسانى كه از لغو روى گردانند )\r\nصفت ديگر مؤمنان اين است كه از اعمال لغو يعنى كارهاى مباحى كه خير و نفعى در دنيا و آخرت از آنها حاصل نمىشود ، پرهيز مىكنند . البته اعراض غير از ترك كامل است ، چون مؤمنان هم بالاخره به واسطهء بشر بودن در معرض لغزش و نسيان قرار دارند - به هر جهت آنها به واسطهء ايمانشان دائما با ساحت كبرياء و عظمت پروردگارشان ارتباط دارند و جز به امورى كه خداوند آن را عظيم بداند ، اشتغال نمىورزند و از متاعهاى دنيوى آنچه را كه فرومايگان و جاهلان به آن تعلّق و اهتمام دارند ، عظيم نمىشمارند و در نظرشان خوار و بىمقدار است و اگر هم مورد طعنه و زخم زبان جاهلان واقع شوند جز به آرامش و سلام سخنى نمىگويند ، پس توصيف مؤمنان به اعراض از لغو كنايه از علّو همت و كرامت نفوس ايشانست .\r\n( 4 )  ( وَ الَّذِينَ هُمْ لِلزَّكاةِ فاعِلُونَ )  : ( و كسانى كه زكات را ادا كنندگانند )\r\nوصف ديگر مؤمنان اين است كه آنها مالشان را به وسيلهء انفاق آن ، پاكيزه و مطّهر مىنمايند و اين عمل از بزرگترين عوامل براى نيل سعادت مجتمع و كمال و حفظ آنست .\r\nاز آنجا كه اين سوره در مكّه نازل شده ولى حكم زكات واجب در مدينه تشريع شده است ، استفاده مىشود كه منظور از زكات در اين آيه ، همان انفاق ماليست ، نه زكات و حدّ شرعى آن .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n( 5 )  ( وَ الَّذِينَ هُمْ لِفُرُوجِهِمْ حافِظُونَ )  : ( همان كسانى كه عورات خود را از گناه و حرام ، نگاه دارندگانند )\r\n( 6 )  ( إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ )  : ( مگر از همسران و كنيزان خود كه در اين صورت ملامتى متوجّه آنها نخواهد بود )\r\n( 7 )  ( فَمَنِ ابْتَغى وَراءَ ذلِكَ فَأُولئِكَ هُمُ العادُونَ )  : ( پس كسى كه به غير از اين طلب مباشرت نمايد ، البته آنها ستمكار و تعدّى كنندگانند )\r\n( فرج ) كنايه از عورت زن و مرد است كه مردم از نام بردن آنها شرم دارند و ( حفظ فروج ) كنايه از اجتناب از مواقعهء نامشروع ( زنا ، لواط . . . ) مىباشد ، آنگاه به عنوان استثناء مىفرمايد : مگر در خصوص زنان حلال و آزادشان يا كنيزان مملوك ايشان ، كه در اين موارد مواقعه مانعى ندارد و ملامتى نخواهد داشت ، آنگاه مىفرمايد : هر كس با غير اين دو طائفه تماس جنسى و ارتباط پيدا كند ، از حدود الهى تجاوز كرده چون باعث فساد جامعه و نابودى نسل بشر مىگردد .\r\n( 8 )  ( وَ الَّذِينَ هُمْ لِأَماناتِهِمْ وَ عَهْدِهِمْ راعُونَ )  : ( و كسانى كه امانت و عهد خود را رعايت مىكنند )\r\n( امانت ) يعنى آنچه سپرده شده ، از قبيل مال و اسرار و يا غير آن . و چه بسا « 1 » شامل تمام تكاليف الهى كه در بشر به وديعه سپرده شده و نيز شامل اعضا و جوارح و قواى بشرى نيز بشود ، بنابراين حفظ امانت گذشته از معناى ظاهرى آن به معناى حفظ دين خدا و احكام و نظام الهى خواهد بود . و ( عهد ) يعنى آن چيزى كه انسان با صيغهء عهد مثل نذر و قسم به آن ملتزم و متعهّد شده باشد و ممكن است منظور از آن ، مطلق تكاليفى باشد كه متوجّه مؤمنان مىباشد ، چون مكررا قرآن ، ايمان را ( عهد ) و ( ميثاق ) خوانده است .\r\nبه هر جهت در اين آيه مؤمنان را به حفظ امانت و عدم خيانت در آن و حفظ و رعايت عهد و عدم نقض آن توصيف مىكند چون ايمان در وجود آنها استقرار يافته و\r\n\r\n\r\n","description":"","footnote":"\r\n( 1 ) . مطابق تفسير روح المعانى ، ج 18 .\r\n","page_name":" 321 ","page_number":321},
  {"content":"\r\n\r\nتزلزلى به خود راه نمىدهند .\r\n( 9 )  ( وَ الَّذِينَ هُمْ عَلى صَلاتِهِمْ يُحافِظُونَ )  : ( و كسانى كه نمازهاى خود را محافظت مىكنند )\r\nيعنى مؤمنان مواظب هستند كه يكى از نمازهايشان فوت نشود و دائما بر نماز خود مراقبت دارند و حقّ ايمان هم همين است .\r\n( 10 )  ( أُولئِكَ هُمُ الْوارِثُونَ )  : ( اين افراد ، تنها آنهايند كه وارثان هستند )\r\n( 11 )  ( الَّذِينَ يَرِثُونَ الْفِرْدَوْسَ هُمْ فِيها خالِدُونَ )  : ( آنان كه بهشت فردوس را ارث برده و ايشان در آن جاودانه‌اند )\r\n( فردوس ) اعلى درجه بهشت است .\r\nخداوند بهشت را آفريد ، تا همهء افراد بشر با حسن عقيده و عمل به آن نايل شوند ، اما تبه‌كاران و اهل كفر و ستم با اعمال خود بهشت را از كف دادند ، در نتيجه بهشت تنها براى مؤمنان باقى ماند و ايشان تنها وارث آن خواهند بود و فردوس براى مؤمنان دائمى و هميشگى است ، و غير ايشان با آنها در بهشت مشاركت ندارند . و در روايات آمده « 1 » كه هر انسانى منزلى در بهشت و منزلى در آتش دارد و چون كسى بميرد و از اهل آتش باشد سهم بهشت او را به ارث به اهل بهشت مىدهند .\r\n\r\n[ آيهء ( 22 - 12 ) توضيح خلقت انسان 
  ]\r\n( 12 )  ( وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ )  : ( و به تحقيق ما آدمى را از فشرده‌اى از گل آفريده‌ايم )\r\n( 13 )  ( ثُمَّ جَعَلْناهُ نُطْفَةً فِي قَرارٍ مَكِينٍ )  : ( سپس او را نطفه‌اى در قرارگاهى محفوظ قرار داديم )\r\n( 14 )  ( ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ )  : ( آنگاه نطفه را علقه و علقه را مضغه كرديم سپس براى آن مضغه استخوان خلق كرديم و آنگاه استخوان را با گوشت پوشانديم ، پس از آن او را به خلقتى ديگر ايجاد كرديم . پس آفرين بر خدا كه\r\n\r\n\r\n","description":"","footnote":"\r\n( 1 ) . تفسير مجمع البيان ، ج 7 .\r\n","page_name":" 322 ","page_number":322},
  {"content":"\r\n\r\nبهترين آفرينندگان است )\r\nمىفرمايد ما نوع بشر را ابتداء از گل آفريديم ، يعنى آدم عليه السّلام از گل و آنگاه نسل او از نطفه آفريده شده‌اند ، و چون خلق به معناى تقدير و اندازه‌گيرى است معناى صحيح آن است كه مىفرمايد : ما انسان را در آغاز از فشرده و خلاصه‌اى از اجزاى زمين كه با آب آميخته بود اندازه‌گيرى كرديم . و ( نطفه ) به معناى آبى اندك است ، مىفرمايد : سپس ما انسان را نطفه‌اى كرديم كه در رحم تمكّن و استقرار دارد و پس از آن مراحل رشد جنين انسان را ذكر مىكند كه ابتدا به صورت خونى بسته و بعد از آن به صورت تكه گوشتى لهيده و پس از آن به صورت استخوان درمىآيد و بدنبال آن خداوند ، استخوان را با گوشت مىپوشاند و صورت جنين بشر را پيدا مىكند . ( انشاء ) يعنى احداث و تربيت چيزى و خداوند براى آنكه دلالت كند بر اينكه ، آنچه در اين مرحله ايجاد مىشود ، حقيقت ديگرى است غير از آنچه در مراحل قبلى بود ، يعنى مرحله‌اى كه آن جنين انسانى كه صرف مادّه‌اى مرده و جاهل و عاجز بود ، به صورت موجودى زنده درمىآيد كه داراى ذات و صفات و خواص مغاير با سابقش مىباشد و اين همان زمانيست كه خداوند روح را در كالبد جنين انسان مىدمد .\r\nدر آخر فرمود مبارك باد خدا كه بهترين خالقان است ، و خداوند مبارك ( با بركت ) است چون اختصاص به خير كثير دارد و تمام موجودات را ايجاد كرده و اجزاء آنها را تركيب مىنمايد و بواسطهء آن خير ، بر همه خلائق جود و افاضه مىنمايد و خدا بهترين خالقان است ، خلق در اصل به معناى تقدير مىباشد و به همين دليل اختصاص به خداى تعالى ندارد « 1 » . اما خداوند از حيث ايجاد و تدبير و تركيب اجزاى مخلوقات نيكوترين خالقان است كه هر چيزى در عالم از او انتشار يافته است .\r\n( 15 )  ( ثُمَّ إِنَّكُمْ بَعْدَ ذلِكَ لَمَيِّتُونَ )  : ( پس از آن هر آينه همه شما خواهيد مرد )\r\n\r\n\r\n","description":"","footnote":"\r\n( 1 ) . همچنانكه در قرآن در سورهء مائده آيه 11 به عيسى عليه السّلام و در سورهء عنكبوت آيه 17 به ساير مردم نسبت داده شده است .\r\n","page_name":" 323 ","page_number":323},
  {"content":"\r\n\r\n( 16 )  ( ثُمَّ إِنَّكُمْ يَوْمَ الْقِيامَةِ تُبْعَثُونَ )  : ( سپس بدرستى همه شما مبعوث مىشويد )\r\nموت آخرين مراحل تدبير الهى در دنيا است و مرگ از مراحلى است كه در مسير تقدير حتمى و واجب است و هيچ مفرّى از آن نيست همچنانكه فرمود  ( كُلُّ نَفْسٍ ذائِقَةُ الْمَوْتِ  « 1 » هر نفسى چشندهء مرگ است )\r\nو روز قيامت كه همه خلائق مبعوث مىشوند ، مرحله تماميّت تدبير و آخرين نقطه ، در مسير آدمى است ، چون بعد از ورود به آن مرحله ديگر خروج از آن امكان ندارد .\r\n( 17 )  ( وَ لَقَدْ خَلَقْنا فَوْقَكُمْ سَبْعَ طَرائِقَ وَ ما كُنَّا عَنِ الْخَلْقِ غافِلِينَ )  : ( و به تحقيق بالاى سر شما هفت آسمان خلق كرديم و هرگز از خلق غافل نبوده‌ايم )\r\nمراد از طرائق هفت گانه هفت آسمان هستند و اينكه آسمانها را طرائق و يعنى راههاى عبور ، ناميد به جهت آن است كه آسمانها محل نزول امر يا وحى الهى از ناحيه خدا به سوى زمين هستند « 2 » و نيز راههايى هستند كه اعمال ما در صعود به سوى خداى سبحان و ملائكه در هبوط و عروج خود آن را طى مىكنند « 3 » .\r\nبه هر جهت مىفرمايد شما از ما منقطع و بىارتباط نيستيد و از تحت مراقبت ما بيرون نخواهيد بود ، پس ما از شما غافل و بىخبر نيستيم چون ، اين راههاى هفتگانه ميان ما و شما نصب شده تا فرشتگان ما دائما در حالت صعود و نزول باشند و امر ما را بسوى شما و اعمال شما را بسوى ما بياورند .\r\n( 18 )  ( وَ أَنْزَلْنا مِنَ السَّماءِ ماءً بِقَدَرٍ فَأَسْكَنَّاهُ فِي الْأَرْضِ وَ إِنَّا عَلى ذَهابٍ بِهِ لَقادِرُونَ )  : ( و ما آب را براى شما به قدر معيّن از آسمان نازل كرده و آن را در زمين نگه داشتيم در حالى كه ما بر نابود ساختن آن نيز قادريم )\r\nمراد از ( سماء ) جانب بلندى و چيزى است كه بر سر آدمى سايه داشته باشد محتواى آيه اين است كه خداوند آب باران را به مقتضاى تدبير تامّ خود اندازه‌گيرى كرده و\r\n\r\n\r\n","description":"","footnote":"\r\n( 1 ) . سورهء انبياء ، آيهء 35 .\r\n( 2 ) . سورهء سجده ، آيهء 5 .  ( يُدَبِّرُ الْأَمْرَ مِنَ السَّماءِ إِلَى الْأَرْضِ ) \r\n( 3 ) . سورهء مريم ، آيهء 64 .  ( وَ ما نَتَنَزَّلُ إِلَّا بِأَمْرِ رَبِّكَ ) \r\n","page_name":" 324 ","page_number":324},
  {"content":"\r\n\r\nقطره‌اى كم يا بيش از آسمان نازل نمىكند و آن آب را در زير زمين ذخيره مىسازد تا به صورت چشمه سارها و نهرها و چاهها ، از كوهها و دشتها بجوشد و در عين حال خداوند بر نابود كردن آب باران - به گونه‌اى كه انسان نفهمد - نيز قادر است . لذا نزول باران و مكث آن در زمين ، همه پيرو حكمت بالغه و تدبير تامّ الهى است .\r\n( 19 )  ( فَأَنْشَأْنا لَكُمْ بِهِ جَنَّاتٍ مِنْ نَخِيلٍ وَ أَعْنابٍ لَكُمْ فِيها فَواكِهُ كَثِيرَةٌ وَ مِنْها تَأْكُلُونَ )  : ( پس از آن آب براى شما باغها و نخلستانهاى خرما و انگور ايجاد كرديم و ميوه‌هاى بسيارى كه از آن مىخوريد ، آفريديم )\r\nدر ادامه مىفرمايد احداث و پرورش باغهاى ميوه‌جات نيز تحت اراده و تدبير الهى است و بوسيله آب باران صورت مىگيرد .\r\n( 20 )  ( وَ شَجَرَةً تَخْرُجُ مِنْ طُورِ سَيْناءَ تَنْبُتُ بِالدُّهْنِ وَ صِبْغٍ لِلْآكِلِينَ )  : ( و درختى كه از طور سينا برمىآيد و روغن زيت و خورش خورندگان را مىروياند )\r\nيعنى ما با آب باران درخت زيتون را رويانيديم كه در طور سينا است و از ميوهء آن روغن و خوراكى براى مردم به دست مىآيد و اگر از ميان همهء درختان ، درخت زيتون را نام برد به جهت خواص عجيب و معجزه آساى آن است .\r\n( 21 )  ( وَ إِنَّ لَكُمْ فِي الْأَنْعامِ لَعِبْرَةً نُسْقِيكُمْ مِمَّا فِي بُطُونِها وَ لَكُمْ فِيها مَنافِعُ كَثِيرَةٌ وَ مِنْها تَأْكُلُونَ )  : و بدرستى برايتان در چهارپايان عبرتى هست كه از شيرش به شما مىنوشانيم و براى شما در آنها منافع بسيارى هست و از گوشت آنها مىخوريد )\r\n( عبرت ) يعنى دليلى كه با آن استدلال مىشود بر اينكه خداوند ، مدّبر امر خلق مىباشد و نسبت به آنها رئوف و مهربان است ، انسان از چهارپايان استفاده‌هاى فراوان مىبرد : از شير ، پشم ، مو ، كرك ، و پوست آنها استفاده مىكند و از گوشت آنها مىخورد و بدنش بواسطهء آن نيرومند مىشود و همه اينها دلايلى بر تدبير عامّ الهى در امر خلقت است .\r\n( 22 )  ( وَ عَلَيْها وَ عَلَى الْفُلْكِ تُحْمَلُونَ )  : ( و بر آنها و بر كشتى سوار مىشويد )\r\nيعنى در خشكى بر پشت چهارپايانى نظير شتر و اسب و استر و . . . سوار مىشويد و در\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nدريا بوسيله كشتى آمد و رفت مىنماييد . كه اين نيز خود دليلى بر تدبير خداوند در امر خلقت است .\r\n\r\n[ آيهء ( 54 - 23 ) ماجراى قوم نوح و عاقبت آنها 
  ]\r\n( 23 )  ( وَ لَقَدْ أَرْسَلْنا نُوحاً إِلى قَوْمِهِ فَقالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ أَ فَلا تَتَّقُونَ )  : ( و به تحقيق ما نوح را به سوى قومش فرستاديم ، پس گفت : اى قوم من خدا را بپرستيد كه جز او شما را معبودى نيست ، آيا پرهيزگار نمىشويد ؟ )\r\nدر تفسير سورهء هود ذكر شد كه نوح اولين پيامبر اولوالعزم و صاحب كتاب و شريعت است ، آن حضرت قوم خود را بسوى توحيد و ترك عبادت معبودهاى ديگر چون بتها و ملائكه و جن و شياطين انسى ، دعوت كرد و فرمود : اى مردم خداى واحد را بپرستيد كه جز او معبود و ربّى براى شما نيست ، تا شما به اميد رحمت آنها يا از ترس نارضايتى و سخطشان ، آنها را عبادت كنيد و حالا كه مدبّر و ربّى جز خداى واحد نيست با اين حال باز هم از خدا نمىترسيد و از عذاب او بيم نداريد كه غير او را عبادت مىكنيد و به او كفر مىورزيد ؟\r\n( 24 )  ( فَقالَ الْمَلَأُ الَّذِينَ كَفَرُوا مِنْ قَوْمِهِ ما هذا إِلَّا بَشَرٌ مِثْلُكُمْ يُرِيدُ أَنْ يَتَفَضَّلَ عَلَيْكُمْ وَ لَوْ شاءَ اللَّهُ لَأَنْزَلَ مَلائِكَةً ما سَمِعْنا بِهذا فِي آبائِنَا الْأَوَّلِينَ )  : ( پس اشراف قوم او كه كفر ورزيدند گفتند : او جز بشرى مانند شما نيست كه مىخواهد بر شما برترى بيابد ، و اگر خدا مىخواست رسولى بفرستد حتما ملائكه را مىفرستاد ، ما اين سخنان را از اجداد خود نشنيده‌ايم )\r\n( 25 )  ( إِنْ هُوَ إِلَّا رَجُلٌ بِهِ جِنَّةٌ فَتَرَبَّصُوا بِهِ حَتَّى حِينٍ )  : ( او جز يك مرد مبتلا به جنون نيست ، پس انتظار بريد تا زمان معيّن )\r\nمىفرمايد اشراف قوم نوح كه حتّى يك نفر از آنها هم ايمان نياورده بود ( پس قيد - الذين كفروا - قيد توضيحى است نه احترازى ) براى آنكه مردم را از نوح روى گردان نموده و آنها را عليه وى تحريك نمايند و او را ساكت و منزوى كنند ، خطاب به مردم چهار دليل آوردند كه يا جنبهء افترا دارد و يا مغالطه .\r\nاولا ) گفتند : اين شخص بشرى چون شماست و اگر او در ادّعاى نبوّتش صادق بود و\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nبا عالم غيب ارتباط داشت ، بايد شما هم كه در بشريّت مانند او هستيد با عالم غيب مرتبط بوديد و حالا كه چنين نيست معلوم مىشود كه او كاذب است و فقط مىخواهد بر شما برترى بيابد و رياست كند .\r\nثانيا ) گفتند : اگر خدا مىخواست ما را بوسيلهء رسولى با دعوت غيبى هدايت كند بايد حتما يكى از ملائكه مقرّب و شفعاء درگاه خود را به سوى ما مىفرستاد ، چون آنها براى اين كار شايسته‌تر از يك فرد معمولى بشر هستند .\r\nثالثا ) گفتند : اگر دعوت او حق بود ، بايد در گذشته نظير و مانندى برايش پيدا مىشد و قطعا پدران و اجداد ما نظير اين سخنان را شنيده بودند و حالا كه اين دعوت امر نوظهور و بىسابقه‌اى است ، معلوم مىشود كه كاذب است .\r\nرابعا ) گفتند : اين مرد يك فرد جن زده است كه جن در او حلول كرده و از زبان او سخن مىگويد ، چون چيزهايى مىگويد كه عقل سليم آن را قبول ندارد ، ناگزير مدّتى صبر كنيد تا شايد از اين جنون بهبودى يابد و يا مرگش برسد و از شرّش راحت شويد .\r\n( 26 )  ( قالَ رَبِّ انْصُرْنِي بِما كَذَّبُونِ )  : ( نوح گفت : پروردگارا مرا در برابر تكذيبى كه نمودند ، يارى فرما )\r\nنوح در مقام التجاء به پروردگار عرض مىكند : خدايا عوض و بدل تكذيب ايشان ، تو مرا يارى كن و شايد هم ( باء سببيّت ) باشد كه در اين صورت معنا چنين مىشود كه :\r\nخدايا مرا با همان وسيله‌اى كه اين مردم آن را تكذيب كردند يارى كن ، يعنى با عذاب خود آنها را نابود ساز چون قوم او وعدهء عذاب را تكذيب مىكردند .\r\n( 27 )  ( فَأَوْحَيْنا إِلَيْهِ أَنِ اصْنَعِ الْفُلْكَ بِأَعْيُنِنا وَ وَحْيِنا فَإِذا جاءَ أَمْرُنا وَ فارَ التَّنُّورُ فَاسْلُكْ فِيها مِنْ كُلٍّ زَوْجَيْنِ اثْنَيْنِ وَ أَهْلَكَ إِلَّا مَنْ سَبَقَ عَلَيْهِ الْقَوْلُ مِنْهُمْ وَ لا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ )  : ( پس ما به او وحى كرديم كه تحت نظارت ما و به امر ما كشتى را بساز ، پس زمانيكه امر ما آمد و آب از تنور فوران كرد ، در آن سوار شو و از هر جاندارى يك نر و يك ماده ، همراه خود ببر و خانواده‌ات را هم سوار كن مگر آن كسانى كه فرمان ما بر هلاكت بر آنها سبقت گرفته و مبادا دربارهء ستمكاران و\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nشفاعت از آنها با من سخنى بگويى ، كه آنها غرق شدنى هستند )\r\nدر جواب درخواست نصرت از جانب نوح ، خداوند به او وحى كرد كه تحت نظارت او و يا تعليم و دستورات غيبى الهى ، كشتى را بسازد و زمانيكه حكم فصل و قضاء مبنى بر غرق و هلاكت آن قوم ظالم فرا رسيد و آب از تنور - كه محل آتش است - فوران كرد ، آنگاه از هر صنف حيوانات يك جفت نر و ماده را در كشتى داخل كن ( ظاهرا فوران آب از تنور نشانه عجيب وقوع عذاب بوده است . ) در ادامه مىفرمايد .\r\nخانواده‌ات را نيز سوار كشتى نما ، جز همسر و پسرت كه بواسطهء كفرشان ، قضاى حتمى بر هلاكت آنها جارى شده ، ظاهرا خداوند گروندگان و مؤمنان قوم نوح را نيز اهل او ناميده است . و در آخر مىفرمايد ابدا در خصوص اين افراد ستمكار شفاعت مكن و من تو را نهى مىكنم از اينكه با من دربارهء اين كفّار سخن بگويى ، چه رسد به آنكه وساطت كنى ، چون غضب من شامل حال آنها شده و غرق شدن آنها حتمى گشته .\r\n( 28 )  ( فَإِذَا اسْتَوَيْتَ أَنْتَ وَ مَنْ مَعَكَ عَلَى الْفُلْكِ فَقُلِ الْحَمْدُ لِلَّهِ الَّذِي نَجَّانا مِنَ الْقَوْمِ الظَّالِمِينَ )  : ( پس زمانيكه تو و همراهانت در كشتى مستقر شديد ، بگو : ستايش مخصوص خدايى است كه ما را از گروه ستمكاران نجات داد )\r\n( 29 )  ( وَ قُلْ رَبِّ أَنْزِلْنِي مُنْزَلًا مُبارَكاً وَ أَنْتَ خَيْرُ الْمُنْزِلِينَ )  : ( و بگو : پروردگارا مرا در منزلى مبارك فرود آور كه تو بهترين فرود آورندگانى )\r\nدر اين آيات به نوح تعليم مىدهد كه بعد از اينكه او و همه مؤمنان در كشتى جايگير شدند خدا را به واسطهء اين نعمت كه آنها را از شرّ ستمكاران نجات داده ، حمد و ستايش گويد و نيز تعليم مىدهد ، تا از خدا بخواهد كه او را از طوفان نجات بخشد و در زمينى مبارك و داراى خير كثير و ثابت فرود آورد و در مقام ستايش ، خداوند را بهترين منزل دهندگان بخواند و از اين عبارت برمىآيد كه اولا ) قوم ستمكار نوح حتما همگى هلاك خواهند شد و ثانيا ) معلوم مىشود كه نوح از بندگان مخلص پروردگار بوده چون خداوند از توصيفى كه غير مخلصين براى او نمايند منزّه است « 1 » .\r\n\r\n\r\n","description":"","footnote":"\r\n( 1 ) .   ( سُبْحانَ اللَّهِ عَمَّا يَصِفُونَ إِلَّا عِبادَ اللَّهِ الْمُخْلَصِينَ )   سورهء صافات ، آيات 160 - 159 .\r\n","page_name":" 328 ","page_number":328},
  {"content":"\r\n\r\n( 30 )  ( إِنَّ فِي ذلِكَ لَآياتٍ وَ إِنْ كُنَّا لَمُبْتَلِينَ )  : ( همانا در اين حكايت نشانه‌هاست و ما بندگان را آزمايش خواهيم كرد )\r\nدر اين آيه خطاب به رسولخدا صلّى اللّه عليه و آله و سلم مىفرمايد در اين ماجراى نوح و قومش دلائل و نشانه‌هايى براى اهل معرفت وجود دارد و اين دعوت و همه جريانات واقع شده آزمايش و امتحان الهى بوده است .\r\n( 31 )  ( ثُمَّ أَنْشَأْنا مِنْ بَعْدِهِمْ قَرْناً آخَرِينَ )  : ( آنگاه پس از ايشان قوم ديگرى را ايجاد كرديم )\r\n( 32 )  ( فَأَرْسَلْنا فِيهِمْ رَسُولًا مِنْهُمْ أَنِ اعْبُدُوا اللَّهَ ما لَكُمْ مِنْ إِلهٍ غَيْرُهُ أَ فَلا تَتَّقُونَ )  : ( و در ايشان نيز رسولى از ميان خودشان فرستاديم كه به آنها مىگفت : خدا را بپرستيد كه غير او معبودى نداريد ، آيا خدا ترس نمىشويد ؟ )\r\n( قرن ) يعنى اهالى يك عصر ، خداوند مىفرمايد ، سنّت الهى بر آزمايش امّتها ادامه مىيابد ، و ما بعد از هلاكت قوم نوح ، قوم ديگرى را ايجاد كرديم و براى هدايت آنها پيامبرى از ميان خودشان برانگيختيم كه همچون ساير پيامبران آنها را به سوى توحيد و نفى شرك دعوت مىكرد و به ايشان مىگفت چرا از عذاب پروردگارتان بيم نداريد و به او ايمان نمىآوريد ؟\r\n( 33 )  ( وَ قالَ الْمَلَأُ مِنْ قَوْمِهِ الَّذِينَ كَفَرُوا وَ كَذَّبُوا بِلِقاءِ الْآخِرَةِ وَ أَتْرَفْناهُمْ فِي الْحَياةِ الدُّنْيا ما هذا إِلَّا بَشَرٌ مِثْلُكُمْ يَأْكُلُ مِمَّا تَأْكُلُونَ مِنْهُ وَ يَشْرَبُ مِمَّا تَشْرَبُونَ )  :\r\n( اشراف قوم او كه كافر بودند و لقاء آخرت را تكذيب مىكردند و ما آنها را در زندگى دنيا بهره‌مند و مرفّه ساخته بوديم به مردم گفتند : اين شخص غير از يك بشر مانند شما نيست كه او هم از آنچه شما مىخوريد ، مىخورد و از آنچه شما مىآشاميد ، مىآشامد )\r\n( 34 )  ( وَ لَئِنْ أَطَعْتُمْ بَشَراً مِثْلَكُمْ إِنَّكُمْ إِذاً لَخاسِرُونَ )  : ( و اگر شما از بشرى مانند خودتان پيروى كنيد ، شما در اين صورت زيانكار خواهيد بود )\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n( 35 )  ( أَ يَعِدُكُمْ أَنَّكُمْ إِذا مِتُّمْ وَ كُنْتُمْ تُراباً وَ عِظاماً أَنَّكُمْ مُخْرَجُونَ )  : ( آيا او به شما وعده مىدهد كه پس از آنكه مرديد و خاك و استخوان شديد ، بار ديگر از زمين بيرون مىشويد ؟ ! )\r\nيعنى اشراف كافر قوم آن رسول هم مانند اشراف قوم نوح در صدد اغواى مردم برآمدند و اينها كه اوّلا در زندگى دنيوى غوطه‌ور بوده و به ماديّات وابستگى كامل داشتند و ثانيا اهل كفر و تكذيب روز معاد و ملاقات پروردگار بودند ، و در مرحلهء سوم افرادى بوده‌اند كه از رفاه مادّى بهره‌مند بوده و از هواى نفسانى خود پيروى كرده‌اند ، با تحريك و شوراندن مردم بر عليه رسول و به منظور تحقير آن پيامبر ، گفتند : اى مردم اين فردى كه ادّعاى پيامبرى مىكند ، جز يك بشر مانند شما نيست و مانند ساير افراد بشر صفات حيوانى دارد و مىخورد و مىآشامد و هدفشان اين بود كه بگويند او در ادّعاى خود كاذب است و هيچ برترى بر شما ندارد . در مرحلهء دوم گفتند : اگر از اين شخصى كه در همه صفات بشرى مانند شماست و هيچ فضيلتى بر شما ندارد ، پيروى كنيد ، در اين صورت سعادت زندگى شما خاسر و باطل مىشود ، چون جز حيات دينوى ، حيات ديگرى نيست و لذّت زندگى هم در حريّت و آزادى است و اگر بخواهيد از او پيروى كنيد آزادى شما در بهره‌مندى از لذايذ دنيا از دست مىرود . و زيانكار خواهيد شد .\r\n( 36 )  ( هَيْهاتَ هَيْهاتَ لِما تُوعَدُونَ )  : ( هيهات بعيد است كه اين وعده‌ها راست باشد )\r\n( 37 )  ( إِنْ هِيَ إِلَّا حَياتُنَا الدُّنْيا نَمُوتُ وَ نَحْيا وَ ما نَحْنُ بِمَبْعُوثِينَ )  : ( زندگى جز ، اين حيات چند روزه نيست كه زنده مىشويم و مىميريم و ديگر هرگز برانگيخته نخواهيم شد )\r\n( 38 )  ( إِنْ هُوَ إِلَّا رَجُلٌ افْتَرى عَلَى اللَّهِ كَذِباً وَ ما نَحْنُ لَهُ بِمُؤْمِنِينَ )  : ( او نيست ، جز مردى كه دروغى را به خدا افتراء بسته و ما هرگز به او ايمان نمىآوريم )\r\nو در مرحلهء سوم گفتند : آيا اين رسول به شما وعده مىدهد كه بعد از آنكه مرديد و مبدّل به خاك و استخوان شديد ، مجددا مبعوث مىشويد و در محضر حساب و كتاب حاضر مىگرديد ؟ ابدا و به هيچ وجه اين وعده‌اى كه به شما مىدهد عملى نيست و بسيار\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nبعيد است .\r\nزندگى ، فقط همين چند روزهء دنياست هميشه يك عدّه از ما مىميرند و عدّه ديگرى به دنيا مىآيند و پيوسته امر بر اين منوال است و ما هرگز براى يك زندگى ديگر غير از اين زندگى دنيايى ، زنده و برانگيخته نمىشويم .\r\nو در نهايت در مقام تكذيب دعوت رسالت پيامبر خدا ، گفتند : جز اين نيست كه اين مرد به خدا افترا مىبندد و در ادّعاى رسالت خود كاذب است و به او وحى نمىرسد پس ادّعا و دعوت او باطل است و ما هرگز به او ايمان نمىآوريم و در اين كلام خود عامّه مردم را هم شركت دادند تا مردم آنها را متهّم نكنند كه شما ما را به كفر به رسول امر كرديد و شايد هم منظورشان اعلام نظريهء خودشان باشد ، به هر جهت اين افرادى كه منكر توحيد ، نبوّت و معاد بوده و در زندگى دنيا افرادى مترف و مرفّه بودند ، با دعوت پيامبر الهى به اين گونه برخورد مىكردند و به جاى ايمان آوردن ، سايرين را نيز از ايمان به او منع مىنمودند .\r\n( 39 )  ( قالَ رَبِّ انْصُرْنِي بِما كَذَّبُونِ )  : ( آن پيامبر گفت : پروردگارا مرا به سبب آنچه تكذيب مىكنند ، يارى فرما )\r\nتفسير اين آيه نظير آيه 26 همين سوره است .\r\n( 40 )  ( قالَ عَمَّا قَلِيلٍ لَيُصْبِحُنَّ نادِمِينَ )  : ( خداوند فرمود : به زودى سخت پشيمان خواهند شد )\r\nاين جمله پاسخ پروردگار در استجابت دعاى اوست ، مىفرمايد : سوگند مىخورم كه به زودى با فرا رسيدن عذاب ، پشيمانى ايشان را فرا خواهد گرفت .\r\n( 41 )  ( فَأَخَذَتْهُمُ الصَّيْحَةُ بِالْحَقِّ فَجَعَلْناهُمْ غُثاءً فَبُعْداً لِلْقَوْمِ الظَّالِمِينَ )  : ( پس صيحه عذاب آنها را فرا گرفت و ما آنها را چون خاشاكى نموديم پس ستمكاران از رحمت حق دور باشند )\r\nيعنى به سبب امر حق و يا قضا حق صيحه عذاب آنها را فرا گرفت و يا صيحه در حالى ايشان را فرا گرفت كه مصاحب با حق بود ، در هر صورت مىفرمايد : ما ايشان را\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nهمچون خاشاك پوسيده و برگ و چوب كه همراه سيل مىآيد ، نموديم و در مقام لعنت و نفرين بر آنها مىفرمايد دور باشند اين ستمكاران از رحمت حق . قرآن نامى از اين قوم بعد از نوح و پيامبرشان ، نبرده است اما بعيد نيست كه مراد ، ثمود قوم صالح باشند . چون آنها پس از حضرت نوح بوده‌اند و بوسيلهء صيحه آسمانى نابود شدند .\r\n( 43 - 42 )   ( ثُمَّ أَنْشَأْنا مِنْ بَعْدِهِمْ قُرُوناً آخَرِينَ ، ما تَسْبِقُ مِنْ أُمَّةٍ أَجَلَها وَ ما يَسْتَأْخِرُونَ )   : ( پس آنگاه اقوامى ديگر بعد از ايشان پديد آورديم ، اجل هيچ قومى مقدّم و مؤخّر نخواهد شد )\r\nيعنى بعد از اين اقوامى كه نابود شدند ، مجددا اقوامى ديگرى را آفريديم اما سنّت الهى همچنان برقرار بود و زمانى كه اجل آن اقوام بسر مىرسيد ، لحظه‌اى تقدّم و تأخّر نمىيافت .\r\n( 44 )  ( ثُمَّ أَرْسَلْنا رُسُلَنا تَتْرا كُلَّ ما جاءَ أُمَّةً رَسُولُها كَذَّبُوهُ فَأَتْبَعْنا بَعْضَهُمْ بَعْضاً وَ جَعَلْناهُمْ أَحادِيثَ فَبُعْداً لِقَوْمٍ لا يُؤْمِنُونَ )  : ( آنگاه پيغمبرانى پىدرپى ، بر خلق گسيل نموديم و هر قومى كه رسولى بر آنها بيامد ، تكذيبش كردند ، ما نيز آنها را يكى پس از ديگرى به سرنوشت قبلىها دچار نموده ، سرگذشت و حكايتى براى ديگران كرديم لذا قوم بىايمان از رحمت خدا دور باشند )\r\n( تترى ) يعنى پشت سر هم و پىدرپى ، اين آيه اجماليست كه از داستانهاى انبياء و امتهاى ايشان انتزاع شده ، خداوند مىفرمايد : پس از آن قومى كه با صيحه هلاك شدند ما طبق سنّت خود امّتهاى ديگرى خلق كرديم و به منظور اجراى سنّت ابتلاء و امتحان ، پيامبران خود را متواليا به سوى آنها فرستاديم ، به طوريكه اگر يكى مىرفت ديگرى جاى او را مىگرفت ، ولى هر پيامبرى كه به سوى قومى فرستاده مىشد ، آنها هم مطابق روش و سنّت ديرينهء خود او را تكذيب مىكردند ، ما هم بر اساس سنّت مجازات ، آنها را يكى پس از ديگرى به عذاب خود گرفته و ايشان را به صورت سرگذشتى درمىآوريم و تنها داستانى از ايشان باقى مىماند ، پس دور باشند مردمى كه ايمان نمىآورند . اين اصطلاح  ( جَعَلْناهُمْ أَحادِيثَ )  بليغترين بيان در رساندن تسلّط قهر الهى بر دشمنان حق و\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nمكذّبان است چون افاده مىكند كه قهر الهى آنها را آنچنان نابود مىكند كه نه عينى از آنها باقى مىگذارد ، نه اثرى ، نه نامى و نه نشانى ، تنها داستانى باقى مىماند كه مايهء عبرت ديگران باشد .\r\n( 45 )  ( ثُمَّ أَرْسَلْنا مُوسى وَ أَخاهُ هارُونَ بِآياتِنا وَ سُلْطانٍ مُبِينٍ )  : ( آنگاه موسى و برادرش هارون را با نشانه‌هاى خود و برهانى آشكار فرستاديم )\r\n( 46 )  ( إِلى فِرْعَوْنَ وَ مَلَائِهِ فَاسْتَكْبَرُوا وَ كانُوا قَوْماً عالِينَ )  : ( بسوى فرعون و اشراف قومش ، پس استكبار ورزيدند و ايشان گروهى متكبّر بودند )\r\nخداوند هارون را به منظور اينكه پشت موسى را محكم نمايد و در امر دعوت مدد كار او باشد به همراه موسى گسيل داشت و به موسى آيات آشكارى همچون عصا و يد بيضاء و ساير معجزات عطا كرد و او را با حجّتهاى واضح تأييد نمود و آن دو را به سوى فرعون و اشراف و بزرگان قوم او روانه كرد ، اينكه نام قوم برده نشده به جهت آنست كه اشراف و بزرگان متبوع بوده‌اند و ساير مردم همه ، متابعت و پيروى ايشان را مىكردند ، آنگاه مىفرمايد فرعون و اشراف قومش در مقابل دعوت حقّه استكبار ورزيدند و ايمان نياوردند چون آنها گروهى برترى طلب بودند كه مردم را فرمانبر خود كرده و بنى اسرائيل را برده و عبد خود قرار داده بودند ، لذا علّو ، كنايه از طغيان بر اهل زمين و به اطاعت واداشتن ايشان است .\r\n( 47 )  ( فَقالُوا أَ نُؤْمِنُ لِبَشَرَيْنِ مِثْلِنا وَ قَوْمُهُما لَنا عابِدُونَ )  : ( و گفتند : آيا ما به دو بشر مانند خود ايمان آوريم و حال آنكه طائفه اين دو نفر همگى بردهء ما هستند ؟ )\r\nاشاره به همان صفت بشر بودن رسولان است ، يعنى اين اشراف گفتند ما چگونه به موسى و هارون كه دو فرد بشر هستند و هيچ فضيلتى بر ما ندارند ، ايمان بياوريم و حال اينكه دودمان اينها بردگان ما هستند ؟ در حقيقت منظورشان اين بود كه بگويند موسى و هارون نيز بايد مانند ساير قومشان ما را عبادت كنند ، همچنانكه فرعون به موسى عليه السّلام گفت :  ( قالَ لَئِنِ اتَّخَذْتَ إِلهَاً غَيْرِي لَأَجْعَلَنَّكَ مِنَ الْمَسْجُونِينَ  « 1 » اگر تو معبودى غير از من\r\n\r\n\r\n","description":"","footnote":"\r\n( 1 ) . سورهء شعراء ، آيهء 29 .\r\n","page_name":" 333 ","page_number":333},
  {"content":"\r\n\r\nبگيرى ، تو را زندانى مىكنم )\r\n( 48 )  ( فَكَذَّبُوهُما فَكانُوا مِنَ الْمُهْلَكِينَ )  : ( پس آن دو را تكذيب كردند و ايشان از اهل هلاكت بودند )\r\n( 49 )  ( وَ لَقَدْ آتَيْنا مُوسَى الْكِتابَ لَعَلَّهُمْ يَهْتَدُونَ )  : ( و به تحقيق ما به موسى كتاب داديم تا شايد هدايت شوند )\r\nدر خاتمهء داستان مىفرمايد ، آنها موسى و هارون را تكذيب كردند و سنّت الهى در مجازات مكذّبين محقّق شد و آنها به عذاب خدا هلاك شدند و ما پس از آن ، تورات را براى هدايت بنى اسرائيل نازل كرديم ، يعنى تورات پس از هلاك شدن فرعونيان نازل شده است .\r\n( 50 )  ( وَ جَعَلْنَا ابْنَ مَرْيَمَ وَ أُمَّهُ آيَةً وَ آوَيْناهُما إِلى رَبْوَةٍ ذاتِ قَرارٍ وَ مَعِينٍ )  : ( و ما پسر مريم و مادرش را آيت و معجزه‌اى بزرگ قرار داديم و هر دو را در سرزمينى بلند كه مكانى هموار و چشمه‌سار بود منزل داديم )\r\nچون ولادت خارق العادهء عيسى عليه السّلام قائم به ( مسيح و مريم عليهما السلام ) بوده لذا هر دو را به عنوان يك آيت و معجزه شمرده است چون عيسى بدون پدر متولّد شده و مريم بدون شوهر باردار گرديده است .\r\nمىفرمايد : ولادت عيسى از مادرى بدون شوهر آيتى الهى است كه دلالت بر ربوبيّت ما مىنمايد و ما آن دو را در مكانى مرتفع و هموار و وسيع جاى داديم كه در آن آب جارى قرار داشت .\r\n( 51 )  ( يا أَيُّهَا الرُّسُلُ كُلُوا مِنَ الطَّيِّباتِ وَ اعْمَلُوا صالِحاً إِنِّي بِما تَعْمَلُونَ عَلِيمٌ )  : ( اى فرستادگان از غذاهاى پاكيزه و حلال بخوريد و به اعمال نيكو و صالح بپردازيد همانا من به آنچه مىكنيد ، دانايم )\r\nخطاب به همهء پيامبران مىفرمايد : از طعامهاى پاكيزه ارتزاق كنيد و در آن تصرّف نماييد و در مقابل اين منّت و به جهت شكرگزارى از آن ، عمل صالح انجام دهيد و بدانيد كه من به آنچه مىكنيد آگاهم ، اين جمله تعليل كلام سابق و بيم و تحذير از\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nمخالفت امر الهى و تحريك ايشان براى ملازمت تقوى است .\r\n( 52 )  ( وَ إِنَّ هذِهِ أُمَّتُكُمْ أُمَّةً واحِدَةً وَ أَنَا رَبُّكُمْ فَاتَّقُونِ )  : ( و همانا اين مردم همه داراى يك دين ، و امّت شما هستند ، امّتى واحده و من پروردگار شمايم ، پس از من پروا كنيد )\r\n( 53 )  ( فَتَقَطَّعُوا أَمْرَهُمْ بَيْنَهُمْ زُبُراً كُلُّ حِزْبٍ بِما لَدَيْهِمْ فَرِحُونَ )  : ( آنگاه ايشان اين دين واحد را در ميان خود بخش بخش كردند و در آن فرقه فرقه شدند و هر گروهى به آنچه خود داشت و پسنديده بود دلخوش گشتند )\r\n( امّت ) يعنى جماعتى از مردم كه مقصد واحدى دارند ، مثلا امّت مسلمان را مقصد واحد اسلام ، مجتمع كرده است و اگر مقاصد و اهداف متفاوت داشته باشند غير مسلمان خواهند بود ، به هر حال مردم را به پيروى از يك مقصد واحد فرمان مىدهد و مىفرمايد : دين در نزد خدا واحد است و من پروردگار شما هستم پس ( اللّه ) ربّ امّت مسلمان و تشريع كننده و حاكم در آن امّت است لذا عبادت و اطاعت او در اوامرش به احكام شرعى و اجتناب از منهيّاتش ، امرى واجب است و چون خداى واحد همه انبياء را يكى پس از ديگرى فرستاده ، پس همه مردم امّت واحده هستند و دين خدا يكى است ، امّا مردم خودشان در امر دين اختلاف كرده‌اند و به امر خداى واحد گردن ننهادند ، بلكه دين را بخش بخش كردند و به صورت كتابهايى درآورند و هر گروه براى خود كتابى را اختصاص دادند و هر جماعتى به آنچه نزد خود داشتند ، دلخوش گشتند و حزب جماعتى است كه به واسطه رأى خاص از سايرين ممتاز شده باشند .\r\nبه نظر علامه ، قرائت ابن عامر در كلمه ( زبرا ) كه به صورت ( زبرا ) قرائت شده ارجح است چون ( زبرة ) به معناى فرقه مىباشد و اين معنا با سياق سازگارتر است .\r\n( 54 )  ( فَذَرْهُمْ فِي غَمْرَتِهِمْ حَتَّى حِينٍ )  : ( پس آنها را تا مدتى معيّن در جهل و غفلت فراگيرشان رها كن )\r\n( غمره ) يعنى آب زياد و فراگير ، اين چنين آبى براى جهالتى كه صاحبش را فرا گرفته باشد ، مثل شده است .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nپس در اين آيه به منظور دلخوش ساختن پيامبر و تهديد كفار ، خطاب به پيامبر مىفرمايد : آنها را رها كن كه در جهل خود غوطه‌ور باشند تا زمانيكه عذاب موعود ناگهان به ايشان برسد و سنّت مجازات الهى در حقّ آنها جارى شود .\r\n\r\n[ آيهء ( 77 - 55 ) بيان اينكه تأخير عذاب كافران و بهره‌مند نمودن آنها با مال و فرزندان به جهت امهال و استدراج آنهاست و بيان اينكه دين خدا تكاليف حرجى ندارد و منطبق با نظام عام هستى و نظام نوعى انسان است 
  ]\r\n( 55 )  ( أَ يَحْسَبُونَ أَنَّما نُمِدُّهُمْ بِهِ مِنْ مالٍ وَ بَنِينَ )  : ( آيا مىپنداريد كه ما آنها را به واسطهء مال و فرزندان مدد مىرسانيم )\r\n( 56 )  ( نُسارِعُ لَهُمْ فِي الْخَيْراتِ بَلْ لا يَشْعُرُونَ )  : ( و ما در رساندن خير به آنان شتاب كرديم ، نه بلكه نمىفهمند )\r\nمىفرمايد : آيا اين كافران گمان مىكنند كه اگر در مدّت مهلت ، به آنها روزى بى انقطاع ، شامل مال و فرزند ، عطا كرده‌ايم ، به جهت اين بوده نزد ما احترام داشته‌اند و از آنها راضى بوده‌ايم ؟ ! نه بلكه نمىفهمند و مطالب خلاف اين است ما به آنها مهلت داده‌ايم و آنها را استدراج كرده‌ايم ، تا در طغيان بيشترى فرو روند و درجات شقاوتشان را تكميل كنند . همچنان كه فرمود   ( سَنَسْتَدْرِجُهُمْ مِنْ حَيْثُ لا يَعْلَمُونَ وَ أُمْلِي لَهُمْ إِنَّ كَيْدِي مَتِينٌ   « 1 » به زودى آنها را استدراج مىكنيم ، از طريقى كه نفهمند و به آنها مهلت مىدهم همانا كه نيرنگ من استوار و متين است ) .\r\n( 57 )  ( إِنَّ الَّذِينَ هُمْ مِنْ خَشْيَةِ رَبِّهِمْ مُشْفِقُونَ )  : ( بدرستى كسانى كه از خوف پروردگارشان هراسانند )\r\n( 58 )  ( وَ الَّذِينَ هُمْ بِآياتِ رَبِّهِمْ يُؤْمِنُونَ )  : ( و كسانى كه به آيات پروردگارشان ايمان مىآورند )\r\n( 59 )  ( وَ الَّذِينَ هُمْ بِرَبِّهِمْ لا يُشْرِكُونَ )  : ( و آنهايى كه به پروردگارشان شرك نمىورزند )\r\n( 60 )  ( وَ الَّذِينَ يُؤْتُونَ ما آتَوْا وَ قُلُوبُهُمْ وَجِلَةٌ أَنَّهُمْ إِلى رَبِّهِمْ راجِعُونَ )  : ( و آنهايى كه از آنچه خدا به آنها داده ، مىدهند در حالى كه از روزى كه به سوى خدايشان باز مىگردند ، هراسانند )\r\n\r\n\r\n","description":"","footnote":"\r\n( 1 ) . سورهء اعراف ، آيات 183 - 182 .\r\n","page_name":" 336 ","page_number":336},
  {"content":"\r\n\r\n( 61 )  ( أُولئِكَ يُسارِعُونَ فِي الْخَيْراتِ وَ هُمْ لَها سابِقُونَ )  : ( ايشان در خيرات شتاب نموده و بسوى آن سبقت مىگيرند )\r\nخداى تعالى در اين چند آيه بيان مىكند كه كفّار به خطا رفته‌اند كه پنداشته‌اند كثرت مال و اولاد خيراتى است كه ما زودتر به آنها مىرسانيم ، مال و اولاد خيرات نيست بلكه استدراج و امهال است ، خيراتى كه در آن سرعت مىشود ، آن است كه مؤمنان به خدا و رسول و روز جزا ايمان دارند و اعمال صالح بجا مىآورند .\r\nآنگاه خداى متعال ، صفات اين مؤمنان را شرح مىدهد كه اولا : آنها خداى سبحان را به عنوان پروردگار خود اتّخاذ كرده‌اند و او را مدبّر امر خود مىدانند كه لازمهء آن اين است كه نجات و هلاك آنها دائر مدار رضا و يا سخط او باشد ، در نتيجه مؤمنان هم از پروردگارشان خشيّت دارند و بواسطهء عظمتش قلبشان متأثر مىگردد و هم او را دوست دارند چون نجات و سعادتشان به دست اوست .\r\nثانيا : آنها به هر چيزى كه ايشان را به سوى پروردگارشان هدايت كند ايمان مىآورند كه از جمله اين دلايل و آيات ، رسولان الهى هستند و نيز كتاب و شريعت آنها كه مردم را بسوى پروردگار هدايت مىنمايد پس اين مؤمنان به خدا و پيامبران و كتب الهى ايمان دارند .\r\nثالثا : ايشان در اثر ايمان به آيات خدا ، شركاء را از ساحت او نفى مىكنند و كسى جز او را نمىپرستند ، چون ايمان به آيات او ، ايمان به شريعت اوست و ايمان به ادّله‌ايست كه توحيد ذاتى و توحيد ربوبيّت و الوهيّت را اثبات مىكند . و چنانچه در كلام لطيف مولى امير المؤمنين على عليه السّلام آمده است : لو كان لربّك شريكا لاتتك رسله « 1 » اگر براى پروردگارت شريكى مىبود ، هر آينه پيامبران او به نزدت مىآمدند )\r\nو در مرحلهء چهارم ، آنها كسانى هستند كه از آنچه خدا روزيشان كرده در راه او انفاق مىكنند و اعمال صالحه را در حالى انجام مىدهند كه دلهايشان هراسان از اين است كه به زودى به سوى پروردگارشان بازگشت مىنمايند ، يعنى انگيزهء آنها براى انفاق\r\n\r\n\r\n","description":"","footnote":"\r\n( 1 ) . نهج البلاغه فيض الاسلام ، ص 918 .\r\n","page_name":" 337 ","page_number":337},
  {"content":"\r\n\r\nو يا بجا آوردن اعمال صالح ، ياد مرگ و بازگشت حتمى به سوى پروردگارشان است .\r\nلذا صفات مؤمنين خلاصه شد : در ايمان به خدا و رسولان او و ايمان به روز جزا و در نتيجه انجام اعمال شايسته .\r\nدر نهايت مىفرمايد اين مؤمنانى كه آنها را توصيف كرديم ، در خيرات و اعمال صالح سرعت نموده و به سوى آن از يكديگر سبقت مىگيرند ، يعنى مؤمنان در امر انجام اعمال صالح بر يكديگر پيشى گرفته و گويا با هم مسابقه دارند .\r\nپس از نظر خدا خيرات ، يعنى اعمال صالحى كه از اعتقاد حق نشأت گرفته‌اند ، نه آن مال و اولادى كه در نزد كفّار است و آنها آن را خيرات پنداشته‌اند .\r\n( 62 )  ( وَ لا نُكَلِّفُ نَفْساً إِلَّا وُسْعَها وَ لَدَيْنا كِتابٌ يَنْطِقُ بِالْحَقِّ وَ هُمْ لا يُظْلَمُونَ )  : ( و ما هيچ كس را بيش از توانايى او تكليف نمىكنيم و نزد ما كتابيست كه به حق سخن مىگويد و ايشان ستم نخواهند شد )\r\nبراى دفع توّهم كه مبادا مردم فكر كنند كه آراسته شدن به صفات مؤمنان امرى دشوار و بدون اجر است مىفرمايد : كه اين كار امرى آسان و ممكن است و خدا ايشان را به بهتر از آنچه عمل كرده‌اند جزا مىدهد .\r\nلذا عبارت ( لا نكلّف . . . ) بيان مىدارد كه تكاليف ، حرجى و خارج از وسع نفوس از قبيل رهبانيّت يا امر به قربانى فرزند در اصل شريعت ، هرگز بر عهده بشر گذاشته نشده و همچنين عسر و حرج به نحو عارضى هم در احكام شرع وجود ندارد كما اينكه مثلا ايستادن هنگام نماز بر شخص مريض واجب نيست .\r\nدر ادامه بيان مىدارد كه كتابى كه اعمال بشر در آن ثبت شده جز به حق سخن نمىگويد چون از زياده و نقصان و تحريف محفوظ است ، به همين دليل هم مؤمنان دلخوش باشند و بدانند كه هرگز عملشان ضايع نمىشود و پاداش و اجر آن فراموش و يا كاسته نمىگردد .\r\n( 63 )  ( بَلْ قُلُوبُهُمْ فِي غَمْرَةٍ مِنْ هذا وَ لَهُمْ أَعْمالٌ مِنْ دُونِ ذلِكَ هُمْ لَها عامِلُونَ )  :\r\n( بلكه دلهاى ايشان از اين امر در جهل و غفلت است و اعمالى كه آنها مرتكب مىشوند\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nغير از اعمال اهل ايمان است )\r\nكلمه ( هذا ) يا اشاره به قرآن كريم است و يا اشاره به اوصافى كه خداى متعال در آيات قبلى براى مؤمنان آورده .\r\nبه هر جهت مىفرمايد : كفّار نسبت به اين اوصافى كه براى مؤمنان برشمرديم و يا نسبت به قرآن ، در غفلت و جهل شديد هستند و در مقابل اعمال زشت و خبيثى دارند كه آن اعمال آنها را از انجام عمل خير مانع مىشود .\r\n( 64 )  ( حَتَّى إِذا أَخَذْنا مُتْرَفِيهِمْ بِالْعَذابِ إِذا هُمْ يَجْأَرُونَ )  : ( تا زمانيكه ما مرّفهان آنها را به عذاب اعمالشان بگيريم ، در آن حال فرياد و ناله‌شان برخواهد خواست )\r\n( 65 )  ( لا تَجْأَرُوا الْيَوْمَ إِنَّكُمْ مِنَّا لا تُنْصَرُونَ )  : ( امروز فرياد مكنيد كه از جانب ما به شما ياريى نخواهد رسيد )\r\n( 66 )  ( قَدْ كانَتْ آياتِي تُتْلى عَلَيْكُمْ فَكُنْتُمْ عَلى أَعْقابِكُمْ تَنْكِصُونَ )  : ( به تحقيق آيات ما بر شما تلاوت مىشد و شما عقبگرد مىكرديد )\r\n( 67 )  ( مُسْتَكْبِرِينَ بِهِ سامِراً تَهْجُرُونَ )  : ( در حالى كه با افسانه‌هاى شبانهء خود از شنيدن كلام خدا ، با حالت استكبار دورى مىكرديد )\r\nمراد از ( مترفين ) رؤساى قوم است كه در لذّات مادّى افراط مىكردند و ديگران تابع ايشان بودند ، مىفرمايد : اينها وقتى كه به سبب اعمالشان به عذاب الهى مبتلا مىشوند صدا به تضرّع و استغاثه بلند مىكنند و چون حيوانات وحشى نعره مىكشند ، در آن زمان به آنها خطاب مىرسد كه امروز استغاثه و تضرّع نكنيد و نعره نكشيد و براى آنكه در توبيخ و سركوبى ايشان تاكيد نموده و براى هميشه آنها را از نجات و رستگارى نااميد كند ، ايشان را مخاطب نمود كه هرگز از جانب ما يارى نخواهيد شد و چون هيچ ياورى جز خدا وجود ندارد ، اين جمله در حكم نااميد كردن كلّى آنهاست . و علّت اين امر آنست كه آيات من بر شما قرائت شد و شما از آن روى گردان بوديد و به عقب برمىگشتيد و از روى استكبار ، عارتان مىآمد كه به آن گوش فرا دهيد و دربارهء آن شبها هذيان و گفتگو مىكرديد .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n( 68 )  ( أَ فَلَمْ يَدَّبَّرُوا الْقَوْلَ أَمْ جاءَهُمْ ما لَمْ يَأْتِ آباءَهُمُ الْأَوَّلِينَ )  : ( آيا در اين گفتار انديشه نمىكنند ، يا آنكه چيزى نزد ايشان آمده كه نزد پدرانشان نيامده ؟ )\r\n( 69 )  ( أَمْ لَمْ يَعْرِفُوا رَسُولَهُمْ فَهُمْ لَهُ مُنْكِرُونَ )  : ( و يا رسول خود را نشناخته‌اند كه او را انكار مىكنند ؟ )\r\n( 70 )  ( أَمْ يَقُولُونَ بِهِ جِنَّةٌ بَلْ جاءَهُمْ بِالْحَقِّ وَ أَكْثَرُهُمْ لِلْحَقِّ كارِهُونَ )  : ( يا آنكه مىگويند كه او دچار جنون شده ؟ نه ، بلكه با دين حق نزد آنها آمده ولى اكثر آنها از حق كراهت دارند )\r\n( 71 )  ( وَ لَوِ اتَّبَعَ الْحَقُّ أَهْواءَهُمْ لَفَسَدَتِ السَّماواتُ وَ الْأَرْضُ وَ مَنْ فِيهِنَّ بَلْ أَتَيْناهُمْ بِذِكْرِهِمْ فَهُمْ عَنْ ذِكْرِهِمْ مُعْرِضُونَ )  : ( و اگر حق تابع هواى نفس آنها شود ، همانا آسمانها و زمين و هر چه در آنهاست ، تباه خواهد شد ، بلكه ما مايهء تذكّر آنها را فرستاديم ، و ايشان از مايهء تذكّرشان روى گردانند )\r\nدر اين آيات عذر آنها را رد مىنمايد و به نحو استفهام انكارى مىفرمايد : آيا حقّ را نفهميدند و در كتاب تدبّر نكردند تا بفهمند كه حق است و به آن ايمان بياورند ؟ نه ، بلكه اينطور نيست ، آيا اينكه چيزى برايشان نازل شده ، كه در زمان پدرانشان نازل نشده ، سبب مىشود كه آن را باطل شمرده و از آن اعراض جويند ؟ و حال آنكه نوظهور بودن چيزى مستلزم باطل بودن آن نيست ، اما رسالت الهى از آنجا كه غرضش هدايت است ، اگر حق و صحيح باشد ، بايد در حق همه صحيح باشد و ما مىبينيم كه براى همه افراد بشر رسالت و ارسال رسول وجود داشته است .\r\nدر ادامه مىفرمايد : يا آنكه اينها رسول خود را به حسب و نسب و سجاياى اخلاقى و ملكات اكتسابى و يا ارثى نمىشناسند ، تا بدانند كه او در ادّعايش صادق است ؟ وقتى چنين فردى با اين خصوصيّات كه در كودكى يتيم شده و نزد هيچ مكتبى تعليم نگرفته ، و هيچ كس تا آن روز عمل بدى از او نديده ، آنها را بسوى معارفى دعوت مىكند كه عقل در برابرش زانو مىزند همه بايد بدانند كه او در دعوتش صادق است و به او ايمان بياورند و حال كه قريش با وجود شناخت رسول ، او را تكذيب و انكار مىكنند هيچ عذر\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nموجهى براى اين اعمال خود ندارند . و يا شايد عذر ايشان اين است كه مىگويند پيامبر مبتلا به جنون شده ، در حالى كه وقتى كسى ديوانه مىشود كلامش مختلّ مىگردد و بدون هدف و نامربوط سخن مىگويد ، اما پيامبر در كمال صحّت عقل سخنانى حكيمانه مىفرمايد و آنها را جز به سوى حق نمىخواند ، پس عذر اينها نامعقول و كاذب است ، امّا حقيقت امر اين است كه بيشتر اينها از حق گريزانند و به آن تمايلى ندارند و اينكه كراهت از حق را به بيشتر آنها نسبت داده - نه به همه ايشان به جهت آن است كه بسيارى از آنها به خاطر نداشتن درك و فهم لازم و مستضعف بودن ، كوركورانه از سايرين اطاعت مىكنند و از خود رأى مستقلّى ندارند ، و لذا اعتنايى به خواستن يا نخواستن آنها نمىشود .\r\nپس بيشتر كفار از حق گريزانند ، چون مخالف با هوا و هوس آنهاست ولى آنها دوست دارند ، حق تابع هوى و تمايلات آنها باشد ، نه اينكه آنها تابع حق باشند و اين امر هم محال است ، چون اگر حق پيرو آنها شود و به آنها اجازه دهد كه اعتقادات و اعمال باطل خود را ادامه دهند و بت بپرستند و ارباب‌هايى براى خود بگيرند و رسالت انبياء و معاد را نفى كنند و هر فحشاء و فسادى كه اراده كنند مرتكب شوند ، بايد حق چنين مجوزّى را در ساير موارد نيز بدهد ، يعنى اجازه دهد تا ساير موجودات نيز از نظام خود سرپيچى نموده و رو به فساد گذارند و در نتيجه نظام آسمان و زمين مختلّ گشته و تمام موجودات آن رو به تباهى مىگذارند و قوانين كلى عالم نقض مىشود . آرى انسان يكى از حقايق وجودى اين عالم است كه وجود او با كلّ نظام وجودى عالم در ارتباط مىباشد و غايت انسان رسيدن به سعادت و پيمودن مسير كمال و جهتى است كه خالق او برايش مقدّر كرده ، همچنانكه همه موجودات عالم نيز در مسير كمال قرار دارند و خداوند در نظام هستى بشر را مجهّز به ادواتى نموده كه باعث سعادت و كمال اوست و طريقى از اعتقاد و عمل براى او معيّن نموده كه وى را به آن سعادت مىرساند ، كه اين طريق همان فطرت و يا سنّت حياتى و يا دين است . و اگر قرار باشد به جاى آنكه انسان پيرو طريق حق باشد ، حق پيرو تمايلات او گردد ، كلّ نظام هستى مختلّ مىشود ، در\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nادامه مىفرمايد بلكه اين ذكر يعنى قرآنى كه بسوى آنها آمده ، ذكر خودشان است ، يعنى آنها را به دين الهى و اعتقاد حق و عمل صالح تذكر مىدهد و آنها را به ياد خدا مىاندازند . پس ايشان از دين حق و ذكر خودشان كه باعث سعادت و مايه تذكّر آنها است روى گردان هستند .\r\n( 72 )  ( أَمْ تَسْأَلُهُمْ خَرْجاً فَخَراجُ رَبِّكَ خَيْرٌ وَ هُوَ خَيْرُ الرَّازِقِينَ )  : ( و يا اى رسول ، تو از ايشان مزدى طلب كرده‌اى ؟ مزدى كه خدا به تو مىدهد از همه چيز بهتر است و خدا بهترين روزى دهندگان است )\r\nاين آيه چهارمين عذر كفار را ردّ نموده و از بابت آن آنها را توبيخ مىنمايد و آن اين است كه مىفرمايد : مگر تو از آنها خرجى و مالى خواسته‌اى كه به عنوان مزد آن را ماهيانه به تو بدهند ، كه اين امر مانع از ايمان آنها شود ؟ چنين نيست بلكه رازق تو خداست و تو احتياجى به خراج ايشان ندارى .\r\n( 74 - 73 )   ( وَ إِنَّكَ لَتَدْعُوهُمْ إِلى صِراطٍ مُسْتَقِيمٍ وَ إِنَّ الَّذِينَ لا يُؤْمِنُونَ بِالْآخِرَةِ عَنِ الصِّراطِ لَناكِبُونَ )   : ( و همانا تو خلق را به راه راست دعوت مىكنى ، و كسانى كه به آخرت ايمان ندارند از راه باز مىگردند )\r\n( صراط مستقيم ) يعنى راه واضح و روشنى كه در آن اختلاف و تخلّف يافت نمىشود و سالكان خود را به غايت و مرادشان مىرساند و اين همان صفت حق است چون حق نيز واحد است و اجزاى آن با هم اختلاف ندارند و در رسيدن به مطلوبى كه به سوى آن هدايت مىكند تخلّف نمىنمايد . پس رسول خدا مردم را به سوى راه مستقيم و بسوى حق هدايت مىكند امّا كفّارى كه اصل اساسى دين يعنى ايمان به آخرت را باور ندارند ، از حق و راه مستقيم عدول و انحراف دارند .\r\nلذا دين حق مجموعه‌اى از تكاليف اعتقادى و عملى است و تكليف هم جز بوسيله حساب و جزا محفّق نمىشود ، پس بىايمانى آنها نسبت به خدا و احكام او ، به عدم ايمانشان نسبت به روز قيامت باز مىگردد ، و آنها از زندگى هدفى جز تمتّعات مادى و پست مربوط به شكم و مادون آن ، ندارند . لذا آنها پيرو هواى نفسشان هستند ، حال اين\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nخواهش نفسانى موافق با حق باشد و يا مخالف با آن . پس در كل مىفرمايد : اى پيامبر اينها به تو ايمان نخواهند آورد ، چون تو آنها را بسوى صراط مستقيم و به حق دعوت مىكنى ولى اينها جز انحراف از صراط حق هدفى ندارند .\r\n( 75 )  ( وَ لَوْ رَحِمْناهُمْ وَ كَشَفْنا ما بِهِمْ مِنْ ضُرٍّ لَلَجُّوا فِي طُغْيانِهِمْ يَعْمَهُونَ )  : ( و اگر ما بر آنها رحم كرده و هر گونه درد و بلا را از آنها بر طرف سازيم ، سخت در طغيان فرو مى روند )\r\n( 76 )  ( وَ لَقَدْ أَخَذْناهُمْ بِالْعَذابِ فَمَا اسْتَكانُوا لِرَبِّهِمْ وَ ما يَتَضَرَّعُونَ )  : ( و همانا ما ايشان را به عذاب سخت گرفتار كرديم و باز آنها از جهل و عناد ، با تضرّع و توبه روى به درگاه پروردگارشان نياوردند )\r\n( 77 )  ( حَتَّى إِذا فَتَحْنا عَلَيْهِمْ باباً ذا عَذابٍ شَدِيدٍ إِذا هُمْ فِيهِ مُبْلِسُونَ )  : ( تا آنكه برايشان درى از بلاى سخت گشوديم كه ناگهان از هر جهت نااميد شدند )\r\nمىفرمايد اگر ما به اينها رحم كنيم و گرفتارى را از آنها بر طرف سازيم ، به جاى اينكه روى به جانب ما آورند و نعمت ما را با شكر مقابله كنند ، بر تمرّد خود و لجاجت در باطل اصرار مىورزند و در طغيان خود تردّد نموده و آن را ادامه مىدهند . پس رحمت ما در رفع گرفتاريشان يا تخفيف عذاب ، سودى به حال آنها ندارد ، چون ما بارها آنها را به عذاب خود گرفتار كرديم ، يعنى آنها را به عذابى خفيف كه دستشان از همهء اسباب كوتاه نشد ، مبتلا نموديم ، اما آنها به درگاه پروردگارشان تواضع و تضرّع نكردند لذا رحمت ، يا تخفيف عذاب فايده‌اى برايشان ندارد . و به روش لجاجت و عناد خود ادامه مىدهند تا زمانيكه درى از عذاب شديد - كه همان مرگ و بدنبال آن عذاب آخرت است - را به رويشان باز كنيم ، در آن حال ناگهان از هر خيرى نااميد و مأيوس مىشوند .\r\n\r\n[ آيهء ( 98 - 78 ) يادآورى نعمات ظاهرى و باطنى انسانها و ردّ استبعاد كافران دربارهء معاد بوسيلهء بيان مالكيت حقيقى خداوند و ذكر دو حجّت بر نفى تعدّد آلهه 
  ]\r\n( 78 )  ( وَ هُوَ الَّذِي أَنْشَأَ لَكُمُ السَّمْعَ وَ الْأَبْصارَ وَ الْأَفْئِدَةَ قَلِيلًا ما تَشْكُرُونَ )  : ( و اوست خدايى كه براى شما گوش ، چشم و قلب آفريد ، پس چه كم شكر مىگزاريد )\r\nايجاد سمع و بصر از نعمتهايى است كه در ميان همه موجودات ، تنها به نوع حيوان اختصاص يافته و نبات و جماد و عناصر فاقد آنها هستند و دارندگان اين دو حس\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n( شنوايى و بينايى ) در موقف جديد و خاصّى قرار گرفته و ميدان فعاليت وسيعترى يافتند و خير و شر خود را درك كردند ، و نفع و ضرر را تشخيص دادند ، و بوسيلهء اين دو حس حركات و سكنات ارادى يافتند و آنچه را خواستند از آنچه كراهت داشتند جدا كرده و بواسطهء آن در عالم جديدى قرار گرفتند كه در آن معنى زيبايى و لذّت و عزّت و غلبه و محبت و امثال آن را درك كردند ، و اين معانى ابدا در عوالم قبل از حيوانيّت وجود ندارد ، اما قلب مرتبهء اعلاى وجوديست كه اختصاص به عالم انسانى دارد و قلب مصدر درك و تعقّل امور حاضر يا غايب و آثار و اخبار گذشتگان است ، انسان با مدد قوّهء عاقله محسوسات و جزئيات را پشت سر نهاده و كليّات را درك مىكند و قوانين كلى را تعقّل مىنمايد و در علوم نظرى و معارف حقيقى تفكّر مىكند و با قدرت تدبّرش در اقطار آسمانها و زمين نفوذ مىنمايد ، لذا اين سه قوّه ( بينايى ، شنوايى و تعقّل ) از نعمتهايى هستند كه انسان به هيچ وجه نمىتواند شكر آن را بجا آورد و خداوند به نحو ملامت و سرزنش مىفرمايد : شما در برابر اين نعمتهاى بزرگ شكر اندكى به جاى مىآوريد .\r\n( 79 )  ( وَ هُوَ الَّذِي ذَرَأَكُمْ فِي الْأَرْضِ وَ إِلَيْهِ تُحْشَرُونَ )  : ( و اوست خدايى كه شما را در زمين پديد آورد و باز بسوى او باز مىگرديد )\r\n( ذرأ ) يعنى ايجاد و هستى بخشيدن ، مىفرمايد او خدائى است كه وجود شما را در زمين ظهور بخشيده و هستى شما را متعلّق به زمين نموده و دوباره شما را از زمين بيرون آورده و بسوى لقاء خود بازگشت مىدهد .\r\n( 80 )  ( وَ هُوَ الَّذِي يُحْيِي وَ يُمِيتُ وَ لَهُ اخْتِلافُ اللَّيْلِ وَ النَّهارِ أَ فَلا تَعْقِلُونَ )  : ( و اوست آنكه زنده مىكند و مىميراند و دگرگونى شب و روز از اوست آيا تفكّر نمىكنيد ؟ )\r\nچون اعطاء علم متوقّف بر زنده كردن ، و حشر متوقّف بر ميراندن است ، اين آيه از نظر معنا مترتّب بر دو آيه قبلى است و زنده كردن و ميراندن يك سنّت هميشگى الهى مىباشد و چون زندگى و مرگ بدون مرور زمان و آمدن شب و روز محقّق نمىشود عبارت بعدى نيز متوقّف بر جمله قبل است . البته اين در صورتى است كه مقصود از\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nاختلاف شب و روز آمدن يك شب بعد از يك روز باشد ، اما اگر مراد از آن كوتاهى شب و بلندى روز يا بالعكس باشد در اين صورت ، اين جمله ، اشاره به فصول چهارگانه سال خواهد بود كه نتيجه آن كوتاهى و بلندى شبها و روزهاست و با پديد آمدن فصلها امر روزى دادن حيوانات و تدبير معاش آنها صورت مىگيرد .\r\nلذا اين سه آيه يك دورهء كامل از تدبير امور انسانها ، از هنگام تولّد تا زمانى كه به سوى پروردگارشان باز مىگردند ، را بيان مىكند و ثابت مىكند كه خداى تعالى مالك و مدبّر امر انسان است ، چون اين تدبير ، امرى تكوينى است كه جداى از خلقت و ايجاد نيست و عبارت است از تأثير و تأثّرى كه به خاطر روابط مختلفى كه در ميان آنها ايجاد شده ، جريان دارد . و شايسته است كه انسان در اين مورد تدبّر و تفكّر نموده و به آن ايمان آورد . لذا جمله ( افلا تعقلون ) درصدد توبيخ كفار و تحريك آنها بر تفكر و ايمان است .\r\n( 81 )  ( بَلْ قالُوا مِثْلَ ما قالَ الْأَوَّلُونَ )  : ( بلكه ايشان همان سخن كافران پيشين را گفتند )\r\nدر ادامه كلام سابق كه فرمود آيا نمىخواهيد تعقّل كنيد ؟ مىفرمايد : نفهميدند ، بلكه به جاى تعقّل ، همان حرفى را گفتند كه كفّار سابق مىگفتند ، لذا تقليد كوركورانه از پدرانشان آنها را از پيروى حق بازمىدارد و ايشان را دچار وضعى مىكند كه ديگر ، دين اثرى بر آنها ندارد و آن عبارت از انكار معاد و اعتماد به مادّيات و غوطه‌ورى در آنهاست كه اين امر سنّتى جارى در ميان ايشان بوده و هست .\r\n( 82 )  ( قالُوا أَ إِذا مِتْنا وَ كُنَّا تُراباً وَ عِظاماً أَ إِنَّا لَمَبْعُوثُونَ )  : ( گفتند : آيا ما وقتى مرديم و خاك و استخوان شديم آيا برانگيخته مىشويم ؟ )\r\n( 83 )  ( لَقَدْ وُعِدْنا نَحْنُ وَ آباؤُنا هذا مِنْ قَبْلُ إِنْ هذا إِلَّا أَساطِيرُ الْأَوَّلِينَ )  : ( به تحقيق ما و پدران ما قبلا به اين سخن وعده داده شديم ، اين جز افسانه‌هاى پيشينيان نيست )\r\nو اين سخن كفّار چيزى نبود جز استبعاد معاد ، يعنى بعيد شمردن يا محال دانستن آن\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nو وقتى معادى نباشد هيچ اساسى از دين باقى نمىماند ، چون معاد اصل اساسى و غايت وجود دين است ، سپس در مقام اضراب و ترقّى ، گفتند : اصلا چنين چيزى واقع نمىشود و وعدهء بعث ، يك وعدهء قديمى است كه حرف تازه‌اى نيست و عين اين وعده به پدران ما هم داده شده بود ، اما اين وعده چيزى جز يك مسأله خرافى نيست و دليل بر خرافه بودن اين وعده اين است كه پيامبران از قديم الايّام همواره مردم را از وقوع قيامت مىترساندند و اگر اين وعده حق بود ، بايد تا امروز واقع مىشد .\r\n( 84 )  ( قُلْ لِمَنِ الْأَرْضُ وَ مَنْ فِيها إِنْ كُنْتُمْ تَعْلَمُونَ )  : ( به آنها بگو ، اگر شما مىدانيد ، زمين و هر كه در آن است ، از آن كيست ؟ )\r\n( 85 )  ( سَيَقُولُونَ لِلَّهِ قُلْ أَ فَلا تَذَكَّرُونَ )  : ( البته خواهند گفت : از آن خداست بگو پس آيا متذكر نمىشويد ؟ )\r\nدر اين آيات به اثبات امكان مسأله معاد از راه ملكيّت و ربوبيّت و سلطنت الهى مىپردازد .\r\nو خطاب به پيامبر صلّى اللّه عليه و آله و سلم مىفرمايد اى پيامبر از اين بت‌پرستانى كه منكر قيامتند ، اما خدا را به عنوان پديد آورندهء عالم باور دارند ، ولى به جاى عبادت او آلهه را عبادت مىكنند ، بپرس كه اگر شما مىدانيد زمين و آنچه در آن است از آن كيست ؟ يعنى مالك حقيقى كه وجود مملوكين قائم به وجود اوست و به هيچ وجه از ناحيهء آن مالك مستقل و بىنياز نيستند ، كيست ؟\r\nدر اينجا مشركين چاره‌اى ندارند ، جز اينكه اعتراف كنند كه مالك حقيقى موجودات خداست . چون ملك حقيقى به غير علّت موجده قائم نيست ، زيرا وجود معلول قائم به وجود علّت بوده و از آن بىنياز و مستقل نمىباشد و آنها باور دارند كه علّت موجدهء موجودات عالم ، خداست .\r\nآنگاه براى توبيخ ايشان بر عدم تذكّرشان بواسطهء حجّتى كه دلالت بر امكان معاد و بعث مىكند خطاب به پيامبر مىفرمايد به آنها بگو : چرا متذكّر نمىشويد و فكر نمىكنيد كه خدا چون مالك زمين و اهل آن است مىتواند اين تصرّف را بنمايد كه اهل زمين را\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nبعد از ميراندن زنده كند ؟\r\n( 86 )  ( قُلْ مَنْ رَبُّ السَّماواتِ السَّبْعِ وَ رَبُّ الْعَرْشِ الْعَظِيمِ )  : ( به آنها بگو ، پروردگار آسمانهاى هفتگانه و خداى عرش بزرگ كيست ؟ )\r\n( 87 )  ( سَيَقُولُونَ لِلَّهِ قُلْ أَ فَلا تَتَّقُونَ )  : ( البته خواهند گفت : از آن خداست ، بگو : پس چرا پرهيزكار نمىشويد ؟ )\r\nدر ادامه خطاب به رسول خدا مىفرمايد به ايشان بگو : ربّ آسمانهاى هفتگانه كه مقدّرات امور و قضاهاى آن ، از آنجا نازل مىشود و ربّ عرش عظيم كه احكام تمامى موجودات عالم ، از ملائكه و مادون آنها ، از آنجا صادر مىشود ، كيست ؟ و چون آنها باور و اعتراف دارند كه همه آنها و آنچه را كه آنها مالك هستند ، مملوك خداست و خدا به آنها تمليك كرده ، چاره‌اى جز اقرار ندارند و اعتراف مىكنند كه آسمانهاى هفتگانهء محل نزول امر و عرش عظيم محلّ صدور آن ، از آن خداست ، پس به ايشان بگو ، چرا از خشم و ناخشنودى او نمىپرهيزيد و منكر معاد و بعث مىشويد و آن را خرافه و افسانه مىخوانيد و زمانيكه انبياء خدا شما را از آن بيم مىدهند ، آنها را مسخره مىكنيد ؟ با اينكه خدا مىتواند ، امر به بعث اموات و ايجاد حيات آخرت را براى انسانها صادر نموده و آن را از آسمان نازل كند .\r\n( 88 )  ( قُلْ مَنْ بِيَدِهِ مَلَكُوتُ كُلِّ شَيْءٍ وَ هُوَ يُجِيرُ وَ لا يُجارُ عَلَيْهِ إِنْ كُنْتُمْ تَعْلَمُونَ )  :\r\n( بگو ، آن كيست كه ملك و ملكوت همه چيز بدست اوست و او به همه پناه مىدهد و كسى نمىتواند به او پناه دهد ، اگر مىدانيد بگوييد )\r\n( 89 )  ( سَيَقُولُونَ لِلَّهِ قُلْ فَأَنَّى تُسْحَرُونَ )  : ( محققا خواهند گفت از آن خداست بگو پس چرا به فريب و افسون فريفته شده‌ايد ؟ )\r\n( ملكوت ) به معناى ملك ، سلطنت و حكومت است ، اما معناى مبالغه را مىرساند ، يعنى مالكيت ملك در طول مالكيت مالك قرار دارد و صاحب ملكوت و ملك كسى است كه مىتواند هم در مال مالك ، حكم كند و هم در خود او ، چون مالك هر دوى آنهاست .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nو ملكوت هر چيزى ، وجود اوست به واسطهء ايجاد خداى سبحان .\r\nپس اينكه ملكوت هر چيز بدست خداست ، كنايه استعارى از اين است كه ايجاد هر موجودى ، مختصّ به خداى تعالى است و ملك خدا محيط بر هر چيز بوده و نفوذ امر و حكم او بر هر چيز ثابت است . در ادامه براى دفع توهّم كه مبادا كسى فكر كند عموميّت ملك و نفوذ امر الهى ، با اخلال بعضى از اسباب و علل ، در امر او ، منافات ندارد و امرى ممكن است ، مىفرمايد  ( وَ هُوَ يُجِيرُ وَ لا يُجارُ عَلَيْهِ )  يعنى او بدى و سوء را از هر يك از موجودات كه مورد سوء قصد واقع شده باشد منع مىكند ، امّا كسى و چيزى نيست كه حافظ و مانع از امر و ارادهء سوء او نسبت به كسى باشد .\r\nيعنى اى پيامبر به اين منكران معاد و بعث بگو : اگر داناييد ، بگوييد ، كيست آن كسى كه ايجاد تمامى موجودات مختصّ به اوست و آثار و خواص هر موجودى را ، فقط ، او به آن موجود داده و او از هر كس كه به وى پناهنده شود حمايت مىكند و كسى نيست كه ديگرى را از خشم و عذاب او حفظ و حمايت كند ؟\r\nو آنها چاره‌اى ندارند ، جز اينكه بگويند ملكوت آسمانها و زمين از آن خداست و وقتى اين جواب را دادند ، آنها را ملامت و توبيخ نما و به آنها بگو ، پس تا كى حق در نظر شما باطل جلوه مىكند ؟\r\nوقتى ملك مطلق براى خداى تعالى است ، او مىتواند نشأت آخرت را ايجاد نموده و مردگان را براى حساب و كتاب دوباره زنده كند و انجام اين امور براى او امرى سهل و يسير است كه تنها با ارادهء او و كلمه ( كن ) محقّق مىشود .\r\n( 90 )  ( بَلْ أَتَيْناهُمْ بِالْحَقِّ وَ إِنَّهُمْ لَكاذِبُونَ )  : ( بلكه حق را برايشان فرستاديم ، و ايشان باز دروغ مىگويند )\r\nمىفرمايد : وقتى حجّتهاى مذكور كه دلالت تامّى بر مسأله بعث دارند براى ايشان مطرح شد و خود آنها هم به صحّت اين حجج معترف هستند پس آنچه رسولان ما وعده مىدهند باطل نبوده ، بلكه ما به زبان رسولان خود حق را براى آنها آورديم ، اما اينها با تكذيب گفته‌هاى رسولان و نفى معاد ، دروغ مىگويند .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n( 91 )  ( مَا اتَّخَذَ اللَّهُ مِنْ وَلَدٍ وَ ما كانَ مَعَهُ مِنْ إِلهٍ إِذاً لَذَهَبَ كُلُّ إِلهٍ بِما خَلَقَ وَ لَعَلا بَعْضُهُمْ عَلى بَعْضٍ سُبْحانَ اللَّهِ عَمَّا يَصِفُونَ )  : ( خداوند هرگز فرزندى نگرفته و هرگز با او خدايى نبوده است ، كه اگر بود در اين صورت هر معبودى به سوى مخلوق خود روى مىكرد و بعضى از خدايان بر بعضى ديگر برترى مىجستند ، خدا از آنچه ايشان وصف مىكنند ، برتر و منزّه است )\r\nاز سياق نفى استفاده مىشود كه جنس فرزند از خدا نفى شده است ، چه از جنس ملائكه يا قدّيسين و يا غير ايشان . و مراد از ( اتخاذّ ولد ) ايجاد فرزند به نحو اشتقاق و يا تبعّض است ، يعنى فرزندى كه از حقيقت لاهوت و جوهرهء ذات او جدا شده باشد و سهمى از حقيقت خدايى در او هم موجود باشد . كه اين معنا از نظر مصداق اخصّ از إله است ، و اينچنين نيست كه تمامى معبودهاى مشركين در نظر آنها فرزند خدا باشند . به همين دليل هم در ادامه مطلب به عنوان ترّقى ، وجود هر معبودى را در كنار خدا نفى كرده است ، يعنى در جمله دوم معنايى اعم را نفى نموده و برهان بر اين مطلب اين است كه اگر معبودى در كنار خداى واحد وجود داشت ، هر الهى به تدبير امور مخلوقات خود مىپرداخت و هر يك از آنها در تدبير خود مستقل بوده و در نتيجه رابطهء اتّحاد و اتّصال در بين انواع تدبيرهاى جارى در عالم منقطع مىگشت ، پس نظام عالم انسانى از نظام عالم حيوانى و نظام ماه و خورشيد و . . . جدا و منقطع مىبود و لازمه چنين انقطاع و جدايى ، فساد و تباهى آسمانها و زمين و موجودات آنهاست و همين كه مىبينم نظام عالم برقرار و مرتبط است ، معلوم مىشود مدبّر همه عالم يكى است .\r\nدر ادامه يك محذور ديگر تعداد آله بيان مىشود ، كه از آن محذور و تالى فاسد ، يك حجّت ديگر عليه تعدّد آلهه تشكيل مىيابد ، به اين بيان كه : تدابير جارى در عالم چند قسمند : تدابير عرضى و تدابير طولى كه در تدابير طولى خود به دو قسم تقسيم مىشوند : يكى تدبير عامّ كلّى و حاكم و ديگرى تدبير خاص جزئى و محكوم - ( مانند تدبير عامّ عالم زمين و تدبير خاصّ عالم نبات كه جزئى از زمين است ) پس بعضى از تدابير هست كه نسبت به بعضى ديگر علّو و تسلّط دارد . به گونه‌اى كه اگر تدبير زيردست\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nآن ، از آن منقطع گردد به كلى باطل و تباه مىشود . چون قوام آن به تدبير مافوقش بستگى دارد ، و لازمه‌اش اين است كه خداى مدبّر تدبير عامّ عالم نسبت به خداى مدبّر يك نوع خاص از عالم داراى تفوّق و برترى مىباشد ، در حالى كه استعلا يك إله بر إله ديگر عقلا محال است . زيرا مستلزم آن است كه خداى مادون ، استقلالى در تدبير و تأثير نداشته باشد ، و در تدبير خود محتاج به خداى ما فوق خواهد بود و با وجود اين احتياج ديگر معنا ندارد نام او را إله و مدبّر بگذاريم ، بلكه در حقيقت يكى از اسبابى است كه واسطهء در تدبير مىباشد .\r\nو در آخر در مقام تنزيه و تقديس پروردگار مىفرمايد : منزّه است خدا از آنچه درباره‌اش مىگويند ، يعنى براى او شريك قرار مىدهند و هر يك از آلهه‌ها را خالق مادون آن مىدانند .\r\n( 92 )  ( عالِمِ الْغَيْبِ وَ الشَّهادَةِ فَتَعالى عَمَّا يُشْرِكُونَ )  : ( داناى غيب و شهادت ، كه ذاتش برتر است از آنچه به او شرك مىورزند )\r\nاين جمله صفتى است براى اسم جلاله ( اللّه ) كه در جملهء آخر آيه سابق قرار داشت .\r\nو مىخواهد بفرمايد خداوند خودش هم ، علم به تنزّه خود از آنچه آنها وصف مىكنند ، دارد و آنچه ايشان توصيف مىنمايند با توجه به سياق ، عبارت است از شرك ، پس اين آيه احتجاج ديگرى است بر نفى شركاء ، از راه شهادت خود پروردگار به اينكه او هيچ شريكى براى خود سراغ ندارد « 1 » . و آيا اين افراد مشرك مىخواهند به خدايى كه داناى غيب و شهادت است ، چيزى را خبر دهند ، كه او از آن بىخبر است ؟ يعنى اگر مطابق ادعاى مشركان ، خداوند داراى شريكى مىبود ، حتما خود او كه داناى مطلق است ، از وجود آن خبر داشت پس منزّه است خدا از آنچه شرك مىورزند . همچنانكه در جاى ديگر فرمود :  ( أَ تُنَبِّئُونَ اللَّهَ بِما لا يَعْلَمُ فِي السَّماواتِ وَ لا فِي الْأَرْضِ )  آيا خبر مىدهيد خدا را به آنچه در آسمانها و زمين نمىداند ؟ ! ) « 2 »\r\n\r\n\r\n","description":"","footnote":"\r\n( 1 ) .  شَهِدَ اللَّهُ أَنَّهُ لا إِلهَ إِلَّا هُوَ  ؛ سورهء آل عمران ، آيهء 18 .\r\n( 2 ) . سورهء يونس ، آيهء 18 .\r\n","page_name":" 350 ","page_number":350},
  {"content":"\r\n\r\n( 93 )  ( قُلْ رَبِّ إِمَّا تُرِيَنِّي ما يُوعَدُونَ )  : ( بگو پروردگار اميد است وعده‌هاى عذاب ايشان را به من بنمايى )\r\n( 94 )  ( رَبِّ فَلا تَجْعَلْنِي فِي الْقَوْمِ الظَّالِمِينَ )  : ( پروردگارا مرا در ميان قوم ستمكاران وامگذار )\r\nدر اين آيات خداوند پيامبر خود را امر به دعا و استغاثه مىكند و براى تأكيد در تضرّع ، دوبار كلمه ( ربّ ) تكرار مىشود و به پيامبر مىفرمايد تا از پروردگار خود بخواهد كه او را به آن عذاب دنيوى كه به كفّار و مشركان وعده داده شده دچار نكند و اگر آن جناب در حال فرود آمدن عذاب در ميان آنها بود ، او را نجات دهد چون مشركان ، روز قيامت و دعوت پيامبر را انكار و استهزاء مىكردند خداوند در مقام تهديد ايشان به پيامبر خود امر مىكند تا با دعا و تضرّع از خدا بخواهد كه در هنگام شمول عذاب در ميان اين قوم ستمكار نباشد .\r\n( 95 )  ( وَ إِنَّا عَلى أَنْ نُرِيَكَ ما نَعِدُهُمْ لَقادِرُونَ )  : ( و همانا بر نماياندن وعده عذاب كافران ، به تو قادريم )\r\nخطاب به رسول خود و براى دلگرمى و آرامش خاطر آن حضرت مىفرمايد : ما قادريم آن عذابى را كه به آنها وعده داده شده ، به تو بنمائيم و تو را از آن مهلكه نجات دهيم ، شايد مراد از عذاب ، شكست عظيم روز بدر باشد كه خداوند نابودى كفّار را به پيامبر و مسلمانان نشان داد و آنها را از معركهء جنگ نجات داده و جنگ بدر را باعث شفاى غيظ دلهاى آنها قرار داد .\r\n( 96 )  ( ادْفَعْ بِالَّتِي هِيَ أَحْسَنُ السَّيِّئَةَ نَحْنُ أَعْلَمُ بِما يَصِفُونَ )  : ( تو بديها را با نيكويى دفع كن ، ما به آنچه ايشان مىگويند ، داناتريم )\r\nدر اين آيه به پيامبر صلّى اللّه عليه و آله و سلم امر مىكند تا بديهايى كه از ايشان مىبيند با نيكى جبران نمايد و از بين نيكيها نيكوتر را برگزيند ، مثلا در برابر آزار و اذّيت آنها ، احسان نمايد در ادامه مىفرمايد : ما بهتر از تو مىدانيم كه اينها چه توصيفاتى مىكنند و چه برداشتى از دعوت تو دارند ، پس تو ناراحت و غمگين نباش و از جسارت و آزار آنها اندوه مخور .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n( 97 )  ( وَ قُلْ رَبِّ أَعُوذُ بِكَ مِنْ هَمَزاتِ الشَّياطِينِ )  : ( بگو بار الها من از وسوسهء شيطانها به تو پناه مىبرم )\r\n( 98 )  ( وَ أَعُوذُ بِكَ رَبِّ أَنْ يَحْضُرُونِ )  : ( و به تو پناه مىبرم از اينكه شياطين نزد من حاضر شوند ) همزهء شيطان به معناى شدت دفع او به سوى گناهان ، از طريق گمراه كردن است « 1 » و به فرموده امام عسكرى عليه السّلام « 2 » ، آن وسوسه‌هايى است كه شيطان در دل انسان مىاندازد .\r\nدر اين آيات به پيامبر صلّى اللّه عليه و آله و سلم امر مىنمايد كه از اغوائات شيطانها و از حضور آنها در نزد خود ، به خدا پناه ببرد و به درگاه او تمسّك بيابد ، يعنى شرك و تكذيب مشركين هم از مصاديق همزات شيطانها و احاطه و حضور آنهاست .\r\n\r\n[ آيهء ( 118 - 99 ) وصف حال مشركين در زمان مرگ و توضيح دربارهء عالم برزخ 
  ]\r\n( 99 )  ( حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ )  : ( تا زمانى كه مرگ يكى از ايشان فرا رسد ، گويد پروردگارا مرا باز گردان )\r\n( 100 )  ( لَعَلِّي أَعْمَلُ صالِحاً فِيما تَرَكْتُ كَلَّا إِنَّها كَلِمَةٌ هُوَ قائِلُها وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ )  : ( تا شايد به جبران گذشته ، در آنچه ترك كرده‌ام عمل صالحى بجا آورم ، به او خطاب شود هرگز ، اين كلمه‌اى است كه فقط بر زبان مىراند و از پس ايشان عالم برزخ است تا روزى كه برانگيخته شوند )\r\nيعنى اين مشركان و كفّار همچنان به شرك و بت‌پرستى و غرور و تكذيبشان ادامه مىدهند ، تا زمانيكه هنگام مرگشان برسد ، در آن وقت به درگاه خدا دست به استغاثه برمىدارند و خطاب به ملائكه مسئول قبض روح مىگويند : مرا برگردانيد ، و به اميد نجات از عذابى كه در شرف وقوع در آن است آرزو مىكند كه او را به دنيا بازگردانند به اميد آنكه عمل شايسته‌اى بجا آورد مثلا انفاق كند يا نيكى و احسان نمايد و خدا را از خود خشنود سازد مطابق اين معنا ( ما تركت ) به عمر و مال تفسير شده است ، اما بعضى مفسرين « 3 » گفته‌اند منظور از ( ما تركت ) دنياست و مراد از عمل صالح شامل همهء\r\n\r\n\r\n","description":"","footnote":"\r\n( 1 ) . تفسير مجمع البيان ، ج 7 .\r\n( 2 ) . تفسير قمى ، ج 2 .\r\n( 3 ) . تفسير مجمع البيان ، ج 7 .\r\n","page_name":" 352 ","page_number":352},
  {"content":"\r\n\r\nعبادات مالى و غير مالى نظير نماز و روزه و حج و . . . نيز مىشود . به هر جهت به او خطاب مىرسد كه هرگز به دنيا بازگردانده نمىشوى و در ادامه مىفرمايد : اين كلام ، تنها سخنى بىاثر است كه آن را بر زبان خود مىراند و اشاره به اين مطلب است كه هرگز سخنش اجابت نمىشود و امكان بازگشت براى او وجود ندارد « 1 » در ادامه به عالم برزخ اشاره مىنمايد ، ( برزخ ) يعنى حائل ميان دو چيز و مراد از آن عالم قبر است يا عالم مثال كه مردم در آن عالم به زندگى ادامه مىدهند تا هنگامى كه قيامت برسد و اينكه فرمود برزخ در ماوراى ايشان است ، يعنى برزخ در پيش رويشان قرار دارد و محيط بر آنهاست بعضى مفسرّان « 2 » گفته‌اند اين حائل برزخ مانع از بازگشت آنها به عالم دنياست . وجود عالم برزخ و معنايى كه ما از آن كرديم مطابق با روايات بسيارى است كه از ائمه اهل بيت ( عليهم السلام ) و نيز از طرق اهل سنّت در اين باره رسيده است .\r\n( 101 )  ( فَإِذا نُفِخَ فِي الصُّورِ فَلا أَنْسابَ بَيْنَهُمْ يَوْمَئِذٍ وَ لا يَتَساءَلُونَ )  : ( پس زمانى كه در صور دميده شود ، ديگر هيچ نسبت خويشى در ميانشان نماند و از يكديگر احوالپرسى نمىكنند )\r\nمراد از نفخه ، نفخهء دوم است كه در آن همه مردگان زنده مىشوند ، چون نبودن نسبتها و عدم پرسش از يكديگر همگى از آثار نفخهء دوم است . اينكه در آن زمان انساب خاصيّتى ندارد ، به جهت آن است كه اعتبار نسبتهاى خانوادگى در دنيا به دليل حوائج دنيوى است ، ما در دنيا براى ادامه زندگى محتاج به تأسيس خانواده و رعايت ، عواطف طرفينى و تعاون و تعاضد با يكديگر هستيم ، ولى روز قيامت سراى پاداش و جزاست ، نه فعلى هست نه التزام به آن ، پس انساب در قيامت از اثر و خاصيت ساقط مىشوند ، همچنين در قيامت كسى از ديگرى احوالپرسى نمىكند ، چون تسائل در دنيا به خاطر احتياجى است كه براى جلب منفعت و دفع ضرر به يكديگر دارند ، اما در قيامت\r\n\r\n\r\n","description":"","footnote":"\r\n( 1 ) . شايد هم اشاره به اين باشد كه او اين سخن را از سر اضطرار و بيهوده بر زبان مىآورد ، يعنى اگر هم به دنيا بازگردد ، باز هم عمل صالحى نخواهد كرد و همان اعمال پليد خود را از سر مىگيرد . ( مترجم )\r\n( 2 ) . تفسير فخر رازى ، ج 23 .\r\n","page_name":" 353 ","page_number":353},
  {"content":"\r\n\r\nهر كسى آنقدر سرگرم خويش است و از اهوال قيامت سرگشته شده كه ابدا توجهى به ديگران ندارد . به فرمايش قرآن  ( لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيهِ )  « 1 » براى هر فرد از ايشان در آن روز شأن و امريست كه او را از غير بىنياز مىكند )\r\nو حكم در آن روز فقط از آن خداست . و خداوند بهشت را براى انسانهاى مطيع و عابد خلق كرده اگر چه آن فرد يك بردهء حبشى باشد و آتش جهنم را براى افراد گنهكار و عاصى ايجاد فرموده اگر چه آن فرد يك سيّد قريشى باشد . يعنى نسبتهاى خونى در قيامت اعتبار و ارزشى ندارند .\r\n( 102 )  ( فَمَنْ ثَقُلَتْ مَوازِينُهُ فَأُولئِكَ هُمُ الْمُفْلِحُونَ )  : ( پس هر كس كه اعمالش وزين باشد پس ايشان رستگارانند )\r\n( 103 )  ( وَ مَنْ خَفَّتْ مَوازِينُهُ فَأُولئِكَ الَّذِينَ خَسِرُوا أَنْفُسَهُمْ فِي جَهَنَّمَ خالِدُونَ )  :\r\n( و هر كس كه اعمالش سبك باشد آنها كسانى هستند كه نفس خود را در زيان افكنده‌اند و در جهنّم جاودانه خواهند بود )\r\nموازين به معناى اعماليست كه در قيامت سنجيده مىشود و همچنان كه در تفسير سورهء اعراف ذكر شد ، از وزن و ارزش برخوردارند ، بنابراين كسانى كه اعمال شايسته كرده باشند در آخرت رستگار خواهند شد و ثواب اعمالشان را دريافت خواهند كرد ، اما به عكس اعمال ناشايست و باطل چون باطل و بىارزش هستند در قيامت كفّهء اعمال كسانى كه مرتكب اين اعمال شده باشند سبك و بىقدر خواهد بود مسلّما چنين كسانى سرمايهء نفس خود را از كف داده‌اند ، چون ديگر امكان بازگشت به دنيا و تدارك مافات را ندارند و به همين دليل تا ابد در جهنم جاويد خواهند بود .\r\n( 104 )  ( تَلْفَحُ وُجُوهَهُمُ النَّارُ وَ هُمْ فِيها كالِحُونَ )  : ( آتش دوزخ صورتهاى آنها را مىسوزاند و آنها در آن زشت رو خواهند بود )\r\nمىفرمايد لهيب و حرارت آتش دوزخ چهره‌هايشان را مىسوزاند و لبهايشان را در اثر مسمويّت جلدى مىخشكاند به طورى كه دندانهايشان آشكار مىشود ، مانند سر\r\n\r\n\r\n","description":"","footnote":"\r\n( 1 ) . سورهء عبس ، آيهء 37 .\r\n","page_name":" 354 ","page_number":354},
  {"content":"\r\n\r\nگوسفندى كه آن را روى آتش بگيرند تا پوست آن كز داده شود .\r\n( 105 )  ( أَ لَمْ تَكُنْ آياتِي تُتْلى عَلَيْكُمْ فَكُنْتُمْ بِها تُكَذِّبُونَ )  : ( به آنها خطاب برسد ، آيا آيات من بر شما تلاوت نشد و شما از روى جهل آنها را تكذيب نكرديد ؟ )\r\nيعنى در آن حالت به گنهكاران خطاب مىشود كه آيا آيات ظاهر و واضح الدلالة من براى شما تلاوت نشد ، و شما با استكبار آنها را تكذيب كرديد و حق را رد كرده و بسوى باطل گرويديد ؟\r\n( 106 )  ( قالُوا رَبَّنا غَلَبَتْ عَلَيْنا شِقْوَتُنا وَ كُنَّا قَوْماً ضالِّينَ )  : ( گويند پروردگارا شقاوت ما بر ما غلبه كرد و ما گروهى گمراه بوديم )\r\nشقاوت يعنى شرّ مختصّ به هر چيزى .\r\nآنها در مقام اعتراف به اتمام حجّت الهى و در جهت جلب ترحّم پروردگار ، دست به استغاثه برمىدارند و مىگويند ، پروردگارا شقاوت ما ، بر ما غالب شد ، يعنى ما خود در غلبهء شقاوت مؤثر و دخيل بوده‌ايم و با سوء اختيار خود شقاوت را برگزيديم ، به عبارت ديگر ، اعتراف كرده‌اند كه شقاوت جز ذات ما نبوده بلكه با اتمام حجّت به ما ملحق و عارض شده يعنى آنها نفسهايشان را كه قابل تزكيه و تطهير و لايق رسيدن به سعادت و رستگارى بوده با سوء اختيار ضايع كرده‌اند ، لذا شقاوت بر آنها غلبه يافته و آنها را در برگرفته ، آنگاه براى تأكيد در اعتراف خود مىافزايند ما گروهى گمراه بوديم تا شايد به اين وسيله از عذاب خلاصى يافته و به دنيا برگردند تا براى خود سعادت كسب كنند ، چون در دنيا اعتراف گناهكار او را از بعضى آثار سوء گناه نجات مىداد ، اما آخرت دار پاداش و جزاست نه عمل و توبه ، و اين اظهار ندامت آنها از باب ظهور ملكات باطنى است و گرنه هيچ گريزى از عذاب ندارند .\r\n( 107 )  ( رَبَّنا أَخْرِجْنا مِنْها فَإِنْ عُدْنا فَإِنَّا ظالِمُونَ )  : ( بارالها ما را از اينجا خارج كن ، اگر بار ديگر به عصيان تو رجوع كرديم ، همانا ستمكار خواهيم بود )\r\nمنظور از اين درخواست ، همان رجوع به دنياست و به زبان حال مىگويند ما را به دنيا بازگردان ، تا توبه كنيم و عمل صالح بجا آوريم و اگر ما به گمراهى و عصيان رجوع\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nكرديم ، در اين صورت ستمكار بوده و مستحقّ عذاب هستيم .\r\n( 108 )  ( قالَ اخْسَؤُا فِيها وَ لا تُكَلِّمُونِ )  : ( گفته شود ، دور شويد و به دوزخ رويد و با من سخن مگوئيد )\r\n( اخساء ) كلامى است كه هنگام راندن سگ مىگويند به عبارت فارسى يعنى چخ كردن ، پس اين كلام حاوى زجر و راندن اهل جهنم و قطع كلام ايشان است .\r\nلذا در آن روز گنهكاران نمىتوانند دربارهء گناهانشان عذر و بهانه آورند .\r\n( 109 )  ( إِنَّهُ كانَ فَرِيقٌ مِنْ عِبادِي يَقُولُونَ رَبَّنا آمَنَّا فَاغْفِرْ لَنا وَ ارْحَمْنا وَ أَنْتَ خَيْرُ الرَّاحِمِينَ )  : ( همانا گروهى از بندگان صالح من روى به درگاه من آورده و مىگويند ، بارالها ما ايمان آورديم ، پس تو از گناهان ما درگذر و به ما رحم كن كه همانا تو بهترين مهربانان هستى )\r\nمراد از اين گروه ، مؤمنان در دنيا هستند كه ايمانشان ، توبه و بازگشت به سوى خداست و درخواست شمول رحمت در واقع خواستن توفيق سعادت است تا در نتيجه عملى كنند كه داخل بهشت شوند و به همين جهت با نام ( خير الرّاحمين ) متوسّل به خدا شده‌اند تا خداوند با رحمت خاص كه نسبت به مؤمنان دارد آنها را مشمول عنايت قرار داده و ايشان را وارد بهشت كند .\r\n( 110 )  ( فَاتَّخَذْتُمُوهُمْ سِخْرِيًّا حَتَّى أَنْسَوْكُمْ ذِكْرِي وَ كُنْتُمْ مِنْهُمْ تَضْحَكُونَ )  : ( پس شما آنها را مسخره مىكرديد تا آنجا كه ياد مرا فراموش كرده و آن خدا پرستان را به خنده استهزاء مىكرديد )\r\nضميرهاى خطاب متوجّه كفار و ضميرهاى غيبت متوجّه مؤمنان است . مىفرمايد شما در دنيا در اثر اشتغال به تمسخر مؤمنان و خنديدن به آنها ذكر مرا فراموش كرديد پس اشتغال آنها به تمسخر اهل ايمان موجب فراموش كردن ذكر خداوند گشته است .\r\n( 111 )  ( إِنِّي جَزَيْتُهُمُ الْيَوْمَ بِما صَبَرُوا أَنَّهُمْ هُمُ الْفائِزُونَ )  : ( من نيز امروز جزاى صبر و خويشتندارى آنها را خواهم داد و آنها امروز سعادتمند و رستگار مىباشند )\r\nخداوند در روز جزا مىفرمايد : امروز من به مؤمنان بواسطه صبرى كه در ذكر من\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nنمودند و با وجود تمسخر شما همواره به ياد من بودند ، پاداش مىدهم ، يعنى فقط آنها هستند كه امروز سعادتمند و رستگارند ، نه شما كه در دنيا به جاى عمل صالح فقط به تكذيب و تمسخر اشتغال داشتيد و حالا كه تهى دست مانده‌ايد ، در تلاش برآمديد كه براى خود كارى كنيد تا دوباره به دنيا برگرديد ، در حالى كه امروز ، روز كار و عمل نيست ، فقط روز جزاست .\r\n( 112 )  ( قالَ كَمْ لَبِثْتُمْ فِي الْأَرْضِ عَدَدَ سِنِينَ )  : ( خطاب رسد چند سال در زمين درنگ كرديد ؟ )\r\nدر قيامت خداوند از مردم مىپرسد ، مدت مكث و درنگ شما در زمين چقدر بود ؟\r\nو منظور ، پرسش از مدت درنگ در قبور است « 1 » .\r\n( 113 )  ( قالُوا لَبِثْنا يَوْماً أَوْ بَعْضَ يَوْمٍ فَسْئَلِ الْعادِّينَ )  : ( گويند يك روز و يا بخشى از يك روز ، پس از فرشتگان حسابگر بازپرس )\r\nمراد از ( روز ) روزهاى معمولى دنياست و آنها خواسته‌اند عمر دوران برزخ را در مقايسه با زندگى ابدى قيامت كه در آن روز برايشان مشهود مىشود ، اندك شمارند و بعد براى اشاره به اينكه آنها خوب قادر به شمارش اين مدّت نيستند گفتند : از كسانى بپرس كه مىتوانند بشمرند ، كه شايد مراد از آنها ملائكه شمارشگر ايّام باشند .\r\n( 114 )  ( قالَ إِنْ لَبِثْتُمْ إِلَّا قَلِيلًا لَوْ أَنَّكُمْ كُنْتُمْ تَعْلَمُونَ )  : ( گويد : شما اگر از حال خود آگاه بوديد ، مىدانستيد كه مدّت درنگ شما بسيار اندك بود )\r\nخداى تعالى مىفرمايد مطلب از همين قرار است و مدت مكث شما در قبور ( مدّت برزخ ) اندك بود ، ولى اى كاش اين معنا را در دنيا درك مىكرديد و مىدانستيد كه مدّت درنگ شما در قبور اندك است و به زودى از قبرها بيرون آورده مىشويد و در اين صورت منكر معاد و بعث نمىشديد و امروز به چنين عذاب جاودانه‌اى دچار نمىگشتيد .\r\n\r\n\r\n","description":"","footnote":"\r\n( 1 ) . مطابق تفسير مجمع البيان سؤال پروردگار به مدت درنگ مردم در عالم دنيا باز مىگردد .\r\n","page_name":" 357 ","page_number":357},
  {"content":"\r\n\r\n( 115 )  ( أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ )  : ( آيا پنداشتيد كه شما را بيهوده آفريده‌ايم و اينكه شما به سوى ما باز نمىگرديد ؟ )\r\nدر ادامه آيات قبلى كه اوضاع برزخ و حسرت انسانها را هنگام مشاهدهء اهوال « 1 » قيامت شرح داد اينك مىفرمايد : آيا باز هم خيال مىكنيد كه ما شما را بيهوده آفريده‌ايم كه زنده شويد و بميريد و بس ، نه هدفى از خلقت شما داشته‌ايم و نه اثرى از شما باقى مىماند و ديگر شما به سوى ما برنمىگرديد ؟\r\n( 116 )  ( فَتَعالَى اللَّهُ الْمَلِكُ الْحَقُّ لا إِلهَ إِلَّا هُوَ رَبُّ الْعَرْشِ الْكَرِيمِ )  : ( پس برتر است خداى به حق ( منزّه است از اينكه كار عبث كند ) كه هيچ خدايى به جز همان پروردگار عرش كريم نيست )\r\nيعنى عبث بودن آفرينش و بيهوده بودن آن ، عملى است كه از ساحت پروردگار بدور است و او برتر و منزّه است از اينكه عمل عبث و بدون غايت انجام دهد ، در اين آيه خداوند خود را به چهار وصف ستوده : اوّل اينكه ) فرمانرواى حقيقى عالم است ، در نتيجه هرگونه بخواهد حكم مىكند و آغاز و انجام و رزق خلائق بدست اوست و هيچ كس نمىتواند حكم او را مانع و رادع شود ، دوم اينكه ) او حق است و باطل در او راه ندارد و جز به حق فعلى انجام نمىدهد ، يعنى از مصدر حق ، از آنجا كه حق است به جز حق صادر نمىشود و محال است كه عمل باطل و عبث مرتكب گردد و يا حكمش باطل باشد .\r\nسوم اينكه ) معبودى به غير او نيست ، لذا محال است تصوّر شود كه خداى ديگرى باشد كه حكم او را باطل سازد .\r\nچهارم اينكه ) او مدبّر عرش كريم است ، چون معبودى جز او نيست پس ربوبيّت و تدبير عرش كريم خاصّ اوست . و احكام عالم تنها از مصدر او نشأت مىگيرد و اوست كه همه احكام و اوامر جارى در عالم از ناحيه او صادر مىشود و زمام همه امور بدست اوست و دليل اين چهار صفت اين است كه او ( اللّه ) است ، يعنى ذاتى كه وجودش از ناحيهء\r\n\r\n\r\n","description":"","footnote":"\r\n( 1 ) . اهوال : يعنى مناظر وحشت‌آور ( مترجم )\r\n","page_name":" 358 ","page_number":358},
  {"content":"\r\n\r\nخود اوست و در عين حال وجود همهء موجودات از ناحيه اوست ( موجود بذاته و موجد لغيره )\r\nلذا همه موجودات بسوى او باز مىگردند و به بقاء او باقى هستند و گرنه عبث و باطل بودند و گفتيم كه عبث و باطل در صنع او راه ندارد .\r\n( 117 )  ( وَ مَنْ يَدْعُ مَعَ اللَّهِ إِلهاً آخَرَ لا بُرْهانَ لَهُ بِهِ فَإِنَّما حِسابُهُ عِنْدَ رَبِّهِ إِنَّهُ لا يُفْلِحُ الْكافِرُونَ )  : ( و هر كس در كنار خداى واحد خدا ديگرى را بخواند هيچ برهانى براى او در اين عمل نخواهد بود و حساب كار او نزد خداست و البته كافران رستگار نمىشوند )\r\nيعنى مشركان و ساير افرادى كه با وجود خداى يگانه ، معبود ديگرى را مىخوانند و براى او شريك اثبات مىكنند يا فقط همان معبود فرضى را مىپرستند ، هيچ برهانى بر معبوديّت او ندارند ، بلكه برعكس برهان بر نفى آن معبود قائم است و آنگاه در مقام تهديد مىفرمايد : حساب آنها نزد پروردگار حقيقى آنهاست و هيچ كس ديگرى در حساب ايشان مداخله ندارد و هر كيفرى كه حساب آنها ، اقتضاء نمايد ، خداوند همان را جارى مىسازد ، و آن كيفر آتش دوزخ است كه بطور قطع به آن خواهند رسيد ، يعنى هيچ شفيع يا منجى براى آنها نخواهد بود و اميد نجاتى هم ندارند و آتش جايگاه حتمى آنهاست به همين دليل هم در آخر مىفرمايد كافران رستگار نمىشوند .\r\n( 118 )  ( وَ قُلْ رَبِّ اغْفِرْ وَ ارْحَمْ وَ أَنْتَ خَيْرُ الرَّاحِمِينَ )  : ( و اى پيامبر بگو :\r\nپروردگارا مرا بيامرز و مورد رحمت خود قرار ده كه تو بهترين رحم كنندگانى )\r\nدر اين آيه و در آخر سوره به پيامبر صلّى اللّه عليه و آله و سلم امر مىكند كه شعار و گفتارى را كه مؤمنان در دنيا هميشه بر زبان دارند و خداى تعالى آن را در آيهء ( 109 ) همين سوره ذكر كرده ، بيان نمايد يعنى پيامبر نيز چون ساير مؤمنان از خداوند طلب مغفرت و رحمت نمايد ، رحمتى خاص كه تنها شامل مؤمنان مىشود و سعادت آنها متوقّف بر آن است ، و مؤمنان در نتيجهء اين عنايت و رحمت توفيق انجام اعمال صالح را مىيابند و به همين دليل وارد بهشت مىشوند .\r\nدر اين آيه خداوند از خطاب با مشركان اعراض نموده و با التفات و عنايت ، خطاب\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nرا متوجه رسول گرامى و بزرگ صلّى اللّه عليه و آله و سلم نموده است . و بر مغفرت و رحمت بر وى تأكيد نموده و به او امر كرده تا در مقام دعا بگويد : خدايا مرا بيامرز و بر من رحم كن ، كه در اين عبارت بر ربوبيّت خداى آمرزنده و بخشندهء صاحب عرش كريم ، تأكيد شده همچنان كه در آيات سابق نيز ذكر شده بود همچنين براى تعميم بخشيدن صفت رحمت ، خدا را با نام بهترين مهربانان نام مىبرد تا مؤمنان به رحمت او نايل شوند و در اين آيه بشارت بهشت براى افرادى كه استحقاق آن را دارند ، نيز وجود دارد .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\nسورهء نور\r\nبسم اللّه الرّحمن الرّحيم\r\nغرض سوره : بيان بعضى از احكام واجب و توضيح برخى از معارف الهى متناسب با آن احكام است ، كه باعث تذكّر مؤمنين مىشود .\r\n\r\n[ آيهء ( 10 - 1 ) بيان حدّ زناكار و حدّ قذف و بيان حكم لعان 
  ]\r\n( 1 )   ( سُورَةٌ أَنْزَلْناها وَ فَرَضْناها وَ أَنْزَلْنا فِيها آياتٍ بَيِّناتٍ لَعَلَّكُمْ تَذَكَّرُونَ )   :\r\n( سوره‌اى كه آن را فرستاديم و احكامش را بر بندگان واجب كرديم و در آن آيات آشكارى نازل ساختيم تا شايد متذكّر شوند )\r\n( سوره ) يعنى مجموعه‌اى از كلمات كه براى هدف واحدى جمع شده باشند .\r\nمىفرمايد ما اين سوره را نازل كرديم و عمل به آن را واجب نموديم و نيز در آن آيات آشكارى دربارهء حقيقت ايمان و كفر و توحيد و شرك فرو فرستاديم باشد ، تا مردم بواسطهء اين معارف الهى تذكر بيابند و متنبّه شوند .\r\n( 2 )  ( الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ وَ لا تَأْخُذْكُمْ بِهِما رَأْفَةٌ فِي دِينِ اللَّهِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ وَ لْيَشْهَدْ عَذابَهُما طائِفَةٌ مِنَ الْمُؤْمِنِينَ )  : ( زنان و مردان زناكار را هر كدام صد تازيانه بزنيد و هرگز دربارهء آنان ، در دين خدا ، شما را رحمت و رأفت فرا نگيرد ، اگر به خدا و روز قيامت ايمان داريد ، و بايد عذاب آن دو را گروهى از مؤمنان مشاهده كنند )\r\nاينكه زن زناكار را جلوتر از مرد زانى ذكر كرده به جهت آن است كه اين عمل از\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nزنان قبيح‌تر بوده و نيز شهوت در زنان قويتر است « 1 » .\r\nبه هر جهت به مسلمانان اهل ايمان فرمان مىدهد كه زن و مرد زناكار را صد تازيانه بزنند و متولّى اين امر كسى است كه ولىّ مسلمانان باشد يعنى پيامبر يا امام و يا نايب امام .\r\nالبته اين حكم در صورتى است كه هيچكدام از آنها محصن ( داراى همسر ) نباشند كه در اين صورت فرد محصن بايد سنگسار شود و نيز در صورتى است كه بنده نباشند يعنى آزاد باشند و گرنه حدّ زناى بردگان نصف حدّ افراد آزاد مىباشد ( 50 تازيانه ) .\r\nدر ادامه براى تأكيد در نهى و جلوگيرى از تساهل و تسامح در حقّ آنها مىفرمايد :\r\nاگر به خدا و روز قيامت ايمان داريد ابدا در اجراى حكم خدا نسبت به آن دو رأفت و رحمت به خرج ندهيد و در عذاب آنها تخفيف قائل نشويد و مواظب باشيد ، رأفت ، شما را در اجراى حكم خدا و اقامهء حدّ او نگيرد و مانع نشود .\r\nدر آخر مىفرمايد بايد جماعتى از مؤمنين ناظر و شاهد اين اجراى حكم باشند تا آنها نيز عبرت بگيرند و به اين عمل شنيع نزديك نشوند .\r\nدر حديث نقل شده كه هرگز شخص زناكار در حالت ايمان زنا نمىكند و نيز فرد سارق در حالت ايمان مرتكب سرقت نمىشود ، بلكه اينها وقتى مرتكب اين‌گونه اعمال مىشوند كه ايمان را مانند پيراهنى از تن به در مىآورند « 2 » .\r\n( 3 )  ( الزَّانِي لا يَنْكِحُ إِلَّا زانِيَةً أَوْ مُشْرِكَةً وَ الزَّانِيَةُ لا يَنْكِحُها إِلَّا زانٍ أَوْ مُشْرِكٌ وَ حُرِّمَ ذلِكَ عَلَى الْمُؤْمِنِينَ )  : ( مرد زناكار جز با زن زناكار يا مشرك ازدواج نمىكند و زن زناكار هم جز با مرد زناكار يا مشرك ازدواج نمىكند و اين عمل بر مؤمنان حرام است )\r\nمعناى آيه با كمك روايات وارده از طرق اهل بيت عليه السّلام اين است كه : مرد زناكار وقتى زناى او شهرت پيدا كرد و حدّ شرعى بر او جارى شد ولى توبه نكرد ، ديگر حرام است كه با زن پاك و مسلمان ازدواج كند ، بايد يا با زن زناكار ازدواج كند و يا زن\r\n\r\n\r\n","description":"","footnote":"\r\n( 1 ) . مجمع البيان ، ج 7 .\r\n( 2 ) . به نقل از رسولخدا صلّى اللّه عليه و آله و سلم در اصول كافى ، ج 2 .\r\n","page_name":" 362 ","page_number":362},
  {"content":"\r\n\r\nمشرك ، و زن زناكار نيز اگر مشهور به زنا شد و حدّ بر وى جارى گشت ولى توبه نكرد ، ديگر ازدواج مردان پاك و مسلمان با او حرام است ، بلكه بايد با مردى مشرك يا زناكار ازدواج كند . چون لياقت ايشان به ازدواج با افرادى مانند خودشان است . و در آخر مىفرمايد اين عمل يعنى ازدواج با مرد يا زن مشرك يا زناكار بر مؤمنان كه خداوند آنها را با وصف  ( وَ الَّذِينَ هُمْ لِفُرُوجِهِمْ حافِظُونَ )  « 1 » توصيف فرمود ، حرام است .\r\n( 4 )  ( وَ الَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً وَ لا تَقْبَلُوا لَهُمْ شَهادَةً أَبَداً وَ أُولئِكَ هُمُ الْفاسِقُونَ )  : ( و كسانى كه به زنان پاكدامن نسبت زنا بدهند و چهار شاهد عادل بر ادّعاى خود نياورند ، آنان را به هشتاد تازيانه كيفر دهيد و هرگز شهادت آنها را نپذيريد و ايشان مردمى فاسق و تبهكارند . )\r\n( 5 )  ( إِلَّا الَّذِينَ تابُوا مِنْ بَعْدِ ذلِكَ وَ أَصْلَحُوا فَإِنَّ اللَّهَ غَفُورٌ رَحِيمٌ )  : ( جز كسانى كه توبه كردند و در مقام اصلاح برآمدند در اين صورت خدا آمرزنده و مهربان است . )\r\n( رمى ) يعنى انداختن و پرتاب كردن كه در استعاره براى نسبت دادن امرى ناپسند نيز استعمال مىشود كه آن را ( قذف ) نيز مىگويند .\r\nهر شخصى كه به زنان عفيف و پاكدامن نسبت زنا بدهد و بر ادّعاى خود 4 شاهد عادل نياورد ، بايد او را هشتاد تازيانه بزنند و ديگر هرگز شهادت او را نپذيرند چون اينچنين افرادى فاسق و خارج از طاعت هستند . و فرقى هم نمىكند كه نسبت دهنده مرد باشد يا زن ، عبد باشد يا آزاد . آنگاه در مقام استثناء مىفرمايد : مگر آنان كه توبه نموده و عمل خود را اصلاح كنند ، كه در اين صورت چون خدا آمرزنده و مهربان است گناهشان را مىآمرزد و به آنها رحم مىكند ، يعنى حكم فسق و پذيرفته نشدن شهادت ابدى را از ايشان برمىدارد ، اما حكم تازيانه همچنان باقى مىماند ، تا كسى به خود جرأت ندهد كه به زنان پاكدامن نسبت ناروا دهد .\r\n( 6 )  ( وَ الَّذِينَ يَرْمُونَ أَزْواجَهُمْ وَ لَمْ يَكُنْ لَهُمْ شُهَداءُ إِلَّا أَنْفُسُهُمْ فَشَهادَةُ أَحَدِهِمْ أَرْبَعُ شَهاداتٍ بِاللَّهِ إِنَّهُ لَمِنَ الصَّادِقِينَ )  : ( و كسانى كه به همسرانشان نسبت زنا دهند و\r\n\r\n\r\n","description":"","footnote":"\r\n( 1 ) . سورهء مؤمنون ، آيهء 5 .\r\n","page_name":" 363 ","page_number":363},
  {"content":"\r\n\r\nجز خودشان ، شاهدى نداشته باشند بايد هر يك چهار مرتبه به خدا قسم ياد كند كه او در ادّعاى خود از راستگويان است . )\r\n( 7 )  ( وَ الْخامِسَةُ أَنَّ لَعْنَتَ اللَّهِ عَلَيْهِ إِنْ كانَ مِنَ الْكاذِبِينَ )  : ( و قسم پنجم ياد كند كه لعنت خدا بر او باد اگر از دروغگويان باشد . )\r\n( 8 )  ( وَ يَدْرَؤُا عَنْهَا الْعَذابَ أَنْ تَشْهَدَ أَرْبَعَ شَهاداتٍ بِاللَّهِ إِنَّهُ لَمِنَ الْكاذِبِينَ )  :\r\n( همسر او نيز براى رفع حدّ و عذاب بايد چهار مرتبه به خدا قسم ياد كند كه همسرش دروغ مىگويد . )\r\n( 9 )  ( وَ الْخامِسَةَ أَنَّ غَضَبَ اللَّهِ عَلَيْها إِنْ كانَ مِنَ الصَّادِقِينَ )  : ( و قسم پنجم ياد كند كه غضب خدا بر او باد ، اگر همسرش از راستگويان باشد . )\r\nپس كسانى كه زنان خود را متهّم به زنا مىكنند و غير از خود شاهدى ندارند كه سخن آنها را تأييد كند ، بايد به جاى چهار شاهد ، خودشان چهار بار به خدا قسم ياد كنند كه راست مىگويند و مرتبهء پنجم بعد از اداى همين شهادت اضافه كنند كه : لعنت خدا بر من باد اگر دروغ بگويم .\r\nدر مقابل زن هم براى دفع حدّ زنا بايد چهار بار شهادت بدهد و بگويد : خدا را شاهد مىگيرم كه اين مرد از دروغگويان است و در نوبت پنجم بعد از اين شهادت اضافه كند كه : غضب خدا بر من باد ، اگر اين مرد راست بگويد و اين سوگند دو طرفه در فقه اسلام ( لعان ) ناميده مىشود كه مانند حكم طلاق باعث انفصال و جدايى زن و شوهر مىگردد .\r\n( 10 )  ( وَ لَوْ لا فَضْلُ اللَّهِ عَلَيْكُمْ وَ رَحْمَتُهُ وَ أَنَّ اللَّهَ تَوَّابٌ حَكِيمٌ )  : ( و اگر فضل و رحمت خدا ، شامل حال شما نبود ، و اينكه خداوند توبه‌پذير و درست كردار است . )\r\nجواب لولا در اين آيه حذف شده ، امّا قيودى كه در فعل شرط اخذ شده آن جواب را افاده مىكند . لذا تقدير آيه چنين است : كه اگر فضل و رحمت خدا نبود و اگر توبه پذيرى و حكمت او نبود هر آينه بر سرتان مىآمد آن چيزى كه فضل و رحمت و حكمت و توبه‌پذيرى خدا ، آن را از شما دور كرد ، يعنى اگر نعمت دين و تشريع شرايع و حكم توبه براى امور زندگانى شما نبود ، هرگز از شقاوت و معصيّت و خطا رهايى\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nنداشتيد و نظام زندگيتان بواسطه جهالت مختل مىگشت .\r\n\r\n[ آيهء ( 26 - 11 ) آيات مربوط به داستان افك 
  ]\r\n( 11 )  ( إِنَّ الَّذِينَ جاؤُ بِالْإِفْكِ عُصْبَةٌ مِنْكُمْ لا تَحْسَبُوهُ شَرًّا لَكُمْ بَلْ هُوَ خَيْرٌ لَكُمْ لِكُلِّ امْرِئٍ مِنْهُمْ مَا اكْتَسَبَ مِنَ الْإِثْمِ وَ الَّذِي تَوَلَّى كِبْرَهُ مِنْهُمْ لَهُ عَذابٌ عَظِيمٌ )  :\r\n( بدرستى كسانى كه افك را آوردند ، گروهى از شما بودند ، نپداريد كه آن براى شما شرّ است ، بلكه خير شما در آن است براى هر يك از آنها بخشى از گناهى كه كسب كرده خواهد بود و آن كس از ايشان كه عهده‌دار بخش اعظم آن شد ، برايش عذابى بزرگ خواهد بود . )\r\n( افك ) يعنى دروغ يا هر امرى كه از وجههء اصلىاش منحرف شده باشد . و ( عصبه ) يعنى جماعتى متعصّب و مجتمع و دست به دست هم داده .\r\nمخاطب آيه مؤمنان هستند ، از اهل سنّت نقل شده كه ماجراى افك مربوط به عايشه همسر پيامبر صلّى اللّه عليه و آله و سلم بوده و شيعيان اعتقاد دارند كه اين ماجرا مربوط به ماريه مادر ابراهيم ، كنيز ام ولد پيامبر صلّى اللّه عليه و آله و سلم است . اما هر دو گروه روايات محل اشكال هستند ، آنچه مسلّم و قطعى است ، اين ماجرا راجع به يكى از زنان رسولخدا صلّى اللّه عليه و آله و سلم مىباشد چون خداوند در چند آيهء بعد آن را امرى عظيم « 1 » مىشمارد . به هر جهت مىفرمايد : كسانى كه اين دروغ را ساختند ، جماعتى از شما هستند كه با هم تبانى و ارتباط دارند كه قصدشان اشاعه و گسترش اين شايعه بوده تا قداست و نزاهت رسولخدا صلّى اللّه عليه و آله و سلم را لكه‌دار ساخته و او را در ميان مردم رسوا سازند .\r\nدر ادامه مىفرمايد : اين امر را شرّ نپنداريد ، بلكه خير شما در آن است ، چون يكى از سعادتهاى جامعه صالح در اين است كه اهل گمراهى و فساد در آن جامعه شناسايى شوند تا جامعه نسبت به اصلاح اين اعضاى فاسد اقدام كند ، آنگاه فرمود : آنهايى كه اين تهمت را زده بودند به آثار سوء عملشان شناخته مىشوند و از ديگران متمايز مىگردند . در نتيجه در جامعه رسوا و مفتضح مىشوند و آن كسى كه منشاء اين تهمت بوده و مسئوليّت بيشتر آن را به گردن گرفته باشد و بيشتر از همه در فكر اشاعه دادن آن بوده ،\r\n\r\n\r\n","description":"","footnote":"\r\n( 1 ) . سورهء نور ، آيهء 15 .\r\n","page_name":" 365 ","page_number":365},
  {"content":"\r\n\r\nعذاب بزرگ و عظيمى خواهد داشت « 1 » .\r\n( 12 )  ( لَوْ لا إِذْ سَمِعْتُمُوهُ ظَنَّ الْمُؤْمِنُونَ وَ الْمُؤْمِناتُ بِأَنْفُسِهِمْ خَيْراً وَ قالُوا هذا إِفْكٌ مُبِينٌ )  : ( چرا زمانيكه اين تهمت را شنيديد حسن ظنّتان درباره مؤمنان بيشتر نشد و نگفتيد كه اين بهتانى آشكار است )\r\nاين آيه در حكم توبيخ مسلمانانى است كه وقتى ماجراى ( افك ) را شنيدند آن را ردّ نكردند و متهميّن را با حسن ظنّ خود مبرّى از چنين اتّهامى ندانستند و نگفتند اين سخن ، صرفا افترايى آشكار است . چون خبرى كه گوينده و مخبر آن معلوم نيست افك و افتراست ، و ادّعايى كه مدعّى آن بيّنه و دليل آشكارى نداشته باشد ، شرعا محكوم به عدم صحّت و كذب مىباشد .\r\n( 13 )  ( لَوْ لا جاؤُ عَلَيْهِ بِأَرْبَعَةِ شُهَداءَ فَإِذْ لَمْ يَأْتُوا بِالشُّهَداءِ فَأُولئِكَ عِنْدَ اللَّهِ هُمُ الْكاذِبُونَ )  : ( چرا آن منافقان شايعه ساز براى ادّعاى خود ، چهار شاهد اقامه نكردند ؟ و حال كه شاهد نياوردند ، البته نزد خدا مردمى دروغگويند . )\r\nمىفرمايد اگر اينها در ادّعاى تهمت خود راستگو بودند ، بايد براى اثبات ادّعاى خود چهار شاهد عادل مىآوردند و حالا كه شاهد نياوردند ، شرعا محكوم به كذب هستند چون ادّعاى بدون شاهد كذب و افك است .\r\n( 14 )  ( وَ لَوْ لا فَضْلُ اللَّهِ عَلَيْكُمْ وَ رَحْمَتُهُ فِي الدُّنْيا وَ الْآخِرَةِ لَمَسَّكُمْ فِيما أَفَضْتُمْ فِيهِ عَذابٌ عَظِيمٌ )  : ( اگر فضل و رحمت خدا در دنيا و آخرت ، نسبت به شما نبود ، هر آينه به واسطهء اين خوض و تعقيبى كه در مسأله افك نموديد ، عذاب بزرگى به شما مىرسيد . )\r\n( 15 )  ( إِذْ تَلَقَّوْنَهُ بِأَلْسِنَتِكُمْ وَ تَقُولُونَ بِأَفْواهِكُمْ ما لَيْسَ لَكُمْ بِهِ عِلْمٌ وَ تَحْسَبُونَهُ هَيِّناً وَ هُوَ عِنْدَ اللَّهِ عَظِيمٌ )  : ( آن زمان كه آن افك را از زبان يكديگر تلقّى كرده و حرفى را به زبان مىگفتيد كه به آن علمى نداريد و اين كار را سهل و ساده مىپنداشتيد در حالى كه در نزد خدا بسيار بزرگ است . )\r\nمىفرمايد : اگر دربارهء اين مسأله ، فضل و رحمت خدا شامل حالتان نشده بود به\r\n\r\n\r\n","description":"","footnote":"\r\n( 1 ) . در روايات نقل شده كه اين شخص عبد اللّه ابن ابى بن سلول بوده است .\r\n","page_name":" 366 ","page_number":366},
  {"content":"\r\n\r\nجهت اين كند و كاوى كه در اين ماجرا كرديد عذاب عظيمى در دنيا و آخرت به شما مىرسيد به دليل اينكه شما اين سخن را بدون تحقيق و بررسى از دهان يكديگر گرفتيد و آن را پذيرفتيد و دهان به دهان منتشر نموديد ، بدون اينكه آنها را واقعا باور داشته و يا مصداقى در واقعيّت براى آن بيابيد ، فقط آن را به يكديگر منتقل كرديد و اين امر به نظر شما سهل و ساده رسيد در حالى كه اين عمل در نزد خدا كار بس عظيمى بود چون بهتان و افترا مخصوصا اينكه نسبت به پيامبر خدا صلّى اللّه عليه و إله و سلم باشد عمل بسيار ناپسنديست كه امر دعوت دينى او را تباه مىسازد .\r\n( 16 )  ( وَ لَوْ لا إِذْ سَمِعْتُمُوهُ قُلْتُمْ ما يَكُونُ لَنا أَنْ نَتَكَلَّمَ بِهذا سُبْحانَكَ هذا بُهْتانٌ عَظِيمٌ )  : ( چرا وقتى آن را شنيديد ، نگفتيد : ما را سزاوار نيست كه در اين مورد سخن بگوييم ، خدايا تو منزّهى ، اين بهتانى بزرگ است . )\r\n( 17 )  ( يَعِظُكُمُ اللَّهُ أَنْ تَعُودُوا لِمِثْلِهِ أَبَداً إِنْ كُنْتُمْ مُؤْمِنِينَ )  : ( خداوند شما را اندرز مىدهد كه اگر اهل ايمانيد ، ديگر به چنين عملى باز نگرديد . )\r\n( 18 )  ( وَ يُبَيِّنُ اللَّهُ لَكُمُ الْآياتِ وَ اللَّهُ عَلِيمٌ حَكِيمٌ )  : ( و خدا آيات خود را براى شما بيان فرمود و خدا بسيار دانا و درست كردار است . )\r\nخداوند مؤمنان را توبيخ و ملامت مىنمايد كه چرا وقتى اين تهمت و دروغ بزرگ را شنيدند ، به جاى اينكه آن را دهان به دهان منتقل نمايند ، قدرى تفكّر نكردند و با خود نگفتند : چرا ما در اين مورد صحبت كنيم ؟ ما چنين حقّى نداريم ، منزّهى تو خدايا از اينكه همسر پيامبرت گنه‌كار و اهل فسق و فجور باشد ، اين سخن يك افترا و تهمت محض است آن هم تهمت در عرض و ناموس بخصوص كه اين تهمت ناموسى در مورد پيامبر صلّى اللّه عليه و آله و سلم مىباشد .\r\nآنگاه خداوند مؤمنان را موعظه مىنمايد كه مبادا مجددا مرتكب چنين عملى شوند و آن را تكرار نمايند ، چون اين عمل يعنى بازگو كردن و تلقّى افك از صفات مؤمنين بدور است و خداوند دلايل واضح و مفصّل خود را بيان مىكند ، چون او دانا و حكيم است و امور را بواسطه علم خود در موارد مناسب جريان مىدهد و انگيزه‌ها و نيّات و\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nاهداف را مىشناسد .\r\n( 19 )  ( إِنَّ الَّذِينَ يُحِبُّونَ أَنْ تَشِيعَ الْفاحِشَةُ فِي الَّذِينَ آمَنُوا لَهُمْ عَذابٌ أَلِيمٌ فِي الدُّنْيا وَ الْآخِرَةِ وَ اللَّهُ يَعْلَمُ وَ أَنْتُمْ لا تَعْلَمُونَ )  : ( بدرستى كسانى كه دوست دارند كه امر منكرى را در ميان اهل ايمان شيوع دهند ، برايشان در دنيا و آخرت عذاب دردناك خواهد بود و خدا مىداند و شما نمىدانيد . )\r\nمسلما مسأله افك از مصاديق فاحشه است .\r\nمىفرمايد كسانى كه دوست دارند امور منكر و فحشا ( چون قذف و زنا ) ميان مردم مؤمن شهرت پيدا كند ، در عين اينكه اين عملشان موجب حدّ شرعى نمىشود ، امّا عذاب بزرگى را در دنيا و آخرت خواهند داشت .\r\nچون اين عمل باعث ناخشنودى و سخط الهى مىگردد ، هر چند كه مردم از بزرگى و زشتى آن بىخبر باشند .\r\n( 20 )  ( وَ لَوْ لا فَضْلُ اللَّهِ عَلَيْكُمْ وَ رَحْمَتُهُ وَ أَنَّ اللَّهَ رَؤُفٌ رَحِيمٌ )  : ( و اگر فضل و رحمت خدا نبود و اينكه خداوند مهربان و رحيم است ) در اين آيه نيز مانند آيه 10 - جواب لولا حذف شده ، و معناى مقدّر آن اين است كه اگر فضل و رحمت و رأفت الهى كه سعادت بندگان متوقّف بر آن است ، نبود ، اعمال آنها صالح نمىگشت و ايشان به بهشت نايل نمىشدند اما خداوند به سبب رأفت و رحمتش به بندگان رحم مىكند و آنها را به جانب صلاحشان هدايت مىنمايد « 1 » .\r\n\r\n\r\n","description":"","footnote":"\r\n( 1 ) . از طريق اهل سنّت در كتاب الدّر المنثور ماجراى افك از قول عايشه چنين نقل شده كه پيامبر در يكى از جنگها عايشه را به همراه مىبرند و در يكى از منازل او از كاروان اسلام عقب مىماند ، مردى به نام صفوان بن معطل به همراهى خود و در كمال نزاهت وى را به لشكرگاه مىرساند ، اما منافقان از جمله عبد اللّه بن ابّى در اين مورد شايعه ساختند و به همسر پيامبر تهمت فسق و فجور مىدهند تا اينكه اين آيات در برائت او نازل مىشود . ولى از طريق شيعه در تفسير قمى از امام باقر عليه السّلام نقل شده كه وقتى ابراهيم فرزند رسولخدا صلى اللّه عليه و آله و سلم از ماريهء قبطيه متولد شد ، منافقان دست به تهمت و شايعه زدند و گفتند : ابراهيم فرزند رسولخدا نيست بلكه فرزند جريح قبطى است و خداوند با نزول اين آيات برائت ماريّه را ثابت كرد . به هر حال ماجراى افك چنانچه گفتيم قطعا به يكى از همسران پيامبر صلّى اللّه عليه و إله و سلم مربوط بوده . ( مترجم )\r\n","page_name":" 368 ","page_number":368},
  {"content":"\r\n\r\n( 21 )  ( يا أَيُّهَا الَّذِينَ آمَنُوا لا تَتَّبِعُوا خُطُواتِ الشَّيْطانِ وَ مَنْ يَتَّبِعْ خُطُواتِ الشَّيْطانِ فَإِنَّهُ يَأْمُرُ بِالْفَحْشاءِ وَ الْمُنْكَرِ وَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكى مِنْكُمْ مِنْ أَحَدٍ أَبَداً وَ لكِنَّ اللَّهَ يُزَكِّي مَنْ يَشاءُ وَ اللَّهُ سَمِيعٌ عَلِيمٌ )  : ( اى كسانى كه به خدا ايمان آورده‌ايد ، مبادا از شيطان پيروى كنيد و هر كس از گامهاى شيطان پيروى كند ، همانا شيطان او را به فحشاء و منكر وامىدارد و اگر فضل و رحمت خدا نسبت به شما نبود ، هيچ يك از شما پاك و مطهّر نمىشديد ولى خدا هر كس را بخواهد تزكيه مىكند و خدا شنوا و داناست . )\r\nمراد از پيروى گامهاى شيطان ، پيروى كردن از او در طريق ايمان است ، خداوند مؤمنان را از پيروى از شيطان در طريق ايمان ( با عدم تسليم به خدا و پيروى از او ) نهى مىكند ، چون شيطان باطل را زنيت داده و به صورت حق جلوه مىدهد و انسان اگر بدون علم راه شيطان را برگزيند ، از طريق ايمان منحرف مىشود و شيطان او را به افعال قبيح و منكراتى كه عقل و شرع آنها را قبيح مىشمارد امر مىكند ، لذا بر انسان واجب است كه با گامهاى شيطان مخالفت كند همچنانكه خداوند مىفرمايد : ( اين راه مستقيم من است پس آن را بپيماييد و از راههاى ديگر پيروى نكنيد كه بواسطهء آن از راه خدا پراكنده مىشويد « 1 » ) در ادامه مجددا امتنان به فضل و رحمت يادآورى شده و مىفرمايد : اگر فضل و رحمت خدا نسبت به شما نبود ، هيچ يك از شما ابدا تزكيه و پاك نمىشديد ، چون افاضه كنندهء خير و سعادت فقط خداى سبحان است و امر تزكيه و سعادت مردم به مشيّت او بستگى دارد و مشيّت او نيز تنها بر تزكيهء كسانى تعلّق مىگيرد كه استعداد آن را داشته باشند و به زبان استعداد آن را درخواست كنند و خدا شنواى خواسته كسى است كه تزكيه را به زبان استعداد طلب كند ، و دانا به حال كسى است كه استعداد تزكيه را دارد .\r\n( 22 )  ( وَ لا يَأْتَلِ أُولُوا الْفَضْلِ مِنْكُمْ وَ السَّعَةِ أَنْ يُؤْتُوا أُولِي الْقُرْبى وَ الْمَساكِينَ وَ الْمُهاجِرِينَ فِي سَبِيلِ اللَّهِ وَ لْيَعْفُوا وَ لْيَصْفَحُوا أَ لا تُحِبُّونَ أَنْ يَغْفِرَ اللَّهُ لَكُمْ وَ اللَّهُ غَفُورٌ رَحِيمٌ )  : ( و نبايد صاحبان ثروت و نعمت از شما ، دربارهء خويشان و مسكينان و مهاجران\r\n\r\n\r\n","description":"","footnote":"\r\n( 1 ) . سورهء انعام ، آيهء 153 .\r\n","page_name":" 369 ","page_number":369},
  {"content":"\r\n\r\nدر راه خدا سوگند بخورند كه تقصير و كوتاهى كنند ، بلكه بايد عفو و گذشت پيشه نمايند ، آيا دوست نداريد كه خداوند شما را بيامرزد و خدا بسيار آمرزنده و مهربان است )\r\n( ايتلاء ) به معناى تقصير و ترك و سوگند است .\r\nمىفرمايد : توانگران از شما نبايد در دادن اموال خود به خويشاوندان و مساكين و مهاجران در راه خدا ، كوتاهى كنند و يا چنين عملى را ترك نكنند و يا سوگند نخورند كه به افراد نامبرده رسيدگى نمىكنيم ، بلكه بايد اگر از آنها ناملايمى ديدند چشم‌پوشى كنند و ببخشايند و شايد هم اشاره به ماجراى افك باشد كه بعضى توانگران سوگند خوردند كه از كسانى كه در منتشر ساختن قضيهء افك مؤثر بوده‌اند كمك و دستگيرى ننمايند ، و خداوند با اين آيه آنها را نهى كرده و در مقام تحريك ايشان به ادامه بخشش و دفع بدى با احسان ، مىفرمايد آيا دوست نداريد كه خدا شما را ببخشايد ؟ و خدا بسيار آمرزنده و مهربان است .\r\n( 23 )  ( إِنَّ الَّذِينَ يَرْمُونَ الْمُحْصَناتِ الْغافِلاتِ الْمُؤْمِناتِ لُعِنُوا فِي الدُّنْيا وَ الْآخِرَةِ وَ لَهُمْ عَذابٌ عَظِيمٌ )  : ( همانا كسانى كه به زنان با ايمان شوهردار عفيف و بىخبر تهمت مىزنند ، در دنيا و آخرت ملعون شده و به عذابى بزرگ معذّب خواهند شد )\r\nدر اينجا زنان مؤمنه را به سه صفت توصيف نموده ، شوهر داشتن و عفّت و غفلت در كنار ايمان ، كه هر يك سبب تّامى هستند براى اينكه نسبت زنا به آنها امرى عظيم و ظلمى شنيع باشد ، چه رسد به اينكه اين صفات همه با هم جمع باشند ، پس اين تهمت به ايشان عين ظلم است كه كيفر آن در دنيا و آخرت لعنت الهى و عذاب آخرت خواهد بود . و معناى آيه عام است و شامل همهء زنان مؤمنه و عفيف مىشود .\r\n( 24 )  ( يَوْمَ تَشْهَدُ عَلَيْهِمْ أَلْسِنَتُهُمْ وَ أَيْدِيهِمْ وَ أَرْجُلُهُمْ بِما كانُوا يَعْمَلُونَ )  : ( روزى كه زبانها و دستها و پاهايشان بر عليه ايشان دربارهء آنچه انجام داده‌اند ، شهادت مىدهند )\r\nيعنى در روز قيامت زبانهايى كه با آن مرتكب قذف شده‌اند و دستها و پاهايى كه مرتكب معاصى گشته‌اند ، بر عليه اعمال و بديها و گناهان صاحبانشان شهادت مىدهند و\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nشاهد بر هر فعلى همان عضوى است كه عمل از او صادر شده ، نظير اين آيه در موارد ديگر نيز در قرآن كريم آمده است « 1 » .\r\n( 25 )  ( يَوْمَئِذٍ يُوَفِّيهِمُ اللَّهُ دِينَهُمُ الْحَقَّ وَ يَعْلَمُونَ أَنَّ اللَّهَ هُوَ الْحَقُّ الْمُبِينُ )  : ( در آن روز خدا حساب و كيفر آنها را تمام و كامل ادا خواهد كرد و خواهند دانست كه خداوند حقّ آشكار است )\r\nپس در روز قيامت خداوند كيفر و پاداش حقيقى همه ايشان را به طور كامل و تمام مىدهد و آن وقت مىفهمند كه خداوند حقّ مبين است . پس دين در اين آيه به معناى ( جزاء ) « 2 » مىباشد .\r\nو حق بودن خداوند در قيامت به اين معناست كه حق به هيچ وجه پوشيدگى و خفاء ندارد و از بديهىترين بديهيات است كه جهل به آن تعلّق نمىگيرد پس علم به خداى متعال از قبيل دانستن و شناخت امرى مجهول نيست ، بلكه معنايش بر طرف شدن غفلت از درك اوست . لذا در قيامت چون همه حجابها ساقط مىشود و اسباب غفلت بر طرف مىگردد همه به وضوح حقيقت خداوند را درك مىكنند و مىفهمند كه خدا حقّ آشكار است و غفلت و عدم شناخت ، ناشى از خود آنها بوده .\r\n( 26 )  ( الْخَبِيثاتُ لِلْخَبِيثِينَ وَ الْخَبِيثُونَ لِلْخَبِيثاتِ وَ الطَّيِّباتُ لِلطَّيِّبِينَ وَ الطَّيِّبُونَ لِلطَّيِّباتِ أُولئِكَ مُبَرَّؤُنَ مِمَّا يَقُولُونَ لَهُمْ مَغْفِرَةٌ وَ رِزْقٌ كَرِيمٌ )  : ( زنان ناپاك و بدكار شايسته مردان بدكارند و مردان پليد شايسته زنان ناپاك و پليد مىباشند و زنان پاكيزه و نيكو لايق مردانى به همين صفاتند و مردان پاكيزه و درست كردار شايسته زنانى با همين اوصافند و پاكيزگان از سخنان و تهمتى كه ناپاكان مىگويند ، مبرّا و منزّهند و براى ايشان آمرزش و روزيى نيكوست )\r\nمىفرمايد مؤمنين و مؤمنات پاكيزه و شايسته كار اختصاص به يكديگر دارند به همان صورت مردان و زنان ناپاك و پليد شايسته و لايق يكديگرند و اين اختصاص ، به\r\n\r\n\r\n","description":"","footnote":"\r\n( 1 ) . سورهء سجده ، آيهء 20 ؛ سورهء اسراء ، آيهء 36 ؛ سورهء يس ، آيهء 65 .\r\n( 2 ) . همچنانكه در سورهء حمد  ( مالِكِ يَوْمِ الدِّينِ )  به معناى صاحب اختيار روز جزاست .\r\n","page_name":" 371 ","page_number":371},
  {"content":"\r\n\r\nاقتضاى مشابهت و مجانست آنها نسبت به يكديگر مىباشد .\r\nاز طرف ديگر مىفرمايد مردان و زنان پاكيزه و طيّب به جهت ايمان و عفافشان شرعا محكوم به برائت از پليدى و ناپاكى هستند و همچنين به جهت كرامتشان كه باز هم از ايمانشان نشأت مىگيرد ، همه سزاوار مغفرت و رزق كريم الهى هستند و چنانچه در آيه سابق گفتيم الفاظ آيه عام است و شامل همه افراد واجد صفات مذكور مىشود اگر چه كه شأن نزول آن خاص باشد .\r\n\r\n[ آيهء ( 34 - 27 ) دستور حجاب و غضّ بصر و امر و تشويق به ازدواج 
  ]\r\n( 27 )  ( يا أَيُّهَا الَّذِينَ آمَنُوا لا تَدْخُلُوا بُيُوتاً غَيْرَ بُيُوتِكُمْ حَتَّى تَسْتَأْنِسُوا وَ تُسَلِّمُوا عَلى أَهْلِها ذلِكُمْ خَيْرٌ لَكُمْ لَعَلَّكُمْ تَذَكَّرُونَ )  : ( اى كسانى كه ايمان آورده‌ايد ، به خانه كسى غير از خانهء خودتان داخل نشويد ، تا آنكه آشنايى دهيد و بر اهل آن سلام كنيد ، اين براى شما بهتر است ، شايد كه متذكّر شويد )\r\nمنظور از ( استيناس ) هر عملى است كه به منظور الفت گرفتن و آرامش يافتن قلب به واسطه آن انجام شود مانند : ذكر نام خدا و يا تنحنح كردن و غير آن كه هنگام ورود به خانه ديگران براى حفظ عورات مردم و كرامت نفس آنها تشريع شده ، تا باخبر شوند ، كسى قصد ورود دارد و خود را براى آمدن او آماده كنند ، پس در اين آيه شريفه براى حفظ و استار اسرار مؤمنان و حفظ احترام آنها به مؤمنان دستور مىدهد كه هنگام ورود به خانهء يكديگر استيناس كرده و سلام نمايند تا آنها خود را از جانب ايشان ايمن بدانند ، اين شيوه باعث استحكام اخوّت و الفت و تعاون ميان مؤمنان مىگردد و در سايهء عمل به آن ، سعادت اجتماع تأمين مىشود به همين دليل در انتهاى آيه مىفرمايد اين عمل براى شما بهتر است و خير شما در آن است و شايد با عمل بر اين روش متذكّر وظيفه خود گرديد و اين امور را رعايت كنيد ، تا برادرى و الفت و سعادت جامعه شما تأمين شود .\r\n( 28 )  ( فَإِنْ لَمْ تَجِدُوا فِيها أَحَداً فَلا تَدْخُلُوها حَتَّى يُؤْذَنَ لَكُمْ وَ إِنْ قِيلَ لَكُمُ ارْجِعُوا فَارْجِعُوا هُوَ أَزْكى لَكُمْ وَ اللَّهُ بِما تَعْمَلُونَ عَلِيمٌ )  : ( پس اگر كسى را در آنجا نيافتيد ، وارد نشويد تا زمانيكه به شما اجازه داده شود و اگر به شما گفته شد كه بازگرديد ، بازگشته و وارد نشويد ، كه اين براى شما پاكيزه‌تر است و خداوند به آنچه انجام مىدهيد\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nداناست )\r\nمضمون آيه اين است كه اگر پس از استيناس و سلام كردن ، كسى جواب شما را نداد و دانستيد كه كسى در خانه نيست داخل آن نشويد ، مگر اينكه از جانب مالك به شما اذن داده شده باشد ، پس براى اطلّاع از بودن يا نبودن اهل خانه نبايد به آنجا سرك كشيد ، چون همهء اين دستورات براى جلوگيرى از افشاى اسرار مردم است و در ادامه مىفرمايد : اگر كسى در خانه بود ولى به شما اجازه ورود نداد ، در اين صورت وارد نشويد و باز گرديد ، كه البته اين عمل بهتر است و كرامت شما را حفظ مىكند ، و بدانيد كه خداوند به همه اعمال شما آگاه است .\r\n( 29 )  ( لَيْسَ عَلَيْكُمْ جُناحٌ أَنْ تَدْخُلُوا بُيُوتاً غَيْرَ مَسْكُونَةٍ فِيها مَتاعٌ لَكُمْ وَ اللَّهُ يَعْلَمُ ما تُبْدُونَ وَ ما تَكْتُمُونَ )  : ( براى ورود به منازل غير مسكونى كه كالايى در آن داريد ، بر شما گناهى نيست و خدا آنچه را آشكار يا مخفى مىكنيد مىداند )\r\nيعنى ورود در خانه‌هايى كه براى بهره‌بردارى آماده شده‌اند و كسى عادتا در آنجا سكونت ندارد ، مانند : كاروانسراها و حمامها و آسيابها و . . . ايرادى ندارد و همين كه اين مكانها براى عموم ساخته شده ، اذن عام براى دخول است ، بعضى مفسرّان « 1 » گفته‌اند مراد از متاع ، اثاث و كالاهايى است كه براى خريد و فروش عرضه مىشود كه در اين صورت شامل بازارها و پاساژها يا تيمچه‌ها مىشود ، به هر صورت در آخر مىفرمايد خداوند از اعمال آشكار يا مخفى شما آگاه است و احكام او مطابق خير و صلاح شماست .\r\n( 30 )  ( قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ ذلِكَ أَزْكى لَهُمْ إِنَّ اللَّهَ خَبِيرٌ بِما يَصْنَعُونَ )  : ( به مردان مؤمن بگو ديدگان خويش را فرو اندازند و عورات خويش را نگه دارند كه اين برايشان بهتر است و خدا از كارهايى كه مىكنيد آگاه است )\r\nمىفرمايد مؤمنان چشم پوشى را از چشم خود شروع كنند و از نگاه كردن به زنان نامحرم كه خداوند نگاه به آنها را تحريم نموده ، پرهيز كنند و عورت خود را از نظر\r\n\r\n\r\n","description":"","footnote":"\r\n( 1 ) . تفسير مجمع البيان ، ج 7 .\r\n","page_name":" 373 ","page_number":373},
  {"content":"\r\n\r\nنامحرمان حفظ كرده « 1 » و از اعمال حرام نظير زنا و لواط نگاه دارند .\r\nدر آخر به مصلحت حكم اشاره نموده و براى تحريك مردم بر مراقبت اين حكم مىفرمايد : اين شيوه بهتر شما را پاك مىكند و به علاوه خداوند نسبت به آنچه مىكنيد ، با خبر است و بر اعمال شما نظارت و مراقبت دارد .\r\n( 31 )  ( وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ وَ لا يُبْدِينَ زِينَتَهُنَّ إِلَّا ما ظَهَرَ مِنْها وَ لْيَضْرِبْنَ بِخُمُرِهِنَّ عَلى جُيُوبِهِنَّ وَ لا يُبْدِينَ زِينَتَهُنَّ إِلَّا لِبُعُولَتِهِنَّ أَوْ آبائِهِنَّ أَوْ آباءِ بُعُولَتِهِنَّ أَوْ أَبْنائِهِنَّ أَوْ أَبْناءِ بُعُولَتِهِنَّ أَوْ إِخْوانِهِنَّ أَوْ بَنِي إِخْوانِهِنَّ أَوْ بَنِي أَخَواتِهِنَّ أَوْ نِسائِهِنَّ أَوْ ما مَلَكَتْ أَيْمانُهُنَّ أَوِ التَّابِعِينَ غَيْرِ أُولِي الْإِرْبَةِ مِنَ الرِّجالِ أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ وَ لا يَضْرِبْنَ بِأَرْجُلِهِنَّ لِيُعْلَمَ ما يُخْفِينَ مِنْ زِينَتِهِنَّ وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ لَعَلَّكُمْ تُفْلِحُونَ )  : ( و به زنان مؤمنه بگو چشم فرو اندازند و عورات خود را حفظ كنند و زينتهاى خود را جز آنچه آشكار است ، ظاهر نسازند و بايد كه مقنعه‌هايشان را به گريبانها كشند و زينت خود را آشكار نكنند « 2 » ، جز براى شوهرانشان يا پدران و يا پدر شوهران يا پسران و يا پسر شوهران و يا برادران و يا خواهرزادگان و يا برادرزادگان و يا زنان مؤمن و يا بردگانى كه مالك شده‌اند و يا افراد سفيه كه شهوتى به زنان ندارند و يا كودكانى كه به اسرار زنان آگاهى ندارند . و مبادا پاى خويش را به زمين بكوبند تا آنچه از زينتشان كه پنهان است آشكار شود ، اى گروه مؤمنان همگى به سوى خدا توبه كنيد تا شايد رستگار شويد )\r\nمىفرمايد : زنان مؤمنه نيز بايد چشم‌پوشى از حرام را از چشم خود شروع كنند و بر نامحرمان نظر ندوزند تا به حشمت و عفاف و حياء نظر پايبند باشند و نيز موّظفند كه عورت خود را از اجنبى - چه مرد و چه زن - بپوشانند و مواضع و محل زينت خود را\r\n\r\n\r\n","description":"","footnote":"\r\n( 1 ) . در روايتى از امام صادق عليه السّلام نقل شده كه در تمام آيات قرآن حفظ فروج به معناى حفظ از زناست ، مگر اين آيه كه به معناى حفظ از نظر است . اصول كافى ، ج 2 .\r\n( 2 ) . زينت منحصرا صورت و وجه است كه آدمى به آن شناخته مىشود . ( مصحح )\r\n","page_name":" 374 ","page_number":374},
  {"content":"\r\n\r\nآشكار نكنند ، مگر آن مواضعى كه عادة ظاهر است و مطابق روايت « 1 » منظور از آن صورت و دو كف دست و قدمها مىباشد ، در ادامه مىفرمايد به زنان بگو تا اطراف مقنعه‌ها را به سينه‌هاى خود انداخته و آن را بپوشانند و زينتهاى خود را جز براى محارم هفتگانهء نسبى و سببى آشكار نكنند .\r\nو در مورد ( نسائهنّ ) بايد گفت ، منظور زنان اهل ايمان هستند ، يعنى جايز نيست كه زنان با ايمان زينتهاى خود را در برابر زنان غير مؤمنه آشكار كنند و برهنه شوند و روايات نيز همين معنا را تأييد مىكنند .\r\nو منظور از اطفال ، كودكانى هستند كه بر عورات زنان آگاهى ندارند يعنى به حدّ تميز و بلوغ نرسيده‌اند .\r\nدر ادامه مىفرمايد زنان مؤمنه پاهاى خود را محكم بر زمين نزنند تا صداى زيور آلاتشان به گوش نرسد ( زيورهايى مثل دستبند و خلخال و گوشواره . . . ) .\r\nدر نهايت مىفرمايد : همگى بسوى خدا متعال بازگرديد و اوامر او را امتثال نموده و از نواهيش پرهيز كنيد تا شايد با پيروى از راه خدا به رستگارى برسيد .\r\n( 32 )  ( وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ إِنْ يَكُونُوا فُقَراءَ يُغْنِهِمُ اللَّهُ مِنْ فَضْلِهِ وَ اللَّهُ واسِعٌ عَلِيمٌ )  : ( دختران و پسران و غلامان و كنيزان شايستهء خود را به ازدواج در آوريد كه اگر تنگدست باشند ، خداوند آنها را از فضل خود بىنياز مىكند و خدا گشايش دهندهء داناست ) .\r\n( ايّم ) به معناى پسر و دختر عزب و مجرّد است و مراد از ( صالحين ) صالح و شايسته براى تزويج مىباشد ، نه صالح در عمل .\r\nخداوند در اين آيه به مؤمنان دستور مىدهد كه جوانان عزب را كه صلاحيّت ازدواج دارند ، برده باشند يا آزاد ، مزاوجت نمايند و مقدّمات ازدواج آنها را فراهم كنند و آنگاه وعدهء نيكويى مىدهد به اينكه از فقر نترسند و مطمئن باشند كه خداوند آنها را بىنياز مىكند و وسعت رزق مىدهد و در مقام تأكيد مىفرمايد : خداوند وسعت دهنده\r\n\r\n\r\n","description":"","footnote":"\r\n( 1 ) . من جمله در اصول كافى و خصال و قرب الاسناد رواياتى در تأييد اين معنا ذكر شده است .\r\n","page_name":" 375 ","page_number":375},
  {"content":"\r\n\r\nو داناست ، چون رزق تابع صلاحيّت مرزوق است و خداوند بر طبق علم و آگاهى خود روزى بندگان را تقدير مىنمايد .\r\n( 33 )  ( وَ لْيَسْتَعْفِفِ الَّذِينَ لا يَجِدُونَ نِكاحاً حَتَّى يُغْنِيَهُمُ اللَّهُ مِنْ فَضْلِهِ وَ الَّذِينَ يَبْتَغُونَ الْكِتابَ مِمَّا مَلَكَتْ أَيْمانُكُمْ فَكاتِبُوهُمْ إِنْ عَلِمْتُمْ فِيهِمْ خَيْراً وَ آتُوهُمْ مِنْ مالِ اللَّهِ الَّذِي آتاكُمْ وَ لا تُكْرِهُوا فَتَياتِكُمْ عَلَى الْبِغاءِ إِنْ أَرَدْنَ تَحَصُّناً لِتَبْتَغُوا عَرَضَ الْحَياةِ الدُّنْيا وَ مَنْ يُكْرِهْهُنَّ فَإِنَّ اللَّهَ مِنْ بَعْدِ إِكْراهِهِنَّ غَفُورٌ رَحِيمٌ )  : ( و بايد كسانى كه وسيله نكاح نمىيابند ، عفّت بورزند تا زمانيكه خدا آنها را از فضل خود بىنياز كند و از بردگان مملوكتان كسانى كه خواستار آزادى خويش و پرداخت بهاى خود از دسترنج خويش هستند ، اگر خيرى در آنها سراغ داريد ، پيشنهاد آنها را بپذيريد و از مال خدا كه به شما بخشيده به آنها بدهيد و كنيزان خود را كه مىخواهند عفيف باشند به خاطر مال دنيا به زناكارى وادار نكنيد و هر كس آنها را وادار نمود خداوند به واسطه اكراهشان نسبت به آنها آمرزنده و مهربان است )\r\nمىفرمايد : كسانى كه قدرت مالى براى ازدواج ندارند ، يعنى نمىتوانند مهريه و نفقه بدهند ، بايد نفس خود را حفظ كرده و عفاف بورزند و از زنا احتراز بجويند تا زمانيكه خداوند از فضل خود آنان را توانگر و بىنياز نموده و راههاى ازدواج را برايشان آسان نمايد .\r\nمراد از ابتغاء مكاتبه ، آن است كه برده از مولاى خود درخواست كند كه با او قرارداد بنويسد ، به اين كه مالى را از او بگيرد و در برابرش او را آزاد كند ، در اينجا به مالكان و صاحبان برده سفارش مىكند كه درخواست مكاتبه بندگان را بپذيرند ، البته در صورتى كه بدانند آنها صلاحيّت آزاد بودن را دارند . و آنگاه اشاره مىكند كه سهمى از زكات بيت المال به اين‌گونه افراد ( فى الرّقاب ) تعلق مىگيرد و مىفرمايد ، همهء مال المكاتبه و يا مقدارى از آن را از زكات بپردازند .\r\nآنگاه مالكانى را كه كنيزان و فرزندان آنها را در طلب مال دنيا مجبور به زنا مىكنند ، از اين عمل نهى مىنمايد و در ادامه مىفرمايد : اگر مالكى كنيز خود را علىرغم اكراه و\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nعدم تمايلش وادار به اين عمل نمايد ، خداوند نسبت به آن كنيز آمرزنده و مهربان است و او را به سبب اين عمل مؤاخذه نمىنمايد . البته اين كلام مستلزم آن نيست كه اگر كنيزى ارادهء تعفّف و احصان نداشته باشد جايز باشد كه مالك او را وادار به زنا كند ، بلكه نهى الهى در صورت اكراه خود آنها شديدتر است « 1 » .\r\n( 34 )  ( وَ لَقَدْ أَنْزَلْنا إِلَيْكُمْ آياتٍ مُبَيِّناتٍ وَ مَثَلًا مِنَ الَّذِينَ خَلَوْا مِنْ قَبْلِكُمْ وَ مَوْعِظَةً لِلْمُتَّقِينَ )  : ( و به تحقيق آيات آشكار و مثلى از سرگذشت پيشينيان شما و پندى براى پرهيزكاران ، بر شما نازل كرديم )\r\nمىفرمايد : سوگند مىخورم كه به سوى شما آيات واضحى نازل كرديم كه معارفى از دين را برايتان بيان مىكند كه باعث رستگارى شماست ، و صفتى از گذشتگان را نيز براى شما بيان كرديم ، تا بدانيد بر اخيارشان اقتداء كنيد و از اعمالى نظير اعمال اشرار آنها بپرهيزيد و اينها آياتى است كه براى متقّين شما اندرز و موعظه است .\r\n\r\n[ آيهء ( 46 - 35 ) آيهء نور و وصف حال كسانى كه در پرتو نور ايمان و معرفت هرگز از ياد خدا غافل نمىشوند و توضيح دربارهء اعمال كفّار و ظلماتى كه آنها را احاطه كرده است 
  ]\r\n( 35 )  ( اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَ لا غَرْبِيَّةٍ يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ نُورٌ عَلى نُورٍ يَهْدِي اللَّهُ لِنُورِهِ مَنْ يَشاءُ وَ يَضْرِبُ اللَّهُ الْأَمْثالَ لِلنَّاسِ وَ اللَّهُ بِكُلِّ شَيْءٍ عَلِيمٌ )  : ( خدا نور آسمانها و زمين است مثال نور او همچون محفظه‌اى است كه در آن چراغى باشد ، و چراغ در شيشه‌اى است ، شيشه‌اى چون يك ستارهء درخشان كه آن چراغ با روغن زيتى صاف و زلال باشد از درخت پر بركت زيتون كه نه شرقى است و نه غربى گرفته شده ، در نتيجه آنچنان صافى و زلال است كه نزديك است خود به خود محترق شود ، اگرچه آتش هم به آن نرسيده باشد ، چنين چراغى نورش دو چندان و نورى فوق نور است ، خدا هر كس را كه بخواهد به نور خويش هدايت مىكند و خدا اين مثلها را براى مردم مىزند و او به هر چيزى\r\n\r\n\r\n","description":"","footnote":"\r\n( 1 ) . در مجمع البيان ، ج 7 ؛ نقل شده كه عبد اللّه بن ابى ، شش كنيز داشت كه آنها را وادار به زنا مىكرد و چون آيهء تحريم زنا نازل شد ، آن كنيزان نزد رسولخدا صلى اللّه عليه و آله و سلم آمدند و از وضع خود شكايت كردند ، در همان زمان اين آيه نازل گرديد .\r\n","page_name":" 377 ","page_number":377},
  {"content":"\r\n\r\nداناست )\r\nخداى تعالى داراى نوريست عمومى كه با آن آسمان و زمين نورانى شده - كه اين همان رحمت عام الهى است - و بوسيلهء آن نور حقايقى در عالم ظهور نموده كه ظاهر نبوده ، و خداى متعال ظاهر است به ذات خود و مظهر است براى ديگران و تنها چيزى كه در عالم وجود به ذات خود ظاهر و براى غير خود مظهر است ، همان حقيقت نور است . لذا خداى متعال همچون نوريست كه آسمانها و زمين با تابش او بر آنها ظهور يافته‌اند ، همچنان كه نور حسى نيز همين‌طور است ، منتها تفاوت در اينجاست كه ظهور اشياء به نور الهى ، عين وجود يافتن آنهاست ، اما ظهور اجسام كدر به وسيلهء نور حسّى ، غير از اصل وجود آنهاست .\r\nدر اين ميان خداوند نور خاصّى نيز دارد - كه همان رحمت خاصّ الهى مىباشد - كه تنها مؤمنان با آن روشن مىشوند و به وسيلهء آن به سوى اعمال صالح راه مىيابند و آن ، نور معرفت و حقيقت ايمان است .\r\nخداى تعالى اين نور را به چراغى مثل زده كه در چراغدانى قرار دارد و چراغ در شيشه‌ايست كه با روغن زيتون در غايت شفافيّت مىسوزد و چون شيشهء چراغ نيز صاف و شفاف است ، آن چراغ مانند ستارهء درخشانى تلالؤ دارد و صفاى شيشه و چراغ ، نورى فوق نور است كه اين چراغ در خانه‌هاى اهل عبادت آويخته است ، خانه‌هايى كه در آن مردانى مؤمن ، خداى را تسبيح مىكنند ، مردانى كه تجارت و خريد و فروش آنها را از ياد خدا غافل نمىكند .\r\nبه هر جهت ( مشكاة ) يعنى طاقچه و جاى چراغ . ( كوكب درّى ) يعنى ستارهء پر نور ( ايقاد ) به معناى روشن كردن چراغ يا آتش است و ( زيت ) يعنى روغن زيتون و ( زجاجه ) يعنى شيشه .\r\n( نور ) نيز عبارتست از آنچه ظاهر است بذات خود و مظهر است براى غير خود كه اين معنا در مورد نور حسى و ساير مقولاتى كه چنين خاصيتى داشته باشند صدق مىكند ، مثلا عقل نيز نوريست كه معقولات را ظاهر مىكند و از آنجا كه وجود و هستى هر\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nچيزى باعث ظهور آن چيز براى ديگران است ، وجود مصداق تامّ نور است و چون موجودات امكانى وجودشان بواسطهء ايجاد خداى تعالى است ، پس خدا كامل‌ترين مصداق نور مىباشد چون او به ذات خود موجود و ظاهر است و ما سواى او به واسطهء وى وجود و ظهور مىيابند .\r\nبه هر حال خداوند در اين آيه نور خود را به چراغى تشبيه كرده كه در درون چراغدانى قرار دارد و چراغ درون شيشه ايست تا شعله آن را از اضطراب و نوسان حفظ كند و روغن اين چراغ از درخت زيتون مبارك است ، كه نه در جانب مشرق روييده و نه در جانب مغرب تا در نتيجه سايهء آن در جانب مخالف بيفتد و مانع از رسيدن و كمال ميوهء آن شود ، بلكه در وسط قرار دارد و ميوه‌اش كاملا رسيده و روغنش شفاف و زلال مىشود ، در نتيجه اين روغن نهايت استعداد براى احتراق را دارد و نزديك است حتّى بدون تماس آتش ، شعله‌ور شود و نور اين چراغ مضاعف است چون هم چراغ نورانى و شفاف است و هم شيشه آن صاف و شفاف است و نور چراغ را منعكس مىكند . در آخر هم مىفرمايد خداوند به مشيّت بالغهء خود كسانى را كه داراى صلاحيّت ايمان باشند به سوى نور خود هدايت مىكند و صلاحيّت ايمان ، يعنى داشتن حسن عقيده و عمل . لذا خداوند دلهاى غير مستعد و آلوده به كفر را به اين نور هدايت نمىكند و اين همان نور خاص و رحمت مخصوص به مؤمنان است .\r\nآنگاه به مثل بودن اين عبارات اشاره مىكند و مىفرمايد خداوند اين مثلها را براى مردم مىزند كه در آنها اسرارى از علم نهفته است و عالىترين حقايق و دقايق را در قالب مثال توضيح مىدهد تا عالم و عامى هر دو از آنها بهره‌مند شوند و هر يك نصيبى برگيرند و خدا نسبت به همه چيز داناست . همچنانكه در جاى ديگر مىفرمايد : ( ما اين مثلها راى براى مردم مىزنيم اما جز عالمان آن را تعقّل نمىكنند ) « 1 » .\r\n( 36 )  ( فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ يُسَبِّحُ لَهُ فِيها بِالْغُدُوِّ وَ الْآصالِ )  : ( در خانه‌هايى كه خدا اجازه داد همواره محترم و با عظمت باشند و نام او\r\n\r\n\r\n","description":"","footnote":"\r\n( 1 ) . سورهء عنكبوت ، آيهء 43 .\r\n","page_name":" 379 ","page_number":379},
  {"content":"\r\n\r\nدر هر بامداد و پسين در آن ياد شود . )\r\n( 37 )  ( رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ وَ إِقامِ الصَّلاةِ وَ إِيتاءِ الزَّكاةِ يَخافُونَ يَوْماً تَتَقَلَّبُ فِيهِ الْقُلُوبُ وَ الْأَبْصارُ )  : ( مردانى هستند كه تجارت و معامله آنها را از ياد خدا و نماز خواندن و زكات دادن ، غافل نمىكند و از روزى كه در آن ديده‌ها و دلها زير و رو مىشود ، بيمنا كند . )\r\n( 38 )  ( لِيَجْزِيَهُمُ اللَّهُ أَحْسَنَ ما عَمِلُوا وَ يَزِيدَهُمْ مِنْ فَضْلِهِ وَ اللَّهُ يَرْزُقُ مَنْ يَشاءُ بِغَيْرِ حِسابٍ )  : ( تا خدا آنها را به بهتر از آنچه كه كرده‌اند پاداش دهد و از كرم خويش بر آنها بيفزايد و خداوند هر كس را بخواهد بىحساب روزى مىدهد ) ( اذن ) يعنى رفع مانع و مراد از ( رفع بيوت ) بالا بودن قدر و منزلت و بزرگداشت آنهاست و علّت اين رفعت قدر هم همان ذكر خدا مىباشد .\r\nدر ادامه مىفرمايد آن چراغ در خانه‌هايى است كه خداوند به واسطهء انتساب اين خانه‌ها به او ، به آنها اذن داده تا عظيم و بزرگ باشند و نام خدا در آنها برده شود و در آنها صبحگاهان و هنگام عصر ذكر و تسبيح خدا باشد كه مصداق اتمّ اين بيوت مساجد هستند « 1 » و اهل آن خانه‌ها او را از هر چه شايسته ساحت قدس او نيست منزّه و برتر مىشمارند و همواره بر ذكر و تسبيح الهى مداومت مىنمايند در ادامه مىفرمايد : در آن خانه‌ها مردانى هستند كه تجارت مداوم و خريد و فروش ، آنها را از ياد و ذكر قلبى پروردگارشان و اقامهء نماز و دادن زكات ، باز نمىدارد ، كه نماز اداى حقّ عبوديت پروردگار و زكات اداى حقّ مردم و ذكر عملى خداى سبحان است .\r\nآنگاه به ذكر صفت ديگر اهل آن خانه‌ها مىپردازد و آن اين است كه ايشان از روز قيامت - كه روزيست كه ديدگان و دلها در اثر مشاهده و رؤيت حقيقت و ظهور آن و كنار رفتن حجابها ، دگرگون مىشوند - بيمناك و هراسانند و آنها در آن روز از آنچه آنها را از مشاهده نور حق مانع مىشد ، منصرف مىگردند و بوسيلهء رؤيت نور ايمان به كرامت الهى نظر مىكنند و به نور پروردگارشان بينا مىشوند ، اما كافران آن روز كورند و\r\n\r\n\r\n","description":"","footnote":"\r\n( 1 ) . همچنين مقابر انبياء و اولياء خداوند نيز مصداق اين بيوت هستند .\r\n","page_name":" 380 ","page_number":380},
  {"content":"\r\n\r\nجز آنچه باعث بدبختى آنهاست ، نمىبينند .\r\nلذا اهل اين خانه‌ها از محروم شدن از نور خدا و نظر به كرامت او بيم دارند و مىترسند كه مبادا از اهل شقاوت و عذاب دائمى باشند . تا خداوند به ايشان در مقابل هر عملى صالحى كه كرده‌اند ، پاداش بهترين عمل در آن باب را بدهد ، پس خداوند عمل آنها را پاك مىكند و نواقص آن را بر طرف مىنمايد و مانع از انحطاط ارزش عملشان مىشود ، در نتيجه عمل ايشان بهترين اعمال مىگردد و خداى تعالى از فضل و عطاء خود بسيار بيشتر از اعمال صالحشان نيز به آنها مىدهد همچنانكه فرمود  ( لَهُمْ ما يَشاؤُنَ فِيها وَ لَدَيْنا مَزِيدٌ )  « 1 » براى آنها هر چه بخواهند ، مىباشد و نزد ما بيش از آن نيز هست ) و خداوند هر كس را كه بخواهد بىحساب روزى مىدهد ، چون رزق از ناحيهء خدا موهبت محض است ، بدون اينكه بندهء مرزوق ، چيزى از آن را مالك بوده و يا مستحقّ و طلبكار از خدا باشد ، لذا اين خداست كه مىتواند به هر كس مطابق مشيّت خود ، هر چه بخواهد از آن رزق ارزانى دارد و البته مشيّت خداوند فقط به مقتضاى حكمت او و براساس شايستگى مرزوقين مىباشد و هرگز مشيّت او به گزاف و عبث تعلق نمىگيرد .\r\n( 39 )  ( وَ الَّذِينَ كَفَرُوا أَعْمالُهُمْ كَسَرابٍ بِقِيعَةٍ يَحْسَبُهُ الظَّمْآنُ ماءً حَتَّى إِذا جاءَهُ لَمْ يَجِدْهُ شَيْئاً وَ وَجَدَ اللَّهَ عِنْدَهُ فَوَفَّاهُ حِسابَهُ وَ اللَّهُ سَرِيعُ الْحِسابِ )  : ( و كسانى كه كافر شدند اعمالشان همچون سرابى است در بيابانى كه تشنه كام آن را آب بپندارد و چون بدان رسد ، چيزى نيابد و خدا را در نزد آن بيابد ، پس حساب او را به طور كامل مىدهد و خداوند در حسابرسى سريع است . )\r\n( سراب ) يعنى لمعان و برقى كه در بيابان از دور مانند آب به نظر مىرسد ، و ( قيعه ) به معناى بيابان است و ( ظمأن ) يعنى تشنه كام .\r\nخداوند در مقابله با مؤمنان كه اوصاف آنان را ذكر فرمود ، اينك به اوصاف كافران مىپردازد و مىفرمايد اعمال اينها - شامل قربانيها و ذكرها و كليه كارهايى كه بوسيلهء آن به معبودهايشان تقرّب مىجويند - همانند سرابيست در يك بيابان ، كه شخص تشنه آن\r\n\r\n\r\n","description":"","footnote":"\r\n( 1 ) . سورهء ق ، آيهء 35 .\r\n","page_name":" 381 ","page_number":381},
  {"content":"\r\n\r\nرا آب مىپندارد و به دنبال آن مىرود تا خود را سيراب كند . اما همچنان آبى نمىيابد و مىرود تا نزد آن سراب مىرسد ، گويا كسى در آنجا انتظار آمدن او را مىكشد و او خداى سبحان است ، به همين دليل هم خدا را نزد آن سراب مىيابد و او هم حسابش را تمام و كمال مىدهد . نتيجهء اين تمثيل ، اين است كه كفّار هدفشان از اعمالشان اين است كه به آن غايت و هدفى برسند كه فطرتشان ايشان را به سوى آن روانه مىكند ، اما اعمال ايشان آنها را به چنين هدفى نمىرساند ، و اينها مانند تشنه‌اى هستند كه نزد خود آب گوارا دارد اما از آن روى گردانده و بدنبال سراب مىرود و هرچه مولايش به او مىگويد : آب حقيقى همين است كه در نزد توست ، بنوش تا عطشت رفع شود ، او قبول نمىكند و بدنبال سراب مىرود ، آنگاه لحظهء مرگ و لقاء الهى تشبيه شده به رسيدن به سراب ، در حالى كه مولايش را هم در آنجا مىيابد ، همان مولايى كه او را به نوشيدن آب گوارا دعوت مىكرد . امّا كفّار با اعمالشان از ياد مولاى حقيقى خود غافل شدند و اعمال صالح را ترك كردند و به جاى آن به اعمال بيهوده‌اى روى آوردند تا خود را به بتها و آلهه‌ها نزديك كنند . و به خيال خودشان به سعادت برسند و سرگرم همين اعمال سرابگونه بودند ، تا زمانيكه مرگشان فرارسيد ، آنوقت هيچ اثرى از اعمال خود كه اميد آن را در سر مىپروراندند ، نديدند و اثرى از آلهه خود نيافتند و در آن زمان حقيقت مولا و پروردگارشان برايشان به ظهور رسيده و خداوند حساب آنها را تمام و كمال ادا خواهد كرد و او سريع الحساب است چون علم او به هر كم و زياد يا مقدّم و موّخرّى احاطه دارد .\r\nاين آيه اگر چه ظاهرش فقط متوّجه مشركان و كفّار است اما هر انسانى كه غير خدا را در عالم وجود مؤثّر بداند و به هر وسيله‌اى متوسّل شود تا خود را به هدف و سعادتش برساند ، و در واقع غير خدا را در سعادت خود دخيل بپندارد ، اين آيه شامل حال او خواهد بود .\r\n( 40 )  ( أَوْ كَظُلُماتٍ فِي بَحْرٍ لُجِّيٍّ يَغْشاهُ مَوْجٌ مِنْ فَوْقِهِ مَوْجٌ مِنْ فَوْقِهِ سَحابٌ ظُلُماتٌ بَعْضُها فَوْقَ بَعْضٍ إِذا أَخْرَجَ يَدَهُ لَمْ يَكَدْ يَراها وَ مَنْ لَمْ يَجْعَلِ اللَّهُ لَهُ نُوراً فَما لَهُ \r\n\r\n","description":"","footnote":"","page_name":" 382 ","page_number":382},
  {"content":"\r\n\r\n مِنْ نُورٍ )  : ( يا چون ظلماتى است در دريايى موّاج كه موجى آن را فراگرفته و بالاى آن موجى ديگر و بالاتر از آن ابرى قرار دارد كه ظلمتها فوق يكديگرند ، آنقدر كه اگر فردى در اين ظلمات دست خود را مقابل ديدگان بياورد ، نزديك است كه آن را نبيند و هركس كه خدا به وى نورى نداده ، نورى برايش نخواهد بود )\r\nدر ادامه تشبيه ديگرى مىفرمايد تا آشكار شود كه اعمال كفار ، حجابهايى متراكم و ظلمتهايى بر روى دلهايشان است كه نمىگذارد نور معرفت به آنها رخنه كند .\r\nمىفرمايد : يا اعمال آنها همچون ظلمتهايى است ، در دريايى موّاج كه بالاى آن ظلمت موجى و بالاى آن موج ، موج ديگرى و بالاتر از آن ابرى تيره قرار دارد ، كه همه آنها دست به دست هم داده و نمىگذارند كمترين نورى در آنجا رخنه كند و اين ظلمات روى هم واقع شده نه آنكه جدا از هم باشند و آنقدر متراكم است كه اگر فرضا آنها دست خود را برابر چهره‌شان بياورند . آن را به سختى نيز مشاهده نمىكنند و اين كنايه از نهايت درجهء ظلمت است .\r\nلذا اين كفّار از جهت تشبيه و عمل مانند كسى هستند كه سوار بر درياى موّاج شده و در ظلمات فوق يكديگر گرفتار گشته باشد و هيچ نورى به او نرسد تا بتواند بوسيله آن راهى به سوى ساحل نجات پيدا كند .\r\nو در آخر براى تأكيد مطلب مىفرمايد ، خدا نور هر چيزى است و دهندهء نور فقط خداست ، پس هركس كه خدا براى او نورى قرار ندهد هرگز نورى نخواهد داشت ، چون غير از خدا نور دهنده و هادى ديگرى نيست .\r\n( 41 )  ( أَ لَمْ تَرَ أَنَّ اللَّهَ يُسَبِّحُ لَهُ مَنْ فِي السَّماواتِ وَ الْأَرْضِ وَ الطَّيْرُ صَافَّاتٍ كُلٌّ قَدْ عَلِمَ صَلاتَهُ وَ تَسْبِيحَهُ وَ اللَّهُ عَلِيمٌ بِما يَفْعَلُونَ )  : ( آيا نمىبينى كه خداوند ، هرچه در آسمانها و زمين است و مرغان پرگشوده تسبيح او را مىگويند و همه دعا و تسبيح خود را مىدانند و خداوند نسبت به آنچه انجام مىدهند داناست . )\r\nبعد از آنكه خداوند خود را نورى ناميد كه آسمان و زمين از او نور مىگيرند و فرمود كه به مؤمنان نور زايدى اختصاص مىدهد كه كفّار از اين نور بىبهره هستند ،\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nاينك برهان و استدلال بر اين مدّعا را ذكر مىكند .\r\nدليل نور بودن او اين است كه همه موجودات آسمانها و زمين ، وجودشان را از ناحيهء خود نياورده‌اند و از كس ديگرى هم كه در آسمانها و زمين باشد نگرفته‌اند ، چون همه آنها در احتياج و امكان مانند خود او هستند ، لذا وجود آنچه در كائنات است از ناحيهء خدايى است كه خود بىنياز و واجب الوجود است و همه احتياجات به درگاه او منتهى مىشود .\r\nلذا وجود هر چيزى محتاج به اوست چون بواسطهء او ظهور يافته و با وجود و ظهور خود دلالت بر منوّر و مظهر خويش مىنمايد . همان كه او را از ظلمت عدم به نور وجود ، ظهور بخشيده و اين زبان حال و مقال تمام موجودات عالم است كه با نقص و احتياج خود ، خالق خود را تسبيح و تنزيه مىكنند و اين همان تسبيحى است كه خداوند آن را به همه موجودات نسبت مىدهد و لازمه آن نفى استقلال از تمامى ماسوى اللّه و نفى هر مدبّر و ربّى غير از خداست .\r\nخداوند در تسبيح موجودات عقلاى آسمانها و زمين و مرغان بال گشوده را كه همگى داراى روحند ، اختصاصا نام مىبرد ، با آنكه تسبيح خدا اختصاص به آنها ندارد ، امّا از آنجا كه اين موجودات از عجايب خلقت هستند خداوند آنها را به ذكر اختصاص داده و هر كس كه مدعوّى را مىخواند براى متوجّه كردن او نسبت به حاجات خويش است ، حاجاتى كه دعا شونده از آن بىنياز است و خدا منزّه از هر احتياج بوده و ما سوى اللّه همه محتاج به او هستند ، پس دعاى تكوينى موجودات بيشتر از هر چيز دلالت بر تنزيه و تسبيح پروردگارشان مىكند در عين حال عبارت  ( كُلٌّ قَدْ عَلِمَ صَلاتَهُ وَ تَسْبِيحَهُ )  دلالت بر اين مىكند كه تسبيح موجودات همه از روى شعور است « 1 » . از طرف ديگر به كار بردن ( الم تر ) دلالت بر وضوح و ظهور تسبيح موجودات مىنمايد ظهورى كه هيچ\r\n\r\n\r\n","description":"","footnote":"\r\n( 1 ) . بعضى مفسرّان من جمله صاحب تفسير اطيب البيان ، تكوينى بودن تسبيح موجودات را با ارادى و عالمانه بودن آن در تغاير دانسته‌اند و لذا تسبيح موجودات را تسبيحى تشريعى ناميده‌اند . ( گفتار مترجم )\r\n","page_name":" 384 ","page_number":384},
  {"content":"\r\n\r\nخردمندى در آن ترديد نمىكند .\r\nو در آخر مىفرمايد خداوند به آنچه مىكنند داناست ، يعنى تسبيح آنها را مىداند ، و مىشنود اگر چه وجود آنها عين تسبيح است اما اين تسبيح به اعتبارى فعل آنها نيز محسوب مىشود ، لذا خدا تسبيح همه موجودات را مىداند و به زودى به ايشان جزاى نيكو مىدهد ، اما در مورد كافران كه با وجود خود تسبيح مىگويند اما با زبانشان انكار مىكنند ، تمام اعمالشان ثبت مىشود و خداوند آنها را جزا مىدهد .\r\n( 42 )  ( وَ لِلَّهِ مُلْكُ السَّماواتِ وَ الْأَرْضِ وَ إِلَى اللَّهِ الْمَصِيرُ )  : ( ملك آسمانها و زمين از آن خداست و بازگشت همه بسوى خدا مىباشد )\r\nدر آيه قبل تسبيح موجودات را براى احتجاج بر شمول نور الهى بر تمام موجودات آورد و در اينجا مالكيت خدا را دالّ بر هر دو قسم نور دانسته است ، يعنى اينكه او تنها مالك و فرمانرواى آسمانها و زمين است ، نشانهء عموميّت نور اوست و از همينجا نتيجه مىشود كه او هر چه بخواهد مىكند و هر حكم كه بخواهد مىراند و كسى نيست كه از او بازخواست كند ، بلكه همه در برابر او مسئول هستند . پس خداوند مرجع همه امور است ، در همين حيات دنيا ، نه آنكه فقط مراد بازگشت خلائق در معاد باشد .\r\n( 43 )  ( أَ لَمْ تَرَ أَنَّ اللَّهَ يُزْجِي سَحاباً ثُمَّ يُؤَلِّفُ بَيْنَهُ ثُمَّ يَجْعَلُهُ رُكاماً فَتَرَى الْوَدْقَ يَخْرُجُ مِنْ خِلالِهِ وَ يُنَزِّلُ مِنَ السَّماءِ مِنْ جِبالٍ فِيها مِنْ بَرَدٍ فَيُصِيبُ بِهِ مَنْ يَشاءُ وَ يَصْرِفُهُ عَنْ مَنْ يَشاءُ يَكادُ سَنا بَرْقِهِ يَذْهَبُ بِالْأَبْصارِ )  : ( آيا نمىبينى كه خدا ابرى براند و سپس آنها را پيوستگى مىبخشد ، آنگاه آن را فشرده مىسازد ، مىبينى كه باران از خلال آن بيرون مىآيد و از ابرهاى كوه مانندى كه در آسمان هست تگرگى نازل مىكند و آن را به هر جا كه بخواهد مىرساند و از هر جا كه بخواهد باز مىدارد و نزديك است كه شعاع برق آن چشم‌ها را بزند )\r\nآيه ظاهرا رسولخدا صلّى اللّه عليه و إله و سلم را مخاطب ساخته اما در حقيقت خطاب به هر شنونده‌اى مىباشد و معناى آن اينست كه آيا مشاهده نمىكنيد كه خدا بوسيلهء بادها ابرهاى متفرّق و پراكنده را مىراند و آنها را با هم پيوسته و جمع مىنمايد و سپس روى هم متراكم و\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nانباشته مىسازد ، و آنگاه باران از خلال و شكاف ابرها بيرون آمده و بر زمين مىريزد ؟\r\nدر ادامه مىفرمايد : آيا نمىبينى كه خدا از آسمان ( كه از جهت بسيارى و تراكم چون كوه است ) تگرگ متراكم و انبوه نازل مىكند و آن را به هر سرزمينى كه بخواهد مىفرستد زراعتها و بستانها را تباه ساخته و انسانها و چهارپايان را نابود مىكند و از هر كس كه بخواهد ، برمىگرداند و در نتيجه از شرّ آن متضرّر نمىشود و آن برف و تگرگ چنان است كه نزديك است چشمها از شدّت آن كور شود . پس اين آيه هم در مقام تعليل مطالب گذشته است كه خداوند نور خاصّ خود را تنها به مؤمنان اختصاص مىداد و اين امر منوط به مشيّت الهى است .\r\n( 44 )  ( يُقَلِّبُ اللَّهُ اللَّيْلَ وَ النَّهارَ إِنَّ فِي ذلِكَ لَعِبْرَةً لِأُولِي الْأَبْصارِ )  : ( خداوند شب و روز را مبدّل مىكند . همانا در اين امر براى اهل بصيرت عبرتى هست )\r\nيعنى اهل تدبير از مبدّل شدن و از پى هم آمدن شب و روز عبرت مىگيرند و در مىيابند كه مدّبر عالم هستى ، خداى واحد است .\r\n( 45 )  ( وَ اللَّهُ خَلَقَ كُلَّ دَابَّةٍ مِنْ ماءٍ فَمِنْهُمْ مَنْ يَمْشِي عَلى بَطْنِهِ وَ مِنْهُمْ مَنْ يَمْشِي عَلى رِجْلَيْنِ وَ مِنْهُمْ مَنْ يَمْشِي عَلى أَرْبَعٍ يَخْلُقُ اللَّهُ ما يَشاءُ إِنَّ اللَّهَ عَلى كُلِّ شَيْءٍ قَدِيرٌ )  :\r\n( خدا همهء جنبندگان را از آبى آفريده ، بعضى از ايشان با شكم خويش و بعضى با دو پا و بعضى چهار پا راه مىروند . خدا هر چه بخواهد خلق مىكند همانا خدا بر همه چيز تواناست )\r\nاين آيه نيز بيان ديگريست براى رجوع امور به مشيّت خداى تعالى ، كه تمام جانداران را از آبى خلق مىكند و در عين حال حالت و وضعيّت هر يك با ديگرى متفاوت است . بعضى مثل مارها و كرمها و ساير خزندگان بر روى شكم راه مىروند ، بعضى ديگر مثل آدمى و پرندگان بر دو پا راه مىروند و برخى ديگر چون چهارپايان و حيوانات درنده بر روى چهار دست و پا راه مىروند ، و اينكه تنها به ذكر اين سه نوع اكتفاء شده به جهت اختصار و ايجاز است و گرنه اختلاف جانداران خارج از حيطهء شمارش است .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nبه هر جهت اين اختلاف بسته به مشيّت خداى تعالى است ، او اختيار دارد كه فيض خود را عموميّت دهد تا مانند نور عام و رحمت عامه‌اش همهء خلائق از آن بهره‌مند گردند و مىتواند آن را به بعضى از مخلوقات خود اختصاص دهد ، مانند نور و رحمت خاص كه فقط شامل بعضى از افراد مىگردد و در آخر در مقام تعليل مىفرمايد كه قدرت خدا مطلق است پس همهء ممكنات در وجود خود ، تنها وابسته به مشيّت او خواهند بود و قدرت او چنان است كه به محض آنكه چيزى را اراده كند و بگويد :\r\nموجود باش ، موجود مىشود .\r\n( 46 )  ( لَقَدْ أَنْزَلْنا آياتٍ مُبَيِّناتٍ وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ )  : ( به تحقيق ما آيات آشكارى نازل كرديم و خداوند هر كس را كه بخواهد به راه مستقيم هدايت مىكند )\r\nمنظور از آيات آشكار همان آيه نور و آيات بعدى آن است كه صفت نور خداى تعالى را توضيح مىداد و صراط مستقيم همان راهيست كه غضب خدا و ضلالت شامل رهروان آن نمىشود « 1 » ، و رهروان خود را به سوى نعمت و سعادت هدايت مىنمايد .\r\nبه هر جهت مىفرمايد آيات ما آشكار و واضح است ، اما خدا فقط كسانى را كه بخواهد هدايت مىكند ، يعنى هدايت الهى تنها شامل كسانى مىشود كه صلاحيّت و لياقت دريافت و درك آن حقايق را داشته باشند .\r\n\r\n[ آيهء ( 57 - 47 ) بيان اينكه ايمان به خدا و پيامبر مستلزم اطاعت از رسول خداست و توضيح دربارهء اعمال منافقان و مژده به استخلاف مؤمنين صالح در زمين 
  ]\r\n( 47 )  ( وَ يَقُولُونَ آمَنَّا بِاللَّهِ وَ بِالرَّسُولِ وَ أَطَعْنا ثُمَّ يَتَوَلَّى فَرِيقٌ مِنْهُمْ مِنْ بَعْدِ ذلِكَ وَ ما أُولئِكَ بِالْمُؤْمِنِينَ )  : ( و مىگويند به خدا و رسول ايمان آورديم و اطاعت نموديم ، آنگاه گروهى از ايشان بعد از آن روى مىگردانند و ايشان مؤمن نيستند )\r\nدر اينجا حالت منافقان را بيان مىكند كه به ظاهر اقرار مىكنند كه به خدا ايمان دارند يعنى به وحدانيّت او و دينى كه فرستاده باور دارند يا مىگويند ما به رسول ايمان آورديم يعنى باور داريم كه او از ناحيهء پروردگار فرستاده شده و در ادامه اظهار مىكنند كه ما از او اطاعت مىكنيم يعنى اوامر رسول را اطاعت كرده و از نواهى او اجتناب مىنمائيم و\r\n\r\n\r\n","description":"","footnote":"\r\n( 1 ) . سورهء حمد ، آيهء 7 .\r\n","page_name":" 387 ","page_number":387},
  {"content":"\r\n\r\nاحكام او را مىپذيريم و حق بودن حكم او را باور داريم اما در مرحلهء عمل ، گروهى از ايشان از مقتضى و لوازم گفتار خود اعراض كردند و با اعمالشان ، اقوال خود را انكار كردند و اينها در واقع اصلا مؤمن نيستند ، چون مدلول و لازمهء ايمان در رفتار و سلوك آنها تحقّق نمىيابد .\r\n( 48 )  ( وَ إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ إِذا فَرِيقٌ مِنْهُمْ مُعْرِضُونَ )  : ( و هنگاميكه به سوى خدا و پيامبرش فراخوانده مىشوند تا ميانشان داورى كند ، آنگاه گروهى از ايشان اعراض مىكنند . )\r\n( 49 )  ( وَ إِنْ يَكُنْ لَهُمُ الْحَقُّ يَأْتُوا إِلَيْهِ مُذْعِنِينَ )  : ( و اگر حق به جانب ايشان باشد ، اطاعت كنان به سوى او مىآيند )\r\n( 50 )  ( أَ فِي قُلُوبِهِمْ مَرَضٌ أَمِ ارْتابُوا أَمْ يَخافُونَ أَنْ يَحِيفَ اللَّهُ عَلَيْهِمْ وَ رَسُولُهُ بَلْ أُولئِكَ هُمُ الظَّالِمُونَ )  : ( آيا در دلهايشان مرضى هست و يا شك و ترديد دارند و يا بيم دارند كه خدا و رسولش به آنها ستم كنند ؟ ! بلكه ايشان خود از ستمگرانند )\r\nاين آيات درباره گروهى از منافقان است كه براى رفع منازعه نزد رسولخدا رفته‌اند و منافقان مزبور ، زير بار حكم رسولخدا صلّى اللّه عليه و إله و سلم نرفته‌اند و حكم رسولخدا نسبتى با رسولخدا صلّى اللّه عليه و إله و سلم دارد كه نسبت مباشرت و صدور است و نسبتى هم با خداى متعال دارد كه جزء شريعت اوست و خداست كه پيامبر را براى حكم و قضاوت منصوب نموده و حكم رسول ، حكم خداست . در ادامه مىفرمايد وضعيت اين منافقان چنان است كه اگر حق كه همان حكم پيامبر است به نفع آنان باشد ، مطيع و رام مىشوند و بالطبع اگر به ضررشان باشد روى مىگردانند پس آنها پيرو هواى نفس خودشان هستند ، نه پيرو حق .\r\nآنگاه مىفرمايد مگر ايشان افرادى ضعيف الايمان هستند يا بعد از ايمان به دين دربارهء آن شك و ترديد دارند ؟\r\nو يا مىترسند كه خدا و رسولش دربارهء آنها جور و ستمى روا بدارند ؟ به احتمال اينكه شريعت الهى بر اساس جور و ستم بنا شده و يا رسولخدا صلّى اللّه عليه و آله و سلم در داورى خود رعايت حق را ننمايد ؟ !\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nنه اينچنين نيست ، يعنى اگر ايشان براى داورى نزد رسولخدا صلّى اللّه عليه و إله و سلم نيامدند ، نه به جهت شك بود ، نه به خاطر ترس از جبر و ستم و نه به جهت مرض قلبهايشان ، بلكه علّت اصلى ، همان ظلم و ستمكارى آنهاست ، و ايشان با وجود اقرار زبانى از حدّ ايمان تعدّى و خروج كردند و يا اينكه در حقوقى كه طلب مىكردند به سوى باطل تعدّى و تجاوز نمودند ، پس ستمكارند .\r\n( 51 )  ( إِنَّما كانَ قَوْلَ الْمُؤْمِنِينَ إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ أَنْ يَقُولُوا سَمِعْنا وَ أَطَعْنا وَ أُولئِكَ هُمُ الْمُفْلِحُونَ )  : ( همانا گفتار مؤمنان زمانيكه به سوى خدا و پيامبرش خوانده شوند تا ميانشان داورى كند ، فقط اين است كه شنيديم و اطاعت كرديم و ايشان خود رستگارانند )\r\n( 52 )  ( وَ مَنْ يُطِعِ اللَّهَ وَ رَسُولَهُ وَ يَخْشَ اللَّهَ وَ يَتَّقْهِ فَأُولئِكَ هُمُ الْفائِزُونَ )  : ( و هر كس از خدا و رسول او پيروى نموده و مطيع آنان گردد و از خدا بترسد و از مخالفت فرمانش پروا نمايد ، پس چنين كسانى كامياب و رستگارند )\r\nدر مقابله با وضع منافقان و موضعى كه در برابر حكم خدا و رسول اتّخاذ مىكنند در اين آيات به وضع مؤمنان مىپردازد و مىفرمايد : مؤمنان چنانچه مقتضاى طبيعت ايمان آنهاست ، در هر منازعهء مفروض و در هر زمانيكه براى داورى به نزد رسولخدا و احكام الهى فراخوانده شوند ، فقط گفتارشان اين است كه مىگويند : دعوت الهى را شنيديم و اطاعت كرديم ، حال چه ، دعوت كننده را يكى از دو طرف منازعه فرض كنيم و يا دعوت كننده را خدا و رسولش بدانيم ، به هر جهت مؤمنان در چنين هنگامى دعوت الهى و حكم او را رد نمىكنند ، پس اگر كسى ردّ كند معلوم مىشود ، مؤمن نيست ، چون ردّ حكم خدا ، خروج از حدّ ايمان است ، و در آخر مىفرمايد ايشان رستگارانند چون به ولايت خدا و احكام او و اينكه آن احكام تنظيم كننده روابط ميان آنهاست ، اقرار و ايمان دارند ، پس رستگارى منحصر در آنهاست .\r\nدر آيهء بعدى مىفرمايد هر كس كه از خدا و رسولش اطاعت كند و در باطن خود از خدا خشيّت داشته و در ظاهر نيز از خدا پروا داشته باشد مؤمن حقيقى است و به همين\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nدليل هم رستگار و فائز خواهد بود .\r\n( 53 )  ( وَ أَقْسَمُوا بِاللَّهِ جَهْدَ أَيْمانِهِمْ لَئِنْ أَمَرْتَهُمْ لَيَخْرُجُنَّ قُلْ لا تُقْسِمُوا طاعَةٌ مَعْرُوفَةٌ إِنَّ اللَّهَ خَبِيرٌ بِما تَعْمَلُونَ )  : ( به خداوند نهايت سوگند را مىخورند كه اگر آنها را امر به جهاد نمايى ، خروج مىكنند ، بگو سوگند مخوريد ، اطاعت شايسته بهتر از سوگند است ، بدرستى كه خدا نسبت به آنچه انجام مىدهيد آگاه است . )\r\nخطاب به رسولخدا صلّى اللّه عليه و إله و سلم مىفرمايد اين افراد منافق سوگندهاى غليظ و مؤكّد مىخورند كه اگر تو آنها را مأمور به جهاد و خروج نمايى ، هر آينه اطاعت كرده و براى جهاد بيرون خواهند شد ، اما تو به آنها بگو : براى راضى كردن خدا و رسولش سوگند نخوريد ، جهاد و خروج ، خودش اطاعت شايسته از خداست و عملى واجب است كه در وجوب خود به سوگند غليظ نياز ندارد ، و بدانيد كه خداوند به آنچه مىكنيد آگاه است و لذا فريب سوگندهاى شما را نمىخورد .\r\n( 54 )  ( قُلْ أَطِيعُوا اللَّهَ وَ أَطِيعُوا الرَّسُولَ فَإِنْ تَوَلَّوْا فَإِنَّما عَلَيْهِ ما حُمِّلَ وَ عَلَيْكُمْ ما حُمِّلْتُمْ وَ إِنْ تُطِيعُوهُ تَهْتَدُوا وَ ما عَلَى الرَّسُولِ إِلَّا الْبَلاغُ الْمُبِينُ )  : ( بگو از خدا و رسول اطاعت كنيد ، پس اگر روى گردانيد ، شما مكلّف به تكليف خود بوده و او نيز مكلّف به تكليف خويش مىباشد و اگر او را اطاعت كنيد ، هدايت مىشويد و جز ابلاغ آشكار چيزى بر عهدهء پيامبر نيست . )\r\nدر اين آيه امر فرموده به اطاعت خدا در آنچه نازل كرده و اطاعت رسول در آنچه از ناحيهء پروردگار مىآورد و اوامرى كه در امر دنيا و دين به مردم مىنمايد . و خطاب به رسولخدا صلّى اللّه عليه و إله و سلم مىفرمايد : به آنها بگو كه از خدا و رسول اطاعت كنيد و اگر از اطاعت پيامبر اعراض كنيد از اين عمل شما ضررى متوجّه پيامبر نمىشود ، چون او وظيفه‌اى دارد كه همان رسالت و ابلاغ است و شما نيز وظيفه داريد كه از او اطاعت كنيد و هدايت شويد ، پس اگر شما از وظايفهء خود اعراض كرديد ، ضررى به خدا و پيامبر وارد نمىسازد چون اطاعت همه‌اش از خداست ، ولى بدانيد كه اگر از او اطاعت كنيد هدايت مىيابيد ، چون او هر چه مىآورد از جانب خداست و در حقيقت اطاعت براى خداست\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nو هدايت نيز در اطاعت خداست . اما آنچه به عهدهء رسول است فقط تبليغ است و بس و اگر شما با او مخالفت كنيد و رسالت او را انكار نماييد هيچ ضررى متوجّه او نمىشود ، چون او تنها مكلّف به تبليغ مىباشد .\r\n( 55 )  ( وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً وَ مَنْ كَفَرَ بَعْدَ ذلِكَ فَأُولئِكَ هُمُ الْفاسِقُونَ )  : ( خداوند به مؤمنان و كسانى از شما كه اعمال شايسته بجا مىآورند وعده داده كه آنها را در زمين جانشين كند ، همانطور كه پيشنيان آنها را جانشين كرد ، و نيز دينشان را كه براى آنها پسنديده استقرار دهد و پس از ترسشان امنيّت روزيشان فرمايد ، تا مرا پرستند و چيزى را شريك من نكنند و هر كس كه پس از اين كافر شود ، آنان خود تبهكارانند )\r\nاين آيه خطاب به همه مسلمانان اعم از مؤمن و منافق و صالح و طالح مىباشد ، امّا وعدهء جميل آن اختصاص به مؤمنانى دارد كه اعمال صالح مىنمايند و مىفرمايد كه به زودى جامعهء صالحى مخصوص به ايشان برايشان مهيّا مىكند و آنها را در زمين تمكّن و اختيار مىبخشد و خلافت الهيّه را به آنها اعطا مىكند و دينشان را كه برايشان پسنديده و همان اسلام است ، در زمين متمكّن و برقرار مىسازد و امنيّت را جايگزين ترس و وحشتى كه داشتند مىنمايد و يا آنها را وارث و مسلّط بر زمين قرار مىدهد كما اينكه سنّت جارى الهى در مورد گذشتگان نيز چنين بوده و خلاصه در اثر آن امنيّت و سلطه ، مىتوانند بدون هيچ مانع و رادع و خوفى از جانب كفّار و منافقان خدا را عبادت كنند و چيزى را شريك او قرار ندهند و امر او را سبك نشمرده و به او كفر نورزند و هيچ گونه شرك جلى يا خفى در عبادت او نداشته باشند و هر كس بعد از تحقّق اين وعده كفر بورزد قطعا فاسق و خارج از روش بندگى و عبوديّت خواهد بود « 1 » .\r\n\r\n\r\n","description":"","footnote":"\r\n( 1 ) . تفسير مجمع البيان ، اين آيه را شامل عموم امّت اسلام صلّى اللّه عليه و إله و سلم و وعده آن را ناظر به فتوحات\r\n","page_name":" 391 ","page_number":391},
  {"content":"\r\n\r\n( 56 )  ( وَ أَقِيمُوا الصَّلاةَ وَ آتُوا الزَّكاةَ وَ أَطِيعُوا الرَّسُولَ لَعَلَّكُمْ تُرْحَمُونَ )  : ( و نماز را به پا داريد و زكات بدهيد و از رسول اطاعت كنيد تا شايد مورد رحمت قرار بگيريد . )\r\nنماز تحقّق معناى عبوديّت و بندگى و زكات اداى حق جامعه است و مراد از اطاعت رسول ، نافذ بودن ولايت آن حضرت صلّى اللّه عليه و إله و سلم در امر قضاوت و حكومت است و در آخر براى اشاره به مصلحتى كه در اين دستورات وجود دارد ، فرمود اين اوامر را انجام دهيد كه اميد آن هست تا رحمت الهى شامل حال شما شود و خداوند وعده خود را در مورد شما تحقّق بخشد و خير و صلاح و اتفّاق كلمه حق در جامعه‌اى صالح و متديّن به دين اسلام برقرار شود .\r\n( 57 )  ( لا تَحْسَبَنَّ الَّذِينَ كَفَرُوا مُعْجِزِينَ فِي الْأَرْضِ وَ مَأْواهُمُ النَّارُ وَ لَبِئْسَ الْمَصِيرُ )  : ( هرگز مپندار كه كسانى كه كافرند ، در اين سرزمين خدا را به عجز و ستوه مىآورند ، بلكه جايگاهشان آتش است و چه بد سرانجامى است . )\r\nاين آيه تأكيد وعده سابق است بر استخلاف شايستگان و مؤمنان ، به همين دليل خطاب به رسولخدا مىفرمايد : كه زنهار مپندارى كه كفّار خداى متعال را در زمين عاجز مىكنند و با نيرو و شوكت خود مىتوانند مانع از تحقّق وعدهء الهى گردند ، اين سخن در واقع بشارتى است به رسولخدا صلّى اللّه عليه و إله و سلم كه به زودى دشمنان او سركوب شده و مغلوب خواهند شد و آنگاه به سوى خدا رجوع مىكنند و منزلگاه آنها آتش جهنم است كه بد بازگشتگاهى است ، لذا آنها در دنيا و آخرت مقهور و مغلوب ارادهء پروردگار هستند .\r\n\r\n[ آيهء ( 64 - 58 ) پاره‌اى از احكام دربارهء آداب معاشرت و نهى از بىاعتنائى به دعوت رسولخدا صلّى اللّه عليه و إله و سلم 
  ]\r\n( 58 )  ( يا أَيُّهَا الَّذِينَ آمَنُوا لِيَسْتَأْذِنْكُمُ الَّذِينَ مَلَكَتْ أَيْمانُكُمْ وَ الَّذِينَ لَمْ يَبْلُغُوا الْحُلُمَ مِنْكُمْ ثَلاثَ مَرَّاتٍ مِنْ قَبْلِ صَلاةِ الْفَجْرِ وَ حِينَ تَضَعُونَ ثِيابَكُمْ مِنَ الظَّهِيرَةِ وَ مِنْ بَعْدِ صَلاةِ الْعِشاءِ ثَلاثُ عَوْراتٍ لَكُمْ لَيْسَ عَلَيْكُمْ وَ لا عَلَيْهِمْ جُناحٌ بَعْدَهُنَّ طَوَّافُونَ عَلَيْكُمْ بَعْضُكُمْ عَلى بَعْضٍ كَذلِكَ يُبَيِّنُ اللَّهُ لَكُمُ الْآياتِ وَ اللَّهُ عَلِيمٌ حَكِيمٌ )  : ( اى كسانى كه ايمان آورده‌ايد ، بايد به كسانى كه مالك آنها هستيد و كسانى كه هنوز به سن\r\n\r\n\r\n","description":"","footnote":"\r\nمسلمين در ايام بعد از رحلت پيامبر صلّى اللّه عليه و إله و سلم ، و يا مربوط به دوران ظهور حضرت مهدى ( عج ) دانسته و مخاطب آن را اهل بيت عليه السّلام خوانده است .\r\n","page_name":" 392 ","page_number":392},
  {"content":"\r\n\r\nبلوغ نرسيده‌اند ، دستور دهيد تا در شبانه‌روز سه وقت از شما اجازه بگيرند ، قبل از نماز صبح و هنگام نيم‌روز كه جامه‌هاى خويش از تن درمىآوريد و بعد از نماز شبانگاه ، اين سه زمان هنگام خلوت شماست و پس از آن مىتوانند بدون اجازه وارد شوند و گناهى بر شما و ايشان نيست كه هنگام تحرّك و برخورد با يكديگر است ، خداوند اين چنين آيات را براى شما بيان مىكند و دانا و فرزانه است )\r\nبدنبال آيات سابق كه مؤمنان را از ورود بدون اجازه به خانه يكديگر منع مىكرد در اينجا به عنوان استثناء از آن حكم عمومى ، مىفرمايد ، غلامان و كنيزان و كودكانى كه به سنّ بلوغ نرسيده‌اند فقط در سه هنگام بايد اجازه بگيرند و بيش از آن برايشان واجب نيست . ظاهرا لفظ آيه فقط شامل غلامان است اما مطابق روايات وارده و اينكه لفظ مذكّر در معناى عام به كار مىرود ، معنا شامل كنيزان نيز مىباشد و مراد از اطفال مذكور در آيه ، كودكانى هستند كه به حدّ تميز رسيده‌اند ولى هنوز بالغ نشده‌اند ، اين افراد در هر روز سه هنگام بايد براى ورود خود اجازه بخواهند ، اوّل ، قبل از نماز فجر دوم ، هنگام ظهر كه افراد به خانه مىآيند و جامه از تن برمىكنند ( يعنى چه بسا در حال خلوت باشند و نخواهند كسى ايشان را ببيند ) و سوم ، بعد از نماز عشاء ، كه مىفرمايد اين سه زمان عورت است براى شما يعنى شايسته نيست غير از شما كسى بر وضع شما مطّلع بشود و مىفرمايد در غير اين سه وقت ، بر شما مانعى نيست كه آنها را مأمور به كسب اجازه نكنيد و برايشان هم مانعى نيست كه از شما طالب اجازه ننمايند ، چون در غير اين سه موقع غلامان و كنيزان دائما در رفت و آمد و خدمتگزارى هستند و خداوند اين چنين احكام دين خود را بيان مىكند و او احوال شما را مىداند و مطابق آنچه حكمت اقتضاء مىكند ، حكم مىنمايد .\r\n( 59 )  ( وَ إِذا بَلَغَ الْأَطْفالُ مِنْكُمُ الْحُلُمَ فَلْيَسْتَأْذِنُوا كَمَا اسْتَأْذَنَ الَّذِينَ مِنْ قَبْلِهِمْ كَذلِكَ يُبَيِّنُ اللَّهُ لَكُمْ آياتِهِ وَ اللَّهُ عَلِيمٌ حَكِيمٌ )  : ( و زمانيكه اطفال شما به سن بلوغ و عقل رسند بايد اجازهء ورود بگيرند ، چنانچه افراد نامبرده قبل از ايشان ، اجازه مىگرفتند ، خدا اين چنين آيات خود را براى شما بيان مىكند و او دانا و حكيم است . )\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nيعنى حكم مذكور در آيهء قبل تا وقتى معتبر است كه كودكان به حدّ بلوغ و رشد عقلى و جسمى برسند و بعد از آن بايد مانند ساير افرادى كه قبلا ذكر شد ، - يعنى مردان و زنان آزاد و بالغ - اجازه بگيرند . و فلسفهء بيان اين احكام هم اين است كه خدا احكام دين خود را به مقتضاى علم و حكمتش براى شما بيان نمايد تا در هر موردى به شيوهء حق و صواب رفتار نماييد .\r\n( 60 )  ( وَ الْقَواعِدُ مِنَ النِّساءِ اللَّاتِي لا يَرْجُونَ نِكاحاً فَلَيْسَ عَلَيْهِنَّ جُناحٌ أَنْ يَضَعْنَ ثِيابَهُنَّ غَيْرَ مُتَبَرِّجاتٍ بِزِينَةٍ وَ أَنْ يَسْتَعْفِفْنَ خَيْرٌ لَهُنَّ وَ اللَّهُ سَمِيعٌ عَلِيمٌ )  : ( و زنان وامانده كه ديگر اميد شوهر كردن ندارند ، به شرط اينكه زينت خود را نمايش ندهند ، گناهى متوجّهشان نيست اگر جامهء خود را بگذارند و در عين حال عفاف ورزيدن و خوددارى براى آنها بهتر است و خدا شنوا و داناست . )\r\n( قواعد ) يعنى زنان سالخورده‌اى كه كسى رغبتى به مباشرت و نكاح با ايشان نداشته باشد و بعضى گفته‌اند منظور زنان يائسه است .\r\nو ( تبرّج ) به معناى اظهار محاسن و زيبائيهايى است كه بايد آنها را بپوشاند اين آيه استثنايى از حكم عمومى حجاب است ، يعنى زنان مسّنى كه اميد ازدواج ندارند ، مىتوانند حجاب را مراعات نكنند ، البته در صورتى كه خودنمايى و زينت نداشته باشند ، اما در ادامه مىفرمايد براى همين زنان هم پوشيدگى بهتر از خودنمايى است و خدا شنواست يعنى آنچه را كه زنان به مقتضاى فطرتشان درخواست دارند مىشنود و داناست يعنى احكامى را كه به آن محتاج هستند مىشناسد .\r\n( 61 )  ( لَيْسَ عَلَى الْأَعْمى حَرَجٌ وَ لا عَلَى الْأَعْرَجِ حَرَجٌ وَ لا عَلَى الْمَرِيضِ حَرَجٌ وَ لا عَلى أَنْفُسِكُمْ أَنْ تَأْكُلُوا مِنْ بُيُوتِكُمْ أَوْ بُيُوتِ آبائِكُمْ أَوْ بُيُوتِ أُمَّهاتِكُمْ أَوْ بُيُوتِ إِخْوانِكُمْ أَوْ بُيُوتِ أَخَواتِكُمْ أَوْ بُيُوتِ أَعْمامِكُمْ أَوْ بُيُوتِ عَمَّاتِكُمْ أَوْ بُيُوتِ أَخْوالِكُمْ أَوْ بُيُوتِ خالاتِكُمْ أَوْ ما مَلَكْتُمْ مَفاتِحَهُ أَوْ صَدِيقِكُمْ لَيْسَ عَلَيْكُمْ جُناحٌ أَنْ تَأْكُلُوا جَمِيعاً أَوْ أَشْتاتاً فَإِذا دَخَلْتُمْ بُيُوتاً فَسَلِّمُوا عَلى أَنْفُسِكُمْ تَحِيَّةً مِنْ عِنْدِ اللَّهِ مُبارَكَةً طَيِّبَةً كَذلِكَ يُبَيِّنُ اللَّهُ لَكُمُ الْآياتِ لَعَلَّكُمْ تَعْقِلُونَ )  : ( نه براى كور مانعى هست ، نه براى\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nلنگ ، نه براى بيمار و نه براى شما كه از خانه‌هاى خود يا خانه‌هاى پدرانتان يا مادرانتان يا برادران يا خواهران يا عموها يا عمّه‌ها يا دائيها يا خاله‌ها يا خانه‌اى كه كليدش را به شما سپرده‌اند يا خانهء دوستانتان چيزى را به صورت فردى يا جمعى بخوريد و يا تصرّفات محدودى نماييد ، و زمانيكه به خانه‌اى وارد شديد به خودتان سلام كنيد كه درودى از جانب خدا و مبارك و پاكيزه است اين چنين خدا آيه‌ها را براى شما بيان مىكند ، تا شايد تعقّل كنيد . )\r\nمىفرمايد بر كور و لنگ و مريضى كه عيب و نقصى در اعضاء خود دارند و احيانا نمىتوانند رزق خود را با عمل خود كسب كنند حرجى نيست كه از خانه‌هاى نامبردگان خويشاوند و يا كسانى كه آنها را امين مىدانند و يا خانهء دوستان خود ، چيزى بخورند و رفع حاجت نمايند ، همچنين ساير مؤمنان نيز حق دارند كه از خانهء افراد نامبرده چيزى بخورند ، البته به مقدارى كه به آن احتياج دارند ، نه به حدّ اسراف و فساد انگيزى . لذا در دين اسلام خانه نامبردگان با خانهء خود فرد تفاوتى ندارد ، چون مؤمنان اولياء يكديگرند و در حفظ منافع يكديگر كوشا هستند ، بنابراين ايرادى ندارد كه در خانه يكديگر به طور دسته جمعى يا پراكنده چيزى بخورند و يا تصرّفات محدودى بنمايند ، و مراد از خانه خودتان ، خانه فرزندان و خانه همسران است .\r\nآنگاه به ذكر مسأله ادب هنگام ورود مىپردازد و مىفرمايد هنگام ورود بر خودتان سلام كنيد ، يعنى بر هر كسى كه داخل خانه باشد ، سلام كنيد چون مسلمانان همه با هم يكى هستند و خدا همه آنها را از يك نسل واحد آفريده و همه ايشان در عقيده و ايمان يكى هستند ، از همين عبارت استفاده مىشود كه وقتى كسى بر خانه‌اى وارد مىشود سلام كند و اهل خانه نيز جواب سلام او را بدهند و اين سلام ، تحيتّى از ناحيه خداست كه او آن را تشريع كرده و حكمش را نازل فرموده و سلام درودى مبارك و داراى خير بسيار و باقى و طيّب است چون با نفس بشر سازگار و ملائم مىباشد و باعث گسترش امنيّت و سلامتى مىگردد و امنيّت و سلامتى پاكيزه‌ترين چيزى است كه بايد ميان دو نفر كه به يكديگر برمىخورند ، برقرار باشد .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nو خدا اين چنين احكام دينى را بيان مىكند تا شايد مردم به معالم دين خود آگاهى بيابند و به آن عمل كنند .\r\n( 62 )  ( إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ وَ إِذا كانُوا مَعَهُ عَلى أَمْرٍ جامِعٍ لَمْ يَذْهَبُوا حَتَّى يَسْتَأْذِنُوهُ إِنَّ الَّذِينَ يَسْتَأْذِنُونَكَ أُولئِكَ الَّذِينَ يُؤْمِنُونَ بِاللَّهِ وَ رَسُولِهِ فَإِذَا اسْتَأْذَنُوكَ لِبَعْضِ شَأْنِهِمْ فَأْذَنْ لِمَنْ شِئْتَ مِنْهُمْ وَ اسْتَغْفِرْ لَهُمُ اللَّهَ إِنَّ اللَّهَ غَفُورٌ رَحِيمٌ )  : ( مؤمنان فقط كسانى هستند كه به خدا و پيامبرش ايمان آورده‌اند و زمانيكه با او در كارى عمومى باشند ، تا زمانيكه از وى اجازه نگيرند ، نمىروند ، همانا كسانى كه از تو اجازه مىگيرند ، همان كسانى هستند كه به خدا و پيامبرش ايمان يافته‌اند . پس زمانيكه براى بعضى كارهايشان از تو اجازه خواستند به هر كدام كه خواستى اجازه بده و براى آنها آمرزش بخواه ، همانا خدا آمرزنده و مهربان است . )\r\nمىفرمايد : مؤمنان حقيقى كسانى هستند كه به وحدانيّت خدا و رسالت پيامبر اعتقاد قلبى دارند و چون با او بر سر امرى از امور عمومى اجتماع و اتّفاق مىكنند - مانند امور جنگى و امثال آن - اقدامى نمىكنند ، تا زمانيكه از او اجازه بگيرند و اين امرى دو طرفه و ملازم است يعنى به عكس ، فقط كسانى از پيامبر كسب اجازه مىكنند كه به خدا و رسولش اعتقاد و ايمان حقيقى دارند ، و در ادامه خداوند به رسول گرامى خود اختيار مىدهد تا به هر كس كه خواست اجازهء رفتن بدهد و به هر كس خواست ندهد و در نهايت براى دلخوش ساختن مؤمنان و رحمتى براى آنان ، به پيامبر دستور مىدهد تا از خدا برايشان طلب مغفرت كند تا خدا نقائص آنها را پوشانده و از گناهان كوچك ايشان چشم‌پوشى نمايد .\r\n( 63 )  ( لا تَجْعَلُوا دُعاءَ الرَّسُولِ بَيْنَكُمْ كَدُعاءِ بَعْضِكُمْ بَعْضاً قَدْ يَعْلَمُ اللَّهُ الَّذِينَ يَتَسَلَّلُونَ مِنْكُمْ لِواذاً فَلْيَحْذَرِ الَّذِينَ يُخالِفُونَ عَنْ أَمْرِهِ أَنْ تُصِيبَهُمْ فِتْنَةٌ أَوْ يُصِيبَهُمْ عَذابٌ أَلِيمٌ )  : ( خطاب نمودن پيامبر را در ميان خودتان مانند خطاب كردن يكديگر ، قرار ندهيد ، خداوند كسانى از شما را كه پنهانى از زير بار تكليف شانه خالى مىكنند ، مىشناسد ، پس بايد كسانى كه با امر او مخالفت مىكنند بترسند از اينكه فتنه و بليّه و يا\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nعذابى دردناك به ايشان برسد . )\r\nمىفرمايد : دعوت رسولخدا از مردم براى امرى از امور ايشان مانند دعوت به ايمان و عمل صالح يا مشورت در امور اجتماعى و . . . را ، مانند ساير دعوتها و امور ميان خودتان ، ننماييد ، يعنى دعوت رسولخدا را مثل دعوت يك فرد عادى از ميان خودتان قرار ندهيد ، و با حيله و تزوير از زير بار دعوت او شانه خالى نكنيد ، بلكه به او گرويده و در هر چه شما را به سوى آن دعوت مىكند ، او را اجابت كنيد . به همين دليل هم در ادامه مىفرمايد خداوند كسانى را كه به آرامى و پنهانى خود را از زير بار تكليف بيرون مىكشند و خود را پشت سر ديگران مخفى مىكنند و به آنها پناهنده مىشوند و اعتنايى به دعوت رسول ندارند ، مىشناسد . و آنگاه در مقام تحذير و تهديد اين افراد مىفرمايد :\r\nبايد كسانى كه از امر و دعوت رسولخدا سرپيچى مىكنند از وقوع بلا ، يا نزول عذابى دردناك برحذر باشند يعنى مخالفت با رسول متعاقبا وقوع بلا يا عذاب را در پى خواهد داشت « 1 » .\r\n( 64 )  ( أَلا إِنَّ لِلَّهِ ما فِي السَّماواتِ وَ الْأَرْضِ قَدْ يَعْلَمُ ما أَنْتُمْ عَلَيْهِ وَ يَوْمَ يُرْجَعُونَ إِلَيْهِ فَيُنَبِّئُهُمْ بِما عَمِلُوا وَ اللَّهُ بِكُلِّ شَيْءٍ عَلِيمٌ )  : ( آگاه باشيد همانا هر چه در آسمانها و زمين است از آن خداست ، او مىداند كه شما در چه حالى هستيد ، و روزى كه به سوى او باز گردانده شوند آنها را از آنچه عمل كرده‌اند خبردار مىكند و خدا به همه چيز داناست . )\r\nاين آيه گوياى عموميّت ملك و تدبير خداست . يعنى همه چيز بدون استثناء مملوك خدا و قائم به اوست ، پس خدا به آن چيز و جميع خصوصيّات آن علم دارد و آنچه را كه او به آن محتاج و نيازمند است مىداند ، لذا خدا به جميع احوال انسانها - كه يكى از موجودات عالم هستند - آگاه است مىداند كه ايشان در زندگى خود به چه احكام و شرايع دينى نياز دارند و همان را براى آنها واجب و لازم مىگرداند و شمول علم الهى ،\r\n\r\n\r\n","description":"","footnote":"\r\n( 1 ) . در تفسير قمى ج 2 ، از قول ائمه عليه السّلام نقل شده است كه مراد از اين آيه آن است كه رسولخدا صلّى اللّه عليه و إله و سلم را مثل يك مرد عادى صدا نزنيد و نگوييد : يا محمد ، بلكه بگوييد : يا رسول اللّه و يا نبى اللّه .\r\n","page_name":" 397 ","page_number":397},
  {"content":"\r\n\r\nدنيا و آخرت را دربرمىگيرد ، يعنى همچنانكه خداوند در دنيا عالم به احوال انسانهاست در قيامت نيز كه همه بسوى او باز مىگردند ، هر كسى را به حقيقت عملى كه كرده ، خبر مىدهد و او نسبت به هر چيز داناست . با اين آيه مردم را بر اطاعت و انقياد نسبت به احكام شرع ، تشويق و تحريك نموده تا شرع را بپذيرند و مطابق آن عمل كنند ، چون خداوند آن را منطبق بر حوائج مردم تشريع كرده و در قيامت نيز آنها را از حقيقت اعمالشان باخبر خواهد كرد .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n\r\nسورهء فرقان\r\nبسم اللّه الرّحمن الرّحيم\r\nغرض سوره : بيان اينكه رسالت از جانب خداست ، و دفع كردن اين معنا كه قرآن از جانب غير خدا باشد و نيز احتجاج و استدلال بر يگانگى خداوند .\r\n\r\n[ آيهء ( 3 - 1 ) اثبات مالكيّت مطلق خداوند و نفى فرزند و شريك از ساحت ربوبى 
  ]\r\n( 1 )   ( تَبارَكَ الَّذِي نَزَّلَ الْفُرْقانَ عَلى عَبْدِهِ لِيَكُونَ لِلْعالَمِينَ نَذِيراً )   : ( مبارك و پر خير است آن خدايى كه اين فرقان را بر بندهء خويش نازل كرد تا براى جهانيان بيم رسان باشد . )\r\n( بركت ) به معناى ثبوت خير در هر چيزى است .\r\nو ( فرقان ) به معناى ( فرق ) مىباشد و اگر قرآن كريم فرقان ناميده شده به جهت آن است كه جدا كننده حقّ از باطل است و آيات آن جدا جدا نازل شده .\r\nمىفرمايد : خير بسيار براى خداى تعالى محقّق است ، كه فرقان را بر بندهء خود محمد صلّى اللّه عليه و إله و سلم نازل كرده و اين خير كثير عايد خلائق مىشود و اين كتاب حقّى است كه از جانب خدا براى هدايت عالميان - يعنى همهء انس و جنّ - نازل شده و به دليل حق بودن ، مىتواند ميان حق و باطل جدائى اندازد و معيار تشخيص حقّ از باطل باشد و هدف از نزول اين فرقان اين است كه براى جميع عالميان بيم دهنده بوده و ايشان را از نتيجه انكار پيامبران و نزول عذاب انداز كند .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n( 2 )  ( الَّذِي لَهُ مُلْكُ السَّماواتِ وَ الْأَرْضِ وَ لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ خَلَقَ كُلَّ شَيْءٍ فَقَدَّرَهُ تَقْدِيراً )  : ( همان كه فرمانروايى آسمانها و زمين مخصوص اوست و هرگز فرزندى نگرفته و در فرمانروايى شريكى ندارد ، و همه چيز را آفريده و آن را اندازه كرده ، اندازه‌اى دقيق )\r\nيعنى خداوند تنها ملك و مالك مطلق آسمانها و زمين است و مىتواند هر گونه تصرّفى در آنها بنمايد و آنها به هيچ وجه از خود استقلالى ندارند و حكم و اداره و گردش آسياى هستى مختصّ به خداى متعال است و اين مالكيّت مطلق ، حاجتى براى فرزند گرفتن باقى نمىگذارد ، چون فرزند گرفتن براى يكى از اين دو حاجت است : 1 - محدوديّت بقاء و لزوم وجود جانشين و 2 - عدم قدرت تدبير و محدوديّت آن ، و هر دوى اين فرضها در مورد خداوند باطل است چون او موجود سرمدى و بدون فناست و نيازى به جانشين ندارد و از طرف ديگر فرمانروا و قادر مطلق است و هر چه اراده كند محقّق مىشود لذا نيازى به اخذ فرزند ندارد . كه اين كلام ردّ بر مشركين و نصارى است كه براى خداوند قائل به فرزند هستند .\r\nدر مرحله بعدى وجود شريك در ملك را نفى مىنمايد ، چون احتياج به شريك در صورتى متصوّر است كه ملك قادر به اداره جميع امور ملك خود نباشد يا ملك او شامل همه چيز نباشد ، در حالى كه ملك خدا عام و محيط بر همه موجودات عالم و همهء جهات وجودى آنهاست و هيچ چيز از تحت سلطهء مالكيّت خدا بيرون نيست ، اين كلام نيز ردّ بر مشركين است كه آلهه را شريك خدا مىپندارند .\r\nو در مرحلهء آخر هم خلقت و تدبير همهء موجودات را به خداى متعال اختصاص مىدهد ، چون او رب العالمين و مالك آسمانها و زمين و متصرّف و حاكم در آنهاست و اين امر مستلزم قيام خلقت و تقدير و تدبير آن به خداى تعالى است ، لذا او داراى ملك و تدبير است و پروردگار عظيمى است كه هيچ ربّى به غير او نيست .\r\n( 3 )  ( وَ اتَّخَذُوا مِنْ دُونِهِ آلِهَةً لا يَخْلُقُونَ شَيْئاً وَ هُمْ يُخْلَقُونَ وَ لا يَمْلِكُونَ لِأَنْفُسِهِمْ ضَرًّا وَ لا نَفْعاً وَ لا يَمْلِكُونَ مَوْتاً وَ لا حَياةً وَ لا نُشُوراً )  : ( ولى آنها به غير خدا ، خدايانى\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nگرفتند كه چيزى خلق نكنند و خودشان مخلوقند ، اختيار سود و زيان خويش را ندارند و مالك مرگ و زندگى و تجديد حيات نيستند )\r\nمنظور آيه مشركين هستند كه بتهايى را كه به دست خود درست مىكردند به الوهيّت مىگرفتند ، در حالى كه اين معبودها جز نام الوهيّت هيچ يك از صفات الوهيّت را نداشتند ، نه تنها قادر بر خلق كردن نبودند ، بلكه خودشان مخلوق و مصنوع پرستندگان خود بودند . از جانب ديگر آنها مالك و قادر بر هيچ نفع و ضررى براى خودشان هم نمىباشند چه رسد به اينكه بخواهند نفعى را متوجّه بندگان خود نموده و يا ضررى را از آنها دفع كنند ، همچنين اين بتها مالك مرگ و زندگى نيستند تا بتوانند به عباد خود حيات ببخشند يا مرگ را از آنها دور كنند و نيز مالك و صاحب اختيار امر بعث و زنده كردن خلائق نمىباشند تا بتوانند مردم را به دلخواه خود مبعوث و زنده كرده و آنها را جزا بدهند . لذا اين معبودهاى مشركان هيچ يك از صفات الوهيّت و ربوبيّت را ندارند و إله و ربّ آنها كسى است كه داراى اين صفات باشد و او خداى متعال است .\r\n\r\n[ آيهء ( 20 - 4 ) حكايت طعنه‌ها و افترائاتى كه كفّار عرب دربارهء قرآن به رسول اللّه صلّى اللّه عليه و إله و سلم مىزدند و بيان جواب خداى تعالى به سخنان آنها و مقايسهء بين احوال دوزخيان و بهشتيان 
  ]\r\n( 4 )  ( وَ قالَ الَّذِينَ كَفَرُوا إِنْ هَذا إِلَّا إِفْكٌ افْتَراهُ وَ أَعانَهُ عَلَيْهِ قَوْمٌ آخَرُونَ فَقَدْ جاؤُ ظُلْماً وَ زُوراً )  : ( كسانى كه كافرند گويند ، اين ادعا جز دروغى نيست كه او آن را ساخته و گروهى ديگر او را به اين مورد يارى كرده‌اند ، به تحقيق ستم و دروغى را پيش آورده‌اند . )\r\nمىفرمايد : كفّار عرب - و نه مطلق مشركين - مىگويند اين قرآن نيست ، جز يك كلامى كه از وجهه‌اى كه بايد داشته باشد منحرف است ، چون كلام خود محمد صلّى اللّه عليه و آله و سلم است كه آن را به خدا نسبت داده و در اين افتراء جمعى از اهل كتاب هم او را يارى كرده‌اند و به او ايمان آورده‌اند ولى اين كافران با اين كلام خود ستم و سخن كاذبى را اظهار داشته‌اند « 1 » .\r\n\r\n\r\n","description":"","footnote":"\r\n( 1 ) . در روايات آمده كه مراد از ( قوم آخرون ) « عداس » مولاى حوطيب بن عبد العزّى و ( يسار ) مولاى علاء بن حضرمى و « جبر » مولاى عامر بوده‌اند كه هر سه از اهل كتاب بودند ولى با شنيدن قرآن به آن ايمان آوردند .\r\n","page_name":" 401 ","page_number":401},
  {"content":"\r\n\r\n( 5 )  ( وَ قالُوا أَساطِيرُ الْأَوَّلِينَ اكْتَتَبَها فَهِيَ تُمْلى عَلَيْهِ بُكْرَةً وَ أَصِيلًا )  : ( و گفتند داستانهاى گذشتگان است كه آن را مىنويسند و بامداد و پسين به او القاء مىكنند )\r\nدر ادامهء نقل قول كفار مىفرمايد ، اينها گفتند كه قرآن اخبار خرافى و افسانه‌هاى پيشينيان است و همان گروهى كه او را مدد مىكنند ، آن اخبار و افسانه‌ها را برايش به استدّعاى خود او ، تدريجا مىنويسند و آنقدر املاء و القاء مىكنند تا حفظ شود و سپس او آنها را به عنوان كلام خدا براى مردم مىخواند . و عبارت ( بكرة و اصيلا ) كنايه از اوقات متوالى و پشت سر هم است .\r\n( 6 )  ( قُلْ أَنْزَلَهُ الَّذِي يَعْلَمُ السِّرَّ فِي السَّماواتِ وَ الْأَرْضِ إِنَّهُ كانَ غَفُوراً رَحِيماً )  :\r\n( بگو آن را كسى نازل فرموده كه در آسمانها و زمين داناى اسرار است و همانا او آمرزنده و مهربان مىباشد )\r\nدر اين آيه خطاب به رسول گرامى خود مىفرمايد ، تا جواب طعنه و تكذيب كفّار را بدهد و ثابت كند كه قرآن افتراء به خدا و افسانه خرافى و حاصل املاء و القاء ديگران نيست ، بلكه قرآن حقيقتى است كه آن را خداوندى نازل فرموده كه امور خفيّه و بواطن امور آسمانها و زمين را مىداند و لذا كتاب قرآن هم مشتمل بر اسرارى است كه از عقول بشر پنهان است و چنين خدايى به اسرار همين كفّار هم آگاه بوده و مىداند كه باطن و فطرت آنها استدّعاى شمول مغفرت و رحمت الهى را دارد و سعادت و حسن عاقبت را مىطلبد و حقيقت سعادت هم رستگارى در دنيا و آخرت است و چون خداى سبحان غفور و رحيم است ، آنچه را كه آنها به زبان فطرت و سرّ خود مىطلبند اجابت نموده و وسيلهء هدايت و سعادت آنها را كه همين قرآن است نازل فرموده و اين كفّار اگر دعوت قرآن را اجابت كنند ، مغفرت و رحمت الهى شامل حالشان شده و به رستگارى مىرسند و اگر سرپيچى كنند ، از هدايت و سعادت محروم مىمانند .\r\nلذا قرآن از جانب خدا نازل شده و اگر غير اين بود بايد بيانات آن مختلف بوده و گاهى مردم را به سوى خير و سعادت مغفرت و رحمت بخواند و زمانى هم بسوى شرّ و ضرر دعوت كند و آنها را مستوجب عقوبت سازد .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n( 7 )  ( وَ قالُوا ما لِهذَا الرَّسُولِ يَأْكُلُ الطَّعامَ وَ يَمْشِي فِي الْأَسْواقِ لَوْ لا أُنْزِلَ إِلَيْهِ مَلَكٌ فَيَكُونَ مَعَهُ نَذِيراً )  : ( و گفتند : اين چه پيغمبرى است كه همچون مردم عادى غذا مىخورد و در بازارها راه مىرود ، چرا فرشته‌اى با او نازل نشده كه با وى بيم رسان باشد ؟ )\r\n( 8 )  ( أَوْ يُلْقى إِلَيْهِ كَنْزٌ أَوْ تَكُونُ لَهُ جَنَّةٌ يَأْكُلُ مِنْها وَ قالَ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً )  : ( و يا چرا گنجى براى او از آسمان نيافتاده يا باغى ندارد كه از ميوهء آن بخورد ، و ستمگران گويند : جز از مردى جادو شده پيروى نمىكنيد )\r\nكفّار از روى طعنه و استهزاء با استفهام تعجّبى و ريشخند گفتند : اين چه جور پيامبريست كه مثل مردم عادّى غذا مىخورد و در بازارها گام مىزند و منظورشان اين بود كه رسالت الهى با غذا خوردن و راه رفتن و كاسبى در ميان مردم عادّى نمىسازد ، و اتّصال به غيب با ارتباط به مادّيات جمع نمىشود و رسول الهى بايد از اين گونه خصائص مادى منزّه بوده و يكى از ملائكه مقرب خدا باشد و يا لااقل بايد يك فرشته همراه او نازل شود تا امر انذار بوسيلهء او انجام گردد و واسطهء امر رسالت از غيب باشد و در مرحله بعدى مطلب خود را تنزّل دادند و گفتند : به فرض كه رسولى از جنس بشر فرستاده شود و احتياجى هم به نزول ملائكه نباشد ولى لااقل بايد گنجى از آسمان براى او نازل شود كه ديگر براى حوائج مادى خود احتياجى به كار و كسب در بازارها نداشته باشد و اين امر از نزول ملك آسانتر است . و يا آسانتر از آن چرا لااقل باغى ندارد تا از حاصل آن ارتزاق كند و معاش او تأمين شود و رسولخدا مجبور نباشد مانند هر فرد عادى امّتش براى معاش خود تلاش نمايد .\r\nو در آخر براى آنكه بفهماند ، اين افراد پيشنهاد كننده با اين سخنان خود ظلم و جرأت بر خدا و رسول را به نهايت رسانده‌اند ، فرمود ، اين ظالمان خطاب به مؤمنان مىگويند : شما متابعت نمىكنيد جز از يك مرد جادو زده . و منظورشان اين بود كه رسولخدا صلّى اللّه عليه و إله و سلم را بعضى از جادوگران سحر كرده‌اند و در نتيجه خيال مىكند كه رسول است و فرشته وحى بر او نازل مىشود و كتاب بر او نازل مىكند .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n( 9 )  ( انْظُرْ كَيْفَ ضَرَبُوا لَكَ الْأَمْثالَ فَضَلُّوا فَلا يَسْتَطِيعُونَ سَبِيلًا )  : ( بنگر كه چگونه براى تو مثلها زدند و گمراه شدند و نمىتوانند راهى بجويند ) ( امثال ) يعنى ( اشباه ) و شايد هم ( مثل ) به معناى وصف باشد . مىفرمايد : نگاه كن ببين تو را چگونه وصف مىكنند و در مورد تو گمراه شدند به نحوى كه ديگر اميدى به هدايت آنها نيست و با اين گمراهى ديگر نمىتوانند به سوى راه حق برگردند ، چون اينها دربارهء رسولخدا مىگويند :\r\nاو طعام مىخورد و در كوچه و بازار راه مىرود و به همين جهت صلاحيّت رسالت ندارد و او را مردى مسحور خواندند و كتاب الهى را اساطير ناميدند و با اين اوصاف ديگر هيچ روزنه اميدى براى هدايت آنها وجود ندارد چون اينها چون نقطهء مقابل راه هدايت را در پيش گرفته‌اند ، هر قدر بيشتر بروند ، از راه دور تر مىشوند .\r\n( 10 )  ( تَبارَكَ الَّذِي إِنْ شاءَ جَعَلَ لَكَ خَيْراً مِنْ ذلِكَ جَنَّاتٍ تَجْرِي مِنْ تَحْتِهَا الْأَنْهارُ وَ يَجْعَلْ لَكَ قُصُوراً )  : ( بزرگ و پر بركت است آنكه ، اگر بخواهد بهتر از اينها را به تو مىدهد ، بهشتهايى كه در آن جويها روان است و براى تو قصرهايى پديد آورد )\r\n( قصر ) يعنى خانه‌اى محكم و بنايى بلند و كلمه ( ذلك ) اشاره به پيشنهاد گنج و باغى است كه كفّار نمودند .\r\nاين آيه به منزلهء جواب آن كفّار است كه براى طعنه زدن و به عجز آوردن پيامبر و ناراحت نمودن آن حضرت ، به او گفتند : كه اگر تو پيامبر هستى بايد گنج يا باغى داشته باشى و خداوند مىفرمايد بزرگ و پر خير و بركت است آن خدايى كه اگر مىخواست قادر بود كه براى تو برتر از اينها را قرار دهد ، باغهايى كه جويها در زير آن روان باشد و قصرهايى كه از زيبايى و عظمت كسى نتواند آن را وصف كند و البته اينها بهتر از آن چيزهايى است كه اين كفّار از تو توقّع دارند و در اين آيه التفات و اعراض از مخاطبه با كفّار وجود دارد چون آنها قابليت و لياقت مخاطبه را ندارند و خودشان هم به فساد و بطلان پيشنهاداتشان واقف هستند .\r\n( 11 )  ( بَلْ كَذَّبُوا بِالسَّاعَةِ وَ أَعْتَدْنا لِمَنْ كَذَّبَ بِالسَّاعَةِ سَعِيراً )  : ( بلكه اينها رستاخيز را تكذيب مىكنند و ما براى هر كس كه آن را تكذيب كند آتشى افروخته آماده كرده‌ايم )\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nيعنى اين پيشنهادات و اعتراضهاى آنها همه بهانه است و حقيقت امر و علّت انكار نبوّت پيامبر و طعنه و استهزاءشان نسبت به او ، اين است كه ايشان قيامت را قبول ندارند و منكر معاد هستند و براى كسانى كه قائل به حساب و جزا نيستند ، دين و شريعت مفهومى ندارد .\r\nو در ادامه مىفرمايد : ما براى اينها و هر كس ديگر كه منكر معاد باشد آتشى ملتهب و شعله‌ور را آماده كرده‌ايم و اين كلام در حكم تهديد آنهاست .\r\n( 12 )  ( إِذا رَأَتْهُمْ مِنْ مَكانٍ بَعِيدٍ سَمِعُوا لَها تَغَيُّظاً وَ زَفِيراً )  : ( زمانيكه آن آتش از دور به چشمشان برسد جوشش و صفير هول‌انگيز آن را مىشنوند )\r\n( غيظ ) يعنى خشم و غضب شديد و ( تغيّظ ) يعنى اظهار خشم و غيضى كه با جوش و خروش همراه است . و ( زفير ) يعنى آمد و شد نفس كه با فرو رفتن آن دنده‌هاى سينه بالا مىآيد و با بر آمدنش فرو مىنشيند . مىفرمايد : حالت آتش دوزخ چنان است كه اين كفّار وقتى با آن مواجه مىشوند ، آن چنان غليان و جوشش هول‌انگيزى دارد كه از دور اين صفير به گوش آنها مىرسد .\r\n( 13 )  ( وَ إِذا أُلْقُوا مِنْها مَكاناً ضَيِّقاً مُقَرَّنِينَ دَعَوْا هُنالِكَ ثُبُوراً )  : ( و زمانيكه دست بسته به تنگناى آن افكنده شوند در آنجا آرزوى هلاكت مىكنند )\r\nيعنى زمانيكه در روز جزا با دست‌هاى بسته شده با غل و زنجير در جايى تنگ از آتش مىافتند ، آنجا صدايشان به آه و واويلا بلند مىشود و آرزوى مرگ و هلاكت مىكنند .\r\n( 14 )  ( لا تَدْعُوا الْيَوْمَ ثُبُوراً واحِداً وَ ادْعُوا ثُبُوراً كَثِيراً )  : ( يك بار هلاكت نخواهيد بلكه بسيار آرزوى هلاكت كنيد )\r\nمىفرمايد : اين استغاثه و آه و واويلا براى رهايى از شدّت عذاب هيچ فايده‌اى ندارد چون روز قيامت روز جزاست و بس - نه روز عمل و حيله به كار بردن - پس چه يك بار آرزوى هلاكت كنيد و چه بارها آن را بگوييد فرقى به حالتان نمىكند و عذاب شما ابدى است و در هر زمان و در هر نوع از عذاب آه و واويلاى شما ادامه خواهد داشت .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\n( 15 )  ( قُلْ أَ ذلِكَ خَيْرٌ أَمْ جَنَّةُ الْخُلْدِ الَّتِي وُعِدَ الْمُتَّقُونَ كانَتْ لَهُمْ جَزاءً وَ مَصِيراً )  :\r\n( بگو آيا اين وضع بهتر است يا بهشت جاويدى كه به پرهيزگاران وعده داده شده و پاداش و سرانجام آنهاست ؟ )\r\n( ذلك ) اشاره به آتش جهنم و اوصاف آن است .\r\nخطاب به رسول اكرم صلّى اللّه عليه و آله و سلم مىفرمايد : از اينها بپرس كه آيا اين آتش جهنم بهتر است يا بهشت جاودان ؟ و اين سؤالى است كه پاسخ آن بديهى است و هيچ عاقلى در جواب آن ترديد نمىكند . ولى اينها اگر جانب حق را اختيار كنند ، همين سخنشان اعتراف به آن چيزهايى است كه انكار مىكردند و اگر هم جانب باطل را برگزينند ، رسوا و مفتضح مىشوند به هر جهت در اين آيه مىفرمايد كه بهشت جاودان فناناپذير ، پاداش تقواى پرهيزگاران و محلّ بازگشت ايشان است كه سرانجام به سوى آن باز مىگردند .\r\nهمچنانكه در جاى ديگر مىفرمايد :  « إِنَّ الْمُتَّقِينَ فِي جَنَّاتٍ وَ عُيُونٍ  « 1 » همانا پرهيزگاران در بهشتها و چشمه سارهايند »\r\n( 16 )  ( لَهُمْ فِيها ما يَشاؤُنَ خالِدِينَ كانَ عَلى رَبِّكَ وَعْداً مَسْؤُلًا )  : ( براى ايشان در آن بهشت آنچه بخواهند خواهد بود در حالى كه جاودانه مىباشند وعده‌اى كه بر عهده پروردگار توست و همه آن را درخواست مىكنند )\r\nيعنى اهل تقوا در بهشت از ناحيه خدا و به واسطه تمليك او مالك چنين مقاماتى هستند ، كه هر چه بخواهند دارا مىشوند ، امّا بايد دانست كه خواست آنها هم جز به چيزى كه خداوند آن را مىپسندد تعلق نمىگيرد و آن همان خير و سعادتى است كه مستحقّ آن شده‌اند و با آن به كمال مىرسند و نه خود و نه غير از آن امر متضرّر نمىگردند . به خلاف اهل آتش كه به حكم آيه  ( وَ حِيلَ بَيْنَهُمْ وَ بَيْنَ ما يَشْتَهُونَ  « 2 » ميان آنها و آنچه دوست بدارند و بخواهند حائل و مانعى افكنده مىشود )\r\nدر آخر نيز مىفرمايد : اين وعده‌اى كه به متقّين داده شد ، وعده‌ايست بر عهدهء پروردگارت كه خود وفاى به آن را بر خويش واجب كرده ، و متقّين با زبان حال و\r\n\r\n\r\n","description":"","footnote":"\r\n( 1 ) . سورهء حجر ، آيهء 45 .\r\n( 2 ) . سورهء سباء ، آيهء 54 .\r\n","page_name":" 406 ","page_number":406},
  {"content":"\r\n\r\nاستعداد خود ، آن را درخواست نموده و با زبان قال و نيايش‌هاى خود از درگاه الهى مسألت كرده بودند و يا بدين جهت بود كه ملائكه اين درخواست را براى متقّين كرده بودند ، همچنانكه مىفرمايد  ( رَبَّنا وَ أَدْخِلْهُمْ جَنَّاتِ عَدْنٍ  « 1 » ملائكه گويند : پروردگارا آنان را وارد بهشتهاى جاويد فرما )\r\nو يا آنكه جهت آن ، همهء اين درخواستها بوده است .\r\n( 17 )  ( وَ يَوْمَ يَحْشُرُهُمْ وَ ما يَعْبُدُونَ مِنْ دُونِ اللَّهِ فَيَقُولُ أَ أَنْتُمْ أَضْلَلْتُمْ عِبادِي هؤُلاءِ أَمْ هُمْ ضَلُّوا السَّبِيلَ )  : ( و روزى كه ايشان و آنچه را به غير خدا مىپرستيدند محشور كند . و گويد : شما اين بندگان را گمراه كرديد ، يا خودشان راه را گم كردند ؟ )\r\nيعنى روزى كه كفّار و معبودهايى كه به غير خدا مىپرستيدند ( شامل و ملائكه و افراد بشرى و بتها و يا آنكه فقط شامل بتها باشد ) محشور گردند به معبودهاى آنها گفته مىشود آيا شما اين بندگان كافر مرا گمراه كرديد ، يا خودشان ضلالت را بر هدايت اختيار كردند ؟ !\r\n( 18 )  ( قالُوا سُبْحانَكَ ما كانَ يَنْبَغِي لَنا أَنْ نَتَّخِذَ مِنْ دُونِكَ مِنْ أَوْلِياءَ وَ لكِنْ مَتَّعْتَهُمْ وَ آباءَهُمْ حَتَّى نَسُوا الذِّكْرَ وَ كانُوا قَوْماً بُوراً )  : ( گويند : منزّهى تو ، اى خدا ما را سزاوار نبود كه به غير تو اوليائى بگيريم ، ولى تو آنها و پدرانشان را نعمت بخشيدى و در نتيجه ، ياد تو را فراموش كردند و گروهى هلاكت زده شدند )\r\nمعبودهاى مشركين در پاسخ خداى متعال ابتدا ، ادب عبوديّت را بجا آورده و او را منزّه از شرك مىخوانند و در ادامه مىگويند : براى ما سزاوار نبود كه غير از تو اوليائى بگيريم ، يعنى اين كار صحيح و عقلانى نبود كه ما پرستش را كه مخصوص توست به غير تو تعّدى دهيم ، اما اين مشركين خودشان ما را خدا فرض كرده و پرستيدند و ما را اوليائى به غير تو در نظر گرفتند .\r\nبلكه علت گمراهى آنها اين بود كه خداوندا تو ، به آنها نعمت فراوان بخشيدى و آنها را بواسطهء آن در معرض ابتلاء و امتحان قرار دادى و آنها آنقدر در مستى نعمت\r\n\r\n\r\n","description":"","footnote":"\r\n( 1 ) . سورهء مؤمن ، آيهء 8 .\r\n","page_name":" 407 ","page_number":407},
  {"content":"\r\n\r\nغوطه‌ور شدند كه ياد و ذكر تو را كه توسط پيامبرانت بسويشان آمد فراموش كردند و شرك ورزيدند و به سبب همين اعمال و فرو رفتن در شهوات و تمايلات نفسانى گروهى هلاك شده و فاسد گشتند .\r\n( 19 )  ( فَقَدْ كَذَّبُوكُمْ بِما تَقُولُونَ فَما تَسْتَطِيعُونَ صَرْفاً وَ لا نَصْراً وَ مَنْ يَظْلِمْ مِنْكُمْ نُذِقْهُ عَذاباً كَبِيراً )  : ( به تحقيق خدايانتان شما را در آنچه دربارهء آنها مىگوييد تكذيب مىكنند ديگر قدرت دفع عذاب از خود و يارى خود نداريد و هر كس از شما كه مرتكب ظلم شرك گشته ، به او عذابى بزرگ مىچشانيم )\r\nيعنى با وجود اينكه شما اين معبودها را ولىّ و آلهه خود گرفتيد ، اما آنها همهء اين معانى را تكذيب كردند و الوهيّت و ولايت را از خود نفى نمودند ، و آنچه را شما دربارهء آنها مىگفتيد ، كه اينها قادر بر رفع سؤ از بندگان و يارى كردن ايشان هستند ، همه را تكذيب كردند ، پس شما بت‌پرستان ديگر چه مىتوانيد بكنيد ، نه مىتوانيد بواسطهء اين عبادت عذاب را از خود برانيد و نه به سبب آن معبودها قادر بر يارى خود هستيد . البته اين در صورتى است كه مطابق قرائت عاصم ( تستطيعون ) خوانده شود ، اما مطابق قرائت ساير قراء آيه به نحو ( يستطيعون ) تلاوت شده و اين معنا با سياق سازگارتر است كه در اين صورت معنا چنين خواهد بود كه اين معبودها شما را تكذيب كردند و به هيچ وجه قادر بر رفع عذاب و يارى شما نيستند .\r\nبه هر صورت در آخر مىفرمايد ، حكم الهى چنان است كه هر كس مرتكب ظلم و معصيّت - خصوصا شرك - شود ، او را به عذابى بزرگ مبتلا مىكنيم و اين حكم نفوذ و جريانى دارد كه هيچ چيز نمىتواند مانع آن شود .\r\n( 20 )  ( وَ ما أَرْسَلْنا قَبْلَكَ مِنَ الْمُرْسَلِينَ إِلَّا إِنَّهُمْ لَيَأْكُلُونَ الطَّعامَ وَ يَمْشُونَ فِي الْأَسْواقِ وَ جَعَلْنا بَعْضَكُمْ لِبَعْضٍ فِتْنَةً أَ تَصْبِرُونَ وَ كانَ رَبُّكَ بَصِيراً )  : ( و ما پيش از تو پيامبرانى را نفرستاديم جز آنكه ، آنها نيز غذا مىخوردند و در بازارها قدم مىزدند ، ما بعضى از شما را مايهء امتحان بعض ديگر قرار داده‌ايم ، آيا صبورى مىكنيد ؟ و پروردگار تو بيناست )\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nيعنى اى محمد صلّى اللّه عليه و إله و سلم تو اولين پيامبرى نيستى كه خصوصيّات بشرى دارى و غذا مىخورى و به كسب معاش اشتغال دارى ، همچنانكه در جاى ديگر مىفرمايد  ( قُلْ ما كُنْتُ بِدْعاً مِنَ الرُّسُلِ  « 1 » بگو من پيامبرى نوظهور نيستم ) بلكه همه پيامبران در خواصّ بشرى مانند تو و ساير مردمند ، بدون اينكه ضررى به دعوت و رسالتشان وارد شود و علّت اين امر آنست كه ما بعضى از مردم را وسيلهء امتحان بعضى ديگر قرار داده‌ايم ، از آن جمله رسولان باعث امتحان مردم هستند و به وسيله آنها اهل ايمان از اهل شك و پيروان هوى و هوس ، از طالبان حق متمايز مىشوند . پس آيا صبر و خويشتندارى مىكنيد ؟ و مراد از صبر همه اقسام صبر - صبر بر تلخى مصائب و صبر در طاعت خدا و صبر در برابر ارتكاب معصيّت و ترك آن - است . به هر جهت بدان كه پروردگارت بيناست پس به صواب و صحيح هر امرى داناست و هر امرى را در موضع مناسب آن قرار مىدهد و نظام اتّم عالم هم بر همين منوال جريان دارد و هدف نظام عالم ، كمال هر فرد ، از راه پيمودن طريق سعادت و يا شقاوت به حسب استحقاق و استعداد ذاتى اوست ، و لازمهء اين امر آن است كه سنّت امتحان در ميان همهء افراد - من جمله انبياء - گسترش يابد و هيچكس از آن مستثنى نباشد .\r\n\r\n[ آيهء ( 31 - 21 ) بيان احتجاج در ردّ كفّارى كه رسالت پيامبر صلى اللّه عليه و إله و سلم را انكار مىكردند و شرح احوال و اقوال آنان در قيامت 
  ]\r\n( 21 )  ( وَ قالَ الَّذِينَ لا يَرْجُونَ لِقاءَنا لَوْ لا أُنْزِلَ عَلَيْنَا الْمَلائِكَةُ أَوْ نَرى رَبَّنا لَقَدِ اسْتَكْبَرُوا فِي أَنْفُسِهِمْ وَ عَتَوْا عُتُوًّا كَبِيراً )  : ( كسانى كه اميد ديدار ما را ندارند ، گويند : چرا فرشتگان به ما نازل نمىشوند ؟ يا چرا پروردگار خويش را نمىبينيم ؟ به تحقيق كه خود را بزرگ شمردند و زياده‌روى بسيارى كردند )\r\nيعنى افرادى كه منكر معاد و بازگشت بسوى پروردگارشان هستند مىگويند : چرا فرشتگان بر ما نازل نمىشوند و يا ما پروردگار را نمىبينيم تا در اين صورت رسالت تو را تصديق كنيم ؟ و محتواى گفتار آنها اين است كه اگر نزول فرشته بر يك فرد بشر و يا تكلّم خدا با او ممكن باشد ، ما هم كه مانند تو بشر هستيم ، بايد اين امور براى ما هم ممكن بشود ، در واقع خطاب به پيامبر مىگويند : تو معتقدى خدا ربّ توست و به تو\r\n\r\n\r\n","description":"","footnote":"\r\n( 1 ) . سورهء احقاف ، آيهء 9 .\r\n","page_name":" 409 ","page_number":409},
  {"content":"\r\n\r\nعلاقه‌مند است و به همين دليل تو را از ميان همهء افراد بشر براى تكلّم با خود اختصاص داده ، و خدا پروردگار ما نيز هست ، پس چرا با ما حرف نمىزند و خود را به ما نشان نمىدهد ؟ ! خداوند در توصيف گفتار ايشان مىفرمايد : محققا سوگند مىخورم كه ايشان بدون هيچ حقّى خواستار كبر و بزرگى براى خود شدند و طغيانى عظيم نمودند .\r\n( 22 )  ( يَوْمَ يَرَوْنَ الْمَلائِكَةَ لا بُشْرى يَوْمَئِذٍ لِلْمُجْرِمِينَ وَ يَقُولُونَ حِجْراً مَحْجُوراً )  :\r\n( روزى كه فرشتگان را ببينند آن روز ، براى گنه‌كاران بشارتى نيست و دور باد مىگويند )\r\n ( حِجْراً مَحْجُوراً )  اصطلاحى است كه مشركين در هنگام ديدن چيزى كه از آن بيم داشتند به زبان مىآوردند و معناى آن اين است كه : بر تو حرام است متعرّض من شوى ، و يا اينكه : مرا پناه دهيد .\r\nبه هر جهت مفاد آيه اين است كه مشركينى كه منكر معاد هستند ، در روزيكه ملائكه را ببينند ، در آن زمان هيچگونه بشارتى براى عموم گنه‌كاران و من جمله اين مشركين نخواهد بود . چون ملائكه را نخواهند ديد مگر در روزى كه با عذاب آتش روبرو شده باشند و در آن زمان خطاب به ملائكه مىگويند : ما را پناه دهيد و يا ملائكه به مشركين مىگويند « 1 » : حرام است بر شما شنيدن بشارت و يا دخول به بهشت و امروز براى شما پناهى نيست ، اما معناى اوّل به سياق نزديكتر است .\r\n( 23 )  ( وَ قَدِمْنا إِلى ما عَمِلُوا مِنْ عَمَلٍ فَجَعَلْناهُ هَباءً مَنْثُوراً )  : ( و به آن اعمالى كه كرده‌اند مىپردازيم و آن را چون غبارى پراكنده كنيم )\r\n( عمل ) عبارتست از هر فعلى كه جاندارى آن را با قصد انجام دهد .\r\n( هباء ) يعنى خاك بسيار نرم و غبار پراكنده و ( منثور ) يعنى پاشيده شده .\r\nمىفرمايد : ما به يك يك اعمالى كه كرده‌اند مىپردازيم ( و عمل آن چيزى است كه در زندگى آخرت باعث تحقّق معيشت آدمى است ) و آن را طورى از هم مىپاشيم كه چون غبار پراكنده و نابود شود و ديگر نتوانند از آن بهره‌مند گردند ، پس قهر الهى بر همه اعمال آنها چيره مىشود و آنها را باطل و حابط مىسازد و به همين دليل هم در قيامت\r\n\r\n\r\n","description":"","footnote":"\r\n( 1 ) . روح المعانى ، ج 19 .\r\n","page_name":" 410 ","page_number":410},
  {"content":"\r\n\r\nبراى اعمال آنها ميزانى اقامه نمىشود .\r\n( 24 )  ( أَصْحابُ الْجَنَّةِ يَوْمَئِذٍ خَيْرٌ مُسْتَقَرًّا وَ أَحْسَنُ مَقِيلًا )  : ( اهل بهشت آن روز قرارگاه بهتر و استراحتگاه نيكوتر دارند )\r\nمراد از اهل جنّت همان متقّين هستند كه مىفرمايد ايشان در روز قيامت بهترين مكان استقرار و نيكوترين محل استراحت نيم روز را خواهند داشت . ولى اصحاب جهنم كه شرك را برگزيدند و آن را نيكو شمردند ، لازمهء اعمالشان آتش آخرت است و آنها با اين طرز رفتارشان آتش دوزخ را بر بهشت ترجيح داده و لذا براى آتش اثبات خيريّت و حسن نموده‌اند ، در حالى كه بهشت و برگزيدن ايمان بر كفر اخير و احسن يعنى بهتر و نيكوتر از كفر و جرم است و لذا انسان عاقل بايد بهشت را بر دوزخ ترجيح دهد و اعمال خود را در دنيا طورى تنظيم كند كه در قيامت جايگاهش بهشت باشد .\r\n( 25 )  ( وَ يَوْمَ تَشَقَّقُ السَّماءُ بِالْغَمامِ وَ نُزِّلَ الْمَلائِكَةُ تَنْزِيلًا )  : ( روزى كه آسمان با ابرها شكافته شود و ملائكه نازل شوند ، نازل شدنى ! )\r\nيعنى به يادآر روز قيامت را كه آسمان گشوده مىشود در حالى كه متلّبس به ابر است يا ابرى است و ملائكه كه ساكنان آسمان هستند نازل مىشوند و كفّار ايشان را مىبينند .\r\nو شايد هم اين كلام كنايه باشد از پاره شدن پرده‌هاى جهل و بروز عالم آسمان و عالم غيب و آشكار شدن ساكنان آن كه همان فرشتگان هستند .\r\n( 26 )  ( الْمُلْكُ يَوْمَئِذٍ الْحَقُّ لِلرَّحْمنِ وَ كانَ يَوْماً عَلَى الْكافِرِينَ عَسِيراً )  : ( حكومت به حق در آن روز مخصوص خداى رحمان است و براى كافران روزى بسيار دشوار مىباشد )\r\nيعنى ملك و فرمانروايى مطلق در آن روز حقّى ثابت براى خداى رحمان است ، چون در آن روز همه اسباب طبيعى ساقط مىشوند و روابط بين آنها و مسبّبات گسسته مىگردد ، زيرا در آن روز خداوند ذاتياتى را كه به آنها تمليك نموده بود بر طرف مىنمايد ، اگر چه كه آن اسباب در دنيا هم مستقلّ از پروردگارشان نبودند و در دنيا هم حكومت مطلق از آن خدا بود اما اين حقيقت در قيامت آشكارتر مىشود و در ادامه\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nمىفرمايد : آن روز براى كفار روزى بس دشوار است ، چون كفار تا زمانى كه در دنيا بودند از سبب اصلى كه خداى رحمان است و همه اسباب به او منتهى مىگردد ، قطع رابطه كرده و تنها به اسباب ظاهرى اعتماد و اتّكا داشتند پس ناگزير در آن روز چشم مىگشايند و مىبينند كه هيچ پناهى و نقطه اتّكايى ندارند .\r\n( 27 )  ( وَ يَوْمَ يَعَضُّ الظَّالِمُ عَلى يَدَيْهِ يَقُولُ يا لَيْتَنِي اتَّخَذْتُ مَعَ الرَّسُولِ سَبِيلًا )  :\r\n( روزى كه ستمگر دستهاى خويش مىگزد و مىگويد ، اى كاش طريقهء پيامبر را « 1 » در پيش گرفته بودم . )\r\n( 28 )  ( يا وَيْلَتى لَيْتَنِي لَمْ أَتَّخِذْ فُلاناً خَلِيلًا )  : ( اى واى بر من ، كاش فلانى را به دوستى نگرفته بودم . )\r\n( 29 )  ( لَقَدْ أَضَلَّنِي عَنِ الذِّكْرِ بَعْدَ إِذْ جاءَنِي وَ كانَ الشَّيْطانُ لِلْإِنْسانِ خَذُولًا )  : ( به تحقيق او مرا از قرآن - بعد از اينكه نزد من آمد - گمراه كرد و شيطان باعث خذلان آدمى است . )\r\nمراد از ( ظالم ) هر فرد ستمگرى است كه به هدايت رسول به راه راست نرود و مراد از ( رسول ) هم هر پيامبر الهى است . هر چند كه از نظر مورد ، منظور از ( ظالم ) ستمگران اين امّت و مراد از ( رسول ) رسولخدا صلّى اللّه عليه و إله و سلم است ، به هر جهت مىفرمايد در آن روز ستمگر آنقدر پشيمان و نادم مىشود كه از شدّت ندامت دست خود را به دندان مىگزد و مىگويد : اى كاش راهى با رسول باز مىكردم و در نتيجه راهى به سوى هدايت بدست مىآوردم و مىگويد : اى واى بر من ، هلاك شدم ، اى كاش فلانى « 2 » را كه به دوستى گرفتم و با مشورت او كار كردم و سخنانش را شنيدم ، به دوستى نمىگرفتم . و در آن روز براى او آشكار مىشود كه ديگر كسى نيست كه او را از عذاب نجات دهد و جز هلاكت\r\n\r\n\r\n","description":"","footnote":"\r\n( 1 ) . در روايات بسيارى نقل شده كه مراد از ( سبيل ) حضرت على عليه السّلام است اما اين روايات مربوط به بطن قرآن و يا از قبيل تطبيق آيه با مصداق است .\r\n( 2 ) . مطابق تفسير روح المعانى ، ج 19 مراد از ( فلانا ) شيطان است . و به زعم شيعه خلفاء ثلاث هستند . ( مصحح )\r\n","page_name":" 412 ","page_number":412},
  {"content":"\r\n\r\nو فنا دادرسى ندارد و به همين دليل ندايش را با ( ويل ) ادا مىكند و در ادامه مىگويد :\r\nچون او مرا از ( ذكر ) - يعنى مطلق احكام و دستورات رسولان و يا خصوص كتب آسمانى كه در اينجا قرآن است - گمراه كرد و سخن بعدى ، احتمال دارد سخن كفّار و يا سخن خداى متعال باشد كه مىفرمايد : شيطان براى انسان باعث خذلان است . چون او در دنيا به انسان وعده مىدهد كه اگر به اسباب ظاهرى متمسّك شوى و پروردگارت را فراموش كنى ، تو را از هر مكروهى نجات مىدهم . ولى همين كه اسباب از كار افتاد دست از يارى انسان برداشته و او را به حال خود رها مىكند تا به سرنوشت شوم خود نايل شود « 1 » .\r\nبه هر جهت اين آيات دلالت مىكند كه سبب عمده گمراهى اهل ضلالت پذيرفتن ولايت شيطان و پيروى از او است .\r\n( 30 )  ( وَ قالَ الرَّسُولُ يا رَبِّ إِنَّ قَوْمِي اتَّخَذُوا هذَا الْقُرْآنَ مَهْجُوراً )  : ( و پيامبر گويد : پروردگارا قوم من ، اين قرآن را متروك نهادند )\r\nاين سخن از جملهء سخنانى است كه پيامبر صلّى اللّه عليه و إله و سلم در روز قيامت به پروردگار خود ، بر سبيل گلايه و شكايت عرض مىكند و مراد از قوم آن جناب عموم عرب و عموم امّت اوست ، البته به اعتبار عاصيان و گنه‌كاران امّت ، به هر جهت پيامبر صلّى اللّه عليه و إله و سلم عرضه مىدارد :\r\nپروردگارا اين قوم من قرآن را متروك و مهجور نهادند و به احكام و شرايع آن عمل نكردند و آن را به عنوان روش زندگى اختيار ننمودند .\r\n( 31 )  ( وَ كَذلِكَ جَعَلْنا لِكُلِّ نَبِيٍّ عَدُوًّا مِنَ الْمُجْرِمِينَ وَ كَفى بِرَبِّكَ هادِياً وَ نَصِيراً )  : ( و اين چنين براى هر پيامبرى از گنه‌كاران دشمنى قرار داديم و پروردگارت براى هدايت و ياورى كفايت مىكند )\r\nيعنى اين سنّت جارى الهى است كه همواره خداوند براى انبياء دشمنانى از مجرمان و گنهكاران قوم ايشان را قرار مىدهد و خداوند بر دلهاى گناهكاران به جرم گناهانشان ،\r\n\r\n\r\n","description":"","footnote":"\r\n( 1 ) . همچنانكه در سورهء ابراهيم آيهء 22 ؛ از قول شيطان نقل مىشود :  ( ما أَنَا بِمُصْرِخِكُمْ وَ ما أَنْتُمْ بِمُصْرِخِيَّ  امروز من نجات دهنده و فريادرس شما نيستم و شما نيز نجات دهندهء من نيستيد . )\r\n","page_name":" 413 ","page_number":413},
  {"content":"\r\n\r\nمهر مىزند و در نتيجه دشمن حق مىشوند و داعى به سوى حق را ، دشمن مىشمارند ، پس اين آيه در حكم تسليت رسولخدا صلّى اللّه عليه و إله و سلم است تا امر دشمنى و عناد مشركان ، او را به هراس نياندازد و بداند كه اوّلا ) اين امر اختصاص به او ندارد و همهء انبياء دشمنانى در ميان قوم خود داشته‌اند و ثانيا ) از بابت نفوذ آن دشمنان و عدم هدايت مردم هراسناك نباشد و بداند كه پروردگار او را كفايت مىكند و هر كس از مردم را كه لياقت و استحقاق هدايت دارد ، هدايت مىنمايد ، اگر چه اين كافران مخالفت و عناد بورزند . لذا خدا براى هدايت مردم و نصرت دين او كافى است اگر چه بعضى از مجرمين نخواهند و او و دعوتش را متروك و مطرود بگذارند .\r\n\r\n[ آيهء ( 40 - 32 ) توضيح دربارهء حكمت نزول تدريجى قرآن و يادآورى نهايت اسف بار اقوام كافر پيشين ( قوم موسى - نوح - عاد - ثمود - اصحاب رس و اقوام بسيار ديگر ) 
  ]\r\n( 32 )  ( وَ قالَ الَّذِينَ كَفَرُوا لَوْ لا نُزِّلَ عَلَيْهِ الْقُرْآنُ جُمْلَةً واحِدَةً كَذلِكَ لِنُثَبِّتَ بِهِ فُؤادَكَ وَ رَتَّلْناهُ تَرْتِيلًا )  : ( و آنان كه كافر شدند ، گفتند : چرا قرآن يكباره و يك جا بر او نازل نشد ؟ اين چنين نازل شد تا قلب تو را به آن استوارى دهيم و آن را به نظمى دقيق منظّم كرديم )\r\nيعنى مشركين عرب به جهت طعنه و پيشنهاد مىگويند : چرا قرآن يكباره نازل نشده همچنانكه تورات و انجيل يكباره نازل شدند ، و منظورشان اين بوده كه بگويند : اين كتاب آسمانى نيست و از جانب خداى سبحان نيامده ، چون اگر از جانب خدا و كتابى آسمانى بود ، بايد به صورت كامل ، همهء اجزاء آن يكباره نازل مىشد و حالا كه اينطور نيست ، بلكه در هر موقعيّتى به تناسب ، نازل شده و سخنى مناسب با اين موقعيّت مىگويد ، معلوم مىشود اين شخص ( يعنى رسولخدا ) آن را از خودش ساخته و پرداخته و به خدا افتراء مىبندد .\r\nو خداوند در جواب ايشان مىفرمايد : ما قرآن را اين چنين - يعنى بتدريج و متّفرق و به تناسب موقعيّت - نازل كرديم تا قلب و نفس تو بر معارف آن تثبيت شود و آن معارف را به صورت عملى بياموزى و آثار عملى آن را مشاهده كنى و معرفتت افزون شود و در عين حال اين نزول متفّرق باعث نمىشود كه اتّصال مطالب و انسجام آن از دست برود ، بلكه ما آن را قسمت قسمت ولى به صورت متعاقب و پشت سر هم نازل كرديم تا روابط\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nبين اجزاء آن باطل نگشته و آثار اجزاى آن از هم گسسته نشود و غرض از ارسال و تعليم آن ضايع و تباه نگردد .\r\n( 33 )  ( وَ لا يَأْتُونَكَ بِمَثَلٍ إِلَّا جِئْناكَ بِالْحَقِّ وَ أَحْسَنَ تَفْسِيراً )  : ( و مثالى براى تو نياوردند ، جز آنكه حق را با توضيح بهترى براى تو آورديم )\r\nيعنى ايشان هيچ وصف خالى از حقيقتى دربارهء تو و يا غير تو نمىكنند و در اين باره از حق منحرف نمىشوند ، جز آنكه ما در آن خصوص ، آنچه را كه حق است برايت مىآوريم و بهترين توضيح و تفسير آن مسأله را در اختيار تو قرار مىدهيم ، تا باطلى را كه ايشان آورده‌اند ردّ نموده و حق را استوار گرداند .\r\nبا توجه به اين دو آيه علّت نزول تدريجى قرآن دو امر است :\r\n1 - تثبيت قلب پيامبر .\r\n2 - بر طرف كردن ايرادها و اوصاف باطلى كه دشمنان پيامبر مطرح مىنمايند .\r\n( 34 )  ( الَّذِينَ يُحْشَرُونَ عَلى وُجُوهِهِمْ إِلى جَهَنَّمَ أُوْلئِكَ شَرٌّ مَكاناً وَ أَضَلُّ سَبِيلًا )  :\r\n( كسانى كه بر صورتهايشان بسوى جهنم محشور مىشوند جايگاهشان بدتر و راهشان گمراهانه‌تر است )\r\nظاهرا كسانى به رسولخدا صلّى اللّه عليه و إله و سلم طعنه زده‌اند و او را به گمراهى و سوء جايگاه متّهم نموده‌اند ، و قرآن كريم براى حفظ صيانت نفس پيامبر صلّى اللّه عليه و إله و سلم گفتار آنان را حكايت نكرده و تنها فرموده است ، اين افراد كه با صورت به سوى جهنم سرازير مىشوند داراى سؤ مكانت بيشتر و گمراهى شديدترند .\r\nو اين افراد كسانى هستند كه به سبب گمراهى و انكار معادى كه در دنيا داشتند در روز حشر بر صورتهايشان محشور مىشوند يعنى با صورت در جهنم مىافتند و يا در حالى كه صورتشان روى زمين است آنها را به سوى جهنم مىكشند همچنانكه در سوره قمر مىفرمايد  ( يَوْمَ يُسْحَبُونَ فِي النَّارِ عَلى وُجُوهِهِمْ )  « 1 » و اين تعبير براى تفهيم نهايت ذلّت و خوارى آنهاست .\r\n\r\n\r\n","description":"","footnote":"\r\n( 1 ) . سورهء قمر ، آيهء 48 .\r\n","page_name":" 415 ","page_number":415},
  {"content":"\r\n\r\nبه فرمايش قرآن : ( آيا آنكه بر رويش وارونه راه مىرود هدايت يافته‌تر است يا آنكه بطور ايستاده بر صراط مستقيم قدم مىنهد ) « 1 »\r\n( 35 )  ( وَ لَقَدْ آتَيْنا مُوسَى الْكِتابَ وَ جَعَلْنا مَعَهُ أَخاهُ هارُونَ وَزِيراً )  : ( و به تحقيق موسى را كتاب داديم و برادرش هارون را مددكار او نموديم . )\r\n( 36 )  ( فَقُلْنَا اذْهَبا إِلَى الْقَوْمِ الَّذِينَ كَذَّبُوا بِآياتِنا فَدَمَّرْناهُمْ تَدْمِيراً )  : ( و گفتيم بسوى قومى كه آيه‌هاى ما را تكذيب كردند ، برويد و ايشان را هلاك كرديم ، هلاكى عجيب ! )\r\nدر اين آيات در برابر تكذيب كفّار قريش نسبت به رسولخدا صلّى اللّه عليه و إله و سلم و كتابش ، به نبوّت و رسالت موسى و كتاب او و اينكه خدا هارون را در كار او شريك نمود ، استشهاد شده و آنگاه به عذاب آل فرعون و هلاكت ايشان پرداخته است .\r\nمىفرمايد : به آن دو گفتيم به سوى قومى كه آيات ما را تكذيب كردند ، برويد مراد از آيات ، آيات آفاقى و انفسى است كه همه بر توحيد خداوند دلالت مىكردند اما آن كفّار ، آنها را انكار كردند و خداوند هم آنان را به نحو عجيبى هلاك نمود و به واسطهء تكذيب و خطاهايشان آنها را غرق كرد و در آخرت نيز وارد آتش جهنم خواهند شد همچنانكه فرمود  ( مِمَّا خَطِيئاتِهِمْ أُغْرِقُوا فَأُدْخِلُوا ناراً )  « 2 » ( از جهت گناهانشان غرق شدند لذا داخل آتش گرديدند )\r\n( 37 )  ( وَ قَوْمَ نُوحٍ لَمَّا كَذَّبُوا الرُّسُلَ أَغْرَقْناهُمْ وَ جَعَلْناهُمْ لِلنَّاسِ آيَةً وَ أَعْتَدْنا لِلظَّالِمِينَ عَذاباً أَلِيماً )  : ( و قوم نوح زمانى كه پيامبر را تكذيب كردند ، غرقشان كرديم و آنها را عبرتى براى مردم قرار داديم و براى ستمگران عذابى دردناك آماده كرده‌ايم )\r\n( 38 )  ( وَ عاداً وَ ثَمُودَ وَ أَصْحابَ الرَّسِّ وَ قُرُوناً بَيْنَ ذلِكَ كَثِيراً )  : ( و قوم عاد و ثمود و اصحاب رس و نسلهاى بين آنها )\r\n( 39 )  ( وَ كُلًّا ضَرَبْنا لَهُ الْأَمْثالَ وَ كُلًّا تَبَّرْنا تَتْبِيراً )  : ( براى همه مثلها زديم و همه را\r\n\r\n\r\n","description":"","footnote":"\r\n( 1 ) .  ( أَ فَمَنْ يَمْشِي مُكِبًّا عَلى وَجْهِهِ أَهْدى أَمَّنْ يَمْشِي سَوِيًّا عَلى صِراطٍ مُسْتَقِيمٍ )  سورهء ملك ، آيهء 22 .\r\n( 2 ) . سورهء نوح ، آيهء 25 .\r\n","page_name":" 416 ","page_number":416},
  {"content":"\r\n\r\nنابود كرديم ، نابودى كامل ! )\r\nچنانچه گفتيم تكذيب يك پيامبر برابر با تكذيب همهء پيامبران است چون همه پيامبران بر كلمهء حق و توحيد اتفاق دارند و از طرف ديگر اقوام بت‌پرست بكلّى منكر مسأله نبوّت بوده‌اند به همين جهت مىفرمايد آنها همه پيامبران را تكذيب كردند ، در اينجا به ماجراى قوم نوح اشاره مىكند كه چگونه پيامبران را تكذيب كردند و خداوند هم آنها را با طوفانى عالمگير غرق فرمود و آنها را براى مردمى كه بعد از آنها باقى ماندند و از ذريّه‌هاى ايشان بودند ، نشانه و مايهء عبرت قرار داد و در آخر مىفرمايد ما براى همه ستمكاران عذاب دردناكى آماده كرده‌ايم و مسلما كفر و تكذيب از مصاديق ظلم هستند .\r\nو پس از قوم نوح به قوم عاد كه قوم هود عليه السّلام بودند و قوم ثمود كه قوم صالح عليه السّلام بودند و اصحاب ( رس ) مىپردازد ، كه گفته مىشود ( رس ) نام رودخانه و يا چاهى بود كه آن قوم در كنار آن زندگى مىكرده‌اند و درخت صنوبرى را مىپرستيدند و خداوند پيامبرى به سوى آنها فرستاد امّا آنها او را تكذيب كردند و به قتل رسانيدند .\r\nمىفرمايد ما اين اقوام و اقوام بسيارى را كه در فاصلهء ميان اين اقوام زندگى مىكردند به جهت كفر و ظلم و تكذيبشان هلاك كرديم .\r\nدر ادامه مىفرمايد ما براى هر امّتى به جهت تذكر دادن و موعظهء آنها مثلها زديم تا شايد متذّكر شده و انذار بيايند اما متنبّه نشدند و ما يكايك آنها را پاره پاره و متفّرق و هلاك نموديم و اين امر مطابق سنّت مجازات الهى بود كه در خصوص پيشينيان نيز محقّق شده بود .\r\n( 40 )  ( وَ لَقَدْ أَتَوْا عَلَى الْقَرْيَةِ الَّتِي أُمْطِرَتْ مَطَرَ السَّوْءِ أَ فَلَمْ يَكُونُوا يَرَوْنَها بَلْ كانُوا لا يَرْجُونَ نُشُوراً )  : ( و محققا بر آن دهكده كه باران بد بر آن باريده شد گذر كرده‌اند ، مگر آن را نديده‌اند ؟ بلكه آنها به زندگى مجدّد ايمان و اميدى ندارند )\r\nمراد از اين قريه‌اى كه باران بلا و سنگ و كلوخ بر آن باريد ، ( سدوم ) قريهء قوم لوط است و چون قريهء آنها در كنار راه شام قرار داشت بسيارى از اهل حجاز آنجا را ديده\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nبودند و مىبايست از مشاهده آثار عذاب آنها عبرت مىگرفتند . اما نه تنها عبرت نگرفتند بلكه بر كفر و تكذيب خود افزودند و قرآن مىفرمايد علّت اصلى انكار و عبرت نگرفتن اينها ، اين است كه ايشان منكر معاد هستند و به همين دليل دعوت انبياء كمترين اثرى بر آنها ندارد و هيچ حكمت و موعظه‌اى باعث نجات و هدايت آنها نخواهد شد .\r\n\r\n[ آيهء ( 62 - 41 ) بيان احوال كسانى كه هواى نفس خود را معبود اتخاذ مىكنند و تشبيه آنها به چهار پايان و بيان اينكه تنها وكيل و متصرف در امور بندگان خداى متعال است 
  ]\r\n( 41 )  ( وَ إِذا رَأَوْكَ إِنْ يَتَّخِذُونَكَ إِلَّا هُزُواً أَ هذَا الَّذِي بَعَثَ اللَّهُ رَسُولًا )  : ( و زمانى كه تو را ببينند ، جز به تمسخرت نمىگيرند و مىگويند : آيا اين است كه خدا او را به پيامبرى برگزيده ؟ )\r\n( 42 )  ( إِنْ كادَ لَيُضِلُّنا عَنْ آلِهَتِنا لَوْ لا أَنْ صَبَرْنا عَلَيْها وَ سَوْفَ يَعْلَمُونَ حِينَ يَرَوْنَ الْعَذابَ مَنْ أَضَلُّ سَبِيلًا )  : ( اگر در مورد خدايانمان ثبات نداشتيم ، نزديك بود او ما را از آنها گمراه كند ، وقتى عذاب را ببينند ، خواهند دانست چه كسى گمراه‌تر بوده است . )\r\nمىفرمايد : اين كفّار زمانى كه تو را ببينند هيچ مقصدى جز استهزاء و تمسخر ندارند و استهزاء آنها اين است كه مىگويند : آيا اين فردى است كه خدا او را به رسالت و پيامبرى برگزيده ؟ ! ( و قصدشان تحقير و كوچك شمردن پيامبر است ) و در ادامه مىگويند ، نزديك است كه اين شخص ما را از خدايانمان منصرف كند ، و اگر ما بر پرستش خدايانمان مداومت و ثبات نمىورزيديم ، او كه فردى گمراه كننده است ، ما را از آنها منحرف و منصرف مىنمود .\r\nخداوند در پاسخ آنها و براى تهديد و تنبيه ايشان مىفرمايد : به زودى زمانى كه عذاب را ببينند خواهند فهميد كه چه كسى گمراه است ؟ چون آنها از عذابى كه در پيش رو دارند غافل هستند و نمىدانند كه به زودى به گمراهى و گيجى خود يقين خواهند يافت .\r\n( 43 )  ( أَ رَأَيْتَ مَنِ اتَّخَذَ إِلهَهُ هَواهُ أَ فَأَنْتَ تَكُونُ عَلَيْهِ وَكِيلًا )  : ( آيا آنكس را كه هوى و هوس خويش را خداى خود گرفته نديدى ؟ مگر تو كارگزار او هستى ؟ )\r\n( هوى ) به معناى تمايل نفس به سوى شهوت ، بدون تعديل عقل مىباشد و مراد از ( معبود گرفتن هواى نفس ) اطاعت و پيروى كردن از تمايلات نفسانى ، بدون در نظر گرفتن خدا و رعايت حقّ اوست .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nآيه شريفه خطاب به پيامبر با لحن استفهام انكارى مىفرمايد : تو وكيل و سرپرست و قائم به امور چنين فردى نيستى تا به دلخواه خود او را به سوى راه رشد هدايت كنى و چنين قدرتى را ندارى كه فردى را كه خدا گمراهش كرده و اسباب هدايت را از او قطع نموده ، هدايت كنى .\r\nهمچنانكه در جاى ديگر فرمود :  ( إِنَّكَ لا تَهْدِي مَنْ أَحْبَبْتَ )  « 1 » ، همانا تو هر كس را كه دوست بدارى ، نمىتوانى هدايت كنى )\r\n( 44 )  ( أَمْ تَحْسَبُ أَنَّ أَكْثَرَهُمْ يَسْمَعُونَ أَوْ يَعْقِلُونَ إِنْ هُمْ إِلَّا كَالْأَنْعامِ بَلْ هُمْ أَضَلُّ سَبِيلًا )  : ( آيا مىپندارى كه بيشتر اينها مىشنوند يا تعقّل مىكنند ؟ ! آنها جز مانند حيوانات چهارپا نيستند بلكه ايشان گمراهترند )\r\nطريق رشد و هدايت آدمى يا از راه تعقّل شخصى است و يا از راه شنيدن گفتار كسانى كه حق را تعقّل مىنمايند و خيرخواه او هستند . در نتيجه راه هدايت يا از طريق عقل است و يا نقل . اما اين كفّار نه استعداد تعقّل دربارهء حق را دارند ، تا از آن پيروى كنند و نه استعداد شنيدن و عمل كردن به آن را دارند ، پس نبايد پيامبر صلّى اللّه عليه و إله و سلم به هدايت آنها اميدوار بوده و در دعوت آنها اصرار بورزد . جز اين نيست كه اينها مانند چهارپايانى هستند كه قدرت تعقّل و شنيدن كلام حقّ را ندارند و از سخن جز لفظ و صدايى نمىشنوند . بلكه ايشان از بهائم هم گمراهترند ، چون حيوانات هرگز به ضرر خود اقدام نمىكنند ولى اينها ضررشان را بر نفع خود ترجيح مىدهند ، به علاوه چهارپايان مجهّز به اسبابى كه آنها را به سوى حق هدايت كنند ، نيستند و در گمراهى خود بىتقصيرند به خلاف اين به ظاهر انسانها كه مجهّز به اسباب هدايت هستند ، اما آن اسباب را معطّل گذاشته‌اند و راه هدايت را گم كرده‌اند .\r\n( 45 )  ( أَ لَمْ تَرَ إِلى رَبِّكَ كَيْفَ مَدَّ الظِّلَّ وَ لَوْ شاءَ لَجَعَلَهُ ساكِناً ثُمَّ جَعَلْنَا الشَّمْسَ عَلَيْهِ دَلِيلًا )  : ( آيا نديدى پروردگارت چگونه سايه را كشيده ؟ اگر مىخواست آن را ساكن مىنمود ، آنگاه خورشيد را نشانهء آن كرديم )\r\n\r\n\r\n","description":"","footnote":"\r\n( 1 ) . سورهء قصص ، آيهء 56 .\r\n","page_name":" 419 ","page_number":419},
  {"content":"\r\n\r\n( 46 )  ( ثُمَّ قَبَضْناهُ إِلَيْنا قَبْضاً يَسِيراً )  : ( سپس آن را به گرفتنى ملايم بسوى خويش گرفتيم ) اين آيات تشبيهى است براى شمول جهل و گمراهى در ميان مردم و اينكه خداوند آن را بواسطهء رسالت و دعوت حقّه ، رفع مىنمايد .\r\nبعد از زوال آفتاب در هنگام ظهر ، سايه بتدريج گسترده مىشود و از طرف مغرب به سوى مشرق رو به زيادى مىگذارد تا هنگام غروب خورشيد در افق ، كه سايه در نهايت امتداد مىرسد و شب مىشود ، پس سايه در همهء احوال در حركت است و اگر خدا مىخواست ، آن را ساكن مىكرد و وجود خورشيد با نور خودش دلالت مىكند كه در اين ميان سايه‌اى هست و با گسترده شدن نورش ، دليل بر اين است كه سايه نيز بتدريج گسترده مىشود . چون علّت عمومى تشخيص معانى مختلف براى انسان ، تغيير و اختلاف احوال عارضه بر آن معانى است .\r\nآنگاه خداوند با تاباندن خورشيد و بالا آوردن آن ، به تدريج سايه را از بين مىبرد . و با اين تعبير ( قبضا يسيرا ) كمال قدرت و كبريائى عظمت الهى را مىرساند و مىفهماند كه هيچ عملى براى خداوند دشوار نيست و هر چه كه از نظر ما ناپديد مىشود و از بين مىرود ، در واقع به سوى خدا باز مىگردد . لذا رسالت ، هدايتى است كه همچون خورشيد طلوع مىكند و سايه كشيدهء ضلالت و جهل را زايل و نسخ مىنمايد ، اما كسانى كه تعقّل و شنوايى ندارند از آن بهره‌اى نمىبرند و در هر صورت امر هدايت بدست خداست .\r\n( 47 )  ( وَ هُوَ الَّذِي جَعَلَ لَكُمُ اللَّيْلَ لِباساً وَ النَّوْمَ سُباتاً وَ جَعَلَ النَّهارَ نُشُوراً )  :\r\n( اوست كه شب را پوشش شما قرار داده و خواب را مايه آسايش شما نمود و روز را براى برخاستن و جنب و جوش مجدد شما قرار داد )\r\n( 48 )  ( وَ هُوَ الَّذِي أَرْسَلَ الرِّياحَ بُشْراً بَيْنَ يَدَيْ رَحْمَتِهِ وَ أَنْزَلْنا مِنَ السَّماءِ ماءً طَهُوراً )  : ( و اوست كه بادها را بشارت دهنده پيشاپيش رحمت خويش كرد و از آسمان آبى پاك نازل نموديم )\r\n( 49 )  ( لِنُحْيِيَ بِهِ بَلْدَةً مَيْتاً وَ نُسْقِيَهُ مِمَّا خَلَقْنا أَنْعاماً وَ أَناسِيَّ كَثِيراً )  : ( تا بوسيله آن\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nسرزمين مرده را زنده كنيم ، و آن را به مخلوقات خويش ، چهارپايان و مردم بسيارى بنوشانيم )\r\n( 50 )  ( وَ لَقَدْ صَرَّفْناهُ بَيْنَهُمْ لِيَذَّكَّرُوا فَأَبى أَكْثَرُ النَّاسِ إِلَّا كُفُوراً )  : ( و به تحقيق آن را ميان ايشان به صورتهاى گوناگون گردانيديم تا شايد اندرز بگيرند ، اما بيشتر مردم جز با ناسپاسى ابا نكردند )\r\n( 51 )  ( وَ لَوْ شِئْنا لَبَعَثْنا فِي كُلِّ قَرْيَةٍ نَذِيراً )  : ( و اگر مىخواستيم در هر دهكده‌اى بيم رسانى برمىانگيختيم )\r\n( 52 )  ( فَلا تُطِعِ الْكافِرِينَ وَ جاهِدْهُمْ بِهِ جِهاداً كَبِيراً )  : ( پس هرگز از كافران اطاعت نكن و بوسيله قرآن با آنان جهادى بزرگ نما )\r\nمىفرمايد او خدايى است كه ظلمت شب را چون لباس و پوششى قرار داده كه آدمى را در بر مىگيرد و خواب را مايهء آسايش بشر نموده ( چون انسان در طول خواب از هر عملى منقطع مىشود و به استراحت مىپردازد ) و روز را موجب حركت و جنبش براى طلب روزى قرار داده است .\r\nو اوست خدايى كه بادها را مىفرستد تا قبل از آمدن باران رحمتش ، بشارت آن را بياورند و در ادامه مىفرمايد مائيم كه از جوّ بالاى زمين آب پاكيزهء باران را نازل مىكنيم كه هم طاهر است و هم مطهّر ، يعنى هم خود باران پاكيزه است و هم پاكيزه كننده غير خودش مىباشد و همه آلودگيها و كثافات را مىزدايد .\r\nآنگاه به علّت نزول باران اشاره مىكند و مىفرمايد ما باران را نازل مىكنيم تا بواسطهء آن سرزمينهاى خشك و باير ، سبز و خرّم شوند و مخلوقات خداوند شامل چهارپايان و انسانها همگى از آن سيراب شوند و اين نمونه‌ها حالت و وضعيّتشان نظير همان مسأله گستردن سايه و دليل بودن آفتاب بر آن و از بين بردنش به وسيلهء آفتاب مىباشد و نيز زنده شدن زمين مرده به وسيله باران يادآور زنده شدن نفوس به وسيله ايمان است .\r\nدر ادامه مىفرمايد ما آب را ميان ايشان مىگردانيم ، يعنى باران گاهى بر يك قوم مىبارد و گاهى بر قوم ديگر تا همه بتواند از نعمت آن برخوردار شوند و چنانچه باران\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nفقط بر يك سرزمين مىباريد و يا بر سرزمينى اصلا نمىباريد در هر صورت باعث هلاكت ايشان بود ، پس مردم بايد متذكّر اين نعمت باشند و شكر بجا آورند ، ولى بيشتر مردم در برابر نعمات الهى ناسپاس هستند .\r\nآنگاه خطاب به رسولخدا صلّى اللّه عليه و إله و سلم مىفرمايد : ما اگر مىخواستيم در هر آباديى رسولى را مبعوث مىكرديم تا رسالات ما را ابلاغ كند اما به جهت مصلحت و نيز به دليل مقام ارجمند و منزلت عظيمى كه تو در نزد ما دارى ، تو را به سوى تمام قراء عالم ، مبعوث نموده‌ايم . پس تو بوسيلهء قرآن با دشمنان جهاد كن و مطيع كافران مباش ، چون اطاعت از ايشان اين سنّت عام هدايت را باطل مىسازد و تو بايد نهايت جدّ و جهد خود را در تبليغ رسالت خود به كار ببرى و به وسيله قرآن با آنها اتمام حجّت نمايى .\r\nلذا مثل رسالت الهى در بر طرف نمودن حجاب جهل و عفلت از دلهاى مردم به وسيلهء اظهار حق و اتمام حجّت ، درست به مانند آفتاب است در دلالت بر سايهء گسترده شده و رفع آن سايه و نيز مانند مثل روز است نسبت به شب و يا باران نسبت به زمين باير و مخلوقات تشنه ، پس همه اين آيات در مقام توضيح و تبيين معناى رسالت و تشبيه آن بود .\r\n( 53 )  ( وَ هُوَ الَّذِي مَرَجَ الْبَحْرَيْنِ هذا عَذْبٌ فُراتٌ وَ هذا مِلْحٌ أُجاجٌ وَ جَعَلَ بَيْنَهُما بَرْزَخاً وَ حِجْراً مَحْجُوراً )  : ( اوست كه دو دريا را بهم در آميخت ، اين يكى شيرين و گوارا و آن ديگرى شور و تلخ ، و ميانشان مانعى نفوذناپذير قرار داد تا مخلوط نشوند و منفصل باشند )\r\nمعناى ظاهرى آيه واضح است يعنى خداوند دو آب مختلف و متفاوت كه يكى شيرين و گوارا و ديگرى شور و تلخ است را به گونه‌اى ميانشان حائل و مانع قرار داده كه آميزش آنها با هم حرام شده و به هيچ وجه مخلوط نمىشوند .\r\nاما باطن كلام متوجه مسأله رسالت است كه ميان مؤمن و كافر جدائى مىاندازد و با اينكه هر دو در يك زمين زندگى مىكنند . در عين حال با هم مخلوط و يكى نمىشوند و راه ايمان همواره از راه كفر جداست .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n( 54 )  ( وَ هُوَ الَّذِي خَلَقَ مِنَ الْماءِ بَشَراً فَجَعَلَهُ نَسَباً وَ صِهْراً وَ كانَ رَبُّكَ قَدِيراً )  : ( و اوست كه از آب بشرى آفريد و او را نسبت پيوندى و نژادى قرار داد كه پروردگار تو قدرتمند است )\r\n( صهر ) يا ( ختن ) خويشاوندان از ناحيهء زن مىباشند كما اينكه ( نسب ) خويشاوندان از ناحيهء مرد هستند .\r\nمىفرمايد : خداى سبحان كسى است كه از نطفه - كه خود نوعى آب است - بشرى را خلق نموده و او را داراى نسب و صهر ، يعنى زن و مرد قرار داده .\r\nلذا خداوند متعال و قادر كثرت را در عين وحدت و تفرّق را در عين اتّحاد محفوظ نگه داشته و نيز اختلاف نفوس و آراء را ، از نظر ايمان و كفر ، بوسيله فرستادن پيامبران براى هدايت آنها حفظ فرموده ، و اگر ارسال رسل الهى نبود جهل و ضلالت همه جامعهء بشرى را فرا مىگرفت .\r\n( 55 )  ( وَ يَعْبُدُونَ مِنْ دُونِ اللَّهِ ما لا يَنْفَعُهُمْ وَ لا يَضُرُّهُمْ وَ كانَ الْكافِرُ عَلى رَبِّهِ ظَهِيراً )  : ( و غير از خدا چيزهايى را مىپرستند كه نه سودشان مىدهد و نه ضررشان مىزند و كافر بر عليه پروردگار خود پشتيبان آن خدايان دروغين است )\r\nمىفرمايد : اين كفّار مشرك ، به جاى پرستش خدا ، چيزهايى را مىپرستند كه نه در عوض پرستش خير و سودى به آنها مىرسانند و نه در صورت ترك پرستش ، ضررى به آنها مىزنند . و كافران همواره در دشمنى با پروردگارشان معاون و پشتيبان شيطان بوده‌اند و به كمك او ديگران را به طغيان و تكذيب فرا خوانده‌اند .\r\n( 56 )  ( وَ ما أَرْسَلْناكَ إِلَّا مُبَشِّراً وَ نَذِيراً )  : ( و ما تو را جز بشارت دهنده و بيم رساننده نفرستاديم )\r\nيعنى خطاب به رسولخدا صلّى اللّه عليه و إله و سلم مىفرمايد : ما در رسالت تو وظيفه‌اى غير از بشارت و انذار بر دوش تو نگذاشته‌ايم ، پس اينها كه با تو مخالفت مىكنند و ياورى شيطان را مىنمايند ، نمىتوانند خداى را به عجز و ستوه آورند و تو نيز وظيفه‌اى بيش از بشارت و انذار دربارهء آنها ندارى .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n( 57 )  ( قُلْ ما أَسْئَلُكُمْ عَلَيْهِ مِنْ أَجْرٍ إِلَّا مَنْ شاءَ أَنْ يَتَّخِذَ إِلى رَبِّهِ سَبِيلًا )  : ( بگو از شما در برابر پيغمبرى مزدى نمىخواهم ، مگر اينكه ، هر كس بخواهد به سوى پروردگار خويش راهى در پيش بگيرد )\r\nضمير در ( عليه ) به قرآن برمىگردد ، چون تلاوت آن همان تبليغ رسالت است . در ادامه بيان سابق كه به پيامبر گفته شد ، جز انذار و بيشتر وظيفه‌اى ندارد ، اينكه به آن جناب دستور مىدهد كه به مردم ابلاغ كند كه او در دعوت خود هيچ هدف و منظورى ندارد ، جز همين كه مردم دعوتش را بپذيرند و با ايمان و طاعت راهى به درگاه پروردگارشان باز كنند ، پس استجابت دعوت او مزد رسالت او مىباشد .\r\n( 58 )  ( وَ تَوَكَّلْ عَلَى الْحَيِّ الَّذِي لا يَمُوتُ وَ سَبِّحْ بِحَمْدِهِ وَ كَفى بِهِ بِذُنُوبِ عِبادِهِ خَبِيراً )  : ( و بر آن زنده‌اى توكّل نما كه مرگ ندارد و به ستايش او تسبيح گوى و آگاه بودن او از گناهان بندگان كافى است )\r\nحال كه رسولخدا در امر مردم مسئوليّتى جز بشارت و انذار ندارد و هيچ مزدى از آنها نمىخواهد و مردم نيز در امر ايمان كمال اختيار را دارند ، اينك به پيامبر دستور مىدهد كه خدا را در كار ايشان وكيل بگيرد تا خدا هر گونه بخواهد دربارهء آنان حكم كند ، چون او وكيل بر همه موجودات است و زنده‌اى است كه هرگز نمىميرد و چيزى از او فوت نمىشود پس تنها اوست كه مىتواند وكيل باشد و آنگاه به پيامبر دستور مىدهد كه خداى را از عجز و جهل و هر چيزى كه لايق ساحت قدس او نيست منزّه بدارد ، و او را ثناى جميل بگويد و بداند كه اگر خداوند به كفّار مهلت داده ، از سر عجز و زبونى و يا به جهت جهل به گناهان آنها نبوده و اگر هم آنها را به جرم گناهانشان به عذاب و هلاكت مبتلا نموده به جهت حكمتى بوده ، لذا خداوند در هر حال سزاوار تسبيح و ستايش است .\r\nو عبارت آخرى دلالت بر توحيد خداوند در فعل و صفات مىنمايد ، يعنى فقط اوست كه وكيل و متصرّف در امور بندگان خويش است و فقط اوست كه نسبت به گناهان بندگانش آگاهى دارد و تنها اوست كه دربارهء آنان حكم مىكند ، بدون اينكه\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nاحتياج به كسى داشته باشد كه او را در عمل يا حكمش يارى دهد .\r\n( 59 )  ( الَّذِي خَلَقَ السَّماواتِ وَ الْأَرْضَ وَ ما بَيْنَهُما فِي سِتَّةِ أَيَّامٍ ثُمَّ اسْتَوى عَلَى الْعَرْشِ الرَّحْمنُ فَسْئَلْ بِهِ خَبِيراً )  : ( آنكه آسمانها و زمين را با هر چه ميان آنهاست در شش روز آفريد « 1 » و سپس به عرش پرداخت ، او خداى رحمان است ، دربارهء او از شخصى آگاه و خبير بپرس )\r\nبا اين آيه معناى وكالت در آيه قبلى كامل و تمام مىشود ، چون وكالت همانطور كه متوقّف بر حيات وكيل و علم اوست متوقّف بر سلطنت در حكم و تصرّف نيز هست . و اين آيه ملك و سلطنت مطلق را براى خدا ثابت مىكند چون او بواسطه علم و قدرت مطلقه آفريننده آسمانها و زمين و مسلّط بر عرش است ، و داراى سلطهء حكم و تصرّف مىباشد .\r\nدر ادامه مىفرمايد او رحمان است ، همان بخشنده‌اى كه خلق و امر عالم قائم به رحمت و افاضهء اوست و تمامى موجودات از ناحيه او پديد آمده و در نهايت سوى او باز مىگردند ، پس حقيقت حال را از چنين كسى بپرس كه او خبير است و حقيقت را آنچنان شرح مىدهد كه به هيچ وجه بطلان و ابطال در آن راه نخواهد داشت .\r\n( 60 )  ( وَ إِذا قِيلَ لَهُمُ اسْجُدُوا لِلرَّحْمنِ قالُوا وَ مَا الرَّحْمنُ أَ نَسْجُدُ لِما تَأْمُرُنا وَ زادَهُمْ نُفُوراً )  : ( و زمانى كه به ايشان گفته شود ، براى خداى رحمان سجده كنيد ، گفتند : رحمان چيست ؟ چگونه به چيزى كه دستورمان مىدهى ، سجده كنيم ؟ در نتيجه نفرتشان بيشتر مىشود )\r\nاين آيه حكايت رفتار سؤ كفّار با فرستادهء خدا و دعوت حقّه اوست . مىفرمايد : وقتى رسولخدا صلّى اللّه عليه و إله و سلم به آنها مىگويد كه براى خداى رحمان سجده كنيد ، مىگويند : رحمان چيست ؟ يعنى از هويّت و حقيقت رحمان سؤال كرده‌اند و تجاهل و تغافل نسبت به خدا را به نهايت رسانده‌اند ، در حالى كه مناسب مقام آن بود كه بگويند : رحمان كيست ؟ و منظورشان اين بود كه بگويند ما از اين موجودى كه تو مىگويى ، جز اسمش ، چيزى\r\n\r\n\r\n","description":"","footnote":"\r\n( 1 ) . در اين مورد مفصلا درج اول ذيل آيهء 54 ، سورهء اعراف و آيهء 3 ، سورهء يونس بحث شد .\r\n","page_name":" 425 ","page_number":425},
  {"content":"\r\n\r\nنمىدانيم و در ادامه براى پافشارى بر استكبار و عناد و از روى استهزاء و ريشخند خطاب به رسولخدا گفتند : آيا ما به چيزى سجده كنيم كه تو به ما دستور مىدهى ؟ ! مگر تو كيستى كه ما از دستورات تو اطاعت كنيم ؟ و با اين عمل و گفتار استكبار آميز ، نفرتشان افزوده مىشود .\r\n( 61 )  ( تَبارَكَ الَّذِي جَعَلَ فِي السَّماءِ بُرُوجاً وَ جَعَلَ فِيها سِراجاً وَ قَمَراً مُنِيراً )  :\r\n( بزرگ و پر بركت است آنكه در آسمانها بر جهايى نهاد و در آن چراغ و ماهى روشن پديد آورد )\r\nمراد از ( بروج ) منازل آفتاب و ماه و يا ستارگانى است كه در آن منازل قرار دارند و مراد از ( سراج ) خورشيد است چون در سورهء نوح آفتاب را سراج خوانده  ( وَ جَعَلَ الشَّمْسَ سِراجاً )  « 1 » و خورشيد ستاره‌اى درخشان در مركز منظومهء شمسى است كه از ذات خود تشعشع مىنمايد و نورش را از ستارهء ديگرى نمىگيرد .\r\nولى ماه از خود نورى ندارد ، بلكه نور خورشيد را منعكس مىكند و اين حقيقت را قرآن قرنها قبل از آنكه علم بشر آن را دريابد ، تذّكر داده است و آيه در مقام صحبت از عزّت و استغناى الهى است و مىخواهد بفرمايد ، مشركين با اين اعراض و استهزاءيشان نه خدا را عاجز مىكنند و نه قادرند از ملك و سلطنت او بيرون روند .\r\n( 62 )  ( وَ هُوَ الَّذِي جَعَلَ اللَّيْلَ وَ النَّهارَ خِلْفَةً لِمَنْ أَرادَ أَنْ يَذَّكَّرَ أَوْ أَرادَ شُكُوراً )  :\r\n( اوست كه شب و روز را جانشين يكديگر قرار داد ، براى آنكس كه بخواهد اندرز گيرد يا بخواهد سپاسگزارى نمايد ) « 2 »\r\nمىفرمايد او خدايى است كه روز و شب را به گونه‌اى قرار داد كه هر يك جانشين ديگرى شوند اما شب و روز ، تنها براى كسانى به اين صورت آفريده شده‌اند كه بخواهند\r\n\r\n\r\n","description":"","footnote":"\r\n( 1 ) . سورهء نوح ، آيهء 16 .\r\n( 2 ) . در تفسير مجمع البيان عبارت ( يذّكّر ) را ناظر بر نمازهاى واجب و  ( أَرادَ شُكُوراً )  را ناظر بر نمازهاى مستحبّى دانسته است . و در كتاب من لا يحضره الفقيه ، ج 1 از امام صادق روايت شده كه فرمود : هر چه در شب از تو فوت شد قضايش را در روز بجا بياور و آنگاه اين آيه را تلاوت فرمودند . ( مترجم )\r\n","page_name":" 426 ","page_number":426},
  {"content":"\r\n\r\nبه سوى خدا توجّه كنند و با رجوع و به ياد آوردن حقايقى كه در فطرتشان نهفته ، يعنى ادّله‌اى كه همه دلالت بر توحيد خدا و صفات و اسماء حسناى الهى كنند ، به او ايمان آورند و نيز كسانى كه با قول و عمل صالحى كه ستايش و ثناى الهى را برساند ، قصد سپاسگزارى در برابر نعمت‌هاى جميل او را دارند « 1 » .\r\n\r\n[ آيهء ( 77 - 63 ) بيان صفات مؤمنين و ذكر دعاى آنها به درگاه پروردگار 
  ]\r\n( 63 )  ( وَ عِبادُ الرَّحْمنِ الَّذِينَ يَمْشُونَ عَلَى الْأَرْضِ هَوْناً وَ إِذا خاطَبَهُمُ الْجاهِلُونَ قالُوا سَلاماً )  : ( بندگان خداى رحمان كسانى هستند كه با تواضح و وقار در روى زمين راه مىروند و زمانيكه جاهلان آنها را مخاطب قرار مىدهند ، فقط زبان به سلام مىگشايند )\r\nدر مقابله با وضع كفّار كه در برابر پروردگارشان استكبار مىورزند ، اينك به وضع مؤمنان مىپردازد و مىفرمايد اينها كسانى هستند كه هم نسبت به خداى متعال تواضع و بندگى مىنمايند و هم روش سلوك و زندگى آنها در برابر مردم آميخته با تواضع و فروتنى است و تكبّر و فخر فروشى ندارند ، البته تذلّل آنها در برابر مؤمنين است ، نه در برابر دشمنان خدا و كفّار كه براى خود يك نوع عزّت و اقتدار توهّم مىكنند .\r\nو صفت ديگر مؤمنان اين است كه وقتى از جاهلان حركت ناپسندى مشاهده مىكنند و يا سخنان نامربوط و ناروايى مىشنوند ، پاسخى سالم و عارى از لغو و گناه به ايشان مىدهند و جهل آنها را ، با جهل مقابله نمىكنند .\r\n( 64 )  ( وَ الَّذِينَ يَبِيتُونَ لِرَبِّهِمْ سُجَّداً وَ قِياماً )  : ( و كسانى كه شب را با سجده و نماز براى پروردگارشان به صبح مىرسانند )\r\nصفت ديگر مؤمنان اين است كه شب را در حالى درك مىكنند كه براى پروردگارشان سجده كنند و قيام مىنمايند . يعنى شب را با عبادت و نماز به صبح مىآورند كه مراد ، تهجّد و نافله شب مىباشد .\r\n\r\n\r\n","description":"","footnote":"\r\n( 1 ) . از امام باقر عليه السّلام سؤال شد ، قضاى نماز شب در كجاى قرآن آمده ؟ حضرت اين آيه را قرائت فرمودند . ( مصحح )\r\n","page_name":" 427 ","page_number":427},
  {"content":"\r\n\r\n( 65 )  ( وَ الَّذِينَ يَقُولُونَ رَبَّنَا اصْرِفْ عَنَّا عَذابَ جَهَنَّمَ إِنَّ عَذابَها كانَ غَراماً )  : ( و كسانى كه مىگويند : پروردگارا عذاب جهنّم را از ما بگردان ، كه عذاب آن شديد و دائمى است )\r\n( 66 )  ( إِنَّها ساءَتْ مُسْتَقَرًّا وَ مُقاماً )  : ( براستى جهنّم قرارگاه و جاى بديست )\r\n( غرام ) يعنى شدّت و مصيبتى كه از انسان مفارقت نيابد و ملازم او باشد در اين آيه به صفت ديگر مؤمنان مىپردازد و مىفرمايد : ايشان كسانى هستند كه از خدايشان طلب مىكنند تا آنها را از آتش و عذاب دائمى جهنّم حفظ نمايد . چون جهنّم قرارگاه و مكان بديست .\r\n( 67 )  ( وَ الَّذِينَ إِذا أَنْفَقُوا لَمْ يُسْرِفُوا وَ لَمْ يَقْتُرُوا وَ كانَ بَيْنَ ذلِكَ قَواماً )  : ( و كسانى كه چون انفاق مىكنند ، نه اسراف مىنمايند و نه بخل مىورزند و ميان اين دو معتدل هستند )\r\n( انفاق ) يعنى بخشش و صرف مال در جهت رفع حوائج خود و ديگران .\r\n( اسراف ) يعنى بيرون شدن از حدّ و زيادروى .\r\nو ( قتر ) يعنى كوتاهى و تفريط در امر انفاق و ( قوام ) يعنى حدّ وسط و معتدل .\r\nمىفرمايد : بندگان خداى رحمان كسانى هستند كه وقتى انفاق مىكنند هميشه حدّ وسط را نگه مىدارند و به جانب افراط يا تفريط متمايل نمىشوند . و در حديث از رسولخدا صلّى اللّه عليه و إله و سلم نقل شده كه : هر كس بدون حق و بىحساب ببخشد ، اسراف كرده و هر كس بدون حق و بىدليل بخل بورزد ، اقتار و تفريط نموده است .\r\n( 68 )  ( وَ الَّذِينَ لا يَدْعُونَ مَعَ اللَّهِ إِلهاً آخَرَ وَ لا يَقْتُلُونَ النَّفْسَ الَّتِي حَرَّمَ اللَّهُ إِلَّا بِالْحَقِّ وَ لا يَزْنُونَ وَ مَنْ يَفْعَلْ ذلِكَ يَلْقَ أَثاماً )  : ( و كسانى كه با خداى يكتا ، خداى ديگر را نخوانند و انسانى را كه خداوند محترم داشته جز به حق نكشند و زنا نكنند و هر كه چنين كند به زودى سزا بيند )\r\n( 69 )  ( يُضاعَفْ لَهُ الْعَذابُ يَوْمَ الْقِيامَةِ وَ يَخْلُدْ فِيهِ مُهاناً )  : ( روز قيامت عذابش دو برابر شود و در آن با خوارى و ذلّت جاودان خواهد بود )\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n( 70 )  ( إِلَّا مَنْ تابَ وَ آمَنَ وَ عَمِلَ عَمَلًا صالِحاً فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ وَ كانَ اللَّهُ غَفُوراً رَحِيماً )  : ( جز كسى كه توبه كند و مؤمن شود و عمل شايسته انجام دهد ، پس آنگاه خدا بديهاى ايشان را به نيكى مبدّل مىكند ، و خدا آمرزندهء مهربان است )\r\nدر اين آيات شرك در عبادت را از بندگان رحمان نفى مىكند و اينكه تعبير ( خواندن غير خدا با خدا ) را به كار برده ، براى اشاره به اين است كه هر چند مشركان ، فقط غير خدا را مىپرستند و ليكن پرستش شدهء واقعى آنها در هر حال ، خداست چون پرستش خدا مسأله‌اى فطرى است لذا توجّه به سوى آلهه غير خدا ، توجه به خدا و غير خداست ، هر چند كه نامى از خدا به ميان نياورند . اما بندگان مؤمن فقط خدا را مىپرستند و صفت ديگر آنها اين است كه در هيچ حالى ، نفس انسانى را كه خداوند كشتن او را حرام كرده ، نمىكشند ، مگر در صورتى كه كشتن او به حق ، يعنى به عنوان قصاص و حدّ شرعى باشد .\r\nهمچنين بندگان رحمان هرگز زنا نمىكنند و مرتكب اين عمل حرام نمىشوند ، در حالى كه مسأله زنا در ميان عرب جاهليّت امرى متداول و شايع بوده است .\r\nو در آخر مىفرمايد هر كس مرتكب اين اعمال شود ، وزر و و بال گناه خود را در آخرت بدوش خواهد كشيد و در برابر ارتكاب اين سه عمل شينع ( شرك ، زنا ، قتل نفس ) عذابى مضاعف خواهد ديد و با حالت ذلّت و اهانت در آن جاودانه خواهد بود .\r\nبعد در مقام استثناء حكم كلى مىفرمايد : مگر كسى كه توبه كرده ، ايمان آورد و عمل صالح انجام دهد ، يعنى كسى كه از گناه بازگردد و اقلا پشيمان شود و از شرك نيز رجوع نمايد و ايمان آورد و با انجام عمل صالح توبه خود را استقرار ببخشد ، در اين صورت خداوند بديهاى آنها را مبدّل به نيكى مىكند . يعنى هر يك از گناهان آنها خودش مبدّل به حسنه مىشود ، چون ذات آنها از راه توبه و ايمان و عمل صالح مبدّل به ذاتى طيّب و طاهر و خالى از شقاوت و خباثت گشته ، لازمهء اين تبدّل اين است كه آثارى هم كه اين ذات در سابق داشت و ما نام گناه بر آن نهاده بوديم ، با مغفرت و رحمت خدا مبدّل به آثارى مىشود كه با نفس سعيد و طيّب و طاهر مناسب باشد ، پس عنوان گناه از\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nآن برداشته مىشود و نام حسنه و ثواب به خود مىگيرد . و به همين دليل هم به دو صفت رحمت و مغفرت الهى اشاره شده است . و از رسولخدا صلّى اللّه عليه و إله و سلم نقل شده كه : هيچ گروهى در مجلسى به ذكر خدا مشغول نمىشوند جز اينكه منادى از آسمان آنها را ندا مىدهد كه برخيزيد به تحقيق خداوند بديهاى شما را مبدّل به نيكى نمود .\r\n( 71 )  ( وَ مَنْ تابَ وَ عَمِلَ صالِحاً فَإِنَّهُ يَتُوبُ إِلَى اللَّهِ مَتاباً )  : ( و هر كه توبه كند و عمل شايسته انجام دهد به سوى خدا بازگشتى پسنديده دارد )\r\nاين آيه در مقام رفع استبعاد از تبديل سيّئات به حسنات است ، چون توبه نوعى رجوع خاص به سوى خداى سبحان مىباشد و خداى تعالى هر چه بخواهد مىكند و توبه شامل تمامى گناهان مىشود .\r\n( 72 )  ( وَ الَّذِينَ لا يَشْهَدُونَ الزُّورَ وَ إِذا مَرُّوا بِاللَّغْوِ مَرُّوا كِراماً )  : ( و كسانى كه گواهى به ناحق ندهند و چون بر ناپسندى بگذرند ، با بزرگوارى مىگذرند )\r\n( زور ) به معناى جلوه دادن باطل به صورت حق است و ( لغو ) يعنى عمل يا گفتارى كه غرض عقلايى نداشته باشد .\r\nمىفرمايد : بندگان خداى رحمان كسانى هستند كه شهادت به دروغ نمىدهند يا در مجالس باطل و لهو و غناء حاضر نمىشوند و زمانى كه بر اهل لغو و گناه مىگذرند و آنها را سرگرم لغو مىبينند ، از آنها روى مىگردانند و خود را پاكتر از آن مىبينند كه در جمع آنان در آيند و با آنها همنشينى كنند .\r\n( 73 )  ( وَ الَّذِينَ إِذا ذُكِّرُوا بِآياتِ رَبِّهِمْ لَمْ يَخِرُّوا عَلَيْها صُمًّا وَ عُمْياناً )  : ( و كسانى كه زمانيكه آنان را به آيات پروردگارشان اندرز دهند ، با حالت كر و كور در آنها نمىنگرند )\r\nيعنى بندگان خداى رحمان كسانى هستند كه چون به آيات پروردگارشان متذكّر مىشوند و حكمت و موعظه‌اى از قرآن يا وحى مىشنوند ، بدون تعقّل و كوركورانه آن را نمىپذيرند ، بلكه آن را با بصيرت و حكمت مىنگرند و دربارهء آن تفكّر مىكنند و سپس به آن ايمان مىآورند و از مواعظ آن بهره‌مند مىشوند .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n( 74 )  ( وَ الَّذِينَ يَقُولُونَ رَبَّنا هَبْ لَنا مِنْ أَزْواجِنا وَ ذُرِّيَّاتِنا قُرَّةَ أَعْيُنٍ وَ اجْعَلْنا لِلْمُتَّقِينَ إِماماً )  : ( و كسانى كه مىگويند پروردگارا براى ما از همسران و فرزندانمان ، مايهء روشنى چشم قرار بده و ما را پيشواى پرهيزگاران نما )\r\nلذا بندگان مؤمن خداى رحمان در دعاى خود از پروردگارشان مىخواهند تا همسران و فرزندانشان باعث چشم روشنى آنها باشند ، يعنى موفّق به طاعت خدا و اجتناب از معصيّت او شوند و در نتيجه از اين اعمال صالح آنها ، چشم ايشان روشن گردد و اين معنا مىرساند كه اين افراد اهل حقّند و پيروى هواى نفسشان را نمىكنند و فقط همسر و ذريّه‌اى را دوست مىدارند كه در راه طاعت خدا گام بردارند .\r\nو در ادامه درخواست مىكنند تا خداوند آنها را توفيق دهد تا در راه انجام خيرات و به دست آوردن رحمت الهى از يكديگر سبقت بگيرند و ديگران كه دوستدار تقوا هستند از آنها الگو و سرمشق بگيرند آنچنانكه بندگان رحمان همه در صف واحدى مقدّم بر ساير اهل تقوا قرار بگيرند .\r\nو مطابق قرائت اهل بيت « 1 » ( عليهم السلام ) آيه به صورت ( و اجعل لنا من المتقيّن اماما ) قرائت شده كه در اين صورت معناى آيه اين است كه خدايا ما را پيرو متقيّن و قاصد ايشان قرار بده تا ما همواره به آنها اقتداء كنيم .\r\n( 75 )  ( أُوْلئِكَ يُجْزَوْنَ الْغُرْفَةَ بِما صَبَرُوا وَ يُلَقَّوْنَ فِيها تَحِيَّةً وَ سَلاماً )  : ( ايشان به پاداش صبرى كه نموده‌اند غرفه بهشت را بيابند و در آن درود و سلامى خواهند شنيد )\r\n( 76 )  ( خالِدِينَ فِيها حَسُنَتْ مُسْتَقَرًّا وَ مُقاماً )  : ( كه در آن جاودانه خواهند بود ، چه نيكو قرارگاه و جايگاهى است .\r\n( غرفه ) كنايه از درجهء عالىتر از بهشت است .\r\nو معناى صبر اعم از صبر در برابر مصيبت ، صبر در برابر طاعت ، و صبر معصيت است . مىفرمايد ايشان كه اوصافشان ذكر شد ، درجه رفيع و قسمت بالاى بهشت را به\r\n\r\n\r\n","description":"","footnote":"\r\n( 1 ) . در تفسير جوامع الجامع از امام صادق عليه السّلام روايت شده كه اين آيه اختصاص به پيامبر و ائمه طاهرين ( عليهم السلام ) دارد . كه البته ايشان مصداق اتّم اين آيه هستند .\r\n","page_name":" 431 ","page_number":431},
  {"content":"\r\n\r\nعنوان پاداش دريافت مىكنند و فرشتگان با تحيّت و سلام با آنها ملاقات مىكنند ، و ( تحيّت ) يعنى هر پيشكشى كه آدمى را مسرور كند و ( سلام ) هر چيزى است كه در آن ترس و پرهيز نباشد .\r\nو آنها در اين درجات عالى بهشت جاودانه خواهند بود و آنجا بهترين محل استقرار و آرامش است .\r\n( 77 )  ( قُلْ ما يَعْبَؤُا بِكُمْ رَبِّي لَوْ لا دُعاؤُكُمْ فَقَدْ كَذَّبْتُمْ فَسَوْفَ يَكُونُ لِزاماً )  : ( بگو اگر دعا و عبادتتان نباشد ، پروردگار من اعتنايى به شما ندارد ، بتحقيق تكذيب كرده‌ايد پس به زودى نتيجه‌اش ملازم شما خواهد بود )\r\nمىفرمايد : اى رسول من به آنها بگو ، نزد پروردگار من قدر و منزلتى نداريد و وجود و عدمتان در نزد او يكسان است و اگر دعا و عبادتى نكنيد او اعتنايى به امر شما نخواهد داشت ، امّا شما او را تكذيب كرديد و ديگر هيچ اميد خيرى به شما نمىرود و به زودى نتيجه اين اعمال به شديدترين وجهى ملازم شما خواهد شد و اگر با اين وجود باز هم خدا شما را دعوت مىكند فقط به منظور اتمام حجّت بر شماست و يا براى اين است كه شايد شما دست از تكذيب برداريد « 1 » .\r\n\r\n\r\n","description":"","footnote":"\r\n( 1 ) . به نظر حقير اينطور مىرسد كه شايد مقصود آيه اين است كه : اگر اقتضا و استدعاى فطرى شما مردم براى امر هدايت و رشد ، نمىبود ، خداوند اعتنايى به امر شما نداشت و به وسيلهء پيامبران شما را دعوت نمىكرد ، ولى با اين همه شما تكذيب كرديد و اين تكذيب در آخرت ملازم شما خواهد بود . و اللّه يعلم . ( مترجم )\r\n","page_name":" 432 ","page_number":432},
  {"content":"\r\n\r\n\r\nسورهء شعراء\r\nبسم اللّه الرّحمن الرّحيم\r\nغرض سوره : تسليّت و دلگرمى بخشيدن به رسولخدا در برابر تكذيب قوم او و تهديد كفّار ، همراه با موعظه و تذكّر بوسيلهء داستانهاى گذشتگان .\r\n\r\n[ آيهء ( 9 - 1 ) تسليت و دلگرم نمودن رسولخدا صلّى اللّه عليه و إله و سلم از بابت عدم ايمان كافران 
  ]\r\n( 1 )   ( طسم )   : ( طا ، سين ، ميم )\r\nهمچون ساير حروف مقطعه قرآنى ، نوعى مبارزه طلبى با بشر است كه چگونه خداوند با همين حروف تهجّى زبان آنها ؛ چنين قرآنى را نازل فرمود و نيز براى وادار كردن مردم به گوش دادن كلام قرآن است ، چون وقتى پيامبر صلّى اللّه عليه و إله و سلم شروع به تلاوت قرآن مىكردند ، كفّار و مشركين همهمه و هياهو مىنمودند و اين حروف مقطعه براى اسكات آنها نازل مىشده ، و شايد هم ( ط ) اشاره به نام طالب و عليها السّلام اشاره به نام سميع و ( م ) اشاره به نام مبارك مبدئ و معيد باشد .\r\n( 2 )  ( تِلْكَ آياتُ الْكِتابِ الْمُبِينِ )  : ( اين آيه‌هاى كتاب آشكار است ) استفاده از ( تلك ) كه مخصوص اشاره به دور است براى دلالت نمودن بر علّو قدر و رفعت مكان قرآن مىباشد .\r\nمىفرمايد : اين آيات بلند مرتبه كتابيست كه نزول آن از ناحيه خداى سبحان ظاهر و آشكار است ، چون مشتمل بر نشانه‌هاى اعجاز مىباشد ، هر چند كه مشركان معاند ، آن\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nرا تكذيب نموده و سحر و شعر يا اساطير بخوانند .\r\n( 3 )  ( لَعَلَّكَ باخِعٌ نَفْسَكَ أَلَّا يَكُونُوا مُؤْمِنِينَ )  : ( گويا تو مىخواهى خويشتن را به جهت اينكه آنها ايمان نمىآورند ، هلاك سازى )\r\nبه منظور تسليّت آن جناب و به نحو انكارى مىفرمايد از وضع تو چنين برمىآيد كه تو به جهت ايمان نياوردن آنها ، مىخواهى از غصّه هلاك شوى ولى اين امر صحيح نيست .\r\n( 4 )  ( إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً فَظَلَّتْ أَعْناقُهُمْ لَها خاضِعِينَ )  : ( اگر مىخواستيم از آسمان آيه‌اى به ايشان نازل مىكرديم كه گردنهايشان « 1 » در مقابل آن خاضع شود )\r\nدر ادامهء گفتار خطاب به پيامبر مىفرمايد ، اينكه تو از بابت ايمان نياوردن آنها اندوهناك باشى صحيح نيست ، چون ما اگر مىخواستيم قادر بوديم تا معجزه و نشانه‌اى از آسمان نازل كنيم كه ايشان را خاضع و مجبور به قبول دعوت تو نمايد ، خضوعى كه گردنهايشان در برابر آن آيت به زير افتاده و ناگزير از ايمان شوند ، و رؤسا و سردمداران « 2 » يا جماعات « 3 » ، آنها همگى در برابر حق تسليم شوند امّا هيچ فضيلتى در ايمان اضطرارى و اجبارى وجود ندارد و به همين دليل هم ما چنين آيتى را نازل نمىكنيم .\r\n( 5 )  ( وَ ما يَأْتِيهِمْ مِنْ ذِكْرٍ مِنَ الرَّحْمنِ مُحْدَثٍ إِلَّا كانُوا عَنْهُ مُعْرِضِينَ )  : ( و هيچ ذكر تازه‌اى از خداى بخشنده به سوى آنان نيايد جز اينكه آنها از آن اعراض مىكنند )\r\nيعنى اين كفّار و مشركين آنقدر در شرك خود پابرجا هستند كه هيچ رسالت الهى يا آيهء جديدى كه از ناحيه رحمت الهى نازل شود و حاوى خير و صلاح آنها باشد ، در\r\n\r\n\r\n","description":"","footnote":"\r\n( 1 ) . در تفسير قمى از امام صادق عليه السّلام روايت شده كه در ذيل اين آيه فرمودند : يعنى گردنهاى بنى اميّه و ساير كفّار با آمدن صيحه آسمانى به نام صاحب الامر ، نرم و خاضع مىشود . نظير اين روايت در كافى و اكمال الدّين و ارشاد و غيبت نقل شده است .\r\n( 2 ) . مطابق تفسير مجمع البيان\r\n( 3 ) . مطابق تفسير روح المعانى\r\n","page_name":" 434 ","page_number":434},
  {"content":"\r\n\r\nايشان اثرى ندارد و باز هم اعراض مىكنند چون اعراض از ياد خدا و استمرار بر تكذيب هيچ روزنهء اميدى براى هدايت آنها باقى نگذاشته .\r\n( 6 )  ( فَقَدْ كَذَّبُوا فَسَيَأْتِيهِمْ أَنْبؤُا ما كانُوا بِهِ يَسْتَهْزِؤُنَ )  : ( به تحقيق تكذيب نمودند پس به زودى خبرهاى آنچيزى را كه استهزاء مىكردند ، به ايشان خواهد رسيد )\r\nيعنى بواسطهء اعراض مستمرّ و تكذيب دائمى ، اين حكم عليه آنها صادر شد كه ايشان جزء تكذيب كنندگان شدند ، لذا به زودى خبرهاى اعراض و استهزاءيشان نسبت به آيات خدا يعنى همان عقوبتهاى دنيوى و اخروى به ايشان خواهد رسيد .\r\n( 7 )  ( أَ وَ لَمْ يَرَوْا إِلَى الْأَرْضِ كَمْ أَنْبَتْنا فِيها مِنْ كُلِّ زَوْجٍ كَرِيمٍ )  : ( آيا به زمين نمىنگرند كه چقدر از انواع گياهان نيكو را در آن رويانده‌ايم ؟ )\r\nبا لحن استفهام انكارى و توبيخى مىفرمايد آيا اينها هيچ نظر و تفكرّى دربارهء ازواج مختلف نباتات ( گياه - حيوان - انسان ) كه ما آنها را از زمين رويانيديم نمىكنند ؟ تا دست از اعراض و تكذيب بردارند . دليل ما بر شمول لفظ نبات بر انسان ، آيه 17 سورهء نوح است كه مىفرمايد  ( وَ اللَّهُ أَنْبَتَكُمْ مِنَ الْأَرْضِ نَباتاً )  ( خدا شما را از زمين رويانيد ) .\r\n( 8 )  ( إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ )  : ( همانا در اين عبرتى هست اما بيشتر آنها مؤمن نيستند ) .\r\n( 9 )  ( وَ إِنَّ رَبَّكَ لَهُوَ الْعَزِيزُ الرَّحِيمُ )  : ( و بدرستى كه پروردگارت غالب و مهربان است )\r\n( ذاك ) اشاره به روياندن ازواج كريم در آيه قبلى است و آيت بودن آن از اين جهت است كه خداوند هر يك از اين جفتها را ايجاد كرده و نواقص هر يك از دو طرف را با ديگرى بر طرف نموده و هر دو را به سوى آن غايتى كه به منظور آن ايجاد شده‌اند هدايت كرده است و چنين خدايى چگونه ممكن است ، امر هدايت بشر را مهمل گذاشته باشد و او را به سوى خير و سعادت دنيا و آخرتش هدايت نكند ؟ ! اما اكثر مشركين به علّت اينكه اعراض از ياد خدا به صورت ملكه‌اى در ذاتشان مستّقر شده ، انتظار نمىرود كه ايمان بياورند و از اين آيات متعظّ و متنبّه شوند .\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nلذا خداى متعال به جهت اينكه مقتدر و شكست‌ناپذير است ، مكذبّان و اعراض كنندگان را با عقوبتهاى دنيوى و اخروى مجازات مىكند و به جهت آنكه مهربان است ، ذكر را بر آنها نازل مىكند تا آنها را هدايت نمايد و مؤمنان را مىآمرزد و كافران را مهلت مىدهد .\r\n\r\n[ آيهء ( 68 - 10 ) مقايسهء امّت اسلام با قوم موسى و هارون ، ابراهيم ، نوح و . . . و بيان كامل ماجراى موسى و قومش و سرانجام آنها 
  ]\r\n( 10 )  ( وَ إِذْ نادى رَبُّكَ مُوسى أَنِ ائْتِ الْقَوْمَ الظَّالِمِينَ )  : ( و زمانيكه پروردگارت به موسى ندا داد كه بسوى ستمكاران برو )\r\n( 11 )  ( قَوْمَ فِرْعَوْنَ أَ لا يَتَّقُونَ )  : ( گروه فرعون ، كه چرا نمىترسند ؟ )\r\nمىفرمايد : به يادآر زمانيكه پروردگارت موسى را ندا داد و او را براى رسالت سوى فرعونيان مبعوث فرمود ، تا بنى اسرائيل را از چنگ آنها نجات دهد و حكمت اين مأموريت هم شرك و ظلمى بود كه به بنى اسرائيل روا مىداشتند و خداوند به نحو غيابى آنها را توبيخ فرموده و مىفرمايد : به آنها بگو ، چرا پرهيز نمىكنند و از توبيخ پروردگار خود نمىهراسند ؟\r\n( 12 )  ( قالَ رَبِّ إِنِّي أَخافُ أَنْ يُكَذِّبُونِ )  : ( گفت : پروردگارا مىترسم كه مرا تكذيب كنند )\r\n( 13 )  ( وَ يَضِيقُ صَدْرِي وَ لا يَنْطَلِقُ لِسانِي فَأَرْسِلْ إِلى هارُونَ )  : ( و سينه‌ام تنگى كند و زبانم روان نشود ، پس هارون را نيز رسالت ببخش ) .\r\n( 14 )  ( وَ لَهُمْ عَلَيَّ ذَنْبٌ فَأَخافُ أَنْ يَقْتُلُونِ )  : ( و آنها خونى به گردن من دارند و بيم دارم كه مرا بكشند ) .\r\n( 15 )  ( قالَ كَلَّا فَاذْهَبا بِآياتِنا إِنَّا مَعَكُمْ مُسْتَمِعُونَ )  : ( فرمود ، هرگز : شما آيات ما را ببريد كه ما همراه شما شنواييم )\r\n( 16 )  ( فَأْتِيا فِرْعَوْنَ فَقُولا إِنَّا رَسُولُ رَبِّ الْعالَمِينَ )  : ( نزد فرعون رويد و بگوييد كه ما فرستادهء پروردگار جهانيان هستيم )\r\n( 17 )  ( أَنْ أَرْسِلْ مَعَنا بَنِي إِسْرائِيلَ )  : ( و بايد كه بنى اسرائيل را با ما بفرستى )\r\nمطابق قرائت مشهور ( يضيق ) ، ( ينطلق ) هر دو مرفوعند و عطف به ( اخاف ) مىباشند ،\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nدر نتيجه موسى سه عذر آورده : اول ترس از تكذيب دعوت دوم : ترس از تنگ حوصلگى و عدم مقاومت و سوم : ترس از قاصر بودن بيان . ولى در قرائت يعقوب و غير او ( يضيق ) و ( ينطلق ) به نصب قرائت شده و عطف بر ( يكذّبون ) مىباشد ، در نتيجهء عذر موسى همان عذر اولى است و دوتاى ديگر نتيجهء همان عذر اوّل هستند .\r\nبه هر جهت پس از طرح اين عذر ، موسى عليه السّلام به خداوند عرضه مىدارد كه خدايا ملك وحى را نزد هارون هم بفرست تا او در امر رسالت يار و ياور من باشد ، چون براى ايشان گناهى به گردن من است و من يكى از قبطيان را كشته‌ام و كارى كرده‌ام كه از نظر آنها عاقبت وخيمى دارد .\r\nپس از اين درخواستها و بيانات موسى عليه السّلام ، خداوند به موسى عليه السّلام تأمين مىدهد و او را دلگرم مىكند تا مطمئن باشد ، دست فرعونيان به او نمىرسد و خداوند درخواست او را اجابت كرده و هارون را همراه او گسيل مىدارد و مىفرمايد : شما دو نفر آيات ما را نزد فرعون ببريد و نترسيد ، ما در مجلس دعوت شما حاضر و شاهديم و آنچه را كه ميان شما جريان دارد مىشنويم و به آن كمال عنايت را داريم .\r\nو به آنها بگوييد ما فرستادگان پروردگار جهانيان هستيم و مقصود از رسالت ما اين است كه تو دست از بنى اسرائيل بردارى و آنها را آزاد بگذارى تا به سرزمين مقدّس باز گردند ، همانجايى كه موطن اصلى پدران آنهاست و خداوند وعدهء آن را به ايشان داده بود .\r\n( 18 )  ( قالَ أَ لَمْ نُرَبِّكَ فِينا وَلِيداً وَ لَبِثْتَ فِينا مِنْ عُمُرِكَ سِنِينَ )  : ( فرعون گفت : مگر وقتى نوزادى بودى تو را نزد خويش پرورش نداديم و سالها از عمرت را در ميان ما نگذراندى ؟ )\r\n( 19 )  ( وَ فَعَلْتَ فَعْلَتَكَ الَّتِي فَعَلْتَ وَ أَنْتَ مِنَ الْكافِرِينَ )  : ( و سرانجام آن كارت را كه نمىبايست ، انجام دادى و تو از ناسپاسانى )\r\n( 20 )  ( قالَ فَعَلْتُها إِذاً وَ أَنَا مِنَ الضَّالِّينَ )  : ( گفت : آن كار را هنگامى كردم كه گمراه بودم ) .\r\n\r\n","description":"","footnote":"","page_name":" 437 ","page_number":437},
  {"content":"\r\n\r\n( 21 )  ( فَفَرَرْتُ مِنْكُمْ لَمَّا خِفْتُكُمْ فَوَهَبَ لِي رَبِّي حُكْماً وَ جَعَلَنِي مِنَ الْمُرْسَلِينَ )  : ( و چون از شما بيم داشتم گريختم و پروردگارم به من فرزانگى و دانش بخشيد و مرا از پيامبران نمود ) .\r\n( 22 )  ( وَ تِلْكَ نِعْمَةٌ تَمُنُّها عَلَيَّ أَنْ عَبَّدْتَ بَنِي إِسْرائِيلَ )  : ( و اين نعمتى است كه منّت آن را بر من مىنهى ، كه بنى اسرائيل را به بردگى گرفته‌اى ؟ )\r\nفرعون به نحو استفهام انكارى و با توبيخ و سرزنش خطاب به موسى مىگويد : تو پنداشته‌اى كه ما تو را نمىشناسيم ، مگر تو همان نبودى كه ما در آغوش خود بزرگت كرديم و سالهايى از عمرت را در كنار ما بسر بردى ؟ پس چطور شد كه ناگهان رسول شدى ؟ تو كجا و رسالت كجا ؟ ما كه اصل و فرعت را مىشناسيم ولى تو در نهايت با كشتن يكى از قبطيان عمل شنيعى را كه نبايد انجام مىدادى ، مرتكب شدى و در سرزمين ما فساد انگيزى كردى با اينكه سالها از نعمت ما برخوردار بودى و تو را مانند ساير مواليد بنى اسرائيل نكشتيم و در عوض تو را در كنار خود پرورش داديم در حالى كه تو مانند ساير بنى اسرائيل برده ما بودى و من به همه شما نعمت مىدهم ، آن وقت تو كه يكى از همين بردگان هستى ، مردى از قوم مرا كشتى و از رسم بندگى و شكر نعمت سرباز زدى .\r\nموسى عليه السّلام ابتدا اشكالات و توبيخ فرعون را در سه گروه دسته‌بندى كرده و به هر سه آنها پاسخ داد :\r\nاوّل اينكه : فرعون رسالت او را بعيد شمرده .\r\nدوّم اينكه : عمل او را زشت دانسته و او را مفسد و مجرم ناميده .\r\nسوم اينكه : بر او منّت نهاده و او را يكى از بندگان ناسپاس خود دانسته ، جناب موسى در جواب اعتراض دوّم فرعون مىفرمايد : اگر من آن روز آن عمل را كردم در حالتى مرتكب آن شدم كه به خاطر جهل گمراه بودم و مصلحت كار را ندانسته و نمىدانستم حقّ در آن مورد چيست تا از آن پيروى كنم و به حكم خدا جاهل بودم ، چون در آن زمان نبايست براى دفاع از شخصى كه مرا به يارى طلبيد مرتكب قتل مىشدم و انجام\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nهمين عمل و ترس از عاقبت وخيم آن ، مرا وادار به خروج و فرار از مصر نمود چون فردى از يارانم مرا خبردار كرد كه ( اى موسى اين قوم در طلب تو هستند تا تو را بكشند ، لذا از مصر خارج شو و من خيرخواه تو هستم ) « 1 »\r\nو سپس به پاسخ اشكال اول او مىپردازد مىگويد : پس از آن پروردگارم به من حكم داد و منظور از حكم اصابهء نظر و رسيدن به حقيقت هر امر و محكم بودن رأى در عمل به آن نظريّه است و در ادامه مىگويد : پروردگارم مرا از پيامبران قرار داد . يعنى استبعاد فرعون از امر رسالت وقتى بجاست كه رسالت ، امرى اكتسابى باشد ، اما رسالت امرى اكتسابى نيست بلكه موهبتى خدايى است ، خداوند رسالت و حكم را از جانب خود به موسى افاضه نموده و آنگاه در پاسخ اشكال سوّم فرعون ( كه از روى سرزنش او را بردهء خود خوانده كه نعمت مولايش را كفران نموده ) مىگويد : اين چيزى كه تو آن را نعمتى از جانب خود بر من مىنامى و مرا به كفران آن سرزنش مىكنى ، نعمت نبود ، بلكه تسلّط جابرانه و ظالمانه‌اى بود كه نسبت به من و همهء بنى اسرائيل روا داشتى و ظالم ابدا ولايتى ندارد . پس تربيت من در خانه تو و به بندگى كشيدن بنى اسرائيل و اينكه مادر مرا وادار نمودى تا مرا در صندوقچه چوبى بگذارد تا مثل ساير اولاد ذكور كشته نشوم - كما اينكه بيشتر طغيانگران براى حفظ حكومت خود ، به كشتن مردان تمسّك مىجويند - همه و همه امورى سياسى بود كه از ظلم تو ناشى مىشد و ابدا نعمت محسوب نمىشود تا من بواسطهء كفران آن ، ناسپاس ناميده شوم .\r\n( 23 )  ( قالَ فِرْعَوْنُ وَ ما رَبُّ الْعالَمِينَ )  : ( فرعون گفت : پروردگار جهانيان چيست ؟ )\r\n( 24 )  ( قالَ رَبُّ السَّماواتِ وَ الْأَرْضِ وَ ما بَيْنَهُمَا إِنْ كُنْتُمْ مُوقِنِينَ )  : ( گفت :\r\nپروردگار آسمانها و زمين و آنچه ميان آنهاست اگر اهل يقينيد )\r\n( 25 )  ( قالَ لِمَنْ حَوْلَهُ أَ لا تَسْتَمِعُونَ )  : ( فرعون گفت : هيچ مىشنويد كه چه مىگويد ؟ ! )\r\n\r\n\r\n","description":"","footnote":"\r\n( 1 ) . سورهء قصص ، آيهء 20 و 21 .\r\n","page_name":" 439 ","page_number":439},
  {"content":"\r\n\r\n( 26 )  ( قالَ رَبُّكُمْ وَ رَبُّ آبائِكُمُ الْأَوَّلِينَ )  : ( موسى گفت : پروردگار شما و پروردگار نياكانتان )\r\n( 27 )  ( قالَ إِنَّ رَسُولَكُمُ الَّذِي أُرْسِلَ إِلَيْكُمْ لَمَجْنُونٌ )  : ( فرعون گفت : همانا پيغمبرى كه بسوى شما فرستاده شده ديوانه است )\r\n( 28 )  ( قالَ رَبُّ الْمَشْرِقِ وَ الْمَغْرِبِ وَ ما بَيْنَهُما إِنْ كُنْتُمْ تَعْقِلُونَ )  : ( گفت : او پروردگار مشرق و مغرب و هر چه ميان آن دو است ، اگر تعقّل مىكنيد )\r\n( 29 )  ( قالَ لَئِنِ اتَّخَذْتَ إِلهَاً غَيْرِي لَأَجْعَلَنَّكَ مِنَ الْمَسْجُونِينَ )  : ( فرعون گفت : اگر خدايى غير از من بگيرى زندانيت مىكنم )\r\nفرعون به منظور تجاهل و تغافل از موسى توضيح مىخواهد كه بگويد رب العالمين چيست ؟ و اين كلام او اشاره به آن است كه من از رب العالمين جز نامش چيزى نمىدانم پس تو آن را براى من توضيح بده ، در اعتقاد فرعون خودش رب اعلى و برتر بود « 1 » و ساير بتها نيز معبود و آلهه بودند « 2 » و براى خود و بتها سهمى از استقلال در تدبير بخشى از عالم را قائل بوده و به همين دليل خود و بتها را ربّ مىناميد و چون او براى هر بخش عالم خلقت قائل به يك مدبّر و ربّ بود ، لذا با تعجّب مىپرسد ربّ العالمين چيست ؟\r\nو موسى عليه السّلام در جواب او فرمود : رب العالمين همان ربّ آسمانها و زمين و هر آنچه ميان آنهاست ، مىباشد كه تدبير موجود در آنها چون تدبيرى متصّل و واحد است ، دلالت مىكند بر اينكه مدبّر و ربّ آنها نيز واحد است و اين همان اعتقاديست كه اهل يقين و كسانى كه غير از اعتقادات و يقينى و برهانى را نمىپذيرند ، به آن باور دارند .\r\nفرعون خطاب به اطرافيانش گفت : آيا نمىشنويد كه اين موسى چه مىگويد ؟ ! با اين لحن تعجبّى منظورش اين بود كه اين موسى ادّعاى رسالت از جانب رب العالمين مىكند و وقتى از او مىپرسم رب العالمين چيست ؟ دوباره همان سخن اوّلش را اعاده مىكند و چيزى بر آن نمىافزايد و هدف فرعون از اين نوع عكس العمل نقشه‌اى بود تا حقيقت\r\n\r\n\r\n","description":"","footnote":"\r\n( 1 ) .  ( فَقالَ أَنَا رَبُّكُمُ الْأَعْلى )  سورهء نازعات ، آيهء 24 .\r\n( 2 ) .  ( . . . يَذَرَكَ وَ آلِهَتَكَ )  ( سورهء اعراف ، آيهء 127 .\r\n","page_name":" 440 ","page_number":440},
  {"content":"\r\n\r\nبرهانى كلام موسى را مخفى سازد و آن را تكرار حرف سابق او قلمداد كند .\r\nاما موسى در ادامه وقتى مشاهده كرد ، فرعون قصد مغلطه و مخفى نمودن حق را دارد و مسأله وحدت تدبير را نشنيده گرفته ، در پاسخ او فرمود ، رب العالمين همان رب شما و آباء و اجداد شماست . كه امر عوالم انسانى گذشته و حاضر را تدبير مىكند .\r\nاين بار فرعون در پاسخ موسى از راه هوچيگرى و تمسخر وارد شد و گفت اين رسولى كه بسوى شما فرستاده شده ديوانه است ، چون سخنانى آشفته مىگويد ، كه دلالت بر اختلال قوّهء تعقّلش مىكند . در اينجا موسى بار ديگر از راه حجّت اتّصال و وحدت تدبير وارد مىشود و مىگويد پروردگار جهانيان پروردگار مشرق و مغرب و ما بين آنهاست .\r\nمراد از مشرق ، محل طلوع خورشيد و ساير اجرام آسمانى و مراد از مغرب جهتى است كه به حسب حسّ ظاهرى ما ، در آن طرف غروب مىكنند و ما بين آنها شامل همه عالم محسوس مىشود و در واقع عبارت اخراى همان تعبير قبلى ( آسمان و زمين و آنچه ميان آندوست ) مىباشد . و در آن اتّصال تدبير و اتّحاد آن را دنبال مىكند و مىخواهد بگويد مدبّر عالم واحد است و كسانى كه اين وحدانيّت را درك نمىكنند ، محروم از نعمت تعقّل و فهم عميق هستند .\r\nاما الوهيّت فرعون و امثال او كه بر پايه وراثت بنا شده امرى باطل است چون فرعون و ساير پادشاهان خلقى از مخلوقات خدا و بنده‌اى از بندگان او هستند ، در ادامه فرعون وقتى از احتجاج عاجز مىگردد مانند ساير جاهلان و طغيانگران از راه تهديد وارد مىشود و خطاب به موسى مىگويد : اگر الهى غير از من اتّخاذ كنى ، تو را به زندان مىافكنم ، چون همانطور كه گفتيم فرعون خود را برترين رب و آلهه مىدانست و لذا در برابر انكار الوهيّت خود ، موسى را به تعذيب و زندان تهديد كرد .\r\n( 30 )  ( قالَ أَ وَ لَوْ جِئْتُكَ بِشَيْءٍ مُبِينٍ )  : ( موسى گفت : حتى اگر براى تو معجزه‌اى روشن آورده باشم ؟ )\r\n\r\n","description":"","footnote":"","page_name":" 441 ","page_number":441},
  {"content":"\r\n\r\n( 31 )  ( قالَ فَأْتِ بِهِ إِنْ كُنْتَ مِنَ الصَّادِقِينَ )  : ( فرعون گفت : اگر راست مىگويى ، آن را بياور )\r\n( 32 )  ( فَأَلْقى عَصاهُ فَإِذا هِيَ ثُعْبانٌ مُبِينٌ )  : ( پس موسى عصايش را بيافكند و در دم اژدهايى آشكار شد )\r\n( 33 )  ( وَ نَزَعَ يَدَهُ فَإِذا هِيَ بَيْضاءُ لِلنَّاظِرِينَ )  : ( و دست خود را بيرون آورد و ناگهان در چشم بينندگان سفيد و نورانى گشت )\r\n( 34 )  ( قالَ لِلْمَلَإِ حَوْلَهُ إِنَّ هذا لَساحِرٌ عَلِيمٌ )  : ( فرعون به بزرگان اطراف خود گفت :\r\nهمانا او جادوگرى ماهر است )\r\n( 35 )  ( يُرِيدُ أَنْ يُخْرِجَكُمْ مِنْ أَرْضِكُمْ بِسِحْرِهِ فَما ذا تَأْمُرُونَ )  : ( كه مىخواهد شما را با سحر خود از سرزمينتان بيرون كند ، بنابراين چه رأيى در مورد او مىدهيد )\r\n( 36 )  ( قالُوا أَرْجِهْ وَ أَخاهُ وَ ابْعَثْ فِي الْمَدائِنِ حاشِرِينَ )  : ( گفتند : او را با برادرش نگه‌دار و به تمام شهرها مأمور جمع‌آورى بفرست )\r\n( 37 )  ( يَأْتُوكَ بِكُلِّ سَحَّارٍ عَلِيمٍ )  : ( تا همهء جادوگران ماهر را نزد تو بياورند )\r\nموسى عليه السّلام براى اثبات صحّت دعوت و رسالت خود ، خطاب به فرعون گفت : حتّى اگر من چيزى ارائه دهم كه راستگويى مرا ثابت كند باز هم مرا زندانى مىكنى ؟ و فرعون در جواب او گفت اگر راست مىگويى كه چيزى دارى كه ادّعاى تو را ثابت مىكند ، پس آن را ارائه بده .\r\nدر اين هنگام موسى عليه السّلام دو تا از بزرگترين معجزات خود را كه خداوند در كوه طور به او عطا كرده بود ، به فرعونيان نشان داد ، ابتدا عصاى خود را انداخت كه ناگهان به مارى بسيار بزرگ تبديل شد كه احدى در مار بودنش شكّ نمىكرد و بعد دست خود را از گريبان بيرون آورد و همه آن را به صورتى كاملا نورانى و سفيد مشاهده كردند و اين دو معجزه آنقدر واضح الدلالة بود كه فرعون ديد هيچ چاره‌اى ندارد و متوسّل به تهمت و هوچيگرى شد و او در نزد اشراف قومش ساحرى ماهر و دانا ناميد و براى جوّ سازى بر عليه موسى به بزرگان قومش گفت ، اين موسى جادوگر ماهرى است كه\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nمىخواهد با سحر خودش شما را از سرزمينتان بيرون كند ، تا به اين وسيله مردم بر عليه او تحريك شوند و بكوشند تا او را با هر وسيلهء ممكن از خود دفع نمايند .\r\nبعد در مقام مشورت و نظرخواهى خطاب به آنها گفت : چه نظريه‌اى مىدهيد و من با او چه معامله‌اى كنم ؟\r\nبزرگان قوم و اشراف قبطى كه در مجلس فرعون حضور داشتند به فرعون پيشنهاد كردند كه در تعذيب و شكنجه موسى و برادرش عجله نكند « 1 » و به آنها مهلت دهد و در اين فاصله عدّه‌اى را به شهرهاى مختلف بفرستد تا ماهرترين ساحران را جمع كنند و آنها را براى مقابله با موسى عليه السّلام بياورند .\r\n( 38 )  ( فَجُمِعَ السَّحَرَةُ لِمِيقاتِ يَوْمٍ مَعْلُومٍ )  : ( پس جادوگران در موعد روزى معيّن جمع‌آورى شدند )\r\n( 39 )  ( وَ قِيلَ لِلنَّاسِ هَلْ أَنْتُمْ مُجْتَمِعُونَ )  : ( و به مردم گفته شد شما نيز جمع شويد )\r\n( 40 )  ( لَعَلَّنا نَتَّبِعُ السَّحَرَةَ إِنْ كانُوا هُمُ الْغالِبِينَ )  : ( تا اگر ساحران غالب گشتند ما از آنها پيروى كنيم )\r\n( 41 )  ( فَلَمَّا جاءَ السَّحَرَةُ قالُوا لِفِرْعَوْنَ أَ إِنَّ لَنا لَأَجْراً إِنْ كُنَّا نَحْنُ الْغالِبِينَ )  : ( پس زمانيكه جادوگران آمدند به فرعون گفتند : اگر ما غالب شديم ، آيا مزدى خواهيم داشت ؟ )\r\n( 42 )  ( قالَ نَعَمْ وَ إِنَّكُمْ إِذاً لَمِنَ الْمُقَرَّبِينَ )  : ( فرعون گفت : آرى در اين صورت از مقرّبان خواهيد بود )\r\nمنظور از روز معلوم همان روز عيد يا روز زينت است كه آنها آن روز را براى اجتماع و مسابقه ميان ساحران و موسى عليه السّلام در نظر گرفتند و در سورهء طه مفصلا دربارهء\r\n\r\n\r\n","description":"","footnote":"\r\n( 1 ) . روايت است كه وقتى اسراء را در مجلس يزيد آوردند ، يزيد به اطرافيانش گفت با آنها چه كنم ، رأى دادند كه آنها را بكش ، كودك سه ساله امام حسين عليه السّلام برخاست و فرمود اطرافيان فرعون چون طيب ولادت داشتند حكم به كشتن موسى ننمودند اما اطرافيان تو طيب ولادت ندارند . ( مصحح )\r\n","page_name":" 443 ","page_number":443},
  {"content":"\r\n\r\nآن بحث شد ، آنگاه به منظور تحريك و تشويق مردم به جمع شدن در آن روز ، گفتند :\r\nآيا شما اجتماع مىكنيد تا در صورت غالب شدن ساحران ، از آنها در دينشان پيروى كنيم يعنى به طور ضمنى از مردم خواسته‌اند تا از موسى پيروى نكنند .\r\nو زمانيكه ساحران آمدند ، براى تشويق و تحريض فرعون به دادن اجر بيشتر خطاب به او گفتند : اگر ما بر موسى غالب شويم براى ما اجر و مزدى خواهد بود ؟ فرعون هم به آنها وعده داد كه اگر غالب شدند آنها را از مقرّبين درگاه خود قرار دهد و مزدى هم برايشان قرار داد .\r\n( 43 )  ( قالَ لَهُمْ مُوسى أَلْقُوا ما أَنْتُمْ مُلْقُونَ )  : ( موسى به آنها گفت : آنچه را مىخواهيد بيافكنيد ، بياندازيد )\r\n( 44 )  ( فَأَلْقَوْا حِبالَهُمْ وَ عِصِيَّهُمْ وَ قالُوا بِعِزَّةِ فِرْعَوْنَ إِنَّا لَنَحْنُ الْغالِبُونَ )  : ( پس ريسمانها و عصاهاى خويش را افكندند و گفتند : قسم به عزّت فرعون كه ما غالب هستيم )\r\n( 45 )  ( فَأَلْقى مُوسى عَصاهُ فَإِذا هِيَ تَلْقَفُ ما يَأْفِكُونَ )  : ( سپس موسى عصاى خود را افكند و آنچه ساخته بودند ، بلعيد )\r\nموسى عليه السّلام به جهت اعتماد به نفسى كه داشت ، با آرامش خاطر ، از ساحران خواست تا آنها ابتدا كنند و آنها همه طنابها و چوبدستيهاى خود را انداختند و آنگاه براى آنكه به فرعون قول قطعى غلبه ، بدهند گفتند : قسم به عزّت فرعون كه ما پيروز مىشويم ، يعنى چون فرعون آنها را تحريك نموده و شجاعت بخشيده بود به پيروزى خود اطمينان داشتند امّا وقتى موسى عصاى خود را افكند ، مبدّل به اژدها شد و آن اژدها به سرعت همه سحرهاى ساحران را بلعيد . و اگر خداوند سحر آنها را ( افك ) ناميد ، به جهت آنست كه افك يعنى برگرداندن هر چيزى از وجههء و صورت اصليش و سحر هم هر چيزى را از صورت واقعى آن برمىگرداند و صورتى خيالى به آن مىدهد .\r\n( 46 )  ( فَأُلْقِيَ السَّحَرَةُ ساجِدِينَ )  : ( پس جادوگران سجده كنان به خاك افتادند )\r\n( 47 )  ( قالُوا آمَنَّا بِرَبِّ الْعالَمِينَ )  : ( گفتند : ما به پروردگار جهانيان ايمان آورديم )\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n( 48 )  ( رَبِّ مُوسى وَ هارُونَ )  : ( پروردگار موسى و هارون )\r\n( 49 )  ( قالَ آمَنْتُمْ لَهُ قَبْلَ أَنْ آذَنَ لَكُمْ إِنَّهُ لَكَبِيرُكُمُ الَّذِي عَلَّمَكُمُ السِّحْرَ فَلَسَوْفَ تَعْلَمُونَ لَأُقَطِّعَنَّ أَيْدِيَكُمْ وَ أَرْجُلَكُمْ مِنْ خِلافٍ وَ لَأُصَلِّبَنَّكُمْ أَجْمَعِينَ )  : ( فرعون گفت :\r\nآيا پيش از آنكه به شما اجازه دهم ، به او ايمان آورديد ؟ حتما او بزرگ شماست كه جادو تعليمتان داده است ، به زودى خواهيد دانست كه دستها و پاهايتان را در جهت عكس يكديگر قطع مىكنم و همه شما را بر دار مىآويزم )\r\n( 50 )  ( قالُوا لا ضَيْرَ إِنَّا إِلى رَبِّنا مُنْقَلِبُونَ )  : ( گفتند : ضررى به ما نمىرسانى چون به سوى پروردگارمان مىرويم )\r\n( 51 )  ( إِنَّا نَطْمَعُ أَنْ يَغْفِرَ لَنا رَبُّنا خَطايانا أَنْ كُنَّا أَوَّلَ الْمُؤْمِنِينَ )  : ( ما اميد آن داريم كه پروردگارمان گناهان ما را بيامرزد به جهت اينكه اولين كسى هستيم كه ايمان آورديم )\r\nساحران از مشاهدهء معجزهء موسى آنچنان بىخود و مبهوت شدند كه بىاختيار به سجده افتادند و گفتند ما به پروردگار عالميان ايمان آورديم و اين اعتراف حاوى اعتراف به توحيد و انكار الوهيّت آلهه نيز هست و آنگاه با جمله بعدى تصريح كردند كه مراد ما از ربّ العالمين ، همان پروردگار موسى و هارون است و به اين ترتيب به رسالت موسى و هارون نيز اقرار كردند .\r\nاما فرعون در برابر اين عمل آنها دست به تهمت و تهديد زد و به آنها گفت ، چرا بدون اجازهء من به او ايمان آورديد ؟ و حالا كه چنين كرديد ، معلوم مىشود كه او سركردهء شماست و شما با او تبانى كرده‌ايد ، پس به زودى خواهيد دانست كه چه بلايى بر سر شما مىآورم ، و با اين سخنان مىخواست دلهاى مردم و بزرگان قوم را از موسى برگرداند .\r\nبعد در توضيح آن تهديد ضمنى خود ، خطاب به ساحران گفت : دست و پاى شما را از جهت خلاف يكديگر ( دست چپ با پاى راست و يا بالعكس ) قطع مىكنم و همه شما را به دار مىآويزم .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nاما ساحران به جهت شجاعت و قدرتى كه از ايمانشان نشأت مىگرفت ، به فرعون گفتند : ما از اين عذابى كه ما را به آن تهديد مىكنى نمىترسيم و اين تهديد ضررى به حال ما ندارد ، چون ما در نهايت بسوى پروردگارمان باز مىگرديم و اين نهايت آرزوى ماست و بهترين رجوع ممكن است ، و ما نه تنها از كشته شدن باكى نداريم ، بلكه مشتاق آن نيز هستيم چون ما اميدواريم كه پروردگارمان خطاهاى ما را بيامرزد ، براى اينكه ما اوّلين كسى هستيم كه به موسى و هارون ، كه فرستادگان پروردگارمان هستند ، ايمان آورديم ، چون فتح باب در هر امر خيرى اثرى از خيرات دارد كه آشكار و واضح است ، لذا اگر خداى متعال قرار باشد مؤمنين را با رحمت و مغفرت خود بيامرزد ، قطعا در اين امر اوّلين كسانى را كه ايمان آورده‌اند ، وانمىگذارد و آنها را خواهد آمرزيد .\r\n( 52 )  ( وَ أَوْحَيْنا إِلى مُوسى أَنْ أَسْرِ بِعِبادِي إِنَّكُمْ مُتَّبَعُونَ )  : ( به موسى وحى كرديم كه بندگانم را شبانه حركت بده ، كه آنها شما را تعقيب مىكنند )\r\nدر اينجا قسمت دوم ماجراى موسى عليه السّلام و فرعون شروع مىشود .\r\nخداوند به موسى دستور مىدهد كه بنى اسرائيل را شبانه حركت دهد تا آل فرعون به دنبال آنها راه بيافتند و در اين امر براى مؤمنان فرج و گشايشى هست زيرا اين تعقيب به غرق شدن آنها مىانجامد .\r\n( 53 )  ( فَأَرْسَلَ فِرْعَوْنُ فِي الْمَدائِنِ حاشِرِينَ )  : ( فرعون مأموران جمع‌آورى را به شهرها فرستاد )\r\n( 54 )  ( إِنَّ هؤُلاءِ لَشِرْذِمَةٌ قَلِيلُونَ )  : ( همانا اينان گروهى اندك هستند )\r\n( 55 )  ( وَ إِنَّهُمْ لَنا لَغائِظُونَ )  : ( كه موجب خشم ما شده‌اند )\r\n( 56 )  ( وَ إِنَّا لَجَمِيعٌ حاذِرُونَ )  : ( و ما همگى آمادهء كارزاريم )\r\n( 57 )  ( فَأَخْرَجْناهُمْ مِنْ جَنَّاتٍ وَ عُيُونٍ )  : ( پس آنها را از باغها و چشمه‌ها بيرون كرديم )\r\n( 58 )  ( وَ كُنُوزٍ وَ مَقامٍ كَرِيمٍ )  : ( و از گنجها و جايگاههاى خوبشان )\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n( 59 )  ( كَذلِكَ وَ أَوْرَثْناها بَنِي إِسْرائِيلَ )  : ( و اينچنين آن را به بنى اسرائيل به ارث داديم )\r\n( 60 )  ( فَأَتْبَعُوهُمْ مُشْرِقِينَ )  : ( پس هنگام آفتاب به تعقيب آنها پرداختند )\r\n( 61 )  ( فَلَمَّا تَراءَا الْجَمْعانِ قالَ أَصْحابُ مُوسى إِنَّا لَمُدْرَكُونَ )  : ( و زمانيكه دو گروه ، يكديگر را ديدند ، ياران موسى گفتند : بدرستى كه گرفتار شديم )\r\n( 62 )  ( قالَ كَلَّا إِنَّ مَعِي رَبِّي سَيَهْدِينِ )  : ( موسى گفت : هرگز ! پروردگارم با من است و به زودى مرا راهبرى خواهد كرد )\r\n( 63 )  ( فَأَوْحَيْنا إِلى مُوسى أَنِ اضْرِبْ بِعَصاكَ الْبَحْرَ فَانْفَلَقَ فَكانَ كُلُّ فِرْقٍ كَالطَّوْدِ الْعَظِيمِ )  : ( به موسى وحى كرديم كه عصايت را به دريا بزن ، پس شكافت و هر بخشى چون كوهى بزرگ بود )\r\n( 64 )  ( وَ أَزْلَفْنا ثَمَّ الْآخَرِينَ )  : ( و ديگران را به آنجا نزديك كرديم )\r\n( 65 )  ( وَ أَنْجَيْنا مُوسى وَ مَنْ مَعَهُ أَجْمَعِينَ )  : ( و موسى را با همراهانش همگى نجات داديم )\r\n( 66 )  ( ثُمَّ أَغْرَقْنَا الْآخَرِينَ )  : ( سپس ديگران را غرق كرديم )\r\n( 67 )  ( إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ )  : ( همانا در اين امر عبرتى است و بيشترشان ايمان آور نبودند )\r\n( 68 )  ( وَ إِنَّ رَبَّكَ لَهُوَ الْعَزِيزُ الرَّحِيمُ )  : ( و همانا پروردگارت نيرومند و مهربان است )\r\nموسى عليه السّلام زمانيكه بنى اسرائيل را شبانه حركت داد و از مصر بيرون آورد فرعون خبردار شد و مأمورانى را به شهرهايى كه تحت فرمان او بودند فرستاد تا مردم را جمع كنند و بگويند : اين بنى اسرائيل جمعيّتى اندكند و داراى اهميّت و ارزشى نمىباشند و اينها كارهائى مىكنند كه ما را به خشم مىآورند و ما همگى بر مقابله با آنها متفّق القول مىباشيم و از مكرى كه ممكن است دشمن بر عليه ما بكند برحذر هستيم ، هر چند كه دشمن ضعيف و اندك است ، اما ما در كمين هستيم و با اين سخنان ، قصدشان تحريك مردم براى مقابله و سركوب موسى و بنى اسرائيل بود .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nدر ادامه خداوند مىفرمايد ما با اين برنامه‌ريزى فرعونيان را از باغها و چشمه‌سارها و گنجينه‌ها و منزلگاههاى زيبا و قصرهاى رفيعى كه داشتند بيرون كشيديم و خداوند به كيفر استكبارى كه در برابر حق نمودند اين نقشه را در مورد آنها عملى نمود [ و چون در نهايت فرعونيان غرق شدند آن خانه‌ها و قصرها و نهرها به بنى اسرائيل به ارث رسيد 
  ]\r\nبه هر حال فرعونيان به دنبال بنى اسرائيل روانه شدند و در صبحگاهى هنگام طلوع خورشيد ، به ايشان رسيدند و همين كه دو گروه به هم نزديك شدند ، ياران موسى با ترس و لرز گفتند : ما گرفتار شديم و اينها ما را به چنگ آوردند چون پشت سرشان دشمن و پيش رويشان دريا بود .\r\nاما حضرت موسى عليه السّلام به اتّكاء نيروى ايمان به آنها گفت : حاشا كه فرعونيان به ما برسند ، همانا پروردگارم با من است و به زودى مرا به طريقى هدايت مىكند كه فرعون قادر بر تعقيب ما نباشد و معيّت الهى در اينجا به معناى حفظ و يارى خداست .\r\nدر ادامه خداوند مىفرمايد : ما به موسى وحى كرديم كه با عصايت به دريا بزن و چون با عصا به دريا زد ، دريا از هم شكافت و هر قطعه جدا شده از آن مانند كوهى عظيم بود و آنگاه موسى و بنى اسرائيل از ميان آن دو قطعه روانه شدند ، پس از آن مىفرمايد ما فرعونيان را نيز نزديك كرديم تا بدنبال موسى و بنى اسرائيل وارد دريا شدند و ما دريا را همچنان منفصل نگاه داشتيم تا آخرين فرد از همراهان موسى هم عبور كرد و همگى به سلامت نجات يافتند ، و آنگاه با وصل كردن آبها به يكديگر همه فرعونيان را غرق نموديم در ادامه مىفرمايد ، آنچه از ماجراى موسى عليه السّلام از ابتداى بعثت او تا غرق شدن فرعونيان نقل شد ، در همهء آنها آيت و حجّتى بر توحيد ربوبيّت و الوهيّت پروردگار و صدق رسالت موسى ، وجود دارد و هر كس در اين موارد تفكّر و تأمّل نمايد اين نتايج را تصديق خواهد كرد ، اما با وجود اينهمه آيات واضح الدّلاله بيشتر اين افرادى كه داستانشان ذكر شد ، ايمان‌آور نبودند همچنانكه بيشتر قوم تو اى محمد صلّى اللّه عليه و إله و سلم نيز ايمان آور نيستند ، پس ديگر اندوهناك نباش چون اين روش ديرينهء ابناء بشر بوده كه هر گاه ما رسولى بسويشان فرستاديم تا آنها را بسوى توحيد ربوبيّت دعوت كند ، اكثرشان ايمان\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nنمىآوردند .\r\nولى پروردگار تو عزيز و قدرتمند و شكست‌ناپذير است ، لذا در عقوبت مكذّبان عجله نمىكند و از جانب ديگر مهربان و رحيم است ، لذا ذكر را براى هدايت آنها نازل كرده و مؤمنان را مىآمرزد و به كافران مهلت مىدهد بنابراين معجزه و خوارق عادت نمىتواند ايمان ساز باشد ، بلكه ايمان يك اشراق ربّانى و نور هدايتى است كه خداوند آن را بر قلبها مىتاباند .\r\n\r\n[ آيهء ( 104 - 69 ) ماجراى محاجّهء ابراهيم با قومش دربارهء پرستش بتها و ذكر دعاى ابراهيم به درگاه الهى 
  ]\r\n( 69 )  ( وَ اتْلُ عَلَيْهِمْ نَبَأَ إِبْراهِيمَ )  : ( خبر ابراهيم را براى آنان بخوان )\r\n( 70 )  ( إِذْ قالَ لِأَبِيهِ وَ قَوْمِهِ ما تَعْبُدُونَ )  : ( آن زمان كه به پدر و قومش گفت : چه مىپرستيد ؟ )\r\n( 71 )  ( قالُوا نَعْبُدُ أَصْناماً فَنَظَلُّ لَها عاكِفِينَ )  : ( گفتند : بتها را مىپرستيم و پيوسته به عبادت آنها اشتغال داريم )\r\n( 72 )  ( قالَ هَلْ يَسْمَعُونَكُمْ إِذْ تَدْعُونَ )  : ( گفت : آيا زمانيكه آنها را مىخوانيد صدايتان را مىشنوند ؟ )\r\n( 73 )  ( أَوْ يَنْفَعُونَكُمْ أَوْ يَضُرُّونَ )  : ( يا سودتان مىدهند يا زيانتان مىزنند ؟ )\r\n( 74 )  ( قالُوا بَلْ وَجَدْنا آباءَنا كَذلِكَ يَفْعَلُونَ )  : ( گفتند : نه بلكه پدرانمان را ديده‌ام كه چنين مىكردند )\r\n( 75 )  ( قالَ أَ فَرَأَيْتُمْ ما كُنْتُمْ تَعْبُدُونَ )  : ( گفت : آيا ديديد آنچه را كه عبادت مىكرديد ؟ )\r\n( 76 )  ( أَنْتُمْ وَ آباؤُكُمُ الْأَقْدَمُونَ )  : ( شما و پدران و نياكانتان )\r\n( 77 )  ( فَإِنَّهُمْ عَدُوٌّ لِي إِلَّا رَبَّ الْعالَمِينَ )  : ( همه آنها دشمنان من هستند ، مگر پروردگار جهانيان )\r\n( 78 )  ( الَّذِي خَلَقَنِي فَهُوَ يَهْدِينِ )  : ( همانكه مرا آفريده و او هدايتم مىكند )\r\n( 79 )  ( وَ الَّذِي هُوَ يُطْعِمُنِي وَ يَسْقِينِ )  : ( همان كسى كه مرا غذا و آب مىدهد )\r\n( 80 )  ( وَ إِذا مَرِضْتُ فَهُوَ يَشْفِينِ )  : ( همان كه وقتى بيمار شدم ، شفايم مىدهد )\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n( 81 )  ( وَ الَّذِي يُمِيتُنِي ثُمَّ يُحْيِينِ )  : ( و همان كه مرا مىميراند و دوباره زنده مىسازد )\r\n( 82 )  ( وَ الَّذِي أَطْمَعُ أَنْ يَغْفِرَ لِي خَطِيئَتِي يَوْمَ الدِّينِ )  : ( و همان كسى كه طمع دارم كه در روز جزا گناهانم را بيامرزد )\r\nدر اينجا به ماجراى ابراهيم عليه السّلام و احتجاج او با قومش مىپردازد كه با فطرت ساده و پاك خود عليه قوم بت‌پرست خويش قيام مىكند . خطاب به پيامبر صلّى اللّه عليه و إله و سلم مىفرمايد : اى محمد صلّى اللّه عليه و إله و سلم ماجراى ابراهيم پدر امّت عرب را براى اين مشركان و خصوصا قريش ، بيان كن و بگو كه او چطور به تنهايى براى اعتلاى كلمهء توحيد قيام كرد و بواسطهء او توحيد در سرزمين مقدّس فلسطين و حجاز انتشار يافت .\r\nآن زمان كه او با فطرت پاك و خدا جوى خود به احتجاج با قوم بت‌پرستش « 1 » پرداخت و گفت : شما چه چيزى را مىپرستيد ؟ آنها گفتند : ما بتهاى سنگى ، فلزى يا چوبى را مىپرستيم و دائما ملازم آنها هستيم ، به خيال آنان صفاتى كه در معبود معينّى هست در اين بتها ظهور و تجسّم مىيابد ، با اينكه استقلال بتها در عبوديّت با نشانه و ممثّل بودن آنها براى غير ، تنافى دارد .\r\nابراهيم عليه السّلام در مقام احتجاج به آنها فرمود : آيا بتها زمانيكه آنها را عبادت مىكنيد صدايتان را مىشنوند ؟ چون عبادت حالت تذلّل و حاجت خواهى عابد را براى معبود مجسّم مىسازد و عبادت و خواندن ، وقتى صحيح و معقول است كه معبود صداى عابد را بشنود ، در حالى كه بتها قدرت شنوايى ندارند در ادامه فرمود آيا اينها نفع يا ضررى را متوجّه شما مىسازند ؟ چون مردم معبودى را كه مىپرستند يا به طمع خير اوست و يا از بيم شرّ و ضرر او ، و حال آنكه بتها جمادات بىشعورى هستند كه قدرتى براى رساندن خير و دفع شر ندارند و با اين دو سؤال وجدان آنها را مجبور به اعتراف كرد و با اين اعتراف مسلّما معبودهايى كه نه قدرت شنيدن دارند و نه قدرت رساندن خير يا دفع شرّ ، صلاحيّت عبادت ندارند و عبادت آنها امرى نامعقول و بىفايده است . بت‌پرستان كه از پاسخ حجّت ابراهيم عاجز شدند به جاى آنكه اقرار كنند كه بتها نمىشنوند و قدرتى\r\n\r\n\r\n","description":"","footnote":"\r\n( 1 ) . كه ( آزر ) عمو يا جدّ مادرى او نيز جزء آنان بود . ( مترجم )\r\n","page_name":" 450 ","page_number":450},
  {"content":"\r\n\r\nندارند ، در جواب او فقط گفتند : ما از پدرانمان تقليد كرديم و به غير از تقليد هيچ دليلى بر بت‌پرستى خود نداريم .\r\nو اين گفتار آنها ناشى از نهايت جهل است . چون در مسألهء عقيده و ايمان عادات و تصورّات جايى ندارند ، وقتى محاجّه ابراهيم با قومش به اين مرحله رسيد كه آنها براى بت‌پرستى خود هيچ دليلى ، غير از تقليد نياوردند ، ابراهيم از آنها و خدايانشان اعلام برائت نمود و فرمود : پس بدانيد كه اين بتهايى كه مىبينيد ، يعنى همين بتها كه شما و پدرانتان مىپرستيد ، دشمن من هستند ، زيرا پرستش آنها عبادتى است كه از اصل باطل است و پرستش اين بتها مضرّ به حال دين من و مهلك من است و جز دشمنى ، براى من اثر و خاصيتى ندارد ، بنابراين من شيوهء تقليدى شما را در پيش نمىگيرم و معبودى جز پروردگار عالميان را عبادت نمىكنم .\r\nچون او منزّه از صفات بتهاى شماست و او دشمن من نيست ، زيرا اوست كه مرا خلق و تدبير نموده و با هدايت عامّه خود ، مرا بسوى منافع دنيوى و اخرويم راهنمايى كرده و تمامى نعمات را در اختيار من نهاده من جمله ، مرا روزى داده و سيراب كرده و اين يك نمونه از نعمتها و هدايتهاى عامّه‌اى است كه از نظر اهميّت بعد از هدايت خاصّ دينى قرار مىگيرد .\r\nو نيز او خدايى است كه نواقص مرا كامل نموده و حوائج دنيايى مرا رفع مىكند وقتى بيمار مىشوم مرا شفا مىدهد و هموست كه قادر بر ميراندن و سپس زنده ساختن من است كه اين امر نيز يك نمونه از تدابير عام جارى در عالم مىباشد .\r\nآنگاه فرمود او خدايى است كه من در روز رستاخيز به آمرزش او اميد بسته‌ام ، لذا مغفرت از ناحيه استحقاق بنده نشأت نمىگيرد بلكه فقط ، فضلى از جانب خداست . اما به كار بردن كلمهء ( خطيئه ) در مورد افراد معصومى مثل ابراهيم عليه السّلام به معناى اشتغال از ذكر خدا ، به امور ضرورى حياتى همچون خواب و خوردن و آشاميدن و مانند اينهاست و مسلّم است معصومين مرتكب گناه نمىشنوند .\r\nو با اين اوصافى كه ابراهيم در ستايش پروردگار خود بيان مىكند ، او را از همهء\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nنواقص و صفات بتها مبرّى مىنمايد و با ستايش جامعى عنايت پروردگارش را از ابتداى خلقتش تا زمانى كه بسوى او باز مىگردد بيان مىكند و نفس خود را در موضع فقر و ذلّت قرار داده و به جز جود و سخا از پروردگارش نقل نمىكند . و با نام ربّش آغاز كرده و بدون التفات به زخارف دنيوى ، تنها به نعم باقى اخروى توجه نموده و از نهايت و كمال ستايش او ، اين نكته است كه مرض را به نفس خود نسبت داده ولى شفا را به خدا منتسب نموده است .\r\nپس از اين ذكر و ستايش جميل ، ابراهيم عليه السّلام دست به دعا و حاجت خواهى بلند مىكند و به درگاه آن يگانهء بىنياز اظهار حاجت مىنمايد و مىگويد :\r\n( 83 )  ( رَبِّ هَبْ لِي حُكْماً وَ أَلْحِقْنِي بِالصَّالِحِينَ )  : ( پروردگارا مرا فرزانگى ببخش و قرين شايستگان نما ) « 1 »\r\n( حكم ) به معناى اصابهء نظر و داشتن رأى صائب در مسائل كلّى اعتقادى و عملى و در تطبيق عمل بر آن معارف كلى است .\r\nو ( صلاح ) در معناى مقابل فساد است ، يعنى باقى ماندن و بودن هر چيزى به مقتضاى طبع اصيلش ، تا آنچه خير و فايده در شأن آن است ، بر آن مترتّب گردد ، بدون آنكه به جهت فسادش چيزى از آثار نيك آن تباه شود . و مراد از ( صالحين ) در اين آيه ، صالح در ذات است اگر چه صلاحيّت ذاتى از صلاحيّت عملى منفك نمىشود ، چنين كسانى استعداد قبول رحمت الهى و ظرفيت براى افاضهء هر خير و سعادت را بطور كامل و تمام دارند و از شئون اين تماميّت آن است كه اعتقاد باطل يا عمل باطلى نداشته باشند و اين امر از لوازم موهبت و اعطاء حكم است .\r\nدر واقع حضرت ابراهيم با دعا به درگاه خداوند از باريتعالى مىخواهد ، تا موهبت حكم و رأى صائب را به او ارزانى دارد و سپس اثر آن را كه صلاحيّت ذاتى است در وى تكميل نمايد .\r\n\r\n\r\n","description":"","footnote":"\r\n( 1 ) . چنانچه در تفسير آيهء 130 سورهء بقره گفتيم ، مطابق روايات مراد از ( صالحين ) پيامبر اكرم صلّى اللّه عليه و إله و سلم و ذرّيه آن جناب يعنى حضرت زهرا عليها السّلام و ائمه انثى عشر عليهم السلام مىباشند .\r\n","page_name":" 452 ","page_number":452},
  {"content":"\r\n\r\n( 84 )  ( وَ اجْعَلْ لِي لِسانَ صِدْقٍ فِي الْآخِرِينَ )  : ( و براى من در آيندگان نامى نيكو قرار بده )\r\nابراهيم عليه السّلام از خداوند تعالى مىخواهد تا براى او در قرون آتى ، فرزندى قرار دهد كه زبان صدق او باشد ، يعنى مانند زبان خود او منويّات وى را بيان كند ، و خداوند در آخر الزّمان كسى را مبعوث كند كه به دعوت او قيام نمايد و مردم را به كيش و ملت او يعنى دين توحيد دعوت نمايد .\r\nبعضى مفسران « 1 » گفته‌اند : مراد از  ( لِسانَ صِدْقٍ )  بعثت خاتم الانبياء صلّى اللّه عليه و إله و سلم است و از خود آن حضرت هم روايت شده كه فرمود : من دعاى پدرم ابراهيم هستم . بعضى ديگر « 2 » نيز آن را به معناى اين دانسته‌اند كه خداوند ذكر جميل و ستايش نيكوى او را تا قيامت باقى بگذارد و خداوند هم دعاى او را مستجاب گردانده و اهل ايمان همواره از ابراهيم عليه السّلام به عنوان قهرمان توحيد ياد مىكنند « 3 » .\r\n( 85 )  ( وَ اجْعَلْنِي مِنْ وَرَثَةِ جَنَّةِ النَّعِيمِ )  : ( و مرا از وارثان بهشت پر نعمت قرار بده )\r\nچنانچه در تفسير سورهء مؤمنون آيه 10 و 11 ، گفته شد ، ارث به معناى انتقال چيزى از غير ، به انسان است و چون خداوند بهشت را براى همه انسانها آفريد ، اما كافران با اعمال خود ، بهشت را از كف دادند در نتيجه بهشت تنها براى مؤمنان باقى مانده و به ايشان ارث رسيد .\r\nو ابراهيم در اين آيه از خداوند مىخواهد كه او را از اهل ايمان و وارثان بهشت قرار دهد .\r\n( 86 )  ( وَ اغْفِرْ لِأَبِي إِنَّهُ كانَ مِنَ الضَّالِّينَ )  : ( و پدرم را بيامرز كه او از گمراهان بود )\r\n( 87 )  ( وَ لا تُخْزِنِي يَوْمَ يُبْعَثُونَ )  : ( و مرا در روزى كه مردم برانگيخته مىشوند خوار مساز )\r\n( 88 )  ( يَوْمَ لا يَنْفَعُ مالٌ وَ لا بَنُونَ )  : ( روزى كه نه مال و نه فرزندان سودى نمىدهند )\r\n\r\n\r\n","description":"","footnote":"\r\n( 1 ) . تفسير روح المعانى ، ج 19 .\r\n( 2 ) . تفسير ابو الفتوح رازى ، ج 8 .\r\n( 3 ) . در تفسير قمى ، ج 2 نقل شده كه مقصود از ( لسان صدق ) حضرت على عليه السّلام مىباشد .\r\n","page_name":" 453 ","page_number":453},
  {"content":"\r\n\r\n( 89 )  ( إِلَّا مَنْ أَتَى اللَّهَ بِقَلْبٍ سَلِيمٍ )  : ( جز آنكه با قلب پاك بسوى خدا آمده باشد )\r\nآنگاه آن جناب براى پدرش استغفار مىنمايد ، چون قبلا به او وعده داده بود كه به زودى برايت طلب استغفار مىكنم  ( سَأَسْتَغْفِرُ لَكَ رَبِّي )  « 1 »\r\nو اين استغفار ظاهرا در هنگامى بوده كه هنوز آزر زنده بوده و ابراهيم گمان مىكرده كه او از اهل هدايت خواهد شد ، اما زمانى كه برايش مسلّم شد كه او هدايت‌پذير نيست ، از وى اعلام برائت نمود . « 2 »\r\nآنگاه از خدا طلب كرد كه او را در روز رستاخيز دچار ( خزى ) نسازد ( خزى ) يعنى يارى نكردن كسى كه اميد يارى دارد .\r\nو از اين عبارت استفاده مىشود كه هر انسانى ، بواسطهء ضعف بنيّه قادر به تحمّل و مقاومت در برابر اهوال و هراسهاى روز قيامت ، نيست و نياز به يارى خداوند دارد .\r\nو آنگاه روز قيامت را توصيف مىكند ، به اينكه در آن روز مال و فرزند هيچ سودى ندارند جز آنكس كه با قلبى سليم به نزد خدا آمده باشد . چون مال و فرزند از امورى است كه انسان در دنيا به آنها اعتماد و اتّكا مىكند امّا در قيامت روابط و وابستگيهاى مادى و دنيوى منقطع مىشوند و همه اسباب قراردادى و اعتبارى كه انسان در دنيا به آنها متمسّك مىشد ، از كار مىافتند و آن روز ، روز ظهور و كشف حقايق است همچنانكه مىفرمايد  ( وَ لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ )  به تحقيق به تنهايى نزد ما مىآييد همچنانكه ابتدا شما را تك تك خلق نموديم ) « 3 »\r\nدر ادامه به نحو استثناء منقطع مىفرمايد : جز آنكس كه با قلبى سليم به نزد خدا آمده باشد ، يعنى ( الّا ) به معناى ( ليكن ) است ، لذا در آن روز رستاخيز مال و فرزند سودى نمىدهد ليكن هر كس با قلب سليم نزد خدا آمده باشد ، از سلامت قلب خود سود مىبرد .\r\nو ( سلم ) و ( سلامت ) به معناى دور بودن از آفات ظاهرى و باطنى است و قلب سليم\r\n\r\n\r\n","description":"","footnote":"\r\n( 1 ) . سورهء مريم ، آيهء 47 .\r\n( 2 ) . سورهء توبه ، آيهء 114 .\r\n( 3 ) . سورهء انعام ، آيهء 94 .\r\n","page_name":" 454 ","page_number":454},
  {"content":"\r\n\r\nمطابق فرمايش امام صادق عليه السّلام قلبى است كه در حالى خدا را ملاقات كند كه در آن جز محبّت خدا چيزى نباشد . و در روايت ديگر فرمودند قلب سليم قلبى است كه از محبت دنيا « 1 » سالم باشد .\r\n( 90 )  ( وَ أُزْلِفَتِ الْجَنَّةُ لِلْمُتَّقِينَ )  : ( و بهشت به نيكوكاران نزديك گردد )\r\n( 91 )  ( وَ بُرِّزَتِ الْجَحِيمُ لِلْغاوِينَ )  : ( و جهنّم براى گمراهان نمودار شود )\r\n( 92 )  ( وَ قِيلَ لَهُمْ أَيْنَ ما كُنْتُمْ تَعْبُدُونَ )  : ( و به آنها گفته شود ، كجايند آنچه به غير خدا مىپرستيديد ؟ )\r\n( 93 )  ( مِنْ دُونِ اللَّهِ هَلْ يَنْصُرُونَكُمْ أَوْ يَنْتَصِرُونَ )  : ( آيا آن معبودهاى غير خدا شما را نصرت مىدهند يا نصرت مىيابند ؟ ) ( ازلاف ) يعنى نزديك كردن و ( تبريز ) مصدر برّزت به معناى اظهار مىباشد در اين آيات ميان وضع مؤمنان و كافران مقابله انداخته و دو صفت تقوا و غوايت ( گمراهى ) را در مورد آنها به كار برده تا اشاره به دو حكم و قضاى الهى در مورد آنها نمايد كه آن را در سورهء حجر نام برده و خطاب به ابليس مىفرمايد :   ( إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ وَ إِنَّ جَهَنَّمَ لَمَوْعِدُهُمْ أَجْمَعِينَ   . . .  إِنَّ الْمُتَّقِينَ فِي جَنَّاتٍ وَ عُيُونٍ )  « 2 » همانا تو بر بندگان من تسلّطى ندارى جز گمراهانى كه از تو پيروى كنند كه همانا جهنم وعده‌گاه همه آنهاست . . . و همانا مردم با تقوى در بهشتها و چشمه‌سارها هستند ) در ادامه مىفرمايد به آن گمراهان گفته مىشود كجايند آن معبودهاى دروغينى كه آنها را به جاى خدا مىپرستيديد ؟ آيا امروز مىتوانند عذاب و شقاوت را از شما و يا خودشان دفع كنند ؟ و در آن روز بت‌پرستان مىفهمند كه در بت‌پرستى خود گمراه بوده‌اند .\r\n( 94 )  ( فَكُبْكِبُوا فِيها هُمْ وَ الْغاوُونَ )  : ( گمراهان و گمراه شدگان به رو در جهنّم افكنده شوند )\r\n( 95 )  ( وَ جُنُودُ إِبْلِيسَ أَجْمَعُونَ )  : ( و همهء سپاهيان ابليس نيز )\r\n( كبكب ) يعنى چند بار پشت سر هم بارو به زمين افكند .\r\n\r\n\r\n","description":"","footnote":"\r\n( 1 ) . اصول كافى ، ج 2 .\r\n( 2 ) . سورهء حجر ، آيهء 45 - 42 .\r\n","page_name":" 455 ","page_number":455},
  {"content":"\r\n\r\nخداوند سه طائفه را نام مىبرد كه ايشان با صورت در جهنم انداخته خواهند شد .\r\n1 ) بت‌پرستان و بتهاى آنها همچنانكه فرمود  ( إِنَّكُمْ وَ ما تَعْبُدُونَ مِنْ دُونِ اللَّهِ حَصَبُ جَهَنَّمَ  « 1 » شما و هر آنچه به غير خدا مىپرستيديد هيزم جهنّم هستيد )\r\n2 ) گمراهانى كه پيرو ابليس بوده‌اند همچنانكه در آيه 42 سوره حجر فرمود .\r\n3 ) جنود ابليس كه همان نزديكان شيطان هستند و به فرمايش قرآن كريم هيچوقت از گمراهان جدا نمىشوند تا زمانيكه آنها را وارد آتش جهنّم كنند .  ( وَ مَنْ يَعْشُ عَنْ ذِكْرِ الرَّحْمنِ نُقَيِّضْ لَهُ شَيْطاناً فَهُوَ لَهُ قَرِينٌ . . .  « 2 »\r\nو هر كس از ياد رحمن نابينا و غافل شود ، ما براى او شيطانى برمىانگيزيم كه همواره قرين و همراه او باشد ) .\r\n( 96 )  ( قالُوا وَ هُمْ فِيها يَخْتَصِمُونَ )  : ( در آنجا با يكديگر مخاصمه كنند و مىگويند )\r\n( 97 )  ( تَاللَّهِ إِنْ كُنَّا لَفِي ضَلالٍ مُبِينٍ )  : ( به خدا قسم كه ما در گمراهى آشكار بوديم )\r\n( 98 )  ( إِذْ نُسَوِّيكُمْ بِرَبِّ الْعالَمِينَ )  : ( آن زمان كه شما را با پروردگار جهانيان برابر قرار مىداديم )\r\n( 99 )  ( وَ ما أَضَلَّنا إِلَّا الْمُجْرِمُونَ )  : ( و ما را جز گنه‌كاران به گمراهى نيافكندند )\r\n( 100 )  ( فَما لَنا مِنْ شافِعِينَ )  : ( پس امروز براى ما نه شفيعانى هستند )\r\n( 101 )  ( وَ لا صَدِيقٍ حَمِيمٍ )  : ( و نه دوستانى صميمى )\r\n( 102 )  ( فَلَوْ أَنَّ لَنا كَرَّةً فَنَكُونَ مِنَ الْمُؤْمِنِينَ )  : ( پس اى كاش بازگشتى داشتيم و مؤمن مىشديم )\r\n( 103 )  ( إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ )  : ( همانا در اين عبرتى هست ، ولى بيشترشان ايمان آور نبودند )\r\n( 104 )  ( وَ إِنَّ رَبَّكَ لَهُوَ الْعَزِيزُ الرَّحِيمُ )  : ( و بدرستى كه پروردگارت همو غالب و مهربان است )\r\nظاهرا در آن روز گمراهان با خود و شيطانها مخاصمه و جدال مىكنند و به گمراهى\r\n\r\n\r\n","description":"","footnote":"\r\n( 1 ) . سورهء انبياء آيه 98 .\r\n( 2 ) . سورهء زخرف ، آيات 39 - 36 .\r\n","page_name":" 456 ","page_number":456},
  {"content":"\r\n\r\nخويش اعتراف مىنمايند و خطاب به بتها و آلههء خود و يا خطاب به شيطانها يا رؤساى گمراهان مىگويند : ما در وقتى كه شما را در كنار خدا قرار داده و عبادت مىكرديم حقيقتا در گمراهيى آشكار بوديم چون شما جز بندگان ضعيف و بىمقدار رب العالمين نيستيد و هيچ يك از صفات الوهيّت و ربوبيّت را نداريد .\r\nو بعد هر دسته گروه ديگر را مجرم ناميده و مىگويند اينها باعث گمراهى ما شدند و مرادشان از مجرمين پيشوايان ضلالت و هر فرد داعى بسوى گمراهى و شرك و يا پدرانشان است كه ايشان از آنها تقليد كردند و يا دوستانى كه ايشان خود را شبيه آنها نمودند . به هر جهت همهء آنها مجرمند و قضاى الهى بر ورود آنها به دوزخ رانده شده است همچنانكه فرمود  ( وَ امْتازُوا الْيَوْمَ أَيُّهَا الْمُجْرِمُونَ )  « 1 » امروز اى گنه‌كاران از ديگران جدا و متمايز شويد )\r\nآنگاه اين گنه‌كاران با حسرت مىگويند ، ما نه شفيعى داريم كه ما را شفاعت كند و نه دوست دلسوزى داريم كه به فرياد ما برسد و آنگاه آرزو مىكنند كه به دنيا باز گردند و از مؤمنين باشند و به آن سعادتى كه آنها به آن نائل شدند ، برسند . اما اين آرزو در آن روز هيچ فايده‌اى ندارد و تحقّق آن محال است .\r\nدر ادامه مىفرمايد : در اين داستان ابراهيم عليه السّلام كه نقل كرديم نشانه‌اى براى همهء كسانى كه در اين باره تدّبر نمايند ، وجود دارد ، همچنانكه در همه داستانها و ابتلائاتى كه بر ابراهيم واقع شد براى صاحبان خرد نشانه‌هايى وجود دارد ولى بيشتر قوم ابراهيم ايمان نياوردند ، با اين همه پروردگار تو شكست ناپذير است به همين دليل در عقوبت آنها عجله نكرد و نيز مهربان و رحيم است به همين جهت هم از روى رحمتش بندگان خود را هدايت مىكند و مؤمنان را آمرزيده و كافران را مهلت مىدهد .\r\n\r\n[ آيهء ( 122 - 105 ) ماجراى قوم نوح و سرانجام آنها 
  ]\r\n( 105 )  ( كَذَّبَتْ قَوْمُ نُوحٍ الْمُرْسَلِينَ )  : ( قوم نوح نيز پيغمبران را دروغگو شمردند )\r\n( 106 )  ( إِذْ قالَ لَهُمْ أَخُوهُمْ نُوحٌ أَ لا تَتَّقُونَ )  : ( وقتى كه برادرشان نوح به آنها گفت :\r\nچرا از خدا نمىترسيد ؟ )\r\n\r\n\r\n","description":"","footnote":"\r\n( 1 ) . سورهء يس ، آيهء 59 .\r\n","page_name":" 457 ","page_number":457},
  {"content":"\r\n\r\n( 107 )  ( إِنِّي لَكُمْ رَسُولٌ أَمِينٌ )  : ( همانا من پيامبرى امانت دار و خيرخواهم )\r\n( 108 )  ( فَاتَّقُوا اللَّهَ وَ أَطِيعُونِ )  : ( پس از خدا بترسيد و از من اطاعت كنيد )\r\n( 109 )  ( وَ ما أَسْئَلُكُمْ عَلَيْهِ مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ )  : ( و من براى پيغمبرى خود از شما مزدى نمىخواهم و مزد من جز بر عهده پروردگار جهانيان نيست )\r\n( 110 )  ( فَاتَّقُوا اللَّهَ وَ أَطِيعُونِ )  : ( پس از خدا بترسيد و از من اطاعت كنيد )\r\nبا اينكه قوم نوح فقط نوح را تكذيب كرده‌اند اما چون دعوت همهء انبياء واحد است و همهء آنها مردم را بسوى توحيد دعوت مىكنند ، تكذيب يكى از ايشان برابر با تكذيب همه انبياست .\r\nو اينكه نوح را برادر ايشان ناميد به جهت آنست كه نوح با آنها هم نسب و خويشاوند بوده . و براى انذار ايشان به نحو استفهام توبيخى خطاب به آنها مىفرمايد :\r\nچرا تقوى پيشه نمىكنيد و از خدا نمىترسيد ؟ و چرا مرتكب اين اعمال شرك‌آميز مىشويد ؟ من براى شما رسولى از جانب خداى متعال هستم كه هرگز در رسالت او خيانت نمىكنم و امين بر وحى الهى هستم و ابلاغ نمىكنم جز آنچه را كه پروردگار ، مرا مأمور به ابلاغ آن كرده ، پس از خدا پروا كنيد و از من اطاعت نمائيد ، چون اطاعت از من اطاعت از خداست ؛ و من در امر رسالت به مزد و اجر دنيوى اميد و طمع نبسته‌ام و جز خيرخواهى منظورى ندارم ، و مزد من مزدى معنوى است كه آن هم بر عهده پروردگار عالميان است ، يعنى همان خداى واحدى كه ايجاد و تدبير عالم به دست اوست و هيچ معبودى غير او نيست ، پس از او بترسيد و از من اطاعت كنيد چون امين بودن من و مزد نخواستنم هر يك دليلى جداگانه براى آن است كه من خيرخواه شما هستم و قصد فريب شما را ندارم ، لذا واجب است كه از من اطاعت كنيد .\r\n( 111 )  ( قالُوا أَ نُؤْمِنُ لَكَ وَ اتَّبَعَكَ الْأَرْذَلُونَ )  : ( گفتند : چگونه به تو ايمان آوريم در حالى كه فرومايگان از تو پيروى كرده‌اند )\r\n( 112 )  ( قالَ وَ ما عِلْمِي بِما كانُوا يَعْمَلُونَ )  : ( گفت : من چه مىدانم كه چه مىكرده‌اند )\r\n\r\n","description":"","footnote":"","page_name":" 458 ","page_number":458},
  {"content":"\r\n\r\n( 113 )  ( إِنْ حِسابُهُمْ إِلَّا عَلى رَبِّي لَوْ تَشْعُرُونَ )  : اگر فهم داريد ، حساب آنها جز به عهدهء پروردگارم نيست )\r\n( 114 )  ( وَ ما أَنَا بِطارِدِ الْمُؤْمِنِينَ )  : ( و من اين مؤمنان را طرد نخواهم كرد )\r\n( 115 )  ( إِنْ أَنَا إِلَّا نَذِيرٌ مُبِينٌ )  : ( و من جز بيم رسانى آشكار نيستم )\r\nظاهرا قوم نوح ملاك شرافت و احترام را در اموال و فرزندان و پيروان بيشتر مىدانستند و به همين دليل ، چون پيروان حضرت نوح اغلب ، صاحبان مشاغل پست و كوچك بودند ، اشراف قوم خطاب به آن جناب گفتند : ما چطور از تو پيروى كنيم با اينكه اين افراد پست و حقير از تو پيروى مىكنند ؟ حضرت در جواب آنها فرمود : من نسبت به اعمالى كه قبل از ايمان آوردن ، انجام مىداده‌اند ، علمى ندارم و حساب آنها هم بر عهدهء من نيست ، تا به جهت آن تجسّس كنم كه تاكنون چه مىكرده ، چون حسابشان فقط بر عهدهء پروردگار من و رب العالمين است كه من شما را بسوى او دعوت مىكنم ، و اگر شعورى داشته باشيد مىفهميد كه همو آنها را برحسب اعمالشان سزا مىدهد و من وظيفه و شأنى جز انذار و دعوت ندارم .\r\n( 116 )  ( قالُوا لَئِنْ لَمْ تَنْتَهِ يا نُوحُ لَتَكُونَنَّ مِنَ الْمَرْجُومِينَ )  : ( گفتند : اى نوح اگر دست برندارى ، هر آينه سنگسار مىشوى )\r\n( 117 )  ( قالَ رَبِّ إِنَّ قَوْمِي كَذَّبُونِ )  : ( گفت : پروردگارا قوم من مرا تكذيب مىكنند )\r\n( 118 )  ( فَافْتَحْ بَيْنِي وَ بَيْنَهُمْ فَتْحاً وَ نَجِّنِي وَ مَنْ مَعِيَ مِنَ الْمُؤْمِنِينَ )  : ( پس ميان من و آنها حكم كن و من و مؤمنان همراهم را نجات بخش )\r\n( 119 )  ( فَأَنْجَيْناهُ وَ مَنْ مَعَهُ فِي الْفُلْكِ الْمَشْحُونِ )  : ( پس او و همراهانش را در كشتى مملّو و پر ( از جمعيّت و حيوانات ) نجات داديم )\r\n( 120 )  ( ثُمَّ أَغْرَقْنا بَعْدُ الْباقِينَ )  : ( آنگاه باقى ماندگان را غرق كرديم )\r\n( 121 )  ( إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ )  : ( همانا در اين عبرتى هست و بيشترشان ايمان آور نبودند )\r\n\r\n","description":"","footnote":"","page_name":" 459 ","page_number":459},
  {"content":"\r\n\r\n( 122 )  ( وَ إِنَّ رَبَّكَ لَهُوَ الْعَزِيزُ الرَّحِيمُ )  : ( و همانا پروردگارت همو قدرتمند و مهربان است )\r\nقوم نوح به جاى آنكه متّعظ شوند و به آن جناب ايمان بياورند ، در جواب ، او را تهديد كردند كه اگر از دعوت خود دست برندارى تو را سنگسار مىكنيم و اين شيوه ، سنّت ديرينه همهء مكذّبان دعوت حق است ، در اين مرحله حضرت نوح به درگاه پروردگار خود پناه مىبرد و عرضه مىدارد : خدايا اين قوم مرا دروغگو شمردند و هيچ اميدى به ايمان آوردن اينها نيست و تكذيب بطور مطلق از آنها تحقّق يافته ، پس ميان من و آنها حكم كن به صورتى كه يكى از ما دو طرف از ديگرى دور شود ( اين سخن كنايه از درخواست نزول عذاب است ) و مرا و همراهانم از مؤمنان را نجات بخش . يعنى حضرت نوح از خداوند مىخواهد تا با نزول عذاب بر كفّار و فاسقين ، گروه مؤمن و كافر از هم متمايز شوند و خداوند او و پيروان مؤمنش را از وقوع عذاب نجات دهد .\r\nهمچنانكه در جاى ديگر به اين درخواست تصريح نموده است   ( رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً إِنَّكَ إِنْ تَذَرْهُمْ يُضِلُّوا عِبادَكَ وَ لا يَلِدُوا إِلَّا فاجِراً كَفَّاراً )   « 1 » پروردگارا در روى زمين احدى از كافران را باقى نگذار كه اگر تو آنها را باقى بگذارى ، بندگانت را گمراه مىكنند و جز گنه‌كار و كافر نمىزايند )\r\nپس از آن خداوند دعاى نوح را اجابت فرمود و طوفان فراگير را نازل نمود ، و به قدرت خود نوح و همراهانش را در كشتى مملوّ « 2 » از آنها و ساير ازواج جنبدگان ، نجات داد و بعد از آن بقيهء قوم او را كه همگى كافر و مكذّب بودند غرق فرمود .\r\nدر ادامه مىفرمايد : همانا در اين داستان نوح نشانه‌هايى بر توحيد خداوند و صدق دعوت پيامبران وجود دارد ، اما بيشتر قوم نوح به دعوت او ايمان نياوردند ، با اين همه پروردگار تو قدرتمند و عزيز است و مكذّبان را عقوبت مىكند و مهربان است لذا مردم\r\n\r\n\r\n","description":"","footnote":"\r\n( 1 ) . سورهء نوح ، آيهء 26 و 27 .\r\n( 2 ) . در تفسير قمى در ذيل آيه از امام باقر عليه السّلام روايت شده كه ( فلك مشحون ) يعنى كشتى مجهّزى كه همه كارهايش تمام شده بود .\r\n","page_name":" 460 ","page_number":460},
  {"content":"\r\n\r\nرا هدايت مىنمايد و او مرجع همه بندگان است .\r\n\r\n[ آيهء ( 140 - 123 ) توبيخ قوم هود به جهت اسراف در شهوت و غضب 
  ]\r\n( 123 )  ( كَذَّبَتْ عادٌ الْمُرْسَلِينَ )  : ( قوم عاد پيامبران را تكذيب كردند )\r\n( 124 )  ( إِذْ قالَ لَهُمْ أَخُوهُمْ هُودٌ أَ لا تَتَّقُونَ )  : ( آن زمان كه برادرشان هود به ايشان گفت : چرا از خدا نمىترسيد ؟ )\r\n( 125 )  ( إِنِّي لَكُمْ رَسُولٌ أَمِينٌ )  : ( بدرستى كه من پيغمبرى امين هستم )\r\n( 126 )  ( فَاتَّقُوا اللَّهَ وَ أَطِيعُونِ )  : ( پس از خدا بترسيد و از من اطاعت كنيد )\r\n( 127 )  ( وَ ما أَسْئَلُكُمْ عَلَيْهِ مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ )  : ( و من براى پيغمبرى خود از شما مزدى نمىخواهم ، چون مزد من جز به عهده پروردگار جهانيان نيست )\r\nقوم عاد مردمى از عرب بسيار قديم بودند كه در احقاف جزيرة العرب زندگى مىكردند و نام پدر و نياى آنها عاد بوده و به همين دليل آنها را به اين نام خوانده‌اند ، ايشان داراى تمدّنى پيشرفته و سرزمينهايى آباد بودند اما با تكذيب پيامبران ( چون دعوت همهء پيامبران واحد است ، تكذيب يكى از آنها ، برابر با تكذيب همهء آنهاست ، گذشته از اين آنها به كلى منكر مسأله رسالت بودند ) و كفران نعمات الهى خداوند آنها را بوسيله بادى عقيم هلاك ساخت و شهر و ديارشان را ويران نمود .\r\nو همچنانكه در مورد نوح عليه السّلام گفتيم ، چون هود هم نسب و خويشاوند آنها بود ، خداوند او را برادر آنها ناميده است .\r\nحضرت هود عليه السّلام نيز همچون نوح عليه السّلام با استفهامى توبيخى قومش را انذار نموده و مىفرمايد : چرا از خداى سبحان نمىترسيد ؟ من فرستاده‌اى از جانب پروردگار هستم كه در ابلاغ رسالت او امانتدارم و هر چه او به من امر كند آن را به شما مىرسانم ، پس اطاعت از من اطاعت از خداست و من در برابر رسالتم از شما اجر و مزدى نمىطلبم كه اين امر مانع از ايمان شما شود ، اجر رسالت من فقط بر عهده رب العالمين است كه در الوهيّت و ربوبيّت يگانه است و هيچ معبود و ربّى غير او نيست .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n( 128 )  ( أَ تَبْنُونَ بِكُلِّ رِيعٍ آيَةً تَعْبَثُونَ )  : ( چرا در هر مكان بلندى بيهوده نشانى بنا مىكنيد ؟ )\r\n( 129 )  ( وَ تَتَّخِذُونَ مَصانِعَ لَعَلَّكُمْ تَخْلُدُونَ )  : ( و قصرها مىسازيد ؟ مگر جاودانه خواهيد بود ؟ )\r\n( 130 )  ( وَ إِذا بَطَشْتُمْ بَطَشْتُمْ جَبَّارِينَ )  : ( و زمانى كه حمله و خشم مىكنيد به مانند جبّاران عمل مىنمائيد )\r\n( 131 )  ( فَاتَّقُوا اللَّهَ وَ أَطِيعُونِ )  : ( پس از خدا بترسيد و از من اطاعت كنيد )\r\n( 132 )  ( وَ اتَّقُوا الَّذِي أَمَدَّكُمْ بِما تَعْلَمُونَ )  : ( و بترسيد از آنكه شما را به آنچه مىدانيد مدد كرده است )\r\n( 133 )  ( أَمَدَّكُمْ بِأَنْعامٍ وَ بَنِينَ )  : ( با چهارپايان و فرزندان ياريتان كرده )\r\n( 134 )  ( وَ جَنَّاتٍ وَ عُيُونٍ )  : ( و با باغستانها و چشمه سارها )\r\n( 135 )  ( إِنِّي أَخافُ عَلَيْكُمْ عَذابَ يَوْمٍ عَظِيمٍ )  : ( همانا من از عذاب روزى بزرگ بر شما بيمناكم )\r\nظاهرا قوم هود در بالاى كوهها و نقاط بلند ، ساختمانهاى رفيعى بنا مىكردند تا براى گردش و تفريح به آنجا روند و هدفشان تنها تفاخر و پيروى از هوى و هوس بوده ، حضرت هود عليه السّلام آنها را از اين بابت ملامت و سرزنش مىكند كه چرا در هر نقطهء بلند زمين علامت و نشانه‌اى بدون فايده و بيهوده بنا مىكنيد و چرا قلعه‌هاى محكم و قصرهاى استوار و عالى مىسازيد مگر مىخواهيد عمر جاودانه كنيد ؟ چون اين كارهايى كه مىكنيد و اين بناهايى كه مىسازيد ، سالهاى دراز باقى مىماند و عمر طولانىترين افراد بشر از عمر آنها بسيار كوتاهتر است .\r\nو شما وقتى مىخواهيد شدّت عملى كه از خود نشان دهيد ، آن قدر مبالغه و زياده روى مىنمائيد كه مانند جبّاران و ستمگران عمل مىكنيد و خلاصه در دو سوى شهوت و غضب آنقدر اسراف مىكنيد كه از حدّ اعتدال و هيئت عبوديّت خارج مىشويد .\r\n( بطش ) به معناى كشتن با شمشير و زدن با تازيانه است .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nو ( جبّار ) « 1 » به معناى كسى است كه بر ديگران علّو و عظمت و سلطنت داشته باشد .\r\nدر ادامه فرمود : از خدا بترسيد و از من اطاعت كنيد و دست از اين اسراف و استكبار برداريد و بترسيد از خدايى كه شما را با نعمات گوناگونى كه مىدانيد و آنها را مىشناسيد ، مدد كرده چون شما بايد در برابر اين يارى از او شكرگزار باشيد نه آنكه اسراف و استكبار نماييد آنگاه اجمالى از نعمات الهى را ذكر كرده از قبيل مال و فرزند و احشام يا باغها و چشمه سارها و منظور اين بوده تا آنها را متوجّه نعمات الهى بنمايد و بگويد شما خود مىدانيد كه نعمتها از جانب خداست و هيچكس در اعطاى آن به شما ، با او مشاركت ندارد ، پس واجب است كه شكر آنها را بجا آوريد و از نافرمانى خدا بپرهيزيد ، چون كفران نعمت موجب غضب و عذاب خدا مىشود . به همين دليل من از عذاب روزى بزرگ - يعنى روزى كه عذاب و غضب الهى بر شما نازل شود - بر شما هراسانم . و مراد از روز عذاب ظاهرا قيامت و يا روز وقوع عذاب دنيوى و هلاكت آنها است .\r\n( 136 )  ( قالُوا سَواءٌ عَلَيْنا أَ وَعَظْتَ أَمْ لَمْ تَكُنْ مِنَ الْواعِظِينَ )  : ( گفتند : يكسانست ما را خواه پند دهى يا از پند گويان نباشى )\r\n( 137 )  ( إِنْ هذا إِلَّا خُلُقُ الْأَوَّلِينَ )  : ( اين نيست جز رفتار گذشتگان )\r\n( 138 )  ( وَ ما نَحْنُ بِمُعَذَّبِينَ )  : ( و ما از عذّاب شدگان نخواهيم بود )\r\n( 139 )  ( فَكَذَّبُوهُ فَأَهْلَكْناهُمْ إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ )  : ( و او را تكذيب كردند و ما هلاكشان كرديم همانا در اين عبرتى هست ولى بيشتر آنها ايمان‌آور نبودند )\r\n( 140 )  ( وَ إِنَّ رَبَّكَ لَهُوَ الْعَزِيزُ الرَّحِيمُ )  : ( و همانا پروردگارت غالب و مهربان است )\r\nكلمه ( هذا ) اشاره به معارف توحيدى است كه هود عليه السّلام آورده و مردم آن را موعظه ناميده‌اند و شايد هم اشاره به بت‌پرستى و روش پدرانشان باشد . كه در صورت اوّل\r\n\r\n\r\n","description":"","footnote":"\r\n( 1 ) . گفتيم كه ( جبّار ) يكى از اسماء حسناى خداى متعال است و در مورد خدا صفتى پسنديده و بجاست ، اما غير او علّو و عظمتى ندارد كه بخواهد خود را جبّار بداند . ( مترجم )\r\n","page_name":" 463 ","page_number":463},
  {"content":"\r\n\r\nمعنايش اين است كه خطاب به هود عليه السّلام گفته‌اند اين دعوت تو چيزى جز همان اساطير الاولين و خرافات نيست و در صورت دوّم معنا اين است كه اين روش بت‌پرستى چيزى جز همان شيوه گذشتگان ما نيست ، سپس در مقام انكار معاد برآمده و مىگويند : ما ابدا عذاب نخواهيم شد و وعده‌هاى تو دروغ است خداوند هم به جرم اين تكذيبشان بادى عقيم بسويشان فرستاد و آنها را هلاك نمود . در ادامه مىفرمايد در اين ماجرا نيز نشانه و عبرتى وجود دارد اما بيشتر آنها ايمان نياوردند ، چون اگر مؤمن مىشدند خداوند به جاى آنكه آنها را عذاب كند ، ثوابشان مىداد و همانا پروردگار تو عزيز است پس بر هلاكت و عقوبت آنها قادر است ولى گاهى در عقوبت مكذّبان عجله نمىكند و آنها را مهلت مىدهد و از طرف ديگر خداوند مهربان است ، پس بندگانش را به مسير سعادت رهنمون مىشود و اسباب هدايت آنها را فراهم مىكند .\r\n\r\n[ آيهء ( 159 - 141 ) دربارهء قوم ثمود و عاقبت ايشان 
  ]\r\n( 141 )  ( كَذَّبَتْ ثَمُودُ الْمُرْسَلِينَ )  : ( ثمود نيز پيامبران را تكذيب كردند )\r\n( 142 )  ( إِذْ قالَ لَهُمْ أَخُوهُمْ صالِحٌ أَ لا تَتَّقُونَ )  : ( آن زمان كه برادرشان صالح به آنها گفت : چرا نمىترسيد ؟ )\r\n( 143 )  ( إِنِّي لَكُمْ رَسُولٌ أَمِينٌ )  : ( همانا من پيامبرى امانتدار هستم )\r\n( 144 )  ( فَاتَّقُوا اللَّهَ وَ أَطِيعُونِ )  : ( پس از خدا بترسيد و از من اطاعت كنيد )\r\n( 145 )  ( وَ ما أَسْئَلُكُمْ عَلَيْهِ مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ )  : ( و من در برابر پيغمبرى از شما مزدى نمىخواهم ، اجر من جز بر عهده پروردگار جهانيان نيست )\r\nثمود نيز از اقوام عرب پس از قوم عاد بوده‌اند كه خداوند صالح نبى عليه السّلام را بسوى آنان فرستاد اما آنها او را تكذيب كردند و تفسير اين چند آيه درست به مانند ، آيات مشابه در مورد هود عليه السّلام و نوح عليه السّلام مىباشد .\r\n( 146 )  ( أَ تُتْرَكُونَ فِي ما هاهُنا آمِنِينَ )  : ( آيا مىپنداريد هميشه در نهايت امنيّت رها مىشويد ؟ )\r\n( 147 )  ( فِي جَنَّاتٍ وَ عُيُونٍ )  : ( در باغستانها و چشمه‌سارها )\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n( 148 )  ( وَ زُرُوعٍ وَ نَخْلٍ طَلْعُها هَضِيمٌ )  : ( و كشتزار و نخلستانهايى كه شكوفهء گل متراكم و انبوه دارد ؟ )\r\n( 149 )  ( وَ تَنْحِتُونَ مِنَ الْجِبالِ بُيُوتاً فارِهِينَ )  : ( كه در كوهها با مهارت خانه‌ها مىتراشيد و در آن به شهوات مىپردازيد ؟ )\r\n( 150 )  ( فَاتَّقُوا اللَّهَ وَ أَطِيعُونِ )  : ( از خدا بترسيد و از من اطاعت كنيد )\r\n( 151 )  ( وَ لا تُطِيعُوا أَمْرَ الْمُسْرِفِينَ )  : ( و فرمان اسرافكاران را اطاعت نكنيد )\r\n( 152 )  ( الَّذِينَ يُفْسِدُونَ فِي الْأَرْضِ وَ لا يُصْلِحُونَ )  : ( آنان كه در اين سرزمين فساد مىكنند و اصلاح نمىكنند )\r\nدر ادامه حضرت صالح عليه السّلام خطاب به ايشان مىفرمايد : آيا پنداشته‌ايد كه در اين نعماتى كه سرزمينتان را احاطه كرده ، به حال خود رها مىشويد و از مؤاخذه الهى ايمن هستيد ؟ و در اين باغها و چشمه‌سارها و كشتزارها و نخلهايى كه گلهاى آنها متراكم و تو در تو است به حال خود واگذاشته شده و مؤاخذه نمىشويد ؟ كه به اين صورت در دل كوهها ، استادانه خانه مىتراشيد ؟ ( اگر فارهين به معناى حاذقين يعنى استادانه باشد ) و يا در حالت شهوت پرستى و طغيان در دل كوهها خانه مىتراشيد ( در صورتى كه فارهين به معناى شهوت پرستان باشد )\r\nپس از خدا بترسيد و از من اطاعت كنيد چون اطاعت من اطاعت از خداست . و از امر مسرفان - يعنى اشراف و بزرگان قوم كه عموم مردم از آنها تبعيّت مىكنند - تقليد عاميانه و پيروى كوركورانه نكنيد و در اعمال و روش زندگى مانند آنها نباشيد ، از اين كلام استفاده مىشود كه حضرت صالح عليه السّلام از ايمان آوردن مسرفان ( اشراف قوم ) مأيوس بود و ليكن به ايمان عامّه مردم اميد داشت . و شايد هم خطاب حضرت متوجّه اشراف هم بشود چون آنها هم به نوبهء خود از پدرانشان تقليد مىكردند و امر ايشان را كوركورانه اطاعت مىنمودند . آنگاه در آيه بعدى افراد مسرف را توصيف مىنمايد به اينكه آنها كسانى هستند كه از مرز حق تجاوز نموده و از حدّ اعتدال بيرون شده‌اند و با اعمال خود در زمين فساد انگيزى مىكنند و نظام جارى عالم وجود را منحرف مىخواهند و اهل\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nاصلاح نيستند و فطرت خود را از حالت صلاح به فساد تمايل كرده‌اند و معلوم است كه با افساد ، هيچ ايمنى از عذاب الهى وجود ندارد و افراد مفسد اگر فساد در دلهايشان راسخ شود خداوند آنها را به عذاب استيصال گرفتار مىكند و زمين را از لوث وجود آنان پاك مىنمايد چون او عزيز و انتقام گيرنده است . از آنچه گذشت استفاده مىشود كه اوّلا :\r\nحقيقت دعوت انبياء ، اصلاح حيات زمينى انسان است همچنانكه خداوند از قول شعيب نقل كرده  ( إِنْ أُرِيدُ إِلَّا الْإِصْلاحَ  « 1 » من جز اصلاح خواست ديگرى ندارم )\r\nو ثانيا : نهى از اطاعت امر مفسدان حجّتى برهانيست . چون از انسانها به جهت فطرتشان انتظار اصلاح مىرود ، لكن آنها از فطرت خود منحرف گشته و به جاى اصلاح فساد مىكنند .\r\n( 153 )  ( قالُوا إِنَّما أَنْتَ مِنَ الْمُسَحَّرِينَ )  : ( گفتند : بدرستى كه تو از جادو شده‌گانى )\r\n( 154 )  ( ما أَنْتَ إِلَّا بَشَرٌ مِثْلُنا فَأْتِ بِآيَةٍ إِنْ كُنْتَ مِنَ الصَّادِقِينَ )  : ( تو جز بشرى مانند ما نيستى ، اگر راست مىگويى معجزه‌اى بياور )\r\n( 155 )  ( قالَ هذِهِ ناقَةٌ لَها شِرْبٌ وَ لَكُمْ شِرْبُ يَوْمٍ مَعْلُومٍ )  : ( گفت : اين شتر ماده ، براى او سهمى از آب است و براى شما نيز سهم روزى معيّن )\r\n( 156 )  ( وَ لا تَمَسُّوها بِسُوءٍ فَيَأْخُذَكُمْ عَذابُ يَوْمٍ عَظِيمٍ )  : آزارى به آن نرسانيد كه عذاب روزى بزرگ شما را در برمىگيرد )\r\n( 157 )  ( فَعَقَرُوها فَأَصْبَحُوا نادِمِينَ )  : ( پس آن را كشتند و پشيمان گشتند )\r\n( 158 )  ( فَأَخَذَهُمُ الْعَذابُ إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ )  : ( پس عذاب آنها را دربرگرفت همانا در اين عبرتى هست و بيشترشان مؤمن نبودند )\r\n( 159 )  ( وَ إِنَّ رَبَّكَ لَهُوَ الْعَزِيزُ الرَّحِيمُ )  : ( و همانا پروردگار تو همو غالب و مهربان است )\r\nقوم آن حضرت به جاى جواب منطقى ، در پاسخ آن حضرت گفتند : تو از كسانى هستى كه بارها جادو شده‌اى و ديگر عقلى برايت نمانده .\r\n\r\n\r\n","description":"","footnote":"\r\n( 1 ) . سورهء هود ، آيهء 88 .\r\n","page_name":" 466 ","page_number":466},
  {"content":"\r\n\r\nو يا مطابق بعضى تفاسير « 1 » ( مسحّر ) يعنى كسى كه داراى جوف و شكم باشد و غذا بخورد و يا به گفته بعضى « 2 » ديگر ( مسحّر ) به معناى كسى است كه داراى ريه باشد و نفس بكشد كه در اين دو صورت معناى اين آيه نظير آيهء بعدى خواهد بود ، يعنى تو نيز مانند ما بشرى هستى كه غذا مىخورى و نفس مىكشى ، پس فرقى با ما ندارى و ادّعاى نبوّت و رسالت تو باطل است . آنگاه در مرحلهء بعد ، از آن حضرت تقاضاى معجزه كردند و گفتند : اگر در ادّعاى خود صادقى ، براى ما آيت و معجزه‌اى بياور كه رسالت تو را ثابت كند ، آنگاه خداوند به درخواست صالح عليه السّلام شتر مادهء عظيم الجثّه‌اى را از ميان كوه بيرون آورد و حضرت صالح خطاب به قومش فرمود : اى قوم ، اين شتر معجزهء خداست كه يك روز سهم آب از آن اوست و شما در آن روز از شير شتر به جاى آب استفاده كنيد و روز ديگر سهم آب از آن شماست ، پس مبادا به او آسيبى برسانيد كه در اين صورت عذاب دنيوى بزرگى به شما مىرسد و شما را منقرض مىكند ، اما آنها شتر را كشتند ولى بعد از مشاهدهء نشانه‌هاى عذاب نادم و پشيمان شدند . اگر عمل كشتن به همهء قوم نسبت داده شده ، با اينكه انجام دهندهء آن يك نفر بوده ، به جهت آن است كه بقيهء قوم نيز مصرّ به كشتن ناقه بودند و همگى از عمل آن فرد رضايت داشتند . امير المؤمنين عليه السّلام در نهج البلاغه فرموده‌اند : اى مردم دو چيز ، همه مردم را در يك عمل خير يا عمل زشت جمع مىكند ، بطوريكه عمل يك نفر ، عمل همه محسوب مىشود ، اوّل رضايت و دوم نارضايتى .\r\nهمچنانكه ناقه صالح را يك نفر را به قتل رسانيد اما خداى تعالى عذاب را بر همهء آن قوم نازل كرد ، چون همگى به عمل آن يك نفر راضى بودند .\r\nبه هر جهت پس از كشته شدن ناقه ، آن عذاب موعود آنها را دربرگرفت و بدرستى كه در اين ماجراى صالح عليه السّلام و قومش ، نشانهء عبرتى بر توحيد خداوند وجود دارد ، اما بيشتر قوم صالح عليه السّلام به او ايمان نياوردند .\r\nولى خداوند عزيز و شكست ناپذير است لذا هيچ چيز از تحت سلطهء او خارج\r\n\r\n\r\n","description":"","footnote":"\r\n( 1 ) . تفسير فخر رازى ، ج 24 .\r\n( 2 ) . تفسير روح المعانى ، ج 19 .\r\n","page_name":" 467 ","page_number":467},
  {"content":"\r\n\r\nنمىشود و او در عقوبت مكذّبان تعجيل نمىكند و چون مهربان است بندگان خود را هدايت مىنمايد .\r\n\r\n[ آيهء ( 175 - 160 ) دربارهء قوم لوط و سرانجام آنها 
  ]\r\n( 160 )  ( كَذَّبَتْ قَوْمُ لُوطٍ الْمُرْسَلِينَ )  : ( قوم لوط پيامبران را تكذيب كردند )\r\n( 161 )  ( إِذْ قالَ لَهُمْ أَخُوهُمْ لُوطٌ أَ لا تَتَّقُونَ )  : ( آن زمان كه برادرشان لوط به آنها گفت : آيا خدا ترس نمىشويد ؟ )\r\n( 162 )  ( إِنِّي لَكُمْ رَسُولٌ أَمِينٌ )  : ( من براى شما پيغمبرى امين هستم )\r\n( 163 )  ( فَاتَّقُوا اللَّهَ وَ أَطِيعُونِ )  : ( از خدا بترسيد و از من اطاعت كنيد )\r\n( 164 )  ( وَ ما أَسْئَلُكُمْ عَلَيْهِ مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ )  : ( من در برابر پيامبرى از شما مزدى نمىخواهم ، مزد من جز بر عهدهء پروردگار جهانيان نيست )\r\nتفسير اين آيات به عينه مانند آيات مشابه در مورد پيامبران سابق است . قوم لوط عليه السّلام در قريه‌اى به نام ( سدوم ) زندگى مىكردند و از همه نعمات برخوردار بودند ، ليكن طريقهء فطرت را كنار گذاشته و راهى غير معمول براى ارضاء تمايلات نفسانى خود برگزيدند و خداوند هم لوط عليه السّلام را براى هدايت آنها فرستاد اما ايشان او را تكذيب كردند و به اعمال پليد خود ادامه دادند ، در نهايت خداوند هم آنها را به عذاب استيصال دچار نمود .\r\n( 165 )  ( أَ تَأْتُونَ الذُّكْرانَ مِنَ الْعالَمِينَ )  : ( چرا شما در ميان همه عالميان به سراغ مردان مىرويد )\r\n( 166 )  ( وَ تَذَرُونَ ما خَلَقَ لَكُمْ رَبُّكُمْ مِنْ أَزْواجِكُمْ بَلْ أَنْتُمْ قَوْمٌ عادُونَ )  : ( و همسرانتان را كه پروردگار براى شما آفريده ، وامىگذاريد ؟ راستى كه شما گروهى متجاوزيد . )\r\nحضرت لوط عليه السّلام با استفهامى انكارى و توبيخى خطاب به آنها مىفرمايد : آيا شما در ميان همه عالميان با اين كثرتى كه دارند و اين همه زنان در ميان آنهاست ، تنها به سروقت مردان مىرويد و عمل شنيع لواط را مرتكب مىشويد كه هيچ يك از جهانيان قبل از شما آن را مرتكب نشده‌اند ؟\r\n\r\n","description":"","footnote":"","page_name":" 468 ","page_number":468},
  {"content":"\r\n\r\n ( أَ تَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ )  « 1 »\r\nو زنانى را كه خداوند جفت شما قرار داده و بقاء نسل و حفظ نوع شما را در مزاوجت با ايشان نهاده و فطرت شما را مايل به آنها نموده ، رها و ترك مىكنيد و به جاى آن به مردان تمايل داريد ؟ ! حقيقتا كه شما از حدّ فطرت تجاوز كرده و قومى تجاوزكاريد .\r\n( 167 )  ( قالُوا لَئِنْ لَمْ تَنْتَهِ يا لُوطُ لَتَكُونَنَّ مِنَ الْمُخْرَجِينَ )  : ( گفتند : اى لوط اگر دست برندارى ، تو را اخراج و تبعيد مىكنيم )\r\n( 168 )  ( قالَ إِنِّي لِعَمَلِكُمْ مِنَ الْقالِينَ )  : ( گفت : من عمل شما را دشمن مىدارم )\r\n( 169 )  ( رَبِّ نَجِّنِي وَ أَهْلِي مِمَّا يَعْمَلُونَ )  : ( پروردگارا من و كسانم را از اعمالى كه اينها مرتكب مىشوند نجات بخش )\r\n( 170 )  ( فَنَجَّيْناهُ وَ أَهْلَهُ أَجْمَعِينَ )  : ( پس او و كسانش را جملگى نجات داديم )\r\n( 171 )  ( إِلَّا عَجُوزاً فِي الْغابِرِينَ )  : ( مگر پيرزنى كه جزء باقى ماندگان بود )\r\n( 172 )  ( ثُمَّ دَمَّرْنَا الْآخَرِينَ )  : ( سپس ديگران را هلاك كرديم )\r\n( 173 )  ( وَ أَمْطَرْنا عَلَيْهِمْ مَطَراً فَساءَ مَطَرُ الْمُنْذَرِينَ )  : ( و بارانى عجيب بر آنان بارانديم ، و چه بد بود باران بيم يافتگان )\r\n( 174 )  ( إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ )  : ( و در اين عبرتى هست ، ولى بيشترشان ايمان‌آور نبودند )\r\n( 175 )  ( وَ إِنَّ رَبَّكَ لَهُوَ الْعَزِيزُ الرَّحِيمُ )  : ( و همانا پروردگارت همو غالب و مهربان است )\r\nباز هم قوم مكذّب به جاى پاسخ منطقى فقط اقدام به تهديد مىكنند و خطاب به حضرت لوط عليه السّلام مىگويند : اگر دست از دعوت خود برندارى ، از كسانى خواهى شد كه تبعيد مىشوند .\r\nاما لوط عليه السّلام در جواب ايشان فرمود : من عمل شما را دشمن مىدارم ، يعنى من از\r\n\r\n\r\n","description":"","footnote":"\r\n( 1 ) . سورهء اعراف ، آيهء 80 .\r\n","page_name":" 469 ","page_number":469},
  {"content":"\r\n\r\nتبعيد شما هيچ بيم ندارم ، بلكه همه فكر و انديشه من اين است كه چرا شما اين اعمال پليد را انجام مىدهيد و من با اين اعمال شما مخالفم و علاقه‌مند به نجات شما هستم ، نجات از عاقبت اين عمل كه خواه ناخواه روزى گريبانگير شما مىشود ، لذا در ادامه فرمود : خدايا من و اهلم را از مشاهدهء اين اعمال قبيح يا از اينكه و بال اين عمل ما را هم فرا بگيرد ، نجات بده و اگر در اين درخواست خود ، نامى از مؤمنان نمىبرد ، به جهت آن است كه از اهالى قريه هيچ‌كس به وى ايمان نياورده بود . همچنانكه قرآن فرمود :  ( فَما وَجَدْنا فِيها غَيْرَ بَيْتٍ مِنَ الْمُسْلِمِينَ )  « 1 » در آن قريه غير از يك خانوادهء مسلمان نيافتيم )\r\nآنگاه خداوند مىفرمايد : ما او و خانواده‌اش را به جهت ايمانشان نجات داديم مگر همسر پير او را كه چون هم عقيده و هم مرام قومش بود همراه آنها باقى ماند و آنها را هلاك نموديم و بارانى از سنگ و كلوخ بر آنها باريديم « 2 » باران بدى كه عذاب استيصال را برايشان به همراه آورد .\r\nو در اين امر نشانه و آيتى بر رسالت لوط و توحيد پروردگار وجود داشت اما بيشتر آنها به لوط ايمان نياوردند و خداوند عزيز است لذا كسى از قضاء او رهايى ندارد و مهربان است لذا به مكذّبان مهلت مىدهد و مردم را هدايت مىكند « 3 » .\r\n\r\n[ آيهء ( 191 - 176 ) دربارهء اصحاب ايكه 
  ]\r\n( 176 )  ( كَذَّبَ أَصْحابُ الْأَيْكَةِ الْمُرْسَلِينَ )  : ( اصحاب ايكه هم پيامبران را تكذيب كردند )\r\n( 177 )  ( إِذْ قالَ لَهُمْ شُعَيْبٌ أَ لا تَتَّقُونَ )  : ( آن زمان كه شعيب به آنها گفت : چرا خدا ترس نمىشويد ؟ )\r\n( 178 )  ( إِنِّي لَكُمْ رَسُولٌ أَمِينٌ )  : ( به درستى من برايتان پيامبر امين هستم )\r\n( 179 )  ( فَاتَّقُوا اللَّهَ وَ أَطِيعُونِ )  : ( پس از خدا بترسيد و مرا اطاعت كنيد )\r\n\r\n\r\n","description":"","footnote":"\r\n( 1 ) . سورهء ذاريات ، آيهء 36 .\r\n( 2 ) . همچنانكه در سورهء حجر ، آيهء 74 مىفرمايد :  ( وَ أَمْطَرْنا عَلَيْهِمْ حِجارَةً مِنْ سِجِّيلٍ ) \r\n( 3 ) . بعضى از علماء زمين‌شناس تأكيد دارند كه بحر الميّت مدفن يك شهر و ساكنان آن است ( مصطفى شاكر )\r\n","page_name":" 470 ","page_number":470},
  {"content":"\r\n\r\n( 180 )  ( وَ ما أَسْئَلُكُمْ عَلَيْهِ مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ )  : ( و من در برابر پيغمبرى از شما مزدى نمىخواهم ، مزد من جز بر عهدهء پروردگار جهانيان نيست )\r\nاصحاب ايكه مردمانى بوده‌اند كه در كنار بيشه يا جنگلى انبوه در نزديكى مدين زندگى مىكرده‌اند و حضرت شعيب عليه السّلام بر آنها و بر اهالى مدين مبعوث شده بود ، ولى اهل آنجا نبوده ، به همين دليل هم در اين داستان حضرت شعيب را برادر آن قوم نخوانده است ، به هر جهت مانند ساير آيات مشابه ، حضرت شعيب آنها را به توحيد و پرستش خدا دعوت نموده و به اطاعت خود فرا مىخواند و مىفرمايد من پيامبرى امين هستم كه هر چه مىگويم از جانب خداست و در برابر رسالت خود از شما مزد دنيوى نمىخواهم و فقط پروردگار عهده‌دار اجر رسالت من است .\r\n( 181 )  ( أَوْفُوا الْكَيْلَ وَ لا تَكُونُوا مِنَ الْمُخْسِرِينَ )  : ( پيمانه را تمام دهيد و مردم را به خسارت نيفكنيد )\r\n( 182 )  ( وَ زِنُوا بِالْقِسْطاسِ الْمُسْتَقِيمِ )  : ( با ترازوى درست ، وزن كنيد )\r\n( 183 )  ( وَ لا تَبْخَسُوا النَّاسَ أَشْياءَهُمْ وَ لا تَعْثَوْا فِي الْأَرْضِ مُفْسِدِينَ )  : ( و چيزهاى مردم را كم نكنيد و در اين سرزمين جهت فساد مكوشيد )\r\n( 184 )  ( وَ اتَّقُوا الَّذِي خَلَقَكُمْ وَ الْجِبِلَّةَ الْأَوَّلِينَ )  : ( و بترسيد از آنكه شما و مردم گذشته را آفريده است )\r\n( كيل ) يعنى مقياس حجمى يا پيمانه و ( وفا كردن به كيل ) يعنى آنكه پيمانه را كم نگذاريد . و ( قسطاس مستقيم ) يعنى ترازويى كه وزن را دقيق و عادلانه بسنجد . در اين دو آيه مردم را از كم‌فروشى و عدم سنجش دقيق كالاها نهى مىكند و در ادامه مىفرمايد كالا و متاع مردم را كم ندهيد و در جهت فساد انگيزى قدم برنداريد .\r\nچون كم‌فروشى اساس نظام مجتمع انسانى را مختلّ مىكند و هر دو طرف معامله به جهت عدم اندازه‌گيرى و سنجش دقيق نمىتوانند به يكديگر اعتماد نمايند .\r\nدر ادامه مىفرمايد از خدايى كه شما و صاحبان جبلّت گذشته را آفريده بترسيد .\r\n( جبلّت ) يعنى خلقتى كه هر موجودى بر آن خلق مفطور و آفريده شده در واقع\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nمىخواهد بفرمايد : از خدايى كه پدران گذشتهء شما و خود شما را با اين فطرت آفريده - كه فساد را تقبيح نموده و به زشتى آن اعتراف مىكنيد - بترسيد با اين كلام آنها را به توحيد در عبادت دعوت مىكند .\r\n( 185 )  ( قالُوا إِنَّما أَنْتَ مِنَ الْمُسَحَّرِينَ )  : ( گفتند : حقا كه تو جادو شده‌اى )\r\n( 186 )  ( وَ ما أَنْتَ إِلَّا بَشَرٌ مِثْلُنا وَ إِنْ نَظُنُّكَ لَمِنَ الْكاذِبِينَ )  : ( تو جز يك بشر مانند ما نيستى و ما تو را دروغگو مىپنداريم )\r\n( 187 )  ( فَأَسْقِطْ عَلَيْنا كِسَفاً مِنَ السَّماءِ إِنْ كُنْتَ مِنَ الصَّادِقِينَ )  : ( اگر راست مىگويى پاره‌اى از آسمان را روى ما بيانداز )\r\n( 188 )  ( قالَ رَبِّي أَعْلَمُ بِما تَعْمَلُونَ )  : ( گفت : پروردگارم به اعمالى كه مىكنيد ، داناتر است )\r\n( 189 )  ( فَكَذَّبُوهُ فَأَخَذَهُمْ عَذابُ يَوْمِ الظُّلَّةِ إِنَّهُ كانَ عَذابَ يَوْمٍ عَظِيمٍ )  : ( پس او را تكذيب كردند و به عذاب روز سايبان آتشبار دچار شدند كه همانا عذاب روزى بزرگ بود )\r\n( 190 )  ( إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ )  : ( همانا در اين عبرتى هست ، ولى بيشتر آنان ايمان‌آور نبودند )\r\n( 191 )  ( وَ إِنَّ رَبَّكَ لَهُوَ الْعَزِيزُ الرَّحِيمُ )  : ( و بدرستى كه پروردگارت غالب و مهربان است )\r\nهمچنان كه گفتيم ( مسحّر ) به معناى جادو شده ، داراى جوف و شكم و يا داراى ريه مىباشد . در هر صورت قوم شعيب به جاى ايمان آوردن به او ، به وى تهمت كم عقلى و جادو زدگى داده و يا با اين گفتار خود مىخواستند بگويند تو هم بشرى مانند ما هستى و هيچ فضيلتى بر ما ندارى و ما تو را در ادّعايت دروغگو مىدانيم و سپس در مقام استهزاء و تعجيز گفتند : هر چه از دستت برمىآيد كوتاهى نكن ، قطعه‌اى از آسمان را بر سر ما بيانداز و منظورشان اين بود كه بگويند تو هيچ كارى نمىتوانى بكنى و قدرتى ندارى .\r\nحضرت شعيب عليه السّلام در جواب آنها فرمود : پروردگار من نسبت به اعمال شما داناتر\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nاست ، يعنى من هيچ اختيارى در آوردن عذاب ندارم و اين امر نيز چون امور ديگر بدست خداست و او بهتر مىداند كه اعمال بندگانش مستوجب عذاب هست ، يا نه . و سرانجام در اثر اعمال و اقوال پليدشان و به جهت اينكه آن حضرت را تكذيب نمودند ، عذاب روزى بزرگ آنها را دربرگرفت كه ظاهرا عذاب ايشان به صورت ابرى پرحرارت و مسموم بود كه بر آنها سايه افكند و همراه با صيحهء آسمانى همه آنها را نابود و هلاك كرد و در آخر نيز همچون فرازهاى ديگر مىفرمايد ، همانا در اين ماجراى شعيب نيز نشانه‌هايى بر توحيد وجود داشت اما اكثر قومش به او ايمان نياوردند و همانا پروردگار تو عزيز است پس در عقوبت بندگان عجله نمىكند چون آنها در تحت اختيار او هستند و نيز مهربان است پس در امر هدايت آنها شتاب مىكند و آنها را به حال خود رها نمىسازد .\r\n\r\n[ آيهء ( 227 - 192 ) توضيح دربارهء چگونگى انزال و تنزيل قرآن بر قلب پيامبر صلّى اللّه عليه و إله و سلم و ردّ سخن مشركان كه پيامبر را مفترى يا شاعر مىناميدند 
  ]\r\n( 192 )  ( وَ إِنَّهُ لَتَنْزِيلُ رَبِّ الْعالَمِينَ )  : ( اين قرآن كتابيست كه از ناحيهء پروردگار جهانيان نازل شده )\r\n( 193 )  ( نَزَلَ بِهِ الرُّوحُ الْأَمِينُ )  : ( و آن را روح الامين فرود آورد )\r\n( 194 )  ( عَلى قَلْبِكَ لِتَكُونَ مِنَ الْمُنْذِرِينَ )  : ( به قلب تو تا از بيم دهندگان باشى )\r\n( 195 )  ( بِلِسانٍ عَرَبِيٍّ مُبِينٍ )  : ( به زبان عربى واضح )\r\n( 196 )  ( وَ إِنَّهُ لَفِي زُبُرِ الْأَوَّلِينَ )  : ( و همانا آن در كتابهاى گذشتگان نيز هست )\r\n( تنزيل ) يعنى اينكه خداوند چيزى را كه نزدش مىباشد به موطن و عالم خلق و تقدير فرود آورد و اين كلمه دلالت بر تدريج مىكند ، به خلاف ( انزال ) كه به معناى نزول دفعى و يكباره است « 1 » .\r\nبه هر جهت مىفرمايد اين قرآن از ناحيه رب العالمين نازل شده و اگر كلمهء ربّ العالمين را به كار برده براى اين بوده كه دلالت كند بر يگانگى و توحيد ربوبيّت ، چون مشركان معبود و خداى موجد و آفريننده را قبول داشتند اما او را رب العالمين و\r\n\r\n\r\n","description":"","footnote":"\r\n( 1 ) . چنانچه گفتيم قرآن يك بار دفعتا بر قلب مبارك پيامبر صلّى اللّه عليه و إله و سلم نازل شده و بار ديگر به صورت تدريجى در طى 23 سال به فراخور شرايط بر آن حضرت فرو فرستاده شده است . ( مترجم )\r\n","page_name":" 473 ","page_number":473},
  {"content":"\r\n\r\nصاحب تدبير مستقيم در عالم نمىدانستند .\r\nو مراد از ( روح الامين ) جبرئيل عليه السّلام فرشته وحى است و امين خواندن وى براى اشاره به اين مطلب است ، كه او قرآن را بدون كوچكترين تغييرى از ناحيهء خداوند به قلب پيامبر صلّى اللّه عليه و إله و سلم نازل مىكند و هرگز عمدا يا سهوا دچار فراموشى نمىشود . لذا پيامبر صلّى اللّه عليه و إله و سلم وحى را بوسيلهء نفس و قلب خود از جانب جبرئيل دريافت مىكرده و در هنگام وحى حالتى نظير بيهوشى به آن جناب دست مىداده كه آن را ( رحاء الوحى ) مىناميدند .\r\nدر ادامه مىفرمايد : اين قرآن توسط جبرئيل امين بر قلب تو نازل شده تا تو از داعيان به سوى خدا سبحان باشى و مردم را از عذاب بيم دهى و منكران را تهديد نمايى ، و اين قرآن به زبان عربى آشكار نازل شد ، يعنى به زبانى كه عربيّت آن ظاهر و آشكار است و مقاصد را با بيان تامّ توضيح داده و بيان مىكند و خبر آمدن قرآن و نزول آن بر تو ، در كتب انبياء گذشته نيز آمده بود ، چون كتابهاى آسمانى پيشين حاوى بشارت نبوّت آن حضرت صلّى اللّه عليه و إله و سلم بوده‌اند « 1 » « 2 »\r\n( 197 )  ( أَ وَ لَمْ يَكُنْ لَهُمْ آيَةً أَنْ يَعْلَمَهُ عُلَماءُ بَنِي إِسْرائِيلَ )  : ( آيا براى آنها همين نشانه كافى نيست كه دانشمندان بنى اسرائيل قرآن را مىشناسند ؟ )\r\nمىفرمايد : آيا اطّلاع علماى بنى اسرائيل از خبر قرآن و يا نزول آن بر تو ، كه به صورت بشارت در كتابهاى آنها آمده ، براى مشركين آيتى بر صحت نبوّت تو نيست ؟\r\nچون قبل از بعث پيامبر يهوديان همواره خبر آمدن تو را به يكديگر بشارت مىدادند و بوسيلهء او طلب فتح و پيروزى مىنمودند همچنانكه فرمود  ( وَ كانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا  « 3 » و پيش از اين به خود مژده فتح بر كافران مىدادند )\r\nو پس از بعثت پيامبر اسلام صلّى اللّه عليه و إله و سلم نيز همچنانكه قرآن مىفرمايد ، آن جناب را به\r\n\r\n\r\n","description":"","footnote":"\r\n( 1 ) . در تفسير كشّاف ذكر شده كه معناى آيه اين است كه معارف قرآنى در كتب انبياء گذشته نيز آمده بود . اما اين معنا خالى از اشكال نيست .\r\n( 2 ) . همچنانكه قرآن اين معنا را در سوره صف از قول عيسى عليه السّلام نقل مىكند كه مردم را به وجود پيامبر بعد از خود به نام ( احمد ) بشارت مىدهد .\r\n( 3 ) . سورهء بقره ، آيهء 89 .\r\n","page_name":" 474 ","page_number":474},
  {"content":"\r\n\r\nخوبى مىشناختند و به صدق دعوى او اعتراف داشتند :  ( يَعْرِفُونَهُ كَما يَعْرِفُونَ أَبْناءَهُمْ *  « 1 » او را مىشناختند ، همچنانكه پسرانشان را مىشناختند )\r\n( 198 )  ( وَ لَوْ نَزَّلْناهُ عَلى بَعْضِ الْأَعْجَمِينَ )  : ( و اگر آن را به بعضى از عجم نازل كرده بوديم )\r\n( 199 )  ( فَقَرَأَهُ عَلَيْهِمْ ما كانُوا بِهِ مُؤْمِنِينَ )  : ( و آن را برايشان مىخواند هرگز به آن ايمان نمىآوردند )\r\n( عجم ) يعنى غير عرب و ( اعجمى ) يعنى كسى كه در زبانش لكنتى باشد .\r\nمىفرمايد : اگر ما قرآن را به بعضى افراد غير عرب نازل مىكرديم ، و او آن را به زبان غير عربى برايشان مىخواند ، بهانه مىآوردند كه ما قرآن را نمىفهميم و مقصودش را درك نمىكنيم و به آن ايمان نمىآوردند ، به همين جهت ما قرآن را به زبان عربى آشكار نازل كرديم تا عذرى براى آنها باقى نماند .\r\n( 200 )  ( كَذلِكَ سَلَكْناهُ فِي قُلُوبِ الْمُجْرِمِينَ )  : ( اينچنين انكار را در دل تبهكاران راه مىدهيم )\r\n( سلوك ) به معناى داخل كردن و عبور دادن از راه است\r\nو مراد از ( مجرمين ) كفّار و مشركين هستند .\r\nو كلمه ( كذلك ) اشاره به آن حالت و وصفى است كه قرآن در نظر مشركين دارد و آن همان اعراض و انكار است .\r\nمىفرمايد : ما قرآن را با اين حالت كه مورد انكار و اعراض مشركين باشد و به آن ايمان نياورند - وارد قلبهاى مشركين نموده و از آن عبور مىدهيم چون آنها مجرم هستند و اين عمل به جهت مجازات آنهاست و با هر مجرم ديگرى نيز همينگونه عمل مىكنيم .\r\n( 201 )  ( لا يُؤْمِنُونَ بِهِ حَتَّى يَرَوُا الْعَذابَ الْأَلِيمَ )  : ( به آن ايمان نمىآورند تا زمانى كه عذاب دردناك را ببينند )\r\n\r\n\r\n","description":"","footnote":"\r\n( 1 ) . سورهء بقره ، آيهء 146 و سورهء انعام ، آيهء 20 .\r\n","page_name":" 475 ","page_number":475},
  {"content":"\r\n\r\n( 202 )  ( فَيَأْتِيَهُمْ بَغْتَةً وَ هُمْ لا يَشْعُرُونَ )  : ( كه بطور ناگهانى به آنها مىرسد در حالى كه بىخبرند )\r\n( 203 )  ( فَيَقُولُوا هَلْ نَحْنُ مُنْظَرُونَ )  : ( و گويند آيا ما مهلت داده مىشويم ؟ )\r\nمراد از عذاب اليم ، مشاهدات هنگام مرگ است البته بعضى مفسرّان « 1 » آن را به عذاب مشركين در جنگ بدر تفسير نموده‌اند . امّا قول اوّل اقوى است .\r\nمىفرمايد : اين مشركان به قرآن ايمان نمىآورند مگر زمانى كه مرگشان فرا برسد اما ايمان اضطرارى سودى به حال ايشان ندارد و آن عذاب ناگهانى به ايشان مىرسد ، بطورى كه موعد را نمىدانند و اگر موعد آن را مىدانستند ايمان اختيارى مىآوردند . و در آن زمان با حسرت و تأسف مىگويند : آيا به ما مهلتى مىدهند ؟ تا اعمال خود را اصلاح كنيم و به قرآن ايمان آوريم ؟\r\n( 204 )  ( أَ فَبِعَذابِنا يَسْتَعْجِلُونَ )  : ( آيا عذاب ما را شتاب مىطلبند ؟ )\r\n( 205 )  ( أَ فَرَأَيْتَ إِنْ مَتَّعْناهُمْ سِنِينَ )  : ( آيا ديدى كه اگر سالها به آنها نعمت دهيم )\r\n( 206 )  ( ثُمَّ جاءَهُمْ ما كانُوا يُوعَدُونَ )  : ( آنگاه آنچه وعده داده شده‌اند به آنها برسد )\r\n( 207 )  ( ما أَغْنى عَنْهُمْ ما كانُوا يُمَتَّعُونَ )  : ( نعمتى كه داشته‌اند آنها را بىنياز نمىسازد و كارى برايشان نمىكند )\r\nيعنى اين آرزوى آنها كه مهلت و رخصت خواستند ، هيچ سودى به حالشان ندارد ، چون اگر هم خدا حاجتشان را برآورد و مدتى كوتاه يا بلند از زندگى و نعمات آن برخوردار شوند ، عذاب ابدى را چه مىكنند ؟ و بالاخره آن عذابى كه از آن بيم داده شده‌اند فرا مىرسد و آن چند روزه بهره‌مندى و مهلت زندگى ، هيچ دردى را نمىتواند از آنها دوا كند و سرانجام به عذاب جاودانى كه حكم آن در حق آنها رانده شده ، خواهند رسيد .\r\n( 208 )  ( وَ ما أَهْلَكْنا مِنْ قَرْيَةٍ إِلَّا لَها مُنْذِرُونَ )  : ( و ما هيچ دهكده‌اى را هلاك\r\n\r\n\r\n","description":"","footnote":"\r\n( 1 ) . تفسير روح المعانى ، ج 19 .\r\n","page_name":" 476 ","page_number":476},
  {"content":"\r\n\r\nنكرديم ، جز آنكه بيم رسانى داشته‌اند )\r\n( 209 )  ( ذِكْرى وَ ما كُنَّا ظالِمِينَ )  : ( تا متذكّر شوند و ما هرگز ستمگر نبوده‌ايم )\r\nمىفرمايد : ما هيچ قريه‌اى را هلاك نكرديم ، مگر در حالى كه انذار شده و تذكر يافته بودند و حجّت بر آنها تمام شده بود ، چون اگر در غير اين حال ، هلاكشان مىكرديم ، نسبت به آن ظلم كرده بوديم و شأن ما اين نيست كه به كسى ظلم كنيم « 1 » .\r\nمشابه اين معنا در آيه شريفه  ( وَ ما كُنَّا مُعَذِّبِينَ حَتَّى نَبْعَثَ رَسُولًا )  « 2 » و ما عذاب كننده نبوده‌ايم ، مگر بعد از آنكه رسولى را مبعوث نمائيم ) آمده است .\r\n( 210 )  ( وَ ما تَنَزَّلَتْ بِهِ الشَّياطِينُ )  : ( و قرآن را شياطين نازل نكرده‌اند )\r\n( 211 )  ( وَ ما يَنْبَغِي لَهُمْ وَ ما يَسْتَطِيعُونَ )  : ( نه آنها را سزاوار بود و نه مىتوانستند نازل كنند )\r\n( 212 )  ( إِنَّهُمْ عَنِ السَّمْعِ لَمَعْزُولُونَ )  : ( زيرا آنها از شنيدن وحى بركنارند )\r\nاز اينجا پاسخ مشركين شروع شده كه مىگفتند : محمد صلّى اللّه عليه و إله و سلم جنّى دارد كه اين كلام را برايش مىآورد و مىگفتند كه او شاعر است . در اين آيات ابتدا تهمت اوّلى آنها را پاسخ داده و خطاب را متوجه رسولخدا صلّى اللّه عليه و إله و سلم ، نموده و مىفرمايد : قرآن از تنزيل شيطانها نيست تا با اين كلام آن جناب را دلگرم و خوشحال نمايد . سپس خطاب را متوجّه مشركان كرده و مىگويد : سزاوار شياطين نيست كه قرآن را نازل كنند چون آنها موجودات شريرى هستند كه جز شر و فساد و جلوه دادن باطل به صورت حق و گمراه كردن مردم همّ و غمى ندارند ، ولى قرآن سراپا حق است و باطل در آن راه ندارد . از طرف ديگر آنها قادر بر نزول قرآن نيستند ، چون قرآن كلامى آسمانى است كه ملائكه آن را از پروردگار صاحب عزّت مىگيرند و به امر او آن را حفظ و حراست مىنمايند و\r\n\r\n\r\n","description":"","footnote":"\r\n( 1 ) . اصولا مفهوم ظلم در مورد خدا معنا ندارد ، چون ظالم كسى است كه كار و تصرّفى بكند كه حقّ او نيست و مالك چنين تصرّفى نمىباشد . اما خداوند چون مالك على الاطلاق همه كائنات است و هيچ يك از موجودات از او استقلال ندارد ، ابدا مفهوم ظلم در مورد او مصداق نمىيابد .\r\n( 2 ) . سورهء اسرى ، آيهء 15 .\r\n","page_name":" 477 ","page_number":477},
  {"content":"\r\n\r\nهمچنين شياطين از شنيدن اخبار آسمانى و اطلاع از آنچه در ملاء اعلى مىگذرد ، دور و بر كنارند ، چون بوسيله شهابهاى ثاقب از گوش دادن رانده مىشوند « 1 » .\r\n( 213 )  ( فَلا تَدْعُ مَعَ اللَّهِ إِلهاً آخَرَ فَتَكُونَ مِنَ الْمُعَذَّبِينَ )  : ( پس هرگز در كنار خداى يكتا خداى ديگر را مخوان كه در اين صورت از معذّبين خواهى بود )\r\n( 214 )  ( وَ أَنْذِرْ عَشِيرَتَكَ الْأَقْرَبِينَ )  : ( و خويشان نزديكت را بيم بده )\r\n( 215 )  ( وَ اخْفِضْ جَناحَكَ لِمَنِ اتَّبَعَكَ مِنَ الْمُؤْمِنِينَ )  : ( و در برابر مؤمنانى كه از تو پيروى كرده‌اند ملايمت در پيش بگير )\r\n( 216 )  ( فَإِنْ عَصَوْكَ فَقُلْ إِنِّي بَرِيءٌ مِمَّا تَعْمَلُونَ )  : ( و اگر نافرمانيت كردند ، بگو من از اعمالى كه انجام مىدهيد بيزارم )\r\n( 217 )  ( وَ تَوَكَّلْ عَلَى الْعَزِيزِ الرَّحِيمِ )  : ( و به خداى غالب و مهربان اعتماد و توكّل كن )\r\n( 218 )  ( الَّذِي يَراكَ حِينَ تَقُومُ )  : ( همانكه وقتى قيام مىكنى ، تو را مىبيند )\r\n( 219 )  ( وَ تَقَلُّبَكَ فِي السَّاجِدِينَ )  : ( و نيز حركت تو را در ميان سجده كنندگان مىبيند )\r\n( 220 )  ( إِنَّهُ هُوَ السَّمِيعُ الْعَلِيمُ )  : ( همانا او شنوا و داناست )\r\nدر اين آيات رسولخدا صلّى اللّه عليه و إله و سلم را از شرك به خدا نهى مىكند و مىفرمايد اگر چنين كنى آن عذاب موعود به تو نيز مىرسد و داخل در زمرهء معذبّين مىشود ، به نظر بعضى مفسران وجود عصمت موجب بطلان تعلّق امر و نهى به آن جناب و هر معصوم ديگر مىشود ، لكن بايد دانست چنانچه بارها گفته‌ايم عصمت منافى با تكليف نيست . چون اعمال صالح كه تكليف به آن تعلّق مىگيرد ، همانطور كه نفس آدمى را به كمال مىرساند ، خود نيز از آثار كمال نفس است و معقول نيست كه نفس كسى به كمال برسد ، ولى آثار كمال را نداشته باشد . پس مادامى كه انسان وابسته به زندگى زمينى است بايد\r\n\r\n\r\n","description":"","footnote":"\r\n( 1 ) .  ( إِلَّا مَنْ خَطِفَ الْخَطْفَةَ فَأَتْبَعَهُ شِهابٌ ثاقِبٌ )  جز آنكه بر بايد ربودنى را كه در اين صورت شهابى نافذ او را دنبال مىكند ) سورهء صافّات ، آيهء 10 .\r\n","page_name":" 478 ","page_number":478},
  {"content":"\r\n\r\nزحمت تكليف را تحمل كند همچنانكه آيات ديگر قرآن هم اين معنا را تأييد مىكند  ( لَئِنْ أَشْرَكْتَ لَيَحْبَطَنَّ عَمَلُكَ  « 1 » اگر شرك مىورزيدى عملت باطل و حبط مىشد )\r\nدر ادامه آن حضرت را به انذار خويشاوندان امر مىكند « 2 » و اين امر براى اشاره به آن است كه در دعوت دينى استثناء وجود ندارد و اين دعوت فرقى ميان نبى و امّتش يا بيگانه و نزديكان نمىگذارد و همه بندگان خدا در اين امر مساوى هستند . پس از آن به پيامبر دستور مىدهد كه پر و بال رأفت و رحمت خود را براى مؤمنانى كه از او پيروى كرده‌اند ، بگسترد و آنها را به دور خود جمع كند و به تربيت ايشان بپردازد و اگر از وى نافرمانى كردند از عمل ايشان برائت و بيزارى جويد ، چون پيامبر مسئول طاعت و معصيت آنها نيست و وظيفه او تنها انذار و تبشير است .\r\nو غير از آنچه خداوند بر او تكليف كرده وظيفه‌اى ندارد و همه چيز بدست خداست كه او عزيز و مقتدر است و به زودى نافرمانان را عذاب كرده و مؤمنين پيرو را با رحمت خود نجات مىدهد . لذا پيامبر صلّى اللّه عليه و إله و سلم در امر هر دو گروه ( مؤمن و عاصى ) بايد بر خدا توكّل كند همان خدايى كه بواسط عزّت و رحمتش همواره در ميان اقوام گذشته چون قوم ابراهيم ، نوح ، هود ، صالح ، لوط ، شعيب و . . . به عدالت حكم رانده و با عزّت خود نافرمانان را مؤاخذه كرده و با رحمت خود مؤمنان را نجات بخشيده است .\r\nهمان خدايى كه پيامبر صلّى اللّه عليه و إله و سلم را در حال قيام و سجده در نماز مىبيند كه چگونه با\r\n\r\n\r\n","description":"","footnote":"\r\n( 1 ) . سورهء زمر ، آيهء 65 .\r\n( 2 ) . در تفسير مجمع البيان از تفسير ثعلبى نقل شده كه وقتى اين آيه نازل شد ، رسولخدا 40 نفر از خويشان نزديك خود را دعوت نمود و ايشان را اطعام كرد و آنگاه رسالت خود را به آنها ابلاغ نمود و در ادامه فرمود : هر كس با من برادرى كند و مرا يارى دهد ولىّ و وصىّ من خواهد بود ، همه سكوت كردند جز على عليه السّلام كه در آن زمان كودكى 13 ساله بود و تا سه بار سخن خود را تكرار فرمود و به جز حضرت على عليه السّلام كسى دعوت آن جناب را اجابت نكرد . و بعد از بار سوم حضرت محمد صلّى اللّه عليه و إله و سلم رو به امير المؤمنين على عليه السّلام كرده و فرمودند : تويى وصى و جانشين و يار و ياور من .\r\nبعد از آن مردم برخاستند تا بروند و با تمسخر به ابو طالب گفتند : از حالا بايد از فرزندت اطاعت كنى ، چون محمد صلّى اللّه عليه و إله و سلم او را امير بر تو كرد .\r\n","page_name":" 479 ","page_number":479},
  {"content":"\r\n\r\nساير سجده‌كنندگان در نماز جماعت ، زير و زبر گشته و با ايشان نماز مىخواند « 1 » .\r\nو در نهايت در مقام تعليل مسأله توكّل بر خداى عزيز و رحيم مىفرمايد : همانا او شنوا و داناست . يعنى اعمال و اقوال بندگان عاصى يا عابد خود را مىبيند و مىشنود و نسبت به آنها علم دارد ، لذا پيامبر بايد امر عباد را به خداوند عزيز و رحيم واگذار نموده و او را وكيل خود بگيرد .\r\nمجموعه اين آيات در مقام تسليت و دلگرمى خاطر رسولخدا صلّى اللّه عليه و إله و سلم مىباشد .\r\n( 221 )  ( هَلْ أُنَبِّئُكُمْ عَلى مَنْ تَنَزَّلُ الشَّياطِينُ )  : ( آيا شما را خبردار كنم كه شيطانها بر چه كسى نازل مىشوند ؟ )\r\n( 222 )  ( تَنَزَّلُ عَلى كُلِّ أَفَّاكٍ أَثِيمٍ )  : ( آنها بر هر دروغگوى گناهكار نازل مىشوند )\r\n( 223 )  ( يُلْقُونَ السَّمْعَ وَ أَكْثَرُهُمْ كاذِبُونَ )  : ( مسموعات خود را القاء مىكنند و بيشترشان دروغگويند )\r\nدر اين آيات خطاب به مشركان مىفرمايد : آيا به شما خبر دهم كه شيطانها بر چه كسانى نازل مىشوند و اخبار را براى آنها مىبرند ؟ آنها بر هر شخصى دروغگو و كذّاب كه اخبار را دگرگون مىكند و به جانب دروغ برمىگرداند ، و نيز بر هر شخص گنه‌كار كه مرتكب اعمال زشت مىشود ، نازل مىشوند .\r\nو اين شياطين اخبار آسمانى را استراق سمع مىكنند ، ولى به طور ناقص ، چون شهابهاى نافذ آنها را دور مىكند و نمىگذارد اخبار به طور كامل به آنها برسد ، در نتيجه اخبار شياطين ناقص و آميخته با دروغهاى فراوان است . و آنگاه شياطين اين اخبار را به افراد دروغگو و گنه‌كار القاء مىكنند ، اما اكثر آنها دروغگويند و اصلا از راست خبر نمىدهند و يا اكثر اخبار آنها دروغ است ، به هر جهت حجّت موجود در آيات اين است كه : شيطانها از آنجا كه طينت ايشان بر شرارت است جز بر هر شخص دروغگو و فاجر\r\n\r\n\r\n","description":"","footnote":"\r\n( 1 ) . در مجمع البيان از ابن عباس و غير او روايت شده كه معناى اين آيه اين است كه اى محمد صلّى اللّه عليه و إله و سلم خدا ناظر و شاهد بر تو بود كه از صلب پيغمبرى ساجد به صلب پيامبرى ديگر منتقل مىشدى ، تا اينكه تو را به صورت پيامبرى از صلب پدرت بيرون آورد .\r\n","page_name":" 480 ","page_number":480},
  {"content":"\r\n\r\nنازل نمىشوند و بيشتر آنها هم در اخبار خود كاذبند . اما رسولخدا صلّى اللّه عليه و إله و سلم نه كاذب است و نه گنه‌كار و فاجر و آنچه هم كه به او وحى مىشود اخبار دروغ و پراكنده نيست ، پس او از جملهء افرادى نيست كه شيطانها بر آنها نازل مىشوند و قرآن هم از ناحيهء القائات شياطين نيست .\r\n( 224 )  ( وَ الشُّعَراءُ يَتَّبِعُهُمُ الْغاوُونَ )  : ( و شاعران را گمراهان پيروى مىكنند )\r\n( 225 )  ( أَ لَمْ تَرَ أَنَّهُمْ فِي كُلِّ وادٍ يَهِيمُونَ )  : ( مگر نمىبينى كه آنها در هر وادى سرگردانند )\r\n( 226 )  ( وَ أَنَّهُمْ يَقُولُونَ ما لا يَفْعَلُونَ )  : ( و ايشان چيزهايى مىگويند كه خود عمل نمىكنند ؟ )\r\n( 227 )  ( إِلَّا الَّذِينَ آمَنُوا وَ عَمِلُوا الصَّالِحاتِ وَ ذَكَرُوا اللَّهَ كَثِيراً وَ انْتَصَرُوا مِنْ بَعْدِ ما ظُلِمُوا وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ )  : ( مگر آن كسانى كه ايمان آورده و اعمال شايسته انجام دهند و خدا را بسيار ياد كنند و بعد از آنكه مورد ظلم قرار گرفتند ، انتقام بگيرند ، پس به زودى كسانى كه ستم كرده‌اند خواهند دانست كه به كدام محل باز مىگردند . )\r\nاين آيات پاسخ از تهمت دوم مشركين است كه رسولخدا صلّى اللّه عليه و إله و سلم را شاعر مىناميدند و به اين وسيله مردم را از دعوت حقّه او باز مىداشتند . ( غوايت ) يعنى گمراهى و انحراف از حق به سوى باطل و شعرى كه اساسش بر تخيّل و تصوير غير حقيقى و غير واقعى بوده و بخواهد باطل را به صورت حق جلوه دهد ، دچار غوايت مىباشد و با تزيينات خيالى و تصاوير موهوم از حق به غير حق منحرف مىشود و بيشتر هم افراد گمراه و غاوى از اين گونه اشعار و شعراء پيروى مىكنند و اين قبيل شعرا در گفتار خود سرگردان و افسار گسيخته هستند و از هر وادى سخن مىگويند و حدّ و مرزى براى گفتار خود نمىشناسند و با انحراف از طريق فطرت - كه مبتنى بر رشد و داعى بسوى حق است - چيزهاى را مىگويند كه خودشان ابدا به آنها عمل نمىكنند و اغلب شعراء اينگونه‌اند .\r\nو خلاصهء حجّت اين آيات اين است كه : رسولخدا صلّى اللّه عليه و إله و سلم شاعر نيست ، چون گمراهان\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nاز او پيروى نمىكنند و اساس سخنانش بر غوايت و انحراف نيست . و خودش اوّلين كسى است كه به آنچه مىگويد ، عمل مىكند . پس نه رسولخدا صلّى اللّه عليه و إله و سلم شاعر است و نه قرآن شعر است بلكه قرآن كلام حق است كه مردم را به سوى رشد و سعادت دعوت مىكند و رسولخدا صلّى اللّه عليه و إله و سلم هم داعى بسوى حق مىباشد . همچنانكه فرمود  ( وَ ما عَلَّمْناهُ الشِّعْرَ وَ ما يَنْبَغِي لَهُ إِنْ هُوَ إِلَّا ذِكْرٌ وَ قُرْآنٌ مُبِينٌ )  « 1 » ( ما نه به او شعر تعليم داديم و نه او را سزاوار است ، اين نيست بجز قرآنى آشكار . )\r\nدر ادامه براى آنكه بعضى شاعران اهل حقيقت را از سايرين جدا كند ، به نحو استثناء فرمود : جز آنهايى كه ايمان دارند و عمل صالح مىكنند ، در ادامه فرمود : آنها خدا را بسيار ياد مىكنند - و بديهى است كه ذكر مداوم خداوند انسان را به سوى حق و آنچه باعث رضايت پروردگار است ، مىبرد و او را از باطل كه مورد سخط و كراهت پروردگار است ، باز مىدارد - در نتيجه چنين شعرائى دچار گمراهى نمىشوند .\r\nو در ادامه صفت ديگر آنها را بيان مىكند و آن اين است كه اين شعراء ، بعد از مظلوم واقع شدن ، انتقام مىگيرند ، يعنى اينها شعرايى هستند كه با اشعار خود ، اشعارى را كه كافران بر عليه رسولخدا صلّى اللّه عليه و إله و سلم سروده‌اند يا به دين او طعنه زده‌اند و اسلام و مسلمين را هجو كرده‌اند ، پاسخ داده و ردّ كرده‌اند .\r\nو در آخر در مقام تهديد مشركان و همه ستمكاران مىفرمايد : به زودى كسانى كه ستم كرده‌اند ، خواهند فهميد كه به چه بازگشتگاهى برمىگردند . و آن همان آتش جهنم است كه جايگاه جاودان آنهاست .\r\n\r\n\r\n","description":"","footnote":"\r\n( 1 ) . سورهء يس ، آيهء 69 .\r\n","page_name":" 482 ","page_number":482},
  {"content":"\r\n\r\n\r\nسورهء نمل\r\nبسم اللّه الرّحمن الرّحيم\r\nغرض سوره : بشارت و انذار و ذكر مختصرى از داستانهاى موسى و داود و سليمان و صالح و لوط ( عليهم السلام ) و بيان پاره‌اى از اصول معارف مانند توحيد ربوبى و معاد ، مىباشد .\r\n\r\n[ آيهء ( 6 - 1 ) بيان اينكه انسان منكر معاد اعمالش حبط و بىاثر است 
  ]\r\n( 1 )   ( طس تِلْكَ آياتُ الْقُرْآنِ وَ كِتابٍ مُبِينٍ )   : ( طس ، اين آيات قرآن و كتاب آشكار است ) طس همچون ساير حروف مقطعه از رموز قرآنى است كه گفته مىشود نشانه از اسماء حسناى طالب و سميع مىباشد .\r\nاشاره با ( تلك ) كه مخصوص اشاره به دور است براى دلالت بر رفعت قدر و علّو مرتبهء آيات اين سوره است و قرآن به معناى خواندنى مىباشد . مىفرمايد : اين آيات عظيم الشأنى كه ما نازل مىكنيم ، آيات كتابيست خواندنى و رفيع المنزلة كه مقاصد خود را به روشنى بيان مىكند و هيچ ابهام و پيچيدگى ندارد .\r\n( 2 )  ( هُدىً وَ بُشْرى لِلْمُؤْمِنِينَ )  : ( كه هدايت و بشارتى براى مؤمنان مىباشد )\r\nيعنى اين كتاب مبين مؤمنان را به سوى سعادت هدايت كرده و آنها را به عاقبت نيكو و كريم بشارت مىدهد . ممكن است هدى و بشرى در معناى اسم فاعل و يا معناى مصدرى باشند كه در صورت دوّم معناى مبالغه را مىرسانند يعنى قرآن براى مؤمنان بسيار هدايت كننده و بشارت بخش است .\r\n( 3 )  ( الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ بِالْآخِرَةِ هُمْ يُوقِنُونَ )  :\r\n\r\n","description":"","footnote":"","page_name":" 483 ","page_number":483},
  {"content":"\r\n\r\n( كسانى كه نماز مىگزارند و زكات مىدهند و هم آنان به آخرت يقين دارند )\r\nدر اين آيه به توصيف مؤمنان مىپردازد و نماز و زكات را به عنوان نمونه‌اى از اعمال صالح ايشان نام مىبرد چون نماز و زكات دو ركن اساسى هستند كه نماز راجع به ارتباط بنده و خدا و زكات راجع به ارتباط انسان با مردم و جامعه مىباشد .\r\nو در ادامه مىفرمايد : آنها به آخرت يقين دارند و شأن مؤمنان همين است كه آخرت را باور داشته باشند ، و اين وصف براى توضيح و اشاره به اين مطلب است كه اعمال صالح عبادى وقتى به هدف مطلوب مىرسد كه توأم با اعتقاد يقينى به آخرت باشد و عدم ايمان به آخرت همه اعمال را ضايع و حابط مىكند  ( وَ الَّذِينَ كَذَّبُوا بِآياتِنا وَ لِقاءِ الْآخِرَةِ حَبِطَتْ أَعْمالُهُمْ )  « 1 » كسانى كه آيات ما و ديدار آخرت را تكذيب مىكنند اعمالشان حبط و باطل مىشود )\r\n( 4 )  ( إِنَّ الَّذِينَ لا يُؤْمِنُونَ بِالْآخِرَةِ زَيَّنَّا لَهُمْ أَعْمالَهُمْ فَهُمْ يَعْمَهُونَ )  : ( بدرستى كسانى كه به آخرت ايمان ندارند اعمالشان را برايشان آراسته‌ايم ، پس ايشان سرگردان و متحيّرند )\r\n( 5 )  ( أُوْلئِكَ الَّذِينَ لَهُمْ سُوءُ الْعَذابِ وَ هُمْ فِي الْآخِرَةِ هُمُ الْأَخْسَرُونَ )  : ( آنها كسانى هستند كه عذابى سخت دارند و ايشان در آخرت زيانكارترين افراد هستند )\r\nمىفرمايد : كسانى كه به آخرت كه غايت مسير زندگى است ايمان ندارند خداوند اعمال دنيا را برايشان آراسته بطوريكه مجذوب و شيفته دنيا هستند و چون دنيا فانى است و نمىتواند غايت آنها باشد لذا اين افراد بخت برگشته در مسير زندگى متحيّر و سرگردانند و هدفى ندارند تا با اعمال خود به آن هدف نايل شوند .\r\nو آنگاه در مقام تهديد ايشان مىفرمايد آنها در دنيا و آخرت بدترين عذاب را خواهند داشت و در آخرت هم زيانكارترين افراد هستند ، چون نامهء اعمال ساير خلايق شامل گناه و ثواب است و بواسطه ثوابها پاداش و بواسط گناهان عقاب مىبينند ، اما اين افراد منكر آخرت ، ثوابهايشان حبط و باطل شده و ثبت نگشته ، و تنها گناهانشان باقى\r\n\r\n\r\n","description":"","footnote":"\r\n( 1 ) . سورهء اعراف ، آيهء 147 .\r\n","page_name":" 484 ","page_number":484},
  {"content":"\r\n\r\nمانده ، پس فقط عقاب و عذاب ابدى خواهند داشت .\r\n( 6 )  ( وَ إِنَّكَ لَتُلَقَّى الْقُرْآنَ مِنْ لَدُنْ حَكِيمٍ عَلِيمٍ )  : ( و همانا تو قرآن را از ناحيه خدايى فرزانه و دانا فرا مىگيرى )\r\nخطاب به رسولخدا صلّى اللّه عليه و إله و سلم مىفرمايد تو اين قرآن را از جانب خداوندى فرا مىگيرى كه حكيم و عليم است ، بنابراين قرآن از سرچشمه حكمت ناشى شده و هيچ ناقضى نمىتواند آن را نقض كند و هيچ عامل سست كننده‌اى نمىتواند آن را موهن سازد و نيز قرآن از منبع علم نشأت گرفته و هيچ دروغى در اخبار آن نيست و هيچ خطايى در قضاوت آن راه ندارد .\r\n\r\n[ آيهء ( 14 - 7 ) بيان ماجراى موسى و معجزات او 
  ]\r\n( 7 )  ( إِذْ قالَ مُوسى لِأَهْلِهِ إِنِّي آنَسْتُ ناراً سَآتِيكُمْ مِنْها بِخَبَرٍ أَوْ آتِيكُمْ بِشِهابٍ قَبَسٍ لَعَلَّكُمْ تَصْطَلُونَ )  : ( آن زمان كه موسى به خانوادهء خود گفت : من آتشى حس مىكنم ، به زودى خبرى از آن براى شما مىآورم يا شعله‌اى از آتش آورم تا شايد گرم شويد )\r\nمراد از اهل موسى ، همسرش دختر شعيب عليه السّلام بوده و به كار بردن صيغهء جمع يا بدليل كنايه آوردن با كلمه اهل است و يا بدليل آنكه غير از همسر او افرادى چون خادم و كرايه دهنده و غير آن همراه وى بوده‌اند .\r\n( آنست ) صيغهء متكلم از مصدر آن به معناى ديدن و يا احساس آرامش و گرمى نمودن است . و ( شهاب ) نورى است كه چون عمود از آتش برمىخيزد . و ( قبس ) يعنى مقدارى آتش كه از آتش ديگر برداشته شود . و ( اصطلاء ) به معناى گرم شدن با آتش است .\r\nبه هر جهت ظاهرا ماجرا به اين صورت بوده كه موسى عليه السّلام هنگام بازگشت به مصر و زمانيكه خانواده‌اش همراه او بودند ، در بين مسير ، راه را گم كرده و چون هوا سرد و شبى تاريك بوده است ، ناگهان موسى عليه السّلام از دور آتشى ديده و خواسته تا نزديك آن برود و گر كسى را در كنار آتش يافت ، راه را از او بپرسد و يا پاره‌اى از آتش بگيرد و نزد خانواده‌اش ببرد و تا در آنجا بيفروزند و گرم شوند و از سياق استفاده مىشود كه آتش\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nمذكور تنها براى حضرت موسى عليه السّلام نمودار شده و غير او ، كسى آن را نديده است .\r\n( 8 )  ( فَلَمَّا جاءَها نُودِيَ أَنْ بُورِكَ مَنْ فِي النَّارِ وَ مَنْ حَوْلَها وَ سُبْحانَ اللَّهِ رَبِّ الْعالَمِينَ )  : ( پس زمانى كه به آتش رسيد ، ندا داده شد كه هر كه در اين آتش است و هر كه پيرامون آنست مبارك باد و پروردگار جهانيان منزّه است )\r\nيعنى زمانى كه موسى در كنار آتش حاضر شد ندايى به گوشش رسيد كه گفت : به هر كه در اين آتش و اطراف آن است خير بسيار داده شد . و مراد از مبارك بودن  ( مَنْ فِي النَّارِ )  مبارك بودن خداست كه سلطان و قدرت او در آتش ظهور كرده ، چون صداى گفتگو از درختى برمىخاست كه آتش اطرافش را احاط كرده بود و مراد از ( من حوله ) موسى و همراهان او و يا ملائكهء « 1 » اطراف آتش مىباشند .\r\nبه هر جهت معناى آيه اين است كه : مبارك است آن كسى كه با كلام خود از آتش بر تو تجلّى كرد و خير كثير به تو داد و عبارت  ( سُبْحانَ اللَّهِ رَبِّ الْعالَمِينَ )  تنزيه خدا از جسم و جسمانى بودن و يا احاطهء مكان به او و در دسترس حوادث قرار گرفتن است .\r\n( 9 )  ( يا مُوسى إِنَّهُ أَنَا اللَّهُ الْعَزِيزُ الْحَكِيمُ )  : ( اى موسى ، مطلب از اين قرار است كه من خداى عزّتمند و فرزانه‌ام )\r\nاين عبارت گفتار خداوند در معرفى خود براى موسى است كه بداند آنكه با او سخن مىگويد پروردگار متعال است كه عزيز و مقتدر و حكيم است .\r\n( 10 )  ( وَ أَلْقِ عَصاكَ فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً وَ لَمْ يُعَقِّبْ يا مُوسى لا تَخَفْ إِنِّي لا يَخافُ لَدَيَّ الْمُرْسَلُونَ )  : ( و عصايت را بيانداز و چون آن را ديد كه مانند مارى جست و خيز مىكند ، گريزان روى گردانيد و باز نگشت ، اى موسى بيم نداشته باش ، كه پيغمبران در پيشگاه من بيم ندارند )\r\n( 11 )  ( إِلَّا مَنْ ظَلَمَ ثُمَّ بَدَّلَ حُسْناً بَعْدَ سُوءٍ فَإِنِّي غَفُورٌ رَحِيمٌ )  : ( جز آنكه ستم كرده ، سپس بدنبال بدى نيكى آورده باشد ، پس همانا من آمرزنده و مهربان هستم )\r\nدر ادامه خداوند به موسى امر مىكند كه عصايت را بيفكن و چون موسى عصا را\r\n\r\n\r\n","description":"","footnote":"\r\n( 1 ) . مطابق تفسير روح المعانى .\r\n","page_name":" 486 ","page_number":486},
  {"content":"\r\n\r\nمىاندازد ، ناگهان به صورت اژدهايى درآمده كه به شدّت يك مار كوچك جست و خير داشته و همين امر باعث وحشت موسى شده و پا به فرار مىگذارد ، ناگهان خطاب مىرسد : اى موسى نترس كه در حضور من از هر شرّ و بدى ايمن هستى و بدان كه پيامبران در حضور قرب من نمىترسند ، چون آنها در مقام قرب و امنيّت قرار دارند و ممكن نيست امنيّت با مكروه و شرّ جمع شود .\r\nو اما ترسيدن موسى ناشى از ضعف او نبوده بلكه هر فرد انسانى به مقتضاى طبيعت خود وقتى بدون هيچ سابقه‌اى ببيند كه عصايى كه تا چند لحظه قبل در دست او بوده به صورت اژدهايى درآمده ، خواه ناخواه مىهراسد امّا اينكه خداوند به او فرمود : نترس ، چون پيامبران در حضور من نمىترسند ، در مقام مذمّت و سرزنش او نبوده ، بلكه چون اين اولين بارى بود كه موسى افتخار هم كلامى با خداى متعال را يافته بود خداوند با اين دستور او را تعليم و تأديب مىنمايد تا بداند كه در موقف قرب و كرامت ، امنيّت شامل حال اوست و ترسى به خود راه ندهد .\r\nدر ادامه به نحو استثناء منقطع مىفرمايد : مگر كسى كه ستم كرده و بدنبال آن نيكى آورد ، در اين صورت من او را مىآمرزم چون من آمرزندهء مهربانم . با توجه به آيه قبلى فهميده مىشود كه ، غير مرسلين همه اهل ظلمند و ايمن از عذاب نيستند ، پس بايد بترسند و چون اين مفهوم به طور كليّت درست نيست ، لذا در اين آيه اهل توبه را از بين غير مرسلين ( اهل ظلم ) استثناء كرده و مىفهماند كه اهل توبه ، مورد رحمت و مغفرت الهى قرار مىگيرند و مانند مرسلين خوفى نخواهند داشت و نبايد از چيزى بترسند .\r\n( 12 )  ( وَ أَدْخِلْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ فِي تِسْعِ آياتٍ إِلى فِرْعَوْنَ وَ قَوْمِهِ إِنَّهُمْ كانُوا قَوْماً فاسِقِينَ )  : ( و دستت را در گريبانت داخل كن ، كه سپيد و نورانى بدون هيچ عيب و بدى ، بيرون آيد ، اينها از جمله نه معجزه‌اى بود كه به سوى فرعون و قوم او آمد همانا ايشان گروهى عصيان پيشه بودند )\r\nدر اين آيه ( سوء ) به معناى برص كه يك نوع بيمارى خطرناك پوستى است مىباشد .\r\nمىفرمايد : اى موسى دست خود را به گريبان فرو كن و آن را در حالى بيرون\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nمىآورى كه سفيد و نورانى است بدون آنكه مبتلا به برص شده باشى و اين معجزه و معجزهء عصا از جمله نه معجزه‌اى « 1 » هستند كه براى دعوت فرعونيان به تو داده‌ايم و همانا فرعونيان گروهى خارج از روش عبوديّت و بندگى هستند .\r\n( 13 )  ( فَلَمَّا جاءَتْهُمْ آياتُنا مُبْصِرَةً قالُوا هذا سِحْرٌ مُبِينٌ )  : ( پس زمانى كه آيتهاى روشن ما بسويشان آمد ، گفتند : اين جادويى آشكار است )\r\nيعنى فرعونيان وقتى معجزات روشن الهى را مشاهده كردند به جاى آنكه ايمان بياورند از روى اهانت گفتند : اينها جادويى واضح و روشن است پس نبايد به آنها و دلالت آنها بر صدق گفتار موسى توجه و عنايتى كرد .\r\n( 14 )  ( وَ جَحَدُوا بِها وَ اسْتَيْقَنَتْها أَنْفُسُهُمْ ظُلْماً وَ عُلُوًّا فَانْظُرْ كَيْفَ كانَ عاقِبَةُ الْمُفْسِدِينَ )  : ( آنها را از روى ستم و عصيان منكر شدند با اينكه ضمايرشان به آن يقين داشت ، پس بنگر كه نهايت كار مفسدان چگونه بود )\r\n( جحد ) يعنى انكار چيزى كه ثبوت آن در دل انسان مسلّم شده يا اثبات چيزى كه نفى آنها در قلب به ثبوت رسيده است .\r\nخطاب به پيامبر مىفرمايد : فرعونيان آنچه را كه قلبهايشان به آن يقين داشت انكار مىكردند و اين عمل آنها ناشى از ظلم و برترى طلبى و استكبار آنها بود ، پس بنگر كه عاقبت كار اين مفسدانى كه امور را از دلالت فطرى آنها خارج نمودند به كجا انجاميد .\r\n\r\n[ آيهء ( 44 - 15 ) آيات مربوط به داستان سليمان و قوم سبا 
  ]\r\n( 15 )  ( وَ لَقَدْ آتَيْنا داوُدَ وَ سُلَيْمانَ عِلْماً وَ قالا الْحَمْدُ لِلَّهِ الَّذِي فَضَّلَنا عَلى كَثِيرٍ مِنْ عِبادِهِ الْمُؤْمِنِينَ )  : ( و به تحقيق ما به داوود و سليمان دانشى داديم و گفتند : سپاس خدايى را كه ما را بر بسيارى از بندگان مؤمنش برترى داد )\r\nنكره آوردن ( علم ) براى دلالت بر عظمت و اهميّت آنست و مراد از ( برترى دادن ) يا برترى به جهت علم است و با برترى به واسطهء همهء مواهبى كه خداوند به ايشان اختصاص داده مانند : تسخير كوهها و پرندگان و جنيان و وحوش و نرم شدن آهن براى داوود و ملكى كه خداوند به او ارزانى داشت و تسخير باد براى سليمان و دانستن زبان\r\n\r\n\r\n","description":"","footnote":"\r\n( 1 ) . ما در تفسير آيهء 101 سورهء اسراء اين نه معجزه را برشمرديم .\r\n","page_name":" 488 ","page_number":488},
  {"content":"\r\n\r\nحيوانات و سلطنت بىنظيرى كه خداوند به او عطا نمود . به هر جهت آن دو بزرگوار به اين تفضيل الهى اعتراف كرده و خداوند را از بابت آن ستايش و ثنا مىگويند .\r\n( 16 )  ( وَ وَرِثَ سُلَيْمانُ داوُدَ  « 1 »  وَ قالَ يا أَيُّهَا النَّاسُ عُلِّمْنا مَنْطِقَ الطَّيْرِ وَ أُوتِينا مِنْ كُلِّ شَيْءٍ إِنَّ هذا لَهُوَ الْفَضْلُ الْمُبِينُ )  : ( و سليمان وارث داوود شد و گفت : اى مردم به ما زبان پرندگان تعليم داده شده و از همه چيز به ما داده شده ، همانا اين برترى آشكار است )\r\nيعنى سليمان مال و ملك را از داوود به ارث برد ، اما نبوّت قابل انتقال و به ارث رسيدن نيست و علم هم اگر چه از استاد به شاگرد منتقل مىشود امّا به ارث نمىرسد و علم كرامتى است كه خداوند به هر كس بخواهد اختصاص مىدهد . و در ادامه از قول حضرت سليمان ، بعضى از نعماتى را كه خداوند به او و پدرش داوود عليه السّلام بخشيده ، براى مردم ذكر مىشود و اين از باب تحديث نعمت است همچنانكه در سورهء ضحى خطاب به پيامبر صلّى اللّه عليه و إله و سلم مىفرمايد :  ( وَ أَمَّا بِنِعْمَةِ رَبِّكَ فَحَدِّثْ  « 2 » و بگو كه خداوند چه نعمتهايى را به تو ارزانى داشته ) و ( نطق ) عبارتست از دلالت هر چيزى بر مقصودش ، مراد از ( منطق الطير ) عبارتست از طريقى كه مرغها به آن طريق مقاصدشان را با هم مبادله مىكنند و از سياق استفاده مىشود كه مرغان منطقى دارند كه خداى سبحان علم آن را تنها به سليمان و پدرش داده بود .\r\nدر ادامه حضرت سليمان مىفرمايد : خداوند از هر چيز به ما داده ، يعنى خداى متعال هر چيزى را كه وجود آن نعمت فرض شود به ايشان داده بود ، نعمتهاى مادى و معنوى شامل : علم و نبوّت و حكمت و ملك و قدرت بر داورى صحيح و . . . .\r\nو در آخر در مقام سپاس و شكر بدون هيچ عجب ، كبر و غرورى مىفرمايد همه\r\n\r\n\r\n","description":"","footnote":"\r\n( 1 ) . در احتجاج روايت شده كه بعد از آنكه ابو بكر با توسّل به حديث جعلى ( نحن معاشر الابنياء لا نورث : ما پيغمبران ارث باقى نمىگذاريم ) حضرت فاطمه زهرا عليها السّلام را از ميراث فدك مانع شد ، آنحضرت به اين آيه احتجاج فرمود و ثابت كرد كه پيامبران نيز مانند ساير مردم از خود ارث باقى مىگذارند . ( مترجم )\r\n( 2 ) . سورهء ضحى ، آيهء 11 .\r\n","page_name":" 489 ","page_number":489},
  {"content":"\r\n\r\nاينها فضلى آشكار است كه خداوند به ما ارزانى نموده .\r\n( 17 )  ( وَ حُشِرَ لِسُلَيْمانَ جُنُودُهُ مِنَ الْجِنِّ وَ الْإِنْسِ وَ الطَّيْرِ فَهُمْ يُوزَعُونَ )  : ( و سپاهيان سليمان از جنّ و انس و پرنده فراهم شدند و به نظم درآمدند )\r\n( 18 )  ( حَتَّى إِذا أَتَوْا عَلى وادِ النَّمْلِ قالَتْ نَمْلَةٌ يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَ جُنُودُهُ وَ هُمْ لا يَشْعُرُونَ )  : ( تا وقتى كه به وادى مورچگان رسيدند ، مورچه‌اى گفت : اى مورچگان به لانه‌هاى خود برويد تا سليمان و سپاهيانش در حالت غفلت و عدم شعور ، شما را پايمال نكنند )\r\n( حشر ) يعنى جمع كردن مردم و فرستادن آنها با زور و جبر به دنبال امرى و ( وزع ) يعنى منع و حبس .\r\nمىفرمايد : لشكر سليمان كه شامل جن و انس و طير بودند ، جمع شدند و از اينكه متفرّق و يا مخلوط گردند ، جلوگيرى و منع مىشدند ، بلكه هر يك در جاى مخصوص خود حركت مىكردند تا اينكه بر فراز وادى نمل رسيدند - كه گفته مىشود وادى نمل در نقطهء بلندى در شام ، طائف و يا يمن قرار داشته - در همين زمان مورچه‌اى خطاب به مورچگان ديگر گفت : اى مورچگان به درون لانه‌هاى خود رويد تا سليمان و لشكريانش در حالت بىتوجهى و غفلت شما را نشكنند و لگدمال نكنند و از همينجا معلوم مىشود حضرت سليمان و لشكريانش در روى زمين راهپيمايى مىكردند « 1 » . و مورچه اين سخن را در حالى گفت كه سليمان داراى ملكى عظيم بوده و خداوند باد را مسخّر او نموده بود و جنّيان هر چه او مىخواست برايش انجام مىدادند و آن حضرت به منطق پرندگان نيز علم داشت « 2 » و همه نعمتهايى را كه يك انسان مىتواند آرزو كند خداوند در اختيار او نهاده بود ، اما با همهء اين اوصاف آن حضرت هرگز مقام عبوديّت و مسكنت خود را فراموش نكرده و همهء آنها را از ناحيهء خداوند مىدانست .\r\n\r\n\r\n","description":"","footnote":"\r\n( 1 ) . نه بر فراز باد چنانچه بعضى گفته‌اند .\r\n( 2 ) . بموجب كلمه فصل الخطاب سوره صلّى اللّه عليه و إله و سلم و در زيارت جامعه ، ائمه طاهرين هم به زبان تمامى حيوانات احاطه داشتند ( مصحح )\r\n","page_name":" 490 ","page_number":490},
  {"content":"\r\n\r\n( 19 )  ( فَتَبَسَّمَ ضاحِكاً مِنْ قَوْلِها وَ قالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَ عَلى والِدَيَّ وَ أَنْ أَعْمَلَ صالِحاً تَرْضاهُ وَ أَدْخِلْنِي بِرَحْمَتِكَ فِي عِبادِكَ الصَّالِحِينَ )  : ( سليمان از گفتار مورچه خنديد و گفت : پروردگارا مرا وادار تا نعمتى را كه به من و پدر و مادرم مرحمت فرموده‌اى شكرگزار باشم و عملى شايسته نمايم كه تو آن را بپسندى و مرا به رحمت خويش در صف بندگان شايسته خود وارد نما )\r\nاز گفتار مورچه ، لبهاى سليمان عليه السّلام به خنده باز شد و سليمان به الهام الهى بدون آنكه صداى مورچه را بشنود مقصود و مراد او را درك نمود . و آنوقت غرق در سرور و بهجت از اينهمه نعمتى شد كه خداوند به او ارزانى نموده و در مقام سپاسگزارى برآمد و از خدا خواست تا شكر نعمتهايش را به او الهام كند و وى را موفّق به كارهايى نمايد كه باعث رضايت او باشد و به اين امر هم اكتفاء نكرد بلكه شكر نعمتهايى را كه خدا به پدر و مادرش ارزانى كرده بود نيز اضافه نمود ، چون خداى تعالى به پدر او داوود ، نبوت ، ملك و حكمت و فصل الخطاب بخشيده و به مادر او نيز همسرى چون داوود و فرزندى چون سليمان عليه السّلام ارزانى داشته و او را از اهل بيت نبوت قرار داده بود .\r\nپس مادر آن حضرت نيز از اهل صراط مستقيم « 1 » بوده و آنچه تورات به مادر سليمان نسبت مىدهد گزاف و بيهوده است « 2 » .\r\nدر ادامه حضرت سليمان از خداوند درخواستى مىكند كه از توفيق انجام عمل صالح مهمّتر است ، چون توفيق در اسباب خارجى و فراهم شدن زمينهء سعادت و صلاح انسان مؤثر است اما آن حضرت از خداوند درخواست دعوت باطنى مىكند به صورتى كه باطن او ، وى را به سوى سعادت دعوت كند در واقع مراد از اين درخواست همان وحى خيرات است كه خداوند امامان آل ابراهيم را بواسطهء آن گرامى داشته و ايشان را به\r\n\r\n\r\n","description":"","footnote":"\r\n( 1 ) . اهل صراط مستقيم يكى از اين چهار طائفه هستند : انبياء ، صديقين شهداء و صالحين همچنانكه در سوره نساء آيهء 69 ايشان را برمىشمارد .\r\n( 2 ) . در تورات تحريف شده ، نقل شده كه مادر سليمان ، همسر اورياء بوده و داود با او زنا كرده و سپس براى كشته شدن اورياء او را به جنگ روانه مىسازد و همسر او را به عقد خود درمىآورد .\r\nكه البته ساحت انبياء از اين چرنديات منزه و مبرّاست .\r\n","page_name":" 491 ","page_number":491},
  {"content":"\r\n\r\nوسيلهء روح القدس تاييد نموده همچنانكه فرمود  ( وَ أَوْحَيْنا إِلَيْهِمْ فِعْلَ الْخَيْراتِ  « 1 » و به ايشان انجام فعل خير را وحى نموديم )\r\nو در مرحله بعد از خداوند درخواست نمود تا او را در زمرهء بندگان صالح خود درآورد و البته صلاح ذات قدر و منزلتى بالاتر از صلاح عمل دارد و آن حضرت با اين كلام خود به اين نكته اشاره نموده كه من هر چند همه مواهبى را كه به بندگان صالحت داده‌اى ، مىطلبم اما پيش از همه موهبتها به مقام عبوديّت ايشان اميدوارم كه تو آنها را بندهء خود قرار داده‌اى و به همين دليل هم خداوند سليمان را به صفت بندگى ستوده و مىفرمايد  ( نِعْمَ الْعَبْدُ إِنَّهُ أَوَّابٌ  « 2 » چه بندهء خوبى بود چون بطور مداوم به ما رجوع مىكرد )\r\n( 20 )  ( وَ تَفَقَّدَ الطَّيْرَ فَقالَ ما لِيَ لا أَرَى الْهُدْهُدَ أَمْ كانَ مِنَ الْغائِبِينَ )  : ( و جوياى مرغان شد و گفت : چه شده كه هدهد را نمىبينم . مگر او غايب است ؟ )\r\n( تفقّد ) يعنى جستن و متوجه فقدان چيزى شدن .\r\nدر اينجا سليمان عليه السّلام ابتدا متعجّبانه مىپرسد : چرا من هدهد را در ميان پرندگان نمىبينم ؟ يعنى از او انتظار نمىرود كه غيبت نمايد ، آنگاه از غيبت او سؤال كرده مىپرسد ، چرا او غيبت كرده است ؟\r\n( 21 )  ( لَأُعَذِّبَنَّهُ عَذاباً شَدِيداً أَوْ لَأَذْبَحَنَّهُ أَوْ لَيَأْتِيَنِّي بِسُلْطانٍ مُبِينٍ )  : ( هر آينه او را به عذابى سخت معذّب مىكنم و يا سرش را مىبرم ، مگر آنكه عذرى روشن و موجّه بياورد )\r\n( لام ) عبارت لام قسم است و ( سلطان مبين ) يعنى دليل قانع كننده و روشن سليمان عليه السّلام در اينجا هدهد را بين سه سرنوشت مردّد مىكند ، عذاب شديد و يا ذبح شدن - كه در هر دو صورت شقى و بيچاره مىگردد و يا آوردن دليلى قانع كننده براى آنكه خلاصى يابد .\r\n\r\n\r\n","description":"","footnote":"\r\n( 1 ) . سورهء انبياء ، آيهء 73 .\r\n( 2 ) . سورهء ص ، آيهء 30 .\r\n","page_name":" 492 ","page_number":492},
  {"content":"\r\n\r\n( 22 )  ( فَمَكَثَ غَيْرَ بَعِيدٍ فَقالَ أَحَطْتُ بِما لَمْ تُحِطْ بِهِ وَ جِئْتُكَ مِنْ سَبَإٍ بِنَبَإٍ يَقِينٍ )  ( كمى بعد آمد و گفت : چيزى ديده‌ام كه تو آن را نديده‌اى و براى تو از سبا خبرى درست و يقينى آورده‌ام )\r\nسليمان عليه السّلام مختصرى مكث نمود تا هدهد بازگردد و يا هدهد اندكى تأمّل كرد و گفت : من به چيزى احاطه يافتم كه تو به آن علم و احاطهء كامل ندارى و از سباء - كه از شهرهاى يمن بوده - خبر مهمّى برايت آورده‌ام كه هيچ شكى در آن نيست .\r\n( 23 )  ( إِنِّي وَجَدْتُ امْرَأَةً تَمْلِكُهُمْ وَ أُوتِيَتْ مِنْ كُلِّ شَيْءٍ وَ لَها عَرْشٌ عَظِيمٌ )  : ( همانا زنى ديدم كه بر آنان سلطنت مىكند و همه چيز دارد و او را تخت سلطنتى بزرگيست )\r\nهدهد در جواب سليمان آن مطلبى را كه به آن احاطه يافته بود بيان كرد و گفت : در سرزمين سباء زنى بر آنها حكومت مىكند كه داراى وسعت مملكت و عظمت سلطنت مىباشد و هر چيزى كه آن سلطنت عظيم محتاج به داشتن آن است ، داراست از قبيل :\r\nحزم و احتياط و عزم راسخ و شوكت و گنج و آب و خاك بسيار و خزائن سرشار و لشكر و ارتشى نيرومند و رعيتى فرمانبر ، اما مهمّترين چيزى كه در نظر هدهد جلوه كرده ، عرش و تخت بسيار عظيم آن زن بوده است .\r\n( 24 )  ( وَجَدْتُها وَ قَوْمَها يَسْجُدُونَ لِلشَّمْسِ مِنْ دُونِ اللَّهِ وَ زَيَّنَ لَهُمُ الشَّيْطانُ أَعْمالَهُمْ فَصَدَّهُمْ عَنِ السَّبِيلِ فَهُمْ لا يَهْتَدُونَ )  : ( من او و قومش را در حالى يافتم كه به جاى خدا ، آفتاب را سجده مىكردند و شيطان اعمالشان را برايشان زينت داده و آنها را از راه منحرف كرده و هدايت نيافته‌اند )\r\nيعنى مردم شهر سبا وثنى مذهب بوده‌اند و آفتاب را به عنوان ربّ النوع مىپرستيده‌اند هدهد مىگويد : شيطان اعمال زشتشان را در نظرشان زينت داده و در نتيجه آنها از راه خدا بازمانده‌اند ، چون فطرت انسان تنها در مسير پرستش خداى واحد قرار دارد ، اما شيطان او را از راه منحرف مىكند و به همين دليل ايشان هم از راه هدايت محروم شده‌اند و هدايت نيافته‌اند « 1 » .\r\n\r\n\r\n","description":"","footnote":"\r\n( 1 ) .  فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ؛  سورهء روم ، آيهء 30 .\r\n","page_name":" 493 ","page_number":493},
  {"content":"\r\n\r\n( 25 )  ( أَلَّا يَسْجُدُوا لِلَّهِ الَّذِي يُخْرِجُ الْخَبْءَ فِي السَّماواتِ وَ الْأَرْضِ وَ يَعْلَمُ ما تُخْفُونَ وَ ما تُعْلِنُونَ )  : ( تا براى خدايى كه در آسمانها و زمين هر نهانى را آشكار مىكند و آنچه را نهان كنند يا عيان سازند مىداند ، سجده نكنند )\r\n( خبء ) يعنى ( مخبوء ) يعنى هر چيزى كه در احاطهء غير خود قرار گيرد بطورى كه نتوان آن را ادراك كرد و آنچه از عدم به وجود مىآيد همين وضع را دارد مىگويد :\r\nآن اعمالى كه شيطان برايشان زينت داد اين بود كه خدايى را كه موجوداتى كه در پس پرده عدم بودند به وجود آورده و هر امر نهان و آشكارى را مىداند عبادت نكنند . در حالى كه فقط اوست كه شايسته عبادت و سجود است ، نه آفتاب ، كه خود يكى از مخلوقات خداى سبحان است و خدا آن را مانند تمامى موجودات از كتم عدم به وجود آورده است .\r\n( 26 )  ( اللَّهُ لا إِلهَ إِلَّا هُوَ رَبُّ الْعَرْشِ الْعَظِيمِ )  : ( خداى يكتا كه خدايى جز او نيست و او پروردگار عرش عظيم است )\r\nهدهد در خاتمه حقيقت را بىپرده و صريح اظهار مىكند يعنى ابتدا به كلمه توحيد در عبادت خدا اشاره نموده و پس از آن عبارت ( ربّ العرش العظيم ) را ضميمه كرده تا دلالت كند بر اينكه همهء تدبيرهاى عالم به خداى سبحان منتهى مىشود ، چون عرش عبارتست از مقامى كه همهء زمام امور از آنجا نشأت گرفته و احكام جاريه در ملك از آنجا صادر مىشود .\r\n( 27 )  ( قالَ سَنَنْظُرُ أَ صَدَقْتَ أَمْ كُنْتَ مِنَ الْكاذِبِينَ )  : ( فرمود : به زودى خواهيم ديد كه راست مىگويى يا از دروغگويانى )\r\nسليمان عليه السّلام داورى دربارهء هدهد را به آينده موكول كرد و او را بدون تحقيق تصديق نفرمود ، چون هدهد شاهدى نداشت ، لذا وعده داد كه به زودى دربارهء سخنانت تحقيق مىكنيم تا بدانيم كه راست گفته‌اى يا دروغ .\r\n\r\n\r\n","description":"","footnote":"\r\nپس روى خود را به جانب دين معتدل نما ، همان فطرتى كه خداوند مردم را بر آن آفريده و خلقت خدا تغيير و تبديل نمىپذيرد .\r\n","page_name":" 494 ","page_number":494},
  {"content":"\r\n\r\n( 28 )  ( اذْهَبْ بِكِتابِي هذا فَأَلْقِهْ إِلَيْهِمْ ثُمَّ تَوَلَّ عَنْهُمْ فَانْظُرْ ما ذا يَرْجِعُونَ )  : ( اين نامه مرا ببر و نزد آنها بيانداز سپس برگرد و ببين چه مىگويند )\r\nپس از آن سليمان عليه السّلام نامه‌اى نوشته ، آن را به هدهد مىدهد و مىگويد : نامه مرا بسوى آنها ببر و نزد آنها بيانداز و خود را كنار بكش و در محلّى قرار بگير كه بتوانى عكس العمل آنان را ببينى ، آنگاه ببين چگونه عمل مىكنند و وقتى بحث ميان آنها درگير مىشود ، با هم چه مىگويند ؟\r\n( 29 )  ( قالَتْ يا أَيُّهَا الْمَلَأُ إِنِّي أُلْقِيَ إِلَيَّ كِتابٌ كَرِيمٌ )  : ( ملكهء سباء گفت : اى بزرگان قوم ، نامه‌اى گرامى نزد من افكنده شده )\r\n( 30 )  ( إِنَّهُ مِنْ سُلَيْمانَ وَ إِنَّهُ بِسْمِ اللَّهِ الرَّحْمنِ الرَّحِيمِ )  : ( كه از جانب سليمان مىباشد و به نام خداى رحمان و رحيم است )\r\nاين دو آيه حكايت گفتار ملكهء سباء است كه به بزرگان قوم خود از رسيدن چنين نامه‌اى خبر مىدهد و آن را به وصف كريم توصيف مىكند و آنگاه در توضيح علت كريم بودن آن نامه مىگويد : اين نامه از جانب سليمان است كه سلطنتى عظيم و شوكتى عجيب دارد « 1 » و اين نامه به نام خدا آغاز شده چون بت‌پرستان وثنى همگى به وجود خداى سبحان و رب الارباب اعتقاد دارند اما خود را كوچكتر از آن مىدانند كه او را عبادت كنند ، بلكه بتها را واسطهء عبادت خود قرار مىدهند .\r\n( 31 )  ( أَلَّا تَعْلُوا عَلَيَّ وَ أْتُونِي مُسْلِمِينَ )  : ( كه بر من تفوّق نجوييد و مطيعانه نزد من آييد )\r\nيعنى مضمون نامهء سليمان عليه السّلام اين بود كه به ايشان گفت : بر من استكبار نكنيد و مطيع و منقاد به سوى من حركت كنيد و نامهء آن حضرت با وجود ايجاز و خلاصه بودن گوياى تمام مقصود ، شامل اثبات صانع و صفات او ( با كلام بسم اللّه الرحمن الرحيم ) و نهى از تكبّر و امر به اطاعت و انقياد مىباشد .\r\n\r\n\r\n","description":"","footnote":"\r\n( 1 ) . همچنانكه وقتى ملكه سباء عرش خود را در كاخ سليمان ديد گفت :  وَ أُوتِينَا الْعِلْمَ مِنْ قَبْلِها وَ كُنَّا مُسْلِمِينَ  ، ما قبلا از شوكت سليمان باخبر بوده و تسليم او بوديم . سورهء نمل ، آيهء 42 .\r\n","page_name":" 495 ","page_number":495},
  {"content":"\r\n\r\n( 32 )  ( قالَتْ يا أَيُّهَا الْمَلَأُ أَفْتُونِي فِي أَمْرِي ما كُنْتُ قاطِعَةً أَمْراً حَتَّى تَشْهَدُونِ )  :\r\n( ملكهء سباء گفت : اى بزرگان در كار من نظر دهيد كه من بدون حضور شما هيچ كارى را انجام نداده‌ام )\r\nظاهرا ملكه سباء پس از قرائت نامه خطاب به قوم خود كرده و مىگويد : در اين امرى كه براى ما پيش آمد ، يعنى همين مسأله نامه ، مرا كمك فكرى دهيد و علّت مشورت من با شما اين است كه من تاكنون در هيچ امرى مستبدّانه عمل نكرده‌ام ، بلكه همه كارهايم با حضور و رأى و قضاوت شما بوده است .\r\n( 33 )  ( قالُوا نَحْنُ أُولُوا قُوَّةٍ وَ أُولُوا بَأْسٍ شَدِيدٍ وَ الْأَمْرُ إِلَيْكِ فَانْظُرِي ما ذا تَأْمُرِينَ )  : ( گفتند : ما نيرومند و در جنگ آورى سخت كوش هستيم ، ولى كار به ارادهء تو بستگى دارد ببين چه فرمان مىدهى تا ما اطاعت كنيم )\r\nبزرگان قوم در جواب ملكه براى آنكه او را دلگرم نمايند و اضطراب او را تسكين دهند ، گفتند : ما مردانى نيرومند هستيم و ارتشى شجاع و دلير داريم و از هيچ دشمنى بيم نداريم اگر چه سليمان باشد ، امّا در نهايت ، اختيار با توست اگر تمايل به جنگ دارى ما در كنار تو هستيم و اگر مايلى ، تسليم سليمان شو ، در هر صورت ما مطيع تو هستيم .\r\n( 34 )  ( قالَتْ إِنَّ الْمُلُوكَ إِذا دَخَلُوا قَرْيَةً أَفْسَدُوها وَ جَعَلُوا أَعِزَّةَ أَهْلِها أَذِلَّةً وَ كَذلِكَ يَفْعَلُونَ )  : ( ملكه گفت : همانا پادشاهان وقتى به شهرى وارد شوند آن را تباه مىسازند و عزيزانش را خوار و ذليل مىكنند و همواره اينچنين عمل كرده‌اند )\r\nملكه در جواب بزرگان گفت : اگر اقدام به جنگ كنيم بايد خود را براى هر پيشامدى آماده سازيم چون پادشاهان وقتى به شهرى هجوم مىبرند آن را ويران ساخته و به آتش مىكشند و اهل آن شهر را كشته يا اسير و تبعيد مىنمايد و به آنها زور مىگويند و اين سنّت جارى در ميان همه آنهاست و قانون جنگ همين است ، پس اقدام به جنگ با وجود علم به قدرت و شوكت دشمن از دورانديشى و احتياط بدور است .\r\n( 35 )  ( وَ إِنِّي مُرْسِلَةٌ إِلَيْهِمْ بِهَدِيَّةٍ فَناظِرَةٌ بِمَ يَرْجِعُ الْمُرْسَلُونَ )  : ( من هديه‌اى به سوى آنها مىفرستم و مىنگرم كه فرستادگان با چه اخبارى باز مىگردند )\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nدر نهايت ، رأى ملكهء سبا بر اين قرار مىگيرد كه هديه‌اى را براى سليمان بفرستد و منتظر بماند تا ببينند فرستادگان چه اخبارى از او مىآورند و سپس براساس آن اخبار اقدام محتاطانه و عاقلانه‌ترى اتّخاذ نمايند . و اينكه نام سليمان را نبرد به جهت تكبّر و عزّت ملوكانه اوست .\r\nبا اين حيلهء ملكه ، اگر سليمان هديه را مىپذيرفت ، نشانهء آن بود كه او به امور دنيوى چشمداشت دارد و قلبش بواسطهء آنها آرامش مىيابد و اگر آن را نمىپذيرفت ، نشانهء اين بود كه او در عقيدهء خود پابرجاست و اهتمامى به مال و متاع دنيوى ندارد .\r\nاز مجموع اين مكالمات بدست مىآيد كه ملكه سباء ، فردى عاقل و دورانديش بوده كه در امور مملكت دارى لياقت و صلاحيّت لازم را داشته است و اگر فردى مستبد و خود رأى بود اصلا مشورت نمىكرد يا چنانچه فردى خودكامه و مغرور بود به محض سخن بزرگان قوم ، اقدام به جنگ با سليمان عليه السّلام مىنمود . اما او عاقلانه‌ترين راه ممكن را در اين امر برگزيد .\r\n( 36 )  ( فَلَمَّا جاءَ سُلَيْمانَ قالَ أَ تُمِدُّونَنِ بِمالٍ فَما آتانِيَ اللَّهُ خَيْرٌ مِمَّا آتاكُمْ بَلْ أَنْتُمْ بِهَدِيَّتِكُمْ تَفْرَحُونَ )  : ( پس زمانى كه فرستادگان ملكه نزد سليمان آمدند ، فرمود : آيا مرا به مال مدد مىدهيد ؟ آنچه خدا به من داده بهتر از اين است كه به شما بخشيده ، بلكه شما هستيد كه از اين هديه شادمانيد )\r\nوقتى هداياى ملكه سبا توسط فرستادگان به حضرت سليمان عليه السّلام رسيد آن حضرت با استفهامى توبيخى خطاب به آن فرستاده و فرستنده « 1 » ، فرمود : آيا شما مرا با مالى حقير و ناچيز كه كمترين ارزشى در نزد من ندارد ، كمك مىكنيد ؟ ! و آنچه خدا از ملك و نبوّت و ثروت به من داده از آنچه به شما داده بهتر است . يعنى من احتياجى به مال و هديهء شما ندارم . آنگاه با توبيخى ديگر خطاب به آنها فرمود ، بلكه از عمل قبلى شما - يعنى هديه فرستادن - قبيح‌تر اين است كه شما هديهء خود را بسيار بزرگ مىشماريد و آن\r\n\r\n\r\n","description":"","footnote":"\r\n( 1 ) . به اين امر در اصطلاح بلاغت صنعت تغليب مىگويند كه صاحب سخن روى به حاضران كند ، اما حاضر و غايب را مورد خطاب قرار دهد .\r\n","page_name":" 497 ","page_number":497},
  {"content":"\r\n\r\nرا ارج مىنهيد . اما اين هديه در نزد ما ارجى ندارد چون از جملهء متاعهاى اعتبارى و بىارزش مادّى است .\r\n( 37 )  ( ارْجِعْ إِلَيْهِمْ فَلَنَأْتِيَنَّهُمْ بِجُنُودٍ لا قِبَلَ لَهُمْ بِها وَ لَنُخْرِجَنَّهُمْ مِنْها أَذِلَّةً وَ هُمْ صاغِرُونَ )  : ( نزد آنها بازگرد پس هر آينه با سپاهى به نزد شما آييم كه تحمّل آن را نياوريد و شما را از آنجا با ذلّت و حقارت بيرون مىكنيم )\r\nآنگاه حضرت سليمان چون ديد كه آنها از فرمانش مخالفت نموده و به جاى آنكه تسليم شوند ، برايش هديه فرستاده‌اند ، خطاب به رئيس فرستادگان قوم سباء كرده و آنها را تهديد كرد ، كه سپاهى به سوى آنها گسيل مىدارد كه ايشان طاقت رويارويى با آن را نداشته باشند و بوسيلهء آن سپاه ايشان را در حالت خوارى و مذلّت از كشورشان بيرون مىكند و اجراء اين تهديد ، در واقع مشروط بود به اينكه آنها تسليم نشوند .\r\n( 38 )  ( قالَ يا أَيُّهَا الْمَلَؤُا أَيُّكُمْ يَأْتِينِي بِعَرْشِها قَبْلَ أَنْ يَأْتُونِي مُسْلِمِينَ )  : ( سليمان فرمود : اى بزرگان كداميك از شما پيش از آنكه ملكه سبا تسليم من شود و نزد من بيايد ، تخت او را براى من مىآوريد ؟ )\r\nحضرت سليمان عليه السّلام پس از برگرداندن هديهء ملكه سبا ، به بزرگان قوم خود خبر مىدهد كه ملكهء سبا تسليم او شده و نزد وى مىآيد و از آنها مىپرسد كداميك از شما تخت ملكه را قبل از اينكه نزد من برسد ، در اينجا حاضر مىسازيد ؟ و هدف آن حضرت از آوردن تخت ، اين بود كه وقتى ملكه سباء تخت خود را در آنجا ببيند به قدرت خدا و معجزهء آشكار او و نبوّت سليمان عليه السّلام پى ببرد و تسليم خدا گردد .\r\n( 39 )  ( قالَ عِفْرِيتٌ مِنَ الْجِنِّ أَنَا آتِيكَ بِهِ قَبْلَ أَنْ تَقُومَ مِنْ مَقامِكَ وَ إِنِّي عَلَيْهِ لَقَوِيٌّ أَمِينٌ )  : ( عفريتى از جنّيان گفت : پيش از آنكه از جاى خود برخيزى تخت را به نزد تو مىآورم و همانا من بر انجام اين كار توانا و امين هستم )\r\n( عفريت ) يعنى شرير و خبيث ظاهرا يكى از جنّيان شريرى كه تحت سلطهء سليمان بوده به او عرض مىكند من قبل از آنكه تو از جايت برخيزى آن تخت را به نزدت مىآورم و من بر انجام اين كار توانايم و نقل آن مرا خسته نمىكند و نيز امانت‌دار آن\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nهستم و به تو خيانت نخواهم كرد .\r\n( 40 )  ( قالَ الَّذِي عِنْدَهُ عِلْمٌ مِنَ الْكِتابِ أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ فَلَمَّا رَآهُ مُسْتَقِرًّا عِنْدَهُ قالَ هذا مِنْ فَضْلِ رَبِّي لِيَبْلُوَنِي أَ أَشْكُرُ أَمْ أَكْفُرُ وَ مَنْ شَكَرَ فَإِنَّما يَشْكُرُ لِنَفْسِهِ وَ مَنْ كَفَرَ فَإِنَّ رَبِّي غَنِيٌّ كَرِيمٌ )  : ( و آنكسى كه نزد او علمى از كتاب بود گفت : من آن را در يك چشم بهم زدن نزد تو مىآورم ، و چون تخت را نزد خويش پابرجا ديد گفت : اين از كرم پروردگار من است تا مرا بيازمايد كه سپاس مىگزارم يا كفران مىورزم ، هر كه شكر گزارد براى خودش گزارده و هر كه كفران كند ، پروردگار من بىنياز و كريم است )\r\nاين شخص مطابق روايت آصف بن برخيا « 1 » وزير سليمان و وصىّ او بوده كه اسم اعظم الهى را - كه وقتى خدا با آن خوانده شود اجابت مىكند - مىدانسته و يا به عموم كتاب آسمانى علم اجمالى داشته و يا به بخشى از لوح محفوظ دانا بوده ، ولى آنچه قطعا مسلّم است اين است كه آوردن تخت ملكه سباء در يك چشم بهم زدن ، در حقيقت كار خداوند بوده و آصف بن برخيا علم و ارتباطى با خدا داشته كه هر وقت از او چيزى مىخواسته خداوند از اجابت خواستهء او تخلّف نمىكرده ، به عبارت ديگر هر وقت چيزى را مىخواسته خدا هم آن را مىخواسته است ، لذا علم او از سنخ علوم فكرى و اكتسابى نبوده ، به هر جهت اين شخص خطاب به حضرت سليمان عليه السّلام عرض مىكند من تخت ملكه سبا را در مدّتى نزدت حاضر مىكنم كه كمتر از فاصله نگاه كردن و ديدن آن باشد .\r\nبعد از آنكه سليمان عرش بلقيس ( ملكه سبا ) را در نزد خود حاضر ديد گفت : اين از فضل پروردگار من است ، بدون اينكه در خود من استحقاقى وجود داشته باشد ، بلكه خداوند اين نعمت را به من ارزانى داشت تا مرا بيازمايد و ببيند شكر نعمتش را به جا\r\n\r\n\r\n","description":"","footnote":"\r\n( 1 ) . در تفسير عياشى از امام هادى عليه السّلام نقل شده كه در اين ماجرا سليمان عليه السّلام از آنچه آصف بن برخيا عمل كرد عاجز نبود ، امّا مىخواست به مردم بفهماند كه آصف بعد از او وصّى و حجّت است .\r\n","page_name":" 499 ","page_number":499},
  {"content":"\r\n\r\nمىآورم و يا كفران مىكنم و در ادامه فرمود : هر كس شكر بجا آورد نفع آن عايد خود او مىشود نه عايد پروردگار او و هر كس كفران نعمت كند ، باز هم ضررش متوجه خود او مىگردد و پروردگار من از شكر سپاسگزاران بىنياز و غنى است و او بخشنده‌اى بزرگوار است .\r\n( 41 )  ( قالَ نَكِّرُوا لَها عَرْشَها نَنْظُرْ أَ تَهْتَدِي أَمْ تَكُونُ مِنَ الَّذِينَ لا يَهْتَدُونَ )  :\r\n( سليمان گفت : تخت او را برايش وارونه كنيد ، ببينيم آيا آن را مىشناسد يا نه ؟ )\r\n( تنكير ) در معنا ، مخالف تعريف است و يعنى اينكه امرى را طورى كنند كه شناخته نشود .\r\nظاهرا حضرت سليمان عليه السّلام براى اينكه عقل آن زن را آزمايش كند به درباريان خود فرمود كه تخت او را به صورتى ناشناس درآورند و اين دستور را قبل از ورود ملكه سباء و درباريانش صادر نموده است .\r\n( 42 )  ( فَلَمَّا جاءَتْ قِيلَ أَ هكَذا عَرْشُكِ قالَتْ كَأَنَّهُ هُوَ وَ أُوتِينَا الْعِلْمَ مِنْ قَبْلِها وَ كُنَّا مُسْلِمِينَ )  : ( و چون آمد به او گفته شد : آيا عرش تو اينچنين است ؟ گفت : گويا همين است ، پيش از اين ما از قدرت و سلطنت تو باخبر بوده و تسليم بوديم )\r\nبعد از آنكه ملكه سباء با همراهانش نزد سليمان آمد ملازمان سليمان عليه السّلام براى آنكه تخت او را بيشتر ناشناخته وانمود كنند ، پرسيدند : آيا تخت تو اينچنين بود ؟ و او براى آنكه از سبك مغزى و تصديق بدون تحقيق اجتناب كند . گفت : گويا اين همان است و در ادامه گفت : ما قبل از ديدن اين معجزه هم ، عالم به سلطنت و قدرت سليمان بوديم يعنى احتياجى به اين اشاره و تذكّر نيست و ما تسليم او گشته و در اطاعت و فرمان او سر فرود آورده‌ايم .\r\n( 43 )  ( وَ صَدَّها ما كانَتْ تَعْبُدُ مِنْ دُونِ اللَّهِ إِنَّها كانَتْ مِنْ قَوْمٍ كافِرِينَ )  : ( و خدايش او را از آنچه به غير خدا مىپرستيد . بازداشت ، همانا او از گروه كافران بود )\r\nيعنى چيزى كه او را از تسليم در برابر خدا مانع شد ، همان معبودى بود كه به جاى خدا مىپرستيد ( يعنى آفتاب ) و سبب اين منع و جلوگيرى اين بود كه ملكه نيز از مردم\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nكافر بود و از نظر افكار عمومى ، آنها را در كفرشان پيروى مىكرد .\r\n( 44 )  ( قِيلَ لَهَا ادْخُلِي الصَّرْحَ فَلَمَّا رَأَتْهُ حَسِبَتْهُ لُجَّةً وَ كَشَفَتْ عَنْ ساقَيْها قالَ إِنَّهُ صَرْحٌ مُمَرَّدٌ مِنْ قَوارِيرَ قالَتْ رَبِّ إِنِّي ظَلَمْتُ نَفْسِي وَ أَسْلَمْتُ مَعَ سُلَيْمانَ لِلَّهِ رَبِّ الْعالَمِينَ )  : ( به او گفته شد : به حياط قصر داخل شو ، و چون آن را ديد ، پنداشت ، آبى عميق است و ساقهاى خويش را عريان كرد ، سليمان گفت : اين ( آب نيست ) قصرى است از بلور صاف ، ملكهء سبا گفت : من به خويش ستم كرده‌ام ، اينك با سليمان ، تسليم پروردگار جهانيان مىشوم )\r\n( صرح ) يعنى قصر و بنايى بلند و مشرف بر ساير بناها كه سقف نداشته باشد و ( لجّه ) يعنى آب بسيار زياد ، ( ممرّد ) يعنى صاف شده و ( قوارير ) يعنى شيشه ، ظاهرا خدمتكاران سليمان عليه السّلام چنانچه رسم همه پادشاهان است ملكه سباء را راهنمايى كرده‌اند كه داخل شود ، ولى وقتى ملكهء سباء آن قصر را ديد خيال كرد استخرى از آب است و جامه‌هاى خود را از ساق پا بالا زد تا دامنش تر نشود و سليمان عليه السّلام به او گفت : اين قصر آب نيست بلكه بنايى است كه از شيشه و بلور سائيده ساخته شده و ملكهء سبا وقتى اين همه عظمت را از سلطنت سليمان ديد و آيات نبوّت و معجزات را مشاهده كرد و به خاطر آورد كه سليمان هداياى او را نپذيرفته ، دانست كه اين امور نتيجه عقل و حزم بشرى نيست ، بلكه از جانب خداست ، لذا گفت : من به نفس خودم ستم كرده‌ام ، چون خداوند را از ابتدا و يا حين مشاهدهء معجزات نپرستيده‌ام و آنگاه به اسلام خود شهادت داد و با توحيدى عارى از شرك گفت : من به همراه سلمان تسليم پروردگار عالميان شدم ، و به اين ترتيب به توحيد ربوبى و توحيد در عبادت اقرار نمود .\r\n\r\n[ آيهء ( 53 - 45 ) ماجراى قوم ثمود و پيامبر ايشان حضرت صالح عليه السّلام 
  ]\r\n( 45 )  ( وَ لَقَدْ أَرْسَلْنا إِلى ثَمُودَ أَخاهُمْ صالِحاً أَنِ اعْبُدُوا اللَّهَ فَإِذا هُمْ فَرِيقانِ يَخْتَصِمُونَ )  : ( و به تحقيق بر ثمود برادرشان صالح را فرستاديم كه ( به ايشان گفت ) خداى يكتا را بپرستيد ، آن وقت دو گروه شدند كه با يكديگر مخاصمه مىكردند )\r\nمىفرمايد : ما به سوى قوم ثمود برادر و هم نسبشان صالح را فرستاديم كه به ايشان ابلاغ فرمود كه بر ايمان خدا اجتماع نمائيد اما بر خلاف انتظار دو گروه مؤمن و كافر از\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nهم جدا شدند و دربارهء حق با هم به نزاع و كشمكش پرداختند و هر گروهى خود را محقّ مىدانست .\r\n( 46 )  ( قالَ يا قَوْمِ لِمَ تَسْتَعْجِلُونَ بِالسَّيِّئَةِ قَبْلَ الْحَسَنَةِ لَوْ لا تَسْتَغْفِرُونَ اللَّهَ لَعَلَّكُمْ تُرْحَمُونَ )  : ( صالح گفت : اى قوم چرا شتاب داريد كه حادثهء بد قبل از حادثهء خوب فرا رسد ، چرا از خداى يكتا آمرزش نمىخواهيد ؟ شايد مورد لطف و مرحمت او قرار گيريد )\r\nبعد از آنكه ايشان ناقه را كشتند و از صالح با تمسخر و تعجيز طلب عذاب نمودند ، صالح به ايشان گفت : چرا قبل از درخواست رحمت بواسطهء ايمان و استغفار ، از من درخواست عذاب مىكنيد و آنگاه براى تحريك و تشويق آنها به ايمان و توبه ، به آنها گفت : چرا استغفار نمىكنيد تا شايد مورد رحمت واقع شويد و عذاب از شما برداشته شود .\r\n( 47 )  ( قالُوا اطَّيَّرْنا بِكَ وَ بِمَنْ مَعَكَ قالَ طائِرُكُمْ عِنْدَ اللَّهِ بَلْ أَنْتُمْ قَوْمٌ تُفْتَنُونَ )  :\r\n( گفتند : ما به تو و پيروانت فال بد زده‌ايم ، گفت فال بد شما نزد خداست ، بلكه شما گروهى هستيد كه مورد آزمايش قرار گرفته‌ايد )\r\nقوم صالح عليه السّلام خطاب به او گفتند : ما تو و هم مسلكانت را شوم مىدانيم ، چون مىبينيم از روزى كه تو قيام به دعوت خود نمودى ، ما گرفتار محنت و بلايا شده‌ايم ، پس ما هرگز به تو ايمان نمىآوريم . صالح عليه السّلام در جواب آنها فرمود طائر شما و نامهء اعمال شما نزد خداست ، يعنى بهره شما از شرّ و آن عذابى كه اعمال شما مستوجب آن است در نزد خداست ، بلكه خداوند شما را با خير و شر مىآزمايد تا مؤمن و كافر شما و مطيع و عاصيتان ، از يكديگر متمايز و جدا گردند .\r\n( 48 )  ( وَ كانَ فِي الْمَدِينَةِ تِسْعَةُ رَهْطٍ يُفْسِدُونَ فِي الْأَرْضِ وَ لا يُصْلِحُونَ )  : ( و در آن شهر نه نفر بودند كه در آن سرزمين فساد مىكردند و اصلاح نمىنمودند )\r\n( رهط ) يعنى خويشان كمتر از ده نفر ، لذا نه نفر مرد بوده‌اند كه در امور خود رفتار و سلوكى مخالف آن جهتى را كه براى آن آفريده شده بودند در پيش گرفته و در آنجا\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nفساد مىكردند .\r\n( 49 )  ( قالُوا تَقاسَمُوا بِاللَّهِ لَنُبَيِّتَنَّهُ وَ أَهْلَهُ ثُمَّ لَنَقُولَنَّ لِوَلِيِّهِ ما شَهِدْنا مَهْلِكَ أَهْلِهِ وَ إِنَّا لَصادِقُونَ )  : ( آنها گفتند : بياييد به خدا قسم ياد كنيد كه شبانه او را با كسانش از ميان برداريم و آنگاه به ولىّ دم و خونخواه او مىگوئيم ما هنگام هلاكت كسان او حاضر نبوديم و ما راستگويانيم )\r\n( تقاسم ) يعنى شركت در سوگند و ( تبييت ) يعنى سؤ قصد در شب . آن جمعيتى كه فساد مىكردند به خدا سوگند خوردند و گفتند : ما شبانه او و خانواده‌اش را مىكشيم و آنگاه اگر كسى به خونخواهى آنها برخاست و ما را تعقيب كرد مىگوئيم ، ما شاهد هلاكت اهل او نبوده‌ايم و ما در گفتار خود صادقيم ، چون قسم ما متعلّق به هلاكت اهل اوست و ما شاهد هلاكت آنها نبوده‌ايم .\r\n( 50 )  ( وَ مَكَرُوا مَكْراً وَ مَكَرْنا مَكْراً وَ هُمْ لا يَشْعُرُونَ )  : ( آنها نيرنگى كردند و ما نيز در آن حال كه غافل بودند تدبيرى نموديم )\r\nمكر قوم صالح همان نقشه كشتن او و اهلش بود و مكر خداى متعال اين بود كه هلاكت همه ايشان را تقدير نمود .\r\nو مكر اصولا زمانى تحقّق مىيابد كه فرد مورد مكر نسبت به آن غافل و جاهل باشد ، پس چگونه ايشان قادر به مكر با خداى متعال خواهند بود كه داناى غيب و آشكار و عزّتمند و قهّار است ؟ !\r\n( 51 )  ( فَانْظُرْ كَيْفَ كانَ عاقِبَةُ مَكْرِهِمْ أَنَّا دَمَّرْناهُمْ وَ قَوْمَهُمْ أَجْمَعِينَ )  : ( بنگر كه عاقبت نيرنگشان چه شد كه ما همگى آنها را با قومشان هلاك كرديم )\r\n( 52 )  ( فَتِلْكَ بُيُوتُهُمْ خاوِيَةً بِما ظَلَمُوا إِنَّ فِي ذلِكَ لَآيَةً لِقَوْمٍ يَعْلَمُونَ )  : ( اينك خانه‌هايشان به جهت ستمهايى كه كردند خالى مانده و همانا در اين امر براى گروهى كه بدانند عبرتى هست )\r\n( 53 )  ( وَ أَنْجَيْنَا الَّذِينَ آمَنُوا وَ كانُوا يَتَّقُونَ )  : ( و ما كسانى را كه ايمان داشتند و پرهيزكار بودند ، نجات داديم )\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nپس عاقبت مكر و توطئه آنها اين شد كه خداوند هم با مكر خود آنها را مجازات كرد و موجبات هلاكت آن افراد و قومشان را فراهم نمود ، در ادامه مىفرمايد : پس اينك خانه‌هاى آنها خالى از سكنه باقى مانده ، چون آنها به كيفر ستمشان گرفتار شدند و همانا در اين خانه‌هاى خالى از سكنه براى گروهى كه اهل علم باشند دلالت و عبرتى وجود دارد تا بدانند كه خداوند از وراى ايشان محيط است و بر اعمالشان ناظر مىباشد .\r\nو در آخر مىفرمايد : ما مؤمنان و اهل تقوى را نجات داديم ، يعنى تقوا مانند سپريست كه ايمان را حفظ مىكند و نمىگذارد لطمه ببيند ، پس خداوند مؤمن را به سبب تقوايش نجات مىدهد .\r\n\r\n[ آيهء ( 58 - 54 ) داستان دعوت لوط و تكذيب قوم او و هلاكت ايشان 
  ]\r\n( 54 )  ( وَ لُوطاً إِذْ قالَ لِقَوْمِهِ أَ تَأْتُونَ الْفاحِشَةَ وَ أَنْتُمْ تُبْصِرُونَ )  : ( و لوط آن زمان كه به قومش گفت چرا اين عمل زشت را در حالى كه نظاره مىكنيد مرتكب مىشويد ؟ )\r\n( فاحشه ) يعنى خصلت بىنهايت زشت و شنيع كه در اينجا مراد ، لواط است . و اين آيه عطف بر محل جمله ( ارسلنا ) است ، يعنى مىفرمايد ما لوط را به سوى قومش فرستاديم و او به ايشان گفت : چرا عمل زشت لواط را در حالى مرتكب مىشويد كه بعضى از شما آن را مىبينند ؟ يعنى ايشان در ملاء عام مرتكب اين عمل شنيع مىشدند .\r\n( 55 )  ( أَ إِنَّكُمْ لَتَأْتُونَ الرِّجالَ شَهْوَةً مِنْ دُونِ النِّساءِ بَلْ أَنْتُمْ قَوْمٌ تَجْهَلُونَ )  : ( آيا شما از روى شهوت ، به جاى زنان به مردان رو مىكنيد ؟ ! براستى كه شما گروهى جهالت پيشه هستيد )\r\nدر ادامه حضرت لوط با استفهام انكارى و به نحو استبعاد با تأكيدات گوناگون خطاب به آنها مىفرمايد : آيا شما به جاى زنانى كه خداوند آنها را جفت شما قرار داده بسوى مردان رو مىكنيد و شهوت خود را از طريق مردان دفع مىكنيد ؟ ! و اين امرى بسيارى عجيب است اما اين توبيخ ما فايده‌اى ندارد ، چون شما مردمى هستيد كه مىخواهيد هميشه جاهل بمانيد و هرگز متنبّه و متذكّر نمىشويد .\r\n( 56 )  ( فَما كانَ جَوابَ قَوْمِهِ إِلَّا أَنْ قالُوا أَخْرِجُوا آلَ لُوطٍ مِنْ قَرْيَتِكُمْ إِنَّهُمْ أُناسٌ يَتَطَهَّرُونَ )  : ( جواب قومش جز اين نبود كه گفتند : خاندان لوط را از دهكدهء خود بيرون\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nكنيد كه آنان مردمى هستند كه پاكيزه خويى مىكنند )\r\nآنها جوابى نداشتند جز اينكه لوط و خانواده‌اش را تهديد به اخراج نمايند و از روى تمسخر و استهزاء گفتند : اينها مردمى هستند كه مىخواهند از اين عمل منزّه باشند و نه گرنه خودشان عملشان را زشت و قبيح نمىدانستند تا دورى گزيدن از آن نزاهت باشد و اين سنّت همه اقوام فاسده است كه افراد پاكيزه و مطهّر را استهزاء مىكنند .\r\n( 57 )  ( فَأَنْجَيْناهُ وَ أَهْلَهُ إِلَّا امْرَأَتَهُ قَدَّرْناها مِنَ الْغابِرِينَ )  : ( پس او و خانواده‌اش را نجات داديم ، جز همسرش كه او را در رديف باقى ماندگان رقم زده بوديم ) اهل لوط منحصر به اهل خانه‌اش مىشود كه خداوند آنها را از عذاب نجات داد به جز همسرش كه به جهت رضايت به عمل پليد قوم ، همراه آنها در عذاب باقى ماند .\r\n( 58 )  ( وَ أَمْطَرْنا عَلَيْهِمْ مَطَراً فَساءَ مَطَرُ الْمُنْذَرِينَ )  : ( و بر ايشان بارانى عجيب بارانديم و چه بد بود باران بيم يافتگان )\r\nخداوند به عنوان عذاب بارانى از سنگ و كلوخ بر آنها باريد كه همهء آنها را نابود كرد و چه بد است عذاب اين بيم يافتگان .\r\n\r\n[ آيهء ( 81 - 59 ) احتجاج با كفّار زمان پيامبر صلّى اللّه عليه و إله و سلم و توضيح دربارهء استجابت دعاى شخص مضّطر و نفى الوهيّت آلههء مشركين بوسيلهء برهان 
  ]\r\n( 59 )  ( قُلِ الْحَمْدُ لِلَّهِ وَ سَلامٌ عَلى عِبادِهِ الَّذِينَ اصْطَفى آللَّهُ خَيْرٌ أَمَّا يُشْرِكُونَ )  :\r\n( بگو ستايش مخصوص خداى يكتاست و درود بر بندگان برگزيده‌اش ، آيا خدا بهتر است ، يا آنچه شريك او مىگيرند ؟ )\r\nدر اين آيه به عنوان نتيجه‌گيرى از ذكر داستانهاى انبياء خطاب به رسولخدا صلّى اللّه عليه و إله و سلم مىفرمايد : بگو ستايش مخصوص خداست ، چون او مرجع تمامى خلقتها و تدبيرهاست و هر فعل جميلى را مطابق حكمتش انجام مىدهد و بگو سلام بر بندگان برگزيده شده خدا ، چون در نزد آنها جز هدايت الهى و آثار جميل آن چيزى نيست . پس مانعى از تسليم شدن به آنان و درود به ايشان وجود ندارد . در واقع يعنى اى پيامبر صلّى اللّه عليه و إله و سلم نفس خود را آماده قبول هدايتى كه نزد ايشان است و آثار حسنهء آن ، نما همچنانكه در جاى ديگر به پيامبر مىفرمايد  ( أُولئِكَ الَّذِينَ هَدَى اللَّهُ فَبِهُداهُمُ اقْتَدِهْ  « 1 » آنان كسانى بودند كه\r\n\r\n\r\n","description":"","footnote":"\r\n( 1 ) . سورهء انعام ، آيهء 90 .\r\n","page_name":" 505 ","page_number":505},
  {"content":"\r\n\r\nخدا هدايتشان كرد پس تو به هدايت آنان اقتداء كن )\r\nو در آخر به نحو استفهام تقريرى مىفرمايد : خدا بهتر است يا آنچه شريك او مىگيرند ؟ ! يعنى وقتى همهء ثناء و ستايش مخصوص خداست و اوست كه بندگان شايسته خود را برگزيده ، لذا او از آلهه‌اى كه مشركان مىپرستند بهتر است ، چون آنها نه خالقند و نه مدّبر و لياقت حمد و ستايش را ندارند ، زيرا هيچ خيرى بدست آنها افاضه نشده است .\r\n( 60 )  ( أَمَّنْ خَلَقَ السَّماواتِ وَ الْأَرْضَ وَ أَنْزَلَ لَكُمْ مِنَ السَّماءِ ماءً فَأَنْبَتْنا بِهِ حَدائِقَ ذاتَ بَهْجَةٍ ما كانَ لَكُمْ أَنْ تُنْبِتُوا شَجَرَها أَ إِلهٌ مَعَ اللَّهِ بَلْ هُمْ قَوْمٌ يَعْدِلُونَ )  : ( آيا آلهه‌ها بهترند يا آنكه آسمانها و زمين را آفريده و براى شما از آسمان آبى فرود آورده كه با آن بوستانهاى خرم رويانيديم كه رويانيدن درخت آن كار شما نبود ، چگونه با اين خدا ، خدايى هست ؟ هرگز بلكه ايشان گروهى انحراف يافته هستند )\r\nمىفرمايد : بلكه آن كسى كه آسمانها و زمين را آفريده و براى نفع شما از آسمان بارانى فرستاده كه در نتيجه با آن آب بستانهاى سرسبز و خرّم رويانديم و رويش آنها در قدرت شما نبود ، بهتر است از آلهه‌ها و معبودهاى مشركين ، آنگاه به نحو استفهام انكارى و توبيخى مىفرمايد : آيا با اين حال معبود ديگرى با خداى سبحان وجود دارد كه آن را به خدايى مىگيريد ؟ !\r\nو در آخر مىفرمايد بلكه اين مشركان افرادى هستند كه از حق به سوى باطل و از خداى سبحان به سوى غير او عدول كرده‌اند .\r\n( 61 )  ( أَمَّنْ جَعَلَ الْأَرْضَ قَراراً وَ جَعَلَ خِلالَها أَنْهاراً وَ جَعَلَ لَها رَواسِيَ وَ جَعَلَ بَيْنَ الْبَحْرَيْنِ حاجِزاً أَ إِلهٌ مَعَ اللَّهِ بَلْ أَكْثَرُهُمْ لا يَعْلَمُونَ )  : ( يا آنكه زمين را محل آرامش و قرار نمود و در آن جويها پديد آورد و براى زمين كوههاى ثابت و پابرجا ايجاد كرد و ميان دو دريا مانعى نهاد ، چگونه با اين خدا ، خدايى هست ؟ بلكه بيشتر ايشان نمىدانند )\r\nمىفرمايد : بلكه كسى كه زمين را پابرجا كرد تا شما را نلرزاند و در شكافهاى آن نهرها قرار داد و براى آن كوههاى ثابت ايجاد نمود و ميان دو دريا مانعى نهاد تا آبهاى\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nآن دو بهم مخلوط نشوند ، بهتر است يا آن معبودهاى دروغين كه مىپرستيد ، و آيا با چنين خدايى ، خداى ديگرى هست كه آن را به خدايى بگيريد ؟ هرگز ، بلكه اينها افرادى هستند كه چيزى نمىدانند و اگر علمى داشتند ، هرگز شرك نمىورزيدند .\r\n( 62 )  ( أَمَّنْ يُجِيبُ الْمُضْطَرَّ إِذا دَعاهُ وَ يَكْشِفُ السُّوءَ وَ يَجْعَلُكُمْ خُلَفاءَ الْأَرْضِ أَ إِلهٌ مَعَ اللَّهِ قَلِيلًا ما تَذَكَّرُونَ )  : ( يا آنكه درمانده را وقتى كه او را بخواند ، اجابت كند و محنت از او بردارد و شما را جانشينان اين سرزمين كند ، چگونه با اين خدا ، خدايى هست ؟ چه كم متذكّر مىشويد )\r\nمراد از ( اجابت مضطرّ وقتى كه او را بخواند ) اين است كه خدا دعاى ، دعا كنندگان را اجابت مىكند و حوائج آنها را برمىآورد و قيد اضطرار براى آنست كه تا آدمى بيچاره و درمانده نشود دعاهايش حقيقتا دعا نخواهد بود و قيد  ( إِذا دَعاهُ )  براى آنست كه بفهماند ، خدا وقتى دعا را مستجاب مىكند كه دعا كننده حقيقتا او را بخواند و دل به اسباب ظاهرى نبسته باشد بلكه اميدش از همهء آن اسباب قطع شده و تنها ، توجّهش به سوى خدا باشد . لذا اگر دعا صادق بود و دعا كننده فقط خدا را خواند ، در چنين صورتى خداوند او را اجابت مىكند و گرفتاريش را بر طرف مىسازد و اين امر مطلق است اما چنانچه دعا شروط فوق را نداشته باشد ، خداوند اگر بخواهد حاجتشان را برآورده مىسازد و اگر نخواهد آن را برآورده نخواهد ساخت .\r\nدر ادامه مىفرمايد : خداوند شما را خليفه در زمين قرار داده است يعنى خداوند به انسانها خلافت زمينى داده تا در زمين و مخلوقات آن تصرّف كنند و اين تصرّفات از مصاديق كشف سوء از مضطرّ هستند ، و بدون كشف سوء معناى خلافت تمام نمىشود .\r\nپس آيا با چنين خدايى خداى ديگرى وجود دارد ؟ در آخر با خطابى توبيخى به كفّار مىفرمايد : چه كم متذكّر و متنبّه مىشويد ، و اگر ايشان اهل تذكّر بودند و اين حقايق را مىدانستند هرگز از پروردگارشان منقطع نمىشدند .\r\n( 63 )  ( أَمَّنْ يَهْدِيكُمْ فِي ظُلُماتِ الْبَرِّ وَ الْبَحْرِ وَ مَنْ يُرْسِلُ الرِّياحَ بُشْراً بَيْنَ يَدَيْ رَحْمَتِهِ أَ إِلهٌ مَعَ اللَّهِ تَعالَى اللَّهُ عَمَّا يُشْرِكُونَ )  : ( يا آنكه در ظلمتهاى خشكى و دريا شما\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nرا هدايت مىكند و آنكه بادها را پيشاپيش رحمت خود مژده مىفرستد ، آيا با اين چنين خدايى ، خداى ديگرى هست ؟ منزّه است خدا از آنچه به او شرك مىورزند )\r\nمىفرمايد : بلكه خدايى كه شما را در شبهاى تاريك در خشكى و دريا هدايت مىكند و بادها را قبل از فرستادن باران مژده دهنده مىفرستد ، برتر است ، از معبودهاى خيالى مشركان و آيا با چنين خدايى ، معبود ديگرى هست كه اين مشركان آن را اتّخاذ كرده‌اند ؟ برتر و منزّه است خداى يكتا از آنچه به او شرك مىورزند و او تنها مدّبر عالم هستى است كه مدبّرى غير او نيست .\r\n( 64 )  ( أَمَّنْ يَبْدَؤُا الْخَلْقَ ثُمَّ يُعِيدُهُ وَ مَنْ يَرْزُقُكُمْ مِنَ السَّماءِ وَ الْأَرْضِ أَ إِلهٌ مَعَ اللَّهِ قُلْ هاتُوا بُرْهانَكُمْ إِنْ كُنْتُمْ صادِقِينَ )  : ( يا آنكه خلق را آغاز كرده و سپس باز مىگرداند و آنكه از آسمانها و زمين روزيتان دهد ، چگونه با اين خدا ، خدايى هست ؟ بگو اگر راست مىگوييد برهان خود را بياوريد )\r\nيعنى عدم در عالم وجود راه ندارد ، بلكه خدا اوّلين بار هستى را ايجاد كرده و به زودى با اعاده به سوى او باز مىگردد .\r\nو او خدايى است كه تدبير امور موجودات در ميان آغاز خلقت و عود آن به دست اوست و رزق آنها را فراهم مىنمايد .\r\nپس آيا با وجود چنين خدايى ، خدايى ديگرى هست كه آن را اتّخاذ كرده‌ايد ؟\r\nهرگز ، بلكه هر معبودى غير خدا باطل است و آنگاه خطاب به پيامبر مىفرمايد : به اين مشركان بگو : اگر دليلى بر شرك خود داريد ، آن را اقامه كنيد . و مشركان هيچ دليل و برهانى ندارند ، چون خلقت و تدبير در سراسر عالم امرى است واحد و مستند و قائم به او ، لذا خداى متعال تنها ربّ تمامى موجودات است و هيچ شريكى ندارد و در نهايت هم بازگشت همه موجودات بسوى اوست .\r\n( 65 )  ( قُلْ لا يَعْلَمُ مَنْ فِي السَّماواتِ وَ الْأَرْضِ الْغَيْبَ إِلَّا اللَّهُ وَ ما يَشْعُرُونَ أَيَّانَ يُبْعَثُونَ )  : ( بگو در آسمانها و زمين هيچكس جز خداى يكتا علم به غيب ندارد و نمىدانند كه چه وقت برانگيخته مىشوند ؟ )\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nدر اين آيه برهان مستقلّ ديگرى بر عليه الوهيّت آلههء مشركين اقامه نموده و آن اين است كه : هيچ يك از افراد در آسمانها و زمين علم به غيب ندارند ، جز خداى يكتا و در عين حال هيچ كدام نمىدانند كه در چه زمانى مبعوث مىشوند ؟ پس آلههء مشركان هم علمى به غيب و زمان بعث ندارند و حال آنكه شأن يك معبود اين است كه علم به آشكار و نهان داشته باشد و مسأله جزا و بعث بندگان خود را تدبير كند و بداند كه در چه زمانى آنها مبعوث مىشوند در نتيجه آنها صلاحيّت و شأنيّت معبود بودن را ندارند و علم به روز بعث نسبت به امر تدبير يكى از مهمترين مصاديق علم به غيب مىباشد .\r\n( 66 )  ( بَلِ ادَّارَكَ عِلْمُهُمْ فِي الْآخِرَةِ بَلْ هُمْ فِي شَكٍّ مِنْها بَلْ هُمْ مِنْها عَمُونَ )  :\r\n( مگر علم آنها دربارهء آخرت كامل است ؟ نه ، بلكه در مورد آن شك دارند ، بالاتر از اين اصولا دربارهء آخرت كور هستند )\r\nيعنى مشركان آنچه استعداد براى علم داشتند همه را مصروف امور غير آخرت و امور دنيوى نموده‌اند بطوريكه چيزى از استعداد علميشان باقى نمانده تا بوسيلهء آن آخرت را درك كنند ، در نتيجه نسبت به امور آخرت در جهل مطلق هستند ، بلكه حتّى درباره آخرت ترديد مىكنند ، با اينكه خبر وقوع آن را از پيامبران شنيده‌اند ، امّا قلبهايشان دربارهء آن در شك است و آن را تصديق نمىكند . و بلكه از اين هم بالاتر ، ايشان نسبت به امور آخرت كورند ، يعنى خداوند دلهايشان را از تصديق آن و اعتقاد به وجود آن كور كرده است و ترّقى و اضرابى كه بوسيلهء ( بل ) در آيه تكرار شده بسيار لطيف است . و مىرساند كه مشركين در اعلاء مرتبهء محروميّت از درك آخرت هستند .\r\n( 67 )  ( وَ قالَ الَّذِينَ كَفَرُوا أَ إِذا كُنَّا تُراباً وَ آباؤُنا أَ إِنَّا لَمُخْرَجُونَ )  : ( و كسانى كه كافر شدند گفتند : چگونه وقتى ما و پدرانمان خاك شديم ، دوباره از گور بيرون مىشويم ؟ )\r\n( 68 )  ( لَقَدْ وُعِدْنا هذا نَحْنُ وَ آباؤُنا مِنْ قَبْلُ إِنْ هذا إِلَّا أَساطِيرُ الْأَوَّلِينَ )  : ( پيش از اين نيز به ما و پدرانمان اين وعده‌ها را داده بودند ، اين جز همان داستانهاى خرافى گذشتگان نيست )\r\nدر اين آيات دو حجّت از مشركين بر نفى بعث ارائه شده كه اساس آن بر استبعاد\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nاست ، يعنى مىگويند چگونه ممكن است كه بعد از اينكه ما و پدرانمان همه خاك شده‌ايم دوباره از دل زمين به صورت انسانى تام الخلقه - همانطور كه الآن هستيم - درآئيم ؟ ! و يا مىگويند : اين مسأله بعث را انبياء گذشته هم به ما و پدرانمان وعده داده‌اند و امر نوظهورى نيست ، و يكى از افسانه‌هاى خرافى گذشتگان است و اگر خبر صادقى بود بايد تا امروز اتّفاق مىافتاد و ما آن را مىديديم و حالا كه واقع نشده معلوم مىشود از اساطير الاولين و خرافات است .\r\n( 69 )  ( قُلْ سِيرُوا فِي الْأَرْضِ فَانْظُرُوا كَيْفَ كانَ عاقِبَةُ الْمُجْرِمِينَ )  « 1 » : ( بگو در اين سرزمين بگرديد و بنگريد سرانجام كار گنه‌كاران چگونه بود )\r\nدر اين آيه خداوند به پيامبر صلّى اللّه عليه و إله و سلم دستور مىدهد تا مشركان منكر بعث را انذار و تهديد كند ، و به ايشان بگويد : در زمين سير كنيد و عاقبت گنه‌كارانى را كه دعوت انبياء را تكذيب كرده و روز قيامت را منكر شدند . ببينند ، چون نظر و تفكّر در عاقبت آنها براى عبرت صاحبان بصيرت كفايت مىكند .\r\n( 70 )  ( وَ لا تَحْزَنْ عَلَيْهِمْ وَ لا تَكُنْ فِي ضَيْقٍ مِمَّا يَمْكُرُونَ )  : ( و تو غم ايشان را مخور و از آن نيرنگهايى كه مىكنند دلتنگ مباش )\r\nدر اين آيه به منظور تسليت و دلخوش نمودن پيامبر صلّى اللّه عليه و إله و سلم خطاب به آن حضرت مىفرمايد . از اصرار ايشان بر كفر و انكار غمناك مباش و از مكرهايى كه براى ابطال دعوت تو مىكنند تنگدل مشو ، چون آنها هر چه مىكنند مطابق علم و ارادهء خدا واقع مىشود و نمىتوانند خدا را به ستوه و عجز آورند و او به زودى سزاى اعمالشان را مىدهد .\r\n\r\n\r\n","description":"","footnote":"\r\n( 1 ) . شايد هم اين آيه حجّتى بر معاد باشد ، يعنى همين كه افراد مكذّب اقوام گذشته به هلاكت و انقراض افتاده‌اند ، دليل بر آنست كه هر كس به سزاى عملش مىرسد و اگر سزاى همهء اعمال در اين دنيا داده نمىشود ، معلوم مىشود قطعا نشأة ديگرى هست كه جزاى ايشان در آنجا واقع خواهد شد و آن نشأة آخرت است .\r\n","page_name":" 510 ","page_number":510},
  {"content":"\r\n\r\n( 71 )  ( وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ )  : ( و مىگويند : اگر راست مىگوييد ، اين وعده چه زمانى واقع مىشود ؟ )\r\nمراد از ( وعد ) وعدهء مجازات و عذاب در دنيا يا آخرت است ، و ايشان به جهت اصرارى كه به انكار داشتند با تمسخر و استهزاء مؤمنان را مخاطب قرار داده و به منظور تعجيز مىگويند : اگر راست مىگوييد اين وعدهء عذاب كى محققّ مىشود ؟\r\n( 72 )  ( قُلْ عَسى أَنْ يَكُونَ رَدِفَ لَكُمْ بَعْضُ الَّذِي تَسْتَعْجِلُونَ )  : ( بگو اميد است شمّه‌اى از آن عذابى كه نسبت به وقوع آن شتاب مىكنيد هم اكنون در تعقيب شما مىباشد )\r\nخطاب به رسولخدا صلّى اللّه عليه و إله و سلم مىفرمايد : به اين درخواست كنندگان عذاب كه از وقت وقوع آن سؤال مىكنند ، بگو ، من اميدوارم بعضى از وعده‌هاى خدا كه شما دربارهء آن شتاب مىكنيد - يعنى عذاب دنيوى - به زودى شما را دنبال كند و در نهايت شما را به عذاب آخرت نزديك سازد .\r\n( 73 )  ( وَ إِنَّ رَبَّكَ لَذُو فَضْلٍ عَلَى النَّاسِ وَ لَكِنَّ أَكْثَرَهُمْ لا يَشْكُرُونَ )  : ( و همانا پروردگار تو نسبت به مردم ، صاحب فضل و كرم است ، امّا بيشتر آنان سپاس نمىگزارند )\r\nاين آيه در سياق تهديد و انذار اين معنا را مىرساند كه اگر خداى متعال عذاب ايشان را تأخير انداخت ، با اينكه مستحقّ آن هستند ، از اين جهت است كه خداوند داراى فضل و كرم است و با آنان به مقتضاى كرم خود رفتار كرده و ايشان بايد شكر اين فضل و كرم را به جاى آورند ، امّا بيشتر آنان سپاس نمىگزارند بلكه در وقوع عذاب تعجيل مىكنند .\r\n( 74 )  ( وَ إِنَّ رَبَّكَ لَيَعْلَمُ ما تُكِنُّ صُدُورُهُمْ وَ ما يُعْلِنُونَ )  : ( و همانا پروردگارت آنچه را در سينه‌هايشان نهان است و آنچه را آشكار مىكنند ، مىداند )\r\nيعنى تأخير عذاب اينها ، ناشى از جهل خداى متعال نيست بلكه او از حال ايشان و استحقاقى كه بواسطهء كفر و انكارشان دارند ، آگاه است و آشكار و نهانشان را مىداند و اگر عذاب ايشان را تأخير انداخته براساس حكمت و مصلحت است .\r\n( 75 )  ( وَ ما مِنْ غائِبَةٍ فِي السَّماءِ وَ الْأَرْضِ إِلَّا فِي كِتابٍ مُبِينٍ )  : ( و هيچ امر نهفته‌اى در آسمانها و زمين نيست مگر اينكه در كتابى آشكار است )\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nاين آيه تأكيد مفهوم آيهء سابق است و به احاطهء مطلق علم الهى اشاره مىكند و مراد از كتاب مبين همان لوح محفوظ و كتاب مكنون است .\r\nمىفرمايد هيچ امرى كه از نظر بندگان مستور و مخفى است ، چه از امور سماوى و چه از وقايع زمينى ، وجود ندارد ، جز اينكه در كتاب مبين علم الهى ثبت و ضبط شده است .\r\n( 76 )  ( إِنَّ هذَا الْقُرْآنَ يَقُصُّ عَلى بَنِي إِسْرائِيلَ أَكْثَرَ الَّذِي هُمْ فِيهِ يَخْتَلِفُونَ )  :\r\n( بدرستى كه اين قرآن براى بنى اسرائيل بيشتر چيزهايى را كه دربارهء آن اختلاف دارند ، حكايت مىكند )\r\n( 77 )  ( وَ إِنَّهُ لَهُدىً وَ رَحْمَةٌ لِلْمُؤْمِنِينَ )  : ( و همانا اين قرآن براى مؤمنان هدايت و رحمتى است )\r\n( 78 )  ( إِنَّ رَبَّكَ يَقْضِي بَيْنَهُمْ بِحُكْمِهِ وَ هُوَ الْعَزِيزُ الْعَلِيمُ )  : ( و بدرستى كه پروردگارت به رأى خويش ميان ايشان داورى مىكند و همانا او عزّتمند و داناست )\r\nاين آيات به داستانهايى از قصص انبياء اشاره مىكند كه قرآن حقّ مطلب را دربارهء آنها بيان فرموده ، من جمله داستان مسيح عليه السّلام كه مورد اختلاف بنى اسرائيل بود و قرآن حقيقت و واقع مطلب را دربارهء آن بيان فرمود و يا معارف و احكامى كه مورد اختلاف ايشان بوده و قرآن آنها را برايشان توضيح مىدهد .\r\nو همچنين قرآن با اين داستانهايى كه بر بنى اسرائيل مىخواند ، مؤمنان را به سوى حق هدايت مىكند و نيز رحمتى است براى آنان كه دلهايشان را آرامش مىبخشد و ايمان را در دلهايشان ثابت و راسخ مىكند .\r\nو در نهايت قضاوت و داورى ميان آنها با خداست ، همان خدايى كه عزيز است و هرگز مغلوب نمىشود و نيز عليم است و هرگز جهل و خطاء در حكمش راه ندارد . يعنى رسولخدا صلّى اللّه عليه و إله و سلم بايد به حكم چنين خدايى راضى شود و امر را به او محوّل نمايد ، نه آنكه از بابت كفر و شرك آنها اندوهناك و دلتنگ گردد .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n( 79 )  ( فَتَوَكَّلْ عَلَى اللَّهِ إِنَّكَ عَلَى الْحَقِّ الْمُبِينِ )  : ( پس بر خدا توكّل نما ، همانا كه تو بر حقّى آشكارى )\r\nاين آيه در حكم نتيجه‌گيرى از آيات سابق است و منظور آن اين است كه ، اى رسول ما امر همه مردم فقط به عهدهء خداى متعال است ، پس تو بايد كه او را وكيل بگيرى و او تو را كافى است و بايد كه از هيچ چيز نترسى ، چون تو در امنيّتى از جانب حق هستى و با وجود حق خوف معنا ندارد .\r\n( 80 )  ( إِنَّكَ لا تُسْمِعُ الْمَوْتى وَ لا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ )  : ( تو نمىتوانى سخنت را به گوش مردگان رسانى و نمىتوانى افراد ناشنوا را كه روى برمىگردانند و پشت مىكنند صدا كنى )\r\n( 81 )  ( وَ ما أَنْتَ بِهادِي الْعُمْيِ عَنْ ضَلالَتِهِمْ إِنْ تُسْمِعُ إِلَّا مَنْ يُؤْمِنُ بِآياتِنا فَهُمْ مُسْلِمُونَ )  : ( و تو هدايت كنندهء نابينايان - از گمراهيشان نيستى ، تو فقط مىتوانى سخنت را به گوش كسانى برسانى كه به آيات ما ايمان دارند و مسلمان هستند )\r\nاين آيات تعليل آيهء سابق است ، يعنى ، اينكه ما تو را امر به توكّل نموديم به جهت آنست كه ايمان و كفر مردم بدست خداست و تو نمىتوانى به افرادى كه مانند مردگان هستند ، چيزى را بشنوانى ، چون آنها كر و كور و گمراهند نيز دعوت خود را نمىتوانى به افراد ناشنوايى كه پشت كرده‌اند ابلاغ كنى چون حتّى با اشاره نيز نمىتوانند چيزى را بشنوند . و نيز نمىتوانى كورانى را كه چشم دلشان را بر روى حقيقت بسته‌اند از ضلالتشان باز دارى ، تنها قدرت تو اين است كه آيات ما را كه واضح الدلالة هستند به گوش مؤمنان برسانى ، چون مؤمنان به اين حجّتهاى حقّه اعتراف و ايمان دارند و تسليم ما هستند و تو را در دعوتت تصديق مىكنند .\r\n\r\n[ آيهء ( 93 - 82 ) آيات دربارهء قيامت و اخراج جنبنده‌اى از زمين كه با مردم سخن مىگويد 
  ]\r\n( 82 )  ( وَ إِذا وَقَعَ الْقَوْلُ عَلَيْهِمْ أَخْرَجْنا لَهُمْ دَابَّةً مِنَ الْأَرْضِ تُكَلِّمُهُمْ أَنَّ النَّاسَ كانُوا بِآياتِنا لا يُوقِنُونَ )  « 1 » : ( و زمانى كه فرمان عذاب بر آنها واقع شود ، جنبده‌اى را از\r\n\r\n\r\n","description":"","footnote":"\r\n( 1 ) . در تفسيرهاى مختلف از طرق شيعه روايت شده كه آن جنبنده حضرت امير المؤمنين على\r\n","page_name":" 513 ","page_number":513},
  {"content":"\r\n\r\nزمين برايشان بيرون آوريم تا با آنها تكلّم كند و بگويد كه اين مردم آيات ما را باور نمىكرده‌اند )\r\nمىفرمايد : وقتى مردم از آيات آفاقى وانفسى ما يقين برايشان حاصل نشود و استعدادشان براى ايمان آوردن به كلى باطل گشته و تعقّل و عبرت‌گيرى نداشته باشند در آن زمان هنگام آن مىرسد كه آن آيت خارق العاده‌اى كه وعده داده بوديم به ايشان نشان دهيم و حق را برايشان آنچنان بيان مىكنيم كه ديگر جز اعتراف به حق چاره‌اى برايشان نماند و در آن موقع آن آيت را كه جنبندهء بزرگيست از زمين بيرون مىآوريم تا با ايشان صحبت كند و آنها را مجبور به ايمان اضطرارى نمايد چون مردم به آيات آسمانى و زمينى ما ايمان نياوردند .\r\n( 83 )  ( وَ يَوْمَ نَحْشُرُ مِنْ كُلِّ أُمَّةٍ فَوْجاً مِمَّنْ يُكَذِّبُ بِآياتِنا فَهُمْ يُوزَعُونَ )  : ( و روزى كه از هر امّتى دسته‌اى از آنها را كه آيات ما را دروغ شمرده‌اند محشور مىكنيم و باز داشته مىشوند )\r\nمىفرمايد : به ياد آر روزى را كه جماعتى از افراد تكذيب كنندهء آيات ما را كه دالّ بر مبداء و معاد و يا انبياء و ائمه و كتب آسمانى هستند ، بعد از مرگشان محشور مىكنيم و ايشان را نگه مىداريم تا همهء آنها در يك جا جمع شوند . و مراد از حشر در اينجا غير از حشر قيامت است چون حشر در روز قيامت اختصاص به افراد مكذّب ندارد ، بلكه تمامى امّتها در آن محشور مىشوند و اين حشر حتما قبل از قيامت واقع خواهد شد « 1 » .\r\n( 84 )  ( حَتَّى إِذا جاؤُ قالَ أَ كَذَّبْتُمْ بِآياتِي وَ لَمْ تُحِيطُوا بِها عِلْماً أَمَّا ذا كُنْتُمْ تَعْمَلُونَ )  :\r\n( تا زمانيكه بيايند ، گويد : چرا آيه‌هاى مرا كه دانش شما به آن نمىرسيد ، دروغ شمرديد ، شما چه اعمالى انجام مىداديد ؟ )\r\nيعنى وقتى همه آنها در سوء ظن خطاب قرار گرفتند ، به آنها از جانب خداى متعال\r\n\r\n\r\n","description":"","footnote":"\r\nعليه السّلام و يا حضرت مهدى ( عج ) مىباشد و اين قضايا در آخر الزّمان و يا زمان رجعت واقع مىشود .\r\n( 1 ) . احتمالا اين حشر در زمان ظهور حضرت مهدى ( عج ) خواهد بود .\r\n","page_name":" 514 ","page_number":514},
  {"content":"\r\n\r\nخطاب مىرسد : كه آيا شما آيات مرا كه دالّ بر حق بود و شما هيچ علمى به آن نداشتيد ، تكذيب كرديد ؟ چگونه چيزى را كه نمىشناختيد دروغ شمرديد ؟ و غير از اين تكذيب چه كارهايى كه مرتكب مىشديد ؟ و اين سؤال متضمّن توبيخ و ملامت آنهاست .\r\n( 85 )  ( وَ وَقَعَ الْقَوْلُ عَلَيْهِمْ بِما ظَلَمُوا فَهُمْ لا يَنْطِقُونَ )  : ( و بواسطهء ستمهايى كه كرده‌اند عذاب بر آنها واجب و حتمى شود و ايشان سخنى نمىگويند )\r\nيعنى آن افراد مكذّب امّتها به خاطر اينكه ستمكارند قضاى عذاب در حقّشان رانده خواهد شد و ديگر چيزى نخواهند داشت كه سخن را با آن آغاز كنند ، و يا شايد مراد از قول ، قول خداى متعال باشد كه فرمود  ( إِنَّ اللَّهَ لا يَهْدِي الْقَوْمَ الظَّالِمِينَ )  « 1 » بدرستى كه خداوند گروه ستمكاران را هدايت نمىكند )\r\nكه در اين صورت معنا چنين خواهد بود : كه ايشان به خاطر اينكه در تكذيب آيات الهى ستمكار بودند ، به عذرى كه بوسيلهء آن اعتدار جويند ، رهنمون نشدند و در نتيجه از سخن بازماندند و نتوانستند عذرى بياورند .\r\n( 86 )  ( أَ لَمْ يَرَوْا أَنَّا جَعَلْنَا اللَّيْلَ لِيَسْكُنُوا فِيهِ وَ النَّهارَ مُبْصِراً إِنَّ فِي ذلِكَ لَآياتٍ لِقَوْمٍ يُؤْمِنُونَ )  : ( آيا نمىبينند كه ما شب را پديد آورده‌ايم تا در آن استراحت كنند و روز را روشن كرده‌ايم ، همانا در اين امور براى گروهى كه ايمان مىآورند نشانه‌هايى هست )\r\nاين آيه به جهت ملامت و توبيخ كفّار مىفرمايد : اينها نه تنها دليلى بر تكذيب خود ندارند بلكه دليل بر عليه آنها قائم است ، چون آنها شب را ديده‌اند و در آن بسر برده‌اند و روز را نيز ديده‌اند كه آيات آسمان و زمين را برايشان روشن مىكند و با اين حال چرا از اين آيات بصيرت نمىيابند ؟ و مراد از آيات ، علائم و نشانه‌هايى است كه بر توحيد دلالت مىكنند ، لذا اينكه خداوند شب را جهت آرامش و روز را جهت ديدن آيات آسمانى و زمينى قرار داده ، خود آياتى هستند براى مردمى كه در آنها اثرى از ايمان و تصديق به حق وجود داشته باشد .\r\n\r\n\r\n","description":"","footnote":"\r\n( 1 ) . سورهء انعام ، آيهء 144 .\r\n","page_name":" 515 ","page_number":515},
  {"content":"\r\n\r\nو اين كلام اشاره به آن است كه بر انسان لازم است كه در جائى كه پرده جهل و ظلمت ديدگان او را در حجاب گرفته ، سكوت كند و آرامش داشته باشد ، يعنى چيزى را كه نمىداند نه انكار كند و نه تصديق « 1 » ، و در مقابل ، در جايى كه دلايل و آيات بيّنات چون روز روشن حقيقت را آشكار مىكنند ، آن آيات را ببيند و به آنها ايمان آورده و آنها را تصديق نمايد .\r\n( 87 )  ( وَ يَوْمَ يُنْفَخُ فِي الصُّورِ فَفَزِعَ مَنْ فِي السَّماواتِ وَ مَنْ فِي الْأَرْضِ إِلَّا مَنْ شاءَ اللَّهُ وَ كُلٌّ أَتَوْهُ داخِرِينَ )  : ( روزى كه در صور دمند و هر كه در آسمانها و در زمين است وحشت كند ، جز آنكه خدا بخواهد و همگى با خوارى و ذّلت به پيشگاه او درآيند )\r\nنفخ صور ( دميدن در بوق ) كنايه است از اعلام نمودن مطلب به يك جمعيت انبوه . و ( فزع ) يعنى گرفتگى ناشى از ترس و ( دخور ) يعنى كوچكى و خوارى ، مىفرمايد زمانى كه در صور دميده شود ( چه نفخهء اول كه با آن همه زندگان مىميرند و چه نفخهء دومى كه با آن روح به كالبدها دميده مىشود و همه مبعوث مىشوند ) همهء موجودات آسمانها و زمين از ترس به جزع و فزع مىافتند جز كسانى كه خدا بخواهد و ايشان را ايمن نمايد كه آنان همان نيكوكاران هستند و در آن زمان تمام موجودات صاحب عقل در آسمانها و زمين همه با حالت ذّلت و خوارى بندگى در برابر پيشگاه الهى حاضر مىشوند ، چون بنده در پيشگاه مولايش جز فقر و ذّلت چيزى ندارد .\r\n( 88 )  ( وَ تَرَى الْجِبالَ تَحْسَبُها جامِدَةً وَ هِيَ تَمُرُّ مَرَّ السَّحابِ صُنْعَ اللَّهِ الَّذِي أَتْقَنَ كُلَّ شَيْءٍ إِنَّهُ خَبِيرٌ بِما تَفْعَلُونَ )  : ( و كوهها را مىبينى و مىپندارى كه بىحركت و جامدند در حالى كه مانند ابر در حركتند ، صنع خداى يكتاست كه همه چيز را به كمال آورده همانا او از آنچه انجام مىدهيد آگاهى دارد )\r\nچون اين آيه در سياق آيات راجع به قيامت واقع شده ، معناى آن اين است كه : اى رسول ما ، اگر در روز قيامت كوهها را ببينى آنها را بىحركت تصوّر مىكنى در حالى كه\r\n\r\n\r\n","description":"","footnote":"\r\n( 1 ) . همچنانكه بو على سينا مىگويد هر امر عجيبى را كه مىشنوى تا زمانيكه برهانى بر عليه آن نيافته‌اى آن را در بقعهء امكان قرار بده و انكار نكن . ( مترجم )\r\n","page_name":" 516 ","page_number":516},
  {"content":"\r\n\r\nچون ابر به حركت درمىآيند و اين آفرينش خدايى است كه هر چيز را محكم و متقن خلق نموده و او نسبت به اعمال بندگان آگاه و خبير است و آنان را جزاى مناسب مىدهد « 1 » .\r\nبعضى ديگر حركت كوهها را به حركت جوهرى تفسير كرده‌اند ، يعنى اينكه كوهها هم مانند تمامى موجودات با جوهرهء ذاتشان به سوى غايت وجودى خود در حركتند كه اين همان معناى حشر و رجوع به سوى خداى سبحان است و بعضى ديگر حركت كوهها را به حركت انتقالى زمين تفسير نموده‌اند كه هر دوى اين تفاسير ، موجّه و مقبول است ، منتها در اين صورت اين آيه ربطى به قيامت نخواهد داشت و از سياق دور خواهد بود .\r\n( 89 )  ( مَنْ جاءَ بِالْحَسَنَةِ فَلَهُ خَيْرٌ مِنْها وَ هُمْ مِنْ فَزَعٍ يَوْمَئِذٍ آمِنُونَ )  : ( هر كس كار نيكى بياورد ، پاداشى بهتر از آن دارد و آنان از وحشت آن روز ايمن هستند )\r\n( 90 )  ( وَ مَنْ جاءَ بِالسَّيِّئَةِ فَكُبَّتْ وُجُوهُهُمْ فِي النَّارِ هَلْ تُجْزَوْنَ إِلَّا ما كُنْتُمْ تَعْمَلُونَ )  : و هر كس كار بدى آورد ، آنها به رو در آتش سرنگون شوند ، آيا جز بدانچه عمل كرده‌ايد ، جزا داده مىشويد ؟ )\r\nاين دو آيه شرح جملهء  ( إِنَّهُ خَبِيرٌ بِما تَفْعَلُونَ )  در آيه سابق مىباشند ، يعنى اثر خبير بودن خدا جزاء عادلانه و موافق با عمل است .\r\nلذا كسى كه عمل نيك كند جزايى دارد بهتر از آن عمل نيك ، چون عمل هر چه باشد ، مقدّمه است براى جزاء ، پس غرض و غايت هر عملى از مقدّمه بهتر است . و مقصود از فزع ، فزع بعد از نفخهء دوم صور است . يعنى نيكوكاران در روز قيامت و بعد از مبعوث شدن از گورها ، از هر فزع و جزعى ايمن هستند « 2 » . از طرف ديگر هر كسى عمل\r\n\r\n\r\n","description":"","footnote":"\r\n( 1 ) . پس خدايى كه آفرينش را متقن نموده اگر در نهايت ، آن را ويران و منهدم مىكند ، از قبيل افساد نيست بلكه تخريب دنيا مقدمهء تعمير آخرت است و در آن روزى كه در صور دميده مىشود و همه با خوارى و ذلّت در پيشگاه الهى حاضر مىشوند خداوندى كه به اعمال بندگان آگاه است ، ايشان را مطابق حكمت و عدل خود جزا مىدهد .\r\n( 2 ) . همچنانكه فرمود :  ( لا يَحْزُنُهُمُ الْفَزَعُ الْأَكْبَرُ وَ تَتَلَقَّاهُمُ الْمَلائِكَةُ هذا يَوْمُكُمُ الَّذِي كُنْتُمْ تُوعَدُونَ )  اندوه\r\n","page_name":" 517 ","page_number":517},
  {"content":"\r\n\r\nبدى مرتكب شود در آن روز با صورت در آتش جهنّم انداخته مىشود و در آخر با نحو استفهام انكارى تقرير مىكند كه افراد جز به همان عملى كه كرده‌اند ، جزا داده نمىشوند ، يعنى خود آن عمل براى فرد مجسّم مىگردد و گريبان او را مىگيرد ، پس هيچ ظلمى در جزا و هيچ ستمى در حكم نيست .\r\n( 91 )  ( إِنَّما أُمِرْتُ أَنْ أَعْبُدَ رَبَّ هذِهِ الْبَلْدَةِ الَّذِي حَرَّمَها وَ لَهُ كُلُّ شَيْءٍ وَ أُمِرْتُ أَنْ أَكُونَ مِنَ الْمُسْلِمِينَ )  : ( همانا من فرمان يافته‌ام ، پروردگار اين شهر را كه آن را محترم نموده و همه چيز از اوست پرستش كنم و فرمان يافته‌ام كه از مسلمانان باشم )\r\n( 92 )  ( وَ أَنْ أَتْلُوَا الْقُرْآنَ فَمَنِ اهْتَدى فَإِنَّما يَهْتَدِي لِنَفْسِهِ وَ مَنْ ضَلَّ فَقُلْ إِنَّما أَنَا مِنَ الْمُنْذِرِينَ )  : ( و اين قرآن را بخوانم ، پس هر كه هدايت يافت ، براى خودش هدايت يافته و هر كه گمراه گشت ، تو بگو من فقط از بيم دهندگانم )\r\n( 93 )  ( وَ قُلِ الْحَمْدُ لِلَّهِ سَيُرِيكُمْ آياتِهِ فَتَعْرِفُونَها وَ ما رَبُّكَ بِغافِلٍ عَمَّا تَعْمَلُونَ )  : ( و بگو ستايش مخصوص خدايى است كه آيه‌هاى خويش را به شما نشان خواهد داد و آن را خواهيد شناخت و پروردگارت از اعمالى كه انجام مىدهيد بىخبر نيست )\r\nاين آيات خطاب به رسولخدا صلّى اللّه عليه و إله و سلم است و اين حقيقت را بيان مىكند كه دعوت حق ، بشارت و انذاريست كه با آن ، حجّت بر همه تمام مىشود و كار مردم به دست رسولخدا صلّى اللّه عليه و إله و سلم نيست ، او تنها مأمور است كه مردم را بيم دهد و رسالت خدا را ابلاغ نمايد امّا زمام امور بدست خداست و او به زودى آيات خود را به آنان نشان خواهد داد و آن را خواهند شناخت و خدا از اعمال بندگان غافل نيست .\r\nمنظور از ( هذه البلده ) مكّه معظّمه است كه خداوند آن را حرم قرار داده و احترامش را بر مردم واجب نموده ، اما مردم اهل مكّه اين نعمت بزرگ را كفران كرده و به جاى عبادت خدا به پرستش بتها روى آوردند « 1 » . و اين عبارت تعريضى بر عليه آنهاست .\r\n\r\n\r\n","description":"","footnote":"\r\nبزرگ آنها را اندوهناك نكند و ملائكه آنها را در حالى ملاقات مىكنند كه مىگويند : اين همان روزى است كه به شما وعده مىدادند . سورهء انبياء ، آيهء 103 .\r\n( 1 ) . قبل از اسلام بت‌پرست بودند و در زمان اسلام منافق شدند و با فرستاده حق ستيزه كردند تا\r\n","page_name":" 518 ","page_number":518},
  {"content":"\r\n\r\nو خطاب به رسولخدا صلّى اللّه عليه و إله و سلم مىفرمايد به مردم بگويد : من فقط مأمور شده‌ام كه خداى اين شهر معظّم را عبادت كنم كه ملك او مطلق است و فقط محدود به اين شهر نيست و نيز مأمور شده‌ام از كسانى باشم كه تسليم ارادهء او باشم و خداوند اراده نمىكند جز آنچه خلقت بسوى آن هدايت مىكند و زبان فطرت به سوى آن مىخواند و آن دين حنيف فطريست كه همان دين ابراهيم حنيف عليه السّلام است « 1 » .\r\nو مأمور شده‌ام كه قرآن را بر مردم بخوانم و رسالت خدا را ابلاغ كنم و هر كس بوسيله اين قرآن هدايت شد ، نفع آن عايد خودش مىشود و هر كس هدايت نشد و راه گمراهى را برگزيد ، ضرر گمراهيش به خودش عايد مىگردد ، نه به من ، چون من جز بيم‌رسانى نيستم و خداوند وكيل بر آنهاست .\r\nو در آخرين آيه خطاب به رسول خدا صلّى اللّه عليه و إله و سلم مىفرمايد : اى محمد صلّى اللّه عليه و إله و سلم به مردم بگو كه ثنا و ستايش جميل در آنچه كه در ملك خود جارى مىسازد ، همه مخصوص خداى تعاليست . من جمله ، بشر را به سوى آنچه خير و سعادتش در آنست فرا مىخواند و مؤمنان را كه تسليم او شده‌اند هدايت مىكند .\r\nدر ادامه مىفرمايد : خداوند به زودى آيات خود را به شما مىنماياند و شما آن را مىشناسيد و ناگزير از پذيرش و ايمان به آن مىشويد ، كه مراد از آيات همان مسأله اخراج دابّه از زمين است كه در آيه 82 به آن اشاره شد .\r\nو در آخر خطاب به رسولخدا صلّى اللّه عليه و إله و سلم مىفرمايد ، پروردگارت از اعمال بندگان غافل نيست پس هيچ چيز از آنچه حكمت در قبال اعمال شما اقتضاء مىكند ، از او فوت نمىشود يعنى اگر حكمت ، اقتضاء دعوت و هدايت داشته باشد مطابق آن عمل مىنمايد و اگر اقتضاى اضلال و نشان دادن آيات و آنگاه پاداش نيكوكاران و كيفر بدكاران را داشته باشد ، باز هم مطابق آن حكمت عمل خواهد نمود .\r\n\r\n\r\n","description":"","footnote":"\r\nاو مهاجرت نموده و حال هم مقدارى از احكام دين را زير و رو نموده دنباله ابو حنيفه‌ها رفته‌اند و به خيال خود به متن قرآن را عمل مىكنند ، در صورتى كه اعمالشان به كل با اساس دين مغايرت دارد ( مصحح )\r\n( 1 ) . سورهء روم ، آيهء 30 .  فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها \r\n","page_name":" 519 ","page_number":519},
  {"content":"\r\n\r\n\r\nسورهء قصص\r\nبسم اللّه الرّحمن الرّحيم\r\nغرض سوره : وعدهء جميل به مؤمنان است در قبل از هجرت به اينكه خداوند آنها را همانند قوم موسى نجات مىدهد و سختيها و مشكلات آنها را از ميان برمىدارد و در عين حال حكمت انزال كتاب را بيان مىنمايد .\r\n\r\n[ آيهء ( 14 - 1 ) وعدهء جميل به مؤمنان با ذكر داستان موسى و فرعون 
  ]\r\n( 1 )   ( طسم )   : ( طا ، سين ، ميم ) همچنانكه گفته شد حروف مقطعه از رموز قرآنى است و گفته شده طاء اشاره به نام مقدس طالب و سين اشاره به نام سميع و ميم اشاره به نامهاى مقدّس مبدىء و معيد است .\r\n( 2 )  ( تِلْكَ آياتُ الْكِتابِ الْمُبِينِ )  : ( اين قرآن آيات كتاب آشكار است ) همچنانكه گفته شد ، اشاره با لفظ ( تلك ) كه مخصوص اشاره به دور است براى دلالت بر عظمت و علّو شأن قرآن است مىفرمايد اين قرآن آياتى واضح الدلالة و آشكار دارد و كتابى بيان كننده و توضيح دهنده است .\r\n( 3 )  ( نَتْلُوا عَلَيْكَ مِنْ نَبَإِ مُوسى وَ فِرْعَوْنَ بِالْحَقِّ لِقَوْمٍ يُؤْمِنُونَ )  : ( ما از داستان موسى و فرعون آنچه را حق است بر تو و براى مردمى كه ايمان مىآورند ، مىخوانيم )\r\nمىفرمايد ما بعضى از اخبار موسى و فرعون را بر تو مىخوانيم ، خواندنى به حق ، براى اينكه اين قومى كه به آيات ما ايمان آورده‌اند در آن انديشه كنند و برايشان محقق\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nو مسلّم شود كه خدايى كه آنها به او و فرستاده‌اش ايمان آورده‌اند و هر آزار و اذّيتى را در راه او تحمّل كرده‌اند ، همان خدايى است كه موسى را ، براى احياء حق و به عزّت رساندن بنى اسرائيل پس از سالها ذلّت بردگى ، برگزيد و به زودى مؤمنان اين امّت را وارث دشمنانشان مىسازد و آنچه دربارهء بنى اسرائيل جارى نمود ، در مورد ايشان نيز محقّق خواهد كرد .\r\n( 4 )  ( إِنَّ فِرْعَوْنَ عَلا فِي الْأَرْضِ وَ جَعَلَ أَهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ وَ يَسْتَحْيِي نِساءَهُمْ إِنَّهُ كانَ مِنَ الْمُفْسِدِينَ )  : ( بدرستى كه فرعون در زمين برترى طلبى نمود و مردمش را دسته دسته كرد ، گروهى از آنها را بيچاره و ضعيف نموده ، پسرانشان را مىكشت و زنانشان را زنده مىگذاشت به راستى كه او از فسادكاران بود )\r\nمىفرمايد فرعون در زمين بلندپروازى و استكبار نمود و با گستردن دامنهء تسلّط خود بر مردم در ميان آنها با ستمگرى و جبر رفتار كرد و ميان مردم تفرقه افكند و نظام طبقاتى را برقرار نمود تا با هم همدل و هماهنگ نشوند و نتوانند در مقابل زورگويى او مقاومت كنند ، و گروهى از مردمش را كه همان بنى اسرائيل و اولاد يعقوب باشند ( كه بعد از آنكه يوسف عليه السّلام پدر و برادرانش را به مصر خواند در آنجا ساكن شده و زادو ولد نموده بودند ) به بردگى و استضعاف كشيده و همه فرزندان پسر آنها را مىكشت و دختران آنها را براى خدمتگزارى زنده مىگذاشت . و مىخواست به اين وسيله نسل آنها را نابود كند و بديهى است كه فرعون با اين اعمال پليد جزء مفسدان در زمين بود ، چون خلقت عمومى انسانها اقتضاء مىكند كه همه آنها به يك اندازه از نعمات زندگى و امكانات زيستى بهره ببرند اما فرعون با به بردگى كشيدن بنى اسرائيل و محروم كردن آنها از امكانات و تمتّعاتى كه استحقاق آن را داشتند ، در زمين افساد مىكرد و انسانيّت را به سوى هلاكت و نابودى مىكشاند . و اين طرز رفتار فرعون يك شيوهء سياسى است كه همه طغيانگران تاريخ براى محافظت از سلطنت خود به آن پناه مىبرند و همه با شيوه‌اى مشابه با گروهها و افراد مخالف خود كه در برابر آنها مقاومت مىكنند ، برخورد\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nمىنمايند و آنها را به جبر و ستم به بند مىكشند .\r\n( 5 )  ( وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ )  : ( و ما اراده كرديم كه بر آنان كه در زمين ضعيف شمرده شدند منّت نهاده ، آنها را پيشوايان خلق و وارثان ديگران قرار دهيم )\r\nمىفرمايد در همان جوّى كه قدرت فرعون طغيانگر بر قوم موسى احاطه داشت و آنها را به استضعاف و بردگى مىكشيد ، اراده كرديم تا بر همان مستضعفان نعمتى ارزانى كنيم كه از سنگينى آن گرانبار شوند و خواستيم تا آنان را پيشوا كنيم ، تا ديگران به آنها اقتدا كنند ( با اينكه سالها پيرو و تابع بودند ) و نيز خواستيم تا آنان را وارث ديگران در زمين نمايم ، يعنى بعد از آنكه زمين در دست فرعونيان بود ، به آنها مكنت دهيم و آنان را مالك آن نموده و در آنجا استقرار بخشيم .\r\n( 6 )  ( وَ نُمَكِّنَ لَهُمْ فِي الْأَرْضِ وَ نُرِيَ فِرْعَوْنَ وَ هامانَ وَ جُنُودَهُما مِنْهُمْ ما كانُوا يَحْذَرُونَ )  : ( و آنها را در زمين مكنت داده و از همين مستضعفان به فرعون و هامان و لشكريان آن دو سرنوشتى را نشان دهيم كه از آن مىگريختند )\r\nلذا خداوند اراده كرده بود تا فرعونيان را غرق كند و بنى اسرائيل را در جاى ايشان مستقر گرداند و به آنها مكنت و ملك ببخشد ، و اين همان سرنوشت محتومى بود كه فرعون و وزيرش هامان « 1 » ساير لشكريان او از آن بيم داشتند و از ترس اينكه بنى اسرائيل بر آنها غلبه و ظهور بيابند و ملك و مال و سنّت‌شان را از بين ببرند ، اقدام به كشتن و آزار آنها مىنمودند ، امّا اين ظاهر امر بود و در باطن امر الهى به اين تعلّق گرفته بود تا بنى اسرائيل را از يوغ بندگى فرعونيان نجات دهد و ايشان را در جاى آنها مستقرّ گرداند .\r\n\r\n\r\n","description":"","footnote":"\r\n( 1 ) . در تفسير اطيب البيان از رسولخدا صلّى اللّه عليه و إله و سلم نقل شده كه آنچه در امم سابقه واقع شده عينا در امّت من نيز واقع مىشود و لذا اين دو آيه با رجعت ائمه عليه السّلام تطبيق داده شده است . كه در زمين استقرار و حكومت خواهند يافت و از دشمنانشان انتقام خواهند گرفت . شبيه همين مضمون در معانى الاخبار از امام صادق عليه السّلام نقل شده كه رسولخدا خطاب به حسنين ( عليهما السلام ) فرمود شما پس از من مستضعف واقع خواهيد شد ، اما پيشوايى شما تا روز قيامت باقيست ( مترجم )\r\n","page_name":" 522 ","page_number":522},
  {"content":"\r\n\r\n( 7 )  ( وَ أَوْحَيْنا إِلى أُمِّ مُوسى أَنْ أَرْضِعِيهِ فَإِذا خِفْتِ عَلَيْهِ فَأَلْقِيهِ فِي الْيَمِّ وَ لا تَخافِي وَ لا تَحْزَنِي إِنَّا رَادُّوهُ إِلَيْكِ وَ جاعِلُوهُ مِنَ الْمُرْسَلِينَ )  : ( و به مادر موسى وحى كرديم كه او را شير بده و همين كه بر جان او بيمناك شدى ، او را به دريا بيانداز و مترس و غمگين مباش ، كه ما او را به تو باز گردانيده و او را از پيامبران مىنمائيم )\r\nمىفرمايد ما با نوعى الهام و القاء قلبى بعد از آنكه مادر موسى عليه السّلام او را به دنيا آورد به او گفتيم : به موسى شير بده تا وقتى كه بر جان او ترسيدى ، كه مبادا فرعونيان او را بكشند ، در آن هنگام او به دريا بيانداز ( مراد از دريا رود نيل است ) و ديگر از بابت جان او هراسان و اندوهگين نباش و بدان كه ما او را به تو برمىگردانيم و او را از پيامبران قرار مىدهيم . و در آيه اختصار و ايجازى به كار رفته كه از نظر بلاغت در حدّ اعجاز مىباشد ، چون در همين آيهء كوتاه ، دو امر ، دو نهى و دو بشارت وجود دارد .\r\n( 8 )  ( فَالْتَقَطَهُ آلُ فِرْعَوْنَ لِيَكُونَ لَهُمْ عَدُوًّا وَ حَزَناً إِنَّ فِرْعَوْنَ وَ هامانَ وَ جُنُودَهُما كانُوا خاطِئِينَ )  : ( پس آل فرعون موسى را از دريا برگرفتند ، تا در آينده باعث اندوه و دشمنشان شود ، آرى فرعون و هامان و لشكريان آنها خطاكار بودند )\r\n( التقاط ) يعنى برخوردن به چيزى و برداشتن آن بدون اينكه در جستجوى آن باشند .\r\nمىفرمايد : آل فرعون موسى عليه السّلام را از دريا برگرفتند و نتيجه اين كار اين شد كه همين موسى عليه السّلام در آينده باعث اندوه و دشمنشان شد ، و براستى فرعونيان در كشتن فرزندان مردم و زنده نگه داشتن موسى خطاكار بودند ، آنها مىخواستند مقدّرات الهى را تغيير دهند و كسى را كه به پيش‌بينى كاهنان ، حكومت آنها را نابود خواهد كرد ، از بين ببرند ، اما اطفال بىگناه فراوانى را كشتند و در عوض ، آن برگزيدهء الهى را خود ، از دريا باز گرفتند و با كمال جدّ و جهد حفظ نمودند و در دامان خود بزرگ كردند .\r\n( 9 )  ( وَ قالَتِ امْرَأَتُ فِرْعَوْنَ قُرَّتُ عَيْنٍ لِي وَ لَكَ لا تَقْتُلُوهُ عَسى أَنْ يَنْفَعَنا أَوْ نَتَّخِذَهُ وَلَداً وَ هُمْ لا يَشْعُرُونَ )  : ( و همسر فرعون گفت : اين كودك نور چشم من و توست ، او را مكشيد چه بسا ما را سود بخشد ، يا او را به فرزندى بگيريم و ايشان نمىدانستند )\r\nخداوند محبّت موسى را در دل همسر فرعون بيانداخت و در نتيجه او ميانجى و\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nواسطهء نجات موسى شد و همين كه آثار جلالت و جذبهء الهى را در وجود آن كودك مشاهده كرد از فرعون خواست تا او را نكشد بلكه وى را به فرزندى بگيرد ( چون آنها فرزند نداشتند ) و اين سخنان در حالى گفته مىشد كه نه او و نه مخاطبانش نمىدانستند كه چه مىكنند و سرانجام كار چه خواهد شد .\r\n( 10 )  ( وَ أَصْبَحَ فُؤادُ أُمِّ مُوسى فارِغاً إِنْ كادَتْ لَتُبْدِي بِهِ لَوْ لا أَنْ رَبَطْنا عَلى قَلْبِها لِتَكُونَ مِنَ الْمُؤْمِنِينَ )  : ( و قلب مادر موسى مطمئن و فارغ از اندوه گشت ، كه اگر ما قلب او را محكم به خود ربط نمىداديم تا از مؤمنان باشد ، نزديك بود كه راز موسى را افشا كند )\r\nمىفرمايد قلب مادر موسى از خوف و اندوه و اضطراب و خيالهاى پريشان آسوده گشت و اگر ما قلب او را به واسطهء وحى خود آرام و فارغ نمىساختيم و بواسطهء آن از مؤمنينى كه به خدا رجاء واثق دارند و صبر مىكنند ، نمىگشت ، هر آينه نزديك بود اسرار موسى را كه مىبايست مخفى مىماند ، اظهار كند و دشمنان از راز او آگاه شوند .\r\n( 11 )  ( وَ قالَتْ لِأُخْتِهِ قُصِّيهِ فَبَصُرَتْ بِهِ عَنْ جُنُبٍ وَ هُمْ لا يَشْعُرُونَ )  : ( وى به خواهر موسى گفت : از دور مراقب موسى باش ، كه از او خبرى بيابى و او موسى را از دور زير نظر داشت امّا دربايان متوجّه نبودند )\r\nيعنى مادر موسى به خواهر او كه نامش مريم بوده امر مىكند كه دنبال صندوق را بگيرد و ببيند كه آب صندوق را به كجا مىبرد و او بدنبال صندوق رفت و آن را از دور زير نظر داشت و ديد كه خادمان فرعون او را از آب گرفتند امّا آنها متوجّه و ملتفت نشدند كه او ايشان را زير نظر دارد .\r\n( 12 )  ( وَ حَرَّمْنا عَلَيْهِ الْمَراضِعَ مِنْ قَبْلُ فَقالَتْ هَلْ أَدُلُّكُمْ عَلى أَهْلِ بَيْتٍ يَكْفُلُونَهُ لَكُمْ وَ هُمْ لَهُ ناصِحُونَ )  : ( و ما قبلا پستان همهء زنان شيرده را بر او حرام كرده بوديم ، در نتيجه موسى شير هيچ زنى را نخورد ، خواهرش گفت : آيا مىخواهيد شما را به خاندانى راهنمايى كنم كه سرپرستى اين كودك را براى شما به عهده بگيرند و خيرخواه او باشند ؟ )\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nيعنى ما قبل از اينكه خواهرش نزديك شود به نحو تكوينى پستان ساير زنان شيرده را بر او حرام كرديم بطوريكه ، پستان احدى را قبول نكرد و در نتيجه خواهرش وقتى اين وضع را ديد به آل فرعون گفت : مىخواهيد شما را به خانواده‌اى راهنمايى كنم تا آنان سرپرستى اين كودك را به نفع شما به عهده بگيرند و ايشان خيرخواه او باشند و به امر او اهتمام بورزند ؟\r\n( 13 )  ( فَرَدَدْناهُ إِلى أُمِّهِ كَيْ تَقَرَّ عَيْنُها وَ لا تَحْزَنَ وَ لِتَعْلَمَ أَنَّ وَعْدَ اللَّهِ حَقٌّ وَ لكِنَّ أَكْثَرَهُمْ لا يَعْلَمُونَ )  : ( در نتيجه ما او را به مادرش بازگردانيديم تا چشمش روشن شود و اندوه نخورد و بداند كه وعدهء خدا حق است و ليكن بيشتر مردم نمىدانند )\r\nظاهرا فرعونيان پيشنهاد خواهر موسى را پذيرفتند و چاره‌اى هم نداشتند ، چون موسى هيچ زن شيردهى را نمىپذيرفت ، و او آنها را به مادر موسى راهنمايى نمود و آنها موسى را براى شيردهى و كفالت به مادرش سپردند . پس با اين نقشه و طرح اين اسباب خداوند موسى را به مادرش بازگردانيد ، تا چشمش به وجود او روشن شود و غصّه نخورد و نفسش راضى گردد و با مشاهده او علم يقينى پيدا كند كه وعدهء خدا حق است و خداوند هرگز در وعدهء خود خلاف نمىكند . اما بيشتر مردم در وعده‌هاى خدا گرفتار شك و ترديد هستند و دلهايشان مطمئن به آن نيست و قدرت مطلقهء پروردگار را درك نمىكنند .\r\n( 14 )  ( وَ لَمَّا بَلَغَ أَشُدَّهُ وَ اسْتَوى آتَيْناهُ حُكْماً وَ عِلْماً وَ كَذلِكَ نَجْزِي الْمُحْسِنِينَ )  : ( و چون به حدّ رشدش رسيد و جوانى كامل و تمام عيار شد به او حكمت و علم داديم و اين چنين به نيكوكاران پاداش مىدهيم )\r\nمنظور از ( بلوغ اشدّ ) اين است كه انسان به مرحله‌اى از رشد برسد كه نيروها و قواى بدنش به حداكثر قوّت و شدّت برسد و اين امر غالبا در سن 18 سالگى صورت مىگيرد .\r\nو ( استواء ) در اينجا به معناى اعتدال و استقرار در حيات است و مراد از ( حكم ) اصابه نظر و رأى صواب در مورد امور مختلف و مراد از علم نيز علم لدنّى و خدايى است كه پروردگار آن را به هر كس بخواهد اختصاص مىدهد ، و مراد از ( احسان ) نيز نيكويى در\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nمرحلهء عقيده و عمل مىباشد .\r\n\r\n[ آيهء ( 21 - 15 ) فصل دوّم از داستان موسى و حوادث بعد از بلوغ اشد 
  ]\r\n( 15 )  ( وَ دَخَلَ الْمَدِينَةَ عَلى حِينِ غَفْلَةٍ مِنْ أَهْلِها فَوَجَدَ فِيها رَجُلَيْنِ يَقْتَتِلانِ هذا مِنْ شِيعَتِهِ وَ هذا مِنْ عَدُوِّهِ فَاسْتَغاثَهُ الَّذِي مِنْ شِيعَتِهِ عَلَى الَّذِي مِنْ عَدُوِّهِ فَوَكَزَهُ مُوسى فَقَضى عَلَيْهِ قالَ هذا مِنْ عَمَلِ الشَّيْطانِ إِنَّهُ عَدُوٌّ مُضِلٌّ مُبِينٌ )  : ( و موسى در هنگامى كه مردم شهر غافل بودند وارد شهر شد و در آنجا به دو نفر برخورد كه با يكديگر نزاع مىكردند كه يكى از بنى اسرائيل بود و ديگرى از قبطيان ، آنكه از پيروان موسى بود او را به عليه قبطى يارى طلبيد ، پس موسى مرد قبطى را ضربه‌اى زد كه در اثر آن فرد قبطى مرد ، موسى با خود گفت : اين امر از عمل شيطان بود همانا او دشمنى گمراه كننده و آشكار است )\r\nموسى چون نزد فرعون و در قصر زندگى مىكرد ظاهرا تا اين زمان از قصر خارج نشده بود ، امّا سرانجام يك روز هنگامى كه مردم دكّانها و بازار را تعطيل كرده و به خانه مىرفتند و خيابانها خلوت بوده ( احتمالا هنگام ظهر يا اواسط شب ) موسى وارد شهر مصر مىشود و در آنجا دو نفر را مىبيند كه مشغول جدال و نزاع بوده‌اند كه يكى از ايشان فردى قبطى و از قوم فرعون و ديگرى فردى بنى اسرائيل بوده يعنى انتساب به دين ابراهيم و اسحاق و يعقوب داشته اگر چه كه در آن زمان از دين توحيد جز اسمى باقى نمانده بود و بنى اسرائيل تظاهر به عبادت فرعون مىكردند ، به هر جهت فرد بنى اسرائيلى از موسى نصرت و كمك طلبيد تا او را بر عليه قبطى يارى كند و موسى عليه السّلام آن فرد قبطى را با مشت يا با كف دست ضربه‌اى زد تا او را دفع كند ، اما در اثر آن ضربه ، فرد قبطى جابجا مرد ، يعنى موسى بدون عمد و بطور اتّفاقى مرتكب قتل شد و آنگاه در مقام ندامت با خود گفت : اين مشاجره و درگيرى كه به فوت قبطى منجر شد از وساوس شيطان و اعمال او نشأت مىگيرد و اوست كه ميان اين دو نفر عداوت افكند و مرا وادار به مداخله و درگيرى نمود ، چون او دشمنى گمراه كننده و آشكار است و اينكه اين عمل را اضلال شيطان ناميد براى اين بود كه اگر چه عمل او معصيتى كه موجب مؤاخذه باشد نبود و صرفا اشتباه و خطا بود و بلكه جنبه دفاع از مرد اسرائيلى در برابر مردى كافر و\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nظالم را داشت ، اما به هر جهت اين خطا منسوب به خدا نبود ، بلكه منسوب به شيطان بود ، چون اين واقعه از اشتباه و سؤ تدبير ناشى مىشد و به زودى فرعون و بزرگان قبطى را بر عليه او تحريك مىكرد و اين امر همان چيزى بود كه شيطان ارادهء آن را داشت .\r\n( 16 )  ( قالَ رَبِّ إِنِّي ظَلَمْتُ نَفْسِي فَاغْفِرْ لِي فَغَفَرَ لَهُ إِنَّهُ هُوَ الْغَفُورُ الرَّحِيمُ )  : ( موسى گفت : پروردگارا من به نفس خود ستم كردم پس مرا بيامرز ، و خدا هم اثر جرم او را محو كرد و او را آمرزيد ، آرى خدا آمرزندهء مهربان است )\r\nموسى در اينجا در پيشگاه پروردگار خود اقرار مىكند كه به نفس خود ستم كرده ، چون نفس خود را مورد خطر قرار داده و آنگاه از خداوند درخواست مىكند تا اثر اين عمل را خنثى كند و او را از عواقب وخيم آن خلاص نمايد و خداوند هم او را از شرّ فرعونيان و از اين اندوه نجات داد چون او آمرزنده و مهربان است .\r\n( 17 )  ( قالَ رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ )  : ( موسى گفت :\r\nپروردگارا به خاطر اين نعمتى كه من دادى ، هرگز پشتيبان مجرمين نمىشوم )\r\nدر اين عبارت موسى عليه السّلام با خداى خود عهد و پيمان مىبندد كه به واسطهء اين نعمتى كه خدا به او ارزانى داشته ديگر هرگز هيچ مجرمى را در جرمش كمك نكند ، تا شكر نعمات الهى را به جا آورده باشد ، و مراد از نعمت ، ولايت الهى است كه خداوند آن را به اهل صراط مستقيم ( يعنى انبياء ، صديقين ، شهداء و صالحين ) « 1 » اختصاص داده است و از همين جا معلوم مىشود مراد از ( مجرمين ) امثال فرعون و درباريان او هستند ، نه امثال آن مرد اسرائيلى كه موسى او را يارى كرد ، چون ، نه يارى كردن او جرم بود و نه سيلى زدن موسى به قبطى و چگونه ممكن است صاحب ولايت الهى و اهل صراط مستقيم مرتكب جرم و معصيت شود ، با اينكه به شهادت قرآن داراى علم و حكم مىباشد ؟\r\n( 18 )  ( فَأَصْبَحَ فِي الْمَدِينَةِ خائِفاً يَتَرَقَّبُ فَإِذَا الَّذِي اسْتَنْصَرَهُ بِالْأَمْسِ يَسْتَصْرِخُهُ قالَ لَهُ مُوسى إِنَّكَ لَغَوِيٌّ مُبِينٌ )  : ( فرداى آن روز در شهر نگران و هراسان مىگشت ،\r\n\r\n\r\n","description":"","footnote":"\r\n( 1 ) . به شهادت آيهء 69 ، سورهء نساء .\r\n","page_name":" 527 ","page_number":527},
  {"content":"\r\n\r\nناگهان همان شخص ديروزى را كه از او نصرت طلبيده بود ديد ، موسى به او گفت ، همانا تو گمراهى آشكارى )\r\nظاهرا موسى بعد از آن جريان و قتل قبطى ، ديگر به قصر فرعون برنگشته و شب را در مصر بسر برده ، مىفرمايد موسى با حالت ترس و نگرانى در شهر شب را به صبح رسانيد و دوباره همان مردى كه ديروز او را به يارى طلبيده بود ، با صداى بلند ، از او يارى خواست كه مرا از چنگ يك قبطى ديگر نجات بده و موسى از در توبيخ و سرزنش به او گفت : معلوم مىشود كه تو آشكارا گمراه هستى و نمىخواهى راه رشد و صواب را در پيش بگيرى ، چون او با مردى نزاع و مقاتله مىكرد كه از نزاع با آنها جز شرّ و فساد برنمىخاست .\r\n( 19 )  ( فَلَمَّا أَنْ أَرادَ أَنْ يَبْطِشَ بِالَّذِي هُوَ عَدُوٌّ لَهُما قالَ يا مُوسى أَ تُرِيدُ أَنْ تَقْتُلَنِي كَما قَتَلْتَ نَفْساً بِالْأَمْسِ إِنْ تُرِيدُ إِلَّا أَنْ تَكُونَ جَبَّاراً فِي الْأَرْضِ وَ ما تُرِيدُ أَنْ تَكُونَ مِنَ الْمُصْلِحِينَ )  : ( همين كه خواست به شخص قبطى كه دشمن او و آن مرد بود دست بگشايد و او را تنبيه كند ، مرد اسرائيلى گفت : آيا مىخواهى مرا هم بكشى ؟ چنانچه ديروز هم شخصى را كشتى ، معلوم مىشود تو جز جبّارى در زمين قصدى ندارى و نمىخواهى از صلح جويان باشى )\r\nظاهرا به محض اينكه موسى مىخواهد بر آن فرد قبطى خشم بگيرد و او را تنبيه كند ، مرد اسرائيلى خيال كرد موسى با آن توبيخ و عتابش قصد دارد ، وى را به قتل برساند ، لذا از خشم موسى بيمناك شد و گفت : اى موسى آيا مىخواهى مرا هم بكشى ، همانطور كه ديروز يك نفر را كشتى ؟ و از سخن او ، فرد قبطى فهميد كه قاتل قبطى ديروز موسى بوده است و لذا برگشت تا اين ماجرا را به دربار گزارش دهد .\r\n( 20 )  ( وَ جاءَ رَجُلٌ مِنْ أَقْصَى الْمَدِينَةِ يَسْعى قالَ يا مُوسى إِنَّ الْمَلَأَ يَأْتَمِرُونَ بِكَ لِيَقْتُلُوكَ فَاخْرُجْ إِنِّي لَكَ مِنَ النَّاصِحِينَ )  : ( و از آخر شهر مردى دوان دوان آمد و گفت :\r\nاى موسى درباريان دربارهء تو مشورت كردند تا تو را بكشند ، پس فرار كن و از شهر بيرون برو ، همانا من از خيرخواهان تو هستم )\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nظاهرا قصر فرعون خارج از شهر بود و مردى از دوستداران و هواخواهان موسى كه در جلسهء مشورت فرعونيان حضور داشته ، از قصر خارج شده و به شهر آمده تا موسى را خبردار كند كه فرعونيان قصد كشتن او را دارند و به او پيشنهاد كرد كه از شهر خارج شود و براى تأكيد كلام خود افزود ، من از خيرخواهان تو هستم . يعنى دروغ نمىگويم و قصد خيانت به تو را ندارم .\r\n( 21 )  ( فَخَرَجَ مِنْها خائِفاً يَتَرَقَّبُ قالَ رَبِّ نَجِّنِي مِنَ الْقَوْمِ الظَّالِمِينَ )  : ( پس موسى با حالت خوف و نگرانى از شهر خارج شد و گفت : پروردگارا مرا از شرّ اين مردم ستمكار نجات بده )\r\nلذا موسى با حالت ترس و نگرانى از اينكه جنود فرعون او را بيابند و قصد سوئى درباره‌اش بنمايند ، از شهر مصر خارج شده و به خدا پناهنده شد و از او يارى خواست تا خداوند وى را از شرّ ستمكاران حفظ كند و اين جمله تأييدى است بر اينكه موسى عليه السّلام عمل خود درباره قتل قبطى را جرم و گناه نمىدانسته .\r\n\r\n[ آيهء ( 28 - 22 ) فصل سوّم از داستان موسى دربارهء خروج از مصر به سوى مدين و ملاقات با شعيب و ازدواج با دختر او 
  ]\r\n( 22 )  ( وَ لَمَّا تَوَجَّهَ تِلْقاءَ مَدْيَنَ قالَ عَسى رَبِّي أَنْ يَهْدِيَنِي سَواءَ السَّبِيلِ )  : ( و زمانيكه متوجه جانب مدين شد ، گفت : اميدوارم كه پروردگارم مرا به راه راست هدايت كند )\r\nمدين نام شهر قوم شعيب عليه السّلام بوده و اين شهر در برابر تبوك قرار داشته و بعضى ديگر آن را در هشت منزلى مصر دانسته‌اند .\r\nبه هر جهت موسى عليه السّلام بعد از خروج از مصر متوجه جانب مدين شد و در مقام توجّه به پروردگار با خود گفت : اميدوارم كه پروردگارم مرا به راه وسط و مستقيم هدايت كند تا گمراه نشوم و دچار افراط و تفريط نگردم ، ظاهرا آن حضرت به راه مدين آشنا نبوده و اميد هدايت از جانب پروردگار داشته است .\r\n( 23 )  ( وَ لَمَّا وَرَدَ ماءَ مَدْيَنَ وَجَدَ عَلَيْهِ أُمَّةً مِنَ النَّاسِ يَسْقُونَ وَ وَجَدَ مِنْ دُونِهِمُ امْرَأَتَيْنِ تَذُودانِ قالَ ما خَطْبُكُما قالَتا لا نَسْقِي حَتَّى يُصْدِرَ الرِّعاءُ وَ أَبُونا شَيْخٌ كَبِيرٌ )  :\r\n( و وقتى كه به آب مدين رسيد مردمى را ديد كه از چاه آب مىكشند و در جانب ديگر\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nدور از مردم دو زن را ديد كه از مخلوط شدن گوسفندان خود با ديگران جلوگيرى مىكردند ، گفت : چه مىكنيد ؟ گفتند : ما آب نمىكشيم تا وقتى كه چوپانها گوسفندان خود را ببرند و پدر ما پيرى سالخورده است )\r\nوقتى موسى به كنار آب شهر مدين رسيد جماعتى از مردم را مشاهده كرد كه مشغول آب دادن گوسفندان خود بودند و در نزديكى ايشان دو زن را ديد كه مانع از رفتن گوسفندان خود به سمت آب مىشدند ، موسى پرسيد : چه مىكنيد ؟ و شأن شما چيست كه نمىگذاريد گوسفندان جانب آب بروند شايد هم پرسش آنحضرت ناظر به اين باشد كه چرا مردى همراه شما نيست ؟\r\nآن دو گفتند : ما گوسفندان خود را آب نمىدهيم تا وقتى كه سايرين از آب دادن گوسفندان خود فارغ شوند و چون پدر ما پيرى سالخورده است كه نمىتواند خود متصدّى امر گوسفندان شود و به همين دليل ما مجبور به خروج از خانه هستيم .\r\n( 24 )  ( فَسَقى لَهُما ثُمَّ تَوَلَّى إِلَى الظِّلِّ فَقالَ رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ )  :\r\n( موسى گوسفندان آنها را سيراب كرد و سپس به طرف سايه برگشت و گفت : پروردگارا من بر آنچه از خير كه بر من نازل كنى محتاجم )\r\nموسى عليه السّلام دانست كه عقب كشيدن آن دو دختر هم به جهت حجب و حياست و هم به جهت ستم مردم نسبت به آن دو ، لذا پيش رفت و براى آنان آب كشيد و گوسفندان آنها را سيراب كرد و سپس از شدّت حرارت گرما براى استراحت به جانب سايه رفت و در مقام اظهار احتياج و فقر به جانب پروردگار عرضه داشت كه خدايا من نسبت به آنچه خير كه بر من نازل فرمايى محتاجم ، و اكثر مفسرّان اين كلام را كنايه از درخواست طعام دانسته‌اند امّا بهتر است بگوئيم مراد از آن ، درخواست نيروى بدنى است كه بتواند بوسيلهء آن اعمال صالح انجام دهد يعنى كارهايى را بكند كه موجب رضاى خداست ، مانند دفاع از شخص بنى اسرائيلى و فرار از چنگ فرعونيان و آب دادن به گوسفندان شعيب و . . . .\r\nبعضى نيز دعا را ناظر بر همهء نعمتهايى مىدانند كه موسى به آن نايل شد از قبيل قوهء\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nبدنى و رزق نيكو و همسر صالحه و هدايت الهى و نبوّت و . . . .\r\n( 25 )  ( فَجاءَتْهُ إِحْداهُما تَمْشِي عَلَى اسْتِحْياءٍ قالَتْ إِنَّ أَبِي يَدْعُوكَ لِيَجْزِيَكَ أَجْرَ ما سَقَيْتَ لَنا فَلَمَّا جاءَهُ وَ قَصَّ عَلَيْهِ الْقَصَصَ قالَ لا تَخَفْ نَجَوْتَ مِنَ الْقَوْمِ الظَّالِمِينَ )  :\r\n( پس يكى از آن دو زن كه با حالت شرمگين راه مىرفت نزد موسى آمد و گفت : همانا پدرم تو را دعوت نموده تا پاداش تو را به جهت آنكه براى ما آب كشيدى ، بدهد ، همين كه موسى نزد پدرشان آمد و داستان خود را برايش بازگو نمود ، او گفت : ديگر مترس كه از دست مردم ستمگر نجات يافتى )\r\nظاهرا يكى از دختران شعيب در نهايت حيا ، بطوريكه عفّت و نجابت از طرز راه رفتنش پيدا بود ، به نزد موسى مىآيد و به او مىگويد : كه پدرمان تو را خوانده تا به تو جزاى سقايت گوسفندان را بدهد ، وقتى موسى به نزد شعيب رفته ، حضرت شعيب عليه السّلام ابتدا احوالات او را جويا شده و پس از ذكر ماجرا ، شعيب به او اطمينان خاطر بخشيده ، تا بداند كه نجات يافته و فرعونيان بر شهر مدين تسّلطى ندارند و به اين ترتيب دعاهاى سه‌گانه موسى به اجابت رسيد : اول نجات از شرّ ستمكاران دوّم راهنمايى و هدايت او به مدين و سوّم درخواست خير و رزق ، كه خداوند بوسيلهء اين ملاقات با شعيب رزق ده سال او را تأمين كرد و همسرى به او داد تا مايهء سكون و آرامش او باشد .\r\n( 26 )  ( قالَتْ إِحْداهُما يا أَبَتِ اسْتَأْجِرْهُ إِنَّ خَيْرَ مَنِ اسْتَأْجَرْتَ الْقَوِيُّ الْأَمِينُ )  :\r\n( يكى از آن دو زن به پدر خود گفت : اى پدر چه خوبست كه او را اجير كنى همانا بهترين اجير كسى است كه هم نيرومند باشد و هم امانت‌دار )\r\nظاهرا همان دخترى كه براى دعوت موسى نزد او مىرود چون از نحوه عمل او در آب دادن گوسفندان و گفتار او با خود ، متوجه عفّت و امانت و قدرتمندى او گشته « 1 » ، به پدر پيشنهاد مىكند تا او را براى مطلق حوائج خود استخدام كند كه مباشر و قائم مقام\r\n\r\n\r\n","description":"","footnote":"\r\n( 1 ) . صفت قوى و امين را دختران شعيب به موسى دادند چون وقتى كه موسى به طرف خانه شعيب مىرفت به دختر آنحضرت گفت شما از پشت سر من آئيد و من جلو مىروم مرا راهنمائى كنيد به جهت آنكه مبادا چشمش به اندام وى بيافتد . ( مصحح )\r\n","page_name":" 531 ","page_number":531},
  {"content":"\r\n\r\nاو باشد و به اين ترتيب دختران از خروج از خانه و مشقّت چراندن گوسفندان آسوده شوند و معلوم است كه قدرت و امانت دو شرط لازم براى يك مباشر و مستخدم مىباشد .\r\n( 27 )  ( قالَ إِنِّي أُرِيدُ أَنْ أُنْكِحَكَ إِحْدَى ابْنَتَيَّ هاتَيْنِ عَلى أَنْ تَأْجُرَنِي ثَمانِيَ حِجَجٍ فَإِنْ أَتْمَمْتَ عَشْراً فَمِنْ عِنْدِكَ وَ ما أُرِيدُ أَنْ أَشُقَّ عَلَيْكَ سَتَجِدُنِي إِنْ شاءَ اللَّهُ مِنَ الصَّالِحِينَ )  : ( شعيب گفت : من مىخواهم يكى از دو دخترم را به همسرى تو درآورم ، در برابر اينكه تو هشت سال اجير من باشى البته اگر ده سال كامل كار كنى پس از خود توست ( آن دو سال جزء قرارداد ما نيست ) و من نمىخواهم كه بر تو سخت بگيرم ، و به زودى انشاء اللّه مرا از شايستگان خواهى يافت )\r\nمراد از ( حجج ) كه جمع ( حجة ) مىباشد ، سال است چون در هر سال يك بار حجّ بيت اللّه الحرام انجام مىشود و از همين جا معلوم مىشود حجّ خانه خدا كه جزء شريعت ابراهيم عليه السّلام بوده در آن زمان نيز معمول بوده است .\r\nدر هر حال حضرت شعيب عليه السّلام در حضور هر دو دخترش ، خود به موسى پيشنهاد مىكند كه در برابر همسرى يكى از دو دختر وى ، موسى خود را براى هشت يا ده سال در خدمت او قرار دهد و اين قرارداد ، عقد قطعى نبوده و دربارهء آن دو سال اضافه نيز به موسى مىفرمايد : اگر بخواهى هشت سال را به اختيار خودت به ده سال برسانى ، كاريست كه ملزم به آن نيستى ، اما بدان كه من كارفرمايى صالح هستم و نمىخواهم تو در امر خدمتگزارى من به مشقّت بيافتى و تو اين معنا را به خواست خدا درخواهى يافت .\r\n( 28 )  ( قالَ ذلِكَ بَيْنِي وَ بَيْنَكَ أَيَّمَا الْأَجَلَيْنِ قَضَيْتُ فَلا عُدْوانَ عَلَيَّ وَ اللَّهُ عَلى ما نَقُولُ وَكِيلٌ )  : ( موسى گفت : اين قرارداد ميان من و تو معتبر است . هر يك از دو مدت هشت يا ده سال را كه خواستم ، انجام مىدهم و تو حق اعتراض بابت آن را بر من نخواهى داشت و خدا بر آنچه مىگويم ، وكيل است )\r\nموسى عليه السّلام با اين كلام قرارداد را مىپذيرد و مىگويد اين امر ميان ما ثابت است و نه\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nمن و نه تو حق مخالفت آن را نداريم و من اختيار دارم كه هر يك از دو مقدار هشت يا ده سال را به تو خدمت كنم و اگر هشت سال خدمت كردم تو حقّ اعتراض بر من ندارى و نمىتوانى مرا ملزم به اختيار ده سال نمايى و يا به عكس مرا از اختيار آن منع كنى و خداوند ميان من و تو در اين شرط و پيمان گواه و وكيل است يعنى در صورت تخلّف و اختلاف بين ما ، حكم و داورى با خداست « 1 » .\r\n\r\n[ آيهء ( 42 - 29 ) فصل چهارم از داستان موسى شامل رفتن به سوى مصر و تحقق مبعوث گشتن وى در طور سينا و ابلاغ رسالت در پيشگاه فرعونيان 
  ]\r\n( 29 )  ( فَلَمَّا قَضى مُوسَى الْأَجَلَ وَ سارَ بِأَهْلِهِ آنَسَ مِنْ جانِبِ الطُّورِ ناراً قالَ لِأَهْلِهِ امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِخَبَرٍ أَوْ جَذْوَةٍ مِنَ النَّارِ لَعَلَّكُمْ تَصْطَلُونَ )  :\r\n( پس چون موسى مدت را به سر رسانيد ، همسر خود را برداشت و به راه افتاد ، و در راه از جانب كوه طور آتشى را حس كرد و به خانواده‌اش گفت : من آتشى را احساس مىكنم شما در اينجا بمانيد تا من بروم و شايد در كنار آتش خبرى كسب كنم و يا پاره‌اى از آتش را بياروم تا شايد خود را گرم كنيد )\r\nظاهرا موسى عليه السّلام پس از گذراندن ده سال و سرآمد مدّت قرارداد ، خانوادهء خود را برداشته و راهى مصر مىشود اما در شبى سرد و تاريك راه را گم مىكنند و در همان زمان موسى از جانب كوه طور آتشى را احساس كرده و به خانواده‌اش دستور مىدهد كه همانجا بمانند و او برود و ببيند شايد انسانى در آنجا باشد كه او راه را از وى سؤال كند و يا پاره‌اى از آتش را با خود بياورد تا با آن گرم شوند .\r\n( 30 )  ( فَلَمَّا أَتاها نُودِيَ مِنْ شاطِئِ الْوادِ الْأَيْمَنِ فِي الْبُقْعَةِ الْمُبارَكَةِ مِنَ الشَّجَرَةِ أَنْ يا مُوسى إِنِّي أَنَا اللَّهُ رَبُّ الْعالَمِينَ )  : ( پس زمانى كه نزديك آتش رسيد ، صدايى از كرانهء وادى از طرف راست ، از درختى كه در قطعه زمينى مبارك واقع بود ، برخاست كه اى موسى به درستى كه من خداى پروردگار جهانيانم )\r\n( شاطىء وادى ) يعنى كنار وادى يا سيلاب و ( بقعه ) يعنى زمين مخصوصى كه به شكل زمينهاى اطرافش نيست و مبارك بودن آن زمين به جهت وقوع تكلّم الهى با موسى در\r\n\r\n\r\n","description":"","footnote":"\r\n( 1 ) . در كتاب الدّر المنثور ، ج 5 ؛ از رسول خدا صلّى اللّه عليه و إله و سلم روايت شده كه موسى عليه السّلام مدت ده سال را اختيار كرد ، چون انبياء همواره جانب فضل و تماميّت را اختيار مىكنند .\r\n","page_name":" 533 ","page_number":533},
  {"content":"\r\n\r\nآن مكان است كه بواسطه آن تشرّف و تقرّب يافته است .\r\nو درخت مزبور به وجهى مبدأ آن ندا و گفتگو بوده است ، اما سخن ، قائم به خداوند بوده نه قائم به درخت ، همانطور كه كلام ما قائم به خود متكلّم است يعنى درخت حجابى بود كه خداى متعال از وراى آن با موسى سخن گفت ، و اين احتجاب به گونه‌اى بوده كه لايق ساحت تقدّس الهى باشد و با احاطهء خدا بر هر چيز منافات نداشته باشد .\r\nو كلامى كه موسى مىشنود ندايى است كه به طور اجمال به معارف سه‌گانهء توحيد ، نبوّت و معاد اشاره دارد و به موسى خبر مىدهد كه آن ذاتى كه با تو سخن مىگويد الله است كه در الوهيّت و ربوبيّت يگانه است و تنها اوست كه لياقت پرستش دارد و همه عوالم مربوب او هستند . و لذا شايسته نيست كه غير او پرستيده شود .\r\n( 31 )  ( وَ أَنْ أَلْقِ عَصاكَ فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً وَ لَمْ يُعَقِّبْ يا مُوسى أَقْبِلْ وَ لا تَخَفْ إِنَّكَ مِنَ الْآمِنِينَ )  : ( و اينكه اى موسى عصايت را بيفكن ، همين كه موسى عصا را ديد كه به سرعت و شدّت حركت مىكرد گويا يك مار كوچك و سبك است ، روى گرداند و گريخت ، بطوريكه پشت سرش را نيز نگاه نكرد ، خطاب رسيد : اى موسى بيا و نترس همانا تو از ايمنى يافتگانى )\r\nدر ادامه خطاب به موسى مىفرمايد : عصايت را بيفكن و چون موسى عصا را انداخت ناگهان به صورت اژدهايى درآمد كه در سرعت حركت همچون مارى كوچك بود ، به همين دليل ترس او را فرا گرفت و پا به فرار گذاشت در اين هنگام خداوند به منظور امنيّت بخشيدن به او ، وى را مخاطب قرار داد و فرمود : اى موسى بيا و نترس چون تو پيامبر و مرسل هستى و پيامبران در نزد و مقام قرب من ايمن از هر شر و سؤ هستند و چنانچه قبلا هم گفتيم اين كلام حاوى توبيخ و عتاب نيست ، چون عمل موسى يك عكس العمل طبيعى بوده و از آنجا كه او براى اوّلين بار افتخار تقرّب الهى را يافته بود ، هنوز با مقام قرب و امنيّت آن ، انس و آشنايى نداشت و خداوند با اين كلام او را توجيه فرمود .\r\n( 32 )  ( اسْلُكْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ وَ اضْمُمْ إِلَيْكَ جَناحَكَ مِنَ \r\n\r\n","description":"","footnote":"","page_name":" 534 ","page_number":534},
  {"content":"\r\n\r\n الرَّهْبِ فَذانِكَ بُرْهانانِ مِنْ رَبِّكَ إِلى فِرْعَوْنَ وَ مَلَائِهِ إِنَّهُمْ كانُوا قَوْماً فاسِقِينَ )  :\r\n( دست خود را در گريبان ببر و بيرون آور در حالى كه سفيد و درخشان است بدون اينكه درخشندگى آن از بدى و مرض باشد ، و دست بر قلب خود بنه تا از ترس آرام گيرد ، اين دو معجزهء از پروردگار تو است به سوى فرعون و جماعت او كه آنان همواره مردمى فاسق و تجاوز پيشه بودند )\r\nاشاره به معجزهء ديگر موسى عليه السّلام يد بيضاء است و ( غير سوء ) براى اشاره به آن است كه درخشندگى دست او ناشى از برص و بيمارى پوستى نبوده ( به خلاف آنچه تورات تحريف شده ذكر مىكند ) .\r\n( جناح ) به معناى دست يا بازوست ، مىفرمايد اگر هنگام ظهور اين معجزات دچار وحشت و هراس شدى ، دست خود را به سينه بچسبان و سيماى افراد خاشع و متواضع را به خود بگير تا دچار تكبّر و عجب نشوى و اين دو معجزه يعنى عصا و يد بيضاء دو دليل واضح و آشكار بر نبوّت تو و صدق دعوتت هستند كه خداوند آنها را براى قوم فرعون كه مردمى خارج از روش بندگى مىباشند فرستاده است .\r\n( 33 )  ( قالَ رَبِّ إِنِّي قَتَلْتُ مِنْهُمْ نَفْساً فَأَخافُ أَنْ يَقْتُلُونِ )  : ( موسى گفت : پروردگارا من كسى از آنان را كشته‌ام ، مىترسم كه مرا بكشند )\r\n( 34 )  ( وَ أَخِي هارُونُ هُوَ أَفْصَحُ مِنِّي لِساناً فَأَرْسِلْهُ مَعِي رِدْءاً يُصَدِّقُنِي إِنِّي أَخافُ أَنْ يُكَذِّبُونِ )  : ( و برادرم هارون از نظر بيان از من فصيحتر است او را هم با من و به كمك من بفرست تا مرا تصديق كند ، همانا من از اينكه مرا تكذيب كنند بيمناكم )\r\nموسى عليه السّلام ابتدا به مسأله قتل غير عمدى شخص قبطى اشاره مىكند و مىگويد من مىترسم مرا به جهت قصاص او بكشند ، آنگاه در مقام استدعا عرض مىكند : خدايا برادرم هارون از جهت بيان و لفظ فصاحت بيشترى نسبت به من دارد ، لذا او را با من بفرست تا مرا يارى و پشتيبانى كند ، چون من مىترسم كه آنها مرا تكذيب كنند ، ظاهرا گفته شده كه آن جناب لكنت مختصرى در زبان داشته و اين لكنت هنگام خشم شدّت مىگرفته و لذا مىترسيده كه اگر او را تكذيب كنند خشمگين شود و نتواند حجّت خود\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nرا بطور كامل بيان كند .\r\n( 35 )  ( قالَ سَنَشُدُّ عَضُدَكَ بِأَخِيكَ وَ نَجْعَلُ لَكُما سُلْطاناً فَلا يَصِلُونَ إِلَيْكُما بِآياتِنا أَنْتُما وَ مَنِ اتَّبَعَكُمَا الْغالِبُونَ )  : ( خداوند فرمود : به زودى بازويت را به واسطهء برادرت قوّت مىبخشم و به شما تسلّط و قدرتى مىدهم كه هرگز به شما نرسند ، و شما و پيروانتان به سبب آيات و معجزات ما غالب هستيد )\r\nدر اينجا خداوند درخواست موسى را اجابت مىكند و مىفرمايد : ما تو را به واسطه برادرت تقويت و تأييد مىكنيم و برايتان به سبب معجزات خود اقتدار و غلبه‌اى قرار مىدهيم كه هرگز آنان نتوانند بر شما مسلّط شوند و شما و پيروانتان به سبب حجّت و براهين ما غالب و مسلّط خواهيد بود .\r\n( 36 )  ( فَلَمَّا جاءَهُمْ مُوسى بِآياتِنا بَيِّناتٍ قالُوا ما هذا إِلَّا سِحْرٌ مُفْتَرىً وَ ما سَمِعْنا بِهذا فِي آبائِنَا الْأَوَّلِينَ )  : ( پس زمانى كه موسى با آيات روشنگر ما نزد آنها آمد ، گفتند :\r\nاين جز سحرى كه به خدا افترا بسته چيز ديگرى نيست و ما اين چنين چيزى را از نياكان خود نشنيده‌ايم )\r\nمىفرمايد زمانى كه موسى با آيات آشكار و واضح الدلالة ما نزد فرعونيان آمد آنها از روى انكار و با لحنى مبالغه‌آميز گفتند : اين نيست جز سحرى مجعول كه آن را از پيش خود جعل كرده و به خدا نسبت مىدهد و ما اين دعوت دينى را سابقا از نياكان خود نشنيده‌ايم و از آنها نقل نشده كه در هيچ زمانى از چنين دينى پيروى كرده باشند ، پس دين موسى دينى نوظهور و مجعول است .\r\n( 37 )  ( وَ قالَ مُوسى رَبِّي أَعْلَمُ بِمَنْ جاءَ بِالْهُدى مِنْ عِنْدِهِ وَ مَنْ تَكُونُ لَهُ عاقِبَةُ الدَّارِ إِنَّهُ لا يُفْلِحُ الظَّالِمُونَ )  : ( و موسى گفت : پروردگار من داناتر است كه چه كسى از جانب او با هدايت آمده و چه كسى خانهء آخرت از آن اوست ؟ همانا ستمكاران رستگار نمىشوند )\r\nموسى فرمود پروردگار من از شما داناتر است ، نسبت به كسى كه هدايتى از ناحيهء او آورده و نسبت به آنكس كه دار آخرت از آن او خواهد بود و همين پروردگار است كه\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nمرا با دين توحيد بسوى شما فرستاده و به من وعده داده كه هر كس به دين توحيد بگرود عاقبت نيكو خواهد داشت و خداوند زمين را بر هر كس از بندگانش كه بخواهد به ارث خواهد داد و عاقبت نيكو از آن متّقين است « 1 » .\r\nو در آخر به عنوان تعريض خطاب به فرعونيان فرمود : همانا ستمكاران رستگار نمىشوند . چون آنها اساس سنّت حيات را بر ظلم بنا نهادند و در چنين نظامى از عدالت اجتماعى كه فطرت انسانى بسوى آن دعوت مىكند و موافق با نظام هستى است ، اثرى نيست ، در نتيجه نظام آفرينش در نهايت چنين نظامى را نابود خواهد كرد .\r\n( 38 )  ( وَ قالَ فِرْعَوْنُ يا أَيُّهَا الْمَلَأُ ما عَلِمْتُ لَكُمْ مِنْ إِلهٍ غَيْرِي فَأَوْقِدْ لِي يا هامانُ عَلَى الطِّينِ فَاجْعَلْ لِي صَرْحاً لَعَلِّي أَطَّلِعُ إِلى إِلهِ مُوسى وَ إِنِّي لَأَظُنُّهُ مِنَ الْكاذِبِينَ )  :\r\n( فرعون گفت : اى بزرگان قوم ، من غير از خودم براى شما معبودى نمىشناسم ، پس اى هامان برايم بر گل آتشى برافروز و آجر ساز و برجى بنا كن ، تا شايد از معبود موسى اطلاعى كسب كنم ، و همانا من او را از دروغگويان مىپندارم )\r\nفرعون به منظور كنايه و تعريض نسبت به موسى و دعوت حقّه او و آيات و معجزاتى كه ارائه كرده بود خطاب به اشراف و جماعت فرعونيان كه از شدّت مهابت و عظمت چشم بينندگان را خيره مىساختند ، مىگويد : من معبودى غير خودم براى شما سراغ ندارم ، پس دعوت موسى كه شما را به سوى رب العالمين مىخواند صحّت ندارد و آنگاه خطاب به هامان وزير خود مىگويد : اى هامان براى من از خشت خامى كه در آتش پخته شده برجى بلند بساز كه از همه طرف ظاهر و آشكار باشد و من با بالا رفتن از آن و نگريستن در طبقات آسمان يا از راه رصد ستارگان ، ببينم مىتوانم اطلاعى از معبود موسى كسب كنم « 2 » ؟ !\r\nو بعد مطلب خود مبنى بر جهل به وجود معبودى غير خود را ترّقى داده و براى فريفتن مردم مىگويد : من گمان مىكنم كه موسى دروغ مىگويد و اصلا چنين معبودى\r\n\r\n\r\n","description":"","footnote":"\r\n( 1 ) . سورهء اعراف ، آيهء 128 .\r\n( 2 ) . همچنانكه در سورهء مؤمن آيات 36 و 37 نيز نظير اين مطلب از فرعون نقل شده .\r\n","page_name":" 537 ","page_number":537},
  {"content":"\r\n\r\nوجود ندارد .\r\n( 39 )  ( وَ اسْتَكْبَرَ هُوَ وَ جُنُودُهُ فِي الْأَرْضِ بِغَيْرِ الْحَقِّ وَ ظَنُّوا أَنَّهُمْ إِلَيْنا لا يُرْجَعُونَ )  :\r\n( و فرعون و لشكريانش در زمين بدون حق استكبار كردند و پنداشتند كه ايشان بسوى ما بازگردانده نمىشوند )\r\nيعنى فرعونيان با انكار وردّ حقّى كه موسى بر ايشان آورده بود استكبار ورزيدند و حقيقت حالشان به گونه‌اى بود كه گويا برنگشتن بسوى ما در نظرشان رحجان دارد ، اگر چه در باطن به حقانيّت آن يقين داشتند اما از روى ظلم و برترىطلبى منكر آن شدند ، همچنانكه فرمود  ( وَ جَحَدُوا بِها وَ اسْتَيْقَنَتْها أَنْفُسُهُمْ ظُلْماً وَ عُلُوًّا )  « 1 »\r\n( 40 )  ( فَأَخَذْناهُ وَ جُنُودَهُ فَنَبَذْناهُمْ فِي الْيَمِّ فَانْظُرْ كَيْفَ كانَ عاقِبَةُ الظَّالِمِينَ )  : ( پس او و لشكريانش را گرفتيم و در دريا ريختيم ، پس بنگر كه عاقبت ستمكاران چگونه بود )\r\nخداوند در مقام مجازات ، فرعونيان را با عذاب خود مؤاخذه كرده و آنها را در دريا ريخت و غرق نمود و عاقبت همه ستمكاران جز ذلّت و خوارى نخواهد بود .\r\n( 41 )  ( وَ جَعَلْناهُمْ أَئِمَّةً يَدْعُونَ إِلَى النَّارِ وَ يَوْمَ الْقِيامَةِ لا يُنْصَرُونَ )  : ( و آنها را پيشوايانى قرار داديم كه ديگران را بسوى آتش دعوت مىكردند و در روز قيامت ابدا يارى نخواهند شد )\r\nيعنى فرعونيان در امر گمراهى از ديگران سبقت گرفته و ديگران را بسوى كارهايى كه مستوجب آتش دوزخ بود راهنمايى مىكردند ، كارهايى از قبيل كفر و گناهان گوناگون و اينكه خداوند آنها را پيشواى ضلالت قرار داد از باب مجازات بود نه آنكه امرى ابتدائى و غير عادلانه باشد و ايشان در قيامت نيز هيچ ياور و شفيعى نخواهند داشت كه از عذابشان بكاهد و آنها را يارى دهد .\r\n( 42 )  ( وَ أَتْبَعْناهُمْ فِي هذِهِ الدُّنْيا لَعْنَةً وَ يَوْمَ الْقِيامَةِ هُمْ مِنَ الْمَقْبُوحِينَ )  : ( و آنها را در اين دنيا با لعنت تعقيب نموده و در آخرت نيز ايشان از زشت رويان خواهند بود )\r\nيعنى از آنجا كه آنها پيشوايان كفر و ضلالت بوده‌اند و سايرين از ايشان پيروى\r\n\r\n\r\n","description":"","footnote":"\r\n( 1 ) . سورهء نمل ، آيهء 14 .\r\n","page_name":" 538 ","page_number":538},
  {"content":"\r\n\r\nكرده‌اند ، هميشه وزر و و بال گمراهى كسانى كه به آنها اقتدا كردند آنان را دنبال مىكند و ايشان غير از بار گناهان خود ، بار گناهان پيروى كنندگان خود را نيز بدوش خواهند كشيد همچنانكه مىفرمايد :  ( وَ لَيَحْمِلُنَّ أَثْقالَهُمْ وَ أَثْقالًا مَعَ أَثْقالِهِمْ )  « 1 »\r\nپس لعنت و دورى از رحمت همواره قرين آنها خواهد بود و در آخرت نيز چون هيچ ياورى ندارند دلهاى همهء اهل محشر از آنها متنفّر و منزجر خواهد بود و اين تحقّق معناى زشت‌رويى است .\r\n\r\n[ آيهء ( 56 - 43 ) جواب مشركانى كه هم قرآن و هم تورات را ردّ و انكار كردند و ستايش گروهى از اهل كتاب كه به اسلام ايمان آورده‌اند 
  ]\r\n( 43 )  ( وَ لَقَدْ آتَيْنا مُوسَى الْكِتابَ مِنْ بَعْدِ ما أَهْلَكْنَا الْقُرُونَ الْأُولى بَصائِرَ لِلنَّاسِ وَ هُدىً وَ رَحْمَةً لَعَلَّهُمْ يَتَذَكَّرُونَ )  : ( و به تحقيق ما بعد از هلاكت نسلهاى گذشته ، به موسى كتاب داديم تا مايهء بصيرت مردم و هدايت و رحمتى برايشان باشد تا شايد متذكّر شوند )\r\nمىفرمايد : سوگند مىخورم كه ما كتاب تورات را به موسى وحى نموديم بعد از هلاكت اقوام گذشته ، چون قوم نوح و قوم عاد و . . . زيرا بشر محتاج به يك كتاب آسمانى بود ، تا مردم بوسيله آن بينا شوند و حق را از باطل بشناسند و نيز بواسطهء آن هدايت بيابند و در اثر عمل به شرايع و احكام آن به رحمت حق نائل گردند و نيز اين كتاب را نازل كرديم تا شايد مردم متذكّر شوند و آنچه از اعمال و عقايد كه بر آنان واجب است بشناسند و بفهمند كه چه بايد بكنند و چه عقايدى بايد داشته باشند و بصيرت بيابند كه چگونه دست قدرت الهى ، بر هلاكت طاغيان و نابودى آنها و جانشينى مستضعفين حكم رانده است .\r\n( 44 )  ( وَ ما كُنْتَ بِجانِبِ الْغَرْبِيِّ إِذْ قَضَيْنا إِلى مُوسَى الْأَمْرَ وَ ما كُنْتَ مِنَ الشَّاهِدِينَ )  : ( و تو اى رسول ما در سمت غربى سينا ، آنجا كه تورات را به موسى وحى كرديم و حكم بر رسالت و نبوّت او رانديم ، نبوده و در آنجا از شاهدان نبودى )\r\nيعنى اى محمد صلّى اللّه عليه و إله و سلم تو آن هنگامى كه ما تورات را در جانب غربى از وادى يا كوه بر موسى نازل كرديم ، حاضر و شاهد نبودى و ما اين اخبار را به تو وحى نموده و تو را آگاه مىسازيم .\r\n\r\n\r\n","description":"","footnote":"\r\n( 1 ) . سورهء عنكبوت ، آيهء 13 .\r\n","page_name":" 539 ","page_number":539},
  {"content":"\r\n\r\n( 45 )  ( وَ لكِنَّا أَنْشَأْنا قُرُوناً فَتَطاوَلَ عَلَيْهِمُ الْعُمُرُ وَ ما كُنْتَ ثاوِياً فِي أَهْلِ مَدْيَنَ تَتْلُوا عَلَيْهِمْ آياتِنا وَ لكِنَّا كُنَّا مُرْسِلِينَ )  : ( و ليكن ما نسلها را پديد آورديم و زندگانى برايشان به طول انجاميد و تو در ميان اهل مدين ساكن و مقيم نبودى تا سرگذشت آنها را براى مردم خودت بگويى ، اين مائيم كه تو را مىفرستيم )\r\nدر ادامه مىفرمايد : تو هنگام نزول تورات حاضر نبودى ولى ما نسلهايى را پس از آن پديد آورديم و عمر آنها طولانى شد و ما بعد از آن داستان موسى و نزول كتاب را براى تو بيان كرديم و نيز تو در ميان اهل مدين و قوم شعيب عليه السّلام ساكن نبودى و آنچه را بر آنها گذشت ناظر نبودى كه اينك آيات ما را كه حاوى داستان آنهاست بر امّت خود و مشركان بخوانى ، بلكه اين ما هستيم كه تو را بسوى قومت فرستاده‌ايم تا اين آيات را بر آنان بخوانى .\r\n( 46 )  ( وَ ما كُنْتَ بِجانِبِ الطُّورِ إِذْ نادَيْنا وَ لكِنْ رَحْمَةً مِنْ رَبِّكَ لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ لَعَلَّهُمْ يَتَذَكَّرُونَ )  : ( و تو در طرف كوه طور آنجا كه ما ندا داديم ، نبودى و ليكن ما از روى رحمت جريان را به تو خبر داديم تا مردمى را كه قبل از تو پيامبر بيم‌رسانى نداشتند ، بيم دهنده باشى تا شايد متذكّر شوند )\r\nباز در مقام تأكيد مىفرمايد : تو در جانب طور نبودى آن زمانى كه ما به موسى ندا كرديم و با او سخن گفتيم و او را براى رسالت برگزيديم ، تا بتوانى اين ماجرا را همچون كسى كه خودش حاضر و ناظر بوده ، براى مردم معاصر خودت بازگو كنى ، ولى به خاطر رحمتى كه از جانب ما شامل حال تو شد ما تو را از آن خبردار كرديم تا با نقل آن ، مردمى را كه پيش از تو پيامبر و بيم دهنده‌اى نداشتند ، انذار كنى تا شايد متذكّر شده ، ايمان آورند و دعوت تو را بپذيرند .\r\n( 47 )  ( وَ لَوْ لا أَنْ تُصِيبَهُمْ مُصِيبَةٌ بِما قَدَّمَتْ أَيْدِيهِمْ فَيَقُولُوا رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ وَ نَكُونَ مِنَ الْمُؤْمِنِينَ )  : ( و اگر رسولى نمىفرستاديم و به كيفر گناهانى كه كردند هلاكشان مىساختيم ، مىگفتند : پروردگارا چرا رسولى به سوى ما نفرستادى تا آياتت را پيروى كنيم و از مؤمنان باشيم ؟ )\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nيعنى اگر پيامبرى بسوى اينها نمىفرستاديم حجّت بر عليه آنها تمام نبود و در صورتى كه ما آنها را بواسطهء كفر و فسقشان به مصيبت دنيوى يا اخروى گرفتار مىكرديم ، مىتوانستند عذر بياورند و بر عليه ما حجّت اقامه كنند ، كه پروردگارا چرا رسولى بسوى ما نفرستادى تا آيات تو را پيروى كنيم و مؤمن شويم ؟\r\n( 48 )  ( فَلَمَّا جاءَهُمُ الْحَقُّ مِنْ عِنْدِنا قالُوا لَوْ لا أُوتِيَ مِثْلَ ما أُوتِيَ مُوسى أَ وَ لَمْ يَكْفُرُوا بِما أُوتِيَ مُوسى مِنْ قَبْلُ قالُوا سِحْرانِ تَظاهَرا وَ قالُوا إِنَّا بِكُلٍّ كافِرُونَ )  : ( و زمانيكه حق از ناحيهء ما سويشان آمد ، گفتند : چرا مثل آنچه به موسى دادند به اين پيامبر ندادند ، آيا در برابر آنچه كه به موسى داده شد كافر نشدند و نگفتند كه اين قرآن و تورات دو سحرند كه يكديگر را كمك مىكنند و ما نسبت به همهء آنها كافر هستيم ؟ )\r\nمىفرمايد ما به همين جهت و به منظور اتمام حجّت رسولى برايشان فرستاديم و كتاب آسمانى بر آنها نازل كرديم ولى به جاى آنكه به آن ايمان بياورند ، همين كه اين قرآن حق از ناحيهء ما بسويشان آمد ، گفتند : چرا به اين پيغمبر مثل تورات موسى كتابى داده نشد ، يعنى چرا قرآن مانند كتاب تورات يكباره نازل نشده « 1 » .\r\nو خداوند در جواب اعتراضشان مىفرمايد : آيا جز اين است كه اينها به كتاب تورات هم كفر ورزيدند و گفتند : تورات و قرآن هر دو سحر هستند و يكديگر را تأييد مىكنند ولى ما به هر دوى آنها كافريم و يا از اصل نبوّت را هم منكر هستيم ؟ !\r\nپس سخن اينها فقط ناشى از بهانه جوئى و عذر تراشى است و گرنه اينها به خود تورات هم ايمان‌آور نبودند .\r\n( 49 )  ( قُلْ فَأْتُوا بِكِتابٍ مِنْ عِنْدِ اللَّهِ هُوَ أَهْدى مِنْهُما أَتَّبِعْهُ إِنْ كُنْتُمْ صادِقِينَ )  :\r\n( بگو اگر راست مىگوييد ، كتابى از جانب خدا بياوريد كه هدايت كننده‌تر از تورات و قرآن باشد ، تا من از آن پيروى كنم )\r\nاين سخن نتيجه و فرع بر سحر بودن قرآن و تورات است ، يعنى حالا كه شما ادّعا\r\n\r\n\r\n","description":"","footnote":"\r\n( 1 ) . چون در سورهء فرقان ، آيهء 32 ؛ از كفار نقل مىشود كه گفتند :  ( لَوْ لا نُزِّلَ عَلَيْهِ الْقُرْآنُ جُمْلَةً واحِدَةً ) \r\n","page_name":" 541 ","page_number":541},
  {"content":"\r\n\r\nمىكنيد كه قرآن و تورات سحر هستند ، اما به هر جهت واجب است كه خدا براى هدايت بشر كتابى بفرستد تا هادى آنها باشد و بر بشر نيز واجب خواهد بود كه از آن پيروى كند ، پس بايد كتاب ديگرى باشد كه حقيقتا از جانب خدا نازل شده و هدايت كننده‌تر از تورات و قرآن باشد اگر چنين كتابى را مىشناسيد آن را بياوريد تا من نيز از آن پيروى كنم . و اين نوعى امر تعجيرى است كه مىخواهد بفرمايد كتابى هدايت كننده‌تر از قرآن يا تورات وجود ندارد و اين دو از ناحيهء خدا هستند .\r\n( 50 )  ( فَإِنْ لَمْ يَسْتَجِيبُوا لَكَ فَاعْلَمْ أَنَّما يَتَّبِعُونَ أَهْواءَهُمْ وَ مَنْ أَضَلُّ مِمَّنِ اتَّبَعَ هَواهُ بِغَيْرِ هُدىً مِنَ اللَّهِ إِنَّ اللَّهَ لا يَهْدِي الْقَوْمَ الظَّالِمِينَ )  : ( پس اگر تو را اجابت نكردند ، بدان كه اينها فقط از تمايلاتشان پيروى مىكنند ، و چه كسى گمراهتر است از آنكه بدون هيچ هدايتى از جانب خدا فقط پيرو تمايلات و هواى نفس خود مىباشد ؟ بدرستى كه خداوند گروه ستمكاران را هدايت نمىكند )\r\nيعنى اگر اين كفّار دعوت تو را براى آوردن كتابى بهتر و هدايت كننده‌تر از قرآن و تورات اجابت نكردند و معلوم شد كه هدايتى اكمل و اتّم از هدايت آن دو وجود ندارد و در عين حال باز هم اينها قرآن و تورات را متهّم به سحر كردند و به آنها ايمان نياوردند ، بدان كه اينها در طلب حق و حقيقت نيستند ، بلكه فقط از هواهاى نفسانى خود پيروى مىكنند و چون قرآن يا تورات را مطابق هواى نفس خود نمىبينند با آنها مخالفت مىكنند و يا اصولا اينها مىخواهند اساس زندگى خود را بر مبناى پيروى هوى و هوس قرار دهند و اعتقادى به اصل نبوّت ندارند و آنگاه در ادامه براى تأكيد مطلب با استفهامى انكارى مىفرمايد : چه كسى گمراهتر است از آنكه بدون هدايتى از جانب خدا فقط هواى خود را پيروى مىكند ؟ و مسلّما پيروى از هوى و هوس ، اعراض از حق و انحراف از جاده هدايت و رشد است و اين عمل عين ظلم مىباشد و ظالم را هم كه خدا هدايت نمىكند . لذا اين چنين كسانى كه هدايت نشده‌اند ، گمراه هستند .\r\n( 51 )  ( وَ لَقَدْ وَصَّلْنا لَهُمُ الْقَوْلَ لَعَلَّهُمْ يَتَذَكَّرُونَ )  : ( و به تحقيق ما قرآن را پيوسته فرستاديم تا شايد متذكّر شوند )\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nيعنى ما قرآن را كه اجزائى متصل و بهم پيوسته دارد ، آيه‌اى بعد از آيهء ديگر و سوره‌اى دنبال سورهء ديگر نازل كرديم تا شايد بواسطه وعده و وعيدها و معارف و احكام و مواعظ و حكمتهاى آن ، متذكّر و متنبّه شوند .\r\n( 52 )  ( الَّذِينَ آتَيْناهُمُ الْكِتابَ مِنْ قَبْلِهِ هُمْ بِهِ يُؤْمِنُونَ )  : ( كسانى كه قبلا به ايشان كتاب داده‌ايم به قرآن ايمان مىآورند )\r\nاين آيه و چند آيهء بعدى مدح افرادى از اهل كتاب است كه به قرآن ايمان آورده‌اند ، نه همهء آنان ، مىفرمايد : اهل كتب آسمانى كه پيش از قرآن ما به آنها كتاب آسمانى داده بوديم ، سخن حق را مىشناسند و مىفهمند كه اين قرآن از ناحيهء خداست و لذا به آن ايمان مىآورند .\r\n( 53 )  ( وَ إِذا يُتْلى عَلَيْهِمْ قالُوا آمَنَّا بِهِ إِنَّهُ الْحَقُّ مِنْ رَبِّنا إِنَّا كُنَّا مِنْ قَبْلِهِ مُسْلِمِينَ )  :\r\n( و وقتى كه آيات قرآن بر ايشان تلاوت مىشود ، گويند : ما به آن ايمان آورديم ، همانا اين حقّى از ناحيهء پروردگار ماست و بدرستى كه ما قبلا اسلام آورده بوديم )\r\nيعنى اين عدّهء حق‌جو از اهل كتاب با شنيدن آيات قرآن ، به آن ايمان مىآورند و مىگويند اين همان حقّى است كه از ناحيهء پروردگارمان معهود است و ما آن را قبلا شناخته بوديم و قبل از نزول آن ، آن را باور داشتيم و تسليم آن بوديم و به اين دينى كه قرآن به آن دعوت مىكند و آن را اسلام مىنامند ، ايمان داشتيم .\r\n( 54 )  ( أُولئِكَ يُؤْتَوْنَ أَجْرَهُمْ مَرَّتَيْنِ بِما صَبَرُوا وَ يَدْرَؤُنَ بِالْحَسَنَةِ السَّيِّئَةَ وَ مِمَّا رَزَقْناهُمْ يُنْفِقُونَ )  : ( ايشان دو چندان اجر خواهند داشت ، چون هم صبر كردند و هم بديها را با خوبيها ردّ و دفع نمودند و از آنچه روزيشان كرديم ، انفاق مىكنند )\r\nيعنى اين عده از اهل كتاب كه شناخت خود را كه از قرآن و پيامبر اسلام صلّى اللّه عليه و إله و سلم داشتند انكار نكردند و حق را كتمان ننمودند ، دو اجر خواهند داشت يك اجر به جهت ايمان به كتاب آسمانى خودشان و يك اجر به جهت ايمان به قرآن ، به خاطر اينكه بر ايمان دوّمشان بعد از ايمان اوّل صبر نمودند و دشوارى و مشقّت مخالفت با هوى را كه در هر دو ايمان هست ، تحمّل كردند و همچنين آزار و اذيّت مردم را با مدارا و حلم و\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nحوصله از خود دور مىكردند .\r\n( 55 )  ( وَ إِذا سَمِعُوا اللَّغْوَ أَعْرَضُوا عَنْهُ وَ قالُوا لَنا أَعْمالُنا وَ لَكُمْ أَعْمالُكُمْ سَلامٌ عَلَيْكُمْ لا نَبْتَغِي الْجاهِلِينَ )  : ( و زمانى كه سخن بيهوده مىشنوند از آن روى گردانيده ، مىگويند : اعمال ما براى ما ، اعمال شما براى شما ، سلام بر شما ، ما خواهان معاشرت جاهلان نيستيم )\r\n( لغو ) يعنى سخن بيهوده يا خشن و زشت .\r\nدر ادامه دربارهء خصوصيّات اين افراد مىفرمايد : اينها زمانى كه كلام بيهوده يا زشتى را مىشنوند از آن اعراض نموده و مقابله به مثل نمىكنند ، بلكه مىگويند : اعمال ما براى ما و اعمال شما براى شما ، و اين سخن ترك گفتگو و اعلام متاركه است و در ادامه مىگويند سلام بر شما ، يعنى شما از ناحيهء ما ايمن هستيد و گزندى از ما به شما نخواهد رسيد و ما شأن خود را اجلّ از اين مىدانيم كه با جاهلان گفتگوهاى بيهوده و بىثمر را دنبال كنيم و زبان حال ايشان اين است كه طالب معاشرت و مجالست با افراد جاهل نيستند و در صدد آنند كه هر چه زودتر گفتگو با آنها را خاتمه دهند .\r\n( 56 )  ( إِنَّكَ لا تَهْدِي مَنْ أَحْبَبْتَ وَ لكِنَّ اللَّهَ يَهْدِي مَنْ يَشاءُ وَ هُوَ أَعْلَمُ بِالْمُهْتَدِينَ )  : ( بدرستى تو هر كس را كه دوست داشته باشى نمىتوانى هدايت كنى ، بلكه خداست كه هر كس را بخواهد هدايت مىكند و او به حال كسانى كه هدايت پذيرند داناتر است )\r\nمراد از ( هدايت ) در اينجا فقط راهنمايى نيست بلكه مراد ، رساندن به هدف مطلوب است كه بازگشت آن به مسألهء افاضهء ايمان بر قلب مىباشد و طبعا چنين هدايتى از عهدهء رسول خارج است و فقط كار خداست و هيچكس در اين امر با او مشاركت ندارد .\r\nدر ادامه مىفرمايد : خداوند داناتر است كه چه كسانى هدايت را قبول مىكنند ، پس مشركان هم قوم و هم عشيرهء پيامبر كه محروم از نعمت هدايت هستند ، علّت هدايت نشدنشان عدم استعداد و قابليّت ذاتى براى هدايت است كه به جهت پيروى از هواهاى نفسانى برايشان حادث شده ، و پيامبر هر چند هم تلاش كند و دوست بدارد كه ايشان\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nهدايت شوند ، آنها توفيق هدايت را نخواهند يافت ، امّا اهل كتاب با اينكه از قوم پيامبر اسلام هم نيستند به جهت استعداد ذاتى ، خداوند آنها را هدايت فرمود و ايمان را به قلب آنان افاضه كرد . پس امر هدايت فقط بدست خداست و اوست كه هدايت پذيران را مىشناسد .\r\n\r\n[ آيهء ( 75 - 57 ) بيان بهانهء مشركين براى عدم ايمان و پاسخ خداوند به آنها و اثبات توحيد ربوبى به وسيلهء بيان عجز آلههء مشركين از آوردن نور يا آوردن شب 
  ]\r\n( 57 )  ( وَ قالُوا إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا أَ وَ لَمْ نُمَكِّنْ لَهُمْ حَرَماً آمِناً يُجْبى إِلَيْهِ ثَمَراتُ كُلِّ شَيْءٍ رِزْقاً مِنْ لَدُنَّا وَ لكِنَّ أَكْثَرَهُمْ لا يَعْلَمُونَ )  : ( و گفتند : اگر ما هدايت تو را پيروى كنيم از سرزمينمان ربوده مىشويم ، آيا ما آنها را در حرمى امن سكنى نداديم ، كه ميوهء هر درختى به جهت اينكه ما اراده كرده‌ايم اهل آن شهر را روزى دهيم ، بدانجا حمل و جمع‌آورى مىشود ؟ امّا بيشتر آنها نمىدانند )\r\n( تخطّف ) يعنى به سرعت ربودن كه كنايه از كشتن و اسير كردن و غارت نمودن مىباشد .\r\nيعنى مشركان ضمن اقرار به حقيقت اصل دعوت پيامبر صلّى اللّه عليه و إله و سلم به منظور اعتذار و بهانه‌جويى ، خطاب به رسولخدا گفتند : اگر ما به تو ايمان بياوريم و از هدايت كه تو برايمان آورده‌اى پيروى كنيم ، ساير اقوام عرب ما را از سرزمين مكّه بيرون مىكنند و بر ما يورش مىآورند و مال و اهل ما را نابود مىكنند ، چون آنها مشرك هستند و به ايمان ما و ترك عبادت بتها رضايت نمىدهند .\r\nخداى متعال در جواب آنها مىفرمايد : آيا ما آنها را در شهر مكّه مسكن نداديم و براى مكّه يك امنيّت و حرمتى تشريع نكرديم كه همهء اعراب آن را محترم مىشمارند ؟\r\nپس ديگر چرا بايد از تعرّض اعراب ديگر بهراسند ؟\r\nدر مرحله بعدى خداوند مىفرمايد : ما آنها را از هر ثمره‌اى روزى داديم بطوريكه همه روزيها و ثمرات به سوى مكّه گردآورى مىشود و اين رزقى از ناحيهء ماست كه براى آنها مقدّر كرده‌ايم ، پس ديگر نبايد بيم داشته باشند كه در صورت ايمان آوردنشان ، ديگر كاروانى به مكّه نمىآيد و آنها رزق و روزى وسيعى نخواهند داشت و يا دچار قحطى مىشوند . ابدا چنين نيست بلكه روزى دهنده و مدبّر آن فقط خداى\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nواحد است كه آنها را حفظ نموده و روزى بسيار داده امّا بيشتر ايشان اين مطلب را نمىفهمند و گمان مىكنند آنچه آنها را حفظ كرده و موجب روزى فراوان آنها شده شرك به خدا و بت‌پرستى است .\r\n( 58 )  ( وَ كَمْ أَهْلَكْنا مِنْ قَرْيَةٍ بَطِرَتْ مَعِيشَتَها فَتِلْكَ مَساكِنُهُمْ لَمْ تُسْكَنْ مِنْ بَعْدِهِمْ إِلَّا قَلِيلًا وَ كُنَّا نَحْنُ الْوارِثِينَ )  : ( و چه بسيار آباديهايى را كه در معيشتشان طغيان كردند و ما هلاكشان كرديم و اينك خرابه‌هاى منازل و مساكن آنهاست كه ديگر بعد از آنها داراى سكنه نشد مگر اندكى و مائيم وارث آنها )\r\n( بطر ) يعنى طغيان ناشى از نعمت .\r\nاين آيه جواب ديگرى به سخن كفّار در آيه قبلى است كه مىفرمايد : شرك و ايمان نياوردن شما باعث نمىشود كه شما در اين سرزمين باقى بمانيد و از نعمتها بهره‌مند شويد ، چون چه بسا آباديهاى كه در نهايت درجهء تنعّم و بهره‌مندى بودند و در نتيجه دچار غفلت و غرور شدند و طغيان نمودند و ما هم آنها را هلاك كرديم و آباديشان خالى از سكنه ماند و ديگر مسكونى نشد ، جز در زمانى اندك كه بعضى كاروانيان در آنها منزل نمودند و چون آنها بعد از مالكيّت آن مساكن آنجا را ترك كردند و كسى از ايشان باقى نماند تا آنجا را تملّك كند ، لذا ما وارث مساكن آنها شديم ، چون مالك حقيقى هر چيز خداست ، يعنى از ابتدا نيز مالك مساكن آنها خدا بود كه مدّتى آن را به ايشان تمليك كرد و در اختيار و تسلّط آنها قرار داد و آنگاه مجددا آن را از ايشان سلب نمود و آنان را هلاك كرد .\r\n( 59 )  ( وَ ما كانَ رَبُّكَ مُهْلِكَ الْقُرى حَتَّى يَبْعَثَ فِي أُمِّها رَسُولًا يَتْلُوا عَلَيْهِمْ آياتِنا وَ ما كُنَّا مُهْلِكِي الْقُرى إِلَّا وَ أَهْلُها ظالِمُونَ )  : ( و پروردگار تو چنين نبوده كه مردم آباديها را هلاك كند ، مگر بعد از آنكه رسولى به سوى قراء اعظم ايشان بفرستد تا آيات ما را بر آنان بخواند و ما هرگز ويران كنندهء آباديها نبوده‌ايم جز اينكه اهل آن آباديها ستمكار بوده‌اند )\r\n( ام القرى ) يعنى مركز و شهرى كه همه قراء بدانجا مراجعه مىكنند . همانند مكّه نسبت\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nبه ساير بلاد اسلام .\r\nمىفرمايد : عذاب استيصال و انقراض هيچ وقت از جانب خداى متعال در خصوص آباديى صادر نشده ، مگر پس از آنكه حجّت بر آنها تمام شده باشد ، يعنى رسولى بسويشان فرستاده شده تا آيات خدا را بر آنها بخواند و پس از آن در صورتى كه آنها رسول را تكذيب نموده و به آيات خدا كفر ورزيده باشند ، خداوند آنها را هلاك نموده . و در آخر در مقام تهديد مشركان و كفّار عرب مىفرمايد : ما هرگز هلاك كننده شهرى نبوديم مگر اينكه مردم آن شهر ستمكار بوده‌اند ، يعنى اگر شما هم پيامبر را تكذيب كنيد ، شرايط عذاب براى شما محقّق است و اين امر ، هم تقويت نفس پيامبر خداست و هم تأكيدى براى حجّت او .\r\n( 60 )  ( وَ ما أُوتِيتُمْ مِنْ شَيْءٍ فَمَتاعُ الْحَياةِ الدُّنْيا وَ زِينَتُها وَ ما عِنْدَ اللَّهِ خَيْرٌ وَ أَبْقى أَ فَلا تَعْقِلُونَ )  : ( آنچه به شما داده شده است وسيلهء زندگى دنيا و زينت آنست و آنچه نزد خداست بهتر و پايدارتر است ، آيا تعقّل نمىكنيد ؟ )\r\nيعنى تمامى نعمات دنيوى كه خدا در اختيارتان قرار داده وسيله‌اى است كه زندگى دنيوى را كه از آن زندگى ديگر به شما نزديكتر و فانى و زودگذر است زينت داده و آنچه از ثوابها كه ذخيرهء خانهء آخرت است و ثمره پيروى از هدايت و ايمان به خداست بهتر و پايدارتر مىباشد ، پس بجاست كه اگر اهل تعقّل و تفكّر هستيد ، آن زندگى بهتر و پايدارتر را بر زندگى دنيا و متاع و زينت آن ترجيح بدهيد اگر چه كه ساير اعراب شما را از سرزمينان برانند ، يعنى اين جواب سوّم به احتجاج كفار است و مىفرمايد ، آنچه شما در صورت حمله و غارت اعراب از دست مىدهيد متاع دنيويست و نبايد آن را بر سعادت آخرت مقدّم بداريد .\r\n( 61 )  ( أَ فَمَنْ وَعَدْناهُ وَعْداً حَسَناً فَهُوَ لاقِيهِ كَمَنْ مَتَّعْناهُ مَتاعَ الْحَياةِ الدُّنْيا ثُمَّ هُوَ يَوْمَ الْقِيامَةِ مِنَ الْمُحْضَرِينَ )  : ( آيا كسى كه به او وعدهء نيك داديم و او به آن وعده‌ها خواهد رسيد مثل كسى است كه تنها وسايل زندگى دنيا به او داده‌ايم و سپس در قيامت از احضارشدگان خواهد بود ؟ )\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nاين آيه و هفت آيهء بعد توضيح آيه قبلى و مضمون آن است كه پيروان هدايت را با پيروان هوى و هوس مقايسه مىكند . كه دستهء اوّل به وعده‌هايى كه خداوند از بهشت و مغفرت به ايشان داده ، مىرسند ، چون وعده خدا به حق است اما دستهء دوم كه فقط طالب زندگى دنيوى و متاع ناچيز آن بوده‌اند از اين وعده‌هاى حسن محروم هستند و در روز قيامت براى ديدن عذاب احضار مىشوند و خدايان دروغينشان هيچ نفعى برايشان نخواهند داشت . و با استفهامى انكارى مىفرمايد آيا اين دو گروه با هم يكسان هستند ؟\r\n( 62 )  ( وَ يَوْمَ يُنادِيهِمْ فَيَقُولُ أَيْنَ شُرَكائِيَ الَّذِينَ كُنْتُمْ تَزْعُمُونَ )  : ( روزى كه خداوند ندايشان مىكند و مىفرمايد : كجايند آن شركائى كه براى من مىپنداشتيد ؟ )\r\nمنظور از شركاء همان معبودهايى هستند كه مشركان در دنيا آنها را مىپرستيدند و بعضى از شئون خداى تعالى از قبيل پرستش و تدبير را به پندار خودشان به آنها نسبت داده بودند و مشركان كه در آن روز از خدا دور افتاده و بىيار و ياور هستند مورد خطاب الهى قرار مىگيرند و خداوند از ايشان مىپرسد كجايند آن شريكانى كه تصوّر مىكرديد ؟\r\n( 63 )  ( قالَ الَّذِينَ حَقَّ عَلَيْهِمُ الْقَوْلُ رَبَّنا هؤُلاءِ الَّذِينَ أَغْوَيْنا أَغْوَيْناهُمْ كَما غَوَيْنا تَبَرَّأْنا إِلَيْكَ ما كانُوا إِيَّانا يَعْبُدُونَ )  : ( كسانى كه عذاب ما بر آنها حتمى شده ، در پاسخ مىگويند : پروردگار اينها هستند كه ما گمراهشان كرديم همچنانكه خودمان نيز گمراه بوديم ، پروردگارا اينك به درگاه تو از اينكه ما را مىپرستيدند بيزارى مىجوئيم )\r\nيعنى در روز قيامت پيشوايان و ائمه ضلالت ( از قبيل فرعون و نمرود و ساير گردنكشان تاريخ ) كه خود را خداى مردم مىدانستند ، به مشركين اشاره مىكنند و مىگويند پروردگارا ما اينها را گمراه كرديم ، همان‌طور كه خودمان هم گمراه شديم ، يعنى اينها به اختيار خود گمراه شدند و ما آنها را مجبور به ضلالت نكرديم ، همچنانكه خود ما نيز به اختيار خود گمراه شديم و هيچ اجبار و اضطرارى در ميان نبود و ما نمىتوانستيم از اينها سلب اختيار كنيم به همين دليل هم ما به تمام معنا از مشركين بيزار هستيم و از عمل اينها تبرّى مىجوئيم چون شرك اينها به عهده خودشان است و نسبتى با\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nما ندارد . پس در روز قيامت ائمه كفر و ضلالت از پيروان خود و اعمال شرك‌آميز آنها بيزارى مىجويند و نمىتوانند هيچ نفعى براى آنها داشته باشند .\r\n( 64 )  ( وَ قِيلَ ادْعُوا شُرَكاءَكُمْ فَدَعَوْهُمْ فَلَمْ يَسْتَجِيبُوا لَهُمْ وَ رَأَوُا الْعَذابَ لَوْ أَنَّهُمْ كانُوا يَهْتَدُونَ )  : ( و به ايشان گفته مىشود ، شركاى خود را به كمك بخوانيد ، پس مىخوانند ولى آن شركاء ، آنان را اجابت نمىكنند ، عذاب را مىبينند و گويند اى كاش ما هم هدايت شده بوديم )\r\nيعنى در روز قيامت به مشركان خطاب مىرسد كه آن الهه‌ها و شركاى فرضى خود را بخوانيد تا شما را يارى كرده و عذابتان را رفع كنند و وقتى مشركان آنها را مىخوانند ، آن معبودها ايشان را اجابت نمىكنند و نمىتوانند هيچ عذابى را از آنان دفع كنند ، پس آنگاه عذاب را مىبينند و به حقانيّت آن اعتقاد مىيابند و اى كاش راه به جايى مىبردند و هدايت را مىپذيرفتند كه در اين صورت در دنيا به عذاب قيامت و حقانيّت آن اعتقاد پيدا مىكردند .\r\n( 65 )  ( وَ يَوْمَ يُنادِيهِمْ فَيَقُولُ ما ذا أَجَبْتُمُ الْمُرْسَلِينَ )  : ( و روزى كه خدا ندايشان مىكند كه چگونه پيامبران را پاسخ گفتيد ؟ )\r\n( 66 )  ( فَعَمِيَتْ عَلَيْهِمُ الْأَنْباءُ يَوْمَئِذٍ فَهُمْ لا يَتَساءَلُونَ )  : ( پس در آن روز خبرها بر آنان پوشيده گردد و از شدّت عذاب از يكديگر پرسش نمىكنند )\r\n( 67 )  ( فَأَمَّا مَنْ تابَ وَ آمَنَ وَ عَمِلَ صالِحاً فَعَسى أَنْ يَكُونَ مِنَ الْمُفْلِحِينَ )  : ( و امّا كسى كه توبه كرد و ايمان آورد دو عمل شايسته انجام داد ، اميد آن هست كه از رستگاران باشد )\r\nيعنى در روز قيامت به مشركان خطاب مىرسد كه شما در پاسخ آن كسى كه خداوند او را بسوى شما فرستاد تا شما را به سوى ايمان و عمل صالح دعوت كند ، چه گفتيد و چگونه با او مواجه شديد ؟\r\nولى ايشان در آن روز در شرايطى قرار گرفته‌اند كه راه نجات از همه طرف بسويشان بسته شده و دستشان از همهء اسباب قطع گشته است و هيچ خبرى به آنان نمىرسد و آنها\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nهم روزنه‌اى براى نجات ندارند و نمىتوانند چيزى را دست آويز نموده و به آن اعتذار جويند و به اين ترتيب خود را از عذاب نجات دهند و در عين حال ميان خودشان هم سؤال و جوابى وجود ندارد ، تا بتوانند از راه مشورت عذر و بهانه‌اى پيدا كنند و آن را براى تكذيب رسولان الهى و نافرمانى خود دست آويز قرار دهند ، ولى اين شرايط براى كسانى است كه كفر ورزيده و به سوى خدا رجوع نكرده باشند ، اما كسى كه رجوع كند و ايمان بياورد و عمل صالح را نيز قرين اعتقاد حقّه خود بنمايد ، اميد است كه از رستگاران باشد يعنى اين چنين افرادى بايد در انتظار رستگارى و نجات اخروى باشند .\r\n( 68 )  ( وَ رَبُّكَ يَخْلُقُ ما يَشاءُ وَ يَخْتارُ ما كانَ لَهُمُ الْخِيَرَةُ سُبْحانَ اللَّهِ وَ تَعالى عَمَّا يُشْرِكُونَ )  : ( و پروردگار تو هر چه بخواهد خلق مىكند و برمىگزيند ، و آنان هيچ اختيارى ندارند ، منزّه و برتر است خدا از آنچه شرك مىورزند )\r\nاين آيه چهارمين پاسخ از عذر مشركين است كه گفتند : اگر ما به تو ايمان بياوريم اعراب ما را از سرزمينمان مىربايند .\r\nمىفرمايد : خلقت يعنى صنع و ايجاد همه چيز بدست خداى متعال است و غير او مؤثّرى در عالم هستى وجود ندارد ، پس نه چيزى هست كه در خدا اثر كند و نه چيزى هست كه بتواند از اثر و حكم خدا جلوگيرى نمايد ، لذا خداوند داراى اختيار حقيقى است ، يعنى از نظر تكوين و خلقت يگانه صاحب اختيار عالم وجود اوست و از نظر تشريع نيز خداوند قدرت و تخيير مطلق دارد و مىتواند هر حكم و قانونى كه بخواهد تشريع كند و خداوند بشر را به گونه‌اى خلق كرده كه با انجام يك سرى كارهايى كه در شرع واجبات ناميده مىشوند و با ترك كارهايى كه محرمات نام دارند ، به سعادت و كمال مىرسد .\r\nامّا هيچ شكّى نيست كه انسان نسبت به كارهايى كه از روى علم و اراده انجام مىدهد اختيار تكوينى دارد - البته نه اختيار مطلق « 1 » - و به گونه‌ايست كه هر عملى اراده كند انجام داده يا ترك مىكند و هيچ يك از ابناء بشر اختيار اين را ندارد كه او را مجبور به\r\n\r\n\r\n","description":"","footnote":"\r\n( 1 ) . چون اختيار بشر يكى از اجزاء سلسلهء علل است . ( مترجم )\r\n","page_name":" 550 ","page_number":550},
  {"content":"\r\n\r\nانجام يا ترك عملى بكند چون همهء افراد بشر در معناى انسانيّت با هم شريك هستند ، پس انسان بالطبع و فطرتا آزاد است مگر آنكه خودش به اختيار خود چيزى از اختيارش را به ديگرى تمليك نمايد و حريّت خود را محدود و سلب كند .\r\nامّا خداى سبحان چون مالك ذات انسان و تمام افعال صادرهء از اوست و مالكيّت مطلق و نامحدود دارد ، هم به ملك تكوينى مالك بشر است و هم به ملك تشريعى و اعتبارى ، لذا انسان نسبت به آنچه خداى متعال به امر و نهى تشريعى و يا به مشيّت تكوينى از او بخواهد ، هيچ گونه آزادى و حريّتى ندارد ، پس اين معناى ( ما كان لهم الخيرة ) مىباشد و در خاتمه مىفرمايد : خدا منزّه است از شرك ايشان ، و از مصاديق شرك آنست كه مردم خود را نسبت به آنچه خدا برايشان اختيار كرده ، مختار بدانند و بپندارند كه مىتوانند آنچه او اختيار كرده رد كنند و يا آنچه را او اختيار ننموده ، قبول نمايند ، خدا از چنين پندارى منزّه است چون او متصّف به هر كمال و منزّه از هر نقص است و اين تصوّر و پندار مستلزم ادّعاى استقلال در وجود و شريك دانستن خود در صفت الوهيّت خداست ، تعالى اللّه عن ذلك علوا كبيرا .\r\n( 69 )  ( وَ رَبُّكَ يَعْلَمُ ما تُكِنُّ صُدُورُهُمْ وَ ما يُعْلِنُونَ )  : ( و پروردگار تو مىداند آنچه را كه سينه‌هايشان پنهان نموده و يا اظهار مىكنند )\r\nيعنى خداوند تو آنچه را كه مردم در باطن سينهء خود مخفى مىكنند و نيز آنچه را كه اظهار مىنمايند مىداند چون او مخزن اسرار مردم و سينه‌هاى آنهاست و علم او نامحدود است . لذا او عالم به گناهان ظاهرى و شرك باطنى و معاصى آنهاست و با حكمت خود براى آنان اعمالى را اختيار كرده تا به اين وسيله آنها را پاك و مطهّر نمايد .\r\n( 70 )  ( وَ هُوَ اللَّهُ لا إِلهَ إِلَّا هُوَ لَهُ الْحَمْدُ فِي الْأُولى وَ الْآخِرَةِ وَ لَهُ الْحُكْمُ وَ إِلَيْهِ تُرْجَعُونَ )  :\r\n( و اوست خدايى كه جز او خدايى نيست و حمد و ستايش در دنيا و آخرت مخصوص اوست و حكم نيز فقط از آن اوست و به سوى او بازمىگرديد )\r\nپس او خداى يكتائيست كه اختيار مطلق از آن اوست و همهء ما سوى اللّه بايد فقط او را عبادت كنند و از آنجا كه هر كمال و خيرى در دنيا و آخرت نعمتى است كه از جانب\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nخداى متعال نازل شده ، بواسطه اين كمالات سزاوار ثناى جميل است و هر نعمتى از كمال ذاتى و صفات ذاتى او نشأت مىگيرد كه بواسطهء آن سزاوار حمد و ثناست و هيچ شيئى در حمد و ستايش مستقل از او نيست ، بطورى كه ستايش هر موجودى در نهايت به ستايش او منتهى مىشود . لذا حمد و ستايش به تمامه از آن اوست و عبادت ستايش قولى و يا عملى است . پس او تنها معبوديست كه صلاحيّت و شايستگى عبادت را دارد و از طرف ديگر خداوند مالك على الاطلاق همهء عالم است و غير او كسى چيزى را مالك نيست ، جز آنچه را كه او به وى تمليك كرده باشد و در عين حال او مالك همان امر هم هست و نيز خداى سبحان ، هم در مرحله تشريع و اعتبار مالك است و هم در مرحلهء تكوين و حقيقت ، و از آثار ملك او اين است كه فقط او مىتواند بر بندگان خود حكم براند و حكم او اين است كه ايشان كسى غير از او را نپرستند و در نهايت مىفرمايد همه به سوى او بازگردانده مىشويد ، و رجوع بسوى او به جهت حساب و جزاست ، چون او تنها مرجع است و پس از آن حسابرس و جزا دهنده نيز هموست و كسى غير او حقّ حكم و حسابرسى ندارد ، لذا تنها اوست كه بايد پرستيده شود و پرستش را بايد مطابق دين او بجا آورد .\r\n( 71 )  ( قُلْ أَ رَأَيْتُمْ إِنْ جَعَلَ اللَّهُ عَلَيْكُمُ اللَّيْلَ سَرْمَداً إِلى يَوْمِ الْقِيامَةِ مَنْ إِلهٌ غَيْرُ اللَّهِ يَأْتِيكُمْ بِضِياءٍ أَ فَلا تَسْمَعُونَ )  : ( بگو ، مرا خبر دهيد ، اگر خداوند شب را تا روز قيامت يكسره مىكرد چه معبودى غير خداى واحد نور را برايتان مىآورد ، پس آيا نمىشنويد ؟ )\r\nاينكه شب را مقيّد به روز قيامت كرد براى آنست كه پس از قيامت ديگر شبى نخواهد بود ، مىفرمايد : اگر خداوند شب را دائما و يكسره تا روز قيامت ادامه مىداد ، كداميك از معبودهاى فرضى شما مىتوانست حكم خدا را نقض كند و نور روز را بياورد تا شما را از تاريكى نجات دهد و بتوانيد بواسطهء آن در طلب معاش برويد ؟\r\nو آنگاه در مقام تنبيه و تذكّر مىفرمايد : آيا گوش فهم و تفكّر نداريد تا تعقّل كنيد و بفهميد كه معبودى غير از خداى متعال و ربّى غير او وجود ندارد .\r\n\r\n","description":"","footnote":"","page_name":" 552 ","page_number":552},
  {"content":"\r\n\r\n( 72 )  ( قُلْ أَ رَأَيْتُمْ إِنْ جَعَلَ اللَّهُ عَلَيْكُمُ النَّهارَ سَرْمَداً إِلى يَوْمِ الْقِيامَةِ مَنْ إِلهٌ غَيْرُ اللَّهِ يَأْتِيكُمْ بِلَيْلٍ تَسْكُنُونَ فِيهِ أَ فَلا تُبْصِرُونَ )  : ( بگو مرا خبر دهيد ، اگر خداوند روز را برايتان تا روز قيامت يكسره قرار مىداد ، چه معبودى غير او مىتوانست شب را برايتان بياورد تا در آن آرامش بيابيد ، پس آيا نمىبينيد ؟ )\r\nاز طرف ديگر اگر خداوند روز را دائمى قرار مىداد ، كداميك از معبودهاى فرضى مىتوانستند حكم او را نقض كنند و شب را بياورند تا در تاريكى آن آثار خستگى و تعب را زدوده و به آرامش برسيد ؟ پس آيا نمىبينيد و متذكّر نمىشويد ؟ يعنى نمىفهميد كه تنها معبود و مدبّر هستى خداى يكتاست ؟ و حال كه چنين است و ايشان بصيرت و شنوايى درك اين مطلب را ندارند ، افرادى كر و كور هستند .\r\n( 73 )  ( وَ مِنْ رَحْمَتِهِ جَعَلَ لَكُمُ اللَّيْلَ وَ النَّهارَ لِتَسْكُنُوا فِيهِ وَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ )  : ( و از رحمت اوست كه شب و روز را برايتان جهت آرامش و طلب فضل و روزى ، قرار داد و جهت اينكه شايد شكر گزاريد )\r\nاين آيه نتيجه و فرع دو آيه سابق است و مطلبى ثابت را بيان مىدارد كه هيچ معارضى براى آن نيست .\r\nمىفرمايد قرار دادن شب به جهت آرامش و استراحت و نيز قرار دادن روز به جهت كسب و روزى و معاش كه فضل و عطيّهء خداست هر دو از آثار رحمت حق هستند و خداوند آنها را اينچنين آفريد تا شايد شما شكر بگزاريد . پس تكوين و آفرينش مانند سكون و تشريع مانند طلب فضل ، يعنى هدايت خلق به سوى شكر خالق ، همه از آثار رحمت او هستند .\r\n( 74 )  ( وَ يَوْمَ يُنادِيهِمْ فَيَقُولُ أَيْنَ شُرَكائِيَ الَّذِينَ كُنْتُمْ تَزْعُمُونَ )  : ( و روزى كه خداوند ندايشان مىكند كه آن شركائى كه براى من مىپنداشتيد ، كجا هستند ؟ )\r\nيعنى در روز قيامت مشركان مورد خطاب الهى واقع مىشوند و خداوند مىفرمايد :\r\nآن شركائى كه براى من تصوّر مىكرديد و آنها را به غير من مىپرستيديد كجا هستند تا شما را يارى و شفاعت كنند ؟ و در آن روز به غير خدا هيچ ياور و شفيعى نخواهد بود .\r\n\r\n","description":"","footnote":"","page_name":" 553 ","page_number":553},
  {"content":"\r\n\r\n( 75 )  ( وَ نَزَعْنا مِنْ كُلِّ أُمَّةٍ شَهِيداً فَقُلْنا هاتُوا بُرْهانَكُمْ فَعَلِمُوا أَنَّ الْحَقَّ لِلَّهِ وَ ضَلَّ عَنْهُمْ ما كانُوا يَفْتَرُونَ )  : ( و از هر امّتى گواهى بيرون مىكنيم و مىگوئيم ، برهان خود را بياوريد ، آن روز مىفهمند كه حق از آن خداست و آنچه افتراء مىزدند از ايشان غايب مىشود )\r\nمراد از گواه و شهيد ( گواهان اعمال ) هستند ( كه گفتيم شامل انبياء و امامان و شهدا و صدّيقين و صالحين و حتى اعضاى بدن انسان مىباشند ) و در حضور آن گواهان از جماعات خواسته مىشود كه بر پندار خود كه مىگفتند : خدا شريك دارد ، حجّتى قاطع بياورند .\r\nو چون دستشان از هر عذر و حجّتى كوتاه است در آن هنگام به يقين مىفهمند كه حقيقت الوهيّت تنها براى خداست و او در الوهيّت شريكى ندارد و در نتيجه آنچه به خدا افترا مىبستند و شركائى كه براى او قرار مىدادند ، از ايشان غايب مىشود و مىفهمند كه حق با خداى متعال بوده و حقيقت امر الوهيّت آنچنان بر ايشان آشكار مىشود كه هيچ‌گونه خفايى نخواهد داشت ، به عكس دنيا كه در آن حق و باطل بهم آميخته بود ، چون روز قيامت روز كشف حقايق و جدا شدن آنها از اباطيل است .\r\n\r\n[ آيهء ( 84 - 76 ) آيات مربوط به قارون و عاقبت او 
  ]\r\n( 76 )  ( إِنَّ قارُونَ كانَ مِنْ قَوْمِ مُوسى فَبَغى عَلَيْهِمْ وَ آتَيْناهُ مِنَ الْكُنُوزِ ما إِنَّ مَفاتِحَهُ لَتَنُوأُ بِالْعُصْبَةِ أُولِي الْقُوَّةِ إِذْ قالَ لَهُ قَوْمُهُ لا تَفْرَحْ إِنَّ اللَّهَ لا يُحِبُّ الْفَرِحِينَ )  :\r\n( بدرستى كه قارون از قوم موسى بود ، پس بر آنها طغيان كرد ، ما به وى آنقدر از دفاين و گنجينه‌ها داده بوديم كه فقط كليدهاى آن ، مردانى نيرومند را خسته مىكرد ، آنزمان كه قومش به او گفتند : شادى تؤام با غفلت نداشته باش چون خدا چنين افرادى را دوست نمىدارد )\r\nمىفرمايد قارون از بنى اسرائيل بود و قصد اين نمود كه بدون هيچ حقّى بر بنى اسرائيل تجاوز كند و ما آنقدر از مال و ثروت و گنجينه‌ها به او داده بوديم كه حمل كليدهاى آن جماعتى نيرومند را به ستوه و تعب مىآورد ، و مردمش به او گفتند كه اى قارون خوشحالى مفرط و بىاندازه كه آخرت را از يادت ببرد ، نداشته باش ، چون اين\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nنوع خوشحالى موجب طغيان است و خداوند افراد وابسته به دنيا و مفرّحى را كه آخرت را از ياد برده‌اند دوست نمىدارد .\r\n( 77 )  ( وَ ابْتَغِ فِيما آتاكَ اللَّهُ الدَّارَ الْآخِرَةَ وَ لا تَنْسَ نَصِيبَكَ مِنَ الدُّنْيا وَ أَحْسِنْ كَما أَحْسَنَ اللَّهُ إِلَيْكَ وَ لا تَبْغِ الْفَسادَ فِي الْأَرْضِ إِنَّ اللَّهَ لا يُحِبُّ الْمُفْسِدِينَ )  : ( و در آنچه خدا به تو داده ، آخرت را بجوى و بهره‌ات از دنيا را هم فراموش مكن و همانطور كه خدا به تو احسان كرده تو نيز احسان كن و در طلب فساد انگيزى در زمين نباش همانا كه خدا فسادكاران را دوست نمىدارد )\r\nدر ادامه مردم قومش خطاب به او مىگويند : در آنچه از مال دنيا كه خدا به تو ارزانى نموده ، در طلب آخرت باش و بوسيله انفاق آن مال در راه خدا و صرف كردن آن در راه رضاى او ، آخرت خود را آباد كن و آن مقدار رزقى را كه خدا برايت مقدّر كرده ترك مكن و آن را بعد از خودت بر جاى مگذار ، بلكه در آن براى آخرتت عمل كن ، چون حقيقت بهره و نصيب هر كس از دنيا همان مقداريست كه براى آخرت انجام داده باشد و آنچه براى او باقى مىماند ، همان عمل است .\r\nو زيادى مال خود را از باب احسان به ديگران انفاق كن ، همانطور كه خدا از باب احسان به تو انفاق كرده و روزى فراوان داده ، بدون اينكه تو مستحقّ آن باشى و با استعانت از آنچه خدا از مال و جاه و حشمت به تو بخشيده ، در طلب فساد انگيزى و مصرف آنها در غير رضاى خدا مباش چون خدا مفسدان را دوست نمىدارد و بناى خلقت را براساس صلاح و اصلاح نهاده است .\r\n( 78 )  ( قالَ إِنَّما أُوتِيتُهُ عَلى عِلْمٍ عِنْدِي أَ وَ لَمْ يَعْلَمْ أَنَّ اللَّهَ قَدْ أَهْلَكَ مِنْ قَبْلِهِ مِنَ الْقُرُونِ مَنْ هُوَ أَشَدُّ مِنْهُ قُوَّةً وَ أَكْثَرُ جَمْعاً وَ لا يُسْئَلُ عَنْ ذُنُوبِهِمُ الْمُجْرِمُونَ )  : ( گفت :\r\nآنچه به من داده شده از ناحيهء علم خودم فراهم شده ، آيا نمىداند كه خداوند قبل از او از اقوام ماضيه كسانى را هلاك كرده كه از او نيرومندتر و ثروت اندوزتر بودند و مجرمان از جرمشان پرسش نمىشوند ؟ )\r\nيعنى قارون در جواب نصايح مؤمنان قومش ، اصل سخن آنها را تخطئه كرده و گفته\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nاست آنچه كه من دارم احسان و فضل خدا نيست و بدون استحقاق بدستم نيامده ، بلكه من اين ثروت را با علم خودم كسب كرده و از راه تدبير و كاردانى بدست آورده‌ام و همهء اين ثروتها به دليل نبوغ فكرى من در كسب عزّت مىباشد پس من در ميان همهء مردم استحقاق اينها را داشته‌ام و خودم مستقل در مالكيّت و تصرّف در آنها هستم و هر چه بخواهم در ملك خود مىكنم و كسى هم حق ندارد در كار من مداخله كند .\r\nخداوند در جواب مىفرمايد : مگر نمىداند كه خدا قبل از او در قرون گذشته بسيارى از اقوام را كه از او نيرومندتر و ثروتمندتر بودند هلاك كرده ؟ پس اگر علم و كاردانى علت تامّه و سبب جامع كسب مال و حفظ آن بود ، هر آينه آن امّتهاى هلاك شده مىتوانستند به سبب علم و ثروتشان از هلاكت نجات بيابند و حال آنكه علم و ثروت و قدرتشان هيچ كدام بكارشان نيامد و در ادامه مىفرمايد : مجرمان از گناهانشان پرسش نمىشوند ، يعنى سنّت الهى در عذاب كردن مجرمين و هلاكت ايشان به جرم گناهانشان به اين صورت است كه به آنها مهلت نمىدهد و به عذر و بهانه‌هايشان توجه نمىكند و آنچه تذلّل و انابه كنند تا خود را از عذاب برهانند فايده‌اى نخواهد داشت و فقط حكم عذاب بدون درنگ در حق آنها جارى مىشود عذابى كه به هيچ وجه برگشت ندارد .\r\n( 79 )  ( فَخَرَجَ عَلى قَوْمِهِ فِي زِينَتِهِ قالَ الَّذِينَ يُرِيدُونَ الْحَياةَ الدُّنْيا يا لَيْتَ لَنا مِثْلَ ما أُوتِيَ قارُونُ إِنَّهُ لَذُو حَظٍّ عَظِيمٍ )  : ( پس قارون غرق در زينتهايش بر قومش بيرون شد و آنهايى كه دنيا طلب بودند گفتند : اى كاش ما نيز آنچه را كه به قارون داده شده ، داشتيم ، همانا او بهرهء عظيمى دارد )\r\n( حظّ ) يعنى بهرهء انسان از سعادت و بخت و اقبال .\r\nمىفرمايد : وقتى قارون غرق در زينت و در حالت خودنمايى با كبر و غرور از خانه‌اش خارج مىشد و مردم او را مىديدند كسانى كه دنيا را هدف نهايى و غايت مطلوب خويش دانسته و هدفى وراى آن نمىديدند و از آخرت غافل و جاهل بودند با حسرت مىگفتند : اى كاش ما هم آنچه را قارون از مال و ثروت داراست ، داشتيم چون او سعادت و بختى عظيم دارد .\r\n\r\n","description":"","footnote":"","page_name":" 556 ","page_number":556},
  {"content":"\r\n\r\n( 80 )  ( وَ قالَ الَّذِينَ أُوتُوا الْعِلْمَ وَيْلَكُمْ ثَوابُ اللَّهِ خَيْرٌ لِمَنْ آمَنَ وَ عَمِلَ صالِحاً وَ لا يُلَقَّاها إِلَّا الصَّابِرُونَ )  : ( و كسانى كه به ايشان علم داده شده بود ، گفتند : اى واى بر شما ، پاداش خدا براى آنكس كه ايمان آورد و عمل شايسته كند ، بهتر است و اين سخن را جز خويشتن داران فرا نمىگيرند )\r\nيعنى افراد مؤمن بنى اسرائيل كه به خدا علم داشتند خطاب به آن دنيا طلبان نادان مىگفتند : اى جاهلان هلاكت بر شما كه چنين سخنانى مىگوييد : چون ثواب خدا براى آنان كه ايمان آورده و عمل صالح بجا آورند بهتر است از آنچه قارون دارد و شما آن را آرزو مىكنيد ، اما اين معنا را جز صابران درك نمىكنند و صابران كسانى هستند كه در برابر مصائب و بلايا و نيز در برابر مشقّت عبادات و بر ترك معاصى صبر مىكنند .\r\nو علّت اينكه اين مطلب را فقط صابران درك مىكنند اين است كه تصديق اين مطالب كه بهره اخروى بهتر از تمتّعات دنيويست قهرا مستلزم داشتن ايمان و عمل صالح است و اين دو نيز ملازم با ترك بسيارى از هواهاى نفسانى و محروميّت از مشتهيات و اميال است و اين امور جز براى كسانى كه داراى صبر هستند و مىتوانند مرارت مخالفت با نفس امّاره را تحمّل كنند ، محقّق نمىشود .\r\n( 81 )  ( فَخَسَفْنا بِهِ وَ بِدارِهِ الْأَرْضَ فَما كانَ لَهُ مِنْ فِئَةٍ يَنْصُرُونَهُ مِنْ دُونِ اللَّهِ وَ ما كانَ مِنَ المُنْتَصِرِينَ )  : ( او و خانه‌اش را در زمين فرو برديم ، پس او هيچ كسى را نداشت كه به غير خدا او را ياورى كند و خودش هم از منع كنندگان از عذاب نبود ) « 1 »\r\nپس نهايت كار قارون اين شد كه زمين او را در خود فرو برد و بطلان ادّعايش كه مىگفت : من با استحقاق و شايستگى خودم ثروتمند شده‌ام و بىنياز از خدا هستم ، آشكار شد و او هيچ جماعتى را نداشت كه وى را از عذاب شدن منع كنند و خودش هم\r\n\r\n\r\n","description":"","footnote":"\r\n( 1 ) . در الدّر المنثور از ابن عباس نقل شده كه وقتى به دعاى موسى زمين قارون را فرو مىبرد تا سه بار قارون و اطرافيانش فرياد استغاثه برداشتند و گفتند : يا موسى ! امّا حضرت اعتنايى نكرد و سرانجام زمين آنها را فرو برد در همان دم خداوند وحى فرستاد كه : بندگان من هر چه تو را خواندند اجابتشان نكردى ، به عزّتم سوگند اگر مرا خوانده بودند من اجابتشان مىكردم .\r\n","page_name":" 557 ","page_number":557},
  {"content":"\r\n\r\nقادر نبود كه با حول و قوّت و جمعيّت خود آن عذاب را از خود دفع كند و آشكار گشت كه آنچه داشت خدا به او بخشيده بود .\r\n( 82 )  ( وَ أَصْبَحَ الَّذِينَ تَمَنَّوْا مَكانَهُ بِالْأَمْسِ يَقُولُونَ وَيْكَأَنَّ اللَّهَ يَبْسُطُ الرِّزْقَ لِمَنْ يَشاءُ مِنْ عِبادِهِ وَ يَقْدِرُ لَوْ لا أَنْ مَنَّ اللَّهُ عَلَيْنا لَخَسَفَ بِنا وَيْكَأَنَّهُ لا يُفْلِحُ الْكافِرُونَ )  :\r\n( و كسانى كه ديروز آرزو مىكردند كه به جاى او باشند ، امروز مىگفتند : واى ، گويا خداست كه رزق را بر هركس از بندگانش كه بخواهد وسعت مىدهد و بر هر كس بخواهد تنگ مىگيرد ، اگر خدا بر ما منّت ننهاده بود ما را هم در زمين فرو مىبرد ، واى ، گويا كافران رستگار نمىشوند )\r\nيعنى همان افراد دنياطلبى كه ديروز آروزى مقام و موقعيّت قارون را مىكردند وقتى ديدند كه زمين او را در خود فرو برد با ندامت و تعجّب گفتند : معلوم مىشود كه ادّعاى قارون باطل بود و گشايش روزى يا تنگى آن به مشيّت خدا وابسته است ، نه به قوّت و جمعيّت و داشتن نبوغ فكرى در علم و تدبير زندگى . و اگر خدا بر ما منّت ننهاده بود هر آينه ما را هم به همراه او به زمين فرو مىبرد ، چون او بر هر امرى تواناست و تدبير همه چيز بدست اوست و مجددا با پشيمانى و ندامت گفتند : واى ، گويا كافران رستگار نمىشوند و اين سخن ردّ مطلب سابقشان است كه آرزو مىكردند بجاى قارون باشند چون لازمهء اين آرزو آنست كه امثال قارون رستگار هستند .\r\n( 83 )  ( تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً وَ الْعاقِبَةُ لِلْمُتَّقِينَ )  : ( اين خانهء آخرت را براى كسانى قرار داده‌ايم كه ارادهء برترى جويى و فساد انگيزى در زمين ندارند و سرانجام از آن متّقين است ) « 1 » اين آيه و آيهء بعدى در حكم نتيجهء داستان قارون است .\r\nاشاره با ( تلك ) كه مخصوص اشاره به دور است براى فهماندن شرافت و ارجمندى و رفعت مكان آخرت است و مراد از دار آخرت ، آخرت سعيد و نيكو مىباشد ، يعنى\r\n\r\n\r\n","description":"","footnote":"\r\n( 1 ) . در مجمع البيان از امير المؤمنين عليه السّلام نقل شده كه اين آيه دربارهء اهل عدالت و تواضع از واليان امور و دربارهء قدرتمندان از ساير مردم نازل شده است .\r\n","page_name":" 558 ","page_number":558},
  {"content":"\r\n\r\nهمان بهشت .\r\nمىفرمايد : ما بهشت را مخصوص كسانى قرار داده‌ايم كه خواستار گناهان و نافرمانى خدا نبوده و نخواهند بر بندگان خدا استكبار بورزند . چون خداوند تكاليف و شرايع خود را براساس فطرت انسان قرار داده و فطرت انسان اقتضاء نمىكند مگر آنچه را كه موافق با نظام احسن در زندگى بشر باشد ، پس هر معصيّتى با واسطه يا بدون واسطه باعث فساد در زندگى بشر مىشود همچنانكه قرآن مىفرمايد :  ( ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ )  « 1 » فساد در خشكى و دريا پديد آمد به خاطر آنچه مردم بدست خود انجام دادند )\r\nاين آيه به نحو عموميّت افاده مىكند كه فقط كسانى به بهشت مىروند كه در زمين ابدا مرتكب هيچ معصيّتى نشوند اما آيات ديگر اين آيه را تخصيص زده و مىفرمايد :\r\n( اگر از گناهان كبيره اجتناب كنيد ، گناهان صغيره شما را جبران نموده و شما را در منزلگاهى گرامى وارد مىسازيم ) « 2 »\r\nو در آخر مىفرمايد : عاقبت از آن اهل تقواست ، يعنى عاقبت شايسته و نيكو در دنيا و آخرت از آن تقوى پيشگان است و بهشت جايگاه آنهاست .\r\n( 84 )  ( مَنْ جاءَ بِالْحَسَنَةِ فَلَهُ خَيْرٌ مِنْها وَ مَنْ جاءَ بِالسَّيِّئَةِ فَلا يُجْزَى الَّذِينَ عَمِلُوا السَّيِّئاتِ إِلَّا ما كانُوا يَعْمَلُونَ )  : ( هر كس نيكى بياورد ، پس برايش بهتر از آن نيكى خواهد بود و هر كس بدى بياورد ، پس كسانى كه مرتكب سئيات مىشوند جز بدانچه عمل كرده‌اند جزا داده نمىشوند )\r\nيعنى هر كس عمل نيك كند به فضل خدا پاداشى بهتر از آنچه كرده دريافت خواهد كرد همچنانكه فرمود :  ( مَنْ جاءَ بِالْحَسَنَةِ فَلَهُ عَشْرُ أَمْثالِها )  « 3 » هر كس عمل نيكى كند ده برابر آن پاداش خواهد داشت )\r\nامّا هر كس عمل زشتى كند جز با همان عملش جزا داده نمىشود ، يعنى بر آنچه\r\n\r\n\r\n","description":"","footnote":"\r\n( 1 ) . سورهء روم ، آيهء 41 .\r\n( 2 ) . سورهء نساء ، آيهء 31 .\r\n( 3 ) . سورهء انعام ، آيهء 160 .\r\n","page_name":" 559 ","page_number":559},
  {"content":"\r\n\r\nكرده‌اند چيزى اضافه نمىشود و اين كمال عدل الهى است . همچنانكه معاملهء خداوند با نيكوكاران از كمال فضل اوست .\r\n\r\n[ آيهء ( 88 - 85 ) توضيح دربارهء اينكه هر چيز نابود شدنى است ، جز وجه خدا 
  ]\r\n( 85 )  ( إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ قُلْ رَبِّي أَعْلَمُ مَنْ جاءَ بِالْهُدى وَ مَنْ هُوَ فِي ضَلالٍ مُبِينٍ )  : ( آنكس كه قرآن را بر تو واجب ساخت تو را به مكّه باز مىگرداند ، بگو پروردگار من بهتر مىداند كه چه كسى هدايت آورده و چه كسى در گمراهى آشكار است )\r\n( معاد ) يعنى محل عود و رجوع كه بعضى مفسرّان « 1 » آن را به مكّه تفسير كرده‌اند و بعضى ديگر آن را مرگ « 2 » و يا حشر « 3 » دانسته‌اند و بعضى « 4 » آن را مقام محمود شفاعت كبرى ناميده‌اند و بعضى آن را بهشت « 5 » يا بيت المقدس « 6 » گفته‌اند و يا هر امر محبوبى كه دلخواه پيامبر صلّى اللّه عليه و إله و سلم باشد « 7 » .\r\nامّا به دلالت التزامى از نقل داستان موسى و وعدهء جميل به مؤمنان استفاده مىشود كه مراد از اين آيه ، همان وعدهء جميل نصرت بر مشركان و فتح مكّه است ، يعنى مىفرمايد : همانا آن خدايى كه قرآن را بر تو واجب كرده تا آن را بر مردم بخوانى و ابلاغ كنى و دستورات آن را به كار ببندى به زودى تو را به آن محلّى برمىگرداند كه در آنجا معادت شود ، يعنى شهر مكّه كه قبلا رسولخدا صلّى اللّه عليه و إله و سلم در آنجا بود ولى در اثر آزار و اذيّت مشركان مجبور به هجرت از آنجا شد ولى حالا كه پايه‌هاى دينش محكم شده به قدرت خدا به مكّه باز خواهد گشت و بنيان شرك را ويران مىسازد و مؤمنان وارث آن سرزمين مىشوند ، در حالى كه با ذلّت و خوارى مجبور به ترك آنجا شده بودند و اين بازگشت به مكّه قابل قياس با بودن قبلى پيامبر صلّى اللّه عليه و إله و سلم در مكّه نيست به همين دليل هم ( معاد ) را نكره آورده تا بر عظمت اين عود اشاره كند و خداوند كريم همچنانكه قوم موسى را از شدّت و محنت به در آورد و آنان را وارث فرعونيان نمود قادر است تا\r\n\r\n\r\n","description":"","footnote":"\r\n( 1 ) . تفسير مجمع البيان ، ج 7 .\r\n( 2 ، 3 ، 4 ، 5 ، 6 ) . تفسير روح المعانى ، ج 20 .\r\n( 7 ) . تفسير لاهيجى ، ج 3 .\r\n","page_name":" 560 ","page_number":560},
  {"content":"\r\n\r\nمؤمنان را نيز بر مشركان فاتح و غالب گرداند .\r\nو در ادامه خطاب به رسولخدا مىفرمايد : اى محمد صلّى اللّه عليه و إله و سلم به مشركان و سردمداران كفر و شرك از قوم خودت كه تو را تكذيب كردند و نسبت سحر دادند ، همان سخنى را بگو كه موسى عليه السّلام خطاب به فرعون گفت كه ، همانا پروردگار من بهتر مىداند كه چه كسى هدايت آورده و چه كسى در گمراهى آشكار است . يعنى من كه فرستادهء خدا هستم از جانب او هدايت و سعادت آورده‌ام و شما مشركان در گمراهى آشكار هستيد كه اين هدايت را نمىپذيريد و انكار مىكنيد .\r\n( 86 )  ( وَ ما كُنْتَ تَرْجُوا أَنْ يُلْقى إِلَيْكَ الْكِتابُ إِلَّا رَحْمَةً مِنْ رَبِّكَ فَلا تَكُونَنَّ ظَهِيراً لِلْكافِرِينَ )  : ( و تو هيچ اميدى نداشتى كه اين كتاب بسويت نازل شود ، مگر مرحمتى از جانب پروردگارت ، پس اكنون هرگز پشتيبان كافران مباش )\r\nمىفرمايد نزول كتاب قرآن بر تو ، يك امر عادّى مانند ساير حوادث عادى نيست ، كه كسى قبلا انتظار آن را داشته باشد ، بلكه مرحمتى خاصّه از ناحيه خداى تعالى است كه ما فوق انتظارت بود پس بر تو واجب است در برابر اين نعمت و گسترش اين دين حق و رسيدن آن به نهايت مطلوبش هرگز كفار را يارى و اطاعت نكنى و از آنها بيزارى بجوئى همچنانكه موسى عليه السّلام نيز فرمود :  ( رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ )  « 1 » پروردگارا به جهت اين نعمتى كه به من ارزانى داشتى ، هرگز پشتيبان مجرمان نمىشوم )\r\n( 87 )  ( وَ لا يَصُدُّنَّكَ عَنْ آياتِ اللَّهِ بَعْدَ إِذْ أُنْزِلَتْ إِلَيْكَ وَ ادْعُ إِلى رَبِّكَ وَ لا تَكُونَنَّ مِنَ الْمُشْرِكِينَ )  : ( و كفّار تو را از آيات خدا باز ندارند ، بعد از آنكه بسويت نازل شد و به سوى پروردگارت دعوت كن و هرگز از مشركين مباش )\r\nدر اين آيه رسولخدا را نهى مىكند از اينكه بواسطهء كفّار از آيات خدا كه به سويش نازل شده ، روى بگرداند و در واقع نهى متوجه مردم و كفّار است كه نبايد رسولخدا را از تبليغ آيات مانع شوند يا بخواهند او را از مأموريت خود منصرف كنند ، بلكه پيامبر صلّى اللّه عليه و إله و سلم بايد بدون توجه به كار شكنى آنان رسالت خود را ابلاغ كند و مردم را بسوى\r\n\r\n\r\n","description":"","footnote":"\r\n( 1 ) . سورهء قصص ، آيهء 17 .\r\n","page_name":" 561 ","page_number":561},
  {"content":"\r\n\r\nپروردگارش دعوت نمايد و به گفته‌هاى مشركان كه كتاب و آيات خدا را از مقولهء سحر و شعر خرافات و كهانت مىنامند ، توجّه نداشته باشد ، چون مدبّر امر او خداست و هرگز نبايد پيامبر صلّى اللّه عليه و إله و سلم غير از خداى واحد خداى ديگرى را بپرستد و از گروه مشركان باشد .\r\n( 88 )  ( وَ لا تَدْعُ مَعَ اللَّهِ إِلهاً آخَرَ لا إِلهَ إِلَّا هُوَ كُلُّ شَيْءٍ هالِكٌ إِلَّا وَجْهَهُ لَهُ الْحُكْمُ وَ إِلَيْهِ تُرْجَعُونَ )  : ( و با خداى واحد معبود ديگرى مخوان كه جز او معبودى نيست ، همه چيز هلاك‌پذير است ، مگر ذات پاك او ، حكم خاصّ اوست و به سوى او برمىگرديد )\r\nمىفرمايد : همچون مشركان با خداى واحد خداى ديگرى مخوان ، چون غير از او هيچ معبودى نيست و اين كلام ، كلمه اخلاص عبوديّت است .\r\nدر ادامه مىفرمايد : هر چيزى ، يعنى هر موجودى - چون وجود از نظر مصداق مساوق « 1 » با شيئيّت است - باطل و معدوم شدنى است يعنى همه موجودات با نظر به ذاتشان باطل و معدوم هستند و هيچ حقيقتى ندارند جز آنچه از ناحيهء خداى متعال به آنها افاضه شود .\r\nپس همه چيز نابود شدنيست جز وجه خداى متعال ، وجه خدا چيزى است كه با آن براى خلقش نمودار است و خلقش بوسيله آن متوجّه درگاه او مىشوند ، كه همان صفات كريمهء او و آيات دالهء بر او مىباشند كه همه آنها با ثبوت ذات مقدّس او ثابتند ، شايد هم مراد از ( وجه ) « 2 » ذات هر چيز باشد در اين صورت معناى آيه شريفه اين است كه ، غير از خداى متعال هر موجودى كه تصوّر شود ممكن است و ممكن با نظر به ذات خودش معدوم و هالك است ، تنها موجودى كه فى ذاته راهى بر بطلان و هلاكت در او نيست ، ذات خداست كه واجب الوجود است و يا هر چه كه منتسب به او باشد ، لذا اينكه گفتيم هيچ معبودى جز خدا نيست بدليل آنست كه معبود بايد تدبير عالم را بدست داشته باشد\r\n\r\n\r\n","description":"","footnote":"\r\n( 1 ) . مساوق بودن يعنى برابر بودن از نظر مصداق خارجى . ( مترجم )\r\n( 2 ) . وجه به حساب ابجد ، چهارده مىشود لذا وجه خداى تعالى چهارده معصومند به دليل متن زيارت جامعه كبيره .\r\nو البته چهارده معصوم مصداق اكمل و اتمّ وجه اللّه هستند نه آنكه معناى وجه اللّه منحصر در ايشان باشد . ( مصحح )\r\n","page_name":" 562 ","page_number":562},
  {"content":"\r\n\r\nو تدبير از ايجاد جدايىپذير نيست لذا او تنها معبود و موجود به حق است و غير او باطل است و حكم از آن اوست يعنى قضاى نافذ خداوند در عالم جارى است و تدبير همه موجودات بدست اوست و هيچ موجودى نمىتواند حكم او را تغيير دهد يا مانع شود و در نهايت هم همه موجودات بسوى او بازگردانده مىشوند پس ايجاد و تدبير در عالم هستى به او منتهى مىگردد و او تنها معبود و إله در نظام كون است .\r\n\r\n","description":"","footnote":"","page_name":" 563 ","page_number":563},
  {"content":"\r\n\r\n\r\nسورهء عنكبوت\r\nبسم اللّه الرّحمن الرّحيم\r\nغرض سوره : اظهار نمودن اينكه آنچه خداوند از ايمان مردم اراده نموده ، صرف ايمان زبانى نيست ، بلكه حقيقت ايمان است كه تندباد ناملايمات هم نمىتواند آن را دگرگون سازد .\r\n\r\n[ آيهء ( 13 - 1 ) بيان سنّت الهى در امتحان و آزمايش امّتها و امر به نيكى به والدين و نهى از پيروى ايشان در شرك ورزيدن به خدا 
  ]\r\n( 1 )   ( الم )   : ( الف - لام - ميم ) از حروف مقطعه است كه گفتيم سوره‌هايى كه با حروف مقطعه مشابه آغاز مىشوند ، معانى مشابهى دارند و شايد ( الم ) كنايه و رمزى باشد از عبارت ( انا اللّه الملك ، من خداى مالك هستم ) .\r\n( 2 )  ( أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ )  : ( آيا مردم پنداشتند همين كه بگويند ايمان آورديم ، رها مىشوند و مورد آزمايش قرار نمىگيرند ؟ )\r\nيعنى آيا مردم خيال كرده‌اند كه به مجرّد اينكه ادّعاى ايمان كنند ، متعرّضشان نمىشوند و با بلاها و مصائب آزمايش نمىگردند تا صدق و كذب ادّعايشان آشكار شود و به ثبوت برسد ؟\r\n( 3 )  ( وَ لَقَدْ فَتَنَّا الَّذِينَ مِنْ قَبْلِهِمْ فَلَيَعْلَمَنَّ اللَّهُ الَّذِينَ صَدَقُوا وَ لَيَعْلَمَنَّ الْكاذِبِينَ )  :\r\n( و به تحقيق ما كسانى را كه قبل از ايشان بودند آزموديم ، بايد خداوند راستگويان را معلوم كند و دروغگويان را مشخص سازد )\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nپس آزمايش و امتحان سنّت جارى پروردگار است كه در امّتهاى قبلى نيز جريان يافته تا آثار صدق و كذب آنان به وسيلهء آزمايش ، در مقام عمل ظاهر شود و لازمهء اين امر آنست كه آنهايى كه در ايمان خود راستگو هستند در اثر آزمايش ايمانشان پا برجاتر شود و دروغگويانى كه ادّعاى ايمان مىكنند در اثر ابتلائات ، همان ادّعايشان هم باطل گردد .\r\nچون آن ثواب و سعادتى را كه وعده داده‌اند كه بر ايمان مترتّب مىشود فقط به ايمان حقيقى تعلّق مىگيرد ، ايمانى كه صاحب آن در شدايد صبر مىكند و در برابر دستورات و اوامر الهى نيز صابر است و آنها را به انجام مىرساند و در برابر معاصى نيز خويشتندارى نموده و از آنها چشم مىپوشد .\r\nلذا مراد از دانستن خدا ، ظاهر نشدن آثار ايمان واقعى و ادّعايى است و شايد هم مراد ، علم فعلى خدا باشد كه همان نفس واقعيّت خارجى است و گرنه علم ذاتى او احتياجى به امتحان ندارد .\r\n( 4 )  ( أَمْ حَسِبَ الَّذِينَ يَعْمَلُونَ السَّيِّئاتِ أَنْ يَسْبِقُونا ساءَ ما يَحْكُمُونَ )  : ( بلكه آنان كه عمل زشت مىكنند پنداشته‌اند كه از ما پيشى گرفته‌اند ، چه بد حكمى مىكنند )\r\nيعنى ، بلكه مشركينى كه مؤمنين را آزار مىدادند و آنان را از ايمان منع مىكردند پنداشته‌اند كه با آزار و شكنجهء مؤمنان مىتوانند از ما سبقت گيرند و ما را به عجز درآورند ؟ و حال اينكه همين پندار غلط مكريست كه خداوند با ايشان نموده و آنها را از نعمت هدايت و سعادت محروم كرده و علّت اين اضلال الهى هم اعمال پليد و خبثيى است كه آنها انجام مىدهند و استعداد هدايت را در خود نابود كرده‌اند .\r\n( 5 )  ( مَنْ كانَ يَرْجُوا لِقاءَ اللَّهِ فَإِنَّ أَجَلَ اللَّهِ لَآتٍ وَ هُوَ السَّمِيعُ الْعَلِيمُ )  : ( كسى كه اميد ديدار خدا را دارد ، بداند كه اجل خدا رسيدنى است و او شنوا و داناست )\r\n( 6 )  ( وَ مَنْ جاهَدَ فَإِنَّما يُجاهِدُ لِنَفْسِهِ إِنَّ اللَّهَ لَغَنِيٌّ عَنِ الْعالَمِينَ )  : ( و هر كس جهاد كند ، به نفع خود جهاد كرده ، همانا خداوند از همهء جهانيان بىنياز است )\r\nاين آيه پس از سرزنش مؤمنان به جهت سهل‌انگارى در امر ايمان و سرزنش مشركان\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nبه جهت آزار و اذيّت مؤمنان اكنون حقيقت مطلب را بيان كرده و مىفرمايد : هر كس به خدا ايمان آورد و به بازگشت بسوى خدا اميدوار باشد و به لقاء او چشم اميد دوخته ، بايد بداند كه سرانجام روز ديدار او خواهد رسيد يعنى روز قيامت كه غايتى است كه خداوند آن را براى لقاء خود معيّن فرموده بدون هيچ شكّى آمدنى است ، و نيز بايد بداند كه خداوند گفته‌هاى او را مىشنود و نسبت به اعمال و احوالش داناست پس بايد ايمانى حقيقى كسب كند و ايمان زبانى شايستهء او نيست بلكه بايد ايمانى بياورد كه از قلب او نشأت گرفته و هيچ فتنه و بلايى نتواند آن را سست كند و بايد كه در راه خدا حقيقتا جهاد كند و بداند كه ثمره ايمان و جهادش فقط عايد خود او مىشود و خدا هيچ احتياجى به او و ايمانش ندارد .\r\nپس هر قدر انسان در راه خدا كوشش كند و نهايت جدّ و جهد خود را صرف نمايد نفع آن عايد خودش مىگردد چون نهايت خير در دنيا و آخرت در جهاد در راه خداست و گرنه خداوند از همه جهانيان بىنياز و مستغنى است ، پس بر انسانهاى مؤمن واجب است كه مراقب ايمان خود باشند و در برابر ناملايمات صبر پيشه كنند .\r\n( 7 )  ( وَ الَّذِينَ آمَنُوا وَ عَمِلُوا الصَّالِحاتِ لَنُكَفِّرَنَّ عَنْهُمْ سَيِّئاتِهِمْ وَ لَنَجْزِيَنَّهُمْ أَحْسَنَ الَّذِي كانُوا يَعْمَلُونَ )  : ( و كسانى كه ايمان آورده و اعمال شايسته انجام دهند ما گناهان ايشان را از آنها محو مىكنيم و هر آينه آنها را به بهتر از آنچه كرده‌اند پاداش مىدهيم )\r\nلذا عاقبت ايمان واقعى اين است كه انسان داراى كمالات و پاداشهائى مىشود كه برتر از عمل اوست ، و ايمان واقعى و لوازم آن خود فضلى از ناحيهء خداست و بايد دانست كه ايمان و عمل صالح همان جهاد است كه در آيهء قبلى ذكر شد و مراد از ( تكفير سئيّات ) عفو از گناهان است يعنى پوشاندن و محو آنها و اينكه فرمود : خداوند ايشان را به بهتر از آنچه مىكرده‌اند جزا مىدهد ، يعنى آنقدر درجهء ايشان را بالا مىبرد كه مناسب با بهترين اعمال آنها باشد ، و يا در هنگام حسابرسى اعمال ايشان خرده‌گيرى نمىكند و جهات عيب و نقصى را كه در آنهاست به حساب نمىآورد .\r\n( 8 )  ( وَ وَصَّيْنَا الْإِنْسانَ بِوالِدَيْهِ حُسْناً وَ إِنْ جاهَداكَ لِتُشْرِكَ بِي ما لَيْسَ لَكَ بِهِ عِلْمٌ \r\n\r\n","description":"","footnote":"","page_name":" 566 ","page_number":566},
  {"content":"\r\n\r\n فَلا تُطِعْهُما إِلَيَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ )  : ( و به انسان سفارش كرديم كه به پدر و مادرش احسان نمايد و اگر به تو اصرار ورزيدند كه چيزى را كه به آن علمى ندارى شريك من سازى ، اطاعتشان مكن ، بازگشت همه شما بسوى من است و آنگاه شما را از آنچه مىكرديد آگاه مىكنم )\r\nمىفرمايد : ما به انسانها در خصوص پدر و مادرشان عهد خوبى كرديم و دستور داديم كه به آنان احسان كنند ولى اگر كوشش كردند كه به من شرك بورزيد ، از آنها اطاعت نكنيد ، چون اين اطاعت پيروى از امريست كه علمى به آن نداريد و عين افتراست . و سرانجام همه شما بسوى من باز مىگرديد و من به شما مىفهمانم كه اعمالتان از قبيل بت‌پرستى و شرك به خداى سبحان چه معنايى داشت ؟\r\n( 9 )  ( وَ الَّذِينَ آمَنُوا وَ عَمِلُوا الصَّالِحاتِ لَنُدْخِلَنَّهُمْ فِي الصَّالِحِينَ )  : ( و كسانى كه ايمان آورده و عمل شايسته كنند ما يقينا آنها را در زمرهء شايستگان وارد مىكنيم )\r\nمعناى آيه واضح است امّا با توجّه به آيهء قبلى احتمالا مىخواهد كسانى را كه گرفتار پدر و مادر مشرك هستند امّا به اصرار آنها زير بار شرك نرفته‌اند ، دلخوشى و وعدهء جميل دهد و بگويد اگر به جهت اين نافرمانى ، پدر و مادر شما را ترك كردند و آنها را به خاطر خدا از دست داديد نگران نباشيد ، ما در برابر اين فقدان ، بهتر از آن را به شما مىدهيم و در برابر ايمان و عمل صالحتان شما را در گروه صالحين وارد مىكنيم كه در بهشت الهى متنعّم هستند .\r\n( 10 )  ( وَ مِنَ النَّاسِ مَنْ يَقُولُ آمَنَّا بِاللَّهِ فَإِذا أُوذِيَ فِي اللَّهِ جَعَلَ فِتْنَةَ النَّاسِ كَعَذابِ اللَّهِ وَ لَئِنْ جاءَ نَصْرٌ مِنْ رَبِّكَ لَيَقُولُنَّ إِنَّا كُنَّا مَعَكُمْ أَ وَ لَيْسَ اللَّهُ بِأَعْلَمَ بِما فِي صُدُورِ الْعالَمِينَ )  : ( و بعضى از مردم كسانى هستند كه مىگويند : به خدا ايمان آورديم ولى همين كه در راه خدا اذيّت و آزار مىبينند ، عذاب مردم را برابر با عذاب الهى قرار مىدهند و وقتى از طرف پروردگارت پيروزى و نصرتى برسد مىگويند : ما هم با شما بوديم ، آيا خداوند به آنچه در سينهء عالميان پنهان است داناتر نيست ؟ )\r\nيعنى بعضى از مردم كه ايمان عاريتى دارند و خدا را با بعضى شرايط عبادت مىكنند\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nوقتى عافيت و سلامتى باشد به ايمان خود پايبندند ، ولى وقتى پاى آزار و شكنجه به ميان آيد ، دست از ايمان برمىدارند .\r\nو شكنجه و آزار مردم مشرك را هم سنگ و معادل عذاب خدا قرار مىدهند و به جهت گريز از عذاب و شكنجه مردم ، ايمان را رها كرده و بسوى شرك مىروند با اينكه عذاب مشركان اندك و محدود است امّا عذاب الهى كه در نتيجهء شرك به آنان خواهد رسيد ، بزرگ و دائمى است و هلاكت ابدى بدنبال دارد .\r\nو اين مؤمنان دروغين اگر از ناحيهء خداوند گشايش و راه نجاتى براى شما مؤمنان واقعى برسد و بعد از شدّت و گرفتارى كه از كفّار مىديديد به آزادى و فرجى برسيد ، اين مؤمنان مدّعى مىگويند : ما هم با شمائيم ، يعنى ما هم از اين گشايش سهمى داريم . و خداوند در ردّ دعوى آنها به نحو استفهام انكارى مىفرمايد : آيا شما پنداشته‌ايد كه به صرف ادّعاى ايمان مىتوانيد خدا را فريب دهيد ؟ نه چنين نيست بلكه خدا به آنچه در دلهاى مردم مىگذرد آگاه است و مىداند كه دلهاى شما خالى از ايمان است .\r\n( 11 )  ( وَ لَيَعْلَمَنَّ اللَّهُ الَّذِينَ آمَنُوا وَ لَيَعْلَمَنَّ الْمُنافِقِينَ )  : ( بايد خدا كسانى را كه ايمان آورده‌اند مشخّص سازد و آنهايى را كه دوروئى نمودند آشكار نمايد )\r\nيعنى خداوند بوسيلهء امتحان ميان مؤمنان واقعى و منافقان جدايى خواهد انداخت و آنها را از يكديگر متمايز خواهد كرد .\r\nچون منافقان ايمانشان مقيّد بود به عدم دردسر و گرفتارى ولى سنّت الهى مبنى بر امتحان و آزمايش سرانجام آنها را رسوا كرد چون هيچ چيز نمىتواند مانع از اين سنّت شود .\r\nو مراد از دانستن خدا در اينجا همان علم فعلى و وجود عينى وقايع است و گرنه در مرحلهء علم ذاتى هيچ امرى از خداوند تعالى مستور نيست تا بواسطهء امتحان آشكار شود .\r\n( 12 )  ( وَ قالَ الَّذِينَ كَفَرُوا لِلَّذِينَ آمَنُوا اتَّبِعُوا سَبِيلَنا وَ لْنَحْمِلْ خَطاياكُمْ وَ ما هُمْ بِحامِلِينَ مِنْ خَطاياهُمْ مِنْ شَيْءٍ إِنَّهُمْ لَكاذِبُونَ )  : ( و كسانى كه كفر ورزيدند به كسانى كه ايمان آوردند ، گفتند : از راه ما پيروى كنيد ، ما خطاى شما را به گردن مىگيريم ، با اينكه\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nهيچ يك از خطاهاى خود را نمىتوانند حمل كنند و يقينا دروغ مىگويند )\r\nمراد از ( الذين كفروا ) مشركان مكّه هستند كه ابتداء به اسلام كافر شدند . و مراد از ( الذين آمنوا ) مؤمنان صدر اسلام هستند .\r\nظاهرا كفار مكه به منظور دلجويى از مؤمنان به آنان گفته‌اند ، اگر شما به راه شرك باز گرديد و از ما پيروى كنيد اگر هم خطايى متوجّه شما شود ما اين خطا را به گردن مىگيريم و گناه شما به گردن ما !\r\nدر حالى كه اين سخن آنها باطل است چون اگر پيروى از شرك خطا باشد ، اين خطا نزد خدا محفوظ بوده و روزى به صاحبش باز مىگردد ، و انتقال آن از عهده مرتكب آن به عهدهء ديگرى محتاج به اذن خداست و او هرگز چنين اذنى نداده بلكه صريحا مىفرمايد : آنها نمىتوانند هيچ يك از خطاهاى ايشان را به گردن بگيرند و براستى در اين ادّعايشان دروغگو هستند همچنانكه مىفرمايد :  ( وَ لا تَزِرُ وازِرَةٌ وِزْرَ أُخْرى )  « 1 » هيچ حاملى نمىتواند بار ديگرى را به دوش بكشد )\r\n( 13 )  ( وَ لَيَحْمِلُنَّ أَثْقالَهُمْ وَ أَثْقالًا مَعَ أَثْقالِهِمْ وَ لَيُسْئَلُنَّ يَوْمَ الْقِيامَةِ عَمَّا كانُوا يَفْتَرُونَ )  : ( و بايد كه بارهاى خود را با وزر و سنگينى بار ديگران تحمل كنند و روز قيامت يقينا از افتراهايى كه زده‌اند بازخواست خواهند شد )\r\nيعنى كفّار نمىتوانند عين خطاهاى مؤمنان را حمل كنند ، چون خطاهاى هر كس به عهدهء خود اوست ، امّا آنها خطاهاى خود را باضافهء همانقدر وزر و و بال مؤمنينى كه بدست آنها كافر شده‌اند ، دارند ، حمل خواهند كرد ، بدون اينكه چيزى از سنگينى بار گناه آن مؤمنان از دين برگشته ، كم شود و از آنجا كه آنها به اختيار خود دست از ايمان برداشته‌اند چيزى از وزر و سنگينى گناهاشان كم نمىشود ، ولى به جهت آنكه كفّار خودشان گمراه بوده‌اند و موجب گمراهى عدّه‌اى از مؤمنان نيز گشته‌اند ، بايد وزر خطاهاى آنها را همراه با خطاياى خود حمل كنند « 2 » و دو عذاب خواهند ديد يكى به\r\n\r\n\r\n","description":"","footnote":"\r\n( 1 ) . سورهء انعام ، آيهء 164 .\r\n( 2 ) . همچنانكه در سورهء نمل ، آيهء 25 ؛ مىفرمايد : بايد در قيامت همه بارهاى خود و بعضى از\r\n","page_name":" 569 ","page_number":569},
  {"content":"\r\n\r\nجهت گمراهى و ديگرى به جهت گمراه ساختن .\r\nو چون شرك ورزيدن ايشان افتراء به خداى سبحان است و همينطور ادّعايى كه كردند كه ما مىتوانيم بار گناه شما را به دوش بكشيم و خدا به ما چنين اجازه‌اى داده ، نيز افتراء محض است ، لذا در قيامت از بابت اين افترائات مؤاخذه و بازخواست مىشوند .\r\n\r\n[ آيهء ( 40 - 14 ) آيات دربارهء آزمايش الهى دربارهء قوم ابراهيم ، قوم شعيب ، قوم عاد ، قوم ثمود و قوم لوط و نهايت اسف بار آنها به جهت تكذيب پيامبران 
  ]\r\n( 14 )  ( وَ لَقَدْ أَرْسَلْنا نُوحاً إِلى قَوْمِهِ فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً فَأَخَذَهُمُ الطُّوفانُ وَ هُمْ ظالِمُونَ )  : ( و به تحقيق نوح را بسوى قومش فرستاديم و او در ميان ايشان حدود هزار سال بجز پنجاه سال درنگ نمود ، و سرانجام طوفان آنها را در حالى كه ستمگر بودند فرا گرفت )\r\n( طوفان ) به معناى آب و يا باد فراوانى است كه در اطراف زمين مىگردد .\r\nظاهرا مدّت دعوت نوح يعنى فاصله بين بعثت او تا وقوع طوفان 950 سال بوده است نه مدّت عمر او ، به هر جهت مىفرمايد : ما نوح را به سوى قومش گسيل نموديم تا آنها را به جانب توحيد دعوت كند و او 950 سال در ميان آنها درنگ نمود و به ابلاغ رسالت خود اشتغال داشت ليكن جز عده كمى از ايشان به او ايمان نياوردند و زمانيكه آن حضرت از ايمان آوردن سايرين مأيوس شد از خداوند برايشان طلب عذاب كرد و در نتيجه طوفانى عالمگير آنها را فرا گرفت و غرق كرد چون آنها با برگزيدن معبودهاى غير خدا عملى ستمگرانه انجام مىدادند و شرك به خدا از بزرگترين ستمهاست .\r\n( 15 )  ( فَأَنْجَيْناهُ وَ أَصْحابَ السَّفِينَةِ وَ جَعَلْناها آيَةً لِلْعالَمِينَ )  : ( پس او و سرنشينان كشتى را نجات داده و آن را نشانه‌اى براى جهانيان قرار داديم )\r\nيعنى ما نوح و خانواده و يارانش را كه به وى ايمان آورده و از ستمكاران نبودند نجات داديم و اين واقعهء نجات ايشان را آيت و نشانه‌اى براى جماعاتى كه پس از ايشان در قرون مختلف زندگى كردند ، قرار داديم .\r\n( 16 )  ( وَ إِبْراهِيمَ إِذْ قالَ لِقَوْمِهِ اعْبُدُوا اللَّهَ وَ اتَّقُوهُ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ )  : ( و ابراهيم را آن زمان كه به قومش گفت : خدا را بپرستيد و از او پروا كنيد ، اين\r\n\r\n\r\n","description":"","footnote":"\r\nبار گناهان كسانى را كه بدون علم و دليل گمراه كردند ، بدوش بكشند .\r\n","page_name":" 570 ","page_number":570},
  {"content":"\r\n\r\nبراى شما بهتر است ، اگر مىدانستيد )\r\nاين آيه عطف بر كلمه ( نوحا ) در آيهء 14 مىباشد يعنى ما ابراهيم را هم بسوى قومش فرستاديم و او آنان را به پرستش خداى يگانه دعوت كرده و آنها را امر به تقوى و ترس از عذاب الهى نمود ، تا شايد متلّبس به لباس عبوديّت و بندگى شوند و در ادامه خطاب به آنها فرمود : اين امر يعنى پرستش خداى واحدى كه خلق و تدبير بدست اوست براى شما بهتر است از پرستش بتها و جمادات بىشعور ، البته اگر اهل علم و تعقّل باشيد .\r\n( 17 )  ( إِنَّما تَعْبُدُونَ مِنْ دُونِ اللَّهِ أَوْثاناً وَ تَخْلُقُونَ إِفْكاً إِنَّ الَّذِينَ تَعْبُدُونَ مِنْ دُونِ اللَّهِ لا يَمْلِكُونَ لَكُمْ رِزْقاً فَابْتَغُوا عِنْدَ اللَّهِ الرِّزْقَ وَ اعْبُدُوهُ وَ اشْكُرُوا لَهُ إِلَيْهِ تُرْجَعُونَ )  : ( شما به جاى خدا بتهايى را مىپرستيد و تهمتها مىزنيد با اينكه آنهايى كه به غير خدا پرستششان مىكنيد مالك هيچ رزقى براى شما نيستند ، پس رزق را از نزد خدا بطلبيد و او را عبادت نموده و شكر گزاريد كه به سوى او باز مىگرديد )\r\nمىفرمايد شما به غير خدا نمىپرستيد به جز بتهايى را كه هيچ حقيقتى ندارند و از خود دروغى ساخته‌ايد ، اين بتها كه شما آنها را عبادت مىكنيد تا شايد از شما راضى شوند و به صورت مجسمهء مقربين درگاه خدا شامل ملائكه يا جن مىباشند ، مالك هيچ رزقى براى شما نيستند و آن كس كه مالك رزق شماست خداى يكتاست كه شما را آفريده و روزى شما را مقدّر نموده ، پس رزق را از او بخواهيد چون او مالك رزق است و او را عبادت كنيد و از عبادت بتها منصرف شويد و خدا را شكر گزاريد كه به شما روزى داده و به انواع نعمتها بهره‌مندتان نموده ، چون شكر منعم در برابر انعام او واجب است . و از آنجا كه در نهايت بسوى خداى واحد رجوع مىكنيد و او از شما محاسبه مىكند پس واجب است كه او را عبادت كنيد و شكر او را به جا آوريد ، نه آنكه فقط براى درخواست رزق او را بخوانيد و شكر گزاريد چون رزق اگر چه كه بدست خداست امّا اسبابى طبيعى دارد و خداوند در دنيا كافران را به جهت كفرشان از رزق محروم نمىكند پس تنها ملاك عبادت مسأله رجوع به سوى خدا سبحان و سعادت حيات اخروى است .\r\n\r\n","description":"","footnote":"","page_name":" 571 ","page_number":571},
  {"content":"\r\n\r\n( 18 )  ( وَ إِنْ تُكَذِّبُوا فَقَدْ كَذَّبَ أُمَمٌ مِنْ قَبْلِكُمْ وَ ما عَلَى الرَّسُولِ إِلَّا الْبَلاغُ الْمُبِينُ )  :\r\n( و اگر تكذيب كنيد ، همانا امّتهاى قبل از شما نيز تكذيب نمودند و غير از ابلاغى آشكار چيزى بر عهدهء پيامبر نيست )\r\nظاهرا ادامهء كلام ابراهيم عليه السّلام است ولى بعضى « 1 » مفسران گفته‌اند اين سخن كلام خدا و خطاب به مشركين قريش مىباشد امّا اين معنا به نظر بعيد مىآيد . به هر حال حضرت ابراهيم عليه السّلام خطاب به قومش مىگويد : اگر شما دعوت الهى را تكذيب كنيد ، اين امر نوظهورى نيست بلكه اين عمل هم مانند سنّت جارى در همهء امتهاى مشرك گذشته است ، كه تكذيبشان هيچ نفعى برايشان نداشت و در نهايت عذاب الهى آنها را در برگرفت و غير از خدا هيچ ولى و ياورى نداشتند و به هر جهت در اين ميان هيچ وظيفه‌اى متوجّه من نيست ، چون من رسول هستم و جز ابلاغ رسالت هيچ مسؤليّتى ندارم .\r\n( 19 )  ( أَ وَ لَمْ يَرَوْا كَيْفَ يُبْدِئُ اللَّهُ الْخَلْقَ ثُمَّ يُعِيدُهُ إِنَّ ذلِكَ عَلَى اللَّهِ يَسِيرٌ )  : ( آيا نمىبينند كه خدا خلقت را آغاز نموده و سپس آن را اعاده مىكند و اين امر اعاده براى خدا آسان است )\r\nاين آيه و پنج آيه بعدى بر مسأله معاد اقامهء حجّت نموده ، چون عمده‌ترين دليل در تكذيب رسل ، انكار معاد است .\r\nبه هر جهت خطاب به تكذيب كنندگان از همه امّت‌ها مىفرمايد : آيا به نظر علمى نظر نمىكنند و نمىبينند كه ايجاد و اعادهء موجودات چگونه به دست خداوند صورت مىگيرد و اين امور كه هر دو از مقولهء ( انشاء ما لم يكن ) هستند ( يعنى بوجود آوردن چيزى كه نيست ) براى خدا آسان است ؟ چون ابداء به معناى ايجاد از عدم و اعاده به معناى بوجود آوردن آنچه ظاهرا فانى شده مىباشد « 2 » . و خداوند كه قدرت مطلقه دارد ابداء و اعاده هر دو براى او آسان و يسير است .\r\n\r\n\r\n","description":"","footnote":"\r\n( 1 ) . تفسير روح المعانى .\r\n( 2 ) . اولين خلقت حق تعالى طينت اوليه در رحم مادر است كه به موجب روايات فناپذير نيست و در معاد از همان طينت اوليه مجددا خداوند ، خلق مىكند . ( مصحح )\r\n","page_name":" 572 ","page_number":572},
  {"content":"\r\n\r\n( 20 )  ( قُلْ سِيرُوا فِي الْأَرْضِ فَانْظُرُوا كَيْفَ بَدَأَ الْخَلْقَ ثُمَّ اللَّهُ يُنْشِئُ النَّشْأَةَ الْآخِرَةَ إِنَّ اللَّهَ عَلى كُلِّ شَيْءٍ قَدِيرٌ )  : ( بگو در زمين سفر كرده و نيك نظر كنيد كه چگونه خدا خلق را آفريده ، سپس به همين‌گونه نشأه آخرت را پديد مىآورد همانا خدا بر هر امرى قادر است )\r\nاين آيه و سه آيهء بعد ، به رسولخدا صلّى اللّه عليه و إله و سلم دستور مىدهد كه مشركين را مخاطب قرار دهد و حجّت را عليه آنان تمام كند و به آنها دستور مىدهد تا در زمين سير كنند و بفهمند كه كيفيّت آغاز خلقت با همه تفاوتها و اختلافاتى كه در موجودات وجود دارد ، چگونه بوده و خداوند چگونه بدون الگو و نقشهء قبلى آن را آفريده است ، پس قدرت او حد و حدودى ندارد و به همين دليل قادر است كه نشأة آخرت را هم مانند نشأة دنيا خلق كند و اين امر بر او دشوار نيست .\r\nهمچنانكه در سورهء واقعه مىفرمايد  ( وَ لَقَدْ عَلِمْتُمُ النَّشْأَةَ الْأُولى فَلَوْ لا تَذَكَّرُونَ  « 1 » و به تحقيق شما نشأت دنيا را مىشناسيد ، پس چرا متذكّر نمىشويد ؟ )\r\n( 21 )  ( يُعَذِّبُ مَنْ يَشاءُ وَ يَرْحَمُ مَنْ يَشاءُ وَ إِلَيْهِ تُقْلَبُونَ )  : ( هر كس را بخواهد عذاب مىكند و هر كس را بخواهد مورد رحمت قرار مىدهد و همه به سوى او باز گردانده مىشويد )\r\nدر ادامه مىفرمايد عالم آخرت ، جهانى است كه خدا در آن هر كس را بخواهد عذاب مىكند ( البته به دليل جرمهايشان ) و نيز هر كس را بخواهد رحم مىنمايد ( البته به جهت صلاحيّت و بىگناهيشان ) و در آنجا به سوى او برمىگرديد و جز او كسى دربارهء شما حكم نمىكند .\r\n( 22 )  ( وَ ما أَنْتُمْ بِمُعْجِزِينَ فِي الْأَرْضِ وَ لا فِي السَّماءِ وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ )  : ( و شما نمىتوانيد نه در زمين و نه در آسمان خدا را به ستوه و عجز درآوريد و براى شما به غير خدا سرپرست و ياورى نيست )\r\nيعنى شما در آن نشأه هم مانند دنيا نمىتوانيد خدا را عاجز كرده و از تحت حكومت\r\n\r\n\r\n","description":"","footnote":"\r\n( 1 ) . سورهء واقعه ، آيهء 62 .\r\n","page_name":" 573 ","page_number":573},
  {"content":"\r\n\r\nو تسلّط او خارج شويد ، يا از عذاب او فرار كنيد و خود را از او مخفى نماييد ، چون او فرمانروا و عالم و قادر مطلق است و در آن روز غير خدا هيچ سرپرستى نخواهيد داشت كه عهده‌دار امورتان باشد و شما را از خدا بىنياز كند و هيچ ياورى هم نخواهيد داشت تا شما را بر عليه خداى سبحان يارى دهد .\r\n( 23 )  ( وَ الَّذِينَ كَفَرُوا بِآياتِ اللَّهِ وَ لِقائِهِ أُولئِكَ يَئِسُوا مِنْ رَحْمَتِي وَ أُولئِكَ لَهُمْ عَذابٌ أَلِيمٌ )  : ( و كسانى كه به آيات الهى و ديدار او كافر شدند ايشان از رحمت من نااميد هستند و عذابى دردناك برايشان مىباشد )\r\nدر اين جمله خطاب با رسولخدا صلّى اللّه عليه و إله و سلم است . مراد از ( آيات اللّه ) تمام ادله‌اى است كه بر وحدانيت خداى متعال و نبوّت رسولخدا صلّى اللّه عليه و إله و سلم و حقانيّت معاد دلالت دارد ، چه آيات آفاقى و چه معجزات نبوّت شامل خود قرآن كريم . و مراد از ( رحمت ) هر چيز مقابل عذاب ، شامل بهشت و رضوان الهى مىباشد .\r\nبه هر جهت مىفرمايد : كفّارى كه آيات خدا و مسأله معاد را منكر شدند ، ايشان از رحمت خدا و بهشت نااميد هستند و خداوند چنين حكم رانده كه كافران داخل بهشت نشوند و بواسطهء كفرشان برايشان عذابى دردناك خواهد بود .\r\n( 24 )  ( فَما كانَ جَوابَ قَوْمِهِ إِلَّا أَنْ قالُوا اقْتُلُوهُ أَوْ حَرِّقُوهُ فَأَنْجاهُ اللَّهُ مِنَ النَّارِ إِنَّ فِي ذلِكَ لَآياتٍ لِقَوْمٍ يُؤْمِنُونَ )  : ( و جواب قومش جز اين نبود كه گفتند : او را بكشيد يا بسوزانيد ، پس خدا او را از آتش نجات داد ، همانا در اين قضيه نشانه‌هايى براى گروهى كه ايمان مىآوردند وجود دارد )\r\nدر جواب دعوت ابراهيم عليه السّلام كه آنها را به يكتاپرستى فرا خواند ، قوم او گفتند : او را بكشيد يا بسوزانيد و به اين ترتيب بتهاى و آلههء خود را نصرت كنيد ، امّا تصميم نهايى آنها بر اين شد كه او را بسوزانند و خداوند به قدرت خود او را از آتش رهانيد و به نحو تكوينى به آتش فرمان داد تا بر ابراهيم سرد و ايمن شود و همانا در اين اتّفاقات و ماجرايى كه بر ابراهيم گذشت نشانه‌هايى بر صحّت رسالت او وجود دارد كه اهل ايمان آن را درمىيابند .\r\n\r\n","description":"","footnote":"","page_name":" 574 ","page_number":574},
  {"content":"\r\n\r\n( 25 )  ( وَ قالَ إِنَّمَا اتَّخَذْتُمْ مِنْ دُونِ اللَّهِ أَوْثاناً مَوَدَّةَ بَيْنِكُمْ فِي الْحَياةِ الدُّنْيا ثُمَّ يَوْمَ الْقِيامَةِ يَكْفُرُ بَعْضُكُمْ بِبَعْضٍ وَ يَلْعَنُ بَعْضُكُمْ بَعْضاً وَ مَأْواكُمُ النَّارُ وَ ما لَكُمْ مِنْ ناصِرِينَ )  : ( و ابراهيم گفت : به خاطر دوستى با يكديگر در زندگى دنيا به جاى خدا بتها را برگزيديد ولى در روز قيامت همين دوستى مبدّل به دشمنى مىشود و به يكديگر كفر مىورزيد و يكديگر را لعنت مىكنيد و منزلگاهتان آتش است و براى شما ياورانى نخواهند بود )\r\nچون مردم بر بت‌پرستى خود هيچ دليل موجّهى نداشتند غير از پيروى از گذشتگان و احترام و علاقه به سنّتهاى قومى ، لذا حضرت ابراهيم عليه السّلام مىفرمايد : بت‌پرستى شما هيچ دليلى ندارد مگر علاقه و پيوند قومى كه مىخواهيد به اين وسيله امر زندگى خود را اصلاح كنيد و براى رسيدن به اين متاع دنيوى قليل مرتكب شرك مىشويد كه از بزرگترين ظلمهاست امّا به زودى حقيقت اين عمل برايتان آشكار مىشود و و بال آن دامنگيرتان مىگردد و در نتيجه از يكديگر بيزارى مىجوييد و هر يك جرم را بر گردن ديگرى مىاندازيد و يكديگر را تكفير مىكنيد و تابعان از متبوعين خود اعلام برائت مىكنند « 1 » و هر گروه گروه ديگر را لعنت خواهند كرد « 2 » امّا سرانجام جايگاهتان آتش دوزخ است كه هلاكت ابدى را براى شما دربرخواهد داشت و در آنجا هيچ ياورى نداريد تا عذاب را از شما دفع كند و موّدت و همبستگى قومى به داد شما نخواهد رسيد .\r\n( 26 )  ( فَآمَنَ لَهُ لُوطٌ وَ قالَ إِنِّي مُهاجِرٌ إِلى رَبِّي إِنَّهُ هُوَ الْعَزِيزُ الْحَكِيمُ )  : ( و لوط به ابراهيم ايمان آورد و گفت : من به سوى پروردگارم هجرت مىكنم ، همانا او عزّتمند و درست كردار است )\r\nحضرت لوط عليه السّلام به ابراهيم عليه السّلام ايمان آورد و آنگاه ابراهيم « 3 » و يا لوط « 4 » فرمود :\r\nمن به سوى پروردگارم مهاجرت مىكنم و گويا منظور از مهاجرت ، دورى از وطن و بيرون شدن از ميان قوم مشرك و رفتن به ديار غربت است ، يعنى من متحمّل اين زحمات\r\n\r\n\r\n","description":"","footnote":"\r\n( 1 ) . سورهء بقره ، آيهء 166 .\r\n( 2 ) . سورهء اعراف ، آيهء 38 .\r\n( 3 ) . تفسير مجمع البيان ، ج 8 .\r\n( 4 ) . تفسير مجمع البيان ، ج 8 .\r\n","page_name":" 575 ","page_number":575},
  {"content":"\r\n\r\nمىشوم تا كسى مانع از يكتاپرستى من نشود و مؤيّد اينكه گويندهء اين كلام حضرت ابراهيم مىباشد ، آيهء 99 سورهء صافات است كه مىفرمايد  ( وَ قالَ إِنِّي ذاهِبٌ إِلى رَبِّي سَيَهْدِينِ )  گفت : من به سوى پروردگارم خواهم رفت و او مرا هدايت خواهد كرد ) بنابراين ناميدن اين مهاجرت به مهاجرت ( الى اللّه ) نوعى مجاز عقلى است .\r\nو در آخر فرمود : همانا خدا عزيز و حكيم است يعنى قدرتمندى است كه هر كس را يارى كند ، خوار نمىگردد و حكيمى است كه هر كس را كه حفظ كند هرگز ضايع و ذليل نمىشود .\r\n( 27 )  ( وَ وَهَبْنا لَهُ إِسْحاقَ وَ يَعْقُوبَ وَ جَعَلْنا فِي ذُرِّيَّتِهِ النُّبُوَّةَ وَ الْكِتابَ وَ آتَيْناهُ أَجْرَهُ فِي الدُّنْيا وَ إِنَّهُ فِي الْآخِرَةِ لَمِنَ الصَّالِحِينَ )  : ( و به او اسحاق و يعقوب را عطا كرديم و نبوّت و كتاب آسمانى را در نسل او قرار داديم و پاداش او را در دنيا عطا كرديم و در آخرت نيز از صالحان است )\r\nيعنى در برابر درخواست او كه از خدا خواست تا ذريّه‌اش را برپا دارندهء نماز قرار دهد ، خداوند هم به او اسحاق و يعقوب را بخشيد و سلسلهء نبوّت و كتاب آسمانى را در نسل او قرار داد ، پس خداوند جزاى نيكويى را در مقابل عمل نيك او در اين دنيا برايش مقدّر فرمود و او را به مقامات قرب رسانيد و در آخرت نيز آن حضرت از شايستگان و هم‌نشينان چهارده معصوم ( عليهم السلام ) خواهد بود و به مدارج عالى قرب نايل خواهد شد .\r\n( 28 )  ( وَ لُوطاً إِذْ قالَ لِقَوْمِهِ إِنَّكُمْ لَتَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ )  : ( و لوط آن زمان كه به قومش گفت : همانا شما عمل زشتى مرتكب مىشويد كه قبل از شما احدى از مردم عالم آن را انجام نداده است )\r\nحضرت لوط با لحنى تعجّبى و انكارى خطاب به قومش مىفرمايد : بدرستى شما مرتكب عمل قبيحى مىشويد كه اين عمل لواط قبل از شما در بين هيچ قومى شايع نبوده .\r\n( 29 )  ( أَ إِنَّكُمْ لَتَأْتُونَ الرِّجالَ وَ تَقْطَعُونَ السَّبِيلَ وَ تَأْتُونَ فِي نادِيكُمُ الْمُنْكَرَ فَما كانَ \r\n\r\n","description":"","footnote":"","page_name":" 576 ","page_number":576},
  {"content":"\r\n\r\n جَوابَ قَوْمِهِ إِلَّا أَنْ قالُوا ائْتِنا بِعَذابِ اللَّهِ إِنْ كُنْتَ مِنَ الصَّادِقِينَ )  : ( آيا شما با مردان جمع شده و راه تناسل را قطع مىكنيد و در انظار يكديگر مرتكب اين عمل قبيح مىشويد ؟ امّا جواب قومش جز اين نبود كه گفتند : اگر راست مىگويى عذاب خدا را بياور )\r\nاين كلام حاوى استفهاميست كه هيچ شنوندهء عاقلى آن را تصديق نمىكند ، مراد از ( درآمدن با مردان ) عمل شنيع لواط است و مراد از ( قطع سبيل ) اهمال گذاشتن طريقهء تناسل و ادامهء بقا نسل است ، پس قطع سبيل كنايه از ترك مقاربت با زنان مىباشد لكن بعضى مفسران « 1 » گفته‌اند ، مراد از ( قطع سبيل ) بستن راههاى ورودى شهر و تجاوز به عرض مسافران و انجام عمل لواط با ايشان است و برخى « 2 » ديگر آن را به معناى راهزنى و دزدى دانسته‌اند .\r\nو مراد از ( اتيان منكر فى النادى ) اين است كه ايشان عمل لواط و مقدمات شنيعهء آن را در پيش روى هم انجام مىدادند .\r\nو حضرت لوط آنها را از اين اعمال پليد نهى مىنمود امّا جواب آنها فقط استهزاء و تمسخر بود و به منظور تعجيز حضرت لوط كه آنها را از عذاب الهى بيم مىداد ، به او مىگفتند : اگر راست مىگويى آن عذاب را بياور .\r\n( 30 )  ( قالَ رَبِّ انْصُرْنِي عَلَى الْقَوْمِ الْمُفْسِدِينَ )  : ( لوط عرض كرد : پروردگارا مرا در برابر اين گروه فساد كار يارى و نصرت فرما )\r\nاين جمله درخواست فتح و گشايش از جانب خدا و نيز نفرينى است خطاب به قوم بد كارش چون عمل آنان در صورت شيوع زمين را فاسد مىكرد و نسل بشر را نابود مىنمود .\r\n( 31 )  ( وَ لَمَّا جاءَتْ رُسُلُنا إِبْراهِيمَ بِالْبُشْرى قالُوا إِنَّا مُهْلِكُوا أَهْلِ هذِهِ الْقَرْيَةِ إِنَّ أَهْلَها كانُوا ظالِمِينَ )  : ( در زمانى كه فرستادگان ما با بشارتى نزد ابراهيم آمدند گفتند : ما اهل اين آبادى را هلاك خواهيم كرد ، همانا اهل آن ستمكارند )\r\n\r\n\r\n","description":"","footnote":"\r\n( 1 ) . تفسير روح المعانى ، ج 20 .\r\n( 2 ) . تفسير مجمع البيان ، ج 8 .\r\n","page_name":" 577 ","page_number":577},
  {"content":"\r\n\r\nيعنى فرشتگان الهى كه براى بشارت تولّد اسحاق و از وراى او يعقوب ، نزد ابراهيم و همسرش آمده بودند ، به ابراهيم گفتند ما اين قريهء لوط را كه در نزديكى شماست ، نابود مىكنيم و به همين منظور فرستاده شده‌ايم ، چون اهل آنجا ظالمند و صفت رذيله ظلم در آنها مستقر شده ظاهرا قريهء لوط در نزديكى سرزمين مقدّس فلسطين كه منزلگاه ابراهيم بوده ، قرار داشته است .\r\n( 32 )  ( قالَ إِنَّ فِيها لُوطاً قالُوا نَحْنُ أَعْلَمُ بِمَنْ فِيها لَنُنَجِّيَنَّهُ وَ أَهْلَهُ إِلَّا امْرَأَتَهُ كانَتْ مِنَ الْغابِرِينَ )  : ( ابراهيم گفت : همانا لوط در اين قريه مسكن دارد ، گفتند : ما بهتر مىدانيم كه چه كسى در آنجاست ، محققا او و خاندانش را نجات مىدهيم غير از همسرش كه از باقىماندگان است )\r\nظاهرا حضرت ابراهيم عليه السّلام به منظور منصرف كردن عذاب از آن قريه مىگويد : لوط در آن قريه است تا شايد به سبب كرامت لوط عذاب از آنجا برداشته شود و لوط هم محفوظ بماند . امّا ملائكهء عذاب در جواب گفتند : اين مطلب از ما مخفى نيست ، امّا وجود لوط عذاب را از آنها برنمىدارد ، ولى لوط و خاندانش از عذاب مستثنى هستند به جز همسرش كه به جهت رضايت به عمل آن قوم همراه آنها باقى مانده و معذّب خواهد شد .\r\n( 33 )  ( وَ لَمَّا أَنْ جاءَتْ رُسُلُنا لُوطاً سِيءَ بِهِمْ وَ ضاقَ بِهِمْ ذَرْعاً وَ قالُوا لا تَخَفْ وَ لا تَحْزَنْ إِنَّا مُنَجُّوكَ وَ أَهْلَكَ إِلَّا امْرَأَتَكَ كانَتْ مِنَ الْغابِرِينَ )  : ( و زمانى كه فرستادگان ما نزد لوط آمدند ، از آمدن آنها اندوهناك شد و از شدّت اندوه احساس بيچارگى نمود ، و فرشتگان به او گفتند : مترس و اندوه مخور كه ما نجات دهندهء تو و خانواده‌ات هستيم به جز همسرت كه از باقى ماندگان در عذاب است )\r\nاز آنجا كه فرشتگان به صورت مردانى جوان و زيبارو مجسّم شده بودند ، لوط ترسيد مبادا قومش قصد سوئى دربارهء آنها بكنند و او نتواند از مهمانان خود دفاع كند ، به همين دليل بسيار اندوهگين و ناراحت شد ، امّا فرشتگان به او اطمينان و آرامش دادند و گفتند نترس و اندوه نخور ( چون خوف هميشه به خاطر امر ناپسند محتمل حادث مىشود و\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nحزن وقتى ايجاد مىگردد كه آن امر ناپسند واقع شده باشد ) زيرا ما تو و خانواده‌ات را از عذاب نجات مىدهيم غير از همسرت كه بايد از باقىماندگان در عذاب باشد .\r\n( 34 )  ( إِنَّا مُنْزِلُونَ عَلى أَهْلِ هذِهِ الْقَرْيَةِ رِجْزاً مِنَ السَّماءِ بِما كانُوا يَفْسُقُونَ )  : ( همانا ما به زودى بلايى آسمانى بر اين قريه نازل مىكنيم به جهت آنكه دائما مرتكب فسق مىشدند )\r\nملائكه گفتند به سبب اينكه اينها از حدود الهى و راه فطرت تجاوز كرده‌اند ما از آسمان عذابى برايشان نازل مىكنيم .\r\n( 35 )  ( وَ لَقَدْ تَرَكْنا مِنْها آيَةً بَيِّنَةً لِقَوْمٍ يَعْقِلُونَ )  : ( و به تحقيق ما از آن قريه عبرت و آيت روشنى باقى گذاشتيم براى مردمى كه اهل تعقّل هستند )\r\nيعنى از اين قريه لوط علامتى آشكار باقى گذاشتيم تا اهل تفكّر از ديدن آن عبرت گيرند و از خدا بترسند و آن علامت همان آثار و خرابه‌هايى است كه بعد از نزول عذاب از آن قريه باقى مانده بود ، امّا امروزه آن آثار محو شده و چه بسا گفته مىشود كه بعد از هلاكت آنان ، آب دريا آنجا را فرا گرفت و آن دريا همان بحر لوط است ، امّا از ظاهر آيات قرآن استفاده مىشود كه قريهء لوط در نزديكى مكّه بوده بطوريكه همواره صبح و شام از كنار خرابه‌هاى آنان عبور مىكرده‌اند « 1 » .\r\n( 36 )  ( وَ إِلى مَدْيَنَ أَخاهُمْ شُعَيْباً فَقالَ يا قَوْمِ اعْبُدُوا اللَّهَ وَ ارْجُوا الْيَوْمَ الْآخِرَ وَ لا تَعْثَوْا فِي الْأَرْضِ مُفْسِدِينَ )  : ( و بسوى مدين برادرشان شعيب را فرستاديم كه به ايشان گفت : اى قوم من خداى واحد را بپرستيد و به روز جزا اميدوار باشيد و در زمين به قصد فساد مكوشيد )\r\nحضرت شعيب كه هم نسب با اهالى مدين بوده براى رسالت بسوى ايشان فرستاده شده و آنها را به توحيد و اعتقاد به معاد دعوت مىكند و آنها را از فساد در زمين نهى مىنمايد و به اصلاح فرا مىخواند و ظاهرا عمده‌ترين فساد انگيزى قوم شعيب كم فروشى و خيانت در پيمانهء و ترازو بوده است .\r\n\r\n\r\n","description":"","footnote":"\r\n( 1 ) . سورهء صافات ، آيهء 137 و 138 .\r\n","page_name":" 579 ","page_number":579},
  {"content":"\r\n\r\n( 37 )  ( فَكَذَّبُوهُ فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ )  : ( پس او را تكذيب كردند و زلزله ايشان را فرا گرفت و صبح همه در خانه‌هايشان مرده و بىحركت افتادند )\r\nپس قوم آن حضرت به جاى اينكه دعوت او را بپذيرند ، وى را تكذيب كردند و خداوند هم به جهت مجازات زلزله‌اى را در ديار آنان ايجاد كرد كه در اثر آنها همگى بىحركت و بىجان در خانه‌هايشان به زانو در افتادند .\r\n( 38 )  ( وَ عاداً وَ ثَمُودَ وَ قَدْ تَبَيَّنَ لَكُمْ مِنْ مَساكِنِهِمْ وَ زَيَّنَ لَهُمُ الشَّيْطانُ أَعْمالَهُمْ فَصَدَّهُمْ عَنِ السَّبِيلِ وَ كانُوا مُسْتَبْصِرِينَ )  : ( و عاد و ثمود را به ياد آور كه مساكن آنها بر شما آشكار شد و شيطان اعمال زشت آنها را برايشان جلوه داد و اين امر آنها را از راه خدا بازداشت ، با آنكه مردمى بينا بودند )\r\nمىفرمايد : به يادآر عاد و ثمود را كه قوم هود عليه السّلام و صالح عليه السّلام بودند و در اثر گناهانشان هلاك شدند ، و مساكن آنها براى مردم اهل مكّه نمودار بود ، اينان با اينكه قبل از فريب شيطان بر فطرت سليم و توحيدى بودند لكن شيطان اعمال شرك‌آميز را برايشان زينت داد و اين امر موجب شد كه آنها از راه فطرت و راه خدا باز بمانند .\r\nهمچنانكه فرمود  ( كانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ  ، مردم همه به صورت امّت واحده‌اى بودند . سپس خداوند پيامبران را براى بشارت و انذار فرستاد )\r\n( 39 )  ( وَ قارُونَ وَ فِرْعَوْنَ وَ هامانَ وَ لَقَدْ جاءَهُمْ مُوسى بِالْبَيِّناتِ فَاسْتَكْبَرُوا فِي الْأَرْضِ وَ ما كانُوا سابِقِينَ )  : ( و قارون و فرعون و هامان را به يادآر كه موسى با آيات آشكار نزدشان آمد ، پس در زمين استكبار نمودند و نتوانستند بر ما سبقت بگيرند )\r\nيعنى قارون با ستم و تجاوزش و با مال و ثروتش و فرعون با طغيان و ستمش و هامان كه وزير مدّبر او بود و تمايلات نفسانى فرعون و ظلم و طغيان او را به مرحله عمل درمىآورد ، همه مىخواستند مانع از راه خدا و باعث انحراف آن شوند و به همين دليل وقتى موسى با معجزات آشكار و واضح الدلالة بنزدشان آمدند تكبّر ورزيدند و حق را انكار كردند ، امّا اين عكس العمل آنها باعث نشد كه آنها بتوانند بر عذاب خدا غالب شوند ، لذا ثروت و قدرت و زيركى نتوانست آنها را از عذاب خدا حفظ كند .\r\n\r\n","description":"","footnote":"","page_name":" 580 ","page_number":580},
  {"content":"\r\n\r\n( 40 )  ( فَكُلًّا أَخَذْنا بِذَنْبِهِ فَمِنْهُمْ مَنْ أَرْسَلْنا عَلَيْهِ حاصِباً وَ مِنْهُمْ مَنْ أَخَذَتْهُ الصَّيْحَةُ وَ مِنْهُمْ مَنْ خَسَفْنا بِهِ الْأَرْضَ وَ مِنْهُمْ مَنْ أَغْرَقْنا وَ ما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ )  : ( پس همه ايشان را بدليل گناهشان بگرفتيم ، بعضى از آنها را با سنگريزه و بعضى را بوسيلهء صيحه آسمانى و بعضى ديگر را در زمين فرو برديم و بعضى را غرق كرديم و اينچنين نبود كه خداوند به آنها ظلم نموده باشد بلكه آنان خودشان به نفس خود ستم كردند )\r\nابتدا اجمالا مىفرمايد : ما هر يك از امّت‌هاى نامبرده را به جرم گناهشان بگرفتيم و سپس به تفصيل ماجرا مىپردازد .\r\nاگر ( حاصب ) به معناى سنگ باشد حاصل معنا بر قوم لوط منطبق مىشود .\r\nو اگر ( حاصب ) به معناى بادى باشد كه سنگريزه ببارد در اين صورت معناى جملهء اوّل بر قوم عاد تطبيق مىكند .\r\nو آن قومى كه بر ايشان صيحه گرفت ، قوم ثمود و قوم شعيب هستند و آنكه زمين او را فرو برد قارون است و افرادى كه غرق شدند شامل قوم نوح و فرعون و هامان و لشكريانشان ، مىباشند . خداوند پس از اين بيان مىفرمايد آنچه موجب عذاب اين اقوام شد ظلم خود آنها بود ، نه ظلمى از ناحيهء خدا ، چون دنيا دار امتحان و بلاست و اين سنّت الهى است كه هرگز از آن عدول نمىشود ، پس هر كس هدايت بيابد ، نفع آن عايد نفس خودش مىشود و هر كس گمراه گردد ضرر اين گمراهى متوجّه خود او خواهد شد .\r\n\r\n[ آيهء ( 55 - 41 ) تمثيل اتخاذ اولياء غير خدا به عنكبوت و خانهء او ، و توضيح دربارهء اينكه خلقت ، تدبير و ولايت ملازم يكديگرند و اختصاص به خداى تعالى دارد ، و بيان اينكه نماز انسان را از فحشاء و منكر مانع مىشود 
  ]\r\n( 41 )  ( مَثَلُ الَّذِينَ اتَّخَذُوا مِنْ دُونِ اللَّهِ أَوْلِياءَ كَمَثَلِ الْعَنْكَبُوتِ اتَّخَذَتْ بَيْتاً وَ إِنَّ أَوْهَنَ الْبُيُوتِ لَبَيْتُ الْعَنْكَبُوتِ لَوْ كانُوا يَعْلَمُونَ )  : ( مثل كسانى كه به غير خدا اولياء ديگرى برمىگزينند مانند عنكبوت است و خانه ساختنش ، و همانا كه سست‌ترين خانه‌ها ، خانهء عنكبوت است ، اگر مىدانستند )\r\nدر اينجا مشركان را كه به غير خدا سرپرست و ولىّ براى خود گرفته‌اند به عنكبوت تشبيه نموده است كه خانه‌اى بسيار سست براى خود بنا مىكند ، كه جز اسم ، هيچ يك از خواصّ خانه را ندارد زيرا خانه براى اين ساخته مىشود كه صاحبش را از گرما و سرما\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nحفظ كند امّا خانهء عنكبوت هيچ يك از اين خاصيّتها را ندارد . همانطور كه معبودهاى دروغينى كه مشركين آنها را ولىّ خود گرفته‌اند ، تنها از ولايت اسمى دارند و هيچ يك از خواص ولايت را در بر ندارند ، نه نفعى مىرسانند و نه ضررى ، نه مالك مرگى هستند و نه نشورى و همانا مثل همه افرادى كه در هر يك از امور براى خود ولىّ غير خدا بگيرند و بر آن تكيّه كنند و آن را مستقلّ در تأثير بدانند ، مانند عنكبوت و خانهء او خواهد بود ، پس اين آيه فقط شامل بت‌پرستان نيست بلكه هر گونه شرك خفى را نيز شامل مىشود « 1 » .\r\n( 42 )  ( إِنَّ اللَّهَ يَعْلَمُ ما يَدْعُونَ مِنْ دُونِهِ مِنْ شَيْءٍ وَ هُوَ الْعَزِيزُ الْحَكِيمُ )  : ( خدا مىداند كه به جاى او چه چيزهايى را مىخوانند و او غالب و فرزانه است )\r\nچنانچه ( ما نافيه ) باشد يعنى خدا مىداند كه آنچه مشركين به جاى خدا مىپرستند ، هيچ حقيقتى ندارند كه اين معنا تأكيد همان مثل سابق در آيهء قبلى است و يا اگر ( ما موصوله ) باشد ، معنا اين است كه خدا آن چيزهايى را كه به جاى او مىپرستند ، مىداند و جاهل به آنها نيست كه ايشان از ولايت جز اسمى ندارند و اين مثلى كه برايتان زديم كاملا بجا بود . و خداوند عزيزيست كه هيچ چيز بر او غالب نمىشود و در تدبير ملكش شريكى ندارد همچنانكه در خلق و ايجاد ، هيچ شريكى نداشت و نيز او حكيمى است كه همه افعالش مطابق حكمت و متقن است و در تدبير او سستى راه ندارد و هرگز تدبير خلق خود را به كسى ( از قبيل اين معبودهاى فرضى ) واگذار نمىكند .\r\n( 43 )  ( وَ تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ )  : ( و اين مثلها را براى مردم مىزنيم امّا جز دانايان آن را تعقّل نمىكنند )\r\nيعنى مثلهايى كه در قرآن زده شده براى همهء مردم است و عوام و خواصّ را شامل مىشود امّا مقاصد و لبّ آنها را جز اهل علم در نمىيابند و به شرافت درك حقايق آنها\r\n\r\n\r\n","description":"","footnote":"\r\n( 1 ) . البته محققا توسّل به ولايت كسانى كه بازگشت ولايت ايشان به ولايت خدا باشد ، مانند ولايت رسول و ائمهء دين از شمول اين آيه خارج است چون ولايت ايشان در طول ولايت خداست و خداوند خود ، اين ولايت را به آنان بخشيده است .\r\n","page_name":" 582 ","page_number":582},
  {"content":"\r\n\r\nنايل نمىگردند .\r\n( 44 )  ( خَلَقَ اللَّهُ السَّماواتِ وَ الْأَرْضَ بِالْحَقِّ إِنَّ فِي ذلِكَ لَآيَةً لِلْمُؤْمِنِينَ )  : ( خداوند آسمانها و زمين را به حق آفريده همانا در اين امر نشانه‌اى براى اهل ايمان وجود دارد )\r\nيعنى خلقت آسمانها و زمين بيهوده و بىهدف و بازيچه نيست ، بلكه براساس نظامى ثابت و تغيير ناپذير است و تدبير و خلقت هر دو براساس حق هستند . و در نهايت به خداى متعال منتهى مىشوند ، پس ولايت هر معبودى به غير خدا جز نامى بدون مسمّى از ولايت نخواهد داشت زيرا تنها ولىّ و سرپرست عالم همان خداوند موجد و مدّبر است و در اين امر براى اهل ايمان آيت و نشانه‌اى وجود دارد ، چون تنها مؤمنان از اين آيت سود مىبردند و از آن ، به صاحب آيت راه مىيابند .\r\n( 45 )  ( اتْلُ ما أُوحِيَ إِلَيْكَ مِنَ الْكِتابِ وَ أَقِمِ الصَّلاةَ إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ وَ لَذِكْرُ اللَّهِ أَكْبَرُ وَ اللَّهُ يَعْلَمُ ما تَصْنَعُونَ )  : ( آنچه از كتاب كه به تو وحى شده ، بخوان و نماز را بپادار ، همانا نماز از فحشاء و منكرات جلوگيرى مىكند و ذكر خدا بزرگتر است و خدا مىداند كه چه مىكنيد )\r\nدر اين آيه رسول گرامى خود را دستور مىدهد تا آنچه را به او وحى شده بر مردم تلاوت كند چون خواندن قرآن بهترين مانع از شرك و ارتكاب فحشاء و منكرات است زيرا در آن آيات روشنى وجود دارد كه متضّمن حجّتهاى روشنگر حق و نيز داستانهاى عبرت‌آموز و موعظه‌ها و بشارات و انذار است .\r\nآنگاه امر به بهترين اعمال يعنى نماز مىنمايد ، چون نماز انسان را از ارتكاب هر گناه كبيره مانع مىشود و او را از انجام هر عمل زشت و ناپسندى منع مىكند البته اين منع به نحو اقتضاء است نه عليّت تامّه ، يعنى چنين نيست كه هر كس نماز بخواند نتواند گناه كند ، بلكه نماز نوعى توجّه عبادى است كه در آن ، اگر بنده نهايت توجّه را مبذول دارد و متذكّر به ذكر وحدانيّت خدا و رسالت پيامبر و مسأله معاد باشد و در برابر پروردگارش با اخلاص بايستد و تنها او را بخواند و از او كمك بخواهد و از خداوند درخواست كند كه او را به راه مستقيم خود هدايت كند و با تمام روح و بدنش متوجّه ساحت كبريايى و\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nعظمت خداوند باشد . بعد از آنكه خود را از هر گونه آلودگى روحى و جسمى مطهّر نموده ، هر آينه چنين نمازى باعث مىشود كه ملكهء تقوا و پرهيز از گناهان در انسان ايجاد شود و انسان بواسطهء درك معناى عبوديّت هرگز به خود اجازه ندهد كه پروردگار و مولايش را نافرمانى كند ، در ادامه مىفرمايد  ( وَ لَذِكْرُ اللَّهِ أَكْبَرُ )  يعنى ذكر خدا برتر و بزرگتر است و غايت و مقصد اصلى نماز ذكر خداست كه همان تذكّر قلبى و استحضار در مقام عبوديّت باشد ، و اين ذكر زبانى و قلبى افضل اعمالى است كه صدور آن از انسان متصوّر است و از همه اعمال خير باارزشتر مىباشد چون ياد خدا آخرين مرحلهء سعادتى است كه براى انسان در نظر گرفته شد و نيز كليد همهء خيرات است .\r\nو در آخر مىفرمايد خدا آنچه را كه شما از خير و شر انجام مىدهيد مىداند و لذا لازم است كه مراقب او باشيد و از وى غافل نگرديد و در اعمال خود نهايت دقّت را به كار ببريد تا مورد رضايت درگاه الهى باشد .\r\n( 46 )  ( وَ لا تُجادِلُوا أَهْلَ الْكِتابِ إِلَّا بِالَّتِي هِيَ أَحْسَنُ إِلَّا الَّذِينَ ظَلَمُوا مِنْهُمْ وَ قُولُوا آمَنَّا بِالَّذِي أُنْزِلَ إِلَيْنا وَ أُنْزِلَ إِلَيْكُمْ وَ إِلهُنا وَ إِلهُكُمْ واحِدٌ وَ نَحْنُ لَهُ مُسْلِمُونَ )  : ( و با اهل كتاب جز به صورت نيكوتر مجادله نكنيد ، مگر افرادى از ايشان كه ظلم كرده باشند ، و به ايشان بگوييد ما به آنچه بر ما نازل شده و آنچه بر شما نازل شده ايمان داريم و معبود ما و معبود شما يكى است و ما تسليم او هستيم )\r\nدر اين آيه كيفيّت دعوت و تبليغ قرآن را بيان مىكند و مسلمانان را از مجادلهء با اهل كتاب ( شامل يهود ، نصارى ، مجوس ، صابئين ) نهى مىنمايد و مىفرمايد از مجادله با آنها بپرهيزيد ، مگر مجادله‌اى كه بهترين نوع باشد يعنى با نرمى و سازش در گفتار همراه بوده و حق را بدون لجاجت و دشمنى اظهار نمايد و در آن ، هر دو طرف بر ظهور حق توافق داشته باشند و هدفشان روشن شدن حقيقت باشد ، بدون اينكه تعصّب كوركورانه به خرج دهند و اين چنين مجادله‌اى بهترين نوع مجادله است ، امّا پس از اين گفتار عدّه‌اى از اهل كتاب را كه ستم كردند استثناء مىكند يعنى در صورتى كه اهل كتاب از افراد معاند و ستمكار باشند مجادلهء احسن را حمل بر ذلّت و خوارى مىنمايند و آن را\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nناشى از ضعف مىشمارند ، پس رفق و مدارا و نزديك شدن به مطلوب و جستجوى نقاط مشترك در مجادله با آنها سودى ندارد و چه بسا آن را نوعى حيله و توطئه محسوب كنند و بپندارند كه شما قصد داريد آنها را از راه حق به باطل دعوت كنيد .\r\nآنگاه تأكيد مىنمايد كه براى بحث و گفتگو با اهل كتاب بايد بر نقاط مشترك تكيّه نموده و آنها را مطرح كنيد تا هر چه بيشتر به شما احساس نزديكى بكنند ، چون ايمان به خدا كه اصل مشترك همهء اديان توحيدى است اقتضاء مىكند كه انسان به هر چه خدا نازل كرده ايمان بياورد و تسليم اوامر الهى باشد .\r\n( 47 )  ( وَ كَذلِكَ أَنْزَلْنا إِلَيْكَ الْكِتابَ فَالَّذِينَ آتَيْناهُمُ الْكِتابَ يُؤْمِنُونَ بِهِ وَ مِنْ هؤُلاءِ مَنْ يُؤْمِنُ بِهِ وَ ما يَجْحَدُ بِآياتِنا إِلَّا الْكافِرُونَ )  : ( و ما اينچنين كتاب را بر تو نازل كرديم پس عدّه‌اى از اهل كتاب و بعضى از مشركين به آن ايمان مىآورند و آيات ما را انكار نمىكنند به جز كافران )\r\nيعنى ما قرآن را بر اين صفت نازل كرديم ، كه همان تسليم در برابر خدا و تصديق كتابهاى آسمانى و پيامبران الهى است و چون قرآن داراى اين صفت است ، اهل كتابى كه ايمان به خدا داشته باشند و كتابهاى آسمانى و پيامبران الهى را تصديق نمايند ، به قرآن ايمان خواهند آورد و نيز بعضى از مشركان هم به قرآن ايمان مىآورند و بوسيلهء آن هدايت مىشوند . و خلاصه به جز افراد كافرى كه همواره قصدشان پوشاندن حق بوسيلهء باطل است ، هيچكس آيات ما را انكار نمىكند .\r\n( 48 )  ( وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ إِذاً لَارْتابَ الْمُبْطِلُونَ )  : ( و تو پيش از قرآن هيچ كتابى را نخواندى و هيچ دستخط و مكتوبى را بدست خود ننوشتى و گرنه افراد مبطل دربارهء تو به شك مىافتادند )\r\n( مبطلون ) يعنى كسانى كه حق را باطل كرده و ادّعا مىكنند كه حق ، باطل است .\r\nمىفرمايد : عادت تو پيش از نزول قرآن چنين نبوده و هرگز كسى نديده كه تو كتابى را بخوانى و يا نوشته‌اى را بدست خود بنويسى ( يعنى پيامبر ظاهرا امّى و بىسواد بود ) و اگر غير از اين بود افرادى كه همواره دنبال دست آويزى هستند تا حق را باطل جلوه دهند ،\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nدر حقانيّت رسالت تو به شك مىافتادند . لذا به جهت همين مصلحت بود كه هرگز مردم نديدند پيامبر صلّى اللّه عليه و إله و سلم كتابى را بخوانند يا بنويسند اگر چه به واسطهء علم لدنّى علم به قرائت و كتابت داشته‌اند . و همين مطلب باعث شد كه مردمى كه سالها پيامبر صلّى اللّه عليه و إله و سلم را مىشناختند ، هيچ شكّى برايشان نماند كه اين قرآن از ناحيهء خداست و پيامبر صلّى اللّه عليه و إله و سلم آن را از جائى اقتباس نكرده .\r\n( 49 )  ( بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ وَ ما يَجْحَدُ بِآياتِنا إِلَّا الظَّالِمُونَ )  : ( بلكه قرآن ، آياتى روشن در سينهء كسانى است كه علم داده شده‌اند و آيات ما را جز ستمگران انكار نمىكنند )\r\nاز آيه قبلى استفاده مىشود كه قرآن كتابى نيست كه جمع‌آورى شده و با خطوطى نوشته شده باشد ، بلكه قرآن ، آياتى روشن در سينهء كسانى است كه بهره‌اى از علم به ايشان داده شده و جز افراد مكذّب و مستكبر و معاندى كه با ظالم و ستم ، حقّ آن را مستور مىنمايند هيچ كس قرآن را انكار نمىكند .\r\n( 50 )  ( وَ قالُوا لَوْ لا أُنْزِلَ عَلَيْهِ آياتٌ مِنْ رَبِّهِ قُلْ إِنَّمَا الْآياتُ عِنْدَ اللَّهِ وَ إِنَّما أَنَا نَذِيرٌ مُبِينٌ )  : ( و گفتند : چرا بر او از جانب پروردگارش معجزه و آياتى نازل نمىشود ؟\r\nبگو آيات و معجزات در نزد خداست و من فقط بيم‌دهنده‌اى آشكار هستم )\r\nظاهرا مشركان و معاندان چون قرآن را به عنوان معجزه نپذيرفته‌اند از پيامبر صلّى اللّه عليه و إله و سلم درخواست معجزهء ديگرى از جانب خدا مىنمايند و پنداشته‌اند كه پيامبر داراى نيروى غيبى و الهى است و قادر بر هر امرى كه بخواهد هست .\r\nامّا خداوند به پيامبر خود تعليم مىدهد كه در جواب آنها بگويد : آيات تنها در نزد خداست و اوست كه قادر مطلق است و هيچ كس در قدرتش با او مشاركت ندارد ، و اينچنين نيست كه كسى كه ادّعاى رسالت مىكند بتواند به دلخواه خود معجزه‌اى بياورد ، بلكه پيامبر هم در برابر خدا هيچ قدرت و اختيارى ندارد جز آنچه خدا بخواهد و وظيفهء پيامبر فقط انذار و بيم دادن مردم از عذاب الهى است .\r\n( 51 )  ( أَ وَ لَمْ يَكْفِهِمْ أَنَّا أَنْزَلْنا عَلَيْكَ الْكِتابَ يُتْلى عَلَيْهِمْ إِنَّ فِي ذلِكَ لَرَحْمَةً وَ ذِكْرى لِقَوْمٍ \r\n\r\n","description":"","footnote":"","page_name":" 586 ","page_number":586},
  {"content":"\r\n\r\n يُؤْمِنُونَ )  : ( آيا ايشان را كفايت نكرد كه ما بر تو كتابى نازل كرديم كه تو آن را بر آنها تلاوت نمودى ؟ بدرستى كه در اين رحمت و تذكّرى براى گروهى كه ايمان مىآورند وجود دارد )\r\nدر اينجا خداوند با استفهامى انكارى مىفرمايد : آيا همين قرآنى كه ما آن را بر تو نازل كرده‌ايم براى آنها كفايت نمىكند و معجزه بودن آن را كه سرشار از رحمت و تذكّر براى مؤمنان است درك نمىكنند ؟ چون قرآن خود معجزه‌اى آشكار و واضح است .\r\n( 52 )  ( قُلْ كَفى بِاللَّهِ بَيْنِي وَ بَيْنَكُمْ شَهِيداً يَعْلَمُ ما فِي السَّماواتِ وَ الْأَرْضِ وَ الَّذِينَ آمَنُوا بِالْباطِلِ وَ كَفَرُوا بِاللَّهِ أُولئِكَ هُمُ الْخاسِرُونَ )  : ( خداوند براى گواهى ميان من و شما كفايت مىكند ، او آنچه در آسمانها و زمين است مىداند و كسانى كه به باطل مىگروند و به خدا كفر مىورزند زيانكارند )\r\nيعنى خداوند در اينجا به رسول خود تلقين مىنمايد كه بگويد : در امر مورد نزاع ما ، يعنى امر رسالت ، شهادت خداى سبحان كفايت مىكند ، چون او در كتابى كه بر من نازل فرمود ، بر صدق رسالت من شهادت داده و او خدايى است كه علم مطلق دارد و هيچ چيز در آسمانها و زمين از او مخفى نيست .\r\nلذا شهادت او مرا كفايت مىكند ، و چون كلام قرآن بارها آنها را به تحدّى دعوت نموده و آنها مىدانند كه هرگز قادر بر آوردن يك آيه مانند قرآن نيستند ، چاره‌اى جز اظهار عجز و تسليم در برابر آن ندارند و وقتى چنين قرآنى صدق رسالت پيامبر صلّى اللّه عليه و إله و سلم را تأييد مىكند ، ديگر هيچ شك و شبهه‌اى باقى نمىماند و در اين صورت افرادى كه حق را رها كرده و به باطل بگروند و به خدا و كتاب او كافر شوند ، حقيقتا زيانكار خواهند بود .\r\n( 53 )  ( وَ يَسْتَعْجِلُونَكَ بِالْعَذابِ وَ لَوْ لا أَجَلٌ مُسَمًّى لَجاءَهُمُ الْعَذابُ وَ لَيَأْتِيَنَّهُمْ بَغْتَةً وَ هُمْ لا يَشْعُرُونَ )  : ( و از تو عذاب را به تعجيل مىخواهند و اگر نبود آن سر آمدى كه مقرّر شده ، عذاب ، ايشان را ناگهانى و بدون اطلاع فرا مىگرفت )\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nظاهرا مشركان به منظور تعجيز پيامبر و استهزاء به ايشان ، با لحنى مبارزه جويانه مىگفتند : اگر راست مىگويى عذاب خدا را بر ما نازل كن و خداوند مىفرمايد ، اگر آن اجل و مدت مقرّرى كه ما براى بنى آدم مقدّر كرده‌ايم كه از همان روز اوّل به آدم و ذريه‌اش گفتيم ( براى شما در زمين تا مدّتى معين بهره مقرّر خواهد بود ) « 1 » نبود ، هر آينه به سبب اعمال زشتشان مستحقّ عذاب ناگهانى مىشدند و در حالى كه غافل بودند ، عذاب آنها را دربرمىگرفت ، امّا ايشان موعدى دارند كه هرگز مقدّم و مؤخّر نمىشود و در آن زمان جز خدا پناهى نمىيابند و چه بسا كه اين امهال و مهلت دادن به ستمكاران براى آن باشد كه ايشان استدراج شوند و بر اعمال پليد خود بيافزايند و تا اعلى درجه‌اى كه ظرفيتش را دارند در راه كفر ثبات بورزند . لذا اين امهال و تأخير عذاب خود مجازات و مكرى از جانب خداست كه در حقّ ايشان اعمال مىشود نه آنكه ناشى از كرامت و شرافت آنها باشد .\r\n( 54 )  ( يَسْتَعْجِلُونَكَ بِالْعَذابِ وَ إِنَّ جَهَنَّمَ لَمُحِيطَةٌ بِالْكافِرِينَ )  : ( از تو به شتاب عذاب مىطلبند و حال اينكه بدرستى جهنّم بر كافران احاطه كرده است ) « 2 »\r\n( 55 )  ( يَوْمَ يَغْشاهُمُ الْعَذابُ مِنْ فَوْقِهِمْ وَ مِنْ تَحْتِ أَرْجُلِهِمْ وَ يَقُولُ ذُوقُوا ما كُنْتُمْ تَعْمَلُونَ )  : ( روزى كه عذاب از بالاى سر و زير پايشان آنها را فرا مىگيرد و به ايشان خطاب رسد كه بچشيد آنچه را كه مىكرديد )\r\nيعنى اين درخواست عذاب از نهايت جهل و فساد رأى اين كفّار است چون آنها در بارهء امرى قطعى و حتمى شتاب مىكنند ، با آنكه آن عذاب چون كيفر اعمال آنهاست ، به هيچ وجه از آنها تخلّف نمىورزد زيرا كيفر عمل از صاحب آن جدا شدنى نيست و يقينا عذاب جهنم بر آن احاطه دارد و هرگز از ايشان منصرف نمىشود و هيچ راهى\r\n\r\n\r\n","description":"","footnote":"\r\n( 1 ) . سورهء بقره ، آيهء 36 .\r\n( 2 ) . به نظر حقير اين نكته مىرسد كه شايد اين عبارت با اين اطلاقى كه دارد ، دلالت مىكند كه افراد كافر در همين دنيا هم جهنّم به آنها احاطه دارد ، يعنى تجسّم واقعى اعمال و اقوال آنها در همين دنيا هم به صورت آتش جهنّم است . ( مترجم )\r\n","page_name":" 588 ","page_number":588},
  {"content":"\r\n\r\nبراى فرار از آن ندارند ، و در آن روزى كه عذاب خدا از هر طرف بر آنها محيط شود به آنها گفته مىشود اين عذاب را بچشيد ، چون اين عذاب عينا تجسّم همان اعمالى است كه در دنيا مرتكب شديد و هرگز از شما منفكّ نخواهد شد .\r\n\r\n[ آيهء ( 60 - 56 ) امر و تشويق به مهاجرت و صبر كردن بر مشكلات آن 
  ]\r\n( 56 )  ( يا عِبادِيَ الَّذِينَ آمَنُوا إِنَّ أَرْضِي واسِعَةٌ فَإِيَّايَ فَاعْبُدُونِ )  : ( اى بندگان من كه ايمان آورده‌ايد ، همانا زمين من گسترده است پس فقط مرا عبادت كنيد )\r\nدر اينجا خطاب به مؤمينى است كه در سرزمين كفّار واقع شده‌اند و قادر به اظهار دين حقّهء خود نمىباشند و مجبورند ظاهرا به سنّت‌هاى آنها عمل كنند . مىفرمايد : زمين من فراخ و پهناور است و همه جاى زمين ملك من است و شما مىتوانيد به نواحى ديگرى برويد كه عبادت خدا در آنجا ممكن باشد و شما را از ديندارى مانع نشوند ، چون تفاوتى نمىكند كه شما در كدام قسمت از زمين به عبادت خدا مشغول باشيد ، امّا آنچه واجب است عبادت اوست چون عبادت منحصرا مخصوص خداست ، پس اگر عبادت خدا در سرزمينى ممكن نيست لازم است كه انسان براى حفظ عقيدهء خود به سرزمين ديگرى هجرت كند كه عبادت خدا در آنجا غير ممكن نباشد .\r\n( 57 )  ( كُلُّ نَفْسٍ ذائِقَةُ الْمَوْتِ ثُمَّ إِلَيْنا تُرْجَعُونَ )  : ( هر نفسى مرگ را چشنده است و سپس بسوى ما بازگردانده مىشويد )\r\nيعنى حيات دنيوى محدود به مدّتى اندك است و سرانجام همه به طور يقين خواهند مرد و مرگ چشيدينى است كه سرانجام همه آن را خواهند چشيد و بدنبال آن همگى براى حساب به سوى خدا بازگردانده مىشويد ، پس بكوشيد تا با ايمان و عمل صالح براى اين لقاء الهى آماده شويد و مراقب باشيد كه زينتهاى زندگى دنيا شما را از اين راه مانع نشوند .\r\n( 58 )  ( وَ الَّذِينَ آمَنُوا وَ عَمِلُوا الصَّالِحاتِ لَنُبَوِّئَنَّهُمْ مِنَ الْجَنَّةِ غُرَفاً تَجْرِي مِنْ تَحْتِهَا الْأَنْهارُ خالِدِينَ فِيها نِعْمَ أَجْرُ الْعامِلِينَ )  : ( و كسانى كه ايمان آورده و عمل شايسته مىكنند ما ايشان را در مساكن بهشتى منزل مىدهيم ، مساكن و منازلى كه نهرها در زير آن جاريست و آنها همواره در آن جاودان خواهند بود و چه نيكوست پاداش عمل\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nكنندگان )\r\n( 59 )  ( الَّذِينَ صَبَرُوا وَ عَلى رَبِّهِمْ يَتَوَكَّلُونَ )  : ( همان كسانى كه صبر نموده و بر پروردگارشان توكّل مىنمايند )\r\n( غرفه ) يعنى خانه بسيار زيبايى كه در مكان مرتفعى واقع شده باشد ، در اين آيه اجر ايمان و عمل صالح را بيان مىكند اجرى كه مؤمنان پس از مرگ و بازگشت بسوى پروردگار به آن نايل خواهند شد ، و به اين ترتيب مؤمنان را تشويق مىنمايد تا در راه خدا در برابر هر آزار و اذّيتى صبر كنند و وقتى كه اقامهء شعائر دينى بر آنها دشوار و متعسّر گشت ، سرزمين خود را ترك كرده و بسوى سرزمينهاى ديگر مهاجرت كنند و در برابر دشواريها و خستگيهاى ناشى از هجرت صبر و تحمّل به خرج دهند و نيز در اين مسير فقط بر پروردگارشان توكّل و اعتماد نمايند و جميع امور خود را تسليم او كنند .\r\nپس در اين آيه دو خصوصيّت عمدهء مؤمنان را بيان مىكند كه عبارتست از صبر و توكّل .\r\n( 60 )  ( وَ كَأَيِّنْ مِنْ دَابَّةٍ لا تَحْمِلُ رِزْقَهَا اللَّهُ يَرْزُقُها وَ إِيَّاكُمْ وَ هُوَ السَّمِيعُ الْعَلِيمُ )  :\r\n( و چه بسيار جنبنده‌اى كه نمىتواند رزق خود را تأمين كند خدا او و شما را روزى مىدهد و اوست شنواى دانا )\r\nمنظور از ( حمل رزق ) ذخيره كردن آن است ، در اين آيه مؤمنانى را كه قصد مهاجرت در راه خدا دارند ، دلگرمى مىدهد كه مبادا از جهت رزق نگران باشند و بدانند كه هر جا بروند روزى آنها را خداوند تأمين مىكند .\r\nبه همين جهت مىفرمايد : چه بسيار جنبندگانى كه خود قادر به ذخيره روزى خويش نيستند بلكه خدا روز به روز ، روزى آنها را مىرساند ، شما انسانها نيز هر چند كه روزى را براى خود ذخيره مىكنيد ولى بايد بدانيد كه روزى دهنده خداست و او شنواى دعا و درخواست شما و داناى به حوائج شماست و اقتضاى اين دو نام مبارك آنست كه خلائق را روزى دهد .\r\n\r\n[ آيهء ( 69 - 61 ) بيان اينكه زندگى دنيا لهو و لعب مىباشد و زندگى آخرت حيات واقعى است و مژده هدايت براى مجاهدان راه خدا 
  ]\r\n( 61 )  ( وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ وَ سَخَّرَ الشَّمْسَ وَ الْقَمَرَ لَيَقُولُنَّ اللَّهُ فَأَنَّى يُؤْفَكُونَ )  : ( و اگر از ايشان بپرسى ، چه كسى آسمانها و زمين را آفريد و چه\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nكسى آفتاب و ماه را مطيع خود نموده ، قطعا مىگويند : خدا ، پس چگونه اينها متوجّه غير خدا مىشوند ؟ )\r\nيعنى مشركان به اينكه ايجاد آسمانها و زمين بدست خداست ، اعتراف مىكنند و مىدانند كه خداست كه آنها را از عدم به وجود آورده و حالات ماه و خورشيد را در هنگام طلوع و غروب يا نزديكى و دوريشان از يكديگر ، دگرگون مىكند ، چون پيدايش ارزاق موجودات زنده مستند به تدبير امور آفتاب و ماه است و خلقت و تدبير از يكديگر قابل انفكاك نيستند ، و همان خدايى كه آفرينندهء موجودات است ، تدبير امور آنها و رزق ايشان نيز بدست اوست ، پس شايسته است كه انسانها فقط او را بپرستند و حوائج خود را از او بخواهند ، نه از آلهه و معبودهايى كه مالك هيچ چيز نيستند ، لذا چگونه اين مشركان در دعاى خود از خدا روى گردانده و متوجّه غير او مىشوند و امور را بسوى آن معبودهاى فرضى منصرف مىنمايند ؟ !\r\n( 62 )  ( اللَّهُ يَبْسُطُ الرِّزْقَ لِمَنْ يَشاءُ مِنْ عِبادِهِ وَ يَقْدِرُ لَهُ إِنَّ اللَّهَ بِكُلِّ شَيْءٍ عَلِيمٌ )  :\r\n( خداست كه روزى را براى هر يك از بندگانش كه بخواهد وسعت مىدهد و يا تنگ مىگيرد ، همانا خدا بر هر چيزى داناست )\r\nيعنى فقط خداست كه مطابق مصلحت خود و به مقتضاى استعداد هر بنده به او روزى فراخ و وسيع و يا روزى محدود و معيّن مىبخشد چون او بر هر چيزى داناست و جامع همهء صفات كماليّه است و هيچ امرى از او مخفى نمىماند و مصالح بندگان خود را مىشناسد .\r\n( 63 )  ( وَ لَئِنْ سَأَلْتَهُمْ مَنْ نَزَّلَ مِنَ السَّماءِ ماءً فَأَحْيا بِهِ الْأَرْضَ مِنْ بَعْدِ مَوْتِها لَيَقُولُنَّ اللَّهُ قُلِ الْحَمْدُ لِلَّهِ بَلْ أَكْثَرُهُمْ لا يَعْقِلُونَ )  : ( و اگر از ايشان بپرسى كه چه كسى از آسمان آبى مىفرستد و زمين را بعد از موت آن زنده مىسازد ؟ هر آينه مىگويند : خدا ، بگو ستايش مخصوص خداست ، امّا بيشتر آنها درك نمىكنند )\r\nيعنى اگر از اين مشركان سؤال كنى كه چه كسى باران را از آسمان مىفرستد و زمين را كه در زمستان خمود و مرده شده بود در بهار با رويش گياهان سرسبز و زنده\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nمىسازد ؟ آنها يقينا مىگويند : خدا ، چون مجبور به اعترافند كه فقط خداوند خالق هستى است كه قدرت بر تدبير امر خلق خود دارد ، در اين صورت وقتى حجّت بر ايشان تمام شد بر آنها لازم مىشود كه فقط خداى سبحان را عبادت كنند و عبادت بتها را رها نمايند ، امّا بيشتر آنها در آيات خدا تدبّر نمىكنند و عقل خود را حاكم نمىنمايند تا بواسطهء آن بتوانند حق را از باطل تشخيص دهند و خدا را بشناسند .\r\n( 64 )  ( وَ ما هذِهِ الْحَياةُ الدُّنْيا إِلَّا لَهْوٌ وَ لَعِبٌ وَ إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ )  : ( و اين زندگى دنيا چيزى جز لهو و بازى نيست و به درستى كه زندگى حقيقى ، آخرت است اگر كه اهل فهميدن بودند )\r\n( لهو ) يعنى امر بيهوده‌اى كه انسان را از كار مهمّ و مفيدش مانع شود و او را به خود مشغول سازد .\r\nو ( لعب ) يعنى كارهايى با نظم خيالى و با هدف خيالى ، درست مثل بازيهاى بچّه‌ها . و مسلما زندگى دنيا از مصاديق لهو لعب است ، چون انسان را با زينتهاى فانى خود فريب مىدهد و او را از زندگى باقى و ابدى باز مىدارد و درست مانند بازيهاى كودكانه فانى و زودگذر است . همانطور كه بچّه‌ها با حرص و شور شروع به بازى مىكنند امّا پس از ساعتى از آن سير شده و متفرّق مىشوند و يا همانگونه كه كودكان بر سربازى جار و جنجال به پا مىكنند ، مردم نيز بر سر امور دنيوى با هم مىجنگند و ستمگران همچون سگهاى درنده بر سر مطامع آن نزاع مىكنند و همه اينها امورى خيالى و سرابگونه هستند ، يعنى فرزندان ، اموال ، همسران ، رياست و مولويّت ، خدمتگزاران و اعوان و انصار همه اوهامى عارى از حقيقت هستند و انسان چيزى از منافع مذكور را مالك نمىشود ، جز در جايگاه ( وهم ) و خيال .\r\nلذا زندگى حقيقى ، زندگى آخرت است كه بقائى است كه فنا در آن راه ندارد و لذّتى است كه با المى آميخته نمىشود و سعادتى است كه بدبختى و شقاوت به همراه آن نيست ، و انسان در آن عالم با كمالات واقعى كه آنها را از راه ايمان و عمل صالح بدست آورده ، زندگى مىكند و اگر مردم دانا بودند ، مىفهميدند كه حقيقت مطلب به همين صورت است .\r\n\r\n","description":"","footnote":"","page_name":" 592 ","page_number":592},
  {"content":"\r\n\r\n( 65 )  ( فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ )  : ( و زمانيكه سوار كشتى مىشوند ، خدا را مىخوانند و دين را خالص براى او مىدانند امّا وقتى آنها را نجات داده و به خشكى مىرسانيم ، به ناگاه شرك مىورزند )\r\n( 66 )  ( لِيَكْفُرُوا بِما آتَيْناهُمْ وَ لِيَتَمَتَّعُوا فَسَوْفَ يَعْلَمُونَ )  : ( به نعمتهاى ما كه به آنها داده‌ايم كفر بورزند و هر چه مىخواهند بهره ببرند پس به زودى خواهند دانست . )\r\n( 67 )  ( أَ وَ لَمْ يَرَوْا أَنَّا جَعَلْنا حَرَماً آمِناً وَ يُتَخَطَّفُ النَّاسُ مِنْ حَوْلِهِمْ أَ فَبِالْباطِلِ يُؤْمِنُونَ وَ بِنِعْمَةِ اللَّهِ يَكْفُرُونَ )  : ( آيا نديدند كه ما حرمى امن قرار داديم كه همواره در آنجا ايمن بودند با اينكه مردم پيرامون آنها همواره در معرض دستبرد و غارت دشمن هستند ؟ آيا به باطل مىگروند و به نعمت خدا كفران مىورزند ؟ )\r\nدر وصف مشركان ذكر مىكند كه اقوال ايشان با اعمالشان متناقض است چنانچه وقتى سوار بر كشتى مىشوند و خود را در معرض خطر مىبينند خدا را با اخلاص مىخوانند و فقط از او كمك مىطلبند ، امّا وقتى خداوند بر آنان منّت نهاد و آنها را از دريا نجات داد و به خشكى رسانيد ، به جاى پايبندى به عهد و قولشان نعمت خدا را كفران مىكنند و ميان اقرار و انكار متردّد مىگردند و دوباره شرك مىورزند . آنگاه خداوند به منظور تهديد و انذار ايشان از بدى عاقبتشان ، مىفرمايد : به آن نعمتهايى كه به ايشان داده‌ايم كفر بورزند و خوش بگذرانند كه به زودى خواهند فهميد و نتيجهء اعمالشان را دريافت خواهند كرد . يعنى ( لام ) در اين آيه لام امر است امّا بعضى « 1 » مفسّران احتمال داده‌اند لام غايت باشد در اين صورت معناى آيه اينچنين خواهد بود كه : ( مشركين اين كارها را مىكنند تا كفران نعمت كرده و به خيال خود از زندگى لذت برده باشند ) . امّا معناى لام امر با سياق سازگارتر است .\r\nدر ادامه مىفرمايد آيا اين مشركان نظر نمىكنند كه چگونه ما مكّه و اطرافش را بواسطهء دعاى ابراهيم حرمى امن قرار داديم در حالى كه بيرون اين منطقهء حرم ، اعراب همواره مشغول غارت و قتل و چپاول يكديگر هستند ، ولى متعرّض حرم و اهل آن نمىشوند ؟ آيا اين نعمت بزرگ امنيّت را با كفران مقابله مىكنند و حقيقت ايمان را رها\r\n\r\n\r\n","description":"","footnote":"\r\n( 1 ) . تفسير فخر رازى ، ج 25 .\r\n","page_name":" 593 ","page_number":593},
  {"content":"\r\n\r\nكرده و به بتها و معبودهاى موهوم مىگروند ؟ ! و اين كلام در مقام توبيخ و ملامت مشركان مكّه است .\r\n( 68 )  ( وَ مَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ كَذَّبَ بِالْحَقِّ لَمَّا جاءَهُ أَ لَيْسَ فِي جَهَنَّمَ مَثْوىً لِلْكافِرِينَ )  : ( و چه كسى ستمكارتر است از آنكه به خدا نسبت دروغ مىدهد و يا حق را زمانى كه به نزدش مىآيد تكذيب مىكند ؟ آيا در جهنّم جايى براى كفّار نيست ؟ )\r\nدر اين آيه مشركين را به آتش دوزخ تهديد مىكند ، و مىفرمايد كه ايشان مرتكب شديدترين ظلمها شده‌اند اوّل : افتراء به خدا ، به اين ترتيب كه خدايان دروغين را شريك خدا معرفى نموده‌اند و دوم اينكه ، بعد از آمدن قرآن حق و پيامبر به حق ، آنها را تكذيب كردند و به اين دو جهت كافر بودند و جايگاه كافران هم در آخرت ، آتش جهنّم است .\r\n( 69 )  ( وَ الَّذِينَ جاهَدُوا فِينا لَنَهْدِيَنَّهُمْ سُبُلَنا وَ إِنَّ اللَّهَ لَمَعَ الْمُحْسِنِينَ )  : ( و كسانى كه در راه ما جهاد كنند ما آنها را به راههاى خود هدايت مىكنيم و بدرستى كه خدا همراه نيكوكاران است )\r\n( مجاهده ) يعنى به كار بردن نهايت سعى و قدرت در دفع دشمن كه سه قسم مىباشد :\r\nجهاد با دشمن ظاهرى ، جهاد با شيطان ، جهاد با نفس .\r\nمىفرمايد كسانى كه جهادشان همواره در راه ماست و هرگز از ايمان به خدا و پايبندى به اوامر او و اجتناب از نواهيش منصرف نمىگردند و هيچ عاملى آنها را از راه خدا باز نمىدارد ، ما هم آنها را بسوى خود هدايت كرده و ايشان را به خود نزديك مىسازيم ، پس مراد از راههاى خدا روشهايى است كه آدمى را به او نزديك و به سوى او هدايت مىكند و وقتى جهاد در راه خدا هدايت باشد ، قهرا هدايت به سوى سبل الهى ، هدايتى فوق هدايت خواهد بود . همچنانكه فرمود :  ( وَ الَّذِينَ اهْتَدَوْا زادَهُمْ هُدىً )  « 1 » و كسانى كه راه را يافتند ، خداوند هدايتشان را بيشتر مىكند )\r\nو در آخر مىفرمايد : خداوند با نيكوكاران است يعنى ايشان را يارى مىكند ، و رحمت و هدايت خود را به جهت كمال عنايتى كه نسبت به ايشان دارد ، شامل آنها مىنمايد .\r\n\r\n\r\n","description":"","footnote":"\r\n( 1 ) . سورهء محمد ، آيهء 17 .\r\n","page_name":" 594 ","page_number":594},
  {"content":"\r\n\r\n\r\nسورهء روم\r\nبسم الله الرحمن الرحيم\r\nغرض سوره : وعدهء قطعى نصرت ، ذكر مسأله معاد ، استدلال بر اينكه خداى متعال به زودى وعدهء خود دربارهء روز قيامت را محقّق خواهد كرد و ذكر آيات و نشانه‌هاى ربوبيّت پروردگار .\r\n\r\n[ آيهء ( 19 - 1 ) اشاره به اينكه وعدهء خداوند هرگز تخلّف نمىپذيرد و خداوند با نصرت خود مؤمنان را يارى مىكند 
  ]\r\n( 1 )   ( الم )   : ( الف - لام - ميم ) چنانچه گفته شد سوره‌هايى كه با حروف مقطعه مشابه آغاز مىشوند معانى و مقاصد مشابهى دارند و ميان اين حروف و معانى سوره ارتباط عميقى وجود دارد .\r\n( 2 )  ( غُلِبَتِ الرُّومُ )  : ( روم شكست خورد )\r\n( 3 )  ( فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ )  : ( در نزديكترين سرزمين به اعراب و ايشان بعد از شكست‌شان به زودى غلبه مىيابند )\r\n( 4 )  ( فِي بِضْعِ سِنِينَ لِلَّهِ الْأَمْرُ مِنْ قَبْلُ وَ مِنْ بَعْدُ وَ يَوْمَئِذٍ يَفْرَحُ الْمُؤْمِنُونَ )  : ( در چند سال بعد ، آرى همه امور چه قبل از غلبه و چه بعد از آن بدست خداست و در آن روز مؤمنان خوشحال مىشوند )\r\n( 5 )  ( بِنَصْرِ اللَّهِ يَنْصُرُ مَنْ يَشاءُ وَ هُوَ الْعَزِيزُ الرَّحِيمُ )  : ( به واسطهء نصرت خدا و خدا هر كس را كه بخواهد يارى مىكند و او غالب و مهربان است )\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nروم نام امپراطورى وسيعى است كه در ساحل مديترانه در غرب آسيا زندگى مىكردند و اين آيات دربارهء جنگ ميان امپراطورى روم و امپراطورى ايران در سرزمينى ميان شام و حجاز است كه در طى آن ابتدا روم از ايران شكست خورد . امّا خداوند وعدهء قطعى داده و پيش‌بينى مىكند كه روميان بعد از اين شكست به زودى در طى چند سال بر فارس غلبه خواهند يافت ( بضع ) عددى نامعين ميان سه تا نه مىباشد .\r\nآنگاه مىفرمايد : امر قبل از شكست روم و بعد از پيروز شدنش بدست خداست و او به هرطور بخواهد امر مىكند و روزى كه روم غلبه مىكند ، مؤمنان به نصرت خدا - كه وعدهء ديگر اوست - خوشحال مىشوند و با خود مىگويند ، خدا دو وعده داده بود ، يكى پيشگويى غلبهء روم بر فارس و دوم يارى مؤمنان ، حال كه اولى تحقّق يافت ، معلوم مىشود ديگرى هم محقّق خواهد شد و در ادامه مىفرمايد : خدا هر كس را كه بخواهد يارى مىكند ، چون امر بدست اوست و او عزيز است و هر كس را بخواهد با نصرت خود عزّت مىدهد و رحيم است و رحمت خود را شامل حال هر كس كه بخواهد مىنمايد « 1 » .\r\nبه هر حال وقوع اين وعدهء الهى ، اثبات عقلى براى مسأله معاد - كه خدا آن را وعده داده - نيز هست .\r\n( 6 )  ( وَعْدَ اللَّهِ لا يُخْلِفُ اللَّهُ وَعْدَهُ وَ لكِنَّ أَكْثَرَ النَّاسِ لا يَعْلَمُونَ )  : ( وعدهء خداست كه او هرگز وعدهء خود را خلاف نمىكند و ليكن بيشتر مردم نمىدانند )\r\nيعنى وعدهء خدا وعده‌اى به حق است و خدا هرگز خلف وعده نمىكند ، بلكه وعده خود را تحقّق مىبخشد چون - هيچ عاملى نمىتواند خدا را مجبور به خلف وعده كند زيرا هميشه خلف وعده ملازم با كمبود قدرت يا امكانات است و خدا كاملى است كه هيچ نقيصه‌اى در او راه ندارد . امّا بيشتر مردم به شئون خداى تعالى جاهلند و به وعدهء او\r\n\r\n\r\n","description":"","footnote":"\r\n( 1 ) . صاحب تفسير روح المعانى در ج 21 ، مراد از ( نصرت ) را استيلاى بعضى از كفّار بر بعضى ديگر و تفرقه كلمه و شكستن شوكت آنها دانسته است كه اين امر قطعا به پيروزى نهايى مؤمنان منجر مىشود و همين امر باعث خوشحالى مؤمنين گشته است .\r\n","page_name":" 596 ","page_number":596},
  {"content":"\r\n\r\nاطمينان ندارند و او را با امثال خود قياس مىكنند كه گاهى وعدهء راست مىدهند و گاهى وعدهء دروغ و حال آنكه خداوند با هيچ يك از موجودات قابل قياس نيست و يگانه ذات واجب الوجود است  ( لَيْسَ كَمِثْلِهِ شَيْءٌ )  « 1 » هيچ چيز مانند او نيست ) .\r\n( 7 )  ( يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ )  : ( ايشان تنها ظاهرى از زندگى دنيا را مىدانند و ايشان از آخرت غافلند )\r\nيعنى بيشتر مردم علم خود را فقط به امور مادّى اختصاص داده‌اند و هيچ شناختى ندارند مگر دربارهء امورى كه با حواس خود آن را درك مىكنند و به همين دليل در جستجوى تحصيل همين ظواهر و زينتهاى دنيوى هستند و به آنها دلبسته‌اند و در مقابل از معارف حقّهء مربوط به آخرت كه خيرات و منافع واقعى آنان در آنهاست غافل شده‌اند .\r\n( 8 )  ( أَ وَ لَمْ يَتَفَكَّرُوا فِي أَنْفُسِهِمْ ما خَلَقَ اللَّهُ السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ أَجَلٍ مُسَمًّى وَ إِنَّ كَثِيراً مِنَ النَّاسِ بِلِقاءِ رَبِّهِمْ لَكافِرُونَ )  : ( آيا در نفس خود نمىانديشند كه خدا آسمانها و زمين و آنچه ميان آنهاست را جز به حق و براى مدتى معيّن ، خلق نكرده ؟ و همانا بيشتر مردم به مسأله معاد و ديدار پروردگارشان كافرند )\r\nآيه به نحو استفهام تعجّبى مىخواهد بيان كند آيا اين مردم كافر آنقدر به زندگى دنيا مشغول شده‌اند كه خود را هم از ياد برده‌اند ؟ و اگر قدرى با تمركز در نفس خود بيانديشند به حقيقت خواهند رسيد و در مىيابند كه خداوند اين آسمانها و زمين و آنچه ميان آندوست را عبث و بدون نتيجه نيافريده ، بلكه خداوند آنها را به حق ايجاد كرده و غرضى از خلقت داشته و آن اين بوده كه بعد از رسيدن اجل و مدّتى معيّن آنها را بسوى خود باز گرداند ، پس هيچ يك از اجزاء عالم تا بىنهايت باقى نمىماند و بعد از فناى ظاهرى در نهايت بسوى خالق خود باز مىگردند و نشأة آخرت آغاز مىشود و اين امرى است كه با اندكى تفكّر و تدبّر به آن خواهند رسيد امّا عجيب اين است كه بيشتر مردم به مسأله معاد و رجوع به سوى پروردگارشان اقرار ندارند و حال اينكه چطور\r\n\r\n\r\n","description":"","footnote":"\r\n( 1 ) . سورهء شورى ، آيهء 11 .\r\n","page_name":" 597 ","page_number":597},
  {"content":"\r\n\r\nممكن است خلقتشان از ناحيهء خدا آغاز شود امّا سرانجامشان به سوى او منتهى نگردد ؟ !\r\n( 9 )  ( أَ وَ لَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ كانُوا أَشَدَّ مِنْهُمْ قُوَّةً وَ أَثارُوا الْأَرْضَ وَ عَمَرُوها أَكْثَرَ مِمَّا عَمَرُوها وَ جاءَتْهُمْ رُسُلُهُمْ بِالْبَيِّناتِ فَما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ )  : ( آيا در زمين سير نمىكنند كه ببيند عاقبت كفّارى كه قبل از اينها بودند چه شد ؟ با اينكه از نظر قدرت از ايشان نيرومندتر بودند و زمين را زير و رو كرده و آباد نمودند ، بيشتر از آنچه اينها آباد كردند ، امّا زمانيكه رسولان آنها با معجزات آشكار بسويشان آمدند ، كفر ورزيدند و خدا نابودشان كرد و اينچنين نبود كه خداوند به ايشان ظلم كرده باشد ، بلكه آنها خودشان به خود ستم كردند )\r\nچون كفر به معاد مستلزم كفر به دين حق و لغو آن است ، لذا بدنبال آيهء قبلى در اين آيه به ذكر ماجراى اقوام كافر گذشته مىپردازد تا شايد مردم از شنيدن آن عبرت گرفته و دست از كفر بردارند ، بنابراين مىفرمايد آيا در زمين سفر نمىكنند تا ببينند كه اقوامى كه بسيار از اينها نيرومندتر بودند و از خود عمارت و آبادانى بيشترى به جاى گذاشتند ، چگونه در اثر كفر به پيامبران الهى ، دچار هلاكت شدند ؟ و به اين ترتيب عبرت بگيرند و دست از كفر بردارند ؟ و سنّت الهى همواره چنين بوده و اين امر ، ظلمى از ناحيهء خدا نسبت به آن اقوام نبوده بلكه آنها خود با كفر و عصيان به نفس خود ستم كردند و خود را مستحقّ هلاكت نمودند .\r\n( 10 )  ( ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّهِ وَ كانُوا بِها يَسْتَهْزِؤُنَ )  : ( آنگاه سرانجام كسانى كه بديها را به بدترين وجه مرتكب مىشدند ، اين شد كه آيات خدا را تكذيب كرده و به آن استهزاء نمودند ) يعنى سرانجام ، بدى عذاب ، عاقبت كار كسانى شد كه اعمال بد مىكردند و غير اين سرانجامى در انتظارشان نبود ، چون آيات خدا را تكذيب و استهزاء مىنمودند و عاقبت آنان عين همان عمل ايشان بود .\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nلكن بعضى « 1 » مفسران گفته‌اند : معناى آيه اين است كه گناهان سرانجام ، گنه‌كاران را به كفر و تكذيب و استهزاء آيات الهى كشايند ، امّا معناى اوّل با سياق كه در مقام انذار و بصيرت و عبرت است ، سازگارتر مىباشد .\r\n( 11 )  ( اللَّهُ يَبْدَؤُا الْخَلْقَ ثُمَّ يُعِيدُهُ ثُمَّ إِلَيْهِ تُرْجَعُونَ )  : ( خدا خلقت را آغاز كرده و سپس آن را باز مىگرداند و آنگاه بسوى او باز گردانده مىشويد )\r\nيعنى آغاز و انجام خلقت بدست خداست و همه مخلوقات در نهايت براى مجازات و حسابرسى بسوى او باز گردانده مىشوند .\r\n( 12 )  ( وَ يَوْمَ تَقُومُ السَّاعَةُ يُبْلِسُ الْمُجْرِمُونَ )  : ( و روزى كه قيامت برپا شود گنه كاران مأيوس مىشوند )\r\n( 13 )  ( وَ لَمْ يَكُنْ لَهُمْ مِنْ شُرَكائِهِمْ شُفَعاءُ وَ كانُوا بِشُرَكائِهِمْ كافِرِينَ )  : ( و هيچ يك از شركاى فرضيشان برايشان شفيع نخواهد بود و خودشان به شركايشان كفر مىورزند )\r\nيعنى پس از برپايى قيامت و بازگشت خلائق بسوى خدا گنه‌كاران از رحمت خدا نااميد و مأيوس خواهند بود و همين امر منشاء شقاوت و بدبختى آنهاست و در آن روز مىبينند كه بواسطهء اعمالى كه از ايشان صادر شده دچار خسارت و زيان ابدى گشته‌اند .\r\nو در آن زمان آنها ، هم از اعمال خودشان مأيوسند و هم از شفاعت آلهه‌ها و معبودهايى كه آنها را در دنيا شريك خدا گرفته بودند و به اميد شفاعتشان آنها را مىپرستيدند ، مأيوس خواهند شد و در آن روز عبادت بتها را پنهان نموده و انكار خواهند كرد .\r\n( 14 )  ( وَ يَوْمَ تَقُومُ السَّاعَةُ يَوْمَئِذٍ يَتَفَرَّقُونَ )  : ( و روزى كه قيامت برپا شود در آن روز گروهها از يكديگر متمايز و پراكنده مىشوند )\r\n( 15 )  ( فَأَمَّا الَّذِينَ آمَنُوا وَ عَمِلُوا الصَّالِحاتِ فَهُمْ فِي رَوْضَةٍ يُحْبَرُونَ )  : ( و امّا آنان كه ايمان آوردند و عمل شايسته انجام دادند ، در باغ و بهشتى شاد و مسرورند )\r\n( 16 )  ( وَ أَمَّا الَّذِينَ كَفَرُوا وَ كَذَّبُوا بِآياتِنا وَ لِقاءِ الْآخِرَةِ فَأُولئِكَ فِي الْعَذابِ \r\n\r\n\r\n","description":"","footnote":"\r\n( 1 ) . تفسير روح المعانى ، ج 21 .\r\n","page_name":" 599 ","page_number":599},
  {"content":"\r\n\r\n مُحْضَرُونَ )  : ( و امّا كسانى كه كفر ورزيده و آيات ما و ملاقات آخرت را تكذيب كردند ، ايشان در عذاب احضار خواهند شد )\r\nلذا در روز قيامت مؤمنان از مجرمان جدا خواهند شد و گروه صالح و مؤمن به بهشت و گروه كافر و مجرم به جهنم خواهند رفت و در دو آيهء بعدى به شرح وضع اين دو گروه مىپردازد و مىگويد ، امّا مؤمنانى كه اعمال صالح بجا آورده‌اند در باغهاى بهشتى متنعّم و مسرور خواهند بود ولى كسانى كه كافر شدند و آيات ما و مسأله معاد را انكار كردند در نهايت براى عذاب ابدى احضار خواهند شد و لزوم اين تمايز در وجود ، حقيقتى است كه خداى متعال آن را در آيهء 21 سورهء جاثيه ، برهانى بر ثبوت معاد گرفته است و مىفرمايد : ( آيا كسانى كه مرتكب گناهان شدند ، گمان كرده‌اند كه ما آنها را با كسانى كه ايمان آورده و اعمال صالح بجا آورده‌اند برابر قرار داده‌ايم ؟ و زندگى و مرگشان يكسان است ، چه بد حكمى كرده‌اند ) « 1 »\r\n( 17 )  ( فَسُبْحانَ اللَّهِ حِينَ تُمْسُونَ وَ حِينَ تُصْبِحُونَ )  : ( پس تسبيح خدا راست ، هم در آخر روز و هم در هنگامى كه صبح مىكنيد )\r\n( 18 )  ( وَ لَهُ الْحَمْدُ فِي السَّماواتِ وَ الْأَرْضِ وَ عَشِيًّا وَ حِينَ تُظْهِرُونَ )  : ( و ستايش مخصوص اوست در آسمانها و زمين ، هم در آخر روز و هم در زمانيكه ظهر مىكنيد )\r\nبعد از ذكر اينكه ، خدا خلقت را آغاز كرده و به انجام مىرساند و دو گروه مؤمن و كافر را به تناسب اعمالشان جزا مىدهد ، به دست مىآيد كه خلقت داراى تدبيرى متقن و دقيق است و انسانها در سير تاريخ خود گناهان و خطاهايى در خصوص اعتقادات خود داشته‌اند و براى خدا شريك گرفته و يا منكر معاد شده‌اند .\r\nلذا در اين آيات خداى را در هر زمانى تسبيح و بواسط صنع و تدبيرش در آسمانها و زمين يعنى در سراسر عالم مشهود ، تحميد و ستايش كرده و او را از عقايد باطله و اعمال زشت منزّه نموده است . در نتيجه خداوند خود ، در همه اوقات و در همه مكانها ، خويش\r\n\r\n\r\n","description":"","footnote":"\r\n( 1 ) .  أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَ عَمِلُوا الصَّالِحاتِ سَواءً مَحْياهُمْ وَ مَماتُهُمْ ساءَ ما يَحْكُمُونَ  ( سورهء جاثيه ، آيهء 21 ) .\r\n","page_name":" 600 ","page_number":600},
  {"content":"\r\n\r\nرا تسبيح و تحميد كرده است . و مراد از تسبيح و حمد معناى مطلق آنست ، نه آنكه اختصاص به نمازهاى واجب داشته باشد « 1 » .\r\n( 19 )  ( يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ وَ يُحْيِ الْأَرْضَ بَعْدَ مَوْتِها وَ كَذلِكَ تُخْرَجُونَ )  : ( زنده را از مرده و مرده را از زنده بيرون مىآورد و زمين را بعد از مردنش زنده مىسازد و به همين صورت شما بيرون مىشويد )\r\nظاهرا منظور از اخراج ( زنده از مرده ) خلقت موجودات از خاك مرده و منظور از ( اخراج مرده از زنده ) خاك نمودن دوباره آنهاست و بعضى آن را تفسير كرده‌اند به اينكه خدا فرزند مؤمن را از صلب پدر كافر و يا فرزندى كافر را از پدرى مؤمن خلق مىكند و منظور از زنده كردن زمين بعد از مردنش حالت سرسبزى و رويش نباتات در فصل بهار ، پس از دوران خمودى و سكون در فصل پاييز و زمستان است و در آخر مىفرمايد : شما هم اين چنين از قبرها بيرون مىشويد و خداوند شما را به حياتى مجدّد زنده مىكند يعنى درست به همانگونه كه همه ساله زمين را بعد از مردنش احياء مىنمايد .\r\n\r\n[ آيهء ( 26 - 20 ) بيان برخى از آيات الهى از ابتداى خلقت انسان تا انتهاى زندگى او 
  ]\r\n( 20 )  ( وَ مِنْ آياتِهِ أَنْ خَلَقَكُمْ مِنْ تُرابٍ ثُمَّ إِذا أَنْتُمْ بَشَرٌ تَنْتَشِرُونَ )  : ( و از نشانه‌ها و آيات او اين است كه شما را از خاك آفريد و سپس به ناگاه بشرى هستيد كه در زمين پراكنده و منتشر مىشويد )\r\nيعنى از جمله آيات الهى اين است كه شما جنس بشر را از خاك آفريده و خلقت شما در نهايت به زمين منتهى مىشود ، چون مراتب پيدايش انسان چه در مرتبهء نطفه و چه در مراتب بعد از آن در نهايت از مواد غذايى و عناصر زمينى است كه پدر و مادر انسان مىخورند و انسان در صلب پدر و رحم مادر رشد مىكند . و از آنجا كه انتظار نمىرود از عناصر مردهء زمينى موجودى جاندار پديد آيد لذا با جمله فجائيّه مىفرمايد :\r\nناگهان انسانى كامل شديد و در روى زمين پخش و منتشر گشتيد و اينها امورى است كه بر وجود صانعى زنده و عليم و مدبّر دلالت مىكند .\r\n( 21 )  ( وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَ جَعَلَ بَيْنَكُمْ \r\n\r\n\r\n","description":"","footnote":"\r\n( 1 ) . چنانچه صاحب تفسير روح المعانى آن را به خصوص نمازهاى واجب اختصاص داده است .\r\n","page_name":" 601 ","page_number":601},
  {"content":"\r\n\r\n مَوَدَّةً وَ رَحْمَةً إِنَّ فِي ذلِكَ لَآياتٍ لِقَوْمٍ يَتَفَكَّرُونَ )  : ( و از آيات او اين است كه براى شما از جنس خودتان همسرانى آفريد تا بواسطهء آنها آرامش بيابيد و ميان شما دوستى و محبّت قرار داد ، همانا در اين امر نشانه‌هايى براى گروهى كه تفكّر كنند وجود دارد )\r\nو از نشانه‌هاى ديگر پروردگار آن است كه براى بشر از جنس خودش جفتى قرار داد تا مسأله توالد و تناسل صورت بگيرد و آنها را به گونه‌اى آفريد كه هر يك به تنهايى ناقص و محتاج به ديگرى باشد ، چون هر ناقصى جوياى كمال است و اين همان ميل و شهوتى است كه خداوند آن را در هريك از اين دو جفت به امّانت نهاده است ، تا بواسطهء يكديگر به آرامش و كمال برسند . و نيز در ميان آنها مودّت و رحمت قرار داد ، ( مودّت ) يعنى محبتى كه اثر آن در عمل ظاهر باشد و ( رحمت ) يعنى نوعى تأثير نفسانى كه از مشاهدهء محروميّت شخصى كه كمالى را ندارد و محتاج به رفع نقص است در نفس پديد مىآيد و شخص را وامىدارد كه كمبود و نقص آن طرف مقابل را بر طرف نمايد و همين رحمت و مودّت موجب مىشود كه در جامعهء كوچك خانواده ، مرد كمر به رفع احتياجات همسر و فرزندانش ببندد و زن نيز در اين مسير يار و ياور او باشد و همين رحمت و محبّت موجب مىشود كه زن و مرد هر دو بواسطه ضعف و كوچكى و عجز فرزندانشان آنها را حمايت كرده و در حفظ و تربيت آنها بكوشند ، نظير همين مودّت و رحمت در اجتماع بزرگ شهرى و در ميان افراد جامعه مشاهده مىشود كه در اثر آن غنى به فقير كمك مىكند تا بواسطهء رحمت او فقير بر احتياجات خود نايل شود ، امّا در اينجا سياق فقط ناظر به مودّت و رحمت خانوادگى است .\r\nو در آخر مىفرمايد : همانا در اين امر آياتى براى گروه اهل تفكّر وجود دارد ، چون وقتى انسان دربارهء اصول تكوينى خويش تفكّر كند و ببيند كه خداوند چگونه ميل به ازدواج را در نهاد او قرار داده و ميان او و همسرش محبّت و مهربانى برقرار نموده ، تا كانون خانواده شكل بگيرد و بواسطهء آن اجتماع بشرى به ثبات برسد و نوع بشر تداوم بيابد ، متوجّه آيات الهى مىشود و مىفهمد كه خداوند چه تدابيرى در اين امر به كار برده كه عقل را حيران مىكند .\r\n\r\n","description":"","footnote":"","page_name":" 602 ","page_number":602},
  {"content":"\r\n\r\n( 22 )  ( وَ مِنْ آياتِهِ خَلْقُ السَّماواتِ وَ الْأَرْضِ وَ اخْتِلافُ أَلْسِنَتِكُمْ وَ أَلْوانِكُمْ إِنَّ فِي ذلِكَ لَآياتٍ لِلْعالِمِينَ )  : ( و از آيات او آفرينش آسمانها و زمين و گوناگونى رنگ پوست و اختلاف زبانهاى شماست همانا در اين امر نشانه‌هايى براى دانايان وجود دارد )\r\nو از جمله آيات الهى ، آفرينش آسمانها و زمين و تدبير نظام دقيق جارى در آنها و نيز گوناگونى لغات و زبان در ميان اقوام مختلف به دليل تفاوت نژاد يا تفاوتهاى فرديست ، همچنانكه هرگز دو نفر تن صدايشان دقيقا مانند هم نيست و يا تفاوت رنگ پوست در ميان اقوام مختلف است كه يكى سفيد پوست ديگرى سياه پوست يا سرخپوست و يا زرد پوست هستند و نيز هرگز دو نفر از يك نژاد دقيقا رنگ پوستشان مانند هم نيست و اينها همه آياتى است كه حكايت از عظمت تدبير صانع عالم و قادر مىنمايد .\r\n( 23 )  ( وَ مِنْ آياتِهِ مَنامُكُمْ بِاللَّيْلِ وَ النَّهارِ وَ ابْتِغاؤُكُمْ مِنْ فَضْلِهِ إِنَّ فِي ذلِكَ لَآياتٍ لِقَوْمٍ يَسْمَعُونَ )  : ( و از نشانه‌هاى او خوابيدن شما در شب و طلب روزيتان در هنگام روز است كه در اين امر براى گروهى كه مىشنوند نشانه‌ها هست )\r\nيعنى از آيات ديگر خدا اين است كه شب را جهت آرامش و سكون و رفع خستگى انسان آفريده و انسان را داراى قواى فعّال نموده كه او را وامىدارد تا در هنگام روز بدنبال تحصيل روزى و رزق خود تلاش كند و شب و روز را پشت سر هم قرار داده و پديد آمدن آنها را بواسطه وضعيّت خورشيد نسبت به زمين تنظيم نموده و همهء اين موارد آيت‌ها و نشانه‌هاى گويايى است براى كسانى كه گوش شنوا داشته باشند و در آن تعقّل كنند و چون حق را شنيدند از آن پيروى نمايند .\r\n( 24 )  ( وَ مِنْ آياتِهِ يُرِيكُمُ الْبَرْقَ خَوْفاً وَ طَمَعاً وَ يُنَزِّلُ مِنَ السَّماءِ ماءً فَيُحْيِي بِهِ الْأَرْضَ بَعْدَ مَوْتِها إِنَّ فِي ذلِكَ لَآياتٍ لِقَوْمٍ يَعْقِلُونَ )  : ( و از آيات او اين است كه برق را به شما نشان مىدهد تا شما به طمع يا ترس در آييد و از آسمان آبى نازل مىكند و با آن آب زمين را بعد از مردنش زنده مىسازد ، همانا در اين امر نشانه‌هايى براى گروه اهل تعقّل وجود دارد )\r\n\r\n","description":"","footnote":"","page_name":" 603 ","page_number":603},
  {"content":"\r\n\r\n( خوف از برق ) يعنى ترس از نزول صاعقه و ( طمع به آن ) ، يعنى اميد بستن به بارش باران ، پس از آيات ديگر خداوند اين است كه برق آسمانى را به شما مىنماياند تا جمعى به آن اميد بسته و جمع ديگر از آن بهراسند و نيز اينكه از آسمان آب باران را مىفرستد و بوسيلهء آن زمين فسرده و خموده را احياء و سرسبز مىكند و اينها همه نشانه‌هايى است براى گروهى كه اهل تعقّل و تفكّر هستند و مىفهمند كه در اين نظامات جارى عالم سراپا تدبير و مصلحت به كار رفته و ايجاد آن صرفا از باب تصادف و اتفّاق نيست .\r\n( 25 )  ( وَ مِنْ آياتِهِ أَنْ تَقُومَ السَّماءُ وَ الْأَرْضُ بِأَمْرِهِ ثُمَّ إِذا دَعاكُمْ دَعْوَةً مِنَ الْأَرْضِ إِذا أَنْتُمْ تَخْرُجُونَ )  : ( و از نشانه‌هاى او اين است كه آسمان و زمين به امر او بر پا شده ، پس زمانى كه شما را با يك دعوت فراخواند ، ناگهان همه از زمين خارج مىشويد )\r\nمراد از ( قيام ) ثبوت و استقرار است .\r\nمىفرمايد : از آيات الهى اين است كه آسمان و زمين را ثبات و استقرار بخشيده و حركت و تغيير آنها را به امر خود اداره مىكند و همين خدا وقتى بنى آدم را با يك دعوت براى بعث فرا بخواند ، در يك چشم بهم زدن همگى از گورها بيرون آمده و با حياتى مجدّد براى حسابرسى در پيشگاه الهى حاضر مىشوند و اين امر حجّتى بر مسأله معاد است .\r\nو در اين سلسله آيات ابتدا مسأله خلقت بشر ذكر شده و پس از آن به نظام خانوادگى او پرداخته و سپس مرتبط بودن وجود او را به آسمان و زمين بيان نموده و در مرحله بعدى به اختلاف زبان و رنگ پوست پرداخته و در ادامه مسأله آرامش در شب و كسب روزى در روز و نزول باران را بيان كرده و در آخر به قيام آسمانها و زمين و مسأله سرآمد حيات بشر در زمين و پس از آن به مسأله حشر و نشر و معاد پرداخته است و در آنها همهء زندگى بشر از آغاز تا انجام را آياتى از آيات حق ناميده است .\r\n( 26 )  ( وَ لَهُ مَنْ فِي السَّماواتِ وَ الْأَرْضِ كُلٌّ لَهُ قانِتُونَ )  : ( و هر چه در آسمانها و زمين است از آن اوست و همه او را اطاعت مىكنند )\r\nيعنى ملك خدا بر همه چيز محيط است و همهء موجودات عالم به او احتياج دارند و\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nخداوند در ملك خود تصرّف مطلق دارد و تمامى مخلوقات مطيع و منقاد او هستند و او را با خضوع اطاعت مىكنند و مراد از اطاعت ، اطاعت تكوينى است كه همه موجودات مطيع اسباب و علل وجودى عالم هستند و خداوند مالك ايشان و مالك همهء مايملك آنهاست ، لذا تنها مؤثر در عالم تكوين هم خداست و هر امرى فقط به اذن او محقّق مىشود .\r\n\r\n[ آيهء ( 39 - 27 ) ذكر اينكه اعادهء خلق از خلقت ابتدائى براى خدا آسانتر است و ذكر تمثيلى براى ردّ پندار مشركين دربارهء اينكه خدا مشركانى از جنس مخلوقات خود دارد و ذكر اينكه وسعت يا تنگى معيشت تابع مشيّت خداست و بيان اينكه دين الهى مبتنى بر فطرت انسانيست 
  ]\r\n( 27 )  ( وَ هُوَ الَّذِي يَبْدَؤُا الْخَلْقَ ثُمَّ يُعِيدُهُ وَ هُوَ أَهْوَنُ عَلَيْهِ وَ لَهُ الْمَثَلُ الْأَعْلى فِي السَّماواتِ وَ الْأَرْضِ وَ هُوَ الْعَزِيزُ الْحَكِيمُ )  : ( و اوست آنكه خلقت را آغاز كرده و سپس آن را باز مىگرداند و اين امر بر او آسانتر است « 1 » و براى او در آسمانها و زمين بهترين مثلهاست و او غالب و فرزانه است )\r\n( ابداء ) يعنى ايجاد ابتدايى و بدون الگو و ( اعاده ) يعنى انشاء بعد از انشاء . مىفرمايد اوست آنكه خلقت را بدون الگوى قبلى ايجاد نمود و پس از آن دوباره آن را اعاده مىكند ( بعد از فناى ظاهرى دوباره آن را ايجاد مىنمايد ) و اين اعاده براى او آسانتر از ايجاد اوّلى است و اين امر واضح است كه هرچه قدرت بيشتر شود از مشقّت كاسته مىگردد ، تا جائى كه قدرت نامحدود شود كه در اين صورت مشقّت و دشوارى از اساس باطل است يعنى خدايى كه قادر مطلق است اصولا هيچ امرى براى او مشقّت ندارد ، امّا آنچه به ذهن متبادر مىشود اين است كه چرا خداوند فرمود اعاده آسانتر از ايجاد ابتدايى است با آنكه او صاحب قدرت نامحدود است و دشوار و آسان براى او معنا ندارد ؟ جواب اين اشكال را خود خداوند در جملهء بعدى داده است مىفرمايد  ( وَ لَهُ الْمَثَلُ الْأَعْلى )  يعنى هر يك از صفات كماليّه مانند حيات ، قدرت ، علم ، جود و كرم و غير آن كه يك يك موجودات آسمان و زمين به آن متّصف مىشوند در حقيقت اندكى است كه رفيع‌ترين درجه و عالىترين حدّ آن در خداى سبحان است و اوست كه آن صفت كمالى را به غير خود افاضه مىكند منتهى اين صفات در ماسوى الله محدود و متناهى\r\n\r\n\r\n","description":"","footnote":"\r\n( 1 ) . زيرا در خلقت اوليه كه طينة يا هسته مركزى انسان را آفريده ، آن فناپذير نيست و در خاك و هوا و آب و آتش بموجب حديث از بين نمىرود و باقيست به بقاء دنيا . ( مصحح )\r\n","page_name":" 605 ","page_number":605},
  {"content":"\r\n\r\nاست ولى در خداى سبحان مطلق و نامحدود است ، پس به اين ترتيب قدرت خدا نامحدود است به همين دليل هم اعادهء خدا آسانترين اعاده و انشاء و ابداء او آسانترين انشاء است و هر آسانى براى او آسانترين است چون خداوند عزيز است پس آنچه را ديگران فاقد آن هستند واجد است و ممكن نيست كه امرى براى او ممتنع و محال باشد و نيز براى اينكه او حكيم است و نقص و سستى بر فعل او عارض نمىشود .\r\n( 28 )  ( ضَرَبَ لَكُمْ مَثَلًا مِنْ أَنْفُسِكُمْ هَلْ لَكُمْ مِنْ ما مَلَكَتْ أَيْمانُكُمْ مِنْ شُرَكاءَ فِي ما رَزَقْناكُمْ فَأَنْتُمْ فِيهِ سَواءٌ تَخافُونَهُمْ كَخِيفَتِكُمْ أَنْفُسَكُمْ كَذلِكَ نُفَصِّلُ الْآياتِ لِقَوْمٍ يَعْقِلُونَ )  : ( براى شما از خود شما مثلى زده ، آيا از بردگان شما در آنچه كه از اموال به شما روزى كرده‌ايم ، هيچ فردى شريك شما هست ، بطوريكه آن برده و شما با هم برابر باشيد و احيانا شما از آن بردگان بترسيد كه مبادا در شركت تجاوز كنند ، آنطور كه از يك شريك آزاد مىترسيد ؟ قطعا نه ، پس چطور مخلوقات خدا را شريك او مىگيريد ، ما اينچنين آيات را براى مردمى كه تعقّل كنند توضيح مىدهيم )\r\nمىفرمايد خدا براى شما مثالى زده كه از حالات خود شما گرفته شده و قبح و زشتى شرك را آشكار مىكند و از مظاهر شرك آنها اين بود كه آلهه و معبود فرضى را شريك خداوند در امر تدبير عالم مىدانستند و مىگفتند : لبيك اى خدايى كه شريكى براى تو نيست غير از شريكى كه تو مالك او و مايملك او هستى ! و براى آشكار نمودن پليدى شرك به نحو استفهام انكارى مىپرسد : آيا در بين مملوكها و بردگان شما ، برده‌اى يافت مىشود كه در اموال و امتعهء شما كه خدا روزيتان كرده شريك شما باشد ؟ با اينكه آنها مملوك شمايند و شما مالك آنها و اموالشان هستيد آيا هيچ تصوّر دارد كه مملوك شما در امر مشاركت اموال مساوى با شما شود و بترسيد كه بدون اذن شما در اموالتان تصرّف كند ؟ همانطور كه از شركاى آزاد خودتان بيم داريد ؟ نه ، ابدا چنين امرى متصوّر نيست و ممكن نيست كه برده ، شريك مولاى خود باشد و بتواند در اموال او تصرّف كند پس چطور جايز باشد كه بعضى از مخلوقات خدا همچون ملائكه يا جنّ با اينكه عبد و مملوك او هستند شريك در ملك او باشند و إله و رب جداگانه‌اى محسوب شوند ؟ و\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nدر آخر مىفرمايد ما اينچنين آيات را براى اهل تعقّل توضيح مىدهيم ، چون دلايلى كه آورده شد ادّعاى شرك را از اساس باطل مىكند و مشركان شرك خود را بر پايهء تعقّل و درك صحيح بنا نكرده‌اند .\r\n( 29 )  ( بَلِ اتَّبَعَ الَّذِينَ ظَلَمُوا أَهْواءَهُمْ بِغَيْرِ عِلْمٍ فَمَنْ يَهْدِي مَنْ أَضَلَّ اللَّهُ وَ ما لَهُمْ مِنْ ناصِرِينَ )  : ( بلكه آنان كه ستم كردند بدون هيچ علمى از تمايلات و هواهاى خود پيروى كردند ، پس چه كسى مىتواند آن را كه خدا گمراهش كرده ، هدايت كند ؟ و برايشان هيچ ياورى نيست ) .\r\nدر ادامهء مطلب سابق مىفرمايد شرك اينها براساس تعقّل بنا نشده بلكه اينها كه مرتكب بزرگترين ظلم ( شرك ) شده‌اند فقط از هواهاى خود پيروى كرده‌اند ، بدون اينكه هيچ علمى داشته باشند .\r\nو آنگاه به نحو استفهام انكارى مىفرمايد : چه كسى مىتواند ، فردى را كه خدا او را گمراه كرده هدايت كند ؟ يعنى اين مشركان ستمكار كه پيرو هواى نفس خود شدند بايد از نعمت هدايت مأيوس باشند ، چون ستمكارند و ستمشان باعث اين شده كه ما گمراهشان كنيم ، چون خدا هرگز گروه ستمكار را هدايت نمىكند .\r\nاز طرف ديگر هيچ ياورى هم ندارند تا آنها را نجات دهد و يارى كند .\r\n( 30 )  ( فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ )  : ( پس روى خود را به جانب دين معتدل و حنيفى كن كه مطابق فطرت خداست ، فطرتى كه خدا بشر را بر آن آفريده و در آفرينش خدا دگرگونى نيست ، اين است دين مستقيم ولى بيشتر مردم نمىدانند . )\r\nيعنى حالا كه خلقت و تدبير عالم فقط بدست خداست ، پس روى دل را به سوى دين اسلام كن كه دين معتدل و حنيف است و براساس فطرت بنا شده ، همان فطرتى كه خدا بشر را براساس آن ايجاد و ابداع كرده و هرگز تبديل و تغيير نمىيابد .\r\nچون دين چيزى به غير از سنّت حيات و راه و روشى كه متضمّن سعادت انسان است نيست ، و همهء انسانها به گونه‌اى آفريده شده‌اند كه به صورت فطرى طالب كمال و\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nسعادت خود هستند و نوع انسان يك سعادت و شقاوت دارد ، چون اگر سعادت انسان به خاطر اختلافاتى كه با هم دارند ، تفاوت مىكرد ، يك جامعه صالح و واحدى كه متضمّن سعادت همهء افراد جامعه باشد تشكيل نمىشد ، و همچنين اگر سعادت انسانها به حسب اختلاف سرزمينشان مختلف مىشد ، آن وقت ديگر انسانها نوع واحدى نمىشدند ، بلكه به نسبت اختلاف مناطق زندگى مختلف مىگشتند . و يا اگر سعادت انسان به اقتضاى زمانها متفاوت مىشد ، و اعصار و قرون اساس سنّت دينى بودند ، آن وقت انسانهاى قرون مختلف نوع واحدى نمىشدند و اجتماع انسانى سير تكاملى نداشت ، چون نقص و كمال در صورتى متصوّر است كه يك جهت مشترك و ثابت بين همه انسانها در همه اعصار وجود داشته باشد . پس اساس سنّت دينى براساس فطرت انسانى است كه حقيقتى واحد و مشترك بين همه افراد و اقوام انسانى در همه اعصار است و كمال بشريّت تنها در پيروى از همين دين قويم و طريقهء واحد فطرى است ولى بيشتر مردم از اين حقيقت غافلند و نمىدانند كه هدايت كنندهء بشر بسوى روش زندگى درست ، همان فطرت اوست ، لذا اساس سنّت دينى عبارتست از ساختمان و بنيهء انسانيّت كه حقيقتى واحد و مشترك است .\r\nپس انسان فقط با پيروى از آن مىتواند به كمال و سعادت مطلوب خود برسد و جامعه‌اى صالح بنا كند كه در آن قوانين و سنّتهاى شايسته وجود دارد ، چون حقيقتا تنها خداوند خالق بشر است كه به جميع زواياى روحى او شناخت دارد و طريقه احسن را براى او برمىگزيند و براستى كيست كه حكمش از خدا نيكوتر باشد ؟  ( وَ مَنْ أَحْسَنُ مِنَ اللَّهِ حُكْماً )  « 1 »\r\n( 31 )  ( مُنِيبِينَ إِلَيْهِ وَ اتَّقُوهُ وَ أَقِيمُوا الصَّلاةَ وَ لا تَكُونُوا مِنَ الْمُشْرِكِينَ )  : ( در حالى كه بسوى او انابه مىكنيد از او بپرهيزيد و نماز را به پا داريد و هرگز از مشركين نباشيد )\r\n( انابه ) يعنى بازگشت و توبه و ( تقوى ) صفت امتثال از اوامر الهى و اجتناب از نواهى اوست در اينجا خطاب متوجه عموم مؤمنين و همراهان رسولخدا صلّى اللّه عليه و إله و سلم شده و\r\n\r\n\r\n","description":"","footnote":"\r\n( 1 ) . سورهء مائده ، آيهء 50 .\r\n","page_name":" 608 ","page_number":608},
  {"content":"\r\n\r\nمىفرمايد : در حالى روى خود را به جانب دين حنيف كنيد كه با توجه و انابه قصد رجوع به درگاه الهى را داريد و به اوامر او ملتزم باشيد و از نواهيش اجتناب كنيد و آنگاه نماز را كه ستون عبادات است به عنوان فرد اكمل از اوامر الهى ذكر كرده و مردم را به اقامهء نماز دعوت مىكند و پس از آن مردم را از شرك كه فرد اكمل محرّمات و نواهى است ، نهى مىنمايد . چون شرك از اعظم گناهان است و مىفرمايد  ( إِنَّ اللَّهَ لا يَغْفِرُ أَنْ يُشْرَكَ بِهِ )  « 1 » خداوند هرگز شرك به خود را نمىآمرزد ) .\r\n( 32 )  ( مِنَ الَّذِينَ فَرَّقُوا دِينَهُمْ وَ كانُوا شِيَعاً كُلُّ حِزْبٍ بِما لَدَيْهِمْ فَرِحُونَ )  : ( از آنهايى كه دين خود را بخش بخش كردند و خودشان گروه گروه شدند و هر دسته‌اى به دين خود خرسند است )\r\nدر ادامهء آيهء قبلى كه فرمود : از مشركين نباشيد ، در اينجا مشركين را توصيف مىكند به اينكه : اينها كسانى هستند كه دين خود را متفرّق كردند و خود گروه گروه شدند و هر دسته‌اى هم به دين خود خوشحال و خرسندند .\r\n( حزب ) يعنى جماعتى كه داراى رأى مشترك و معيّنى هستند .\r\nدر اين آيه از مشركين به دليل تفرّق و تشتّتى كه در دين دارند مذّمت شده است ، چون مشركين دين خود را براساس هوى و هوس و تمايلاتشان بنا نهادند و معلوم است كه هواى نفس همه مردم يكسان نيست ، لذا دينشان به حسب اختلاف تمايلاتشان مختلف مىشود . پس نهى از تفرقهء كلمه در دين ، در حقيقت نهى از اين است كه هواى نفس را به جاى عقل اساس دين قرار دهند .\r\n( 33 )  ( وَ إِذا مَسَّ النَّاسَ ضُرٌّ دَعَوْا رَبَّهُمْ مُنِيبِينَ إِلَيْهِ ثُمَّ إِذا أَذاقَهُمْ مِنْهُ رَحْمَةً إِذا فَرِيقٌ مِنْهُمْ بِرَبِّهِمْ يُشْرِكُونَ )  : ( و زمانيكه ضررى به مردم برسد ، به سوى خدا برگشته و او را مىخوانند ، ولى همين كه رحمتى از خود به ايشان مىچشاند ، باز گروهى از ايشان شرك مىورزند . )\r\n\r\n\r\n","description":"","footnote":"\r\n( 1 ) . سورهء نساء ، آيهء 48 .\r\n","page_name":" 609 ","page_number":609},
  {"content":"\r\n\r\n( 34 )  ( لِيَكْفُرُوا بِما آتَيْناهُمْ فَتَمَتَّعُوا فَسَوْفَ تَعْلَمُونَ )  : ( بايد نعمتهايى كه ما به ايشان داده‌ايم ، كفران كنند پس بهره بگيريد كه به زودى خواهيد دانست )\r\nيعنى نوع مردم اينگونه‌اند كه وقتى بدى اندكى همچون مرض يا فقر و گرفتارى به آنها برسد پروردگارشان را با توبه و انابه مىخوانند ، امّا وقتى خداوند رحمت مختصرى به آنها بچشاند به جاى اينكه شكرگزار باشند ، به ناگاه بخشى از ايشان به خدايى كه تا ديروز او را مىخوانند و به ربوبيّتش اقرار مىكردند ، شرك مىورزند و شريكها و معبودهاى گوناگون براى او مىتراشند . و آنگاه در مقام تهديد و انذار مىفرمايد : بايد هم به آنچه به آنها داده‌ايم كافر شوند و از اين تمتّعات بهره ببرند امّا به زودى خواهند دانست كه نتيجهء كوتاهى دربارهء خدا و سبك شمردن امر او چه خواهد بود .\r\nو التفات از امر غايب در جملهء اوّل به امر حاضر در جملهء دوم براى رساندن فوران خشم و نهايت تهديد است .\r\n( 35 )  ( أَمْ أَنْزَلْنا عَلَيْهِمْ سُلْطاناً فَهُوَ يَتَكَلَّمُ بِما كانُوا بِهِ يُشْرِكُونَ )  : ( بلكه ما دليلى برايشان نازل كرده‌ايم و آن دليل بر شرك ايشان دلالت مىكند )\r\nمىفرمايد : بلكه ما به ايشان برهانى را اعلام كرديم كه دلالت بر شرك آنها مىكند .\r\n( 36 )  ( وَ إِذا أَذَقْنَا النَّاسَ رَحْمَةً فَرِحُوا بِها وَ إِنْ تُصِبْهُمْ سَيِّئَةٌ بِما قَدَّمَتْ أَيْدِيهِمْ إِذا هُمْ يَقْنَطُونَ )  : ( و زمانيكه ما به مردم رحمتى مىچشانيم . به آن خرسند مىشوند و اگر بواسطه اعمالشان بديى به ايشان برسد ناگهان مأيوس مىگردند )\r\nمقابلهء بين ( اذا ) در مورد رحمت و ( ان ) در مورد بدى ، اين معنا را افاده مىكند كه رحمت قطعى و كثير است ، امّا مصيبت اندك و احتمالى است . و اينكه رحمت را به خدا نسبت داد ، امّا سيّئه را نتيجه اعمال خودشان دانست براى اين است كه رحمت ، امر وجوديست كه از ناحيهء خدا افاضه مىشود امّا سيّئه و گرفتاريها امورى عدمى هستند كه بازگشت آنها به عدم افاضه خداست .\r\nبه هر جهت مىخواهد بفرمايد مردم نظرشان از ظاهر نعمت يا نقمت فراتر نمىرود و باطن امر را نمىبينند ، همين كه نعمتى بيابند ، خوشحال مىشوند بدون اينكه بينديشند كه\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nاين امر بدست خودشان نيست و اين خداست كه اين نعمت را به آنها رسانده و همين كه نعمتى را از دست مىدهند ، ناگهان مأيوس مىشوند و اين نااميدى امرى حادث و غير متوقّع است ، چون رحمت و سيّئه هر دو بدست خداست ولى اينها چون سطحى نگر هستند به گونه‌اى رفتار مىكنند كه گويا اذن خدا در اين ميان دخالتى ندارد و از دست رفتن نعمت به اذن خدا نبوده .\r\n( 37 )  ( أَ وَ لَمْ يَرَوْا أَنَّ اللَّهَ يَبْسُطُ الرِّزْقَ لِمَنْ يَشاءُ وَ يَقْدِرُ إِنَّ فِي ذلِكَ لَآياتٍ لِقَوْمٍ يُؤْمِنُونَ )  : ( آيا نمىبينند كه خداوند روزى را بر هر كس بخواهد توسعه داده و يا تنگ مىگيرد ؟ همانا در اين امر براى گروهى كه ايمان مىآورند نشانه‌هايى وجود دارد )\r\nيعنى اينكه مردم در اثر رسيدن نعمت خوشحالى كرده و در اثر رسيدن نقمت نااميد مىشوند خطاست ، مگر نمىبينند كه روزى بدست خداست و كمى و زيادى آن تابع مشيّت اوست ؟ پس انسان بايد بداند كه اگر رحمتى به او برسد ، از ناحيهء خداست و اگر هم ناملايمى برسد باز هم به مشيّت خداست و هر دوى اينها قابل زوالند پس نبايد به چيزى كه ايمن از زوالش نيست خوشحال شده يا از بابت چيزى كه اميد زوالش هست ، ناراحت و نااميد كردند و همانا در اين امر نشانه‌هايى براى مؤمنان وجود دارد تا بدانند به سبب داشته‌ها نبايد خوشحال بوده و يا از بابت فقدان نداشته‌ها نااميد شوند . همچنانكه فرمود :  ( لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ  « 1 » )\r\n( 38 )  ( فَآتِ ذَا الْقُرْبى حَقَّهُ وَ الْمِسْكِينَ وَ ابْنَ السَّبِيلِ ذلِكَ خَيْرٌ لِلَّذِينَ يُرِيدُونَ وَجْهَ اللَّهِ وَ أُولئِكَ هُمُ الْمُفْلِحُونَ )  : ( پس حق نزديكان و مساكين و در راه ماندگان را بده ، اين امر براى كسانى كه رضاى خدا را مىطلبند بهتر است و ايشان رستگارانند )\r\n( ذى القربى ) يعنى خويشاوند نزديك و ارحام كه در اينجا مراد ذريّه پيامبر صلّى اللّه عليه و إله و سلم هستند . و ( مسكين ) يعنى فقير بسيار بىچيز و بد حال و ( ابن سبيل ) يعنى مسافر در راه مانده و حاجتمند .\r\nو چون در اينجا خطاب با پيامبر صلّى اللّه عليه و إله و سلم است ، مراد از حقّ ذى القربى ، حقّ ثابتى است\r\n\r\n\r\n","description":"","footnote":"\r\n( 1 ) . سورهء حديد ، آيهء 23 .\r\n","page_name":" 611 ","page_number":611},
  {"content":"\r\n\r\nكه همان خمس است ، البته اين در صورتى است كه آيه مدنى باشد امّا چنانچه در مكّه نازل شده باشد ، آن وقت مراد از آن مطلق احسان خواهد بود .\r\nبه هر جهت امر آيه متوجّه رسولخدا صلّى اللّه عليه و إله و سلم و همهء مسلمانان است . و آنان را به آثار نيك خمس و يا صدقه تذكر مىدهد و مىفرمايد اداى اين حق براى كسانى كه هدفشان كسب رضاى خدا و انجام عمل خالصانه است ، بهتر بوده و آنان رستگارانند .\r\n( 39 )  ( وَ ما آتَيْتُمْ مِنْ رِباً لِيَرْبُوَا فِي أَمْوالِ النَّاسِ فَلا يَرْبُوا عِنْدَ اللَّهِ وَ ما آتَيْتُمْ مِنْ زَكاةٍ تُرِيدُونَ وَجْهَ اللَّهِ فَأُولئِكَ هُمُ الْمُضْعِفُونَ )  : ( و آنچه از ربا مىدهيد تا مال مردم زياد شود نزد خدا افزوده نمىشود و آنچه از زكات كه براى رضاى خدا مىدهيد ، زياد مىشود و زكات دهندگان مال خود را زياد مىكنند )\r\n( ربا ) يعنى نموّ مال و زياد شدن آن .\r\nمىفرمايد : مالى كه شما به مردم داده‌ايد تا اموالشان زياد شود - نه به قصد رضاى خدا - آن مال نزد خدا زياد نمىشود و ثوابى از آن عايد شما نمىگردد چون قصد قربت نداشته‌ايد ، امّا آن مالى كه براى رضاى خدا داديد ، چند برابرش عايد شما مىشود و چنين كسانى مال خود يا ثوابشان را مضاعف مىكنند . پس ظاهرا مراد از ( ربا ) رباى حلال است ، يعنى اينكه مالى را بدون قصد قربت به كسى بدهند و مراد از ( زكات ) صدقه يا مالى است كه براى رضاى خدا اعطاء شود ، البتّه اين در صورتى است كه آيهء مزبور مكّى باشد امّا اگر در مدينه نازل شده باشد ، مراد از ( ربا ) رباى حرام و مراد از ( زكات ) همان زكات واجب است .\r\nو اين دسته آيات به آيات مدنى شبيه‌ترند ( اللّه يعلم )\r\n\r\n[ آيهء ( 47 - 40 ) اشاره به اتحاد خلقت و تدبير در عالم و رابطهء مستقيم بين اعمال مردم و حوادث عالم و بيان عاقبت دو گروه مؤمن و كافر 
  ]\r\n( 40 )  ( اللَّهُ الَّذِي خَلَقَكُمْ ثُمَّ رَزَقَكُمْ ثُمَّ يُمِيتُكُمْ ثُمَّ يُحْيِيكُمْ هَلْ مِنْ شُرَكائِكُمْ مَنْ يَفْعَلُ مِنْ ذلِكُمْ مِنْ شَيْءٍ سُبْحانَهُ وَ تَعالى عَمَّا يُشْرِكُونَ )  : ( خداست آنكه شما را خلق كرد و سپس روزى داد و پس از آن اوست كه شما را مىميراند و سپس زنده مىكند ، آيا كسى از خدايان شما هست كه چنين كارهايى كند ؟ منزّه است خدا از شركى كه به او مىورزند )\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nمىفرمايد خداى سبحان خدايى است كه اوصافى در خور مقام الوهيّت و ربوبيّت دارد و امر خلق و تدبير و امّاته و احياء مجدّد شما بدست اوست ، آيا از ميان آلهه‌اى كه شما ادعا مىكنيد ، شريك خدا هستند كسى هست كه چنين اوصافى داشته و قادر بر چنين كارهايى باشد ؟\r\nپس تنها معبود و ربّ شما خداى واحد است كه منزّه و برتر است از آنچه به او شرك مىورزند و تدبير را به غير او نسبت مىدهند .\r\n( 41 )  ( ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ )  : ( فساد در دريا و خشكى ظاهر شد به جهت كارهايى كه مردم كردند ، تا به اين وسيله بعضى از آثار اعمال آنها را به ايشان بچشاند تا شايد باز گردند )\r\nمراد از ( فساد در زمين ) مصايب و بلاهاى عمومى مانند زلزله ، خشكسالى ، قحطى ، امراض مسرى ، جنگها ، سلب امنيت و همه بلاهايى است كه نظام جارى در عالم را بر هم مىزند .\r\nمىفرمايد نزول اين بلايا در اثر اعمال مردم و به خاطر شركى است كه مىورزند و گناهانى است كه مىكنند و خداوند اين بلاها را ظاهر نمود تا شايد عاقبت و و بال بخشى از اعمالشان را به آنها بچشاند ( در حالى كه از بسيارى از اعمال آنها نيز چشم‌پوشى و عفو نموده ) تا بلكه آنها از شرك و معصيت دست كشيده و به سوى توحيد و اطاعت برگردند .\r\n( 42 )  ( قُلْ سِيرُوا فِي الْأَرْضِ فَانْظُرُوا كَيْفَ كانَ عاقِبَةُ الَّذِينَ مِنْ قَبْلُ كانَ أَكْثَرُهُمْ مُشْرِكِينَ )  : ( بگو در زمين سير كنيد و بنگريد عاقبت كسانى كه قبلا بودند و بيشترشان مشرك بودند ، چگونه بود ؟ )\r\nدر اين آيه به رسولخدا دستور مىدهد تا به مردم بگويد ، در زمين سير كنند و سرانجام و آثار برجا ماندهء اقوام گذشته را ببينند كه چگونه ابنيهء آنها ويران شده و آثارشان محو گشته و همهء اين بلايا به جهت آن بوده كه بيشترشان مشرك بوده‌اند و خداوند جزاى بعضى از كردارشان را به ايشان چشانيد تا شايد اهل عبرت ، از احوال\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nآنها ، پند بگيرند و به سوى توحيد بازگردند .\r\n( 43 )  ( فَأَقِمْ وَجْهَكَ لِلدِّينِ الْقَيِّمِ مِنْ قَبْلِ أَنْ يَأْتِيَ يَوْمٌ لا مَرَدَّ لَهُ مِنَ اللَّهِ يَوْمَئِذٍ يَصَّدَّعُونَ )  : ( پس روى خود را به جانب دين مستقيم نما قبل از آنكه روزى برسد كه هيچ‌كس نمىتواند آن را بىاذن خدا بازگرداند و در آن روز مردم از هم جدا شوند )\r\nيعنى حالا كه شرك و كفر ، وبالى گردنگير براى مرتكبين دارد ، پس روى به جانب دين مستقيم كن قبل از آنكه روز قيامت برسد ، و آن روزى است كه هيچ‌كس نمىتواند آن را بدون اذن خدا باز گرداند ، و در آن روز مردم به دو طرف بهشت و جهنّم متفرّق شوند و اصحاب جنّة و دوزخ متمايز گردند .\r\n( 44 )  ( مَنْ كَفَرَ فَعَلَيْهِ كُفْرُهُ وَ مَنْ عَمِلَ صالِحاً فَلِأَنْفُسِهِمْ يَمْهَدُونَ )  : ( هر كس كفر بورزد ، نتيجهء آن بر عليهء خود اوست و هر كس عمل شايسته كند براى خود ذخيره نموده است )\r\nيعنى جدايى گروه مؤمن و كافر به دليل آنست كه هر كس كافر شود و بال كفرش عليه خودش خواهد بود و آتش جاودانه را به او مىرساند و هر كس ايمان آورده و عمل صالح بجا آورد براى خود بسترى جهت آرامش خود گسترده است و به زودى در آن استقرار مىيابد .\r\n( 45 )  ( لِيَجْزِيَ الَّذِينَ آمَنُوا وَ عَمِلُوا الصَّالِحاتِ مِنْ فَضْلِهِ إِنَّهُ لا يُحِبُّ الْكافِرِينَ )  :\r\n( تا خدا كسانى را كه ايمان آورده و عمل صالح كردند از فضل خود پاداش دهد همانا او كافران را دوست نمىدارد )\r\nچون مؤمنان و آنچه اعمال خير كه از ايشان صادر شود ملك خداى تعالى بوده و آنها از خود چيزى را مالك نيستند ، لذا هرگز استحقاق اجر ندارند ، مقام عبوديّت و بندگى كجا و مقام استحقاق و طلبكارى كجا ؟ پس هر جزائى كه به آنها داده شود فضلى است از ناحيهء خداى سبحان كه آنان را مالك اعمالشان اعتبار كرده و در برابر اعمالشان آنها را مستحقّ جزا دانسته است و حقّى براى آنها قائل شده و اين حقّ اعتبارى ، خود فضل ديگرى از ناحيهء خداست و منشاء اين فضل محبّتى است كه خدا به بندگان صالح\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nخود دارد و چون كفّار را دوست نمىدارد آنها را از اين فضل محروم كرده است .\r\n( 46 )  ( وَ مِنْ آياتِهِ أَنْ يُرْسِلَ الرِّياحَ مُبَشِّراتٍ وَ لِيُذِيقَكُمْ مِنْ رَحْمَتِهِ وَ لِتَجْرِيَ الْفُلْكُ بِأَمْرِهِ وَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ )  : ( و از نشانه‌هاى او اين است كه بادها را مژده دهنده مىفرستد ، تا به شما از رحمت خود بچشاند و كشتيها به امر او روان شوند و شما در طلب روزى و فضل خدا برآييد ، تا شايد سپاس گزاريد )\r\nيعنى از جمله آيات الهى اين است كه بادها را مژده دهندهء باران مىفرستد تا به شما رحمت خود ( شامل انواع نعمتها كه بروزش باد مترتّب است مانند تلقيح درختان و ميوه‌ها و تصفيهء هوا و . . . ) را بچشاند و باعث شود كه كشتيها به امر الهى به حركت درآيند تا شما روزى را از فضل خدا طلب كنيد و بواسطهء آن شكر بجا آوريد .\r\nشكر يعنى به كار بردن نعمت در جهتى كه از انعام منعم آن خبر دهد و يا ثنا و ستايش لفظى منعم بواسطهء نعمت ، كه در هر دو صورت با عبادت خدا منطبق مىشود و به همين دليل هم آن را با ( لعلّ ) مقيّد كرد ، چون ممكن است مردم شكر او را بجا نياورند ، به خلاف نتايج مادّى مذكور در آيه كه تخلّف‌پذير نيست .\r\n( 47 )  ( وَ لَقَدْ أَرْسَلْنا مِنْ قَبْلِكَ رُسُلًا إِلى قَوْمِهِمْ فَجاؤُهُمْ بِالْبَيِّناتِ فَانْتَقَمْنا مِنَ الَّذِينَ أَجْرَمُوا وَ كانَ حَقًّا عَلَيْنا نَصْرُ الْمُؤْمِنِينَ )  : ( و به تحقيق ما قبل از تو پيامبرانى را بسوى قومشان فرستاديم كه با معجزات آشكار به نزدشان آمدند ، و ما از كسانى كه مرتكب جرم و گناه شدند انتقام گرفتيم و همواره يارى و نصرت مؤمنان حقّى است كه بر خود واجب نموده‌ايم )\r\n( جرم ) يعنى انجام هر عمل زشت و بد .\r\nمىفرمايد ما قبل از تو هم پيامبرانى را فرستاديم كه با معجزات آشكار بسوى قوم خود رفتند و چون عدّه‌اى آنها را تكذيب كردند ما از آن مجرمان و بدكاران انتقام گرفتيم و آنها را به عذاب خود مبتلا كرديم و اين عذاب از مصاديق يارى مؤمنان است و ما بر خود واجب كرده‌ايم كه مؤمنان را در دنيا و آخرت يارى كنيم و مسّلما اين حق باعث نمىشود كه خدا مقهور و محكوم غير خود شود بلكه خداوند خود اين حق را\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nبراى مؤمنان جعل نموده است .\r\n\r\n[ آيهء ( 53 - 48 ) استدلال بر توحيد و معاد با ذكر بارش باران و زنده شدن زمين مرده 
  ]\r\n( 48 )  ( اللَّهُ الَّذِي يُرْسِلُ الرِّياحَ فَتُثِيرُ سَحاباً فَيَبْسُطُهُ فِي السَّماءِ كَيْفَ يَشاءُ وَ يَجْعَلُهُ كِسَفاً فَتَرَى الْوَدْقَ يَخْرُجُ مِنْ خِلالِهِ فَإِذا أَصابَ بِهِ مَنْ يَشاءُ مِنْ عِبادِهِ إِذا هُمْ يَسْتَبْشِرُونَ )  : ( خداست آنكه بادها را مىفرستد تا ابرها را برانگيزد و هرطور بخواهد آن را در آسمان بگستراند و آن را به صورت قطعه‌هايى روى هم متراكم كرده ، قطره‌هاى باران را مىبينى كه از لابلاى آن ابر بيرون مىآيد و زمانيكه آن را به هر كس از بندگان خود برساند ، به ناگاه شادمانى مىكنند )\r\nمىفرمايد : خدا آن كسى است كه بادها را مىفرستد تا ابرها را به حركت درآورده و منتشر كند و ابرها در بالاى سر شما به هر شكلى كه خدا بخواهد گسترده مىشود و خدا آنها را قطعه قطعه روى هم متراكم مىكند و آنگاه مىبينى كه قطرات باران از شكاف ابرها بيرون مىآيد و وقتى خدا آن باران را به مردمى كه بخواهد برساند ، آنها خوشحال مىشوند چون باران مايهء حيات خود و حيوانات و گياهانشان است .\r\n( 49 )  ( وَ إِنْ كانُوا مِنْ قَبْلِ أَنْ يُنَزَّلَ عَلَيْهِمْ مِنْ قَبْلِهِ لَمُبْلِسِينَ )  : ( و اگر چه پيش از آنكه باران بر آنها نازل شود نااميد بودند )\r\nيعنى اين خوشحالى در حاليست كه آنان قبل از اينكه باران برايشان نازل شود و قبل از وزيدن بادها ، از بارش باران نااميد و مأيوس بودند چون مدّتها بود كه باران بر آنها نباريده بود .\r\n( 50 )  ( فَانْظُرْ إِلى آثارِ رَحْمَتِ اللَّهِ كَيْفَ يُحْيِ الْأَرْضَ بَعْدَ مَوْتِها إِنَّ ذلِكَ لَمُحْيِ الْمَوْتى وَ هُوَ عَلى كُلِّ شَيْءٍ قَدِيرٌ )  : ( پس بنگر به نشانه‌هاى رحمت خدا كه چگونه زمين را بعد از مرگش زنده مىسازد ، همانا اين خداست كه مردگان را زنده مىكند و او بر هر امرى تواناست )\r\nمراد از ( رحمت ) بارانيست كه از آسمان مىبارد و نيز آثارى است كه بر ريزش باران مترتّب مىشود ، مىفرمايد به آثار رحمت خدا بنگر كه چگونه زمين خموده و مرده را بر اثر بارش باران سرسبز و زنده مىسازد به گونه‌اى كه درختان و ميوه‌ها از آن مىرويند ،\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nو همين خداى بزرگ و عظيم است كه مردگان را نيز به همينگونه زنده مىسازد ، چون او بر هر امرى قادر است و قدرت او حد و حدودى ندارد و لذا شامل احياى اموات نيز مىشود .\r\n( 51 )  ( وَ لَئِنْ أَرْسَلْنا رِيحاً فَرَأَوْهُ مُصْفَرًّا لَظَلُّوا مِنْ بَعْدِهِ يَكْفُرُونَ )  : ( و اگر ما باد سردى بفرستيم كه كشت ايشان را زرد و خشك كند ، هر آينه پس از آن به نعمات خدا كفر مىورزند )\r\nيعنى سوگند مىخورم كه اگر باد سردى بفرستيم كه زراعتهاى آنان را زرد كند بلا درنگ به نعمات الهى كافر مىشوند ، پس اين افراد دلهايشان ثبات ندارد و به آسانى دگرگون مىشود ، هنگام نعمت بىدرنگ خوشحالى مىكنند و هنگام سلب بعضى نعمتها بدون هيچ درنگى نعمات ديگر را نيز منكر مىشوند .\r\nلذا آيه در مقام سرزنش آنهاست .\r\n( 52 )  ( فَإِنَّكَ لا تُسْمِعُ الْمَوْتى وَ لا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ )  : ( پس بدرستى كه تو نمىتوانى مردگان را سخنى بشنوانى و نمىتوانى نداى خود را وقتى كه آنها روى مىگردانند به گوش اين كران برسانى )\r\n( 53 )  ( وَ ما أَنْتَ بِهادِ الْعُمْيِ عَنْ ضَلالَتِهِمْ إِنْ تُسْمِعُ إِلَّا مَنْ يُؤْمِنُ بِآياتِنا فَهُمْ مُسْلِمُونَ )  : ( و تو نمىتوانى كورها را از گمراهيشان هدايت كنى ، و جز به كسانى كه به آيات ما ايمان دارند و تسليم هستند نمىتوانى آيات ما را بشنوانى )\r\nآيه در مقام تسلّى پيامبر صلّى اللّه عليه و إله و سلم است و مىفرمايد غم اينها را مخور كه چرا زمانى خوشحال و زمانى مأيوسند چون آنها مانند مردگانى كر و كور هستند كه تو نمىتوانى چيزى به آنها بشنوانى و آنها را هدايت كنى .\r\nتو فقط كسانى را مىتوانى هدايت كنى كه به آيات ما ايمان داشته باشند و درباره اين حجّتها تعقّل كنند و تصديق نمايند و فقط اين گونه افراد مسلمان و مطيع خدا هستند .\r\n\r\n[ آيهء ( 60 - 54 ) يادآورى مراحل خلقت انسان و وصف حال مجرمين در قيامت 
  ]\r\n( 54 )  ( اللَّهُ الَّذِي خَلَقَكُمْ مِنْ ضَعْفٍ ثُمَّ جَعَلَ مِنْ بَعْدِ ضَعْفٍ قُوَّةً ثُمَّ جَعَلَ مِنْ بَعْدِ قُوَّةٍ ضَعْفاً وَ شَيْبَةً يَخْلُقُ ما يَشاءُ وَ هُوَ الْعَلِيمُ الْقَدِيرُ )  : ( خداست آنكه شما را از ناتوانى\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nآفريد و از پس ناتوانى به شما نيرو داد ، و در پى نيرو دوباره ناتوانى و پيرى آورد ، هر چه بخواهد مىآفريند و او داناى تواناست )\r\nيعنى انسان ابتداى خلقتش از نطفه ضعيف بوده و يا در ابتداى طفوليّت موجودى ناتوان و ضعيف بوده و آنگاه خداوند او را پس از اين ضعف به قوت و حدّ بلوغ مىرساند و مجددا پس از طى دوران جوانى او را به پيرى و ضعف مىرساند و خداست كه هرطور بخواهد مىآفريند و اين اوست كه امر خلقت و زندگى بشر را تدبير مىكند چون او عالم و قادر است و به احوال و مصالح امور شما علم دارد و قادر بر تدبير امور شماست .\r\n( 55 )  ( وَ يَوْمَ تَقُومُ السَّاعَةُ يُقْسِمُ الْمُجْرِمُونَ ما لَبِثُوا غَيْرَ ساعَةٍ كَذلِكَ كانُوا يُؤْفَكُونَ )  : ( و روزى كه قيامت بر پا شود گنه‌كاران سوگند مىخورند كه جز ساعتى درنگ نكرده‌اند ، آنها همواره همينطور حق را باطل مىكردند )\r\nمىخواهد بفرمايد گنه‌كاران و كفّار هيچ اميدى به هدايتشان نيست چون اينها همواره حق را به صورت باطل مىپندارند و آيات صريح و روشن را انكار مىكنند و افترا مىبندند و اين حالت گرايش از حق به سوى باطل تا قيام قيامت با آنها همراه است بطوريكه در آن روز هم امر برايشان مشتبه مىشود و خيال مىكنند بين مرگ تا قيامت غير از يك ساعت درنگ نكرده‌اند .\r\n( 56 )  ( وَ قالَ الَّذِينَ أُوتُوا الْعِلْمَ وَ الْإِيمانَ لَقَدْ لَبِثْتُمْ فِي كِتابِ اللَّهِ إِلى يَوْمِ الْبَعْثِ فَهذا يَوْمُ الْبَعْثِ وَ لكِنَّكُمْ كُنْتُمْ لا تَعْلَمُونَ )  : ( و كسانى كه به آنها علم و ايمان داده شده مىگويند همانطور كه خدا در كتابش خبر داده بود ، مدّت بين دنيا و آخرت را درنگ كرده‌ايد و اين همان آخرت و روز رستاخيز است ، امّا شما نمىدانستيد )\r\nيعنى اهل علم و ايمان در ردّ سخن مجرمين مىگويند : درنگ شما مقدار فاصلهء بين دنيا و آخرت بوده ، نه اينكه يك ساعت از ساعات دنيا باشد ولى چون شما هميشه در بارهء قيامت در شك بوديد و جز به امور مادّى يقين نداشتيد و تنها به دنيا دلبسته بوديد ، اين مدّت به نظر شما يك ساعت رسيد و امروز همان روز رستاخيزى است كه شما آن را\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nتكذيب مىكرديد ، چون جاهل و شكّاك بوديد و به همين دليل امروز امر بر شما مشتبه شده است .\r\n( 57 )  ( فَيَوْمَئِذٍ لا يَنْفَعُ الَّذِينَ ظَلَمُوا مَعْذِرَتُهُمْ وَ لا هُمْ يُسْتَعْتَبُونَ )  : ( پس امروز عذرخواهى ستمكاران سودى برايشان ندارد و آنها براى دفاع از خود دعوت نمىشوند ) يعنى در قيامت عذر و بهانه ظالمان نفعى به حالشان ندارد و از آنها خواسته نمىشود تا عتاب را از خود زايل كنند و فرصتى براى دفاع از خود نخواهند داشت .\r\n( 58 )  ( وَ لَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ وَ لَئِنْ جِئْتَهُمْ بِآيَةٍ لَيَقُولَنَّ الَّذِينَ كَفَرُوا إِنْ أَنْتُمْ إِلَّا مُبْطِلُونَ )  : ( و به تحقيق در اين قرآن از هر مثلى آورده‌ايم و اگر برايشان آيه‌اى بياورى ، افرادى كه كافر شدند مىگويند : شما جز افرادى مبطل ( كه باطل را آورده‌ايد ) نيستيد )\r\nيعنى ما براى اظهار حق براى كسانى كه ميل به هدايت دارند همه‌گونه مثل در اين قرآن آورده‌ايم . امّا كافران ، هر قدر هم كه برايشان آيات روشنگر بياورى خواهند گفت :\r\nكه چيزى جز باطل نياورده‌اى ، چون اينها از حق رويگردان هستند و هر حقّى را به صورت باطل مىبينند و بر دلهايشان مهر زده شده و حقيقت را درك نمىكنند .\r\n( 59 )  ( كَذلِكَ يَطْبَعُ اللَّهُ عَلى قُلُوبِ الَّذِينَ لا يَعْلَمُونَ )  : ( خدا اينچنين بر دلهاى كسانى كه نمىدانند مهر مىنهد )\r\nيعنى از آنجا كه آنها نسبت به مسألهء بعث جاهلند و بر جهل و شكّ خود اصرار هم مىورزند خداوند بر دلهاى آنها مهر زده و ديگر قدرت دريافت حقيقت را ندارند .\r\n( 60 )  ( فَاصْبِرْ إِنَّ وَعْدَ اللَّهِ حَقٌّ وَ لا يَسْتَخِفَّنَّكَ الَّذِينَ لا يُوقِنُونَ )  : ( پس تو صبر كن كه همانا وعدهء خدا بر حق است و آن كسانى كه يقين ندارند تو را سست نسازند )\r\nخطاب به رسولخدا صلّى اللّه عليه و إله و سلم مىفرمايد : تو در مقابل هر عكس العملى كه در برابر تو انجام مىدهند صبر كن و بر زورگويى و جهلشان خويشتندارى نما ، چون وعدهء خدا حق است و حتما وعدهء نصرتى كه به تو داده عملى خواهد كرد ، پس كسانى كه يقين به وعدهء خداى سبحان ندارند تو را سست نسازند و وادار به خفّت و دلتنگى نكنند . چون وعدهء ما\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nكه به تو و مؤمنان داديم و گفتيم  ( وَ كانَ حَقًّا عَلَيْنا نَصْرُ الْمُؤْمِنِينَ  « 1 » نصرت مؤمنان حقّى بر عهدهء ماست ) به حقّ است .\r\nو از زيبائيهاى اين سوره آن است كه با وعدهء نصرت آغاز شده و به همين وعده هم خاتمه مىپذيرد .\r\n\r\n\r\n","description":"","footnote":"\r\n( 1 ) . سورهء روم ، آيهء 47 .\r\n","page_name":" 620 ","page_number":620},
  {"content":"\r\n\r\n\r\nسورهء لقمان\r\nبسم اللّه الرّحمن الرّحيم\r\nغرض سوره : دعوت به توحيد و ايمان و يقين به معاد و عمل به كليّات شرايع دين است .\r\n\r\n[ آيهء ( 11 - 1 ) بحث دربارهء لهو الحديث و بيان اينكه قرآن كلامى خالى از لغو و لهو است 
  ]\r\n( 1 )   ( الم )   : ( الف - لام - ميم ) از حروف مقطعه قرآنيست كه گفتيم سوره‌هايى كه با حروف مقطعه مشابه آغاز مىشوند معانى و مقاصد مشترك دارند .\r\n( 2 )  ( تِلْكَ آياتُ الْكِتابِ الْحَكِيمِ )  : ( اين آيات كتابى است حكيمانه )\r\n( 3 )  ( هُدىً وَ رَحْمَةً لِلْمُحْسِنِينَ )  : ( كه هدايت و رحمتى براى نيكوكاران است )\r\n( 4 )  ( الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ بِالْآخِرَةِ هُمْ يُوقِنُونَ )  :\r\n( كسانى كه نماز را به پا مىدارند و زكات مىدهند و آنان به آخرت يقين دارند )\r\n( 5 )  ( أُولئِكَ عَلى هُدىً مِنْ رَبِّهِمْ وَ أُولئِكَ هُمُ الْمُفْلِحُونَ )  : ( ايشان بر هدايتى از جانب پروردگارشان هستند و آنان همان رستگارانند )\r\nيعنى اين قرآن كتابيست كه هيچ سخن لهو ( لهو الحديث ) و باطلى در آن وجود ندارد . بلكه حتى نقطه ضعف و رخنه‌اى هم ندارد و قرآن به سوى واقع و حق هدايت مىكند و رحمت است و انسان را به نعمت مىرساند البته اين صفت هدايت و رحمت بودن قرآن اختصاص به نيكوكاران دارد ، يعنى كسانى كه در مرحله عقيده و عمل خود\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nنيكوكارند و نماز را به عنوان آشكارترين مظاهر بندگى به پا مىدارند و زكات را كه نمونه عبادات عملى و حقّ جامعه است ادا مىكنند و به آخرت يقين دارند البته يقين به آخرت مستلزم يقين به توحيد و نبوّت و داشتن تقوى نيز هست و در آخر مىفرمايد :\r\nآنها كسانى هستند كه پروردگارشان به واسطهء ايمانشان هدايتشان نموده و ايشان رستگار و فائز خواهند بود .\r\n( 6 )  ( وَ مِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّهِ بِغَيْرِ عِلْمٍ وَ يَتَّخِذَها هُزُواً أُولئِكَ لَهُمْ عَذابٌ مُهِينٌ )  : ( بعضى از مردم خريدار گفتار بازيچه هستند ، تا بدون علم مردم را از راه خدا گمراه كنند و راه خدا را مسخره مىگيرند ، آنان عذابى خفّت‌آور دارند )\r\n( 7 )  ( وَ إِذا تُتْلى عَلَيْهِ آياتُنا وَلَّى مُسْتَكْبِراً كَأَنْ لَمْ يَسْمَعْها كَأَنَّ فِي أُذُنَيْهِ وَقْراً فَبَشِّرْهُ بِعَذابٍ أَلِيمٍ )  : ( و زمانيكه آيات ما را بر آنان بخوانند ، با تكبّر روى مىگردانند ، گويى آن را نشنيده‌اند ، همچنانكه گويا گوشهايشان كر است ، پس او را به عذابى دردناك نويد بده ) .\r\n( لهو الحديث ) سخنى است كه آدمى را از حق منصرف نموده و به خود مشغول سازد از قبيل حكايت خرافى و افسانه‌ها و داستانهايى كه انسان را به فساد و گناهان مىكشاند و يا از قبيل سرگرمى به غناء ، شعر ، موسيقى و آلات موسيقى چون چنگ و طنبور و . . . .\r\nو مراد از ( سبيل اللّه ) در اين آيه ، قرآن كريم و معارف حقّه اعتقادى و عملى آن بخصوص قصص انبياء و امم گذشته است .\r\nمىفرمايد : بعضى از مردم هستند كه براى آنكه ديگران را از شنيدن و درك مفاهيم قرآنى باز بدارند ، از روى گمراهى و جهل به سراغ احاديث خرافى و لهو و لعب مىروند و قرآن را به تمسخر مىگيرند و آن را از جمله افسانه‌هاى خرافى گذشتگان مىشمارند و آنگاه در مقام تهديد آنها مىفرمايد : ايشان به جهت غرور و تكبّرى كه در دنيا داشتند عذابى خوار كننده خواهند داشت در ادامه اينچنين افرادى را توصيف مىكند به اينكه وقتى آيات قرآنى بر آنها تلاوت مىشود با تكبّر پشت مىكنند گويا اصلا آن را نشنيده\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nيا گوششان كر است و مجددا در مقام تهديد مىفرمايد اين خريداران لهو الحديث را در برابر تكذيب و استكبارشان به عذابى دردناك بشارت بده .\r\n( 8 )  ( إِنَّ الَّذِينَ آمَنُوا وَ عَمِلُوا الصَّالِحاتِ لَهُمْ جَنَّاتُ النَّعِيمِ )  : ( همانا كسانى كه ايمان آورده و اعمال شايسته بجا آورند برايشان بهشتهاى پر نعمت خواهد بود )\r\n( 9 )  ( خالِدِينَ فِيها وَعْدَ اللَّهِ حَقًّا وَ هُوَ الْعَزِيزُ الْحَكِيمُ )  : ( كه در آن جاودانه خواهند بود ، وعدهء خدا بر حقّ است و او غالب و حكيم است )\r\nدر اينجا به بشارت نيكوكاران مىپردازد و آنان را به بهشت جاويد دلخوش مىسازد و مىفرمايد كه وعدهء خدا حق است يعنى خدا هرگز وعدهء خود را خلاف نمىكند و او عزيز مطلق است كه هرگز خوارى و ذلّت نمىپذيرد و حكيمى است كه در كلام حقّ او ابدا باطل و خرافه و مزاحى نيست .\r\n( 10 )  ( خَلَقَ السَّماواتِ بِغَيْرِ عَمَدٍ تَرَوْنَها وَ أَلْقى فِي الْأَرْضِ رَواسِيَ أَنْ تَمِيدَ بِكُمْ وَ بَثَّ فِيها مِنْ كُلِّ دابَّةٍ وَ أَنْزَلْنا مِنَ السَّماءِ ماءً فَأَنْبَتْنا فِيها مِنْ كُلِّ زَوْجٍ كَرِيمٍ )  :\r\n( آسمانها را بدون ستونى كه ببينيد آفريد و در زمين لنگرهايى بيانداخت كه شما را نلرزاند و در آن از همه نوع جانوران پراكنده كرد و از آسمان آبى نازل كرديم و در آن همه گونه ازواج گياهان نيكو رويانديم )\r\nمىفرمايد خدا آسمانها را بدون ستونى كه ببينيد خلق كرده كه اگر اين قيد توضيحى باشد ، يعنى آسمانها بدون ستون آفريده شده و اگر قيد احترازى باشد ، منظور اين است كه آسمانها ستون دارد امّا ديدنى نيست « 1 » . آنگاه مىفرمايد ، خداوند در زمين كوههاى بلندى را قرار داد كه مانند لنگر عمل مىكنند و مانع از لرزش و اضطراب زمين مىگردند كه اين امر در علم روز به ثبوت رسيده كه كوهها تأثير زيادى بر وقوع زلزله دارند .\r\nو خداوند در زمين از انواع جنبندگان پراكنده و منتشر نموده و از آسمان آب باران را نازل فرموده كه آب مايهء حيات همهء جانداران است و بواسطه آن از هر دو جفت گياهان\r\n\r\n\r\n","description":"","footnote":"\r\n( 1 ) . احتمالا اشاره به وجود نيروى جاذبه است كه همچون ستونهايى نامرئى ، كرات را در آسمان نگه داشته است . ( مترجم )\r\n","page_name":" 623 ","page_number":623},
  {"content":"\r\n\r\nنيكو و شريف رويانيده كه منافع و فوائدى براى انسان دارند .\r\n( 11 )  ( هذا خَلْقُ اللَّهِ فَأَرُونِي ما ذا خَلَقَ الَّذِينَ مِنْ دُونِهِ بَلِ الظَّالِمُونَ فِي ضَلالٍ مُبِينٍ )  : ( اين خلقت خداست ، پس به من نشان دهيد كه معبودهاى فرضى غير او چه چيزى را خلق كرده‌اند ؟ بلكه ظالمان در گمراهى آشكارند )\r\nپس از برشمردن نمونه‌هاى خلقت و تدبير خود و اثبات الوهيّت و ربوبيّت خويش ، اينك از قول رسولخدا خطاب به آنها مىفرمايد : به من نشان دهيد كه آلهه و ارباب شما كه آنها را به غير خدا مىپرستيد ، چه چيزى خلق كرده‌اند ؟ چون خلقت از تدبير جدا نيست و همين كه اين آلهه‌ها خلقتى ندارند معلوم مىشود كه در عالم وجود صاحب هيچ تدبيرى نيز نمىباشند ، پس تنها خالق و ربّ هستى خداى يكتاست و اين مشركان ظالم در گفتار خود كه مىگويند : خلقت از آن خداست و تدبير از آن آلهه‌ها است ، در گمراهى آشكارى هستند .\r\n\r\n[ آيهء ( 19 - 12 ) ماجراى لقمان و ذكر مواعظ او به فرزندش 
  ]\r\n( 12 )  ( وَ لَقَدْ آتَيْنا لُقْمانَ الْحِكْمَةَ أَنِ اشْكُرْ لِلَّهِ وَ مَنْ يَشْكُرْ فَإِنَّما يَشْكُرُ لِنَفْسِهِ وَ مَنْ كَفَرَ فَإِنَّ اللَّهَ غَنِيٌّ حَمِيدٌ )  : ( و به تحقيق به لقمان حكمت داديم كه خدا را شكر گزار ، كه هر كس شكر گزارد به نفع خود سپاسگزارى كرده و هر كس كفران نمايد ، خداوند بىنياز و ستوده است )\r\n( حكمت ) يعنى معرفت علمى در حدّيكه نافع باشد ، كه همان حدّ وسط بين جهل و جربزه است ، چون جربزه يعنى افراط و زياده‌روى در تفكّر و به مقدار بيش از مورد نافع و لازم .\r\nبه هر جهت مىفرمايد ما به لقمان حكمت داديم و همين حكمت شامل اين بود كه خدا را شكر گزارد و انگيزه‌اى براى سپاس او بود ، چون شكر يعنى به كار بردن نعمت در جاى خودش به طوريكه صاحب نعمت را بهتر آشكار كند و چنين شكرى محتاج به شناخت منعم و نعمتهاى اوست .\r\nبه هر جهت مىفرمايد هر كس سپاس گزارد نفع آن عايد نفس خودش مىشود و خدا از آن بهره‌مند نمىگردد ، همچنين هر كس كه كفران نمايد ضرر اين كفران هم عايد نفس\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nخودش مىشود و خدا از آن بهره‌مند نمىگردد ، همچنين هر كس كه كفران نمايد ضرر اين كفران هم عايد نفس خودش مىشود ، چون خدا بىنياز مطلق است و نياز به شكر كسى ندارد و نيز بواسطه نعماتش ستوده و ستايش شده است لذا كفران هم ضررى به او نمىزند و فرقى نمىكند كه فردى كه مورد نعمت واقع شده شكرگزار باشد يا ناسپاس در هر صورت خداوند بىنياز و ستوده است .\r\n( 13 )  ( وَ إِذْ قالَ لُقْمانُ لِابْنِهِ وَ هُوَ يَعِظُهُ يا بُنَيَّ لا تُشْرِكْ بِاللَّهِ إِنَّ الشِّرْكَ لَظُلْمٌ عَظِيمٌ )  : ( آنزمان كه لقمان به پسر خود پند مىداد ، گفت : اى پسرك من ، به خدا شرك مورز ، بدرستى كه شرك ظلمى بسيار بزرگ است )\r\nچون عظمت هر عملى به عظمت اثر آن بستگى دارد و عظمت نافرمانى و معصيت به عظمت كسى است كه مورد نافرمانى و معصيت قرار گرفته ، زيرا مؤاخذه و بازخواست شخص عظيم نيز به عظمت خود اوست . بنابراين بزرگترين نافرمانيها و معاصى نافرمانى خداست و چون او خدايى لا شريك است . بالاترين معصيت نسبت به او اين است كه انسان براى او شريك قائل شود و به همين دليل لقمان پسر خود را از شرك منع مىكند .\r\n( 14 )  ( وَ وَصَّيْنَا الْإِنْسانَ بِوالِدَيْهِ حَمَلَتْهُ أُمُّهُ وَهْناً عَلى وَهْنٍ وَ فِصالُهُ فِي عامَيْنِ أَنِ اشْكُرْ لِي وَ لِوالِدَيْكَ إِلَيَّ الْمَصِيرُ )  : ( و ما انسان را در خصوص پدر و مادرش ، مخصوصا مادرش كه با ناتوانى روز افزون حامل او بوده و تا از شير گرفتنش دو سال طول كشيد ، سفارش كرديم و گفتيم : مرا و پدر و مادرت را سپاس گزار باش كه سرانجام و بازگشت به سوى من است )\r\n( 15 )  ( وَ إِنْ جاهَداكَ عَلى أَنْ تُشْرِكَ بِي ما لَيْسَ لَكَ بِهِ عِلْمٌ فَلا تُطِعْهُما وَ صاحِبْهُما فِي الدُّنْيا مَعْرُوفاً وَ اتَّبِعْ سَبِيلَ مَنْ أَنابَ إِلَيَّ ثُمَّ إِلَيَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ )  :\r\n( و اگر بكوشند تا چيزى را كه در مورد آن علم ندارى شريك من بگيرى ، از آنها اطاعت مكن و با آنها در دنيا به نيكى هم‌نشينى و مصاحبت نما و هر كس را كه به سوى من بازگشته پيروى كن كه در نهايت بازگشت شما بسوى من است و آنگاه من شما را از اعمالى كه مىكرده‌ايد باخبر مىسازم )\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nاين دو آيه جملات معترضه‌ايست كه به جهت اهميّت و وجوب شكر والدين در اينجا ذكر شده چون شكر والدين منتهى به شكر خداست و عبادت او محسوب مىشود .\r\nدر اينجا به انسان امر مىكند كه حقوق والدين را ادا نمايد چون عاق والدين يكى از هفت گناه كبيره است و شخصى كه مورد عاق ( نفرين ) پدر و مادر واقع شود وارد بهشت نخواهد شد ، آنگاه در خصوص مادر سفارش بيشترى مىكند چون او با ضعفى روزافزون كودك را حمل مىكند و تا دو سال مدت شيردهى او ، نهايت توجه را به كودك مىنمايد . از اين آيه و آيهء  ( وَ حَمْلُهُ وَ فِصالُهُ ثَلاثُونَ شَهْراً )  « 1 » حمل و شيردهى او سى ماه است )\r\nاستفاده مىشود كه كمترين مدت حاملگى زن 6 ماه است ، به هر جهت هيچ رنجى با رنجى كه مادر براى حمل و تولّد و پرورش نوزاد مىكشد برابرى نمىكند و به همين دليل خداوند امر مىكند كه انسان سپاس گزار خالق و پدر و مادر خود باشد و براى تأكيد در امر به شكر و انذار انسان از عدم اطاعت از اين امر مىفرمايد : بازگشت و نهايت بسوى من است .\r\nآنگاه مىفرمايد : اگر پدر و مادر به تو اصرار كردند كه چيزى را كه علمى بدان ندارى و حقيقت آن را نمىشناسى ، شريك من بگيرى ، از آنها اطاعت نكن ، و علّت نامعلوم بودن حقيقت اين شريك آنست كه چنين چيزى اصلا وجود ندارد و در اين مورد خاص وجوب اطاعت از والدين ساقط مىشود و پيوند عقيدتى بر پيوند خونى برترى يابد .\r\nآنگاه به انسان امر مىكند كه در امور دنيوى و غير دينى ، با پدر و مادر خود به طور پسنديده و متعارف مصاحبت كند و با رفق و مدارا و ملايمت با آنها رفتار نمايد چون دنيا بيش از چند روز گذرا نيست و لذا انسان بايد هر محروميّت و مشقّتى كه از ناحيهء پدر و مادرش به او رسيد ، تحمّل كند . و چنانچه آنها از كسانى باشند كه به خدا رجوع مىكنند ، بايد از راه آنها پيروى كند و در غير اين صورت از راه كسانى پيروى كند كه به\r\n\r\n\r\n","description":"","footnote":"\r\n( 1 ) . سورهء احقاف ، آيهء 15 .\r\n","page_name":" 626 ","page_number":626},
  {"content":"\r\n\r\nدرگاه خدا رجوع و انابه مىكنند ، پس اين وظيفه و تكليف دنيايى انسان است امّا در ادامه مىفرمايد : شما در روز قيامت بسوى من باز مىگرديد و آنوقت شما را به حقيقت اعمالتان خبر مىدهم و براساس اعمالتان ميان شما حكم خواهم كرد .\r\n( 16 )  ( يا بُنَيَّ إِنَّها إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِي صَخْرَةٍ أَوْ فِي السَّماواتِ أَوْ فِي الْأَرْضِ يَأْتِ بِهَا اللَّهُ إِنَّ اللَّهَ لَطِيفٌ خَبِيرٌ )  : ( اى پسركم همانا اگر عمل تو ، به اندازهء دانهء خردلى ، در دل سنگى ، در آسمان يا در زمين باشد ، خداوند آن را مىآورد بدرستى كه او باريك‌بين و آگاه است )\r\nلقمان در مقام سفارش ، پس از مسأله توحيد و نفى شريك ، به معاد و حسابرسى اعمال مىپردازد و مىگويد : اى پسرم اگر آن خصلتى كه انجام داده‌اى ، چه خير و چه شرّ ، از كوچكى و ناچيزى همچون دانهء خردلى باشد كه درون صخره‌اى در آسمان يا زمين قرار گرفته ، خداوند آن را براى حساب و جزا حاضر خواهد كرد چون او باريك بين و دقيق است و هيچ چيزى از علم او مخفى نمىماند و علمش تا عمق اشياء و امور مخفى نفوذ دارد و خبير است ، لذا به كنه موجودات و تمام امور پنهانى آنها احاطه و آگاهى دارد .\r\n( 17 )  ( يا بُنَيَّ أَقِمِ الصَّلاةَ وَ أْمُرْ بِالْمَعْرُوفِ وَ انْهَ عَنِ الْمُنْكَرِ وَ اصْبِرْ عَلى ما أَصابَكَ إِنَّ ذلِكَ مِنْ عَزْمِ الْأُمُورِ )  : ( اى پسرم نماز را به پا دار و به نيكى امر كن و از بدى و منكر باز دار و بر آنچه به تو مىرسد صبر كن همانا اين از كارهاى مطلوب است )\r\nاين آيه و آيه بعدى حاوى دستور العمل لقمان دربارهء عمل و اخلاق است ، در ابتدا به نماز سفارش مىكند كه ستون دين است بدنبال آن به امر به معروف و نهى از منكر مىپردازد كه ضمانت اجرايى و عملى احكام الهى است و هرگز اصلاح فرد بدون اصلاح جامعه تمام و كمال نمىشود و آنگاه به صبر سفارش مىكند كه صبر در برابر مصائب از جمله اخلاق پسنديده است و مراد از آن نگهدارى نفس و خويشتندارى در امور است تا بتواند در برابر آنچه تصميم و عزم نموده استوار و ثابت باشد .\r\n( 18 )  ( وَ لا تُصَعِّرْ خَدَّكَ لِلنَّاسِ وَ لا تَمْشِ فِي الْأَرْضِ مَرَحاً إِنَّ اللَّهَ لا يُحِبُّ كُلَّ \r\n\r\n","description":"","footnote":"","page_name":" 627 ","page_number":627},
  {"content":"\r\n\r\n مُخْتالٍ فَخُورٍ )  : ( اى پسرك من با كبر و نخوت از مردم رخ مگردان و در زمين با حالت فرحناك راه مرو كه همانا خداوند خودپسندان فخر فروش را دوست نمىدارد )\r\n( مرح ) يعنى شدّت خوشحالى و غفلت و ( صعر ) كج بودن گردن مىفرمايد : اى پسرم با حالت كبر و نخوت از مردم رو مگردان و در زمين مانند افرادى كه بسيار خوشحالند راه مرو چون خدا كسانى را كه دچار خيالات و كبر هستند دوست ندارد ، و اگر انسان متكبّر را مختال ناميد به جهت آنست كه انسان متكبّر خود را صاحب فضيلت مىپندارد و زياد فخر مىفروشد و خود را برتر از ديگران خيال مىكند .\r\n( 19 )  ( وَ اقْصِدْ فِي مَشْيِكَ وَ اغْضُضْ مِنْ صَوْتِكَ إِنَّ أَنْكَرَ الْأَصْواتِ لَصَوْتُ الْحَمِيرِ )  : ( و در روش خود معتدل و ميانه‌رو باش و صداى خود را ملايم كن ، همانا ناخوشايندترين صداها آواز خران است )\r\nمىفرمايد : در راه رفتن خود ميانه‌روى را در پيش بگير و صوت خود را كوتاه و آهسته كن ، چون نامطلوبترين صداها بانگ خران است كه بسيار بلند است ، خر و آواز او دو مثل براى مذمّت هستند « 1 » .\r\n\r\n[ آيهء ( 34 - 20 ) احتجاج بر وحدانيّت خداى متعال در الوهيّت و ربوبيّت از طريق مالكيت حقيقى او و غنى و حميد مطلق بودنش و استشهاد بر علم خدا به اعمال بندگان بوسيلهء تدبير جارى در نظام شب و روز و توضيح ( حق ، على و كبير ) بودن خداى تعالى 
  ]\r\n( 20 )  ( أَ لَمْ تَرَوْا أَنَّ اللَّهَ سَخَّرَ لَكُمْ ما فِي السَّماواتِ وَ ما فِي الْأَرْضِ وَ أَسْبَغَ عَلَيْكُمْ نِعَمَهُ ظاهِرَةً وَ باطِنَةً وَ مِنَ النَّاسِ مَنْ يُجادِلُ فِي اللَّهِ بِغَيْرِ عِلْمٍ وَ لا هُدىً وَ لا كِتابٍ مُنِيرٍ )  : ( آيا نمىبينيد كه خدا هر چه را كه در آسمانها و زمين است مسخّر شما نمود و نعمتهاى آشكار و نهان خود را بر شما تمام كرد ؟ ولى بعضى از مردم بدون علم و هدايت و كتاب دربارهء خدا مجادله مىكنند )\r\nاز اين جا به ما قبل داستان لقمان ( آيه 11 ) رجوع شده و خطاب ابتدائى با مشركين است و التفاتى از سياق غيبت در جملهء  ( بَلِ الظَّالِمُونَ فِي ضَلالٍ مُبِينٍ )  « 2 » به سياق خطاب ،\r\n\r\n\r\n","description":"","footnote":"\r\n( 1 ) . آنطور كه از روايات برمىآيد ، لقمان مردى حبشى و هم عصر داود عليه السّلام بوده كه بواسطه اخلاق و رفتار پسنديده‌اش خداوند به او حكمت و داورى را افاضه فرمود امّا پيامبر نبوده ، و در بحار الانوار ج 13 بخشى از مواعظ لقمان ذكر شده است .\r\n( 2 ) . سورهء لقمان آيهء 11 .\r\n","page_name":" 628 ","page_number":628},
  {"content":"\r\n\r\nبه كار رفته و اين التفات از باب شدّت يافتن و جدّ گوينده از جهل مخاطبين و اصرارشان بر گمراهى و غفلت است .\r\nبه هر جهت خطاب به آنها و به منظور تنبيه و بيدارى ايشان مىفرمايد : آيا نمىبينيد كه خدا همه اجزاء هستى در نظام عامّ آن را با هم ارتباط بخشيده و امر عالم و انسان كه اشرف اجزاء آن است ، را تدبير نموده و سراپاى عالم را مسخّر و محكوم اين نظام كرده تا انسان پديد آيد و به كمال برسد ؟\r\n( تسخير ) يعنى وادار كردن فاعل به فعلش بطوريكه فاعل ، فعل خود را به ارادهء تسخير كننده انجام دهد . و اسباب مؤثر در عالم كه هر يك سببيّتى مخصوص به خود دارند و همه ، آن كارى را انجام مىدهند كه خدا بخواهد و خداوند از مجموع آنها نظامى را مىخواهد كه با آن عالم انسانى را تدبير كرده و حوائج او را بر آورد . پس ( لام ) در كلمهء ( لكم ) لام غايت است يعنى خداوند به خاطر شما اجزاى عالم را مسخّر نموده .\r\nدر ادامه مىفرمايد : خداوند نعمات ظاهرى و باطنى را بر شما تمام كرده « 1 » و توسعه داده است . نعمت يعنى هر امرى كه سازگار آدمى است و انسان از آن لذّت مىبرد در اينجا مراد از نعمتهاى ظاهرى ، گوش و چشم ، اعضاى بدن و سلامتى و عافيت و رزق طيّب است و مراد از نعمات باطنى ، نعمتهاى غايب از حس مانند شعور و اراده و عقل مىباشد . آنگاه مجددا خطاب را متوجه رسولخدا صلّى اللّه عليه و إله و سلم نموده و مىفرمايد بعضى از مردم بدون هيچ يك از اين سه قسم آگاهى ( علم ، هدايت ، كتاب ) در وحدانيّت خدا از نظر الوهيّت و ربوبيّت مجادله مىكنند و هيچ حجّت قابل اعتمادى ندارند به جز تقليد .\r\n( مجادله ) يعنى بحث و مناظره به منظور غلبه بر خصم .\r\n( علم ) عبارتست از حجّتهاى عقلى و اكتسابى و ( هدايت ) يعنى حقايقى كه از راه وحى يا الهام به انسان افاضه مىشود و ( كتاب ) يعنى كتابهاى آسمانى ، كه اين سه طريق از طرق\r\n\r\n\r\n","description":"","footnote":"\r\n( 1 ) . در تفسير قمى از جابر روايت شده كه مردى از امام محمد باقر عليه السّلام دربارهء اين آيه سؤال كرد آن حضرت فرمود : نعمت ظاهرى ، رسولخدا صلّى اللّه عليه و إله و سلم و معرفت توحيدى است كه او آورده و نعمت باطنى ولايت ما اهل بيت است .\r\n","page_name":" 629 ","page_number":629},
  {"content":"\r\n\r\nعلم است و چهارمى ندارد .\r\n( 21 )  ( وَ إِذا قِيلَ لَهُمُ اتَّبِعُوا ما أَنْزَلَ اللَّهُ قالُوا بَلْ نَتَّبِعُ ما وَجَدْنا عَلَيْهِ آباءَنا أَ وَ لَوْ كانَ الشَّيْطانُ يَدْعُوهُمْ إِلى عَذابِ السَّعِيرِ )  : ( و زمانيكه به ايشان گفته شود : چيزى را كه خدا نازل كرده پيروى كنيد ، گويند : تنها از آيينى كه پدرانمان را بر آن يافته‌ايم پيروى مىكنيم ، حتّى اگر شيطان آنها را بسوى عذاب سوزان دعوت كند ؟ )\r\n( 22 )  ( وَ مَنْ يُسْلِمْ وَجْهَهُ إِلَى اللَّهِ وَ هُوَ مُحْسِنٌ فَقَدِ اسْتَمْسَكَ بِالْعُرْوَةِ الْوُثْقى وَ إِلَى اللَّهِ عاقِبَةُ الْأُمُورِ )  : ( و هركس توجّه خود را سوى خدا كند در حالى كه نيكوكار باشد ، به دستاويز محكمى چنگ زده و عاقبت كارها به سوى خداست )\r\nيعنى مشركان در برابر دعوت به دين توحيد كه كتاب آسمانى بر آن دلالت دارد و از ناحيهء خدا نازل شده است ، در پاسخ از روى زور و تحكّم و بدون هيچ حجّت عقلى مىگويند : ما پدران خود را بر طريقهء شرك يافتيم و فقط از آنها پيروى مىكنيم ، خداوند در پاسخ آنها مىفرمايد : حتّى در صورتى كه شيطان آنها را با اين پيروى به سوى عذاب آتش فرا بخواند ، باز هم تقليد مىكنند ؟ يعنى پيروى وقتى نيكو و بجاست كه پيروى شدگان به حق باشند ، امّا اگر خود آنها بر باطل باشند ، پيروى از آنها فقط انسان را بسوى شقاوت و عذاب جهنم رهنمون مىشود .\r\nدر حالى كه هركس نيكوكار باشد و روى خود را تماما تسليم و متوجّه به جانب خدا كرده باشد و با يقين به معاد ، اعمال صالح بجا آورد ، يقينا اهل نجات خواهد بود ، چون سرانجام همه امور به سوى خداست و خدا به چنين كسى وعدهء نجات و رستگارى داده است .\r\nيعنى كسى كه با تمام وجودش رو به سوى خدا كند و او را يگانه شمارد و اعمال صالح انجام دهد به دست‌آويز محكمى متمسكّ شده كه منتهى به خدايى است كه به او وعدهء نجات داده و لذا رستگار خواهد شد .\r\n( 23 )  ( وَ مَنْ كَفَرَ فَلا يَحْزُنْكَ كُفْرُهُ إِلَيْنا مَرْجِعُهُمْ فَنُنَبِّئُهُمْ بِما عَمِلُوا إِنَّ اللَّهَ عَلِيمٌ بِذاتِ الصُّدُورِ )  : ( و هركس كفر بورزد ، كفر او تو را محرون نسازد ، چون بازگشت آنها\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nبسوى من است و ما آنها را از اعمالشان خبر مىدهيم ، همانا خدا دانا به اسرار سينه‌هاست )\r\n( 24 )  ( نُمَتِّعُهُمْ قَلِيلًا ثُمَّ نَضْطَرُّهُمْ إِلى عَذابٍ غَلِيظٍ )  : ( مدت كمى برخوردارشان مىسازيم و پس از آن ايشان را به سوى عذابى سخت مىكشيم )\r\nاين آيات در مقام تسليّت و دلخوشى دادن به رسولخدا صلى اللّه عليه و إله و سلم است كه از كفر و انكار مشركان اندوهگين نشود و بداند كه سرانجام روزى آنها به سوى خدا باز مىگردند و خدا آنها را از حقيقت اعمالشان آگاه مىكند و آثار سوء آن به ايشان خواهد رسيد همچنانكه فرمود   ( إِنَّ إِلَيْنا إِيابَهُمْ ثُمَّ إِنَّ عَلَيْنا حِسابَهُمْ )   « 1 » همانا بازگشت ايشان فقط بسوى ماست و بدرستى كه حسابرسى آنها بر عهده ماست ) و هيچ حسابرسى و اخبارى همچون اخبار شخص خبير نيست  ( وَ لا يُنَبِّئُكَ مِثْلُ خَبِيرٍ )  « 2 » در ادامه مىفرمايد حقيقت حال كفّار اين است كه در همين دنيا هم يك لحظه از سيطرهء قدرت و تدبير خدا خارج نيستند و خدا كه اسرار نهانى سينه‌هاى آنان را مىداند ، مدّت اندكى آنها را در دنيا بهره‌مند مىكند امّا در نهايت مضطرّ و ناچارشان مىنمايد تا با پاى خود به سوى عذابى شديد روانه شوند ، پس در هر حال مغلوب و مقهور پروردگارند و امر ايشان بدست خداست .\r\n( 25 )  ( وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ قُلِ الْحَمْدُ لِلَّهِ بَلْ أَكْثَرُهُمْ لا يَعْلَمُونَ )  : ( و اگر از ايشان بپرسى كه چه كسى آسمانها و زمين را آفريده ، حتما مىگويند : خدا ، بگو ستايش مخصوص خداست ، بلكه بيشتر ايشان نمىدانند )\r\nاشاره به اين مطلب است كه آنها هم مانند ساير انسانها بر فطرت توحيد آفريده شده‌اند و ناخود آگاه اعتراف مىكنند كه خالق هستى خداست ، پس وقتى آفريدگار هستى خداست ، مدبّر آن نيز همو خواهد بود ، چون تدبير از خلقت جدا نيست ، آنوقت به پيامبر خود دستور مىدهد تا خدا را به جهت اين اعتراف آنها ، حمد و سپاس گويد و بعد اشاره مىكند كه اكثر آنها معناى اين اعتراف و لوازم آن را نمىدانند ، البتّه اندكى از آنها اين معنا را درك مىكنند ولى آنها هم به جاى خضوع در برابر حق ، آن را دانسته ،\r\n\r\n\r\n","description":"","footnote":"\r\n( 1 ) . سورهء غاشيه ، آيهء 25 .\r\n( 2 ) . سورهء فاطر ، آيهء 14 .\r\n","page_name":" 631 ","page_number":631},
  {"content":"\r\n\r\nانكار مىنمايند همچنانكه فرمود  ( وَ جَحَدُوا بِها وَ اسْتَيْقَنَتْها أَنْفُسُهُمْ )  « 1 » آن را انكار كردند در حالى كه نفوسشان به آن يقين داشت )\r\n( 26 )  ( لِلَّهِ ما فِي السَّماواتِ وَ الْأَرْضِ إِنَّ اللَّهَ هُوَ الْغَنِيُّ الْحَمِيدُ )  : ( هرچه در آسمانها و زمين است از آن خداست همانا خدا بىنياز و ستوده است )\r\nدر اين آيه از طريق انحصار ملك حقيقى در خدا ، بر وحدانيّت او احتجاج مىكند به اين بيان كه خدا مبدأ تمام خلائق و عطا كنندهء همهء كمالات است .\r\nپس او غنّى مطلق است و ديگران همه محتاج اويند و به همين دليل هرچه در آسمانها و زمين است از آن اوست و او مىتواند در ملك خود به هر صورت كه بخواهد تصرّف كند ، لذا امر تدبير و تصرّف عالم فقط بدست خداست .\r\nو نيز خداوند ستوده و حميد است . ( حميد ) يعنى ستايش شده در افعال و همهء افعال خدا جميل است و ستايش هر فعل جميلى در نهايت به ستايش او منتهى مىشود ، پس خداوند حميد مطلق است .\r\n( 27 )  ( وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزِيزٌ حَكِيمٌ )  : ( و اگر آنچه در زمين درخت است ، قلم شوند و دريا ، به كمك آن هفت درياى ديگر مركب شود ، كلمات خدا تمام نشود ، همانا خدا نيرومند و حكيم است )\r\nمراد از عدد هفت افاده تكثير است نه آنكه خصوصيّتى در عدد هفت باشد ، يعنى اگر تمام درختان قلم شده و تمام درياها مركب شوند تا كلمات الهى را بنگارند و آنها را به صورت الفاظى دالّ بر آن در آورند ، هر آينه نخواهند توانست چون كلمات الهى و مخلوقات او نامحدود است .\r\n( كلمهء خدا ) عبارتست از هستى افاضه شده به امر او ، كه بر همه موجودات صادق است همچنان كه خود ، مسيح را كلمة اللّه خوانده و از جمله كلمات الهى كلمات كتاب اوست من جمله اينكه فرمود ( به تحقيق كلمه ما بر بندگان فرستاده‌مان سبقت گرفت ، كه\r\n\r\n\r\n","description":"","footnote":"\r\n( 1 ) . سورهء نمل ، آيهء 14 .\r\n","page_name":" 632 ","page_number":632},
  {"content":"\r\n\r\nهمانا ايشان نصرت خواهند شد ) « 1 »\r\nيا اينكه فرمود ( اگر نبود كلمهء پروردگارت كه سبقت گرفته هر آينه عذاب ملازم ايشان بود ) « 2 »\r\nو آنگاه در مقام تعليل مطلب فوق مىفرمايد : خداى تعالى عزيز و حكيم است . يعنى او عزيزى است كه هيچ‌كس بر او غالب و قاهر نمىشود ، پس اين درختان و درياها نمىتوانند كلمات خدا را به تمامه بنويسند و بر آن احاطه يابند . و نيز حكيم است و لذا امر تدبير عالم را به غير واگذار نمىكند .\r\n( 28 )  ( ما خَلْقُكُمْ وَ لا بَعْثُكُمْ إِلَّا كَنَفْسٍ واحِدَةٍ إِنَّ اللَّهَ سَمِيعٌ بَصِيرٌ )  : ( خلق كردن شما و از نو زنده كردنتان جز مانند خلق يك تن نيست ، همانا خدا شنوا و بيناست )\r\nاين جمله در مقام اثبات امكان وقوع معاد و رفع استبعاد از آن است ، چون مشركان به جهت كثرت تعداد مردگان و آميخته شدن آنها با خاك ، از نو زنده شدن مردگان را امرى بعيد و غير ممكن مىشمردند ، چون ميان خاك همهء مردگان هيچ تمايزى وجود نداشت .\r\nامّا خداوند در جواب آنها مىفرمايد خلقت و بعث شما درست مانند خلق كردن يك نفر است ، چون هيچ امرى ، خدا را از امر ديگر مانع نمىشود و بسيارى عدد ، او را به عجز نمىآورد و نسبت قدرت او به خلق يك نفر و خلق تعدادى بسيار ، يكى است ، و اصولا فرقى بين خلقت نخستين و خلقت مجدّد و مسأله عود وجود ندارد ، چون اصلا فعل خدا متصّف به دشوارى و آسانى نمىشود و علّت اينكه براى خدا خلقت مجدّد همهء اموات با خلق يك نفر تفاوتى نمىكند اين است كه خداوند شنواى اقوال شما و داناى به اعمال شماست بنابراين كثرت اعمال از افراد مختلف ، او را مانع از حسابرسى نمىشود و هيچ امر پنهانى از او مخفى نمىماند و همهء خلائق را به تناسب اعمالشان جزا مىدهد .\r\n( 29 )  ( أَ لَمْ تَرَ أَنَّ اللَّهَ يُولِجُ اللَّيْلَ فِي النَّهارِ وَ يُولِجُ النَّهارَ فِي اللَّيْلِ وَ سَخَّرَ الشَّمْسَ وَ \r\n\r\n\r\n","description":"","footnote":"\r\n( 1 ) . سورهء صافات ، آيهء 172 .\r\n( 2 ) . سورهء طه ، آيهء 129 .\r\n","page_name":" 633 ","page_number":633},
  {"content":"\r\n\r\n الْقَمَرَ كُلٌّ يَجْرِي إِلى أَجَلٍ مُسَمًّى وَ أَنَّ اللَّهَ بِما تَعْمَلُونَ خَبِيرٌ )  : ( آيا نمىبينى كه خدا شب را در روز و روز را در شب فرو مىبرد و آفتاب و ماه را مسخّر نموده و همه به مدّتى معيّن جريان دارند و اينكه خدا از اعمالى كه مىكنيد آگاه است ؟ )\r\nمراد از ايلاج شب در روز و بالعكس اين است كه شب بلند شده و بعضى از ساعات روز را اشغال كند و يا روز طولانى گشته و از بعضى ساعات شب بكاهد . در اينجا به نظام شب و روز و جريان ماه و خورشيد براى علم خدا نسبت به اعمال بندگان استشهاد شده ، يعنى خدايى كه روز و شب را تقدير نموده و ماه و خورشيد و اوضاع جارى ثابت در مدار آنها را تدبير كرده و فصول مختلف را پديد آورده ، يقينا پروردگارى عليم و قدير است و لذا ممكن نيست كه از اعمال خلائق غافل باشد . و انسان اگر در نظام و اعمال خودش دقّت كند خواهد ديد كه اعمال او از چند جهت تقسيم مىشود . 1 ) اعمال قواى ظاهرى كه از حواس پنجگانه صادر مىگردد . 2 ) اعمال قواى باطنى يعنى قوه ادراك و فعل .\r\nاز جهت ديگر در بعضى اعمال او همهء قوا دخالت دارند و بعضى از اعمال او هستند كه فقط يك يا چند قوّه در آن مؤثرند و بعضى تقسيمات ديگر را در اعمال خود در مىيابد ، امّا به هر حال وقتى در ارتباط اين اعمال دقّت كند ، درك مىنمايد كه همهء اعمال او مطابق تقديرى است كه پروردگارش مقدّر كرده و نظامى عجيب است كه صانع عليم و قدير آن را ترتيب داده ، لذا خدا به خلق خود و آنچه مىكنند آگاه است .\r\n( 30 )  ( ذلِكَ بِأَنَّ اللَّهَ هُوَ الْحَقُّ وَ أَنَّ ما يَدْعُونَ مِنْ دُونِهِ الْباطِلُ وَ أَنَّ اللَّهَ هُوَ الْعَلِيُّ الْكَبِيرُ )  : ( چنين است ، چون خداست كه حق است و آنچه به غير او مىخوانند باطل است و همانا خداوند بلند مرتبه و بزرگ است )\r\nيعنى اينكه مبدأ هر چيز خداست و وجود و تدبير همه عالم مستند به اوست و در نهايت بازگشت آنها نيز بسوى اوست ، بدليل آنست كه خداوند حق است ، يعنى ثبوت منحصر در خداست و او ثابتى است كه بطلان در او راه ندارد و از جميع جهات ثابت است و وجود او مطلق است و مقيّد به هيچ قيد و شرطى نيست يعنى وجود او واجب و\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nضرورى و عدمش محال است ، و هرچه در عالم وجود است مستند به اوست و همهء كمالات وجودى قائم به اوست و هيچ شريكى در امر تدبير با او مشاركت ندارد ، چون غير او همهء موجودات ممكن الوجودند و وجودشان تقديرى و مقيّد است و در ذات خود ضرورتى ندارند ، لذا آنچه به غير او مىخوانند يعنى آلهه و معبودهاى فرضى مشركين همه باطل و غير ثابت و عدمى هستند ، چون خدا هيچ شريكى در امر الوهيّت و ربوبيّت ندارد و در آخر مىفرمايد او و الا و بزرگ است كه نام ( على ) منزّه بودن خدا از هر چيزى كه لايق ساحت او نيست ، را افاده مىكند پس ( على ) دربردارنده همه صفات سلبيّه خداست و ( كبير ) وسعت او را نسبت به هر كمال وجودى و صفت ثبوتى بيان مىكند ، يعنى خدا ذاتى است واجب الوجود كه مستجمع جميع صفات كماليّه سلبيّه و ثبوتيّه است .\r\n( 31 )  ( أَ لَمْ تَرَ أَنَّ الْفُلْكَ تَجْرِي فِي الْبَحْرِ بِنِعْمَتِ اللَّهِ لِيُرِيَكُمْ مِنْ آياتِهِ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ )  : ( آيا نمىبينى كه كشتى در دريا به نعمت خدا روان است تا آيه‌هاى خود را به شما بنماياند ؟ همانا در اين امر براى همه خويشتنداران سپاسگزار عبرتهايى وجود دارد . )\r\n( 32 )  ( وَ إِذا غَشِيَهُمْ مَوْجٌ كَالظُّلَلِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ فَمِنْهُمْ مُقْتَصِدٌ وَ ما يَجْحَدُ بِآياتِنا إِلَّا كُلُّ خَتَّارٍ كَفُورٍ )  : ( و زمانيكه موجى مانند ابرها ، آنها را فراگيرد ، خدا را با اخلاص در دين ، مىخوانند و وقتى آنها را بسوى خشكى برده و نجات دهد ، فقط بعضى از ايشان معتدلند ، و آيات ما را جز نيرنگ انديشان كفران پيشه انكار نمىكنند )\r\nمراد از ( نعمت ) در اينجا اسباب حركت كشتى و جريان آن بوسيلهء باد و سيّال بودن آب و قانون شناورى اجسام در آن است ، و باء در عبارت ( بنعمة اللّه ) باء سببيّت است ، يعنى آيا نمىبينى كه كشتى به وسيلهء نعمت خدا به حركت در مىآيد تا خدا آيات خويش را به شما نشان دهد و به موجب آن شكر بجا آوريد ؟ همانا در امر حركت كشتى در دريا براى افراد بسيار صابريكه در هنگام ناملايمات خويشتندارى مىورزند و افراد بسيار\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nشكرگزار كه در برابر نعمات الهى بسيار سپاس‌گزارى مىكنند ، آيات و نشانه‌هايى وجود دارد ، گفته شده « 1 » كه آوردن اين دو صفت ( صبّار ) و ( شكور ) كنايه از فرد مؤمن است .\r\nدر ادامه مىفرمايد : وقتى در دريا موجى چون ابر بر آنها احاطه كند ، و دست از همه اسباب بشويند ، در آن زمان فقط متوجّه خدا مىشوند و نجات خود را با حالت اخلاص در عبوديّت ، فقط از او مىطلبند و اين امر دليل برآنست كه فطرت آنها بر توحيد و يگانه‌پرستى بنا شده . امّا وقتى خدا آنها را از دريا بسوى خشكى برده و نجات مىدهد ، عدّه كمى از آنها بر طريقت مستقيم و راه فطرى توحيد قرار مىگيرند و اكثرا به راه شرك مىروند و آيات ما را انكار مىكنند ، امّا آيات ما را جز افراد نيرنگ باز و كفران پيشه انكار نمىكنند .\r\n( 33 )  ( يا أَيُّهَا النَّاسُ اتَّقُوا رَبَّكُمْ وَ اخْشَوْا يَوْماً لا يَجْزِي والِدٌ عَنْ وَلَدِهِ وَ لا مَوْلُودٌ هُوَ جازٍ عَنْ والِدِهِ شَيْئاً إِنَّ وَعْدَ اللَّهِ حَقٌّ فَلا تَغُرَّنَّكُمُ الْحَياةُ الدُّنْيا وَ لا يَغُرَّنَّكُمْ بِاللَّهِ الْغَرُورُ )  : ( اى مردم از پروردگارتان بترسيد و از روزى كه پدر براى فرزندش كفايت نكند و فرزند نيز به هيچ وجه نتواند از پدرش چيزى را كفايت كند خشيّت داشته باشيد ، همانا وعدهء خدا حق است ، پس زندگى اين دنيا شما را نفريبد و شيطان و هر فريبنده‌اى شما را از راه خدا فريفته نكند )\r\nدر اينجا بعد از ذكر همه موعظه‌ها و حجّتهاى كافى در خاتمه ، همهء مردم را به سوى تقوى دعوت و از روز قيامت انذار مىكند ، مىفرمايد : روز قيامت روزيست كه در آن هيچ بىنياز كننده‌اى نيست كه انسان را بىنياز كند ، مگر ايمان و تقوى . و هر آينه وعدهء خداوند به امر بعث و زنده شدن اموات وعده‌اى به حق است كه هرگز تخلّف نمىپذيرد و ثبوت آن حتمى است پس مبادا كه زندگى دنيا با زينت فريبندهء خود شما را بفريبد و هوشيار باشيد كه هيچ فريبنده‌اى چه از شئون زندگى دنيا باشد و چه خصوص شيطان ( كه قسم ياد كرده همهء شما را اغوا كند و تحت ولايت خود داخل نمايد ) شما را فريب ندهد .\r\n( 34 )  ( إِنَّ اللَّهَ عِنْدَهُ عِلْمُ السَّاعَةِ وَ يُنَزِّلُ الْغَيْثَ وَ يَعْلَمُ ما فِي الْأَرْحامِ وَ ما تَدْرِي \r\n\r\n\r\n","description":"","footnote":"\r\n( 1 ) . تفسير روح المعانى ، ج 21 .\r\n","page_name":" 636 ","page_number":636},
  {"content":"\r\n\r\n نَفْسٌ ما ذا تَكْسِبُ غَداً وَ ما تَدْرِي نَفْسٌ بِأَيِّ أَرْضٍ تَمُوتُ إِنَّ اللَّهَ عَلِيمٌ خَبِيرٌ )  : ( همانا علم رستاخيز فقط در نزد خداست كه باران فرود آورد و آنچه را در رحمهاست مىداند ، كسى نمىداند كه فردا چه مىكند و كسى نمىداند كه در كدام سرزمين مىميرد ، همانا خدا دانا و آگاه است )\r\nدر اين آيه سه مورد از مواردى كه علم خدا به آنها تعلّق گرفته برشمرده ، يكى علم به قيامت است كه اين علم فقط به خدا اختصاص دارد و كسى جز او به آن احاطه ندارد همچنانكه فرمود :  ( إِنَّ اللَّهَ عِنْدَهُ عِلْمُ السَّاعَةِ )  به درستى كه علم به قيامت تنها در نزد خداست )\r\nدوم : فرستادن باران و سوّم : علم به آنچه در رحم زنان باردار است . و اين دو علم نيز به خدا اختصاص دارد ، مگر آنكه خودش آن را تعليم كسى نمايد « 1 » .\r\nو دو مورد ديگر را كه بر شمرده از موارديست كه انسان از آن بىاطلاع است و از حوادث آيندهء خود خبر ندارد و علم به اين موارد نيز اختصاص به خداوند دارد ، يكى اينكه هيچكس نمىداند فردا چه چيزى را بدست مىآورد و ديگر اينكه هيچ‌كس نمىداند در چه سرزمينى مىميرد .\r\nو با يادآورى اين دو مورد مىخواهد بفرمايد كه خداى تعالى عالم به هر امر كوچك و بزرگى است از علم به قيامت تا علم به احوال و اقوال آينده بندگان ، ولى انسان از حوادث آتى بىخبر است و اگر غيب مىدانست هر آينه همهء خيرها را بسوى خود جلب نموده و همه امور ناپسند را از خود دفع مىكرد ، امّا نظام زندگى دنيا بر اين اساس بنا شده كه بعضى امور براى انسان آشكار و بعضى مخفى باشد و اين امر به جهت آنست كه نظام آزمايش و امتحان الهى و پس از آن مجازات در محضر حقّ ، كامل و تمام شود .\r\nلذا با توجّه به اينكه خدا مىداند و علم مطلق دارد امّا علم بشر ناقص و جزئى است ، پس بر انسانهاست كه فقط او را بپرستند و از اوامر او پيروى كنند و از دعوتش روى نگردانند كه در اين صورت به جهت نادانى خويش هلاك خواهند شد .\r\n\r\n\r\n","description":"","footnote":"\r\n( 1 ) . پس اين دو مورد از علوم انحصارى پروردگار نيست كما اينكه علماى هواشناس امروزه نزول باران را تا حدودى پيش‌بينى مىكنند و يا متخصّصان اولتراسون به وسيلهء سونوگرافى مىتوانند از اوضاع داخلى رحم و وضعيّت جنين آگاهى كسب كنند . ( مترجم )\r\n","page_name":" 637 ","page_number":637},
  {"content":"\r\n\r\n\r\nسورهء سجده\r\nبسم اللّه الرّحمن الرّحيم\r\nغرض سوره : بيان مبدأ و معاد و اقامه حجّت بر آنها و دفع شبهاتى كه در مورد آنها در دلها راه مىيابد و اشاره به نبوّت و كتاب و بيان امتيازى كه دو گروه مؤمن و فاسق را از هم مجزا و متمايز مىكند و نيز ذكر وعده و وعيد براى اين دو گروه .\r\n\r\n[ آيهء ( 14 - 1 ) بيان استواء خداوند بر عرش و تحليل معناى شفاعت و ذكر اينكه خلقت و حسن متلازمند ، و ردّ سخن كفّار در استبعاد معاد 
  ]\r\n( 1 )   ( الم )   : ( الف لام ميم ) از رموز قرآنى و اشاره به معجزه بودن قرآن است كه با همين كلمات و حروف تهجّى چنين كتاب بىبديلى ايجاد شده و گفته شده پيامبر صلّى اللّه عليه و إله و سلم براى وادار نمودن جمعيّت به سكوت از اين حروف مقطعه استفاده مىكرده‌اند .\r\n( 2 )  ( تَنْزِيلُ الْكِتابِ لا رَيْبَ فِيهِ مِنْ رَبِّ الْعالَمِينَ )  : ( نازل كردن اين كتاب كه هيچ شكّى در آن نيست از جانب پروردگار جهانيان است )\r\nمىفرمايد اين قرآن همان كتاب نازل شده است كه هيچ شكّى در آن نيست و از جانب پروردگار جهانيان است . در اين عبارت اخير براعت استهلال به كار رفته تا در ابتداى اين سوره به خواننده بفهماند در اين سوره از وحدانيّت خدا و معاد گفتگو شده و او پروردگار همهء جهانيان است كه مبرّى و منزّه از گفتار مشركين مىباشد چون آنها براى هر بخش از عالم ربّى قائل بودند .\r\n( 3 )  ( أَمْ يَقُولُونَ افْتَراهُ بَلْ هُوَ الْحَقُّ مِنْ رَبِّكَ لِتُنْذِرَ قَوْماً ما أَتاهُمْ مِنْ نَذِيرٍ مِنْ \r\n\r\n","description":"","footnote":"","page_name":" 638 ","page_number":638},
  {"content":"\r\n\r\n قَبْلِكَ لَعَلَّهُمْ يَهْتَدُونَ )  : ( بلكه مىگويند آن را افترا بسته ، بلكه آن حق است و از جانب پروردگار توست تا گروهى را كه پيش از تو بيم‌رسانى بسويشان نيامده ، انداز كنى ، شايد هدايت بيابند )\r\nمىفرمايد : بلكه كفّار مىگويند قرآن را به خدا افتراء بسته و از ناحيهء خدا نيست ، اينچنين نيست ، بلكه اين قرآن حقّى است كه از ناحيهء پروردگار تو نازل شده تا گروهى را كه قبل از تو پيامبر منذرى بسويشان نيامده بود و كتاب و شريعتى نداشتند انذار كنى ، شايد بوسيلهء رسالت تو هدايت شوند . احتمالا « 1 » منظور از آن قوم ، قريش هستند كه هيچ پيامبرى قبل از رسولخدا صلّى اللّه عليه و إله و سلم بر آنها مبعوث نشده بود .\r\nاما بعضى « 2 » ديگر منظور از آن را همهء اهل فترت ، يعنى مردم ما بين عيسى عليه السّلام و محمد صلّى اللّه عليه و إله و سلم دانسته‌اند ، اما اين نظر مقبول و موجّه نيست .\r\nو اميد و آرزويى كه در عبارت  ( لَعَلَّهُمْ يَهْتَدُونَ )  وجود دارد ، قائم به مخاطب است نه قائم به گوينده ، چون خدا منزّه از بىخبرى و اميد داشتن به وقوع امور مىباشد .\r\n( 4 )  ( اللَّهُ الَّذِي خَلَقَ السَّماواتِ وَ الْأَرْضَ وَ ما بَيْنَهُما فِي سِتَّةِ أَيَّامٍ ثُمَّ اسْتَوى عَلَى الْعَرْشِ ما لَكُمْ مِنْ دُونِهِ مِنْ وَلِيٍّ وَ لا شَفِيعٍ أَ فَلا تَتَذَكَّرُونَ )  : ( خدا آن كسى است كه آسمانها و زمين را با هر چه ميان آنهاست در شش روز آفريد ، و آنگاه به عرش پرداخت ، جز او سرپرست و شفيعى نداريد ، پس آيا متذكّر نمىشويد )\r\n( 5 )  ( يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ فِي يَوْمٍ كانَ مِقْدارُهُ أَلْفَ سَنَةٍ مِمَّا تَعُدُّونَ )  : ( تدبير امر از آسمان تا زمين بدست اوست آنگاه در روزى كه اندازه‌اش هزار سال از سالهايى است كه شما آن را مىشماريد ، همه چيز بسوى او بالا مىرود )\r\nگفتيم كه خداوند كلّ عالم مشهود را در 6 مرحله يا شش دوران از كتم عدم بوجود آورد « 3 » و آنگاه به مقام تدبير موجودات پرداخت ، چون عرش كنايه است از مقام تدبير\r\n\r\n\r\n","description":"","footnote":"\r\n( 1 ) . مطابق نظر تفسير كشأف ، ج 3 .\r\n( 2 ) . طبق تفسير فخر رازى ، ج 25 .\r\n( 3 ) . كه شرح آن در جلد دوم ذيل آيهء 54 سورهء اعراف و آيهء 3 سوره يونس و آيه 7 سورهء هود گذشت . ( مصحح )\r\n","page_name":" 639 ","page_number":639},
  {"content":"\r\n\r\nموجودات و به نظام آوردن آنها تحت نظامى عام و پيوسته كه حاكم بر جميع آنهاست ، و با اين كلام توحيد الوهيّت و ربوبيّت پروردگار را اثبات نمود و در ادامه فرمود : براى شما به غير او سرپرست و شفيعى نيست ، ولىّ يعنى كسى كه مالك تدبير امرى باشد و چون امور ما و شئون حياتى ما تنها قائم به خداست ، پس فقط اوست كه مدبّر و ولىّ ماست و در اين امر هيچ شريكى ندارد و ( شفيع ) نيز كسى است كه به سببى ناقص منضّم مىشود تا سببيّت ناقص را تكميل كند و به اين ترتيب هر يك از اسباب و علل عالم شفيع يكديگرند و سببيّت يكديگر را در تأثير تكميل مىكنند همچنان كه هر يك از ابر ، باد ، باران ، آفتاب ، سايه و امثال آن واسطه و شفيع در رويش نباتات هستند بگونه‌اى كه گياه بدون اين شرايط رشد نمىكند . و چون تنها پديد آورنده همه اسباب خداى سبحان است پس شفيع حقيقى فقط خداست و غير از او شفيعى نيست و آنگاه در مقام توبيخ و سرزنش مىفرمايد : چرا متذكّر نمىشويد و از اين همه دلايل عقلى كه شما را به ملك و تدبير خداى سبحان كه معبود به حق است تذكّر مىدهند ، روى گردانيده و اعراض مىكنيد ؟\r\nآنگاه به شرح تدبير امر موجودات مىپردازد . تدبير از ماده ( دبر ) به معناى دنباله و عقب هر چيز است و تدبير يعنى اينكه چيزى را پشت سر چيز ديگر قرار دهند ، تدبير در مورد خداى متعال به اين است كه او وجود حوادث را چون سلسله زنجيرى كه پشت سر هم و متّصل ما بين آسمان و زمين باشد ، قرار مىدهد و او در حالى تدبير امر را مىنمايد كه نازل كننده نيز هست همچنانكه فرمود  ( وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ )  « 1 » هيچ چيز نيست جز آنكه گنجينه‌هايش در نزد ماست و ما آن را جز به اندازه معلوم نازل نمىكنيم )\r\nو در نهايت همه چيز بسوى او اوج مىگيرد همچنانكه فرمود  ( وَ أَوْحى فِي كُلِّ سَماءٍ أَمْرَها )  « 2 » و در هر آسمانى امرش را وحى نمود ) پس منظور از ( سماء ) مقام قرب و حضورى است كه زمام همهء امور به آنجا منتهى مىشود ، نه آسمان به معناى جهت بالا يا\r\n\r\n\r\n","description":"","footnote":"\r\n( 1 ) . سورهء حجر ، آيهء 21 .\r\n( 2 ) . سورهء حم سجده ، آيهء 12 .\r\n","page_name":" 640 ","page_number":640},
  {"content":"\r\n\r\nقسمتى از عالم مادّى ، و معلوم مىشود عروج به سوى او يعنى صعود از همان طريقى كه از آن نازل شده‌اند ، و خداى تعالى تدبير مذكور را در مدّتى به انجام مىرساند كه اگر با مقدار حركت و حوادث زمينى تطبيق شود ، با هزار سال برابر مىگردد و مراد از روز عروج امر ، يكى از پنجاه موقف از مواقف روز قيامت است ( الله يعلم )\r\n( 6 )  ( ذلِكَ عالِمُ الْغَيْبِ وَ الشَّهادَةِ الْعَزِيزُ الرَّحِيمُ )  : ( اين خداى داناى غيب و شهود و غالب و رحيم است )\r\n( 7 )  ( الَّذِي أَحْسَنَ كُلَّ شَيْءٍ خَلَقَهُ وَ بَدَأَ خَلْقَ الْإِنْسانِ مِنْ طِينٍ )  : ( همانكه خلقت همه چيز را به بهترين وجه نموده و خلقت انسان را از گلى آغاز كرد )\r\n( 8 )  ( ثُمَّ جَعَلَ نَسْلَهُ مِنْ سُلالَةٍ مِنْ ماءٍ مَهِينٍ )  : ( آنگاه نژاد او را از چكيده‌اى از آبى پست قرار داد )\r\n( 9 )  ( ثُمَّ سَوَّاهُ وَ نَفَخَ فِيهِ مِنْ رُوحِهِ وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ قَلِيلًا ما تَشْكُرُونَ )  : ( سپس وى را پرداخت و از روح خويش در او دميد و براى شما گوش و ديدگان و دلها آفريد امّا شما چه كم سپاس مىگزاريد )\r\nيعنى اين خدايى كه اوصاف و افعال او را ذكر نموديم داناى مطلق و محيط به جميع عوالم غيب و شهود ( از نظر ما ) است چون خداوند علم مطلق دارد و همه چيز براى او مشهود است و نيز عزّتمندى است كه هيچ عاملى او را مقهور و مغلوب نمىكند و مهربانى است كه نسبت به خلق خود با نظر رحمت مىنگرد و آنها را هدايت مىكند . و در ادامه مىفرمايد او خلقت همه چيز را نيكو نمود ، ( حسن ) عبارتست از هر چيزى كه بهجت و شادى آورد و انسان به سوى آن تمايل دارد كه اين حسن گاهى از نظر عقلى و گاهى از نظر هواى نفسانى و گاهى از نظر حسّى است و حقيقت حسن يعنى سازگارى اجزاى هر چيز نسبت به هم و سازگارى همه اجزاء با غرض و غايتى كه خارج از ذات آن است .\r\nو تدّبر در اشياء و خلقت آنها آشكار مىكند كه هر يك داراى اجزايى موافق و مناسب با يكديگر است و مجموع آن اجزاء مجهّز به وسايلى براى رسيدن به كمال و\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nسعادت مطلوب خويش هستند كه به نحوى كه بهتر و كاملتر از آن تصوّر نمىشود ، پس هر يك از موجودات فى نفسه و براى خودشان حسن و نيكو مىباشند اما اينكه موجودى را زشت و ناپسند مىشماريم دو علّت دارد ، يكى اينكه آن موجود داراى عنوانى عدمى است . كه بدى و ناپسندى آن مستند به آن عدم است ، ( مثلا ظلم به جهت آن كه حقّى را معدوم و باطل مىكند زشت و پليد است ) و يا به جهت اين است كه آن موجود با موجودات ديگر مقايسه مىشود و از راه مقايسه ، زشتى و بدى بر آن عارض مىگردد مثل خار كه در مقايسه با گل زشت و بد محسوب مىشود ، لذا همه اشياء فى نفسه حسن هستند . و با نظر به مخلوق بودن ابدا متّصف به بدى نمىشوند چون خلقت ملازم با حسن است . آنگاه مىفرمايد : خداوند نوع آدمى را از گل آفريده است يعنى خلقت آدم ابو البشر و همسر او كه نياى آدميان هستند از گل بوده .\r\nو در ادامه مىفرمايد ما نسل بشر را از خلاصه‌اى از آبى ناچيز و بىمقدار خلق كرديم كه مراد خلقت ذريّهء آدم و فرزندان بعدى او از طريق نطفه است ، در ادامه مىفرمايد : سپس او را صورت داده و تكميل نمود و پس از تكميل خلقت جسم جنين ، از روح خويش در او دميد ، و اضافه روح به خداوند از باب اضافهء تشريفى است يعنى خداوند از روحى شريف و منسوب به خود در وجود بشر دميد و براى شما آدميان چشم و گوش و قلب قرار داد ، مراد از چشم و گوش ادراكات حسّى و مراد از قلب ادراكات فكرى است كه هم شامل ادراكات جزئى و خيالى و هم شامل ادراكات كلّى و عقلى مىشود .\r\nو در آخر مىفرمايد : چه كم سپاس مىگزاريد ، يعنى در برابر اين نعمات الهى كه شما را چنين پرورش داده ، بايد بيشتر سپاسگزار باشيد و شكر او را بجا آوريد اما شما در شكر و سپاس كوتاهى مىكنيد و عبارت در مقام توبيخ و گلايه است .\r\n( 10 )  ( وَ قالُوا أَ إِذا ضَلَلْنا فِي الْأَرْضِ أَ إِنَّا لَفِي خَلْقٍ جَدِيدٍ بَلْ هُمْ بِلِقاءِ رَبِّهِمْ كافِرُونَ )  : ( و گفتند : آيا زمانيكه در زمين گم شديم . دوباره در خلقتى جديد خواهيم بود ؟ ! بلكه اينها به ملاقات پروردگارشان كافرند )\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nمىفرمايد دليل منكرين قيامت فقط استبعاد است و مىگويند آيا وقتى ما مرديم و بدنمان مبدّل به خاك شد و اجزاى آن در زمين پراكنده گشت بطوريكه اجزاء آن از يكديگر قابل تشخيص نبود ، چگونه ممكن است دوباره خلق شده و به همان صورت اوّل بازگرديم و مبعوث شويم ؟ خداوند مىفرمايد : علّت واقعى انكار اينها اين است كه رجوع به سوى ما و لقاء ما را منكرند چون لازمهء قول ايشان همين است .\r\n( 11 )  ( قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ )  : ( اى پيامبر بگو : فرشته مرگ كه به شما گماشته‌اند جان شما را به طور كامل باز مىستاند و سپس به سوى پروردگارتان باز مىگرديد )\r\n( توفى ) يعنى آنكه چيزى را به طور كامل دريافت كنند .\r\nدر اين آيه خداوند به رسول گرامى خود دستور داده تا در پاسخ استبعاد آنها بگويد كه حقيقت مرگ بطلان و نابودى نيست بلكه ملك الموت كه موكّل بر امر ميراندن شماست ، شما را بدون اينكه چيزى از شما كم شود ، بطور كامل مىگيرد و ارواح شما را از بدنهايتان جدا مىكند ، پس آنچه دستخوش تبديل و تغيير مىشود بدن شماست ، نه حقيقت و روح شما ، و آن حقيقت محفوظ مىماند تا در نهايت بسوى پروردگارتان مبعوث گشته و دوباره به بدنهايتان بازگرديد « 1 »\r\n( 12 )  ( وَ لَوْ تَرى إِذِ الْمُجْرِمُونَ ناكِسُوا رُؤُسِهِمْ عِنْدَ رَبِّهِمْ رَبَّنا أَبْصَرْنا وَ سَمِعْنا فَارْجِعْنا نَعْمَلْ صالِحاً إِنَّا مُوقِنُونَ )  : ( و اگر ببينى وقتى گنه‌كاران در پيشگاه پروردگارشان سر به زير افكنده‌اند ، گويند : پروردگارا ديديم و شنيديم پس ما را باز گردان تا عمل شايسته كنيم كه براستى ما به يقين رسيديم )\r\nخطاب به رسولخدا صلّى اللّه عليه و إله و سلم مىفرمايد چه مىشد اگر همين مجرمان منكر لقاء الهى را\r\n\r\n\r\n","description":"","footnote":"\r\n( 1 ) . مطابق روايات صحيحه كه در كتاب معالم الزلفى از امام صادق عليه السّلام نقل شده ، بخشى در بدن انسان در انتهاى ستون فقرات وجود دارد كه هستهء مركزى و طينت اوليه‌اى است كه انسان ابتدا هم در رحم مادر از همان طينت نشو و نما كرده و خلق شده و در نهايت نيز ، همه اجزاى بدن انسان در خاك مىپوسد جز همان طينة اوليه و خداوند به قدرت مطلقه خود مجددا بشر را از همان هسته مركزى خلق مىكند . ( مصحح )\r\n","page_name":" 643 ","page_number":643},
  {"content":"\r\n\r\nمىديدى كه چگونه در پيشگاه پروردگارشان سر به زير افكنده‌اند و در موقفى از مواقف لقاء الهى قرار گرفته‌اند و با ندامت و ذلّت مىگويند : پروردگارا با دو چشم خود مشاهده كرديم و با دو گوشمان شنيديم و تسليم شده و اطاعت كرديم ، پس ما را به دنيا بازگردان تا عمل صالح بجا بياوريم كه همانا نجات در آخرت بستگى به ايمان و عمل صالح دارد ، چون حالا يقين برايمان حاصل شد . ولى اين درخواست ، امرى غير ممكن است و آنها هرگز به دنيا باز نخواهند گشت .\r\n( 13 )  ( وَ لَوْ شِئْنا لَآتَيْنا كُلَّ نَفْسٍ هُداها وَ لكِنْ حَقَّ الْقَوْلُ مِنِّي لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ )  : ( و اگر مىخواستيم همه كس را هدايت عطا مىنموديم ، ولى اين گفتهء من محقّق شده كه جهنّم را از جنيّان و آدميان جملگى پر مىسازم )\r\nيعنى اگر اراده مىكرديم هر آينه كفّار را هم مانند مؤمنان هدايت مىكرديم و به هر كسى اعم از مؤمن يا كافر هدايتى كه مخصوص و مناسب او بود مىداديم تا با اختيار و ارادهء خود بسوى هدايت روند ، زيرا اگر منظور مسأله هدايت جبرى و اضطرارى باشد ديگر اساس تكليف در دنيا و جزاء در آخرت بكلّى باطل مىشود .\r\nدر ادامه مىفرمايد ، ولى ما اينطور نخواستيم ، چون در اين ميان حكم و قضايى وجود دارد كه از قبل ، از ناحيه ما رانده شده و آن قضاى حتمى اين است كه جهنّم را از جن و انس پر كنم و لازمهء اين قضا اين است كه خداوند به خاطر ظلم و فسق و خروج كافران از روش بندگى ، آنها را هدايت نكند همچنانكه فرمود  ( إِنَّ اللَّهَ لا يَهْدِي الْقَوْمَ الْفاسِقِينَ )  « 1 » بدرستى كه خدا مردم خارج از روش بندگى و فاسق را هدايت نمىكند )\r\n( 14 )  ( فَذُوقُوا بِما نَسِيتُمْ لِقاءَ يَوْمِكُمْ هذا إِنَّا نَسِيناكُمْ وَ ذُوقُوا عَذابَ الْخُلْدِ بِما كُنْتُمْ تَعْمَلُونَ )  : ( به جزاى اينكه ديدار امروزتان را فراموش كرديد ، عذاب را بچشيد كه ما نيز شما را به فراموشى سپرديم و به سزاى اعمالى كه مىكرديد ، عذاب جاودان را بكشيد )\r\nيعنى وقتى قضاى حتمى رانده شده كه پيروان شيطان جايگاهشان جهنم باشد ، پس شما نيز عذاب را بچشيد ، زيرا به ديدار چنين روزى بىاعتنايى كرديد و حتّى آن را انكار\r\n\r\n\r\n","description":"","footnote":"\r\n( 1 ) . سورهء توبه ، آيهء 80 .\r\n","page_name":" 644 ","page_number":644},
  {"content":"\r\n\r\nنموديد و عمل صالحى هم براى امروزتان بجا نياورديد ، امروز نيز ما به امر سعادت و نجات شما بىاعتنائيم و توجّهى به شما نمىكنيم ، پس عذاب دائمى را بواسطهء اعمالى كه مرتكب شديد بچشيد و تحمّل كنيد .\r\n\r\n[ آيهء ( 30 - 15 ) بيان صفات مؤمنين و بشارت به آنها و مقصود از فتح در درخواست مشركان 
  ]\r\n( 15 )  ( إِنَّما يُؤْمِنُ بِآياتِنَا الَّذِينَ إِذا ذُكِّرُوا بِها خَرُّوا سُجَّداً وَ سَبَّحُوا بِحَمْدِ رَبِّهِمْ وَ هُمْ لا يَسْتَكْبِرُونَ )  : ( به آيات ما فقط كسانى ايمان دارند كه زمانيكه بدان اندرز داده شوند ، سجده‌كنان مىافتند و به ستايش پروردگارشان تسبيح مىگويند ، بدون اينكه تكبّر بورزند )\r\nدر اينجا به بيان خصوصيّات افراد مؤمن مىپردازد و مىگويد : ايمان به حقيقت معناى كلمه منحصر در افرادى است كه وقتى آيات حق را به يادشان بياورند و آنها را پند و اندرز دهند ، دلهايشان در برابر آن خاضع مىشود ، يعنى وقتى آيات دالّ بر توحيد و معاد و دعوت به ايمان و عمل صالح را مىشنوند با حالت تذلّل و خضوع به سجده مىافتند و به تسبيح و تحميد پروردگارشان مىپردازند و او را توأم با ستايش و حمد از هر نقصى منزّه مىدارند و در عين حال از خضوع در برابر مقام ربوبيّت و الوهيّت پروردگار استكبار نمىورزند ، يعنى هم از جهت عقيده و ايمان و هم از جهت عمل در پيشگاه پروردگارشان خاضع و خاشعند و حالت استكبار ندارند .\r\n( 16 )  ( تَتَجافى جُنُوبُهُمْ عَنِ الْمَضاجِعِ يَدْعُونَ رَبَّهُمْ خَوْفاً وَ طَمَعاً وَ مِمَّا رَزَقْناهُمْ يُنْفِقُونَ )  : ( پهلوهايشان را از رختخوابها دور مىكنند و پروردگارشان را با بيم و اميد مىخوانند و از آنچه روزيشان كرده‌ايم ، انفاق مىكنند )\r\nدر اين آيه مؤمنين را با اعمالشان توصيف و معرفى مىكند مىفرمايد : آنها خواب خود را ترك مىكنند و به عبادت خدا مىپردازند و در دل شب كه همه به خواب رفته‌اند ، آنها خدا را با حالت خوف از غضب او و رجاء به رحمت و ثوابش مىخوانند و در دعاى خود ادب عبوديّت را به جا مىآورند ، كه اين دعاى شبانه با نماز شب انطباق مىيابد و آنگاه به ذكر خصوصيّت ديگر مؤمنان واقعى مىپردازد و آن اين است كه ايشان از آنچه خدا به آنها اعطا نموده در راه رضاى او انفاق مىكنند .\r\n\r\n","description":"","footnote":"","page_name":" 645 ","page_number":645},
  {"content":"\r\n\r\n( 17 )  ( فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ جَزاءً بِما كانُوا يَعْمَلُونَ )  : ( هيچ كس نمىداند ، به سزاى آن عملهايى كه كرده‌اند ، چه نعمات و چشم روشنيهايى براى ايشان نهان شده است ) مىفرمايد هيچ كس نمىداند خدا چه نعمتهايى كه مايهء روشنى ديدهء آنهاست در برابر اعمال نيكى كه در دنيا كردند براى آنها پنهان نموده ، چون آن نعمتها ما فوق علم و تصوّر است .\r\n( 18 )  ( أَ فَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ )  : ( آيا كسى كه مؤمن است همانند كسى است كه عصيان پيشه است ؟ هرگز مساوى نيستند )\r\n( ايمان ) يعنى سكون و آرامش علمى در نفس و لازمهء آن التزام عملى نسبت به آن چيزى است كه ايمان به آن تعلّق گرفته و اگر كسى چنين التزامى را نداشته باشد و بر خلاف ايمانش عمل كند ، او را فاسق مىگويند . چون فسق يعنى بيرون شدن از روش بندگى ، در اين آيه خداوند با استفهامى انكارى برابرى اين دو گروه را نفى مىكند و در آخر براى تأكيد مىفرمايد : ابدا مساوى نيستند .\r\nدر كتاب احتجاج « 1 » از حسن بن على عليه السّلام نقل شده كه آنحضرت در حضور معاويه با وليد بن عقبه احتجاج نمود و گفت : اى وليد به خدا سوگند من تو را به جهت دشمنى با على عليه السّلام ملامت نمىكنم ، چون آنحضرت تو را به خاطر شرب خمر هشتاد تازيانه زد و پدرت را هم در جنگ بدر به سختترين وجهى به قتل رسانيد ، ولى از تو مىپرسم چگونه او را ناسزا مىگويى ، با اينكه خدا او را در ده آيه از قرآن مؤمن خوانده و تو را فاسق ناميده است و فرمود :  ( أَ فَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ ) \r\n( 19 )  ( أَمَّا الَّذِينَ آمَنُوا وَ عَمِلُوا الصَّالِحاتِ فَلَهُمْ جَنَّاتُ الْمَأْوى نُزُلًا بِما كانُوا يَعْمَلُونَ )  : ( اما كسانى كه ايمان آورده و كارهاى شايسته نمودند برايشان به پاداش اعمال صالح منزلگاه پرنعمت در بهشت ابدى خواهد بود )\r\n( مأوا ) يعنى منزل و مسكن و ( نزل ) يعنى وسيلهء پذيرايى از مهمان و يا هر عطيّه و بخششى .\r\n\r\n\r\n","description":"","footnote":"\r\n( 1 ) . احتجاج طبرسى ، ج 1 .\r\n","page_name":" 646 ","page_number":646},
  {"content":"\r\n\r\nمعناى آيه واضح است و در آن پاداش مؤمنانى كه اعمال شايسته داشته‌اند بيان شده .\r\n( 20 )  ( وَ أَمَّا الَّذِينَ فَسَقُوا فَمَأْواهُمُ النَّارُ كُلَّما أَرادُوا أَنْ يَخْرُجُوا مِنْها أُعِيدُوا فِيها وَ قِيلَ لَهُمْ ذُوقُوا عَذابَ النَّارِ الَّذِي كُنْتُمْ بِهِ تُكَذِّبُونَ )  : ( و اما كسانى كه عصيان ورزيده‌اند ، جايشان جهنم است و هر وقت بخواهند از آن بيرون شوند ، به آنجا بازگردانده مىشوند و به آنان گفته شود ، عذاب جهنّمى را كه تكذيب مىكرديد ، بچشيد )\r\nيعنى افراد فاسقى كه منكر معاد بودند ، در قيامت جايگاهشان جهنّم است و در آن جاودانه خواهند بود و هرگز نمىتوانند از آنجا خارج شوند چون مأوايى غير از آتش جهنّم ندارند و به منظور شماتت و در برابر تمسخر و شماتتى كه در دنيا نسبت به مؤمنان مىنمودند ، در آن روز به آنها خطاب مىشود بچشيد عذاب جهنّم و معادى را كه انكار مىكرديد .\r\n( 21 )  ( وَ لَنُذِيقَنَّهُمْ مِنَ الْعَذابِ الْأَدْنى دُونَ الْعَذابِ الْأَكْبَرِ لَعَلَّهُمْ يَرْجِعُونَ )  : ( و هر آينه ما عذاب نزديك را زودتر از عذاب بزرگ به آنها مىچشانيم ، شايد باز گردند )\r\nمراد از ( عذاب ادنى ) عذاب دنياست و مراد از ( عذاب اكبر ) عذاب قيامت است .\r\nمىفرمايد : سوگند مىخورم كه به زودى از عذاب نزديكتر از عذاب قيامت يعنى امورى از قبيل قحطى و مرض و جنگ و خونريزى و . . . به آنها مىچشانيم ، باشد كه قبل از عذاب روز قيامت به سوى ما برگردند و از شرك و انكار و لجبازيشان توبه نمايند .\r\nدر تفسير الدّر المنثور از رسولخدا صلّى اللّه عليه و إله و سلم دربارهء اين آيه نقل شده كه فرمودند منظور از عذاب نزديكتر ، مصائب و بيماريها و دشواريهاست كه به سوى اسرافگران در دنيا روى مىآورد ، نه عذاب آخرت ، اما عذاب ادنى براى مؤمنان زكات و طهارت است .\r\n( 22 )  ( وَ مَنْ أَظْلَمُ مِمَّنْ ذُكِّرَ بِآياتِ رَبِّهِ ثُمَّ أَعْرَضَ عَنْها إِنَّا مِنَ الْمُجْرِمِينَ مُنْتَقِمُونَ )  :\r\n( و چه كسى ستمكارتر است از كسى كه وقتى او را به آيات پروردگارش پند دهند ، از آن روى برمىگرداند ، ما به يقين از تبهكاران انتقام مىگيريم )\r\nمىفرمايد ما به اين علّت آنها را عذاب مىكنيم كه مرتكب شديدترين ظلم شدند يعنى بعد از تذكّر به آيات ما از آن اعراض كردند ، پس اينها گنه‌كار و مجرمند و خداوند از مجرمان انتقام خواهد گرفت چون آنها ظالمند و ظالم هرگز نبايد بپندارد كه خداوند\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nوعده‌اى را كه به اهل ايمان داده ( كه ايشان را يارى كند « 1 » ) خلف مىنمايد ، چون خداوند عزيز و انتقام گيرنده است .\r\n( 23 )  ( وَ لَقَدْ آتَيْنا مُوسَى الْكِتابَ فَلا تَكُنْ فِي مِرْيَةٍ مِنْ لِقائِهِ وَ جَعَلْناهُ هُدىً لِبَنِي إِسْرائِيلَ )  : ( و به تحقيق به موسى كتاب داديم ، پس از ديدار او در شك نباش ، و آن را براى بنى اسرائيل هدايتى قرار داديم )\r\nيعنى همانطور كه به رسولخدا صلّى اللّه عليه و إله و سلم قرآن عنايت شده به موسى عليه السّلام نيز تورات اعطاء شده است و در آن تورات مايهء هدايت بنى اسرائيل قرار داده شده و تورات نيز مسأله معاد را اثبات مىكند .\r\nاما در خصوص جمله  ( فَلا تَكُنْ فِي مِرْيَةٍ مِنْ لِقائِهِ )  اقوال مختلفى گفته شده ، بعضا گفته‌اند كه ضمير در ( لقائه ) به موسى عليه السّلام برمىگردد ، يعنى خطاب به پيامبر صلّى اللّه عليه و إله و سلم مىفرمايد : دربارهء ديدار موسى در شب معراج « 2 » و يا در روز قيامت « 3 » در شك مباش .\r\nبعضى « 4 » ديگر گفته‌اند ضمير به كتاب برمىگردد .\r\nاما از نظر ما ضمير به خداى تعالى بازمىگردد - كه در اين صورت معنا اين است كه اى پيامبر تو درباره مسأله بعث كه قرآن از آن سخن مىگويد در شك مباش ، چون اين شك مستلزم شك در قرآن است و ممكن هم هست مراد از لقاء خدا روز بعث نباشد ، بلكه مراد دل بريدن از هر چيز ، به سوى خداى تعالى در هنگام وحى قرآن باشد ، و اين معنا با بعضى روايات نيز تأييد مىشود .\r\n( 24 )  ( وَ جَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا وَ كانُوا بِآياتِنا يُوقِنُونَ )  : ( و از آنان پيشوايانى قرار داديم كه چون به آيات ما يقين داشتند و خويشتندار بودند ، به فرمان ما هدايت مىكردند )\r\nيعنى ما بعضى از بنى اسرائيل را پيشوا قرار داديم و آنها را به امر خود امام كرديم تا\r\n\r\n\r\n","description":"","footnote":"\r\n( 1 ) .  ( وَ كانَ حَقًّا عَلَيْنا نَصْرُ الْمُؤْمِنِينَ )  ، سورهء روم ، آيهء 47 .\r\n( 2 ) . تفسير روح المعانى ، ج 21 .\r\n( 3 ) . تفسير فخر رازى ، ج 25 .\r\n( 4 ) . تفسير كشاف ، ج 3 .\r\n","page_name":" 648 ","page_number":648},
  {"content":"\r\n\r\nمردم را هدايت كنند و آنها در دين صبر كردند و قبلا هم به آيات ما يقين داشتند و به حقيقت آن معترف بودند ، پس تورات كتاب پربركتى بوده كه فى نفسه هدايت است و در دامان خود افرادى را پرورش داده كه از نظر لياقت به حدّى رسيده‌اند كه خداوند آنها را براى امامت و هدايت مردم برگزيده .\r\n( 25 )  ( إِنَّ رَبَّكَ هُوَ يَفْصِلُ بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ )  : ( و همانا پروردگارت خودش در روز قيامت ميان آنها ، دربارهء آنچه اختلاف مىكردند ، قضاوت و داورى مىكند )\r\nمنظور از اين اختلاف ، اختلاف در امر دين است ، كه ايشان بعد از آنكه علم و حقيقت از جانب خدا به نزدشان آمد به جهت ستم و بغى در مورد آن ميان خود اختلاف نمودند همچنانكه فرمود  ( فَمَا اخْتَلَفُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ )  « 1 » و در نهايت خداوند خود ميان ايشان داورى مىكند و حق و باطل را از هم متمايز مىنمايد .\r\n( 26 )  ( أَ وَ لَمْ يَهْدِ لَهُمْ كَمْ أَهْلَكْنا مِنْ قَبْلِهِمْ مِنَ الْقُرُونِ يَمْشُونَ فِي مَساكِنِهِمْ إِنَّ فِي ذلِكَ لَآياتٍ أَ فَلا يَسْمَعُونَ )  : ( مگر ندانسته‌اند كه پيش از آن چه نسلهايى را هلاك كرده‌ايم كه اينك در مساكن آنها قدم مىزنند و بدرستى كه در اين امر آياتى وجود دارد ، چرا نمىشنويد ؟ )\r\nيعنى آيا كثرت هلاكت نسلهاى گذشته كه اكنون اينها در مساكن آنان راه مىروند ، براى اينها بيان نكرد و ايشان را هدايت ننمود ؟ همانا در اين سرگذشتها نشانه‌هايى هست آيا نمىشنوند مواعظى را كه آنها را به اطاعت حق و قبول آن وادار كند ؟\r\n( 27 )  ( أَ وَ لَمْ يَرَوْا أَنَّا نَسُوقُ الْماءَ إِلَى الْأَرْضِ الْجُرُزِ فَنُخْرِجُ بِهِ زَرْعاً تَأْكُلُ مِنْهُ أَنْعامُهُمْ وَ أَنْفُسُهُمْ أَ فَلا يُبْصِرُونَ )  : ( آيا نمىبينند كه ما اين آب را به زمين باير مىكشانيم و با آن روئيدنى پديد مىآوريم كه خود و حيواناتشان از آن مىخورند ، چرا نمىبينند ؟ )\r\n\r\n\r\n","description":"","footnote":"\r\n( 1 ) . سورهء جاثيه ، آيه 17 .\r\n","page_name":" 649 ","page_number":649},
  {"content":"\r\n\r\nدر اين آيه حسن تدبير الهى نسبت به موجودات زنده تذكّر داده شده است . كه چگونه خداوند ابرهاى حامل باران را به جانب سرزمينهاى باير و خشك مىراند و با بارش باران و رويش نباتات ، تغذيه انسان و چهارپايان تأمين مىشود و در اين امر مقاصد حياتى آنها مورد نظر بوده است .\r\nو آنگاه در مقام توبيخ و تنبيه مىفرمايد : چرا اين آيات را نمىبينند ؟ چون اگر با نظر دقّت در آنها مىنگريستند هر آينه متذكّر و متنبّه مىشدند .\r\n( 28 )  ( وَ يَقُولُونَ مَتى هذَا الْفَتْحُ إِنْ كُنْتُمْ صادِقِينَ )  : ( و مىگويند : اگر راست مىگوييد اين پيروزى موعودتان چه زمانى مىرسد )\r\n( 29 )  ( قُلْ يَوْمَ الْفَتْحِ لا يَنْفَعُ الَّذِينَ كَفَرُوا إِيمانُهُمْ وَ لا هُمْ يُنْظَرُونَ )  : ( بگو روز پيروزى ، كافران را ايمان آوردنشان سودى ندهد و ايشان مهلت داده نمىشوند )\r\n( 30 )  ( فَأَعْرِضْ عَنْهُمْ وَ انْتَظِرْ إِنَّهُمْ مُنْتَظِرُونَ )  : ( پس از آنها روى بگردان و منتظر باش كه آنها نيز منتظرند )\r\n( فتح ) يعنى برداشتن قفل و حلّ اشكال ، كه در اينجا منظر فتح دنيوى و پيروزى موعودى است كه مسلمانان آن را در نظر داشتند كه احتمالا بر فتح جنگ بدر « 1 » يا فتح مكّه و يا فتح نهايى در آخر الزّمان منطبق است . اما با توجّه به قرينهء آيه بعدى احتمالا مراد همان قضاى نهايى ما بين رسولخدا صلّى اللّه عليه و إله و سلم و امّت او در آخر الزّمان است .\r\nبه هر جهت مشركان با تمسخر و تعجيز مىگفتند : اگر راست مىگوييد پس كو آن وعدهء فتح شما ؟ چرا محقّق نمىشود ؟ و خداوند به رسول خود دستور مىدهد كه در جواب آنها بگويد روز فتح روزى است كه كفّار در آن روز مجبور به ايمان مىشوند ، اما آن ايمان سودى به حالشان ندارد و ابدا به آنها مهلتى داده نمىشود پس چرا دربارهء وقوع آن عجله مىكنيد ؟ چون اين امر قطعى و حتمى است كه به هلاكت شما منجر مىشود . و آنگاه خداوند خطاب به رسول خود صلّى اللّه عليه و إله و سلم مىفرمايد : از اين كفّار اعراض كن و منتظر فتح نهايى باش همچنان كه آنها نيز منتظر فتح خود ، يعنى مردن يا كشته شدن رسول خدا و به نتيجه نرسيدن دعوت حقهء او بودند ، يعنى مطمئن باش كه خدا حق را بر باطل غلبه مىدهد و وعده خود را محقّق مىسازد .\r\n\r\n\r\n","description":"","footnote":"\r\n( 1 ) . تفسير كشاف ، ج 3 .\r\n","page_name":" 650 ","page_number":650},
  {"content":"\r\n\r\n\r\nسورهء احزاب\r\nبسم اللّه الرّحمن الرّحيم\r\nغرض سوره : تشخيص و تمايز مؤمنان از منافقان وامانده و متخلّف ، به وسيله جهاد و بيان اينكه كسانى كه شرف ازدواج با رسولخدا را بيابند زمانى اين ازدواج برايشان كرامت محسوب مىشود كه اعمالشان مقارن با احسان و تقوى باشد .\r\n\r\n[ آيهء ( 8 - 1 ) نهى پيامبر از پيروى كفّار و منافقين ، آيات دربارهء الغاء سنّت ظهار و فرزند خواندگى ، و ذكر اينكه رسول خدا صلّى اللّه عليه و إله و سلم نسبت به مؤمنان اولى از خود آنهاست و حرمت ازدواج با همسران او ، و ذكر ميثاقى كه خداوند از پيامبران گرفت 
  ]\r\n( 1 )   ( يا أَيُّهَا النَّبِيُّ اتَّقِ اللَّهَ وَ لا تُطِعِ الْكافِرِينَ وَ الْمُنافِقِينَ إِنَّ اللَّهَ كانَ عَلِيماً حَكِيماً )   :\r\n( اى پيامبر از خدا بترس و از كفّار و منافقان اطاعت مكن ، همانا كه خداوند دانا و درست كردار است )\r\nنقل شده كه عدّه‌اى از رؤسا و بزرگان قريش ، بعد از ماجراى احد به مدينه آمدند و از رسولخدا صلّى اللّه عليه و إله و سلم امان خواستند و گفتند : شما با ما و بت‌پرستى ما كارى نداشته باش ما هم با تو و يكتاپرستى دين تو كارى نخواهيم داشت و اين آيات نازل شد ، كه صريحا رسولخدا را از اجابت درخواست آنان نهى مىكند و آن جناب هم درخواست آنان را رد كرد .\r\nو در آخر هم مىفرمايد ، خداوند نسبت به درخواست آنها و اصرارشان داناست و در حكم خود نسبت به عدم اطاعت از آنها حكيم و فرزانه است .\r\n\r\n","description":"","footnote":"","page_name":" 651 ","page_number":651},
  {"content":"\r\n\r\n( 2 )  ( وَ اتَّبِعْ ما يُوحى إِلَيْكَ مِنْ رَبِّكَ إِنَّ اللَّهَ كانَ بِما تَعْمَلُونَ خَبِيراً )  : ( و آنچه را كه از ناحيهء پروردگارت به تو وحى مىشود پيروى كن ، همانا كه خدا به آنچه مىكنيد آگاه است )\r\n( اتّباع ) يعنى پيروى و اجراء عملى .\r\nخطاب به رسولخدا صلّى اللّه عليه و إله و سلم مىفرمايد هر چه از ناحيهء پروردگارت به تو وحى مىشود ، پيروى كن ، لكن به قرينه سياق استفاده مىشود كه منظور همين وحى خاص در مورد عدم اطاعت از كفّار و منافقين است و به همين دليل هم در آخر فرمود : خدا نسبت به آنچه انجام مىدهيد باخبر و آگاه است .\r\n( 3 )  ( وَ تَوَكَّلْ عَلَى اللَّهِ وَ كَفى بِاللَّهِ وَكِيلًا )  : ( و بر خدا توكّل و اعتماد نما كه خدا براى توكّل كافى است )\r\nاين آيه نيز در عين كليّت و اطلاق با توجه به سياق ، دلالت مىكند بر امر توكّل به خدا در خصوص عمل به امر خدا و وحى او و همچنين استفاده مىشود كه امر مزبور مطلب مهمّى است كه از نظر اسباب ظاهرى با محذور مواجه مىشود ، بطوريكه هر فردى از آن دچار وحشت و نگرانى مىگردد جز آنكس كه به خداى سبحان كه مالك و مسبّب همه اسباب است توكّل كند ، چون او تنها سببى است كه هيچ سببى بر او غالب نمىشود و لذا براى امر توكّل فقط خدا كفايت مىكند .\r\n( 4 )  ( ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ وَ ما جَعَلَ أَزْواجَكُمُ اللَّائِي تُظاهِرُونَ مِنْهُنَّ أُمَّهاتِكُمْ وَ ما جَعَلَ أَدْعِياءَكُمْ أَبْناءَكُمْ ذلِكُمْ قَوْلُكُمْ بِأَفْواهِكُمْ وَ اللَّهُ يَقُولُ الْحَقَّ وَ هُوَ يَهْدِي السَّبِيلَ )  : ( خداوند براى هيچ فردى دو قلب در درونش قرار نداده ، خداوند همسرانى را كه ظهار مىكنيد ، مادر شما نكرده ، و پسر خوانده‌هايتان را پسرتان قرار نداده ، اين سخنانى است كه شما به زبان مىگوييد ولى خدا حق مىگويد و به سوى راه هدايت مىكند )\r\n( ظهار ) يعنى اينكه كسى به همسرش بگويد پشت تو چون پشت مادرم است و با اين سخن او را بر خود حرام كند .\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nجمله اوّل كنايه از آن است كه امكان ندارد كسى بين دو اعتقاد متنافى و متناقض جمع كند و بعضى « 1 » با توجّه به قرينهء بعدى كه مسأله ظهار و پسر خواندگى را به صورتى كه اعراب قائل بودند ، نفى مىكند ، گفته‌اند منظور اين است كه در مسأله ظهار نمىشود بين زوجيّت و مادرى جمع شود و يا در مسأله پسر خواندگى نمىشود پسر ديگرى با پسر انسان متّحد و جمع گردد .\r\nاما به نظر ما بعيد نيست كه اين آيه تعليل آيات سابق باشد ، و مىخواهد بفرمايد اطاعت خدا با اطاعت كفّار و منافقين تنافى دارد چون قبول ولايت خدا با ولايت آنها در تناقض است .\r\nبه هر حال اسلام مسأله ظهار و پسر خواندگى را نفى مىكند يعنى همسر انسان هرگز چون مادرش نيست و نتيجه چنين سخنى آنست كه يا بايد آن همسر را طلاق دهد و يا كفّاره سوگند و سخن ناحق را بپردازد و همسر را بر خود حلال كند . و همچنين هرگز پسر خوانده از نظر حكم شرعى و مسأله ارث و غيره مانند پسر صلبى و نسبى انسان نيست ، لذا سخن اعراب جاهلى تنها ، كلاميست كه با زبان آن را مىگويند و بهره‌اى از واقعيّت و اثرى در خارج ندارد . ولى خداوند قول حقّى را مىگويد كه عين واقعيّت است و آثار و احكام واقعى بدنبال دارد و خداست كه انسان را به سوى راهى كه خير و سعادت در آنست هدايت مىكند . پس سخن خود را رها نموده و قول خدا را برگزينيد .\r\n( 5 )  ( ادْعُوهُمْ لِآبائِهِمْ هُوَ أَقْسَطُ عِنْدَ اللَّهِ فَإِنْ لَمْ تَعْلَمُوا آباءَهُمْ فَإِخْوانُكُمْ فِي الدِّينِ وَ مَوالِيكُمْ وَ لَيْسَ عَلَيْكُمْ جُناحٌ فِيما أَخْطَأْتُمْ بِهِ وَ لكِنْ ما تَعَمَّدَتْ قُلُوبُكُمْ وَ كانَ اللَّهُ غَفُوراً رَحِيماً )  : ( پسر خوانده‌ها را به نام پدرانشان صدا بزنيد ، كه اين نزد خدا به عدالت نزديكتر است و اگر پدرانشان را نمىشناسيد ، پس برادران دينى يا دوست شما هستند ، بر شما در خصوص آنچه تاكنون خطا كرده‌ايد ، گناهى نيست ولى در آنچه عمدا مرتكب شويد گناهكار خواهيد بود و خدا همواره آمرزنده و مهربان است )\r\nيعنى پسر خواندها را هنگام ناميدن به نام پدرانشان نسبت دهيد و اين امر در نزد خدا\r\n\r\n\r\n","description":"","footnote":"\r\n( 1 ) . تفسير كشّاف ، ج 3 .\r\n","page_name":" 653 ","page_number":653},
  {"content":"\r\n\r\nبه عدالت نزديكتر است و اگر پدران آنها را نمىشناختيد ، آنها را به نام برادر دينى و يا به اعتبار ولايت دينى به نام ولىّ و دوست بخوانيد و اگر از روى اشتباه يا فراموشى آنها را به غير پدرانشان نسبت دهيد گناهى بر شما نيست اما وقتى عمدا اين كار را مىكنيد ، گناهكاريد و خدا چون آمرزنده و مهربان است خطاى شما را مىپوشاند و نقيصهء شما را جبران مىكند .\r\n( 6 )  ( النَّبِيُّ أَوْلى بِالْمُؤْمِنِينَ مِنْ أَنْفُسِهِمْ وَ أَزْواجُهُ أُمَّهاتُهُمْ وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ مِنَ الْمُؤْمِنِينَ وَ الْمُهاجِرِينَ إِلَّا أَنْ تَفْعَلُوا إِلى أَوْلِيائِكُمْ مَعْرُوفاً كانَ ذلِكَ فِي الْكِتابِ مَسْطُوراً )  : ( پيامبر از خود مؤمنان نسبت به آنها سزاوارتر است و همسران او مادران ايشانند و ارحام بعضى مقدّم بر بعض ديگرند ، تا وقتى كسى از ارحام خود وارثى دارد ، ارث او به مؤمنان و مهاجران نمىرسد ، مگر اينكه بخواهيد با وصيّت مقدارى از ارث خود را براى احسان به آنان كنار بگذاريد ، و اين حكم در كتاب نوشته شده است )\r\nيعنى رسولخدا نسبت به مؤمنان از خودشان صاحب اختيارتر است و مؤمنان منافع و حقوق رسولخدا را بايد بر منفعت و حقّ خود ترجيح دهند . و در همه امور دينى و دنيايى آن جناب را بر خود مقدّم بدارد .\r\nو همسران رسولخدا صلّى اللّه عليه و إله و سلم از نظر وجوب احترام و تعظيم مانند مادران مؤمنين هستند يعنى بايد آنها را مانند مادر خود احترام كنند و ازدواج با آنها نيز بر مؤمنان حرام است و لكن ساير احكام مادرى در مورد آنها وجود ندارد .\r\nدر ادامه مىفرمايد اولوالارحام و خويشاوندان نسبى از نظر توارث بر ديگران تقدّم دارند و بر ساير مؤمنان و برادران دينى ترجيح داده مىشوند و اين آيه ناسخ حكم ارث در ولايت دينى است ، چون قبل از اين حكم برادران دينى از يكديگر ارث مىبردند آنگاه در مقام استثناء مىفرمايد : مگر اينكه بوسيلهء وصيّت چيزى براى آنها باقى گذاريد كه وصيّت هم در شرع اسلام به ثلث مال و كمتر از آن تحديد شده ، يعنى حداكثر وصيّتى كه انسان مىتواند در دارائى خود بنمايد تا يك سوم از آنست و آنگاه مىفرمايد : اين\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nحكم فعل معروف و وصيّت از مال در لوح محفوظ يا قرآن و يا سوره نوشته شده است .\r\n( 7 )  ( وَ إِذْ أَخَذْنا مِنَ النَّبِيِّينَ مِيثاقَهُمْ وَ مِنْكَ وَ مِنْ نُوحٍ وَ إِبْراهِيمَ وَ مُوسى وَ عِيسَى ابْنِ مَرْيَمَ وَ أَخَذْنا مِنْهُمْ مِيثاقاً غَلِيظاً )  : ( و زمانيكه از پيامبران پيمانشان را گرفتيم و نيز از تو و نوح و ابراهيم و موسى و عيسى پسر مريم و از آنان پيمانى محكم ستانديم )\r\nميثاق پيامبران امرى خاصّ ايشان است كه با صفت نبوّت آنها ارتباط دارد و با استفاده از آيات ديگر قرآن ( نظير آيهء 92 سورهء انبياء « 1 » و آيهء 13 سورهء شورى ) « 2 » معلوم مىشود كه آن ميثاق عبارتست از وحدت كلمه در دين و اختلاف نكردن در آن و خداوند در اينجا پس از ذكر اجمالى همهء انبياء ، از انبياء اولوالعزم نام مىبرد و نام پيامبر صلّى اللّه عليه و إله و سلم را به جهت فضل و شرف و تقدّم او بر همهء انبياء ، از سايرين جلوتر ذكر مىكند .\r\nو آنگاه در مقام تأكيد ميثاق مذكور مىفرمايد : ما از آنها پيمانى بسيار محكم و غليظ گرفتيم .\r\n( 8 )  ( لِيَسْئَلَ الصَّادِقِينَ عَنْ صِدْقِهِمْ وَ أَعَدَّ لِلْكافِرِينَ عَذاباً أَلِيماً )  : ( تا از راستگويان دربارهء صدق باطنشان پرسش شود و خدا براى كافران عذابى دردناك آماده كرده است )\r\nيعنى خدا از انبياء پيمان گرفت ، تا زمينه فراهم شود كه از صدق راستگويان بپرسد و براى كفّار عذابى دردناك آماده كند .\r\nو مراد از ( سؤال از صدق صادقين ) اين است كه به اين ترتيب راستگويان راستى باطنى خود را آشكار و اظهار كنند و در مرحله گفتار و كردار آن را به نمايش درآورند و در دنيا عمل صالح بجا آورند و كافران هم به جهت عدم اخذ ميثاق انبياء و انكار ايشان برايشان عذابى دردناك فراهم شود .\r\n\r\n[ آيهء ( 27 - 9 ) آيات مربوط به داستان جنگ احزاب ( خندق ) 
  ]\r\n( 9 )  ( يا أَيُّهَا الَّذِينَ آمَنُوا اذْكُرُوا نِعْمَةَ اللَّهِ عَلَيْكُمْ إِذْ جاءَتْكُمْ جُنُودٌ فَأَرْسَلْنا عَلَيْهِمْ رِيحاً وَ جُنُوداً لَمْ تَرَوْها وَ كانَ اللَّهُ بِما تَعْمَلُونَ بَصِيراً )  : ( اى كسانى كه ايمان آورده‌ايد\r\n\r\n\r\n","description":"","footnote":"\r\n( 1 ) .  إِنَّ هذِهِ أُمَّتُكُمْ أُمَّةً واحِدَةً وَ أَنَا رَبُّكُمْ فَاعْبُدُونِ \r\n( 2 ) .  شَرَعَ لَكُمْ مِنَ الدِّينِ ما وَصَّى بِهِ نُوحاً وَ  . . .  أَنْ أَقِيمُوا الدِّينَ وَ لا تَتَفَرَّقُوا فِيهِ \r\n","page_name":" 655 ","page_number":655},
  {"content":"\r\n\r\nنعمتى را كه خدا به شما عطا كرد به ياد آوريد ، آنزمان كه لشكرها بسويتان آمدند ، ما باد و لشكرى كه نمىديديد براى شما فرستاديم و خدا به آنچه مىكنيد بيناست )\r\n( 10 )  ( إِذْ جاؤُكُمْ مِنْ فَوْقِكُمْ وَ مِنْ أَسْفَلَ مِنْكُمْ وَ إِذْ زاغَتِ الْأَبْصارُ وَ بَلَغَتِ الْقُلُوبُ الْحَناجِرَ وَ تَظُنُّونَ بِاللَّهِ الظُّنُونَا )  : ( هنگامى كه از قسمت فوق و از بخش پايينتر شما آمدند ، آن روز كه چشمها از ترس خيره و دلها به گلوگاه رسيد و دربارهء خدا به پندارها افتاديد )\r\n( 11 )  ( هُنالِكَ ابْتُلِيَ الْمُؤْمِنُونَ وَ زُلْزِلُوا زِلْزالًا شَدِيداً )  : ( در آن هنگام بود كه مؤمنين آزمايش شدند و سخت متزلزل گشتند )\r\nاين آيات دربارهء يادآورى روزهاى وقوع جنگ خندق است ، كه در آن همهء گروهها و احزاب شيطان همچون كفّار قريش و غطفان و غير آنان جمع شدند كه به جانب امّت اسلام هجوم آورند و مسلمانان را از هر طرف احاطه كرده بودند ، امّا خداى تعالى نعمت را بر مسلمانان تمام كرد و بادى همچون باد صبا و نسيم سرد شبهاى زمستان بر كفّار مسلّط نمود و لشكريانى از ملائكه براى يارى مسلمانان و بيچاره كردن لشكر كفر آمدند . و خطاب به مسلمين مىفرمايد : خدا به آنچه مىكنيد بيناست ، تا با اين تنبيه و تذكّر آنها مراقب اعمال خود باشند . در جنگ خندق لشكريان كفر دسته دسته شدند ، قبيلهء غطفان و يهود بنى قريظه و بنى نضير از جانب مشرق مدينه ، يعنى بالاى سر مسلمانان بر آنها هجوم كردند و لشكر قريش و هم‌پيمانان آنها احابيش و كنانه از غرب مدينه يا جانب پايين به مسلمانان حمله نمودند . و در آنزمان از شدّت ترس و غلبهء آنان ، مسلمانان به حالت جان دادن و احتضار افتادند و چشمهايشان تعادل خود را از دست داد و جانهايشان به گلوگاه رسيد و افرادى كه منافق و بيماردل بودند با خود گفتند : به زودى كفّار بر ما غلبه مىكنند و اسلام از بين مىرود و جاهليّت مسلّط مىشود و حتّى برخى گفتند : خدا و رسول او مسلمانان را فريب داده‌اند و وعدهء نصرت خدا دروغ است و هر يك به راه و روش خود فريفته شدند و پندارهاى باطلى دربارهء خدا نمودند .\r\nو در آن زمان بود كه مؤمنان به سختى مورد امتحان قرار گرفتند و از ترس ، دچار\r\n\r\n","description":"","footnote":"","page_name":" 656 ","page_number":656},
  {"content":"\r\n\r\nاضطرابى سخت گشتند .\r\n( 12 )  ( وَ إِذْ يَقُولُ الْمُنافِقُونَ وَ الَّذِينَ فِي قُلُوبِهِمْ مَرَضٌ ما وَعَدَنَا اللَّهُ وَ رَسُولُهُ إِلَّا غُرُوراً )  : ( آنزمان كه منافقان و كسانى كه در قلبهايشان بيمارى بود گفتند : خدا و رسولش جز فريبى به ما وعده نداده‌اند )\r\n( 13 )  ( وَ إِذْ قالَتْ طائِفَةٌ مِنْهُمْ يا أَهْلَ يَثْرِبَ لا مُقامَ لَكُمْ فَارْجِعُوا وَ يَسْتَأْذِنُ فَرِيقٌ مِنْهُمُ النَّبِيَّ يَقُولُونَ إِنَّ بُيُوتَنا عَوْرَةٌ وَ ما هِيَ بِعَوْرَةٍ إِنْ يُرِيدُونَ إِلَّا فِراراً )  : ( روزى كه گروهى از ايشان گفتند : اى اهل مدينه ، ديگر جاى درنگ براى شما نيست ، باز گرديد و عدّه‌اى از آنها از پيامبر اجازهء برگشتن گرفتند و مىگفتند : خانه‌هاى ما مكشوف است و بند و بست محكمى ندارد ، در حالى كه چنين نبود و قصدى جز فرار نداشتند ) .\r\nيعنى در آن موقع منافقين كه در ظاهر ادّعاى ايمان مىكردند ولى در باطن كافر بودند و مؤمنان ضعيف الايمان مىگفتند : وعده‌اى كه خدا و رسول به ما داده ( كه وعده غلبه اسلام بر همه اديان است ) وعده‌اى دروغين است . ( غرور ) يعنى اينكه كسى آدمى را به شرّى وادار كند كه آن را به صورت خير ارائه مىدهد و ( اغترار ) يعنى فريب او را خوردن و مرتكب آن شر گشتن و از منافقين در روايات نقل شده كه آنها مىگفتند :\r\nمحمد به ما وعدهء فتح شهرهاى كسرى و قيصر را مىدهد در حالى كه ما در خانهء خود جرأت دستشويى رفتن هم نداريم !\r\nو عدّه‌اى از آنها نيز خطاب به مردم مدينه مىگفتند : اى اهل يثرب ( كه نام قديمى مدينه قبل از هجرت پيامبر صلّى اللّه عليه و إله و سلم است ) ديگر در اين جا مقام نداريد و جهتى براى اقامت شما در اينجا وجود ندارد ، تا دير نشده برگرديد كه پيروزى مشركين حتمى است و يك گروه ديگر از اين افراد منافق و بيماردل هم با اين بهانه كه خانه‌هاى ما در و پيكر محكمى ندارد و از حمله دزد و دشمنان ايمن نيست ، از پيامبر اجازهء بازگشت و مراجعت مىخواستند ، خداوند مىفرمايد : دروغ مىگويند خانه‌هايشان بىدر و پيكر نيست ، بلكه مقصودى جز فرار ندارند و مىخواهند از زير بار جهاد شانه خالى كنند .\r\n( 14 )  ( وَ لَوْ دُخِلَتْ عَلَيْهِمْ مِنْ أَقْطارِها ثُمَّ سُئِلُوا الْفِتْنَةَ لَآتَوْها وَ ما تَلَبَّثُوا بِها إِلَّا \r\n\r\n","description":"","footnote":"","page_name":" 657 ","page_number":657},
  {"content":"\r\n\r\n يَسِيراً )  : ( براى اينكه اگر دشمن از هر سو بر در خانه‌هايشان درآيند و از آنها بخواهند كه دست از دين بردارند ، جز اندكى همگى بلادرنگ از دين برمىگردند . )\r\n( 15 )  ( وَ لَقَدْ كانُوا عاهَدُوا اللَّهَ مِنْ قَبْلُ لا يُوَلُّونَ الْأَدْبارَ وَ كانَ عَهْدُ اللَّهِ مَسْؤُلًا )  : ( و به تحقيق قبلا با خدا عهد بستند كه به خدا و دين پشت نكنند و خدا از عهد خود بازخواست خواهد كرد )\r\nمىفرمايد : اگر لشكر مشركين داخل خانه‌هايشان شوند و آنها در خانه‌ها باشند ، و مشركين از آنها بخواهند كه از دين برگردند ، جز اندكى از آنها بقيّه بلادرنگ پيشنهاد آنها را مىپذيرند ، يعنى اينها ثباتى در دين ندارند و فقط تا وقتى بر دين استوارند كه آسايش و منافعشان در خطر نيافتد امّا در صورت حملهء دشمن و درگيرى بىدرنگ دست از دين مىكشند .\r\nبا اينكه آنها قبلا پيمان بسته‌اند كه به دين خدا پشت نكنند ، يعنى در هنگام بيعتى كه با پيامبر صلّى اللّه عليه و إله و سلم نمودند ، عهد بستند كه پشتيبان دين باشند و در صورت لزوم به جهاد بروند و از جنگ نگريزند ، و هر آينه از اين عهد الهى بازخواست خواهند شد .\r\nهمچنانكه ابتدا فرمود اين وقايع براى آن بود كه صدق راستگويان به ظهور برسد و متخلّفان و سست ايمانها و واماندگان از بابت كوتاهى و تخلّفشان مورد بازخواست واقع شوند .\r\n( 16 )  ( قُلْ لَنْ يَنْفَعَكُمُ الْفِرارُ إِنْ فَرَرْتُمْ مِنَ الْمَوْتِ أَوِ الْقَتْلِ وَ إِذاً لا تُمَتَّعُونَ إِلَّا قَلِيلًا )  : ( بگو فرار از مرگ يا كشته شدن نفعى به حالتان ندارد ، چون جز اندكى از زندگى بهره‌مند نخواهيد شد )\r\n( 17 )  ( قُلْ مَنْ ذَا الَّذِي يَعْصِمُكُمْ مِنَ اللَّهِ إِنْ أَرادَ بِكُمْ سُوءاً أَوْ أَرادَ بِكُمْ رَحْمَةً وَ لا يَجِدُونَ لَهُمْ مِنْ دُونِ اللَّهِ وَلِيًّا وَ لا نَصِيراً )  : ( بگو چه كسى مىتواند شما را از خدا نگه دارد اگر او ارادهء بدى شما را كرده باشد يا ارادهء رحمتى نموده باشد ، نه ، به غير خدا آنان سرپرست و ياورى نخواهند يافت )\r\nيعنى به فرض هم كه از جنگ و كشته شدن فرار كرديد ، اين فرار سودى به حالتان\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nندارد ، چون هر نفسى اجلى معيّن دارد و شما به جز مدّت اندكى زنده نخواهيد بود و فرار شما هيچ تأثيرى در تأخير اجل شما ندارد .\r\nو خير و شرّ هم تابع ارادهء خداست و هيچ سببى نمىتواند از نفوذ ارادهء خدا دربارهء شما جلوگيرى كند و مانع از آن شود ، پس دورانديشى و احتياط اقتضاء مىكند كه انسان امر خود را محوّل به خدا كند و با توكّل به او آرامش بيابد و در امر خدا ثابت باشد ، چون آنها به غير خدا سرپرست و ياورى نخواهند يافت .\r\n( 18 )  ( قَدْ يَعْلَمُ اللَّهُ الْمُعَوِّقِينَ مِنْكُمْ وَ الْقائِلِينَ لِإِخْوانِهِمْ هَلُمَّ إِلَيْنا وَ لا يَأْتُونَ الْبَأْسَ إِلَّا قَلِيلًا )  : ( به تحقيق خدا افراد تأخير كننده را مىشناسد و مىداند چه كسانى به برادران خود گفتند : نزد ما بياييد و به جنگ نرويد ، اينها جز اندكى به جنگ حاضر نمىشوند )\r\n( 19 )  ( أَشِحَّةً عَلَيْكُمْ فَإِذا جاءَ الْخَوْفُ رَأَيْتَهُمْ يَنْظُرُونَ إِلَيْكَ تَدُورُ أَعْيُنُهُمْ كَالَّذِي يُغْشى عَلَيْهِ مِنَ الْمَوْتِ فَإِذا ذَهَبَ الْخَوْفُ سَلَقُوكُمْ بِأَلْسِنَةٍ حِدادٍ أَشِحَّةً عَلَى الْخَيْرِ أُولئِكَ لَمْ يُؤْمِنُوا فَأَحْبَطَ اللَّهُ أَعْمالَهُمْ وَ كانَ ذلِكَ عَلَى اللَّهِ يَسِيراً  : ( آنها نسبت به جان خود بر شما بخل مىورزند ، پس زمانيكه پاى ترس به ميان آيد ، آنها را مىبينى كه با حالت كسى به تو نگاه مىكنند كه به بيهوشى احتضار و موت افتاده ، حدقه‌هايشان مىچرخد ، ولى وقتى ترس بر طرف شود ، با زبانهاى تند و تيز به شما طعنه مىزنند و در خيرى كه به شما رسيده بخيلند ، آنها ايمان نياورده‌اند و خدا هم اعمالشان را باطل و بىاجر نموده و اين امر براى خدا آسان است )\r\nمىفرمايد خدا كسانى را كه مردم را از شركت در جهاد مانع مىشوند و خودشان نيز براى حضور در جنگ امروز و فردا مىكنند ، و به برادران دينى خود مىگويند نزد ما بياييد و به جهاد نرويد و جان خود را از شما مسلمانان دريغ مىدارند ، مىشناسد و از اينها به جز عدّه كمى در جنگ حاضر نمىشوند و همين كه جنگ درگرفت آنها را مىبينى كه چشمهايشان از ترس كنترل ندارد و مانند چشمان شخص رو به مرگ در حدقه مىگردد ، ولى همين كه موجبات وحشت زايل شد با زبانهاى تيز خود زخم زبان\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nمىزنند و از آن خيرى كه به شما رسيده ناراحتند و به آن بخل مىورزند . اين گونه افراد در واقع ايمان نياورده‌اند و ايمان در قلبشان مستقرّ نشده هر چند به زبان اظهار ايمان مىكنند و خدا هم اعمال آنها را باطل و ضايع مىنمايد و اين امر براى خدا آسان است و حقيقت آنچه در قلبهاى آنهاست مىشناسد .\r\n( 20 )  ( يَحْسَبُونَ الْأَحْزابَ لَمْ يَذْهَبُوا وَ إِنْ يَأْتِ الْأَحْزابُ يَوَدُّوا لَوْ أَنَّهُمْ بادُونَ فِي الْأَعْرابِ يَسْئَلُونَ عَنْ أَنْبائِكُمْ وَ لَوْ كانُوا فِيكُمْ ما قاتَلُوا إِلَّا قَلِيلًا  : ( پنداشتند گروههاى دشمن نرفته‌اند و اگر هم بازگردند ، دوست ميدارند كه اى كاش به بيابان رفته بودند و از آنجا جوياى اخبار شما مىشدند و اگر هم در ميان شما بودند ، جز اندكى كارزار نمىكردند )\r\nيعنى اين منافقان از ترس گمان مىكنند كه هنوز لشكر دشمن « 1 » فرار نكرده و اگر دشمن دوباره ، بعد از رفتن ، به مدينه بازگردد ، اينها دوست مىدارند و مىگويند اى كاش از مدينه بيرون رفته و در بيابان ساكن شويم و از آنجا اخبار مسلمين را به دست آوريم و اينها به فرضى هم كه به باديه نروند و در كنار مسلمين بمانند ، جز عدّهء اندكى از آنها براى جهاد و قتال نخواهند رفت . پس بودن يا نبودن آنها در كنار مسلمانان فايدهء چندانى براى آنها ندارد زيرا خدمت قابل اعتنايى انجام نمىدهند .\r\n( 21 )  ( لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ وَ ذَكَرَ اللَّهَ كَثِيراً  : ( به تحقيق شما مىتوانستيد به خوبى به رسولخدا اقتدا كنيد و اين امر وظيفهء كسانيست كه اميد به خدا و روز جزا دارند و خدا را بسيار ياد مىكنند )\r\n( اسوه ) يعنى اقتداء و پيروى .\r\nمىفرمايد يكى از احكام رسالت پيامبر صلّى اللّه عليه و إله و سلم و ايمان آوردن شما به او ، اين است كه به او تأسّى كنيد ، هم در گفتار و هم در اعمال و او بهترين رهبر و مقتدايى است كه بايد به او اقتداء كنيد و شما مىبينيد كه او در راه خدا چه رنجهايى تحمّل مىكند و چگونه ثبات\r\n\r\n\r\n","description":"","footnote":"\r\n( 1 ) . اينكه دشمن را احزاب ناميده به جهت آنست كه همگى عليه رسولخدا متّحد شده و حزب تشكيل داده بودند .\r\n","page_name":" 660 ","page_number":660},
  {"content":"\r\n\r\nمىورزد ، البته اين اقتداء صفت نيكويى است كه فقط مؤمنانى به آن متصّف مىشوند كه حقيقت ايمان را دريافته‌اند و همهء اميدشان به خداست و هدف و همّ و غمّشان خانهء آخرت و ديدار پروردگار است و در نتيجه عمل صالح مىكنند و هميشه به ياد خدا هستند و هرگز از پروردگار خود غافل نيستند .\r\n( 22 )  ( وَ لَمَّا رَأَ الْمُؤْمِنُونَ الْأَحْزابَ قالُوا هذا ما وَعَدَنَا اللَّهُ وَ رَسُولُهُ وَ صَدَقَ اللَّهُ وَ رَسُولُهُ وَ ما زادَهُمْ إِلَّا إِيماناً وَ تَسْلِيماً  : ( و زمانيكه مؤمنان گروههاى دشمن را ديدند ، گفتند : اين همان وعده‌ايست كه خدا و رسولش به ما دادند و خدا و رسولش راست گفتند و از ديدن احزاب جز افزوده شدن ايمان و تسليم تأثيرى نپذيرفتند )\r\nيعنى مؤمنان حقيقى وقتى مىبينند كه لشكر دشمن در اطراف مدينه مستّقر شده‌اند مىگويند اين همان وعده‌اى است كه خدا و رسولش به ما داده بودند و آنگاه آن وعده را تصديق مىكنند و لذا با ديدن اين دشمنان نه تنها همچون منافقان مضطرب و هراسان نمىشوند بلكه فقط ايمانشان به خدا و رسول و انقيادشان نسبت به اوامر الهى در مورد نصرت دين و جهاد در راه او افزوده مىگردد .\r\n( 23 )  ( مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  : ( بعضى از مؤمنان مردانى هستند كه هر چه با خدا عهد بستند وفا كردند ، پس بعضى از ايشان از دنيا رفتند و بعضى ديگر منتظرند و عهد خود را مبدّل نكردند )\r\n( نحب ) يعنى نذرى كه محكوم به ادا شدن و وجوب باشد كه در اينجا منظور از آن موت است .\r\nمىفرمايد : بعضى از مؤمنان صدق خود را در آنچه با رسولخدا صلّى اللّه عليه و إله و سلم عهد كرده بودند به ثبوت رسانيدند و آن عهد اين بود كه در مواجهه با دشمن فرار نكنند و از مقاتله اعراض ننمايند « 1 » . و بعضى از اين مؤمنان در جنگ اجلشان به سر رسيد و در راه خدا\r\n\r\n\r\n","description":"","footnote":"\r\n( 1 ) . به قرينه اينكه دربارهء منافقان فرمود  ( لَقَدْ كانُوا عاهَدُوا اللَّهَ مِنْ قَبْلُ لا يُوَلُّونَ الْأَدْبارَ  قبلا با خدا عهد كرده بودند كه به دشمن پشت نكنند ) آيهء 15 ، سورهء احزاب .\r\n","page_name":" 661 ","page_number":661},
  {"content":"\r\n\r\nكشته شدند و يا به مرگ طبيعى مردند . و بعضى هم منتظر رسيدن اجل خود هستند . و از عهد و پيمانى كه بسته بودند هيچ چيز را تبديل و تغيير ندادند .\r\n( 24 )  ( لِيَجْزِيَ اللَّهُ الصَّادِقِينَ بِصِدْقِهِمْ وَ يُعَذِّبَ الْمُنافِقِينَ إِنْ شاءَ أَوْ يَتُوبَ عَلَيْهِمْ إِنَّ اللَّهَ كانَ غَفُوراً رَحِيماً  : ( تا خداوند به صادقان پاداش صدقشان را بدهد و منافقان را اگر خواست عذاب كند و يا بسوى آنان ( با پذيرش توبهء آنها ) بازگشت نمايد ، همانا خدا آمرزنده و مهربان است )\r\nنتيجهء اين اعمال منافقان و مؤمنان اين شد كه خداوند مؤمنان صادق را كه به عهد خود وفا كردند بواسطهء صدقشان پاداش دهد و منافقان را ( در صورتى كه توبه نكردند ) اگر خواست عذاب كند و اگر توبه كردند نظر رحمت خود را بسوى آنان بازگرداند ، كه همانا خداوند آمرزنده و مهربان است .\r\nنكته‌اى در اينجا وجود دارد ، آنست كه گناهان ممكن است خود موجب و مقدّمه سعادت و آمرزش شوند ، از اين جهت كه نفس آدمى را از ظلمت و شقاوت به جايى مىكشانند كه باعث وحشت نفس و تنبّه آن گردند و بواسطهء همين تنبّه و تذكّر نفس انسان بسوى پروردگار خود بازگشته و در اثر توبه ، خداوند هم بواسطهء آمرزندگى و رحمت مطلقه‌اش او را مىآمرزد .\r\n( 25 )  ( وَ رَدَّ اللَّهُ الَّذِينَ كَفَرُوا بِغَيْظِهِمْ لَمْ يَنالُوا خَيْراً وَ كَفَى اللَّهُ الْمُؤْمِنِينَ الْقِتالَ وَ كانَ اللَّهُ قَوِيًّا عَزِيزاً  : ( و خدا آنها را كه كافر شدند به غيظشان بازگردانيد ، به هيچ خيرى نرسيدند و خدا زحمت جنگ را هم از مؤمنين برداشت همانا خدا همواره قدرتمند و غالب است ) « 1 » .\r\n\r\n\r\n","description":"","footnote":"\r\n( 1 ) . جنگ احزاب يا جنگ خندق از جنگهاى مهمّ تاريخ اسلام است كه در آن همهء قبايل مشرك با يهوديان اطراف مدينه همدست شدند و قصد هجوم به مدينه را نمودند و پيامبر صلّى اللّه عليه و إله و سلم در ضمن مشورت با سلمان فارسى تصميم گرفتند تا پيرامون مدينه خندق بزرگى حفر كنند و از هجوم دشمن مانع شوند ، و به واسطهء امداد الهى در صف دشمن باد سردى وزيدن گرفت و خداوند بر دلهاى يهوديان رعب و وحشتى افكند كه خود را تسليم مسلمانان كردند و از گروه\r\n","page_name":" 662 ","page_number":662},
  {"content":"\r\n\r\n( غيظ ) يعنى اندوه و خشم و ( خير ) در اينجا يعنى آرزوهايى كه آنها دربارهء غلبهء بر مسلمانان و از بين بردن رسولخدا صلّى اللّه عليه و إله و سلم در سر مىپروراندند .\r\nمىفرمايد : خداوند كفّار را به اندوه و خشمشان بازگردانيد ، در حالى كه به هيچ يك از آرزوهايشان نرسيدند و خداوند كارى كرد كه مؤمنان احتياجى به جنگ پيدا نكردند و خدا بر اجراى اراده خويش قادر است و عزيزى است كه هرگز هيچ نيرويى بر او غالب نمىشود .\r\n( 26 )  ( وَ أَنْزَلَ الَّذِينَ ظاهَرُوهُمْ مِنْ أَهْلِ الْكِتابِ مِنْ صَياصِيهِمْ وَ قَذَفَ فِي قُلُوبِهِمُ الرُّعْبَ فَرِيقاً تَقْتُلُونَ وَ تَأْسِرُونَ فَرِيقاً  : ( و پشتيبانان آنها از اهل كتاب را از قلعه‌هايشان بيرون كرد و ترس را در دلهايشان بيفكند ، عدّه‌اى از ايشان را كشتيد و جمعى ديگر را اسير كرديد )\r\n( 27 )  ( وَ أَوْرَثَكُمْ أَرْضَهُمْ وَ دِيارَهُمْ وَ أَمْوالَهُمْ وَ أَرْضاً لَمْ تَطَؤُها وَ كانَ اللَّهُ عَلى كُلِّ شَيْءٍ قَدِيراً  : ( و سرزمين آنها و خانه‌هايشان و اموالشان و زمينى را كه تا امروز در آن قدم ننهاده بوديد ، همه را به شما ارث داد و خدا همواره بر هر امرى تواناست )\r\n( صياصى ) يعنى قلعه‌هاى بسيار محكم مىفرمايد خداوند يهود بنى قريظه را كه پشتيبان اهل كتابى كفّار بودند از بالاى قلعه‌هايشان به زير كشيد و ترس را در دلهايشان بيانداخت و با خروج آنها از قلعه‌ها ، شما مردان جنگى آنها را كشتيد و زنان و كودكانشان را اسير كرديد و بعد از اين خداوند اراضى و خانه‌ها و اموال آنان و زمين خيبر يا اراضى را كه خداوند بدون جنگ نصيب مسلمانان نمود و شما قبلا در آنها گام ننهاده بوديد ، همه را به ارث و ملكيّت شما درآورد ، چون خدا بر هر امرى قادر است و هيچ چيز او را عاجز نمىكند .\r\n\r\n\r\n","description":"","footnote":"\r\nقريش نيز فقط چند نفر موّفق به عبور از خندق شدند كه مهمترين آنها عمرو بن عبدود بود كه با هزار مرد جنگى برابرى مىنمود و امير المؤمنين على عليه السّلام با نهايت شجاعت با او جنگيد و او را از پاى درآورد لذا لشكر كفّار پا به فرار نهادند و فرار را بر قرار ترجيح دادند و اينچنين خداوند زحمت جنگ را از مسلمين برداشت . ( مترجم )\r\n","page_name":" 663 ","page_number":663},
  {"content":"\r\n\r\n\r\n[ آيهء ( 35 - 28 ) آيات مربوط به همسران رسولخدا صلّى اللّه عليه و إله و سلم و ذكر آيهء تطهير براى اهل بيت و اشاره به اينكه در شريعت اسلام از نظر حرمت و كرامت فرقى بين زن و مرد نيست 
  ]\r\n( 28 )  ( يا أَيُّهَا النَّبِيُّ قُلْ لِأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا وَ زِينَتَها فَتَعالَيْنَ أُمَتِّعْكُنَّ وَ أُسَرِّحْكُنَّ سَراحاً جَمِيلًا  : ( اى پيامبر ، به همسرانت بگو ، چنانچه زندگى دنيا و زينت آن را مىخواهيد ، بياييد تا به چيزى از آن شما را بهره‌مند كنم و آنگاه رهايتان نمايم ، با طلاقى و توافقى نيكو )\r\n( 29 )  ( وَ إِنْ كُنْتُنَّ تُرِدْنَ اللَّهَ وَ رَسُولَهُ وَ الدَّارَ الْآخِرَةَ فَإِنَّ اللَّهَ أَعَدَّ لِلْمُحْسِناتِ مِنْكُنَّ أَجْراً عَظِيماً  : ( و اگر چنانچه خدا و رسول و خانهء آخرت را مىخواهيد ، بدانيد كه خدا براى نيكوكاران شما اجرى بسيار بزرگ آماده كرده است )\r\nظاهرا بعضى از زنان رسولخدا صلّى اللّه عليه و إله و سلم عملى نموده‌اند كه حاكى از نارضايتى آنها از زندگى مادّيشان بوده و خداوند اين آيات را فرستاده و به پيامبر صلّى اللّه عليه و إله و سلم امر نموده تا آنها را ميان ماندن و رفتن مخيّر كند و بگويد اگر حيات دنيا و زينت آن را مىخواهيد بياييد تا بهره‌اى به شما بدهم و رهايتان كنم و اگر خدا و رسول و آخرت را مىطلبيد ، بايد با همين وضع موجود بسازيد و بدانيد كه در آخرت اجرى بزرگ و عظيم خواهيد داشت البتّه در صورتى كه نيكوكار باشيد اگر نيكوكار و محسن نباشيد چيزى جز خسارت دنيا و آخرت نخواهيد داشت . از اين آيات استفاده مىشود كه اولا : جمع بين وسعت معيشت در دنيا با همسرى رسولخدا و شرافت زوجيّت او ممكن نيست .\r\nثانيا : اگر انسان دنيا و زينت آن را اصل و هدف قرار دهد ، خواه آخرت را هم در نظر داشته باشند يا نه ، بايد از جانب ديگر چشم‌پوشى كند . و اگر آخرت اصل و هدف انسان باشد ، خواه در حيات دنيا هم توسعه داشته باشد يا نه ، در آن صورت مىتواند به اجر اخروى اميدوار باشد .\r\nثالثا : صرف همسرى رسولخدا كرامت محسوب نمىشود و موجب اجر عظيم نمىگردد ، بلكه كرامت بستگى به احسان و تقواى ايشان دارد .\r\n( 30 )  ( يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ وَ كانَ ذلِكَ عَلَى اللَّهِ يَسِيراً  : ( اى زنان پيغمبر ، هر كس از شما كه عمل زشت آشكارى را انجام دهد ، عذابش دو چندان خواهد بود و اين امر بر خدا آسان است )\r\n\r\n","description":"","footnote":"","page_name":" 664 ","page_number":664},
  {"content":"\r\n\r\nمراد از ( فاحشه مبيّنه ) عملى است كه زشتى آن ظاهر باشد مانند : آزار پيامبر و تهمّت و غيبت .\r\nمىفرمايد اى همسران رسولخدا صلّى اللّه عليه و إله و سلم هر كس از شما كه مرتكب چنين اعمال زشتى بشود عذابى دو برابر خواهد داشت و كرامت زوجيّت و همسرى رسولخدا صلّى اللّه عليه و إله و سلم نمىتواند مانع از عذاب او شود چون بدون تقوى كرامتى وجود ندارد و اين امر عذاب شما بر خداوند آسان است و علّت اين دو چندان بودن عذاب آنها هم اين است كه ايشان در عين اينكه از مصاحبت رسولخدا صلّى اللّه عليه و إله و سلم بهره‌مند بوده‌اند و در كنار خود آينهء تمام نماى جمال و كمال الهى را داشته‌اند باز هم مرتكب خطا شده‌اند ، لذا خطاى آنها بسيار بزرگتر از ساير افراد است . و عذابشان هم دو چندان خواهد بود .\r\n( 31 )  ( وَ مَنْ يَقْنُتْ مِنْكُنَّ لِلَّهِ وَ رَسُولِهِ وَ تَعْمَلْ صالِحاً نُؤْتِها أَجْرَها مَرَّتَيْنِ وَ أَعْتَدْنا لَها رِزْقاً كَرِيماً  : ( و هر كس از شما كه مطيع خدا و رسول باشد و عمل صالح بجا آورد ، اجر او نيز دو چندان داده مىشود و ما براى او روزى نيكويى فراهم كرده‌ايم )\r\n( قنوت ) يعنى خضوع و اطاعت و ( رزق كريم ) يعنى بهشت و نعمات آن مىفرمايد : هر كدام از شما زنان پيامبر صلّى اللّه عليه و إله و سلم كه براى خدا و رسول خاضع شود و ملازم بر اطاعت آنها باشد و عمل شايسته انجام دهد ، پاداش او نيز دو چندان خواهد بود و برايش بهشت را تدارك ديده‌ايم .\r\n( 32 )  ( يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ وَ قُلْنَ قَوْلًا مَعْرُوفاً  : ( اى زنان پيامبر ، شما اگر تقوى داشته باشيد ، مانند احدى از زنان ديگر نيستيد ، پس در سخن دلربايى نكنيد كه شخص بيمار دل به طمع مىافتد ، و سخن نيكو بگوييد )\r\nيعنى شما به شرط تقوى منزلتى بالاتر از سايرين داريد و به همين دليل هم تكاليف شما مضاعف است ، پس در سخن خود نرمى و خضوع ننماييد و آهنگ صدايتان را فريبنده مسازيد چون در اين صورت اگر با مردان سخن بگوييد موجب تحريك شهوت و ريبه در آنها مىگرديد و مردان بيمار دلى كه ايمان ضعيفى دارند دچار خيالات شيطانى و\r\n\r\n","description":"","footnote":"","page_name":" 665 ","page_number":665},
  {"content":"\r\n\r\nشهوت مىشوند و دربارهء شما به طمع مىافتند و ميل به شهوات و فحشاء مىيابند پس سخن معمول و مستقيم بگوييد كه فقط مدلول كلام شما را برساند ، سخنى كه شرع و عرف اسلامى آن را بپسندد نه سخنى كه توأم با لحن نيكو و كرشمه باشد .\r\n( 33 )  ( وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى وَ أَقِمْنَ الصَّلاةَ وَ آتِينَ الزَّكاةَ وَ أَطِعْنَ اللَّهَ وَ رَسُولَهُ )  : ( و در خانه‌هايتان قرار بگيريد و همچون زنان دوران جاهليّت خودنمايى نكنيد و نماز را بپاداريد و زكات بدهيد و از خدا و رسولش اطاعت كنيد )\r\nيعنى اى زنان پيامبر از خانه‌هايتان بيرون نياييد و در انظار مردم مانند زمان جاهليّت و قبل از بعثت ظاهر نشويد ( همانطور كه برج قلعه براى همه آشكار و ظاهر است ) ، و نماز را بعنوان ركن عبادى و زكات را بعنوان ركن معاملات اجتماعى برپا داشته و ادا كنيد و همواره با متثال اوامر دينى از خدا و رسولش اطاعت كنيد و به اوامر و نواهى رسولخدا ملتزم باشيد .\r\n-  ( إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً )  : ( همانا منحصرا خدا اراده كرده كه پليدى را از شما اهل بيت ببرد و شما را پاكيزه كند ، پاكيزه كردنى ! )\r\nيعنى خدا اراده كرده كه رجس و پليدى را تنها از اهل بيت دور كند و به آنان عصمت دهد و مراد از ( رجس ) نجاسات ظاهرى همچون عين نجاسات و نجاسات باطنى همچون شرك و كفر و اعمال زشت و اثر آن است ، و مراد از ( تطهير ) يعنى مجهّز نمودن آنها به درك حقيقت در مرحلهء اعتقاد و عمل ، امّا مراد از ( اهل بيت ) مسلّما زنان پيامبر صلّى اللّه عليه و إله و سلم نيستند چون به كار بردن ضمير جمع ( كم ) كه اختصاص به مردان دارد در مورد زنان به هيچ وجه صحيح نيست . بنابراين يا بايد گفت مراد از اهل بيت همسران پيامبر و خانواده و فرزندانش هستند و يا اهل بيت غير از همسران آن جناب و شامل اقرباى رسول خدا مىباشند . امّا مطابق روايات صحيحه « 1 » مراد از اهل بيت حضرت محمد صلّى اللّه عليه و إله و سلم\r\n\r\n\r\n","description":"","footnote":"\r\n( 1 ) . بيش از هفتاد حديث تقريبا از چهل طريق در تأييد اين مطلب نقل شده است كه راويان اعم\r\n","page_name":" 666 ","page_number":666},
  {"content":"\r\n\r\nحضرت فاطمه عليها السّلام حضرت على عليه السّلام و حضرت امام حسن و امام حسين ( عليهما السلام ) مىباشند و هيچكس با آنها در اين امر مشاركت ندارد .\r\nچون كلمهء ( الرجس ) دلالت بر نوع پليدى يعنى همه انواع آن مىنمايد و چنين خصوصيّتى فقط با عصمت منطبق مىشود يعنى صورت علميّه‌اى در نفس انسان كه او را از هر عقيده يا عمل باطلى حفظ مىكند و اين عصمت الهى فقط در حضرات معصومين عليه السّلام وجود دارد و اين آيه يكى از ادّلهء محكم عصمت اهل بيت است « 1 » .\r\nاز ابن كثير روايت شده كه از ام سلمه همسر رسولخدا صلّى اللّه عليه و إله و سلم دربارهء على عليه السّلام پرسيدند و او در جواب گفت : از من دربارهء مردى مىپرسى كه محبوبترين مردم در نزد رسولخدا بود ، و همسر او دختر رسولخدا محبوبترين افراد در نظر پدر بود و همانا من رسولخدا صلّى اللّه عليه و إله و سلم را ديدم كه على و فاطمه و حسن و حسين ( عليهم السلام ) ، را بسوى خويش خواند و عبايى بر آنها برافكند و گفت : خدايا اينها اهل بيت من هستند پس رجس و پليدى را از آنها دور كن و ايشان را پاكيزه نما ، پاكيزه كردنى ! پس من نزديك آنها شدم و گفتم ، اى رسولخدا من هم از اهل بيت شما هستم ؟ ايشان تكيّه داد و فرمود : بلى امّا اين فضيلت شامل شما نيست .\r\n( 34 )  ( وَ اذْكُرْنَ ما يُتْلى فِي بُيُوتِكُنَّ مِنْ آياتِ اللَّهِ وَ الْحِكْمَةِ إِنَّ اللَّهَ كانَ لَطِيفاً خَبِيراً )  : ( و آنچه در خانه‌هاى شما از آيات خدا و حكمت ، تلاوت مىشود ، به ياد آوريد ، همانا خداوند باريك‌بين و آگاه است )\r\nدر اينجا به زنان پيامبر صلّى اللّه عليه و إله و سلم تذكّر مىدهد كه آيات الهى و حكمتى را كه در خانه‌هايشان تلاوت مىشود حفظ كرده و همواره در مدّنظر داشته باشند و از آن غفلت ننمايند و مراقب اعمال خود باشند چون خدا باريك‌بين و آگاه است و به دقيق‌ترين و\r\n\r\n\r\n","description":"","footnote":"\r\nاز اهل سنّت و شيعه مىباشند . و در كتب غاية المرام بحرانى و عبقات و الدّر المنثور ذكر شده‌اند .\r\n( 1 ) . وقتى ملاك در شمول آيه مسأله عصمت باشد به واسطه تعاقب امثال اين آيه گذشته از پنج تن آل عبا شامل ساير ائمه معصوم عليه السّلام نيز خواهد بود .\r\n","page_name":" 667 ","page_number":667},
  {"content":"\r\n\r\nعميقترين امور علم دارد .\r\n( 35 )  ( إِنَّ الْمُسْلِمِينَ وَ الْمُسْلِماتِ وَ الْمُؤْمِنِينَ وَ الْمُؤْمِناتِ وَ الْقانِتِينَ وَ الْقانِتاتِ وَ الصَّادِقِينَ وَ الصَّادِقاتِ وَ الصَّابِرِينَ وَ الصَّابِراتِ وَ الْخاشِعِينَ وَ الْخاشِعاتِ وَ الْمُتَصَدِّقِينَ وَ الْمُتَصَدِّقاتِ وَ الصَّائِمِينَ وَ الصَّائِماتِ وَ الْحافِظِينَ فُرُوجَهُمْ وَ الْحافِظاتِ وَ الذَّاكِرِينَ اللَّهَ كَثِيراً وَ الذَّاكِراتِ أَعَدَّ اللَّهُ لَهُمْ مَغْفِرَةً وَ أَجْراً عَظِيماً )  : ( همانا مردان مسلمان و زنان مسلمان و مردان مؤمن و زنان مؤمن ، مردان عابد و زنان عابد ، مردان راستگو و زنان راستگو ، مردان صبور و زنان صبور ، مردان خاشع و زنان خاشع ، مردان و زنانى كه صدقه مىدهند ، مردان و زنانى كه روزه مىگيرند ، مردان و زنانى كه فرج و شهوت خود را حفظ مىكنند و مردان و زنانى كه خدا را بسيار ياد مىكنند ، خداوند برايشان آمرزش و پاداشى عظيم آماده كرده است )\r\nيعنى شريعت اسلام از نظر كرامت و حرمت اشخاص در امر دين تفاوتى بين زن و مرد قائل نشده همچنانكه فرمود  ( أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى )  « 1 » من پاداش هيچ عمل كننده‌اى از شما را ضايع نمىكنم ، چه مرد و چه زن ) ( اسلام ) يعنى تسليم عملى در امر دين و بجا آوردن همه تكاليف شرعى و ( ايمان ) امرى قلبى است كه عبارتست از اعتقاد باطنى بطوريكه آثار آن در اعمال ظاهرى و بدنى نيز آشكار شود لذا هر مؤمنى مسلمان است ، اما عكس آن صحيح نيست . و ( قنوت ) يعنى ملازمت در اطاعت و خضوع . ( صدق ) يعنى هر عمل يا گفتارى كه مطابق با واقع باشد . ( صبر ) يعنى خويشتندارى در برابر مصيبت و در انجام طاعت و در ترك معصيت . ( خشوع ) يعنى خوارى و تذلّل باطنى و قلبى .\r\n( تصدّق ) و ( صدقه ) يعنى خرج كردن و انفاق مال در راه خدا كه از مصاديق آن زكات واجب است .\r\n( صوم ) يعنى روزه مستحب يا واجب . و ( حفظ فروج ) كنايه از دورى از حرام و نگهدارى شهوت در غير مورد حلال است .\r\n\r\n\r\n","description":"","footnote":"\r\n( 1 ) . سورهء آل عمران ، آيهء 195 .\r\n","page_name":" 668 ","page_number":668},
  {"content":"\r\n\r\nو ( ذكر خدا ) ، يعنى اينكه انسان خدا را با قلب و زبان در حالت قيام و قعود و يا به پهلو افتادن و خلاصه در همه حال ياد كند و هرگز از ياد او غفلت نورزد و اين ذكر شامل نماز و حج نيز مىشود .\r\nپس همهء مردان و زنانى كه داراى صفات فوق باشند خداوند براى آنها مغفرتى مهيّا نموده كه نقايص اعمال آنها را مىپوشاند و پاداش بزرگى در برابر عقيده و عمل نيكويشان برايشان آماده كرده است .\r\n\r\n[ آيهء ( 40 - 36 ) بيان وجوب اطاعت از حكم خدا و رسول صلّى اللّه عليه و إله و سلم و بيان ماجراى ازدواج پيامبر با همسر پسرخوانده‌اش زيد 
  ]\r\n( 36 )  ( وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَ مَنْ يَعْصِ اللَّهَ وَ رَسُولَهُ فَقَدْ ضَلَّ ضَلالًا مُبِيناً )  : ( هيچ مرد و زن مؤمنى را سزاوار نيست كه وقتى خدا و رسولش امرى را صادر نمودند ، خود را در آن امر صاحب اختيار بدانند و هر كس خدا و رسولش را نافرمانى كند ، به تحقيق به ضلالتى آشكار گمراه گشته )\r\nمراد از ( قضا ) قضاء تشريعى و حكم قانونى است . پس مقصود از قضاى خدا حكم شرعى او و مقصود از قضاى رسول ، حكم آنحضرت در شأنى از شئون مسلمانان است كه اين حكم نيز به خاطر ولايتى كه خدا براى رسول خود قرار داده ، لازم الاتّباع است .\r\nمىفرمايد : صحيح و شايسته نيست كه مردان يا زنان مؤمن در امرى كه خدا و رسول دستورى در مورد آن صادر نموده‌اند ، از خود اختيار داشته باشند تا خلاف آن را انجام دهند ، بلكه بر همه آنها واجب است كه از خواست خود صرف نظر كنند و پيرو حكم خدا و رسول باشند و هر كس كه از امر خدا و رسول نافرمانى كند ، به تحقيق در گمراهى آشكارى افتاده است . چون خدا و رسول به مصالح بندگان آگاهترند .\r\n( 37 )  ( وَ إِذْ تَقُولُ لِلَّذِي أَنْعَمَ اللَّهُ عَلَيْهِ وَ أَنْعَمْتَ عَلَيْهِ أَمْسِكْ عَلَيْكَ زَوْجَكَ وَ اتَّقِ اللَّهَ وَ تُخْفِي فِي نَفْسِكَ مَا اللَّهُ مُبْدِيهِ وَ تَخْشَى النَّاسَ وَ اللَّهُ أَحَقُّ أَنْ تَخْشاهُ فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً وَ كانَ أَمْرُ اللَّهِ مَفْعُولًا )  : ( و به ياد آر كه به آن كس كه خدا به او نعمت داد و تو نيز به او احسان كردى گفتى : همسرت را بر خلاف ميلت نگه‌دار و از\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nخدا بترس ، و تو آنچه در دل داشتى و مىدانستى كه خدا آن را آشكار مىكند از ترس مردم مخفى كردى و خدا سزاوارتر است به اينكه از او بترسى ، پس همين كه زيد بهرهء خود را از آن زن گرفت و طلاقش داد ، ما او را به همسرى تو درمىآوريم ، تا ديگر مؤمنان نسبت به همسر پسر خوانده‌هاى مطلّقه شده خود دچار زحمت نشوند و آن را حرام نپندارند و امر خدا انجام شدنى است )\r\nمراد از كسى كه خدا به او انعام كرد زيد بن حارثه است كه قبلا برده بود و خدا به او نعمت ايمان ارزانى كرد و آنگاه رسولخدا صلّى اللّه عليه و إله و سلم وى را آزاد نمود و او را به فرزندى گرفت و پس از آن دختر عمّه خود - زينب بنت جحش - را به همسرى او درآورد و اينها همه انعام رسولخدا نسبت به زيد بود و ظاهرا زيد با همسرش سازش پيدا نمىكند و براى مشورت به نزد رسولخدا مىآيد و رسولخدا او را از طلاق دادن همسرش منع مىكند و مىفرمايد : او را نگه‌دار و از خدا بترس ولى سرانجام زيد همسرش را طلاق مىدهد و رسولخدا مىبايست بر طبق اين آيه با همسر او ازدواج كند ، امّا پيامبر با اينكه مىدانست اين حكم از جانب خداست از ترس مردم كه مبادا به خدا و دين او طعنه بزنند و او را سرزنش كنند اين امر را در دل خود پنهان مىكند چون بيم داشت در صورت وقوع اين امر منافقان و بيمار دلان مردم عادى را با سخنان تهى خود سست ايمان كنند و خداوند مىفرمايد : خدا سزاوارتر است كه از او بترسى ، يعنى خداست كه واجب كرده تو با همسر زيد ازدواج كنى تا به اين وسيله همه بفهمند كه همسر پسرخوانده به انسان محرم نيست و ساير مسلمانان من بعد از اين بابت در سختى و حرج نباشند و اين امر را حرام ندانند و اين همان امرى بود كه رسولخدا از اظهار آن بيم داشت امّا خداوند با اين خطاب به او ايمنى مىبخشد كه بدان ، امر خدا انجام شدنيست و ما تو را تأييد و نصرت مىكنيم و همين كه زيد بعد از برخوردارى از همسرش او را طلاق داد ما او را به عقد تو درمىآوريم ، يعنى اين امر از اختيار رسولخدا صلّى اللّه عليه و إله و سلم خارج بوده و امر اين ازدواج از جانب خدا نازل شده است . و هر آينه حكم خداى تعالى مؤكّد و حتمى الوقوع است و هيچ امرى نمىتواند مانع از نفوذ حكم الهى گردد .\r\n\r\n","description":"","footnote":"","page_name":" 670 ","page_number":670},
  {"content":"\r\n\r\n( 38 )  ( ما كانَ عَلَى النَّبِيِّ مِنْ حَرَجٍ فِيما فَرَضَ اللَّهُ لَهُ سُنَّةَ اللَّهِ فِي الَّذِينَ خَلَوْا مِنْ قَبْلُ وَ كانَ أَمْرُ اللَّهِ قَدَراً مَقْدُوراً )  : ( بر پيامبر هيچ حرجى در خصوص عملى كه خدا بر شخص او واجب كرده نيست ، اين سنّتى است الهى كه در انبياء گذشته نيز جارى بوده و امر خدا سنجيده و اندازه گرفته شده است )\r\nمىفرمايد پيامبر در آنچه خدا برايش معيّن كرده يا مباح نموده در منع نيست و اين امر سنّت الهى در ميان همه انبياء و رسولان گذشته است و خداوند از ناحيهء خود براى هر فردى چيزى را كه مناسب حال اوست مقدّر مىكند و پيامبران نيز شامل اين قانون هستند و از آنچه خدا برايشان مقدّر كرده استثناء نشده و ممنوع نگشته‌اند .\r\n( 39 )  ( الَّذِينَ يُبَلِّغُونَ رِسالاتِ اللَّهِ وَ يَخْشَوْنَهُ وَ لا يَخْشَوْنَ أَحَداً إِلَّا اللَّهَ وَ كَفى بِاللَّهِ حَسِيباً )  : ( كسانى كه رسالتهاى خدا را ابلاغ مىكنند و از او خشيت دارند و از هيچ كس جز او نمىترسند ، خدا براى حسابرسى كفايت مىكند ) اين جمله شرح جملهء  ( الَّذِينَ خَلَوْا مِنْ قَبْلُ )  در آيهء قبلى است و ( خشيت ) به معناى تأثّر مخصوص قلبى است كه از برخورد با دشواريها و مكاره حاصل مىشود .\r\nمىفرمايد : انبيائى كه رسالات الهى را ابلاغ مىكنند از عظمت پروردگارشان خشيّت دارند ( و يا از امور ناخوشايندى كه ممكن است در نتيجهء توجّه به غير خدا برايشان حادث شود در هراسند ) اگر چه اين نوع خشيّت در مورد انبياء منتفى است چون آنها به غير خدا توجّهى ندارند و فقط از خدا مىترسند نه از غير خدا ، زيرا در نظر آنان هيچ مؤثّرى غير خدا در عالم نيست .\r\nالبتّه از سياق استفاده مىشود كه مراد از عدم خشيّت از غير خدا ، در مورد انبياء هراس نداشتن در امر تبليغ است اما در معناى وسيعتر ، آنها در هيچ موردى از غير خدا نمىهراسند و خداوند براى به حساب آوردن اعمال كوچك و بزرگ كفايت مىكند ، پس واجب است كه انسان همچون انبياء فقط از خدا خشيّت داشته باشد و از غير او نهراسد .\r\n( 40 )  ( ما كانَ مُحَمَّدٌ أَبا أَحَدٍ مِنْ رِجالِكُمْ وَ لكِنْ رَسُولَ اللَّهِ وَ خاتَمَ النَّبِيِّينَ وَ كانَ \r\n\r\n","description":"","footnote":"","page_name":" 671 ","page_number":671},
  {"content":"\r\n\r\n اللَّهُ بِكُلِّ شَيْءٍ عَلِيماً )  : ( محمد صلّى اللّه عليه و إله و سلم پدر هيچ يك از مردان شما نيست ولى او فرستادهء خدا و خاتم پيامبران است و خدا به هر چيزى داناست ) اين آيه در مقام پاسخ مردمى است كه به واسطهء ازدواج پيامبر صلّى اللّه عليه و إله و سلم با همسر زيد به ايشان اعتراض كرده‌اند كه چرا همسر پسرخوانده‌ات را به زنى گرفتى ؟ خداوند مىفرمايد : رسول گرامى ما پدر هيچ يك از مردان موجود و فعلى شما نيست « 1 » تا ازدواجش با همسر يكى از شما ، ازدواج با همسر پسرش باشد ، يعنى به نحو تكوينى هيچ يك از مردان موجود در زمان نزول آيه از صلب رسولخدا صلّى اللّه عليه و إله و سلم متولّد نشده‌اند . پس زيد هم پسر صلبى رسولخدا نيست و هيچ يك از آثار پدر و فرزندى ميان او و رسولخدا برقرار نيست ، لذا ازدواج آنحضرت با همسر زيد هيچ مانعى ندارد .\r\nدر ادامه به مسأله خاتميّت پيامبر صلّى اللّه عليه و إله و سلم اشاره مىكند . ( خاتم ) يعنى هر چيزى كه با آن مهر مىزنند ، يعنى نبوّت با وجود پيامبر صلّى اللّه عليه و إله و سلم مهر و ختم شده و بعد از او ديگر نبوّتى نخواهد بود . و گفتيم كه ( رسول ) يعنى آنكه حامل رسالت خداى تعالى به سوى مردم مىباشد و ( نبى ) يعنى آنكه حامل خبرى از غيب باشد كه آن غيب ، دين و حقايق آن است و لازمهء اينكه پيامبر خاتم الانبياء است اين است كه خاتم رسل نيز باشد ، چون رسالت خود يكى از اخبار و انباء غيب است و نبىّ اعم از رسول است لذا وقتى انباء از غيب با وجود ايشان خاتمه يافته ، قهرا رسالتى هم بعد از آنحضرت نخواهد بود . به اين ترتيب پيامبر اسلام صلّى اللّه عليه و إله و سلم خاتم انبياء و رسولان الهى است و ارتباط آنحضرت با مردم ارتباط از مصدر نبوّت و رسالت است ، لذا همه اعمال ايشان به امر خداى سبحان است و خدا هم كه به همه چيز داناست پس آنچه براى شما بيان كرده يا بر رسول خود ابلاغ مىكند به مقتضاى علم اوست .\r\n\r\n\r\n","description":"","footnote":"\r\n( 1 ) . قاسم ، طيّب ، طاهر و ابراهيم چهار پسرى كه خدا به رسول خود داد فرزندان حقيقى آن حضرت بوده‌اند امّا قبل از رسيدن به حد بلوغ از دنيا رفته‌اند و حضرت امام حسن و امام حسين ( عليهما السلام ) نيز در زمان نزول آيه كودك بوده‌اند و لفظ رجال بر آنها صادق نبوده .\r\n","page_name":" 672 ","page_number":672},
  {"content":"\r\n\r\n\r\n[ آيهء ( 48 - 41 ) بيان صلوات خدا و ملائكه و مؤمنان به رسولخدا صلّى اللّه عليه و إله و سلم و اشاره به معناى ( شاهد - مبشر - نذير و سراج منير ) بودن پيامبر گرامى صلّى اللّه عليه و إله و سلم و بيان فضيلت ذكر خدا 
  ]\r\n( 41 )  ( يا أَيُّهَا الَّذِينَ آمَنُوا اذْكُرُوا اللَّهَ ذِكْراً كَثِيراً )  : ( اى كسانى كه ايمان آورده‌ايد .\r\nخدا را ياد كنيد ، ياد بسيار ) .\r\n( 42 )  ( وَ سَبِّحُوهُ بُكْرَةً وَ أَصِيلًا )  : ( و صبح و شام او را تسبيح بگوييد )\r\n( ذكر ) معناى مقابل نسيان و فراموشى است ، يعنى اينكه انسان تمام نيروى ادراك خود را متوجّه شخص مورد ذكر و ياد شده نمايد و به زبان ، نام يا صفات او را جارى كند و در قلب نيز به ياد او باشد .\r\nبه هر حال در اين آيات مردم مؤمن را امر مىنمايد كه خدا را بسيار ياد كنند و او را در صبح و شام تسبيح بگويند . ( تسبيح ) يعنى منزّه دانستن و اين كلمه نيز همچون ذكر بستگى به لفظ ندارد اگر چه گفتن تسبيح زبانى ( سبحان اللّه ) يكى از مصاديق آن است ولى تسبيح قلبى از آن مهمتر است . رسولخدا صلّى اللّه عليه و إله و سلم فرمودند : ( به هر كس كه زبان ذاكرى داده شده همانا خير فراوانى به او بخشيده شده )\r\n( 43 )  ( هُوَ الَّذِي يُصَلِّي عَلَيْكُمْ وَ مَلائِكَتُهُ لِيُخْرِجَكُمْ مِنَ الظُّلُماتِ إِلَى النُّورِ وَ كانَ بِالْمُؤْمِنِينَ رَحِيماً )  : ( اوست كسى كه بر شما درود مىفرستد و نيز ملائكهء او ، تا شما را از ظلمتها به سوى نور درآورد و خدا نسبت به مؤمنين مهربان است )\r\n( صلاة ) يعنى انعطاف و صلاة از ناحيهء خدا به معناى رحمت و صلاة از ناحيهء ملائكه به معناى طلب آمرزش و استغفار و صلاة از ناحيهء مردم به معناى دعاست .\r\nدر ادامهء آيهء قبلى كه فرمود خدا را بسيار ياد كنيد ، مىفرمايد : در اين صورت خدا هم با رحمت خاصّهء خود كه ذخيرهء آخرت شما خواهد بود ، شما را ياد مىكند و از تاريكهاى فراموشى و غفلت بسوى نور ذكر خود درمىآورد و علّت شمول رحمت او صفت ايمان در وجود شماست چون خدا نسبت به مؤمنان مهربان است . شخصى از رسولخدا صلّى اللّه عليه و إله و سلم سؤال كرد تا كيفيت صلاة و دعا بر خود را به او تعليم دهد حضرت فرمودند : بگو ( خدايا بر محمد و آل محمد درود فرست همانطور كه بر ابراهيم و آل ابراهيم درود فرستادى و بركت و خير كثير به محمد و آل محمد ارزانى كن همانگونه بر\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nابراهيم و آل او ارزانى نمودى ، بدرستى كه تو ستايش شده و بزرگوارى ) « 1 »\r\n( 44 )  ( تَحِيَّتُهُمْ يَوْمَ يَلْقَوْنَهُ سَلامٌ وَ أَعَدَّ لَهُمْ أَجْراً كَرِيماً )  : ( درود آنها در روزى كه او را ملاقات كنند ، سلام است و برايشان پاداشى بزرگوارانه مهيّا شده است )\r\nيعنى مؤمنان در روزى كه پروردگارشان را ملاقات مىكنند از ناحيه خدا و ملائكه او مورد تحيّت و سلام واقع مىشوند و از هر مكروه و عذابى در امنيّت و سلامتى هستند و خداوند اجرى بسيار بزرگ و آبرومندانه برايشان فراهم نموده است .\r\n( 45 )  ( يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً )  : ( اى پيامبر ما تو را شاهد بر امّت و نويدبخش و بيم دهنده قرار داديم )\r\n( 46 )  ( وَ داعِياً إِلَى اللَّهِ بِإِذْنِهِ وَ سِراجاً مُنِيراً )  : ( و تو را دعوت كنندهء بسوى خدا به اذن او و چراغى نوربخش نموديم )\r\nرسولخدا در دنيا شاهد بر اعمال امّت است و اعمال امّت خود را تحمّل نموده و در روز قيامت آن شهادت را ادا مىكند ( و بعد از او امامان شاهد امّت هستند . ) و رسولخدا بر همهء گواهان شاهد است .\r\nو نيز پيامبر صلّى اللّه عليه و إله و سلم بشير است يعنى مؤمنان مطيع خدا و رسول را به ثواب الهى و بهشت بشارت داده و ( نذير ) است يعنى كفّار متجاوز و عاصى را از عذاب خدا و آتش جهنم بيم مىدهد .\r\nو همچنين مردم را به سوى ايمان به خدا يكتا و دين او دعوت مىكند و اين امر به اذن خداست يعنى بعثت و نبوّت آنحضرت تحت امر الهى و به اذن اوست .\r\nهمچنين پيامبر صلّى اللّه عليه و إله و سلم ( سراج منير ) است يعنى خداوند او را به گونه‌اى قرار داده كه به بواسطهء او مردم به سعادت خود و راه نجاتشان از تاريكهاى بدبختى و گمراهى هدايت مىشوند .\r\n\r\n\r\n","description":"","footnote":"\r\n( 1 ) . الّهم صلّ على محمّد و آل محمّد كما صليت على ابراهيم و على آل ابراهيم و بارك على محمّد و آل محمد كما باركت على ابراهيم و على آل ابراهيم ، انّك حميد مجيد .\r\n","page_name":" 674 ","page_number":674},
  {"content":"\r\n\r\n( 47 )  ( وَ بَشِّرِ الْمُؤْمِنِينَ بِأَنَّ لَهُمْ مِنَ اللَّهِ فَضْلًا كَبِيراً )  : ( و مؤمنان را مژده بده كه از ناحيهء خدا فضلى عظيم دارند )\r\n( فضل ) يعنى بخشش و عطاء ، بدون استحقاق گيرنده .\r\nپس رسولخدا مأمور است تا به مؤمنان مژده و بشارت دهد كه خداوند از ناحيهء خود فضلى بسيار بزرگ نسبت به ايشان خواهد داد ، يعنى اجر و پاداشى افزون بر استحقاقشان در دنيا و آخرت به آنها مىدهد .\r\n( 48 )  ( وَ لا تُطِعِ الْكافِرِينَ وَ الْمُنافِقِينَ وَ دَعْ أَذاهُمْ وَ تَوَكَّلْ عَلَى اللَّهِ وَ كَفى بِاللَّهِ وَكِيلًا )  : ( و از كفّار و منافقان پيروى مكن و آزارشان را واگذار كن و بر خدا توكّل نما كه خدا براى توكّل و اعتماد كافى است )\r\nدر اينجا نيز همچون ابتداى سوره ، پيامبر را از اجانب درخواست كفّار و منافقان ، در ترك دعوت آنها ، نهى مىكند و مىفرمايد : آنچه آزار و اذيّت كه دربارهء تو روا مىدارند ، رها كن و خود را مشغول بدان مساز و خدا را در دفع آنها وكيل خود بگير و خويش را در امر دفع آنها مستقل نپندار ، چون خدا براى وكالت كفايت مىكند و امور كسانى را كه به او توكّل نمايند سرپرستى مىنمايد .\r\n\r\n[ آيهء ( 62 - 49 ) آيات مربوط به نكاح و طلاق كه بعضى مخصوص پيامبر صلّى اللّه عليه و إله و سلم و بعضى راجع به همهء مسلمانان است و ذكر آيهء حجاب و تهديد منافقان و شايعه پراكنان به اخراج از مدينه و هدر ساختن خونشان 
  ]\r\n( 49 )  ( يا أَيُّهَا الَّذِينَ آمَنُوا إِذا نَكَحْتُمُ الْمُؤْمِناتِ ثُمَّ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ فَما لَكُمْ عَلَيْهِنَّ مِنْ عِدَّةٍ تَعْتَدُّونَها فَمَتِّعُوهُنَّ وَ سَرِّحُوهُنَّ سَراحاً جَمِيلًا )  : ( اى كسانى كه ايمان آورده‌ايد ، وقتى كه زنان مؤمن را به نكاح خود درآورديد و بعد طلاقشان داديد قبل از آنكه آنها را لمس كنيد ، در اين صورت لازم نيست كه عدّهء طلاق شما را نگه دارند ، پس چيزى از مال به ايشان بدهيد و به صورتى خوش آنها را طلاق دهيد )\r\n( نكاح ) يعنى عقد ازدواج و ( مسّ ) كنايه از نزديكى و انجام عمل زناشويى است و ( تسريح جميل ) يعنى طلاق بدون خصومت و نزاع و ( متّعوهنّ ) يعنى آنها را با دادن مالى بهره‌مند سازيد .\r\nمىفرمايد : اى مؤمنان وقتى زنان مؤمنه را قبل از نزديكى طلاق مىدهيد ديگر لازم نيست عدّهء طلاق شما را نگه دارند ، بلكه بر شما واجب است آنها را با چيزى از مال\r\n\r\n","description":"","footnote":"","page_name":" 675 ","page_number":675},
  {"content":"\r\n\r\nبهره‌مند كنيد ( اعم از اينكه مهريه بر ايشان قرار داده باشيد يا خير ) و بدون خشونت و درگيرى آنها را طلاق دهيد .\r\n( 50 )  ( يا أَيُّهَا النَّبِيُّ إِنَّا أَحْلَلْنا لَكَ أَزْواجَكَ اللَّاتِي آتَيْتَ أُجُورَهُنَّ وَ ما مَلَكَتْ يَمِينُكَ مِمَّا أَفاءَ اللَّهُ عَلَيْكَ وَ بَناتِ عَمِّكَ وَ بَناتِ عَمَّاتِكَ وَ بَناتِ خالِكَ وَ بَناتِ خالاتِكَ اللَّاتِي هاجَرْنَ مَعَكَ وَ امْرَأَةً مُؤْمِنَةً إِنْ وَهَبَتْ نَفْسَها لِلنَّبِيِّ إِنْ أَرادَ النَّبِيُّ أَنْ يَسْتَنْكِحَها خالِصَةً لَكَ مِنْ دُونِ الْمُؤْمِنِينَ قَدْ عَلِمْنا ما فَرَضْنا عَلَيْهِمْ فِي أَزْواجِهِمْ وَ ما مَلَكَتْ أَيْمانُهُمْ لِكَيْلا يَكُونَ عَلَيْكَ حَرَجٌ وَ كانَ اللَّهُ غَفُوراً رَحِيماً )  : ( اى پيامبر ! ما همسرانت را برايت حلال كرديم ، چه آنها كه حقّشان را داده‌اى و چه آنها كه كنيز تو هستند و خدا به عنوان غنيمت جنگى نصيب تو كرده و نيز دختران عمو و دختران عمّه و دختران دايى و دختران خاله‌هايت كه با تو مهاجرت كردند ، همه را بر تو حلال كرديم و نيز هر زن مؤمنى كه خود را به پيغمبر ببخشد و پيغمبر هم بخواهد كه با او ازدواج كند ، تنها اين نكاح بدون مهر براى اوست ، نه براى همه مؤمنين ، ما مىدانيم چه احكامى دربارهء همسران مؤمنين و كنيزهايشان واجب كرده‌ايم ، تا در اين باره حرج و دشواريى بر تو نباشد و خدا همواره آمرزنده رحيم است )\r\nخداى سبحان در اين آيه هفت گروه از زنان را كه براى رسولخدا حلال نموده بيان مىكند . گروه اوّل : زنانى كه مهرشان داده شده دوم : كنيزانى كه از راه غنيمت جنگى نصيب مسلمين شده‌اند سوم و چهارم : دخترعموها و دخترعمّه‌ها ( بعضى گفته‌اند مراد زنان قريشى هستند ) پنجم و ششم : دختردائيها و دخترخاله‌ها ( بعضى گفته‌اند مراد زنان بنى زهره هستند ) كه قيد ( مهاجرت همراه پيامبر ) مربوط به ايّامى است كه ازدواج مسلمانان با زنانى كه هجرت نكرده بودند ، حلال نبوده اما اين حكم بعدا نسخ شد ، و گروه هفتم : زنان مؤمنه‌اى هستند كه خود را به رسولخدا ببخشند ( مهرى نداشته باشند ) و آن حضرت هم بخواهد با آنان ازدواج كند .\r\nولى اين حكم يعنى اينكه زنى به صرف بخشيدن خود و بدون مهر ، بر رسولخدا حلال شود ، فقط اختصاص به ايشان دارد و در ساير مؤمنان جريان ندارد . و آنگاه اين حكم\r\n\r\n","description":"","footnote":"","page_name":" 676 ","page_number":676},
  {"content":"\r\n\r\nاختصاصى را تقرير مىكند و مىفرمايد : آنچه براى مؤمنين حلال و فرض كرديم ، مىدانيم كه چه زنى و يا كنيزى بر آنها حلال شده ، و اين احكام و زنانى كه بر تو حلال كرديم به جهت آن بود كه تو در حرج و سختى نباشى و خدا آمرزنده است پس نقايص را مىپوشاند و رحيم است لذا بر بندگان خود رحم مىنمايد .\r\n( 51 )  ( تُرْجِي مَنْ تَشاءُ مِنْهُنَّ وَ تُؤْوِي إِلَيْكَ مَنْ تَشاءُ وَ مَنِ ابْتَغَيْتَ مِمَّنْ عَزَلْتَ فَلا جُناحَ عَلَيْكَ ذلِكَ أَدْنى أَنْ تَقَرَّ أَعْيُنُهُنَّ وَ لا يَحْزَنَّ وَ يَرْضَيْنَ بِما آتَيْتَهُنَّ كُلُّهُنَّ وَ اللَّهُ يَعْلَمُ ما فِي قُلُوبِكُمْ وَ كانَ اللَّهُ عَلِيماً حَلِيماً )  : ( از آنها هر يك را بخواهى مىتوانى قبول پيشنهاد او را تأخير بياندازى و هر يك را بخواهى مىتوانى پيشنهاد ازدواجش را بپذيرى و آن را كه هم قبلا رد كرده‌اى مىتوانى قبول كنى ، اين امر به خوشنودى آنان و اينكه اندوهناك نشوند و به آنچه به آنان داده‌اى راضى شوند ، نزديكتر است و خدا آنچه را در دلهاى شماست مىداند و او همواره داناى بردبار است )\r\n( ارجاء ) يعنى تأخير و دور كردن ، كه در اينجا كنايه از ردّ و نپذيرفتن است . و ( ايواء ) به مكان اسكان دادن در مكان است كه در اينجا كنايه از پذيرفتن و نزديك كردن به خود مىباشد .\r\nيعنى اى رسول ما تو مخيّر هستى كه پيشنهاد زنى را كه خود را به تو بخشيده بپذيرى يا ردّ كنى و اگر ردّ كردى و دوباره خواستى او را بپذيرى منعى بر تو نيست و سرزنش و گناهى متوجه تو نمىشود و ممكن هم هست اين عبارت اشاره باشد به مسأله تقسيم بين همسران و اينكه آن جناب مخيّر است كه شبهاى خود را در ميان همسرانش تقسيم كرده يا تقسيم نكند و به فرضى هم كه تقسيم كرد مىتواند آن را به هم بزند و آنها را مقدّم و مؤخّر كند و يا اگر با يكى متاركه نموده ، دوباره با او نزديك شود .\r\nبلكه اين امر بهتر و نزديكتر است به اينكه آن زنان چشمانشان روشن شود و خوشحال شده و به آنچه تو در اختيارشان قرار داده‌اى راضى شوند و اندوه نخورند و خدا آنچه را در دلهاى شماست مىداند ، يعنى خدا مىداند كه آنكه او را پذيرفته‌اى و قسمتش را مقدّم نموده‌اى خوشحال است و آنكه او را ردّ كرده‌اى يا قسمتش را مؤخّر\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nكرده‌اى به اميد روزيست كه او را بپذيرى و يا قسمت او را مقدّم نمايى .\r\nو خدا نسبت به مصالح بندگانش علم دارد و چون بردبار است در عقوبت آنها عجله نمىكند و در بعضى امور مطابق مصلحت به آنها مهلت مىدهد .\r\n( 52 )  ( لا يَحِلُّ لَكَ النِّساءُ مِنْ بَعْدُ وَ لا أَنْ تَبَدَّلَ بِهِنَّ مِنْ أَزْواجٍ وَ لَوْ أَعْجَبَكَ حُسْنُهُنَّ إِلَّا ما مَلَكَتْ يَمِينُكَ وَ كانَ اللَّهُ عَلى كُلِّ شَيْءٍ رَقِيباً )  : ( بعد از آنچه برايش بر شمرديم ، ديگر هيچ زنى بر تو حلال نيست و نيز حلال نيست كه همسرانت را به همسر ديگرى مبدّل كنى ، هر چند كه از حسن و كمال او متعجّب شوى ، مگر كنيزانت و خدا همواره بر هر چيز مراقب است )\r\nمىفرمايد : بعد از زنانى كه نامبرديم و يا بعد از زنانى كه خدا و رسول آنها را برگزيدند زنان ديگر بر تو حلال نيستند و يا شايد مراد از آيه شريفه تحريم زنانى است كه در آيهء  ( حُرِّمَتْ عَلَيْكُمْ أُمَّهاتُكُمْ وَ بَناتُكُمْ . . . )  « 1 » نام برده شده‌اند .\r\nدر ادامه مىفرمايد : ديگر نمىتوانى بعضى از همسرانت را طلاق داده و به جاى آنان همسران ديگرى بگيرى اگر چه حسن آنها تو را به شگفت آورد . و استثناء  ( إِلَّا ما مَلَكَتْ يَمِينُكَ )  استثناء از ابتداى آيه است : يعنى به جز زنان نامبرده ، زنان ديگر بر تو حلال نيستند مگر كنيزانى كه ملك تو هستند . و در آخر در مقام تحذير و انذار مىفرمايد :\r\nخداوند بر هر چيز مراقب است تا به اين وسيله مردم را از مخالفت با اوامر الهى باز دارد .\r\n( 53 )  ( يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ إِلى طَعامٍ غَيْرَ ناظِرِينَ إِناهُ وَ لكِنْ إِذا دُعِيتُمْ فَادْخُلُوا فَإِذا طَعِمْتُمْ فَانْتَشِرُوا وَ لا مُسْتَأْنِسِينَ لِحَدِيثٍ إِنَّ ذلِكُمْ كانَ يُؤْذِي النَّبِيَّ فَيَسْتَحْيِي مِنْكُمْ وَ اللَّهُ لا يَسْتَحْيِي مِنَ الْحَقِّ وَ إِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ ذلِكُمْ أَطْهَرُ لِقُلُوبِكُمْ وَ قُلُوبِهِنَّ وَ ما كانَ لَكُمْ أَنْ تُؤْذُوا رَسُولَ اللَّهِ وَ لا أَنْ تَنْكِحُوا أَزْواجَهُ مِنْ بَعْدِهِ أَبَداً إِنَّ ذلِكُمْ كانَ عِنْدَ اللَّهِ عَظِيماً )  : ( اى كسانى كه ايمان آورده‌ايد ! به خانه‌هاى پيامبر در نياييد ، مگر آنكه شما را به طعامى دعوت كنند ، به شرطى كه به انتظار طعام زودتر نرويد ، بلكه وقتى شما را\r\n\r\n\r\n","description":"","footnote":"\r\n( 1 ) . سورهء نساء ، آيهء 23 .\r\n","page_name":" 678 ","page_number":678},
  {"content":"\r\n\r\nخواندند ، داخل شويد و وقتى كه طعام را خورديد ، متفرّق گرديد و مشغول گفتگو و مجالست نشويد ، كه اين امر پيامبر را ناراحت مىكند و او از شما خجالت مىكشد ولى خدا از بيان حقيقت خجالت نمىكشد . و وقتى از همسران او چيزى مىپرسيد ، از پشت پرده بپرسيد ، اين براى طهارت قلب شما و آنها بهتر است و شما حق نداريد كه رسولخدا صلّى اللّه عليه و إله و سلم را آزار دهيد و حق نداريد پس از مرگش با همسران او ازدواج كنيد ، اين كار تا ابد ممنوع است ، چون در نزد خدا امرى بسيار عظيم است )\r\nدر اين آيه آداب معاشرت با رسولخدا صلّى اللّه عليه و إله و سلم و خانواده او را به مؤمنان تعليم مىدهد و فرمايد ، هرگز بدون اجازه و دعوت وارد خانهء پيامبر صلّى اللّه عليه و إله و سلم نشويد و قبل از موعد مقرّر به انتظار رسيدن طعام به آنجا نرويد و بعد از صرف غذا در آنجا مستقرّ نشويد و منزل او را محل انس و مصاحبت قرار ندهيد چون اين عمل شما باعث آزار و اذيّت پيامبر است و او شرم مىكند كه اين مطلب را به شما بگويد اما خدا از بيان حق شرم ندارد و امر مىكند بعد از خوردن طعام از منزل او بيرون رويد .\r\nدر ادامه مىفرمايد : وقتى درباره حوائج خود و به قصد حاجتى به خانه پيامبر آمديد از پس پرده با زنان او صحبت كنيد چون به اين ترتيب دلهاى هر دو طرف دچار وسوسه نمىشود .\r\nو شما را سزاوار نيست كه با مخالفت از دستورات پيامبر - در مورد همسرانش و يا غير آن - سرپيچى نمائيد و به اين وسيله او را اذيّت كنيد و نيز سزاوار نيست كه شما بعد از فوت پيامبر با يكى از همسران او ازدواج كنيد ، چون اين عمل نزد خدا جرمى بزرگ و حرام است .\r\nاز اين آيه استفاده مىشود كه گويا بعضى مسلمانان در فكر ازدواج با همسران پيامبر پس از درگذشت آنحضرت بوده‌اند .\r\n( 54 )  ( إِنْ تُبْدُوا شَيْئاً أَوْ تُخْفُوهُ فَإِنَّ اللَّهَ كانَ بِكُلِّ شَيْءٍ عَلِيماً )  : ( اگر امرى را آشكار نموده و يا مخفى كنيد ، همانا خداوند هميشه نسبت به هر چيز داناست )\r\nمفاد آيه عموميّت و اطلاق علم الهى است كه شامل هر امر ظاهر يا مخفى مىشود و\r\n\r\n","description":"","footnote":"","page_name":" 679 ","page_number":679},
  {"content":"\r\n\r\nدر حقيقت اين آيه تنبيه و تهديدى است براى كسانى كه رسولخدا صلّى اللّه عليه و إله و سلم را اذيت مىكرده‌اند و يا در فكر ازدواج با همسران او بودند .\r\nو اين لحن عام بعد از ذكر خاصّ به قصد توجّه و تنبيه دادن از عواقب مخالفت با پروردگاريست كه هيچ امر پنهانى در آسمان و زمين از او مخفى نمىماند و بايد كسانى كه در پنهان و آشكار در اطراف گناهان مىگردند ، از عواقب شوم گناهان خود بترسند چون هر چند كه آن معاصى از مرحله قوّه به فعل تبديل نشوند و فقط در ذهن آنها باشد باز هم خداوند به آنچه در نفوس آنها مستقرّ شده داناست و آنچه از قبول يا ردّ كه در قلبهايشان است مىشناسد و آنان را از بابت آن محاسبه مىكند ، به همين جهت خداوند كسانى را كه دوست دارند امور قبيح و زشت در ميان مؤمنان شايع شود از عقاب شديد برحذر مىدارد اگر چه خود آنها به نفسه آن امر قبيح را مرتكب نشوند اما همين تمايل قلبى آنها به شيوع آن ، گناهى است كه از بابت آن مورد مؤاخذه و محاسبه قرار مىگيرند .\r\n( 55 )  ( لا جُناحَ عَلَيْهِنَّ فِي آبائِهِنَّ وَ لا أَبْنائِهِنَّ وَ لا إِخْوانِهِنَّ وَ لا أَبْناءِ إِخْوانِهِنَّ وَ لا أَبْناءِ أَخَواتِهِنَّ وَ لا نِسائِهِنَّ وَ لا ما مَلَكَتْ أَيْمانُهُنَّ وَ اتَّقِينَ اللَّهَ إِنَّ اللَّهَ كانَ عَلى كُلِّ شَيْءٍ شَهِيداً )  : ( هيچ گناه و حرجى براى همسران پيامبر و ساير زنان در خصوص پدران ، فرزندان ، برادران ، برادر زادگان ، پسر خواهران و زنان آنها و غلامان و كنيزانى كه دارند نيست ، و بايد كه از خدا بترسند ، كه خدا همواره بر هر چيزى شاهد و ناظر است )\r\nاين آيه استثناء از حكم حجاب است كه در آن محارم زنان را نام مىبرد اما دربارهء عموها و دائيها و پدرشوهر در اين آيه سكوت كرده است « 1 » .\r\nمراد از ( زنان ايشان ) زنان مؤمنه و غير كافر هستند و دو مورد ديگر شامل غلامان و كنيزان آنهاست . و آنگاه در مقام تأكيد حكم مىفرمايد : از خدا بترسيد كه همانا خداوند بر همه چيز ناظر است و هيچ چيز از او پنهان و مخفى نمىماند .\r\n( 56 )  ( إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْهِ وَ سَلِّمُوا \r\n\r\n\r\n","description":"","footnote":"\r\n( 1 ) . در آيهء 31 سورهء نور ذكر محرميت پدرشوهر آمده و در آيهء 61 همان سوره ذكر عموها و دائيها آمده لكن نامى از محرميّت داماد در قرآن برده نشده است . ( مصحح )\r\n","page_name":" 680 ","page_number":680},
  {"content":"\r\n\r\n تَسْلِيماً )  : ( بدرستى كه خداوند و فرشتگان او بر پيامبر درود مىفرستند ، اى كسانى كه ايمان آورده‌ايد بر او صلوات فرستيد و آنگونه كه شايسته است تسليم شويد )\r\n( صلوة ) يعنى انعطاف و صلات خداوند بر پيامبر به معناى متوجّه شدن خداوند به جانب او بوسيله رحمت است ، آن هم رحمت مطلق و صلات ملائكه بر آن جناب توجّه ايشان بر او ، بوسيله تزكيّه نمودن و استغفار براى اوست و صلاة مؤمنان دعاء و درخواست رحمت براى آنحضرت و خاندان اوست . پس مؤمنان بايد در امر صلوات بر پيامبر ، به خدا و فرشتگان اقتداء كنند . در روايات از طريق شيعه و سنّى روايت شده كه طريقه صلوات فرستادن مؤمنين بر آن جناب اين است كه از خدا بخواهند بر پيامبر و آل او درود بفرستد . همچنانكه احمد و ترمذى از طريق حسن بن على عليه السّلام از رسولخدا صلّى اللّه عليه و إله و سلم نقل كرده‌اند كه : بخيل كسى است كه نام من در نزد او برده شود و بر من صلوات نفرستد .\r\n( 57 )  ( إِنَّ الَّذِينَ يُؤْذُونَ اللَّهَ وَ رَسُولَهُ لَعَنَهُمُ اللَّهُ فِي الدُّنْيا وَ الْآخِرَةِ وَ أَعَدَّ لَهُمْ عَذاباً مُهِيناً )  : ( همانا كسانى كه خدا و پيامبرش را آزار مىدهند ، خداوند آنها را در دنيا و آخرت لعنت كرده و عذابى خوار كننده برايشان مهيّا نموده است )\r\nمسلّم است كه خداى سبحان منزّه است از اينكه كسى بتواند او را آزار يا اذيت كند و اينكه آزار رسول و آزار خدا را در كنار هم ذكر كرده براى احترام و شرافت رسولخداست تا بفهماند كه هر كس قصد سوئى نسبت به رسولخدا نمايد در حقيقت نسبت به خدا قصد سوء نموده ، چون رسولخدا فرستاده اوست و هدفى جز خدا ندارد .\r\n( لعنت ) يعنى دورى از رحمت و چون رحمت مخصوص مؤمنان ، هدايت به سوى عقايد حقّه و ايمان حقيقى و عمل صالح است . پس محروميّت از رحمت براى افرادى كه خدا و رسول را مىآزارند ، به معناى محروميّت آنها از نعمت هدايت در دنيا و دور شدن از رحمت قرب الهى در آخرت است . و اين محروميّت آنها برايشان جنبهء كيفر دارد و از آنجا كه آنها با تكبّر و سركشى خود قصد اهانت به خدا و رسول را داشته‌اند در آخرت هم خداوند برايشان عذابى موهن و خوار كننده تدارك نموده است .\r\n\r\n","description":"","footnote":"","page_name":" 681 ","page_number":681},
  {"content":"\r\n\r\n( 58 )  ( وَ الَّذِينَ يُؤْذُونَ الْمُؤْمِنِينَ وَ الْمُؤْمِناتِ بِغَيْرِ مَا اكْتَسَبُوا فَقَدِ احْتَمَلُوا بُهْتاناً وَ إِثْماً مُبِيناً )  : ( و كسانى كه مردان و زنان مؤمن را بدون هيچ جرمى ، اذيت مىكنند مرتكب افتراء و گناهى آشكار شده‌اند )\r\nلذا كسانى كه بدون هيچ جرمى - يعنى نه در مقام قصاص و حدّ شرعى - در صدد آزار و اذيّت مردان و زنان مؤمن برمىآيند مرتكب افتراء و گناهى آشكار شده‌اند ، ( بهتان ) يعنى دروغ بستن به كسى در حضور خود او و كافران به مؤمنان بىگناه نسبت جرم و گناه مىدهند و اين عمل بهتان و افتراست و زشتى اين عمل از اموريست كه عقل انسان آن را درك مىكند و در مورد آن احتياجى به صدور نهى از جانب شرع نيست .\r\n( 59 )  ( يا أَيُّهَا النَّبِيُّ قُلْ لِأَزْواجِكَ وَ بَناتِكَ وَ نِساءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ ذلِكَ أَدْنى أَنْ يُعْرَفْنَ فَلا يُؤْذَيْنَ وَ كانَ اللَّهُ غَفُوراً رَحِيماً )  : ( اى پيامبر به همسرانت ، و دخترانت و زنان مؤمنين بگو تا مقنعه‌هايشان را جلو بكشند ، اين نزديكتر است به اينكه شناخته شوند كه مسلمان و دوستدار حجابند و در نتيجه آزار نبينند و خدا همواره آمرزندهء مهربان است )\r\n( جلباب ) يعنى جامه‌اى سراسرى كه تمام بدن را بپوشاند و يا روسرى و مقنعه مخصوصى كه صورت و سر را ساتر مىشود .\r\nمىفرمايد ، اى رسولخدا به همسرانت و دخترانت و زنان مؤمن امّتت بگو كه جلبابهاى خود را طورى جلو بكشند كه زير گلو و سينه‌هايشان آشكار نباشد و اين پوشاندن بدن به اينكه ، اين صورت شناخته شوند كه اهل عفّت و حجابند نزديكتر است ، در نتيجه وقتى مردان بدانند آنها اهل حجاب هستند ، ديگر ايشان را اذيت و آزار نمىكنند و اهل فسق و فجور متعرّض آنها نمىشوند . و يا بعضى مفسرّان . « 1 » گفته‌اند اين پوشش نزديكتر است به اينكه آنها را به عنوان زن مسلمان و آزاد بشناسند و متعرّض آنها نشوند ، چون كنيزان در آن زمان حجاب نداشتند .\r\nو در آخر به علّت انشاء اين حكم اشاره مىفرمايد كه همانا آمرزندگى و عيب‌پوشى\r\n\r\n\r\n","description":"","footnote":"\r\n( 1 ) . تفسير كشاف ، ج 3 .\r\n","page_name":" 682 ","page_number":682},
  {"content":"\r\n\r\nو رحمت خدا نسبت به بندگان است .\r\n( 60 )  ( لَئِنْ لَمْ يَنْتَهِ الْمُنافِقُونَ وَ الَّذِينَ فِي قُلُوبِهِمْ مَرَضٌ وَ الْمُرْجِفُونَ فِي الْمَدِينَةِ لَنُغْرِيَنَّكَ بِهِمْ ثُمَّ لا يُجاوِرُونَكَ فِيها إِلَّا قَلِيلًا )  : ( اگر منافقان و كسانى كه قلبشان مريض است و آشوب كنندگان در مدينه ، دست برندارند ، تو را بر عليه آنها واداشته و تحريك مىكنيم تا ديگر جز مدّتى كوتاه در كنار تو نمانند )\r\n( 61 )  ( مَلْعُونِينَ أَيْنَما ثُقِفُوا أُخِذُوا وَ قُتِّلُوا تَقْتِيلًا )  : ( در حالى كه ملعون و رانده باشند و هر جا كه ديده شدند ، كشته شوند )\r\n( 62 )  ( سُنَّةَ اللَّهِ فِي الَّذِينَ خَلَوْا مِنْ قَبْلُ وَ لَنْ تَجِدَ لِسُنَّةِ اللَّهِ تَبْدِيلًا )  : ( سنّت الهى در اقوام گذشته و قبل از آن نيز همين بود و تو هرگز سنّت خدا را دگرگون نخواهى ديد )\r\nدر اين آيات خداوند سوگند ياد مىكند كه اگر منافقان دورو و بيمار دلان سست ايمان و كسانى كه با اخبار و شايعات دروغ در مدينه قصد آشوب و اضطراب دارند ، دست از اعمال پليد خود برندارند ، ما تو را وامىداريم و مأمور مىكنيم تا بر عليه آنها قيام كنى و ديگر نتوانند در مدينه در جوار تو زندگى كنند بلكه آنها را از شهر برانى و جز مدّت كمّى ( ما بين اين مأموريّت و انجام آن ) به آنها مهلت ندهى .\r\nدر حالى كه آنها هر جا يافته شوند مورد لعنت باشند و مسلمانان هر جا بر آنها دست يافتند آنها را بكشند ، يعنى خونشان براى همه مسلمانان هدر باشد .\r\nو اين عذاب و وبالى كه به منافقان و بيماردلان و آشوبگران وعده داديم سنّتى الهى است كه همواره خداوند آن را در مورد اقوام گذشته كه راه فساد و فتنه را پيموده‌اند ، به مرحلهء عمل درآورده است و اى پيامبر تو هرگز در سنّت و طريق معمول و رايج پروردگارت دگرگونى نخواهى يافت و آنچه در مورد امّتهاى ظالم و مفسد در قرون گذشته جارى شد در اين امّت نيز جريان خواهد يافت .\r\n\r\n[ آيهء ( 73 - 63 ) وصف حال كافران در قيامت و توضيح دربارهء قول سديد و بيان مراد از امانت الهى . 
  ]\r\n( 63 )  ( يَسْئَلُكَ النَّاسُ عَنِ السَّاعَةِ قُلْ إِنَّما عِلْمُها عِنْدَ اللَّهِ وَ ما يُدْرِيكَ لَعَلَّ السَّاعَةَ تَكُونُ قَرِيباً )  : ( مردم از تو دربارهء ساعت قيامت مىپرسند ، بگو علم آن تنها در نزد خداست و تو چه مىدانى شايد قيامت نزديك باشد )\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nظاهرا مردم از پيامبر دربارهء زمان وقوع قيامت پرسش مىكردند و پروردگار در اين آيه به رسول خود دستور مىدهد كه در پاسخ آنها بگويد ، من اطّلاعى از زمان وقوع قيامت ندارم چون غير از خداى سبحان احدى به زمان وقوع آن عالم نيست و آنگاه در مقام افزودن ابهام و پيچيدگى مطلب خطاب به پيامبر صلّى اللّه عليه و إله و سلم مىفرمايد : تو چه مىدانى شايد قيامت نزديك باشد . تا بهتر بفهماند كه رسولخدا نيز در عدم علم به زمان قيامت مانند ساير مردم است .\r\n( 64 )  ( إِنَّ اللَّهَ لَعَنَ الْكافِرِينَ وَ أَعَدَّ لَهُمْ سَعِيراً )  : ( بدرستى خداوند كافران را لعنت كرده و برايشان عذابى سوزان مهيا نموده )\r\n( 65 )  ( خالِدِينَ فِيها أَبَداً لا يَجِدُونَ وَلِيًّا وَ لا نَصِيراً )  : ( كه در آن تا ابد جاويد خواهند بود و هيچ سرپرست و ياورى نمىيابند )\r\n( ولىّ ) يعنى كسى كه تمامى امور شخص را به عهده بگيرد .\r\nو ( نصير ) يعنى كسى كه در كارهاى فرد به او كمك كند .\r\nمىفرمايد : خداوند كافران را از رحمت خود دور كرده و آتش شعله‌ور و سوزان جهنّم را برايشان تدارك ديده كه در آن تا ابد جاودانه خواهند بود و هيچ سرپرست و ياورى ندارند تا تمامى امور آنها را عهده‌دار شده و يا بتواند آنها را يارى و نصرت كند .\r\n( 66 )  ( يَوْمَ تُقَلَّبُ وُجُوهُهُمْ فِي النَّارِ يَقُولُونَ يا لَيْتَنا أَطَعْنَا اللَّهَ وَ أَطَعْنَا الرَّسُولَا )  :\r\n( روزى كه صورتهايشان در آتش دگرگون شود و گويند : اى كاش خدا را اطاعت كرده بوديم و مطيع پيامبر بوديم )\r\nوصف حال كفّار در آتش جهنم است كه در آن هر لحظه به گونه‌اى مىشوند ابتدا زرد ، سپس سياه و در آخر بريان مىشوند و يا آنها را از جايى به جانب ديگر جابجا مىكنند تا در آتش بهتر بريان شوند همانطور كه كباب را روى آتش جابجا مىكنند تا زودتر برشته شود .\r\nبه هر حال آنها در چنين روزى از روى حسرت و ندامت آرزو مىكنند كه اى كاش از خدا و رسول او اطاعت مىكردند .\r\n\r\n","description":"","footnote":"","page_name":" 684 ","page_number":684},
  {"content":"\r\n\r\n( 67 )  ( وَ قالُوا رَبَّنا إِنَّا أَطَعْنا سادَتَنا وَ كُبَراءَنا فَأَضَلُّونَا السَّبِيلَا )  : ( و گويند :\r\nپروردگارا ما از بزرگان و سالخوردگان خود پيروى كرديم و آنها ما را گمراه نمودند )\r\n( ساده ) يعنى بزرگان قوم ( كبرأ ) يعنى شيوخ و سالخوردگان .\r\nمىفرمايد : در قيامت عامّهء كفّار به عنوان عذر تراشى مىگويند : ما از بزرگان و شيوخ قوم خود اطاعت كرديم و اعمال آنها را بدون تعقّل تقليد نموديم و آنها ما را گمراه كردند .\r\n( 68 )  ( رَبَّنا آتِهِمْ ضِعْفَيْنِ مِنَ الْعَذابِ وَ الْعَنْهُمْ لَعْناً كَبِيراً )  : ( پروردگارا پس عذاب آنها را دو برابر كن و آنها را با لعنتى بزرگ لعنت نما )\r\nچون بزرگان قوم هم خودشان گمراه بودند و هم عامّهء مردم را گمراه كردند ، لذا مردم عادّى از خداوند مىخواهند كه آنها را دو چندان عذاب كرده و ايشان را از رحمت خود بسيار دور نمايد .\r\n( 69 )  ( يا أَيُّهَا الَّذِينَ آمَنُوا لا تَكُونُوا كَالَّذِينَ آذَوْا مُوسى فَبَرَّأَهُ اللَّهُ مِمَّا قالُوا وَ كانَ عِنْدَ اللَّهِ وَجِيهاً )  : ( اى كسانى كه ايمان آورده‌ايد مانند كسانى نباشيد كه موسى را آزار نمودند و خدا او را از آنچه گفتند تبرئه كرد . و موسى همواره در نزد خدا وجيه و آبرومند بود )\r\nظاهرا مردم در زمان حضرت موسى آنحضرت را اذيّت كردند و به او تهمت زدند كه وى آنچه مردان دارند ، ندارد و خداوند او را از اين تهمت تبرئه كرد . و مردم زمان پيامبر صلّى اللّه عليه و إله و سلم نيز ظاهرا در خصوص ماجراى ازدواج آنحضرت با همسر زيد به آنجنات تهمتهايى زدند و خداوند آنها را از اين عمل نهى مىكند و مىفرمايد مانند افراد زمان موسى نباشيد كه چنين و چنان كردند اما در نهايت خدا موسى را تبرئه كرد چون او در نزد خدا داراى مقام و منزلت و صاحب جاه و آبرو بود .\r\n( 70 )  ( يا أَيُّهَا الَّذِينَ آمَنُوا اتَّقُوا اللَّهَ وَ قُولُوا قَوْلًا سَدِيداً )  : ( اى كسانى كه ايمان آورده‌ايد از خدا بترسيد و سخن سنجيده بگوييد ) « 1 »\r\n\r\n\r\n","description":"","footnote":"\r\n( 1 ) . نقل شده كه پيامبر صلّى اللّه عليه و إله و سلم همواره در آغاز موعظهء خود اين آيه را تلاوت مىفرمودند .\r\n","page_name":" 685 ","page_number":685},
  {"content":"\r\n\r\n( 71 )  ( يُصْلِحْ لَكُمْ أَعْمالَكُمْ وَ يَغْفِرْ لَكُمْ ذُنُوبَكُمْ وَ مَنْ يُطِعِ اللَّهَ وَ رَسُولَهُ فَقَدْ فازَ فَوْزاً عَظِيماً )  : ( تا خدا اعمالتان را اصلاح كند و گناهانتان را بيامرزد و هر كس خدا و رسولش را اطاعت كند مسلما به رستگارى عظيمى نايل شده است )\r\n( قول سديد ) يعنى كلامى كه مطابق با واقع بوده و لغو و بىفايده نباشد يا همچون سخن‌چينى و غير آن فايده غير مشروع نداشته باشد . مىفرمايد : اى مؤمنان از خدا بترسيد و به اوامر و نواهيش پايبند باشيد و سخن سنجيده و درست بگوييد كه باعث فساد و شرّ نباشد .\r\nتا به اين ترتيب ، اعمالتان صالح گردد و گناهانتان آمرزيده شود ، چون وقتى آدمى به گفتن سخن سنجيده و صحيح عادت كرد ، قاعدتا ديگر دروغ و لغو يا تهمت و سخن‌چينى و غيبت از او شنيده نمىشود و بالطّبع از فحشاء و منكر دور مىشود و اعمال او صالح مىگردد و از گناهانى كه سابقا مرتكب شده پشيمان و متأسّف مىگردد و توبه مىكند و خداوند هم او را مىآمرزد و در آخر به مؤمنانى كه پيرو خدا و رسولش باشند مژدهء رستگارى و سعادت عظيم مىدهد و مسألهء اطاعت از خدا و رسول كلام جامعى است كه همه احكام سابق از واجبات و محرّمات را شامل مىشود .\r\n( 72 )  ( إِنَّا عَرَضْنَا الْأَمانَةَ  « 1 »  عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا )  : ( همانا ما امانت را بر آسمانها و زمين و كوهها عرضه كرديم پس آنها از تحمّل آن خوددارى كردند و ترسيدند ، و انسان آن را حمل كرد ، چون او بسيار ستم‌پيشه و جاهل بود )\r\n( امانت ) يعنى آنچه به وديعه به غير بسپارند تا او آن را براى امانت‌گذار حفظ نمايد و دوباره به او بازگرداند .\r\nامّا مراد از ( امانت ) به نظر ما ولايت الهى و طلب كمال و تزكيه نفس به واسطهء حقايق دين حقّ به صورت علمى و عملى است و مراد از عرضه داشتن آن به آسمانها و زمين و ساير موجودات ، مقايسهء اين ولايت با وضع آنهاست يعنى اگر ولايت الهى با وضع و\r\n\r\n\r\n","description":"","footnote":"\r\n( 1 ) . در كافى از امام صادق عليه السّلام روايت شده كه اين امانت ولايت امير المؤمنين عليه السّلام است كه البته ولايت آنحضرت عين ولايت الهى و منطبق بر آن است .\r\n","page_name":" 686 ","page_number":686},
  {"content":"\r\n\r\nحالت آسمانها و زمين ، سنجيده شود آشكار مىگردد كه آنها تاب تحمّل آن را ندارند و فقط انسان مىتواند حامل آن باشد يعنى فقط انسان استعداد و صلاحيّت تلبّس به آن را دارد . با اينكه آسمانها و زمين از نظر عظمت و چگونگى خلقت بسيار عظيمتر از انسان هستند اما استعداد و لياقت دريافت ولايت الهى را ندارند و تاب تحمّل بار سنگين آن را نمىآورند و به همين دليل هم خوددارى كرده و ترسيدند ، اما انسان با همه كم‌وزنى و كوچكى جثّه چون نسبت به نفس خود ستمگر بود و نسبت به عواقب حمل اين امانت جاهل بود ، آن را تحمّل كرده و پذيرفت . چون اين امر امانتى است كه اگر در آن خيانت شود عاقبت وخيم و هلاكت دائمى براى او بدنبال خواهد داشت ، اما چون انسان به خودى خود فاقد علم و عدالت بود ولى قابليّت و صلاحيّت تلبّس به آن را داشت ، خداوند آن دو را به او افاضه كرد ، تا در نتيجه بتواند از حضيض ظلم و جهل به اوج عدالت و علم ارتقاء پيدا كند « 1 » .\r\n( 73 )  ( لِيُعَذِّبَ اللَّهُ الْمُنافِقِينَ وَ الْمُنافِقاتِ وَ الْمُشْرِكِينَ وَ الْمُشْرِكاتِ وَ يَتُوبَ اللَّهُ عَلَى الْمُؤْمِنِينَ وَ الْمُؤْمِناتِ وَ كانَ اللَّهُ غَفُوراً رَحِيماً )  : ( تا خدا مردان و زنان منافق و مردان و زنان مشرك را عذاب نموده و بر مردان و زنان با ايمان رجوع و توبه نمايد ، و خدا همواره آمرزندهء مهربان است )\r\nيعنى عاقبت حمل اين امانت و غرض آن اين است كه خدا منافقان را كه به اين امانت خيانت مىكنند و در ظاهر اظهار صلاح و امانت مىنمايند ، عذاب كند و نيز مشركانى را كه در ظاهر و باطن قصدى جز خيانت در امانت ندارند به عذاب خود معذّب مىنمايد و لكن مؤمنانى را كه اين امانت را شايسته نگه‌دارى كنند و در آن خيانت نورزند با رحمت و مغفرت خود بيامرزد و بسوى آنها رجوع كند چون خدا آمرزنده است و جهل و نادانى بندگان را مىپوشاند و مهربان است و لذا بندگان مؤمن خود را به زيور علم نافع و عمل صالح مىآرايد .\r\nصدق اللّه العلىّ العظيم\r\n\r\n\r\n","description":"","footnote":"\r\n( 1 ) . از مجموع احاديث استفاده مىشود كه انسان ، ظالم به نفس خود و جاهل به پروردگار است .\r\n( مصحح )\r\n","page_name":" 687 ","page_number":687},
  {"content":"\r\n\r\n\r\nفهرست آيات\r\nسورهء اسراء\r\nآيهء ( 9 - 1 ) بحث درباره معراج پيامبر و هلاكت بنى اسرائيل بر اثر فسادانگيزى آنها 3\r\nآيهء ( 22 - 10 ) درباره دين قيّم و بيان اينكه هدايت هر كس به سود خودش و ضلالتش عليه خود اوست 9\r\nآيهء ( 39 - 23 ) قضاء تشريعى در توحيد عبادى و نيكى به والدين و نهى از فرزندكشى و زناكارى 19\r\nآيهء ( 55 - 40 ) بيان تسبيح تكوينى همهء موجودات و اينكه سعادت و شقاوت هر كس براساس عمل خود اوست 29\r\nآيهء ( 65 - 56 ) چند استدلال بر توحيد ربوبى و بحث درباره شجره ملعونه 38\r\nآيهء ( 72 - 66 ) بيان تكريم و تفضيل انسان بر ساير مخلوقات 45\r\nآيهء ( 81 - 73 ) امر به رسول خدا صلّى اللّه عليه و إله و سلم جهت تهجّد و بيان مقصود از دخول و خروج به صدق 50\r\nآيهء ( 100 - 82 ) بيان اينكه قرآن براى مؤمنان شفاء و رحمت است . و بحث دربارهء اينكه هر كس براساس شاكلهء ذاتى خود عمل مىكند 54\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nآيهء ( 111 - 101 ) بحث دربارهء اسماء حسنى و نفى فرزند ، ولىّ و شريك از ساحت خداى تعالى 67\r\nسورهء كهف\r\nآيهء ( 8 - 1 ) اشاره به قيّم بودن قرآن كريم و بيان هدف از خلقت 74\r\nآيهء ( 26 - 9 ) داستان اصحاب كهف 77\r\nآيهء ( 31 - 27 ) بيان وظيفهء پيامبر صلّى اللّه عليه و إله و سلم و امر به صبر به آنحضرت 91\r\nآيهء ( 46 - 32 ) بيان مثلى دربارهء دنيا طلبانى كه به مالكيت كاذب خود دلبسته‌اند 94\r\nآيهء ( 59 - 47 ) دربارهء قيامت و اينكه سبب اصلى اعراض از هدايت از ياد بردن قيامت است 102\r\nآيهء ( 82 - 60 ) داستان موسى و خضر ( عليهم السلام ) 109\r\nآيهء ( 102 - 83 ) داستان ذوالقرنين 119\r\nآيهء ( 108 - 103 ) معرفى زيانكارترين افراد كه اعمالشان حبط شده و در قيامت وزنى ندارد 126\r\nآيهء ( 109 ) بحث دربارهء نامحدود بودن كلمات الهى 128\r\nآيهء ( 110 ) اشاره به سه اصل ، توحيد ، نبوّت و معاد 130\r\nسورهء مريم\r\nآيهء ( 15 - 1 ) داستان زكريّا و دعاى او در طلب فرزند و توّلد يحيى عليه السّلام 131\r\nآيهء ( 40 - 16 ) دربارهء حضرت مريم و چگونگى توّلد عيسى عليه السّلام 138\r\nآيهء ( 50 - 41 ) ماجراى احتجاج ابراهيم با آزر و نفى بت‌پرستى 147\r\nآيهء ( 57 - 51 ) اشاره به داستان موسى عليه السّلام اسماعيل صادق الوعد عليه السّلام و ادريس پيامبر عليه السّلام 152\r\nآيهء ( 63 - 58 ) بيان كسانى كه خداوند به آنها نعمت هدايت و اجتباء را ارزانى داشت 154\r\nآيهء ( 65 - 64 ) دربارهء ملائكه 158\r\nآيهء ( 72 - 66 ) دربارهء نفى استبعاد مسئلهء معاد 159\r\nآيهء ( 80 - 73 ) استدلال كفّار به اينكه چون در دنيا مال و مقامشان بهتر از مؤمنان است در قيامت هم عاقبت بهترى خواهند داشت و جواب خداوند به اين پندار باطل 161\r\nآيهء ( 96 - 81 ) احتجاج خداوند در نفى فرزند از ساحت الهى و اشاره به اينكه خداوند براى مؤمنان\r\n\r\n","description":"","footnote":"","page_name":" 689 ","page_number":689},
  {"content":"\r\n\r\nصالح مودّتى در دلها قرار مىدهد 166\r\nآيهء ( 98 - 97 ) معناى تيسير قرآن به زبان پيامبر صلّى اللّه عليه و إله و سلم 170\r\nسورهء طه\r\nآيهء ( 8 - 1 ) دربارهء تذكّر بودن قرآن كريم براى اهل خشيّت و بحث دربارهء عرش و اسماء حسنى 171\r\nآيهء ( 48 - 9 ) چگونگى نزول وحى بر موسى عليه السّلام و ماجراى رفتن او به مدين 174\r\nآيهء ( 79 - 49 ) چگونگى ابلاغ رسالت موسى عليه السّلام بر فرعونيان و ماجراى مقابله با ساحران 187\r\nآيهء ( 98 - 80 ) ماجراى نزول تورات و گمراه شدن مردم به وسيلهء گوسالهء سامرى 200\r\nآيهء ( 114 - 99 ) دربارهء تجسم اعمال در قيامت و مسئلهء شفاعت 209\r\nآيهء ( 126 - 115 ) دربارهء داستان آدم و فريفته شدن او بوسيلهء ابليس و هبوط وى 215\r\nآيهء ( 135 - 127 ) اشاره به اينكه تسبيح و ستايش خدا انسان را به مقام رضا مىرساند 221\r\nسورهء انبياء\r\nآيهء ( 15 - 1 ) دربارهء حساب و قيامت 226\r\nآيهء ( 33 - 16 ) استدلال در حقيقت معاد و نفى عبس بودن آفرينش 233\r\nآيهء ( 47 - 34 ) بيان عموميّت مسئله مرگ و تهديد كافران بوسيلهء عذاب 245\r\nآيهء ( 77 - 48 ) اشاره به اينكه تورات ، فرقان و ضياء و ذكر است و بيان ماجراى ابراهيم با قومش 251\r\nآيهء ( 91 - 78 ) دربارهء داود و سليمان عليهما السّلام و ماجراى يونس عليه السّلام 261\r\nآيهء ( 112 - 92 ) بيان مقصود از امّت واحده و اشاره به اينكه فساد فرد به فساد جامعه منجر مىشود و آياتى دربارهء قيامت و مژده وراثت زمين براى صالحان 267\r\nسورهء حج\r\nآيهء ( 2 - 1 ) بيان آيات راجع به قيامت 276\r\n\r\n","description":"","footnote":"","page_name":" 690 ","page_number":690},
  {"content":"\r\n\r\nآيهء ( 16 - 3 ) رفع ترديد در امر بعث و نشور با استفاده از كيفيت خلقت انسان و گياه 277\r\nآيهء ( 24 - 17 ) بيان سجدهء تكوينى موجودات در برابر خدا و توضيح اينكه كليهء مذاهب اختلافاتشان به امر ربوبيّت خدا برمىگردد 284\r\nآيهء ( 37 - 25 ) آيات مربوط به فوائد دنيوى و اخروى مناسك حج 289\r\nآيهء ( 57 - 38 ) نخستين آيات دربارهء جهاد و اذن قتال به مؤمنين 298\r\nآيهء ( 66 - 58 ) مژده به مهاجرانى كه در راه خدا كشته شدند يا به مرگ طبيعى درگذشتند و بيان عموميّت قدرت خدا 307\r\nآيهء ( 78 - 67 ) تمثيلى براى نفى الوهيت آلههء مشركين و بيان عدم دخالت آنها در خلق و تدبير موجودات 311\r\nسورهء مؤمنون\r\nآيهء ( 11 - 1 ) بيان صفات مؤمنان 319\r\nآيهء ( 22 - 12 ) توضيح خلقت انسان 322\r\nآيهء ( 54 - 23 ) ماجراى قوم نوح و عاقبت آنها 326\r\nآيهء ( 77 - 55 ) بيان اينكه تأخير عذاب كافران و بهره‌مند نمودن آنها با مال و فرزندان به جهت امهال و استدراج آنهاست و بيان اينكه دين خدا تكاليف حرجى ندارد و منطبق با نظام عام هستى و نظام نوعى انسان است 336\r\nآيهء ( 98 - 78 ) يادآورى نعمات ظاهرى و باطنى انسانها و ردّ استبعاد كافران دربارهء معاد بوسيلهء بيان مالكيت حقيقى خداوند و ذكر دو حجّت بر نفى تعدّد آلهه 343\r\nآيهء ( 118 - 99 ) وصف حال مشركين در زمان مرگ و توضيح دربارهء عالم برزخ 352\r\nسورهء نور\r\nآيهء ( 10 - 1 ) بيان حدّ زناكار و حدّ قذف و بيان حكم لعان 361\r\nآيهء ( 26 - 11 ) آيات مربوط به داستان افك 365\r\nآيهء ( 34 - 27 ) دستور حجاب و غضّ بصر و امر و تشويق به ازدواج 372\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nآيهء ( 46 - 35 ) آيهء نور و وصف حال كسانى كه در پرتو نور ايمان و معرفت هرگز از ياد خدا غافل نمىشوند و توضيح دربارهء اعمال كفّار و ظلماتى كه آنها را احاطه كرده است 377\r\nآيهء ( 57 - 47 ) بيان اينكه ايمان به خدا و پيامبر مستلزم اطاعت از رسول خداست و توضيح دربارهء اعمال منافقان و مژده به استخلاف مؤمنين صالح در زمين 387\r\nآيهء ( 64 - 58 ) پاره‌اى از احكام دربارهء آداب معاشرت و نهى از بىاعتنائى به دعوت رسولخدا صلّى اللّه عليه و إله و سلم 392\r\nسورهء فرقان\r\nآيهء ( 3 - 1 ) اثبات مالكيّت مطلق خداوند و نفى فرزند و شريك از ساحت ربوبى 399\r\nآيهء ( 20 - 4 ) حكايت طعنه‌ها و افترائاتى كه كفّار عرب دربارهء قرآن به رسول اللّه صلّى اللّه عليه و إله و سلم مىزدند و بيان جواب خداى تعالى به سخنان آنها و مقايسهء بين احوال دوزخيان و بهشتيان 401\r\nآيهء ( 31 - 21 ) بيان احتجاج در ردّ كفّارى كه رسالت پيامبر صلى اللّه عليه و إله و سلم را انكار مىكردند و شرح احوال و اقوال آنان در قيامت 409\r\nآيهء ( 40 - 32 ) توضيح دربارهء حكمت نزول تدريجى قرآن و يادآورى نهايت اسف بار اقوام كافر پيشين ( قوم موسى - نوح - عاد - ثمود - اصحاب رس و اقوام بسيار ديگر ) 414\r\nآيهء ( 62 - 41 ) بيان احوال كسانى كه هواى نفس خود را معبود اتخاذ مىكنند و تشبيه آنها به چهار پايان و بيان اينكه تنها وكيل و متصرف در امور بندگان خداى متعال است 418\r\nآيهء ( 77 - 63 ) بيان صفات مؤمنين و ذكر دعاى آنها به درگاه پروردگار 427\r\nسورهء شعراء\r\nآيهء ( 9 - 1 ) تسليت و دلگرم نمودن رسولخدا صلّى اللّه عليه و إله و سلم از بابت عدم ايمان كافران 433\r\nآيهء ( 68 - 10 ) مقايسهء امّت اسلام با قوم موسى و هارون ، ابراهيم ، نوح و . . . و بيان كامل ماجراى موسى و قومش و سرانجام آنها 436\r\nآيهء ( 104 - 69 ) ماجراى محاجّهء ابراهيم با قومش دربارهء پرستش بتها و ذكر دعاى ابراهيم به درگاه\r\n\r\n","description":"","footnote":"","page_name":" 692 ","page_number":692},
  {"content":"\r\n\r\nالهى 449\r\nآيهء ( 122 - 105 ) ماجراى قوم نوح و سرانجام آنها 457\r\nآيهء ( 140 - 123 ) توبيخ قوم هود به جهت اسراف در شهوت و غضب 461\r\nآيهء ( 159 - 141 ) دربارهء قوم ثمود و عاقبت ايشان 464\r\nآيهء ( 175 - 160 ) دربارهء قوم لوط و سرانجام آنها 468\r\nآيهء ( 191 - 176 ) دربارهء اصحاب ايكه 470\r\nآيهء ( 227 - 192 ) توضيح دربارهء چگونگى انزال و تنزيل قرآن بر قلب پيامبر صلّى اللّه عليه و إله و سلم و ردّ سخن مشركان كه پيامبر را مفترى يا شاعر مىناميدند 473\r\nسورهء نمل\r\nآيهء ( 6 - 1 ) بيان اينكه انسان منكر معاد اعمالش حبط و بىاثر است 483\r\nآيهء ( 14 - 7 ) بيان ماجراى موسى و معجزات او 485\r\nآيهء ( 44 - 15 ) آيات مربوط به داستان سليمان و قوم سبا 488\r\nآيهء ( 53 - 45 ) ماجراى قوم ثمود و پيامبر ايشان حضرت صالح عليه السّلام 501\r\nآيهء ( 58 - 54 ) داستان دعوت لوط و تكذيب قوم او و هلاكت ايشان 504\r\nآيهء ( 81 - 59 ) احتجاج با كفّار زمان پيامبر صلّى اللّه عليه و إله و سلم و توضيح دربارهء استجابت دعاى شخص مضّطر و نفى الوهيّت آلههء مشركين بوسيلهء برهان 505\r\nآيهء ( 93 - 82 ) آيات دربارهء قيامت و اخراج جنبنده‌اى از زمين كه با مردم سخن مىگويد 513\r\nسورهء قصص\r\nآيهء ( 14 - 1 ) وعدهء جميل به مؤمنان با ذكر داستان موسى و فرعون 520\r\nآيهء ( 21 - 15 ) فصل دوّم از داستان موسى و حوادث بعد از بلوغ اشد 526\r\nآيهء ( 28 - 22 ) فصل سوّم از داستان موسى دربارهء خروج از مصر به سوى مدين و ملاقات با شعيب و ازدواج با دختر او 529\r\nآيهء ( 42 - 29 ) فصل چهارم از داستان موسى شامل رفتن به سوى مصر و تحقق مبعوث گشتن وى\r\n\r\n","description":"","footnote":"","page_name":" 693 ","page_number":693},
  {"content":"\r\n\r\nدر طور سينا و ابلاغ رسالت در پيشگاه فرعونيان 533\r\nآيهء ( 56 - 43 ) جواب مشركانى كه هم قرآن و هم تورات را ردّ و انكار كردند و ستايش گروهى از اهل كتاب كه به اسلام ايمان آورده‌اند 539\r\nآيهء ( 75 - 57 ) بيان بهانهء مشركين براى عدم ايمان و پاسخ خداوند به آنها و اثبات توحيد ربوبى به وسيلهء بيان عجز آلههء مشركين از آوردن نور يا آوردن شب 545\r\nآيهء ( 84 - 76 ) آيات مربوط به قارون و عاقبت او 554\r\nآيهء ( 88 - 85 ) توضيح دربارهء اينكه هر چيز نابود شدنى است ، جز وجه خدا 560\r\nسورهء عنكبوت\r\nآيهء ( 13 - 1 ) بيان سنّت الهى در امتحان و آزمايش امّتها و امر به نيكى به والدين و نهى از پيروى ايشان در شرك ورزيدن به خدا 564\r\nآيهء ( 40 - 14 ) آيات دربارهء آزمايش الهى دربارهء قوم ابراهيم ، قوم شعيب ، قوم عاد ، قوم ثمود و قوم لوط و نهايت اسف بار آنها به جهت تكذيب پيامبران 570\r\nآيهء ( 55 - 41 ) تمثيل اتخاذ اولياء غير خدا به عنكبوت و خانهء او ، و توضيح دربارهء اينكه خلقت ، تدبير و ولايت ملازم يكديگرند و اختصاص به خداى تعالى دارد ، و بيان اينكه نماز انسان را از فحشاء و منكر مانع مىشود 581\r\nآيهء ( 60 - 56 ) امر و تشويق به مهاجرت و صبر كردن بر مشكلات آن 589\r\nآيهء ( 69 - 61 ) بيان اينكه زندگى دنيا لهو و لعب مىباشد و زندگى آخرت حيات واقعى است و مژده هدايت براى مجاهدان راه خدا 590\r\nسورهء روم\r\nآيهء ( 19 - 1 ) اشاره به اينكه وعدهء خداوند هرگز تخلّف نمىپذيرد و خداوند با نصرت خود مؤمنان را يارى مىكند 595\r\nآيهء ( 26 - 20 ) بيان برخى از آيات الهى از ابتداى خلقت انسان تا انتهاى زندگى او 601\r\nآيهء ( 39 - 27 ) ذكر اينكه اعادهء خلق از خلقت ابتدائى براى خدا آسانتر است و ذكر تمثيلى براى ردّ\r\n\r\n","description":"","footnote":"","page_name":" 694 ","page_number":694},
  {"content":"\r\n\r\nپندار مشركين دربارهء اينكه خدا مشركانى از جنس مخلوقات خود دارد و ذكر اينكه وسعت يا تنگى معيشت تابع مشيّت خداست و بيان اينكه دين الهى مبتنى بر فطرت انسانيست 605\r\nآيهء ( 47 - 40 ) اشاره به اتحاد خلقت و تدبير در عالم و رابطهء مستقيم بين اعمال مردم و حوادث عالم و بيان عاقبت دو گروه مؤمن و كافر 612\r\nآيهء ( 53 - 48 ) استدلال بر توحيد و معاد با ذكر بارش باران و زنده شدن زمين مرده 616\r\nآيهء ( 60 - 54 ) يادآورى مراحل خلقت انسان و وصف حال مجرمين در قيامت 617\r\nسورهء لقمان\r\nآيهء ( 11 - 1 ) بحث دربارهء لهو الحديث و بيان اينكه قرآن كلامى خالى از لغو و لهو است 621\r\nآيهء ( 19 - 12 ) ماجراى لقمان و ذكر مواعظ او به فرزندش 624\r\nآيهء ( 34 - 20 ) احتجاج بر وحدانيّت خداى متعال در الوهيّت و ربوبيّت از طريق مالكيت حقيقى او و غنى و حميد مطلق بودنش و استشهاد بر علم خدا به اعمال بندگان بوسيلهء تدبير جارى در نظام شب و روز و توضيح ( حق ، على و كبير ) بودن خداى تعالى 628\r\nسورهء سجده\r\nآيهء ( 14 - 1 ) بيان استواء خداوند بر عرش و تحليل معناى شفاعت و ذكر اينكه خلقت و حسن متلازمند ، و ردّ سخن كفّار در استبعاد معاد 638\r\nآيهء ( 30 - 15 ) بيان صفات مؤمنين و بشارت به آنها و مقصود از فتح در درخواست مشركان 645\r\nسورهء احزاب\r\nآيهء ( 8 - 1 ) نهى پيامبر از پيروى كفّار و منافقين ، آيات دربارهء الغاء سنّت ظهار و فرزند خواندگى ، و ذكر اينكه رسول خدا صلّى اللّه عليه و إله و سلم نسبت به مؤمنان اولى از خود آنهاست و حرمت ازدواج با همسران او ، و ذكر ميثاقى كه خداوند از پيامبران گرفت 651\r\nآيهء ( 27 - 9 ) آيات مربوط به داستان جنگ احزاب ( خندق ) 655\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nآيهء ( 35 - 28 ) آيات مربوط به همسران رسولخدا صلّى اللّه عليه و إله و سلم و ذكر آيهء تطهير براى اهل بيت و اشاره به اينكه در شريعت اسلام از نظر حرمت و كرامت فرقى بين زن و مرد نيست 664\r\nآيهء ( 40 - 36 ) بيان وجوب اطاعت از حكم خدا و رسول صلّى اللّه عليه و إله و سلم و بيان ماجراى ازدواج پيامبر با همسر پسرخوانده‌اش زيد 669\r\nآيهء ( 48 - 41 ) بيان صلوات خدا و ملائكه و مؤمنان به رسولخدا صلّى اللّه عليه و إله و سلم و اشاره به معناى ( شاهد - مبشر - نذير و سراج منير ) بودن پيامبر گرامى صلّى اللّه عليه و إله و سلم و بيان فضيلت ذكر خدا 673\r\nآيهء ( 62 - 49 ) آيات مربوط به نكاح و طلاق كه بعضى مخصوص پيامبر صلّى اللّه عليه و إله و سلم و بعضى راجع به همهء مسلمانان است و ذكر آيهء حجاب و تهديد منافقان و شايعه پراكنان به اخراج از مدينه و هدر ساختن خونشان 675\r\nآيهء ( 73 - 63 ) وصف حال كافران در قيامت و توضيح دربارهء قول سديد و بيان مراد از امانت الهى .\r\n683\r\nفهرست 688\r\n\r\n\r\n","description":"","footnote":"","page_name":" 696 ","page_number":696}
  ]